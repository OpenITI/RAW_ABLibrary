[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\n\r\nفهرست مطالب جلد دوم\r\nبِسْمِ اللَّهِ الرَّحْمنِ الرَّحِيمِ\r\nباب پنجم : امام حسين عليه السّلام مقصد اوّل :\r\nفصل اوّل در بيان ولادت با سعادت آن حضرت است 659 فصل دوّم در بيان چند حديثى در فضايل و مناقب و مكارم اخلاق فرزند رسول خدا صلّى اللّه عليه و آله و سلّم حضرت سيد الشهداء عليه السّلام 664 سخاوت سرشار 669 ملاقات مرد شامى با امام عليه السّلام 671 احسان به اندازهء دانش و معرفت 673 عبادت 674 زهد حضرت 675 فصل سوم در بيان ثواب گريستن بر حضرت سيد الشهداء عليه السّلام و مرثيه براى آن جناب خواندن و ماتم آن حضرت را داشتن 678\r\n\r\n","description":"","footnote":"","page_name":" فهرست الف ","page_number":3},
  {"content":"\r\n\r\nفصل چهارم در بيان بعضى اخبار كه در باب شهادت آن مظلوم روايت شده 689 مقصد دويم :\r\nفصل اوّل در بيان توجّه حضرت سيد الشهداء عليه السّلام به جانب مكّه معظّمه 697 مرگ معاويه و نامهء شوم يزيد به فرماندار مدينه 697 رايزنى فرماندار با مروان 698 گفتگوى فرماندار با امام عليه السّلام 699 پاسخ امام عليه السّلام به مروان 700 وداع امام عليه السّلام با مدينه و هجرت 701 اندوه بانوان هاشمى 703 در خواست امّ سلمه از امام عليه السّلام 704 فصل دوّم در بيان ورود حضرت سيد الشّهداء عليه السّلام به مكّهء معظّمه و آمدن نامه‌هاى متواترهء كوفيان براى امام انس و جان 708 ملاقات هواداران و شخصيتها با امام عليه السّلام 709 نامه‌هاى مردم كوفه به امام عليه السّلام 709 فصل سوم در بيان فرستادن آن حضرت ، سيّد جليل ، مسلم بن عقيل را به جانب كوفه و فرستادن نامه‌اى با رسول ديگر به اشراف بصره 712 پاسخ امام عليه السّلام به نامه‌هاى دعوت 712\r\n\r\n","description":"","footnote":"","page_name":" فهرست ب ","page_number":4},
  {"content":"\r\n\r\nنامه به اهل بصره 713 عكس العمل يزيد بن مسعود 714 پاسخ ابو خالد به آن حضرت 716 فصل چهارم در بيان رفتن جناب مسلم بن عقيل به جانب كوفه و كيفيت شهادت آن بزرگوار 719 مسلم رحمة اللّه در خانهء مختار 719 سخنان عابس و حبيب و حنفى 720 عكس العمل والى كوفه و اموى مسلكان در مقابل حوادث 721 رايزنى با سرجون 721 نامهء يزيد به ابن زياد 721 ورود ابن زياد به كوفه 722 خطبه ابن زياد در كوفه 722 انتقال مسلم از خانهء مختار و پناهنده شدن به هانى 723 جاسوس معقل 723 احضار هانى و گفتگو با او 724 شورش كوتاه مذحجيان 726 قيام مسلم و محاصرهء كاخ ابن زياد 727 نقشهء ابن زياد براى شكستن محاصره و خيانت اشراف 727 متفرّق شدن كوفيان بىوفا از دور مسلم بن عقيل ( ره ) 728 مسلم رحمة اللّه در خانهء طوعه 729 خطبهء ابن زياد 731 مبارزه مسلم - عليه الرحمة - با كوفيان 733 اسارت سفير امام عليه السّلام و گريه او 735\r\n\r\n","description":"","footnote":"","page_name":" فهرست پ ","page_number":5},
  {"content":"\r\n\r\nدرخواست از ابن اشعث 735 در آستانهء دار الأماره 736 وصيّت مسلم 737 شهادت مسلم رحمة اللّه 739 شهادت هانى رحمة اللّه 740 گسيل سرهاى شهيدان براى يزيد و ستايش يزيد از اين اقدامات 742 فرزندان مسلم 743 در رثاى شهيدان 744 فصل پنجم در بيان شهادت دو طفل صغير مسلم بن عقيل است 746 فصل ششم در بيان توجّه حضرت سيّد الشّهداء عليه السّلام از مكّهء معظّمه به سوى كربلا 753 خطر ترور امام در مكّه 753 خطبهء امام عليه السّلام در مكه 754 امام عليه السّلام و محمّد بن حنفيه 754 گفتگوى عبد اللّه بن عباس 756 مكتوب عبد اللّه بن جعفر 757 گفتگو با بشر 758 نامه امام عليه السّلام به كوفيان 760 داستان قيس 760 عبد اللّه بن مطيع 762 پيوستن زهير به كاروان امام عليه السّلام 763\r\n\r\n","description":"","footnote":"","page_name":" فهرست ت ","page_number":6},
  {"content":"\r\n\r\nآگاهى امام از شهادت مسلم و هانى 765 دختر مسلم 766 ملاقات يكى از كوفيان با حضرت 767 سخن آگاهانه و شجاعانه على اكبر عليه السّلام 767 پيك كوفه 768 آگاهى از شهادت عبد اللّه بن يقطر 768 فصل هفتم در بيان ملاقات آن حضرت با حر بن يزيد رياحى - عليه الرحمة - و آنچه در بين ايشان واقع شده تا نزول آن جناب به كربلا 771 برخورد كاروان امام با اردوى حر 772 طرماح و همراهان 774 قصر بنى مقاتل 777 توقيف كاروان حسين عليه السّلام 779 نطق امام و حماسه اصحاب 779 مقصد سيّم :\r\nفصل اوّل در بيان ورود جناب امام حسين عليه السّلام به زمين كربلا و واقعاتى كه واقع شده است تا روز تاسوعا 783 ورود كاروان امام به كربلا 783 تعداد نيروهاى سپاه دشمن 788 مكالمه امام با عمر بن سعد 788 اعزام شمر به كربلا و تهديد به عزل عمر 790\r\n\r\n","description":"","footnote":"","page_name":" فهرست ث ","page_number":7},
  {"content":"\r\n\r\nفصل دوّم در وقايع روز تاسوعا و شب عاشورا 791 تصميم عمر به جنگ با امام عليه السّلام 791 امان‌نامه شمر 791 رد امان‌نامه 792 اعلان جنگ و آراستن سپاه 792 يك شب مهلت 794 ذكر وقايع ليلهء عاشورا 795 گفتگوى امام با ياران خويش 795 حماسه‌آفرينىهاى اصحاب امام عليه السّلام 796 حسين عليه السّلام و زينب عليها السّلام 798 حفر خندق در اطراف خيام 800 پيوستن گروهى به قواى امام عليه السّلام 801 فصل سوّم در بيان وقايع روز عاشورا و بزرگترين داهيهء دهياء در عالم ايجاد و حيّز كون و فساد 802 رقم سپاه عليه السّلام امام و قواى دشمن 802 صف‌آرايى سپاه 803 سازمان دهى خصم 803 نيايش امام عليه السّلام 804 گفتگوى شمر با امام عليه السّلام 804 ارشاد و احتجاج امام عليه السّلام 805 سخنان روشنگرانه و نصيحت‌آميز زهير 808\r\n\r\n","description":"","footnote":"","page_name":" فهرست ج ","page_number":8},
  {"content":"\r\n\r\nموعظه برير 810 خطبهء ديگر امام عليه السّلام 810 پيشگويى حضرت از عاقبت امر ابن سعد 813 متنبّه شدن حرّ بن يزيد و انابت و رجوع او به سوى آن امام شهيد 814 سخنرانى حر 816 شليك چوبهء تير و فرمان يورش و دفاع سپاه امام 817 شهداى حمله اوّلى از سپاه امام حسين عليه السّلام 818 مبارزات حر بن يزيد رياحى رضى اللّه عنه 828 شهادت برير بن خضير رضى اللّه عنه 831 شهادت وهب - عليه الرحمة - 832 مبارزات نافع بن هلال و شهادت مسلم بن عوسجه 835 تذكرهء ابو ثمامه نماز را در خدمت امام حسين عليه السّلام و شهادت حبيب بن مظاهر 840 شهادت سعيد بن عبد اللّه حنفىّ رحمة اللّه 844 شهادت زهير بن القين رضى اللّه عنه 845 مقتل نافع بن هلال بن نافع بن جمل رحمة اللّه 846 مقتل عبد اللّه و عبد الرّحمن غفاريّان - رحمهما اللّه - 849 مقتل سيف بن حارث و مالك بن عبد اللّه 849 شهادت حنظلة بن اسعد شبامىّ رحمة اللّه 850 شهادت شوذب و عابس - رضى اللّه عنهما - 851 شهادت ابى الشّعثاء البهدلىّ الكندى - عليه الرّحمة - 854 مقتل جمعى از اصحاب حضرت امام حسين عليه السّلام 855 شهادت جون رضى اللّه عنه 856 حجّاج بن مسروق 857 شهادت جوانى پدر كشته قدّس سرّه 857\r\n\r\n","description":"","footnote":"","page_name":" فهرست چ ","page_number":9},
  {"content":"\r\n\r\nشهادت غلام تركى 859 شهادت عمرو بن قرظة بن كعب انصارى خزرجى 859 شهادت سويد بن عمرو بن ابى المطاع الخثعمى عليهم السّلام 861 در بيان شهادت جوانان هاشمى در روز عاشورا 862 جناب ابو الحسن على بن الحسين الاكبر - سلام اللّه عليه - 862 سن و زمان شهادت حضرت على اكبر عليه السّلام 867 شهادت عبد اللّه بن مسلم بن عقيل رضى اللّه عنه 868 شهادت محمد بن عبد اللّه بن جعفر رضى اللّه عنه 870 شهادت عون بن عبد اللّه بن جعفر رضى اللّه عنه 871 شهادت جناب قاسم بن الحسن بن على بن ابى طالب عليهم السّلام 873 عبد اللّه بن الحسن 876 أبو بكر بن الحسن 876 شهادت اولاد امير المؤمنين عليه السّلام 877 شهادت أبو بكر بن على عليه السّلام 879 كارزار حسن مثنى 880 شهادت طفلى از آل امام حسين عليه السّلام 880 شهادت حضرت ابو الفضل العبّاس عليه السّلام 881 نبرد پرچمدار كربلا با نگهبانان حاشيه فرات 882 رجزهاى سردار كربلا 883 بازگشت سردار سپاه و هجوم سپاه كوفه بر وى 884 امام حسين عليه السّلام در بالين برادر 885 سوگوارى امّ البنين بر شهادت فرزند خود 886 در بيان مبارزت حضرت ابى عبد اللّه الحسين عليه السّلام و شهادت آن مظلوم 887 امام حسين عليه السّلام و امام سجاد عليه السّلام 889\r\n\r\n","description":"","footnote":"","page_name":" فهرست ح ","page_number":10},
  {"content":"\r\n\r\nدر بيان شهادت طفل شير خوار 891 شجاعت حسينى 894 كلامى از جيمز كارگرن هندى 895 يورش وحشيانه 897 وداع ديگر 899 مقتل عبد اللّه بن حسن عليه السّلام 902 سن حضرت در وقت شهادت 907 فضيلت زيارت امام عليه السّلام 908 فصل چهارم در بيان وقايعى كه بعد از شهادت امام حسين عليه السّلام در زمين كربلا واقع شد 909 ذو الجناح 909 غارت وسايل سيّد الشّهداء عليه السّلام 910 فصل پنجم در بيان غارت نمودن لشكر ، خيام حرم را 913 اعتراض زنى قهرمان 913 اوج قساوت و رذالت خصم در تاختن بر پيكر حسين عليه السّلام 915 تعداد شهداى كربلا 916 مقصد چهارم :\r\nفصل اوّل در بيان فرستادن سرهاى شهداء و حركت از كربلا به جانب كوفه 921 سر مقدس امام عليه السّلام 921\r\n\r\n","description":"","footnote":"","page_name":" فهرست خ ","page_number":11},
  {"content":"\r\n\r\nتقسيم سرهاى شهدا 923 آزادگان در بند 924 بازماندگان شهدا در كنار پيكرهاى غرقه به خون شهيدان 926 فصل دوّم در بيان دفن اجساد طاهرهء شهداء 931 فصل سوم در بيان ورود اهل بيت به كوفه و ذكر خبر مسلم جصّاص 936 خطبهء آتشين بانوى قهرمان كربلا زينب عليها السّلام در كوفه 941 خطبهء تاريخى امام سجاد عليه السّلام 943 بازتاب خطبه‌ها 944 فصل چهارم در بيان ورود اهل بيت به مجلس ابن زياد ملعون 946 ابن زياد و آزادگان 947 گفتگوى ابن زياد با حضرت سجاد عليه السّلام 949 رباب و سر امام حسين عليه السّلام 950 اسكان اسيران 950 ذكر مقتل عبد اللّه بن عفيف ازدى رحمة اللّه 951 فصل پنجم در بيان مكتوب ابن زياد در شرح شهادت امام حسين عليه السّلام به يزيد بن معاويه و عمرو بن سعيد حاكم مدينه 953\r\n\r\n","description":"","footnote":"","page_name":" فهرست د ","page_number":12},
  {"content":"\r\n\r\nآگهى ابن سعيد از شهادت حسين عليه السّلام 954 آگهى عبد اللّه بن جعفر از شهادت امام عليه السّلام 955 آگهى امّ لقمان از شهادت امام عليه السّلام 956 فصل ششم در بيان جواب مكتوب ابن زياد از يزيد - عليهما اللعنة - و طلبيدن او ، اسرا و سرهاى شهداء - عليهم السّلام - را 958 كوچانيدن كاروان اسيران به سوى دمشق 959 ورود اهل بيت عليهم السّلام به دير راهب 966 فصل هفتم در بيان ورود اهل بيت رسول خدا صلّى اللّه عليه و آله و سلّم با سرهاى شهدا - عليهم السّلام - به شام 971 درخواست از شمر 971 تلاوت سر بريده 973 پير مرد شامى و توبه او 974 فصل هشتم در بيان ورود اهل بيت - عليهم السّلام - به مجلس يزيد بن معاويه - عليهما اللعنة - 978 فرو كوفتن يزيد چوب دستى خود را بر لب و دندان امام شهيدان 984 خطبهء پرشور عقيله بنى هاشم در كاخ يزيد 987 گستاخى مرد شامى و پايان عمر او 991 خطبهء امام سجاد عليه السّلام 994 اعتراض سفير روم 998 اعتراض ملك التجّار روم 999\r\n\r\n","description":"","footnote":"","page_name":" فهرست ذ ","page_number":13},
  {"content":"\r\n\r\nسخنان دلخراش امام سجاد عليه السّلام به منهال بن عمرو 1000 ماجراى دختر خرد سال امام 1002 رؤياى حضرت سكينه عليها السّلام 1004 رؤياى ديگر 1006 مدفن سر امام حسين عليه السّلام 1008 فصل نهم در بيان روانه كردن يزيد بن معاويه - عليهم اللعنة - اهل بيت اطهار - عليهم السلام - را به مدينهء طيّبه 1010 نفرت شاميان از يزيد و بيم او از انقلاب عمومى مردم 1010 سه حاجت امام سجّاد عليه السّلام و دلجويى يزيد 1010 بازگشت كاروان حسينى از شام 1012 پاداش همراهى خوب 1013 آيا كاروان حسينى اولين اربعين به كربلا آمد ؟ 1013 آمدن جابر به زيارت شهداى كربلا 1015 شباهت‌هاى امام حسين عليه السّلام با يحيى عليه السّلام 1018 فصل دهم در بيان ورود اهل بيت عليهم السّلام به مدينهء طيّبه 1022 اخبار بشير اهل مدينه را به بازگشت بازماندگان كاروان حسينى 1022 استقبال مردم از كاروان كربلا 1024 خطبهء امام سجاد عليه السّلام خارج از مدينه 1025 حزن و اندوه امام سجاد عليه السّلام در سوگ شهيدان كربلا 1028 رثائيه رباب در شهادت امام حسين عليه السّلام 1029\r\n\r\n","description":"","footnote":"","page_name":" فهرست ر ","page_number":14},
  {"content":"\r\n\r\nخاتمه : در انقلاب كلى در اجزاء عالم امكان به جهت شهادت سيّد مظلومان 1032 فصل يازدهم در ذكر چند مرثيه براى حضرت ابى عبد اللّه الحسين عليه السّلام 1044 فصل دوازدهم در بيان عدد اولاد حضرت امام حسين عليه السّلام و ذكر بعضى از زوجات طاهرات آن جناب است 1055 خاتمه 1059 اهميت برپايى مجالس سوگوارى امام حسين عليه السّلام 1059 انتقاد از مقتل‌نويسان 1077 نصح و تحذير 1079 تكليف مستمعان و بانيان مجالس 1081 باب ششم : امام سجاد عليه السّلام فصل اوّل در بيان ولادت و اسم و لقب و كنيت آن جناب است 1091 و امّا كنى و القاب آن حضرت 1094 فصل دوّم در مكارم اخلاق امام زين العابدين عليه السّلام است 1097 فصل سيّم در عبادت حضرت امام زين العابدين عليه السّلام است 1107\r\n\r\n","description":"","footnote":"","page_name":" فهرست ز ","page_number":15},
  {"content":"\r\n\r\nفصل چهارم در ذكر پاره‌اى از كلمات شريفه و مواعظ بليغهء حضرت امام زين العابدين عليه السّلام است 1114 فصل پنجم در بعضى از معجزات امام زين العابدين عليه السّلام است 1136 در شهادت حجر الأسود به امامت آن حضرت 1136 خبر زهرى و آنچه را كه مشاهده كرده از دلايل آن حضرت 1139 خبر يافتن مردى فقير دو دانه مرواريد در شكم ماهى به بركت آن حضرت 1141 جوان شدن حبابهء والبيّه به معجزهء آن حضرت 1143 ريش‌تراشى 1146 سنگى حلال مشكلات 1150 دريدن شيران است دزدى را كه متعرض آن حضرت شد 1150 در توكّل آن حضرت است 1151 در جلالت و عظمت آن حضرت است 1153 در تكلّم آهو با آن حضرت است 1157 در دلايل آن حضرت است در واقعهء حرّه 1158 در آمدن باران به دعاى آن حضرت 1164 فصل ششم در انتقال حضرت امام زين العابدين عليه السّلام از اين دار فانى به فراديس جنان و سراى جاودانى 1167 مدفن امام سجاد عليه السّلام 1175 خصائص آن حضرت 1175\r\n\r\n","description":"","footnote":"","page_name":" فهرست ژ ","page_number":16},
  {"content":"\r\n\r\nفصل هفتم در ذكر اولاد حضرت سيّد السّاجدين امام زين العابدين عليه السّلام است 1177 ابو محمّد عبد اللّه الباهر ابن على بن الحسين عليه السّلام و احوال بعضى از اعقاب او 1177 امامزادهء جليل ، سلطان محمّد شريف كه قبرش در قم است 1180 عمر الأشرف ابن على بن الحسين عليه السّلام و احوال بعضى از اعقاب او 1182 فرمانرواى ديلم 1183 مادر سيد رضى و مرتضى 1184 اسيرى ابو جعفر محمّد بن القاسم بن علىّ بن عمر بن امام زين العابدين عليه السّلام 1185 زيد بن علىّ بن الحسين عليه السّلام و مقتل او 1190 اولاد زيد بن علىّ بن الحسين عليه السّلام و مقتل يحيى بن زيد 1197 احوال حسين ذو الدّمعة ، پسر دوّم زيد شهيد و اولاد و اعقاب او 1204 قتل يحيى بن عمر بن يحيى بن حسين بن زيد شهيد و ذكر بعض اعقاب او 1206 عيسى پسر سيّم زيد بن علىّ بن الحسين عليه السّلام 1211 اولاد و اعقاب عيسى بن زيد شهيد 1218 احمد بن عيسى ابن زيد و ناجم صاحب زنج 1219 محمّد بن زيد بن الإمام زين العابدين عليه السّلام و اعقاب او 1223 حسين بن الامام زين العابدين عليه السّلام و بعض اعقاب او 1226 عبيد اللّه الأعرج بن الحسين الاصغر بن الإمام زين العابدين عليه السّلام و بعض اولاد و اعقاب او 1234 مهنّا بن سنان و نسب طاهر جدّ او ( ره ) 1237 محمّد الجوّانى بن عبد اللّه عبيد اللّه الأعرج 1241 علىّ اصغر بن الإمام زين العابدين عليه السّلام و پسرش حسن افطس و اولاد و اعقاب او 1243\r\n\r\n","description":"","footnote":"","page_name":" فهرست س ","page_number":17},
  {"content":"\r\n\r\nسيّد رضىّ الدّين محمّد آوى كه يكى از اعقاب علىّ الحورىّ است 1245 شهادت ابو الفضل تاج الدّين محمّد الحسينى ( ره ) 1247 بعض اعقاب عمر بن حسن افطس بن على اصغر بن الإمام زين العابدين عليه السّلام 1248 اولاد و اعقاب مير اسماعيل بن مير عماد الدّين محمّد معروف به « خاتون‌آبادى » 1250 مير محمّد صالح فرزند ديگر مير اسماعيل مير عماد الدّين محمّد و ذكر اولاد و اعقاب او 1253 عبد اللّه بن حسن بن على اصغر بن الامام زين العابدين عليه السّلام 1256 باب هفتم : امام باقر عليه السّلام فصل اوّل در بيان ولادت و اسم و كنيت و لقب آن جناب است 1261 فصل دويم در مكارم اخلاق حضرت امام محمّد باقر عليه السّلام و مختصرى از فضايل و مناقب آن جناب است 1266 در زحمت كشيدن آن حضرت است در تحصيل معاش 1272 در عطاى آن حضرت است 1279 در حلم و حسن خلق آن حضرت است 1279 فصل سيّم در معجزات حضرت امام باقر عليه السّلام است 1282 در ذكر معجزهء آن حضرت به نقل از ابى بصير 1282 در حاضر شدن مرده به معجزهء آن حضرت 1283\r\n\r\n","description":"","footnote":"","page_name":" فهرست ش ","page_number":18},
  {"content":"\r\n\r\nدر دلائل آن حضرت است در جابر بن يزيد 1286 در معجزهء آن حضرت است در بدره‌هاى زر 1290 در آن كه ديوار حاجب آن حضرت نبود از ديدن 1292 بيرون آوردن آن حضرت طعام و چيزهاى ديگر از خشتى 1293 در بيرون آوردن آن حضرت سيبى را از ميان سنگ 1294 در آنچه مشاهده كرد عمر بن حنظله از دلائل آن حضرت 1294 در فرود آمدن انگور و جامه براى آن حضرت است از آسمان 1296 در بينا كردن آن حضرت ابو بصير را و برگردانيدنش به حال اوّل 1297 در ظاهر كردن آن حضرت است آبى در بيابان براى قبّره 1298 در اخبار آن حضرت است از غيب 1298 فصل چهارم در ذكر بعضى از مواعظ و كلمات حكمت‌آميز حضرت ابى جعفر امام محمّد باقر عليه السّلام است كه از تحف العقول نقل شده 1300 فضيلت علم و علما 1303 در فضيلت حيا 1310 فصل پنجم در وفات حضرت امام محمّد باقر عليه السّلام و بيان آنچه در ميان آن حضرت و مخالفان واقع شد 1316 فصل ششم در ذكر اولاد حضرت امام محمّد باقر عليه السّلام است 1329\r\n\r\n","description":"","footnote":"","page_name":" فهرست ص ","page_number":19},
  {"content":"\r\n\r\nباب هشتم : امام صادق عليه السّلام فصل اوّل در بيان ولادت و اسم و لقب و احوال والدهء آن حضرت است 1335 فصل دوّم در مختصرى از مناقب و مكارم اخلاق و سيرت حميدهء حضرت امام جعفر صادق عليه السّلام و اعتراف دوست و دشمن و موافق و مخالف به فضل آن حضرت عليه السّلام 1339 اعتراف ابو حنيفه و مالك و ديگران به كثرت علم و فقه آن حضرت 1341 در حفظ كردن آن حضرت است لباس زينت خود را به لباس وصله‌دار 1345 در عفو و كرم آن حضرت 1347 در نان بردن آن حضرت است براى فقراى ظلّهء بنى ساعده در شب 1348 در عطاى پنهانى آن حضرت است 1349 در عطوفت و رحم آن حضرت است 1349 در طول دادن آن حضرت است ركوع را 1350 در استعمال آن حضرت است طيب را در حال روزه 1350 در عمله‌گرى آن حضرت در بستان خود 1350 در مزد دادن آن حضرت است به عمله در اوّل وقت فراغش از كار 1350 در خريدن آن حضرت است خانه‌اى در بهشت براى دوست جبلى خود 1351 در ضمان آن حضرت است بهشت را براى همسايهء ابو بصير 1352 در حلم آن حضرت است 1353 فصل سوّم در پاره‌اى از كلمات حكمت‌آميز و مواعظ و نصايح حضرت امام جعفر صادق عليه السّلام است 1354\r\n\r\n","description":"","footnote":"","page_name":" فهرست ض ","page_number":20},
  {"content":"\r\n\r\nدر مدح خمول و اعتزال از مردم 1354 در مدح و معاشرت كردن با مردم 1359 فصل چهارم در ذكر چند معجزه از معجزات حضرت امام جعفر صادق عليه السّلام است 1372 در اطّلاع آن حضرت است بر غيب 1372 در نشان دادن آن حضرت است علامت امام را به ابو بصير 1372 در اخبار آن حضرت است به مردن زنى بعد از سه روز 1373 در نجات دادن آن حضرت است برادر داود را از مردن به تشنگى 1374 در ذليل شدن شير است براى آن حضرت 1375 در نسوزاندن آتش هارون مكّى را به سبب آن حضرت 1376 در اخبار آن حضرت است از ملاحم 1377 در ظاهر شدن آب است براى آن حضرت در بيابان 1378 در ظاهر كردن آن حضرت است طلاهاى بسيار از زمين 1380 در اطلاع آن حضرت است به چيزهاى نهانى 1380 در زنده كردن آن حضرت گاو مرده را به اذن اللّه 1382 در علم آن حضرت است به نطق حيوانات 1383 در اخبار آن حضرت است به واقعهء صاحب شب نهر بلخ 1383 در زنده كردن آن حضرت است محمّد حنفيّه را به اذن اللّه تعالى براى سيد حميرى 1386 در اخبار آن حضرت است به جنابت ابو بصير 1387 در اخبار آن حضرت است از ضمير شخصى 1388 در حفظ حق تعالى آن حضرت را از قتل 1389\r\n\r\n","description":"","footnote":"","page_name":" فهرست ط ","page_number":21},
  {"content":"\r\n\r\nفصل پنجم در بيان بعضى ستم‌ها كه از منصور دوانقى به امام جعفر صادق عليه السّلام رسيد 1391 فصل ششم در وفات حضرت امام جعفر صادق عليه السّلام است 1404 فصل هفتم در ذكر اولاد حضرت امام جعفر صادق عليه السّلام است 1410 اسماعيل 1410 عبد اللّه 1413 اسحاق 1415 محمّد بن جعفر 1418 فصل هشتم در ذكر چند نفر از بزرگان اصحاب حضرت صادق عليه السّلام است 1425 ابان بن تغلب است 1425 اسحاق بن عمّار صيرفى كوفى 1426 بريد بن معاوية العجلى 1427 ابو حمزهء ثمالى 1428 حريز بن عبد اللّه سجستانىّ 1431 حمران بن اعين شيبانىّ 1432 زرارة بن اعين شيبانى است 1435 صفوان بن مهران جمّال اسدى كوفى است 1438 عبد اللّه بن ابى يعفور 1440\r\n\r\n","description":"","footnote":"","page_name":" فهرست ظ ","page_number":22},
  {"content":"\r\n\r\nعمران بن عبد اللّه بن سعد اشعرىّ قمىّ ، و برادرش عيسى 1441 فضيل بن يسار البصرىّ ابو القاسم 1443 فيض بن المختار كوفى 1444 ليث بن البخترى 1445 محمّد بن على بن نعمان كوفى ابو جعفر معروف به مؤمن الطّاق 1447 محمّد بن مسلم بن رياح ابو جعفر الطّحان الثّقفىّ الكوفى 1450 معاذ بن كثير الكسائي الكوفى 1452 معلّى بن خنيس 1453 هشام بن محمّد بن السّائب الكلبى ابو المنذر 1455 يونس بن ظبيان كوفى 1456 تذييل 1457\r\n\r\n","description":"","footnote":"","page_name":" فهرست ع ","page_number":23},
  {"content":"\r\n . \r\n","description":"","footnote":"","page_name":" فهرست غ ","page_number":24},
  {"content":"\r\n\r\nمنتهى الآمال\r\nجلد دوم\r\nتأليف : مرحوم ثقة المحدثين حاج شيخ عباس قمى ( ره )\r\nم : 1359\r\nتحقيق : ناصر باقرى بيدهندى\r\nانتشارات دليل\r\n\r\n","description":"","footnote":"","page_name":" 655 ","page_number":25},
  {"content":"\r\n\r\nقمى ، عباس ، 1254 - 1319 .\r\nمنتهى الامال / عباس قمى : تحقيق ناصر باقرى بيدهندى - قم : دليل ، 1379 .\r\n3 ج .\r\n( دوره ) 8 - 86 - 7007 - 964 ISBN\r\n( ج 1 ) ISBN 964 - 7007 - 71 - X\r\n( ج 2 ) ISBN 964 - 7007 - 72 - 8\r\n( ج 3 ) ISBN 964 - 7007 - 73 - 6\r\nفهرستنويسى بر اساس اطلاعات فيپا .\r\n1 . چهارده معصوم - سرگذشتنامه . 2 ائمه اثنا عشر - سرگذشتنامه . الف . باقرى بيدهندى ، ناصر 1337 - . ب . عنوان .\r\n8 م 8 ق / 36 BP\r\n95 / 297\r\nح 1379\r\nكتابخانه ملى ايران / 24300 - 79 م\r\nمنتهى الآمال جلد دوم\r\nتأليف : مرحوم شيخ عباس قمى ( ره )\r\nتحقيق : ناصر باقرى بيدهندى\r\nناشر : انتشارات دليل\r\nچاپ : نگارش\r\nنوبت چاپ : اول 1379\r\nتيراژ : 3000 نسخه\r\nشابك دوره : 8 - 86 - 7007 - 964 ISBN\r\nشابك جلد دوم : ISBN 964 - 7007 - 72 - 8\r\nآدرس : قم ، خيابان معلم ، معلم 29 ، پلاك 448\r\nتلفن و نمابر : 7733413 ، 7744988\r\n\r\n","description":"","footnote":"","page_name":" 656 ","page_number":26},
  {"content":"\r\n\r\n\r\nجلد دوم\r\n\r\nباب پنجم در بيان تاريخ ولادت و شهادت سيّد مظلومان حضرت ابى عبد الله الحسين عليه السّلام است .\r\nو در آن چهار مقصد و يك خاتمه است :\r\n\r\n","description":"","footnote":"","page_name":" 657 ","page_number":27},
  {"content":"\r\n\r\n\r\nمقصد اوّل در بيان ولادت آن حضرت و برخى از مناقب آن جناب ، و ذكر نبذى از ثواب گريستن بر آن حضرت و اخبار به شهادت آن حضرت است\r\nو در آن چهار فصل است :\r\n\r\n","description":"","footnote":"","page_name":" 658 ","page_number":28},
  {"content":"\r\n\r\n\r\nفصل اوّل : در بيان ولادت با سعادت آن حضرت است\r\n\r\n[ تاريخ ولادت آن حضرت 
  ]\r\nمشهور آن است كه ولادت آن حضرت در مدينه در سيّم « 1 » ماه شعبان بوده ، و شيخ طوسى رحمة اللّه روايت كرده كه بيرون آمد توقيع شريف به سوى قاسم بن علاء همدانى وكيل امام حسن عسكرى عليه السّلام كه مولاى ما حضرت حسين عليه السّلام در روز پنج شنبه سيّم ماه شعبان متولّد شده ، پس آن روز را روزه دار و اين دعا را بخوان :\r\nاللّهمّ انّى اسألك بحقّ المولود فى هذا اليوم . الخ . « 2 »\r\nو ابن شهر آشوب رحمة اللّه ذكر كرده كه : ولادت آن حضرت بعد از ده ماه و بيست روز از ولادت برادرش امام حسن عليه السّلام بوده ، و آن روز سه شنبه ، يا پنج شنبه ، پنجم ماه شعبان ، سال چهارم از هجرت بوده ، و فرموده : روايت شده كه ما بين آن حضرت و برادرش فاصله نبوده ، مگر به قدر مدّت حمل ، و مدّت حمل شش ماه بوده است . « 3 »\r\nو سيّد ابن طاووس و شيخ ابن نما و شيخ مفيد در ارشاد نيز ولادت آن حضرت را در پنجم شعبان ذكر فرموده‌اند ، « 4 » و شيخ مفيد در مقنعه و شيخ در تهذيب و شهيد\r\n\r\n\r\n","description":"","footnote":"\r\n( 1 ) نك : مسار الشيعة ، ص 37 ؛ اثبات الهداة ، ج 2 ، ص 477 ؛ مصباح المتهجد ، ص 758 ؛ الاقبال ، ص 689 .\r\n( 2 ) مصباح المتهجد ، ص 758 .\r\n( 3 ) مناقب ابن شهر آشوب ، ج 4 ، ص 76 .\r\n( 4 ) الملهوف ، ص 13 ؛ مثير الاحزان ، ص 16 ؛ الارشاد مفيد ، ج 2 ، ص 27 ؛ بحار الأنوار ، ج 43 ، ص 250 به نقل از الارشاد مفيد ؛ مصباح المتهجد ، ص 783 .\r\n","page_name":" 659 ","page_number":29},
  {"content":"\r\n\r\nدر دروس آخر ماه ربيع الأوّل ذكر فرموده‌اند ، « 1 » و به اين قول درست مىشود روايت كافى از حضرت صادق عليه السّلام كه ما بين حسن و حسين عليهما السّلام طهرى فاصله شده ، و ما بين ميلاد آن دو بزرگوار شش ماه و ده روز واقع شده ، و اللّه العالم . « 2 »\r\nو بالجمله ، اختلاف بسيار در باب روز ولادت آن حضرت است .\r\n\r\nو امّا كيفيّت ولادت آن جناب :\r\nشيخ طوسى رحمة اللّه و ديگران به سند معتبر از حضرت امام رضا عليه السّلام نقل كرده‌اند كه چون حضرت امام حسين عليه السّلام متولّد شد ، حضرت رسول صلّى اللّه عليه و آله و سلّم اسماء بنت عميس [ ! 
  ] را فرمود كه : بياور فرزند مرا اى اسماء .\r\nاسماء گفت : آن حضرت را در جامهء سپيد پيچيده به خدمت حضرت رسالت صلّى اللّه عليه و آله و سلّم بردم ، حضرت او را گرفت و در دامن گذاشت و در گوش راست او اذان و در گوش چپش اقامه گفت ، پس جبرئيل نازل شد و گفت : حق تعالى تو را سلام مىرساند و مىفرمايد كه چون على عليه السّلام نسبت به تو به منزله هارون است نسبت به موسى عليه السّلام ، پس او را به اسم پسر كوچك هارون نام كن كه شبير است ، و چون لغت تو عربى است او را حسين نام كن . پس حضرت رسول صلّى اللّه عليه و آله و سلّم او را بوسيد و گريست و فرمود كه : تو را مصيبتى عظيم در پيش است . خداوند لعنت كن كشندهء او را ، پس فرمود كه : اى اسماء ! اين خبر را به فاطمه مگو .\r\nچون روز هفتم شد ، حضرت رسول صلّى اللّه عليه و آله و سلّم فرمود كه : بياور فرزند مرا . چون او را به نزد آن حضرت بردم ، گوسفند سياه و سفيدى از براى او عقيقه كرد ، يك رانش را به قابله داد و سرش را تراشيد و به وزن موسى سرش نقره تصدّق كرد و خلوق « 3 » بر\r\n\r\n\r\n","description":"","footnote":"\r\n( 1 ) تهذيب ، ج 6 ، ص 41 .\r\n( 2 ) الكافى ، ج 1 ، ص 385 ؛ الدروس ، كتاب المزار ، ج 2 ، ص 8 ؛ توضيح المقاصد ، ص 6 .\r\n( 3 ) خلوق : دارويى است خوشبو .\r\n","page_name":" 660 ","page_number":30},
  {"content":"\r\n\r\nسرش ماليد ، « 1 » پس او را بر دامن خود گذاشت و فرمود : اى ابا عبد اللّه ! چه بسيار گران است بر من كشته شدن تو ، پس بسيار گريست .\r\nاسماء گفت : پدر و مادرم فداى تو باد ، اين چه خبر است كه در روز اوّل ولادت گفتى و امروز نيز مىفرمايى و گريه مىكنى ؟\r\nحضرت فرمود : كه مىگريم بر اين فرزند دلبند خود كه گروهى كافر ستمكار از بنى اميّه او را خواهند كشت ، خدا نرساند به ايشان شفاعت مرا ، خواهد كشت او را مردى كه رخنه در دين من خواهد كرد و به خداوند عظيم كافر خواهد شد ، پس گفت : خداوندا ، سؤال مىكنم از تو در حقّ اين دو فرزندم آنچه را كه سؤال كرد ابراهيم در حقّ ذريّت خود . خداوندا ، تو دوست دارى ايشان را و دوست دار هر كس كه دوست مىدارد ايشان را ، و لعنت كن هر كه ايشان را دشمن دارد لعنتى چندان كه آسمان و زمين پر شود . « 2 »\r\nشيخ صدوق و ابن قولويه و ديگران از حضرت صادق عليه السّلام روايت كرده‌اند كه :\r\nچون حضرت امام حسين عليه السّلام متولّد شد ، حقّ تعالى جبرئيل را امر فرمود كه نازل شود با هزار ملك براى آن كه تهنيت گويد حضرت رسول صلّى اللّه عليه و آله و سلّم را از جانب خداوند و از جانب خود ، چون جبرئيل نازل مىشد ، گذشت بر جزيرهء از جزيره‌هاى دريا ، به ملكى كه او را فطرس مىگفتند و از حاملان عرش الهى بود ، وقتى حق تعالى او را امرى فرموده بود و او كندى كرده بود [ ! 
  ] پس حقّ تعالى بالش را در هم شكسته و او را در آن جزيره انداخته بود .\r\nپس فطرس هفتصد سال در آنجا عبادت حقّ تعالى كرد تا روزى كه حضرت امام حسين عليه السّلام متولّد شد .\r\nو به روايتى ديگر : حقّ تعالى او را مخيّر گردانيد ميان عذاب دنيا و آخرت ، او عذاب دنيا را اختيار كرد ، پس حقّ تعالى او را معلّق گردانيد به مژگانهاى هر دو\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 239 به نقل از عيون اخبار الرضا عليه السّلام ، ج 2 ، ص 26 .\r\n( 2 ) بحار الأنوار ، ج 44 ، ص 250 به نقل از امالى طوسى ، مجلس 13 .\r\n","page_name":" 661 ","page_number":31},
  {"content":"\r\n\r\nچشم در آن جزيره . و هيچ حيوانى در آنجا عبور نمىكرد و پيوسته از زير او دود بد بويى بلند مىشد ، چون ديد كه جبرئيل با ملائكه فرود مىآيند از جبرئيل پرسيد كه ارادهء كجا داريد ؟\r\nگفت : چون حقّ تعالى نعمتى به محمّد صلّى اللّه عليه و آله و سلّم كرامت فرموده است ، مرا فرستاده است كه او را مبارك باد بگويم .\r\nملك گفت : اى جبرئيل ! مرا نيز با خود ببر شايد كه آن حضرت براى من دعا كند تا حقّ تعالى از من بگذرد . پس جبرئيل او را با خود برداشت و چون به خدمت حضرت رسالت صلّى اللّه عليه و آله و سلّم رسيد تهنيت و تحيّت گفت و شرح حال فطرس را به عرض رسانيد .\r\nحضرت فرمود كه : به او بگو كه خود را به اين مولود مبارك بمالد و به مكان خود برگردد .\r\nفطرس خويشتن را به امام حسين ماليد ، بال بر آورد و اين كلمات را گفت و بالا رفت . عرض كرد : يا رسول اللّه ! همانا زود باشد كه اين مولود را امّت تو شهيد كنند و او را بر من به جهت اين نعمتى كه از او به من رسيد مكافاتى است كه هر كه او را زيارت كند من زيارت او را به حضرت حسين عليه السّلام برسانم ، و هر كه بر او سلام كند من سلام او را برسانم ، و هر كه بر او صلوات بفرستد من صلوات او را به او مىرسانم . « 1 »\r\nو موافق روايت ديگر : چون فطرس به آسمان بالا رفت ، مىگفت : كيست مثل من و حال آن كه من آزاد كردهء حسين بن علىّ و فاطمه و محمدم عليهم السّلام ؟ « 2 » ابن شهر آشوب روايت كرده كه هنگام ولادت امام حسين عليه السّلام فاطمه عليها السّلام مريضه شد و شير در پستان مباركش خشك گرديد ، رسول خدا صلّى اللّه عليه و آله و سلّم مرضعى طلب كرد ، يافت نشد ، پس خود آن حضرت تشريف آورد به حجرهء فاطمه عليها السّلام و انگشت ابهام\r\n\r\n\r\n","description":"","footnote":"\r\n( 1 ) امالى صدوق ، ص 84 ؛ بحار الأنوار ، ج 43 ، ص 243 .\r\n( 2 ) بحار الأنوار ، ج 43 ، ص 245 به نقل از مناقب ، ج 4 ، ص 75 .\r\n","page_name":" 662 ","page_number":32},
  {"content":"\r\n\r\nخويش را در دهان حسين مىگذاشت و او مىمكيد .\r\nبعضى گفته‌اند كه زبان مبارك را در دهان حسين عليه السّلام مىگذاشت و او را زقه مىداد چنان كه مرغ جوجهء خود را زقه مىدهد تا چهل شبانه روز رزق حسين عليه السّلام را حقّ تعالى از زبان پيغمبر صلّى اللّه عليه و آله و سلّم گردانيده بود ، پس روييد گوشت حسين عليه السّلام از گوشت پيغمبر صلّى اللّه عليه و آله و سلّم . « 1 »\r\nو روايات به اين مضمون بسيار است .\r\nو در علل الشّرائع روايت شده كه حال امام حسين عليه السّلام در شير خوردن بدين منوال بود تا آن كه روييد گوشت او از گوشت پيغمبر صلّى اللّه عليه و آله و سلّم و شير نياشاميد از فاطمه عليها السّلام و نه از غير فاطمه . « 2 »\r\nو شيخ كلينى در كافى از حضرت صادق عليه السّلام روايت كرده كه حسين عليه السّلام از فاطمه عليها السّلام و از زنى ديگر شير نياشاميد ، او را به خدمت پيغمبر صلّى اللّه عليه و آله و سلّم مىبردند ، حضرت ابهام مبارك را در دهان او مىگذاشت و او مىمكيد و اين مكيدن او را دو روز سه روز كافى بود . پس گوشت و خون حسين عليه السّلام از گوشت و خون رسول صلّى اللّه عليه و آله و سلّم پيدا شد .\r\nو هيچ فرزندى جز عيسى بن مريم عليه السّلام و حسين بن على عليهما السّلام شش‌ماهه از مادر متولّد نشد كه بماند . « 3 »\r\nو در بعضى روايات به جاى عيسى ، يحيى نام برده شده .\r\nعربيّه : ( قائل سيّد بحر العلوم است . )\r\n للّه مرتضع لم يرتضع أبدا * من ثدى أنثى و من طه مراضعه \r\n\r\n\r\n","description":"","footnote":"\r\n( 1 ) مناقب ، ج 4 ، ص 50 .\r\n( 2 ) علل ، ص 243 ، با 156 .\r\n( 3 ) الكافى ، ج 1 ، ص 386 .\r\n","page_name":" 663 ","page_number":33},
  {"content":"\r\n\r\n\r\nفصل دوّم : در بيان چند حديثى در فضايل و مناقب و مكارم اخلاق فرزند رسول خدا صلّى اللّه عليه و آله و سلّم حضرت سيد الشهداء عليه السّلام\r\n\r\n[ حسنين عليهما السّلام دو فرزند پيغمبر صلّى اللّه عليه و آله و سلّم 
  ]\r\nاز اربعين مؤذّن و تاريخ خطيب و غيره نقل شده كه : جابر روايت كرده كه رسول خدا صلّى اللّه عليه و آله و سلّم فرمود : خداوند تبارك و تعالى فرزندان هر پيغمبرى را از صلب او آورد و فرزندان مرا از صلب من و از صلب علىّ بن ابى طالب عليه السّلام آفريد ، بدرستى كه فرزندان هر مادرى را نسبت به سوى پدر دهند مگر اولاد فاطمه كه من پدر ايشانم .\r\nمؤلّف گويد : از اين قبيل احاديث بسيار است « 1 » كه دلالت دارد بر آن كه حسنين عليهما السّلام دو فرزند پيغمبر صلّى اللّه عليه و آله و سلّم مىباشند . و امير المؤمنين عليه السّلام در جنگ صفّين هنگامى كه حضرت حسن عليه السّلام سرعت كرد از براى جنگ با معاويه ، فرمود : بازداريد حسن را و مگذاريد كه به سوى جنگ رود ، چه من دريغ دارم و بيمناكم كه حسن و حسين كشته شوند و نسل رسول خدا منقطع گردد .\r\nابن ابى الحديد گفته : اگر گويند : حسن و حسين پسران پيغمبرند ؟ گويم هستند ، چه خداوند كه در آيهء مباهله فرمايد : أبناءنا « 2 » جز حسن و حسين را نخواسته ، و خداوند عيسى را از ذرّيت ابراهيم شمرده . « 3 » و اهل لغت خلافى ندارند كه فرزندان\r\n\r\n\r\n","description":"","footnote":"\r\n( 1 ) از باب نمونه نك : ينابيع المودة ، ج 2 ، ص 237 ، 345 ، 399 ؛ الفردوس ، ج 1 ، ص 172 ، ح 643 ؛ مناقب ابن مغازلى ، ص 200 ، ح 238 ؛ مقتل خوارزمى ، فصل سادس .\r\n( 2 ) سورهء آل عمران ، آيهء 61 .\r\n( 3 ) در سورهء انعام ، آيه 84 .\r\n","page_name":" 664 ","page_number":34},
  {"content":"\r\n\r\nدختر از نسل پدر دخترند ، و اگر كسى گويد كه خداوند فرموده است :\r\n ما كانَ مُحَمَّدٌ أَبا أَحَدٍ مِنْ رِجالِكُمْ .  « 1 »\r\nيعنى : نيست محمّد صلّى اللّه عليه و آله و سلّم پدر هيچ يك از مردان شما . در جواب گوييم كه :\r\nمحمّد را پدر ابراهيم بن ماريه دانى يا ندانى به هر چه جواب دهد ، جواب من در حق حسن و حسين همان است .\r\nهمانا اين آيهء مباركه در حقّ زيد بن حارثه وارد شد چه او را به سنّت جاهليت فرزند رسول خدا صلّى اللّه عليه و آله و سلّم مىشمردند و خداوند در بطلان عقيدت ايشان اين آيه فرستاد كه محمّد صلّى اللّه عليه و آله و سلّم پدر هيچ يك از مردان شما نيست . لكن نه آن است كه پدر فرزندان خود حسنين و ابراهيم نباشد .\r\nدر جمله‌اى از كتب عامّه روايت شده كه : حضرت رسول صلّى اللّه عليه و آله و سلّم دست حسنين را گرفت و فرمود در حالى كه اصحابش جمع بودند :\r\nاى قوم آن كس كه مرا دوست دارد و ايشان را و پدر و مادر ايشان را دوست دارد ، در قيامت با من در بهشت خواهد بود و بعضى اين حديث را نظم كرده‌اند .\r\n اخذ النّبىّ يد الحسين و صنوه * يوما و قال و صحبه فى مجمع\r\nمن ودّنى يا قوم أو هذين أو * أبويهما فالخلد مسكنه معى « 2 » \r\nو روايت شده كه : رسول خدا صلّى اللّه عليه و آله و سلّم حسنين را بر پشت مبارك سوار كرد ، حسن را بر اضلاع راست و حسين را بر اضلاع چپ ، و لختى برفت و فرمود : بهترين شترها شتر شما است ، و بهترين سوارها شماييد ، و پدر شما فاضل‌تر از شما است . « 3 »\r\nابن شهر آشوب روايت كرده كه مردى در زمان رسول خدا صلّى اللّه عليه و آله و سلّم گناهى كرد و از بيم پنهان شد تا گاهى كه حسنين را يافت تنها ، پس ايشان را بر گرفت و بر دوش خود سوار كرد و به حضرت رسول صلّى اللّه عليه و آله و سلّم آورد و عرض كرد : يا رسول اللّه ! انّى\r\n\r\n\r\n","description":"","footnote":"\r\n( 1 ) سورهء احزاب ، آيه 40 .\r\n( 2 ) بحار الأنوار ، ج 43 ، ص 280 ؛ مناقب ، ج 3 ، ص 153 ؛ العوالم العلوم ، ج 16 ، ص 48 .\r\n( 3 ) مناقب ابن شهر آشوب ، ج 3 ، ص 388 .\r\n","page_name":" 665 ","page_number":35},
  {"content":"\r\n\r\nمستجير باللَّه و بهما . يعنى : من پناه آورده‌ام به خدا و به اين دو فرزند تو از آن گناه كه كرده‌ام . رسول خدا صلّى اللّه عليه و آله و سلّم چنان بخنديد كه دست به دهان مبارك گذاشته و فرمود :\r\nبرو كه آزادى . و حسنين را فرمود : كه شفاعت شما را قبول كردم در حقّ او .\r\nپس آن آيه نازل شد  وَ لَوْ أَنَّهُمْ إِذْ ظَلَمُوا أَنْفُسَهُمْ .  ( الآية ) . « 1 »\r\nو نيز ابن شهر آشوب از سلمان فارسى روايت كرده كه حضرت حسين عليه السّلام بر ران رسول خدا صلّى اللّه عليه و آله و سلّم جاى داشت ، پيغمبر او را مىبوسيد و مىفرمود : تو سيّد پسر سيّد و پدر ساداتى ، و امام پسر امام و پدر امامانى ، و حجّت پسر حجّت و پدر حجّتهاى خدايى ، از صلب تو نه تن امام پديد آيند و نهم ايشان قائم آل محمّد عليهم السّلام است . « 2 »\r\nو شيخ طوسى به سند صحيح روايت كرده است كه : حضرت امام حسين عليه السّلام دير به سخن آمد . روزى حضرت رسول صلّى اللّه عليه و آله و سلّم آن حضرت را به مسجد برد در پهلوى خويش بازداشت و تكبير نماز گفت ، امام حسين عليه السّلام خواست موافقت نمايد درست نگفت . حضرت از براى او بار ديگر تكبير گفت و او نتوانست ، باز حضرت مكرّر كرد تا آن كه در مرتبهء هفتم درست گفت به اين سبب هفت تكبير در افتتاح نماز سنّت شد . « 3 »\r\nو ابن شهر آشوب روايت كرده است كه : روزى جبرئيل به خدمت حضرت رسول صلّى اللّه عليه و آله و سلّم آمد به صورت دحيهء كلبى و نزد آن حضرت نشسته بود كه ناگاه حسنين عليهما السّلام داخل شدند و چون جبرئيل را گمان دحيه مىكردند ، به نزديك او آمدند و از او هديّه مىطلبيدند ، جبرئيل دستى به سوى آسمان بلند كرد سيبى و بهى و انارى براى ايشان فرود آورد و به ايشان داد . چون آن ميوه‌ها را ديدند شاد گرديدند و نزديك حضرت رسول صلّى اللّه عليه و آله و سلّم بردند ، حضرت از ايشان گرفت و بوييد و به\r\n\r\n\r\n","description":"","footnote":"\r\n( 1 ) سورهء نساء ، آيهء 64 و مناقب ابن شهر آشوب ، ج 3 ، ص 400 .\r\n( 2 ) بحار الأنوار ، ج 43 ، ص 295 به نقل از مناقب ، ج 4 ، ص 70 .\r\n( 3 ) تهذيب ، ج 2 ، ص 67 .\r\n","page_name":" 666 ","page_number":36},
  {"content":"\r\n\r\nايشان ردّ كرد . و فرمود كه : به نزد پدر و مادر خويش ببريد و اگر اوّل به نزد پدر خود ببريد بهتر است .\r\nپس آنچه آن حضرت فرموده بود به عمل آوردند و به نزد پدر و مادر خويش ماندند تا رسول خدا صلّى اللّه عليه و آله و سلّم نزد ايشان رفت و همگى از آن ميوه‌ها تناول كردند ، و هر چه مىخوردند به حال اوّل بر مىگشت و چيزى از آن كم نمىشد . و آن ميوه‌ها به حال خود بود تا گاهى كه حضرت رسول صلّى اللّه عليه و آله و سلّم از دنيا رفت و باز آن‌ها نزد اهل بيت بود و تغييرى در آن‌ها به هم نرسيد تا آن كه حضرت فاطمه عليها السّلام رحلت فرمود ، پس انار بر طرف شد . و چون حضرت امير المؤمنين عليها السّلام شهيد شد به بر طرف شد و سيب ماند ، آن سيب را حضرت امام حسن عليه السّلام داشت تا آن كه به زهر شهيد شد و آسيبى به آن نرسيد ، بعد از آن نزد امام حسين عليه السّلام بود .\r\nحضرت امام زين العابدين عليه السّلام فرمود : وقتى كه پدرم در صحراى كربلا محصور اهل جور و جفا بود ، آن سيب را در دست داشت و هرگاه كه تشنگى بر او غالب مىشد ، آن را مىبوييد تا تشنگى آن حضرت تخفيف مىيافت ، چون تشنگى بسيار بر آن حضرت غالب شد و دست از حيات خود برداشت دندان بر آن سيب فرو برد ، چون شهيد شد هر چند آن سيب را طلب كردند نيافتند ، پس آن حضرت فرمود كه : من بوى آن سيب را از مرقد مطهّر پدرم مىشنوم گاهى كه به زيارت او مىروم ، و هر كه از شيعيان مخلص ما در وقت سحر به زيارت آن مرقد معطّر برود بوى سيب را از آن ضريح منوّر مىشنود . « 1 »\r\nو از امالى مفيد نيشابورى مروى است كه حضرت امام رضا عليه السّلام فرمود : برهنه مانده بودند حضرت امام حسن و امام حسين عليهما السّلام و نزديك عيد بود . پس حسنين عليهما السّلام به مادر خويش فاطمه عليها السّلام گفتند : اى مادر ، كودكان مدينه به جهت عيد ، خود را آرايش و زينت كرده‌اند ، پس چرا تو ما را به لباس آرايش نمىكنى و\r\n\r\n\r\n","description":"","footnote":"\r\n( 1 ) بحار الأنوار ، ج 43 ، ص 289 به نقل از مناقب ، ج 3 ، ص 391 .\r\n","page_name":" 667 ","page_number":37},
  {"content":"\r\n\r\nحال آن كه ما برهنه‌ايم چنان كه مىبينى .\r\nحضرت فاطمه عليها السّلام فرمود : اى نور ديدگان من ! همانا جامه‌هاى شما نزد خيّاط است ، هرگاه دوخت و آورد آرايش مىكنم شما را به آن در روز عيد ، و مىخواست به اين سخن خوشدل كند ايشان را ، پس شب عيد شد ديگر باره اعاده كردند كلام پيش را ، گفتند : امشب شب عيد است پس چه شد جامه‌هاى ما ؟\r\nحضرت فاطمه گريست از حال ترحم بر حال كودكان و فرمود : اى نور ديدگان خوشدل باشيد هرگاه خيّاط آورد جامه‌ها را زينت مىكنم شما را به آن إن شاء اللّه .\r\nپس چون پاسى از شب گذشت ناگاه كوبيد در خانه را كوبنده‌اى ، فاطمه عليها السّلام فرمود : كيست ؟ صدايى بلند شد كه ، اى دختر پيغمبر خدا ! بگشا در را كه من خيّاط مىباشم جامه‌هاى حسنين عليه السّلام را آورده‌ام ، حضرت فاطمه عليها السّلام فرمود : چون در را گشودم مردى ديدم با هيبت تمام و بوى خوشى ، پس دستار بسته‌اى به من داد و برفت .\r\nپس فاطمه عليها السّلام به خانه آمد گشود آن دستار را ، ديد در وى بود دو پيراهن و دو درّاعه و دو زير جامه و دو رداء و دو عمامه و دو كفش ، حضرت فاطمه عليها السّلام بسى شاد و مسرور شد ، پس حسنين عليها السّلام را بيدار كرد و جامه‌ها را به ايشان پوشانيد ، پس چون روز عيد شد ، پيغمبر صلّى اللّه عليه و آله و سلّم بر ايشان وارد شد و حسنين را بدان زينت ديد ايشان را ببوسيد و مبارك باد گفت و بر دوش خويش حسنين را برداشت و به سوى مادرشان برد ، فرمود : اى فاطمه ، آن خيّاطى كه جامه‌ها را آورد شناختى ؟\r\nعرضه داشت : نه ، به خدا سوگند نشناختم او را و نمىدانستم كه من جامه نزد خيّاط داشته باشم خدا و رسول داناترند به اين مطلب .\r\nفرمود : اى فاطمه ! آن خيّاط نبود بلكه او رضوان خازن جنّت بود و جامه‌ها از حلل بهشت بوده ، خبر داد مرا جبرئيل از نزد پروردگار جهانيان . « 1 »\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 3 ، ص 391 به نقل از امالى مفيد نيشابورى .\r\n","page_name":" 668 ","page_number":38},
  {"content":"\r\n\r\nو قريب به اين حديث است خبرى كه در منتخب روايت شده كه روز عيد حسنين عليهما السّلام به حضور مبارك رسول خدا صلّى اللّه عليه و آله و سلّم آمدند و لباس نو خواستند . جبرئيل جامه‌هاى دوختهء سفيد براى ايشان آورد و حسنين عليه السّلام خواهش لباس رنگين نمودند . رسول خدا صلّى اللّه عليه و آله و سلّم طشت طلبيد و حضرت جبرئيل آب ريخت حضرت مجتبى عليه السّلام خواهش رنگ سبز نمود و حضرت سيّد الشهداء عليه السّلام خواهش رنگ سرخ نمود و جبرئيل گريه كرد و اخبار داد رسول خدا صلّى اللّه عليه و آله و سلّم را به شهادت آن دو سبط و اين كه حسن عليه السّلام به زهر شهيد مىشود و بدن مباركش سبز شود و حضرت امام حسين عليه السّلام آغشته به خون شهيد شود . « 1 »\r\nعيّاشى و غير او روايت كرده‌اند كه ، روزى امام حسين عليه السّلام به جمعى از مساكين گذشت كه عباهاى خود را افكنده بودند و نان خشكى در پيش داشتند و مىخوردند ، چون حضرت را ديدند او را دعوت كردند ، حضرت از اسب خويش فرود آمد و فرمود : خداوند متكبّران را دوست نمىدارد . و نزد ايشان نشست و با ايشان تناول فرمود ، پس به ايشان فرمود كه : من چون دعوت شما را اجابت كردم شما نيز اجابت من كنيد . و ايشان را به خانه برد و به جاريهء خويش فرمود كه : هر چه براى مهمان عزيز ذخيره كرده‌اى حاضر ساز و ايشان را ضيافت كرد ، و انعامات و نوازش كرده و روانه فرمود . « 2 »\r\n\r\n[ سخاوت سرشار 
  ]\r\nو از جود و سخاى آن حضرت روايت شده كه مرد عربى به مدينه آمد و پرسيد كه : كريم‌ترين مردم كيست ؟\r\nگفتند : حسين بن على عليه السّلام ، پس به جستجوى آن حضرت شد تا داخل مسجد\r\n\r\n\r\n","description":"","footnote":"\r\n( 1 ) منتخب طريحى ، ج 1 ، ص 121 .\r\n( 2 ) تفسير عياشى ، ج 2 ، ص 257 ؛ بحار الأنوار ، ج 44 ، ص 189 به نقل از آن ؛ مناقب ، ج 4 ، ص 66 ؛ اعيان الشيعة ، ج 1 ، ص 575 .\r\n","page_name":" 669 ","page_number":39},
  {"content":"\r\n\r\nشد ديد كه آن حضرت در نماز ايستاده ، پس شعرى « 1 » چند در مدح و سخاوت آن حضرت خواند .\r\nچون حضرت از نماز فارغ شد ، فرمود كه : اى قنبر ! آيا از مال حجاز چيزى به جا مانده است ؟\r\nعرض كرد : بلى چهار هزار دينار .\r\nفرمود : حاضر كن كه مردى كه احقّ است از ما به تصرّف در آن حاضر گشته ، پس به خانه رفت و رداى خود را كه از برد بود از تن بيرون كرد و آن دنانير را در برد پيچيد و پشت در ايستاد و از شرم روى اعراب از قلّت زر از شكاف در دست خود را بيرون كرد و آن زرها را به اعرابى عطا فرمود و شعرى « 2 » چند در عذر خواهى از اعرابى خواند . اعرابى آن زرها را بگرفت و سخت بگريست .\r\nحضرت فرمود : اى اعرابى ! گويا كم شمردى عطاى ما را كه مىگريى ؟\r\nعرض كرد : بر اين مىگريم كه دست با اين جود و سخا چگونه در ميان خاك خواهد شد . « 3 »\r\nو مثل اين حكايت را از حضرت امام حسن عليه السّلام نيز روايت كرده‌اند .\r\nمؤلّف گويد : كه بسيارى از فضايل است كه گاهى از امام حسن عليه السّلام روايت مىشود و گاهى از امام حسين عليه السّلام و اين ناشى از شباهت آن دو بزرگوار است در نام\r\n\r\n\r\n","description":"","footnote":"\r\n( 1 ) ( اشعار اعرابى )\r\n لم يخب الان من رجاك و من * حرّك من دون بابك الحلقة\r\nانت جواد و انت معتمد * ابوك قد كان قاتل الفسقة\r\nلو لا الّذى كان من اوائلكم * كانت علينا الجحيم منطبقة \r\n( 2 ) اشعار حضرت امام حسين - عليه آلاف التحية و الثناء - :\r\n خذها فانّى اليك معتذر * و اعلم بانّى عليك ذو شفقة\r\nلو كان فى سيرنا الغداة عصا * امست سمانا عليك مندفقة\r\nلكنّ ريب الزّمان ذو غير * و الكفّ منّى قليلة النّفقة \r\nمؤلّف رحمة اللّه .\r\n( 3 ) مناقب ابن شهر آشوب ، ج 4 ، ص 65 ؛ بحار الأنوار ، ج 44 ، ص 189 به نقل از آن .\r\n","page_name":" 670 ","page_number":40},
  {"content":"\r\n\r\nكه اگر ضبط نشود تصحيف و اشتباه مىشود .\r\n\r\n[ ملاقات مرد شامى با امام عليه السّلام 
  ]\r\nو در بعضى از كتب منقول است از عصام بن المصطلق شامى كه گفت : داخل شدم در مدينهء معظّمه ، پس چون ديدم حسين بن على عليهما السّلام را پس تعجّب آورد مرا روش نيكو و منظر پاكيزهء او ، پس حسد مرا واداشت كه ظاهر كنم آن بغض و عداوتى را كه در سينه داشتم از پدر او ، پس نزديك او شدم و گفتم : تويى پسر ابو تراب ؟\r\n( مؤلّف گويد كه : اهل شام از امير المؤمنين عليه السّلام به ابو تراب تعبير مىكردند و گمان مىكردند كه تنقيص آن جناب مىكنند به اين لفظ و حال آن كه هر وقت ابو تراب مىگفتند گويا حلى و حلل به آن حضرت مىپوشانيدند ) .\r\nبالجمله عصام گفت : گفتم به امام حسين عليه السّلام تويى پسر ابو تراب ؟\r\nفرمود : بلى .\r\n« قال : فبالغت فى شتمه و شتم أبيه ، » يعنى : هر چه توانستم دشنام و ناسزا به آن حضرت گفتم .\r\n« فنظر الىّ نظرة عاطف رءوف . »\r\nپس نظرى از روى عطوفت و مهربانى بر من كرد و فرمود :\r\nاعوذ باللّه من الشيطان الرّجيم ،  بِسْمِ اللَّهِ الرَّحْمنِ الرَّحِيمِ *  ،  خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ  ( الآيات الى قوله )  ثُمَّ لا يُقْصِرُونَ .  « 1 »\r\nو اين آيات اشارت است به مكارم اخلاق كه حقّ تعالى پيغمبرش را به آن تأديب فرموده از جمله آن كه به ميسور از اخلاق مردم اكتفا كند و متوقّع زيادتر نباشد ، و بد را به بدى مكافات ندهد ، و از نادانان رو بگرداند و در مقام وسوسهء شيطان پناه به خدا گيرد .\r\n\r\n\r\n","description":"","footnote":"\r\n( 1 ) سورهء اعراف ، آيهء 199 تا 202 .\r\n","page_name":" 671 ","page_number":41},
  {"content":"\r\n\r\n« ثمّ قال : خفّض عليك استغفر اللّه لى و لك . »\r\nپس فرمود به من آهسته كن و سبك و آسان كن كار را بر خود ، طلب آمرزش كن از خدا براى من و براى خودت ، همانا اگر طلب يارى كنى از ما تو را يارى كنم ، و اگر عطا طلب كنى تو را عطا كنم ، و اگر طلب ارشاد كنى تو را ارشاد كنم .\r\nعصام گفت : من از گفته و تقصير خود پشيمان شدم و آن حضرت به فراست يافت پشيمانى مرا ، فرمود :\r\n لا تَثْرِيبَ عَلَيْكُمُ الْيَوْمَ ، يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ .  « 1 »\r\nو اين آيهء شريفه از زبان حضرت يوسف پيغمبر است به برادران خود كه در مقام عفو از آن‌ها فرمود كه عتاب و ملامتى نيست بر شما ، بيامرزد خداوند شماها را و اوست ارحم الرّاحمين .\r\nپس آن جناب فرمود به من كه از اهل شامى تو ؟\r\nگفتم : بلى .\r\nفرمود : شنشنة اعرفها من اخزم . و اين مثلى است كه حضرت به آن تمثل جست .\r\nحاصل اين كه اين دشنام و ناسزا گفتن به ما ، عادت و خويى است در اهل شام كه معاويه در ميان آن‌ها سنّت كرده ، پس فرمود :\r\n« حيّانا اللّه و ايّاك » هر حاجتى كه دارى به نحو انبساط و گشاده‌رويى حاجت خود را از ما بخواه كه مىيابى مرا در نزد افضل ظنّ خود به من . ان شاء اللّه تعالى .\r\nعصام گفت : از اين اخلاق شريفهء آن حضرت در مقابل آن جسارتها و دشنامها كه از من سرزد و چنان زمين بر من تنگ شد كه دوست داشتم به زمين فرو بروم ، لا جرم از نزد آن حضرت آهسته بيرون شدم در حالى كه پناه به مردم مىبردم به نحوى كه آن جناب ملتفت من نشود ، لكن بعد از آن مجلس نبود نزد من شخصى دوست‌تر از آن حضرت و از پدرش . « 2 »\r\n\r\n\r\n","description":"","footnote":"\r\n( 1 ) سورهء يوسف ، آيهء 92 .\r\n( 2 ) نفس المهموم ، ص 614 .\r\n","page_name":" 672 ","page_number":42},
  {"content":"\r\n\r\n\r\n[ احسان به اندازهء دانش و معرفت 
  ]\r\nاز مقتل خوارزمى و جامع الأخبار روايت شده است كه مردى اعرابى به خدمت امام حسين عليه السّلام آمد و گفت : يا بن رسول اللّه ! ضامن شده‌ام اداى ديت كامله را و اداى آن را قادر نيستم ، لاجرم با خود گفتم كه بايد سؤال كرد از كريم‌ترين مردم ، و كسى كريم‌تر از اهل بيت رسالت - صلوات اللّه عليهم اجمعين - گمان ندارم .\r\nحضرت فرمود : يا اخا العرب ، من سه مسأله از تو مىپرسم اگر يكى را جواب گفتى ثلث آن مال را به تو عطا مىكنم ، و اگر دو سؤال را جواب دادى دو ثلث مال خواهى گرفت ، و اگر هر سه را جواب گفتى تمام آن مال را عطا خواهم كرد .\r\nاعرابى گفت : يا بن رسول اللّه ! چگونه روا باشد كه مثل تو كسى كه از اهل علم و شرفى از اين فدوى كه يك عرب بدوى بيش نيستم سؤال كند ؟\r\nحضرت فرمود كه : از جدّم رسول خدا صلّى اللّه عليه و آله و سلّم شنيدم كه فرمود : « المعروف به قدر المعرفة » . باب معروف و موهبت به اندازهء معرفت به روى مردم گشاده بايد داشت .\r\nاعرابى عرض كرد : هر چه خواهى سؤال كن ، اگر دانم جواب گويم و اگر نه از حضرت شما فرا مىگيريم ، و لا قوّة الّا باللّه .\r\nحضرت فرمود كه : افضل اعمال چيست ؟\r\nگفت : ايمان به خداوند تعالى .\r\nفرمود : چه چيز مردم را از مهالك نجات مىدهد ؟\r\nعرض كرد : توكّل و اعتماد بر حقّ تعالى .\r\nفرمود : زينت آدمى در چه چيز است ؟\r\nاعرابى گفت : علمى كه با آن حلم باشد .\r\nفرمود كه : اگر به دين شرف دست نيابد ؟\r\nعرض كرد : مالى كه با مروّت و جوانمردى باشد .\r\nفرمود كه : اگر اين را نداشته باشد ؟\r\n\r\n","description":"","footnote":"","page_name":" 673 ","page_number":43},
  {"content":"\r\n\r\nگفت : فقر و پريشانى كه با آن صبر و شكيبايى باشد .\r\nفرمود : اگر اين را نداشته باشد ؟\r\nاعرابى گفت كه : صاعقه‌اى از آسمان فرود بيايد و او را بسوزاند كه او اهليّت غير اين ندارد .\r\nپس حضرت خنديد و كيسه‌اى كه هزار دينار زر سرخ داشت نزد او افكند و انگشترى عطا كرد او را كه نگين آن دويست درهم قيمت داشت و فرمود كه : به اين زرها ذمّهء خود را برى كن و اين خاتم را در نفقهء خود صرف كن .\r\nاعرابى آن زرها را برداشت و اين آيهء مباركه را تلاوت كرد :\r\n اللَّهُ أَعْلَمُ حَيْثُ يَجْعَلُ رِسالَتَهُ .  « 1 »\r\nو ابن شهر آشوب روايت كرده كه : چون امام حسين عليه السّلام شهيد شد بر پشت مبارك آن حضرت پينه‌ها ديدند ، از حضرت امام زين العابدين عليه السّلام پرسيدند كه اين چه اثر است ؟ فرمود : از بس كه انبانهاى طعام و ديگر اشياء چندان بر پشت مبارك كشيد و به خانهء زنهاى بيوه و كودكان يتيم و فقراء و مساكين رسانيد اين پينه‌ها پديد گشت . « 2 »\r\n\r\n[ عبادت 
  ]\r\nو از زهد و عبادت آن حضرت روايت شده است كه بيست و پنج حجّ پياده به جاى آورد و شتران و محملها از عقب او مىكشيدند « 3 » و روزى به آن حضرت گفتند كه : چه بسيار از پرودگار خود ترسانى ؟\r\nفرمود كه : از عذاب قيامت ايمن نيست مگر آن كه در دنيا از خدا بترسد . « 4 »\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 196 به نقل از جامع الاخبار ، آيه 124 سوره انعام .\r\n( 2 ) مناقب ابن شهر آشوب ، ج 4 ، ص 66 .\r\n( 3 ) تفسير عياشى ، ج 2 ، ص 257 .\r\n( 4 ) بحار الأنوار ، ج 44 ، ص 193 ؛ تذكرة الخواص ، ص 234 .\r\n","page_name":" 674 ","page_number":44},
  {"content":"\r\n\r\nو ابن عبد ربّه در كتاب عقد الفريد روايت كرده است كه : خدمت على بن الحسين عليه السّلام عرض شد كه چرا كم است اولاد پدر بزرگوار شما ؟\r\nفرمود : تعجّب است كه چگونه مثل من اولادى از براى او باشد ، چه آن كه پدرم در هر شبانه روز هزار ركعت نماز مىكرد ، پس چه زمان فرصت مىكرد كه نزد زنها برود . « 1 »\r\nو سيّد شريف زاهد ، ابو عبد اللّه محمّد بن على بن الحسن ابن عبد الرّحمن علوى حسينى در كتاب تغازى روايت كرده از ابو حازم اعرج كه گفت : حضرت امام حسن عليه السّلام تعظيم مىكرد امام حسين عليه السّلام را چنان كه گويا آن حضرت بزرگ‌تر است از امام حسن عليه السّلام .\r\nو از ابن عبّاس روايت كرده كه گفت : سبب آن را پرسيدم از امام حسن عليه السّلام ؟\r\nفرمود كه : از امام حسين عليه السّلام هيبت مىبرم مانند هيبت امير المؤمنين عليه السّلام ، و ابن عبّاس گفته كه : امام حسن عليه السّلام با ما در مجلس نشسته بود ، هرگاه كه امام حسين عليه السّلام مىآمد در آن مجلس ، حالش را تغيير مىداد به جهت احترام امام حسين عليه السّلام .\r\n\r\n[ زهد حضرت 
  ]\r\nو به تحقيق بود حسين بن على عليه السّلام زاهد در دنيا در زمان كودكى و صغر سنّ و ابتداء امرش و استقبال جوانيش ، مىخورد با امير المؤمنين عليه السّلام از قوت مخصوص او ، و شركت و همراهى مىكرد با آن حضرت در ضيق و تنگى و صبر آن حضرت ، و نمازش نزديك به نماز آن حضرت بود . و خداوند قرار داده بود امام حسن و امام حسين عليهما السّلام را قدوه و مقتداى امّت ، لكن فرق گذاشته بود ما بين ارادهء آن‌ها تا اقتدا كنند مردم به آن دو بزرگوار ، پس اگر هر دو به يك نحو و يك روش بودند مردم در ضيق واقع مىشدند .\r\nروايت شده از مسروق كه گفت : وارد شدم روز عرفه بر حسين بن على عليه السّلام و\r\n\r\n\r\n","description":"","footnote":"\r\n( 1 ) العقد الفريد ، ج 4 ، ص 171 .\r\n","page_name":" 675 ","page_number":45},
  {"content":"\r\n\r\nقدح‌هاى سويق مقابل آن حضرت و اصحابش گذاشته شده بود و قرآن‌ها در كنار ايشان بود ( يعنى روزه بودند و مشغول خواندن قرآن بودند ، و منتظر افطار بودند كه به آن سويق افطار نمايند ) ، پس مسأله‌اى چند از آن حضرت پرسيدم ، جواب فرمود ، آنگاه از خدمتش بيرون شدم ، پس از آن خدمت امام حسن عليه السّلام رفتم ديدم مردم خدمت آن جناب مىرسند و خوانهاى طعام موجود و بر آن‌ها طعام مهيّا است و مردم از آن‌ها مىخورند و با خود مىبرند ، من چون چنين ديدم متغيّر شدم ، حضرت مرا ديد كه حالم تغيير كرده پرسيد : اى مسروق ، چرا طعام نمىخورى ؟\r\nگفتم : اى آقاى من ! من روزه دارم و چيزى را متذكّر شدم .\r\nفرمود : بگو آنچه در نظرت آمده .\r\nگفتم : پناه مىبرم به خدا از آن كه شما ( يعنى تو و برادرت ) اختلاف پيدا كنيد ، داخل شدم بر حسين عليه السّلام ديدم روزه است و منتظر افطار است و خدمت شما رسيدم شما را به اين حال مىبينم ! حضرت چون اين را شنيد مرا به سينه چسبانيد فرمود : يا بن الأشرس ندانستى كه خداوند تعالى ما را دو مقتداى امّت قرار داد ، مرا قرار داد مقتداى افطار كنندگان از شما ، و برادرم را مقتداى روزه داران شما تا در وسعت بوده باشيد .\r\nو روايت شده كه حضرت امام حسين عليه السّلام در صورت و سيرت ، شبيه‌ترين مردم بود به حضرت رسالت صلّى اللّه عليه و آله و سلّم و در شبهاى تار نور از جبين مبين و پايين گردن آن حضرت ساطع بود و مردم آن حضرت را به آن نور مىشناختند . « 1 »\r\nو در مناقب ابن شهر آشوب و ديگر كتب روايت شده كه حضرت فاطمه عليها السّلام حسنين عليهما السّلام را به خدمت حضرت رسول صلّى اللّه عليه و آله و سلّم آورد و عرض كرد : يا رسول اللّه ! اين دو فرزند را عطايى و ميراثى بذل فرما .\r\nفرمود : هيبت و سيادت خود را با حسن گذاشتم و شجاعت وجود خود را به حسين عطا كردم .\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 4 ، ص 75 .\r\n","page_name":" 676 ","page_number":46},
  {"content":"\r\n\r\nعرض كرد : راضى شدم . « 1 »\r\nو به روايتى فرمود : حسن را هيبت و حلم دادم و حسين را جود و رحمت . « 2 »\r\nو ابن طاووس از حذيفه روايت كرده است كه گفت : شنيدم از حضرت حسين عليه السّلام در زمان حضرت رسالت صلّى اللّه عليه و آله و سلّم در حالتى كه امام حسين عليه السّلام كودك بود كه مىفرمود : به خدا سوگند جمع خواهند شد براى ريختن خون من طاغيان بنى اميّه ، و سر كردهء ايشان عمر بن سعد خواهد بود ، گفتم كه : حضرت رسالت صلّى اللّه عليه و آله و سلّم تو را به اين مطلب خبر داده است ؟ فرمود كه : نه ، پس من رفتم به خدمت حضرت رسول صلّى اللّه عليه و آله و سلّم و سخن آن حضرت را نقل كردم ، حضرت فرمود كه : علم او علم من است . « 3 »\r\nو ابن شهر آشوب از حضرت على بن الحسين عليهما السّلام روايت كرده است كه فرمود :\r\nدر خدمت پدرم به جانب عراق بيرون شديم و در هيچ منزلى فرود نيامد و از آنجا كوچ نكرد مگر اين كه ياد مىكرد يحيى بن زكريّا عليه السّلام را و روزى فرمود كه : از خوارى و پستى دنيا است كه سر يحيى عليه السّلام را براى زن زانيه از زناكاران بنى اسرائيل به هديه فرستادند . « 4 »\r\nو در احاديث معتبره از طريق خاصّه و عامّه روايت شده است كه بسيار بود كه حضرت فاطمه عليهما السّلام در خواب بود و حضرت امام حسين عليه السّلام در گهواره مىگريست و جبرئيل گهواره آن حضرت را مىجنبانيد و با او سخن مىگفت و او را ساكت مىگردانيد ، چون فاطمه عليها السّلام بيدار مىشد مىديد كه گهوارهء حسين عليه السّلام مىجنبد و كسى با او سخن مىگويد و لكن شخصى نمايان نيست چون از حضرت رسالت مىپرسيد مىفرمود او جبرئيل است . « 5 »\r\n\r\n\r\n","description":"","footnote":"\r\n( 1 ) مناقب ، ج 3 ، ص 396 ؛ بحار الأنوار ، ج 43 ، ص 293 ؛ اعلام الورى ، ص 210 .\r\n( 2 ) خصال ، ج 3 ، ص 396 ؛ بحار الأنوار ، ج 43 ، ص 293 .\r\n( 3 ) بحار الأنوار ، ج 44 ، ص 186 مثل آن .\r\n( 4 ) مناقب ، ج 4 ، ص 85 .\r\n( 5 ) بحار الأنوار ، ج 44 ، ص 188 .\r\n","page_name":" 677 ","page_number":47},
  {"content":"\r\n\r\n\r\nفصل سوم : در بيان ثواب گريستن بر حضرت سيد الشهداء عليه السّلام و مرثيه براى آن جناب خواندن و ماتم آن حضرت را داشتن\r\nشيخ جليل كامل جعفر بن قولويه در كامل از اين خارجه روايت كرده است كه گفت : روزى در خدمت حضرت صادق عليه السّلام بوديم و جناب امام حسين عليه السّلام را ياد كرديم ، حضرت بسيار گريست و ما گريستيم ، پس حضرت سر برداشت و فرمود كه : امام حسين عليه السّلام مىفرمود : كه منم كشتهء گريه و زارى ، هيچ مؤمنى مرا ياد نمىكند مگر آن كه گريان مىگردد . « 1 »\r\nو نيز روايت كرده است كه هيچ روزى حسين بن علىّ عليه السّلام نزد جناب صادق عليه السّلام مذكور نمىشد كه كسى آن حضرت را تا شب متبسّم بيند ، و در تمام آن روز محزون و گريان بود و مىفرمود كه جناب امام حسين عليه السّلام سبب گريهء هر مؤمن است . « 2 »\r\nو شيخ طوسى و مفيد و ابان بن تغلب روايت كرده‌اند كه : حضرت صادق عليه السّلام فرمود كه : نفس آن كسى كه به جهت مظلوميّت ما مهموم باشد تسبيح است ، و اندوه او عبادت ، و پوشيدن اسرار ما از بيگانگان در راه خدا جهاد است . آن‌گاه\r\n\r\n\r\n","description":"","footnote":"\r\n( 1 ) كامل الزيارت ، ص 215 - 216 ؛ بحار الأنوار ، ج 44 ، ص 279 ؛ المستدرك ، ج 10 ، ص 311 ؛ جلاء العيون ، ص 521 به نقل از كامل .\r\n( 2 ) بحار الأنوار ، ج 44 ، ص 280 ؛ كامل الزيارات ، ص 203 ، 214 ؛ المستدرك ، ج 10 ، ص 312 ؛ جلاء العيون ، ص 522 به نقل از كامل .\r\n","page_name":" 678 ","page_number":48},
  {"content":"\r\n\r\nفرمود كه : واجب مىكند اين حديث به آب طلا نوشته شود . « 1 »\r\nو به سندهاى معتبرهء بسيار از ابو عمارهء منشد ( يعنى شعر خوان ) روايت كرده‌اند كه گفت : روزى به خدمت جناب صادق عليه السّلام رفتم ، حضرت فرمود كه : شعرى چند در مرثيهء حسين عليه السّلام بخوان . چون شروع كردم به خواندن ، حضرت گريان شد و من مرثيه مىخواندم و حضرت مىگريست تا آن كه صداى گريه از خانهء آن حضرت بلند شد .\r\nو به روايت ديگر : حضرت فرمود : به آن روشى كه در پيش خود مىخوانيد و نوحه مىكنيد بخوان ، چون خواندم ، حضرت بسيار گريست و صداى گريهء زنان آن حضرت نيز از پشت پرده بلند شد . چون فارغ شدم حضرت فرمود كه : هر كه شعرى در مرثيهء حضرت حسين عليه السّلام بخواند و پنجاه كس را بگرياند بهشت او را واجب گردد . و هر كه سى كس را بگرياند بهشت او را واجب گردد . و هر كه بيست كس را . و هر كه ده كس را و هر كه پنج كس را . و هر كه يك كس را بگرياند بهشت او را واجب گردد . و هر كه مرثيه بخواند و خود بگريد بهشت او را واجب گردد . « 2 » و هر كه او را گريه نيايد پس تباكى كند بهشت او را واجب گردد .\r\nو شيخ كشى رحمة اللّه از زيد شحّام روايت كرده است كه من با جماعتى از اهل كوفه در خدمت حضرت صادق عليه السّلام بوديم كه جعفر بن عفّان وارد شد ، حضرت او را اكرام فرمود و نزديك خود او را نشانيد ، پس فرمود : يا جعفر ! عرض كرد : لبّيك خدا مرا فداى تو گرداند .\r\nحضرت فرمود : « بلغنى انّك تقول الشّعر فى الحسين و تجيد . » به من رسيده كه تو در مرثيهء حسين عليه السّلام شعر مىگويى و نيكو مىگويى ؟ عرض كرد : بلى فداى تو شوم .\r\nفرمود كه : پس بخوان . چون جعفر مرثيه خواند حضرت و حاضرين مجلس\r\n\r\n\r\n","description":"","footnote":"\r\n( 1 ) امالى شيخ مفيد ، ص 338 ؛ بحار الأنوار ، ج 44 ، ص 278 ؛ امالى طوسى ، ج 2 ، ص 72 .\r\n( 2 ) امالى صدوق ، مجلس 29 ، ح 6 ، ص 205 ؛ بحار الأنوار ، ج 44 ، ص 282 ؛ جلاء العيون ، ص 522 ؛ ثواب الاعمال ، ص 584 ؛ وسائل ، ج 10 ، ص 415 .\r\n","page_name":" 679 ","page_number":49},
  {"content":"\r\n\r\nگريستند و حضرت آن قدر گريست كه اشك چشم مباركش بر محاسن شريفش جارى شد .\r\nپس فرمود : به خدا سوگند كه ملائكه مقرّبان در اينجا حاضر شدند و مرثيه تو را بر حسين عليه السّلام شنيدند و زياده از آنچه ما گريستم گريستند و به تحقيق كه حقّ تعالى در همين ساعت بهشت را با تمام نعمتهاى آن از براى تو واجب گردانيد و گناهان تو را آمرزيد .\r\nپس فرمود : اى جعفر ! مىخواهى كه زيادتر بگويم ؟\r\nگفت : بلى اى سيّد من .\r\nفرمود كه : هر كه در مرثيهء حسين عليه السّلام بگويد و بگريد و بگرياند ، البتّه حقّ تعالى بهشت را براى او واجب گرداند و بيامرزد او را . « 1 »\r\nحامى حوزهء اسلام سيّد اجلّ ، مير حامد حسين - طاب ثراه - در عبقات از معاهد التّنصيص نقل كرده كه محمّد بن سهل صاحب كميت گفت كه : من و كميت داخل شديم بر حضرت صادق عليه السّلام در ايّام تشريق ، كميت گفت : فدايت شوم اذن مىدهى كه در محضر شما چند شعر بخوانم ؟\r\nفرمود : اين ايّام عظيم و محترم است ، كنايت از آن كه شايسته نيست در اين ايّام شريفه خواندن شعر .\r\nعرضه داشت كه اين اشعار در حقّ شما است ، فرمود : بخوان و حضرت فرستاد بعض اهل بيتش را حاضر كردند كه آن‌ها هم استماع كنند ، پس كميت اشعار خويش بخواند و حاضرين گريهء بسيار كردند تا به اين شعر رسيد :\r\n يصيب به الرّامون عن قوس غيرهم * فيا آخرا أسدى له الغىّ اوّل \r\nحضرت دستهاى خود را بلند كرد و گفت :\r\n« اللّهمّ اغفر للكميت ما قدّم و ما اخّر ، و ما اسرّ و ما اعلن ، و اعطه حتّى يرضى . « 2 » »\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 574 .\r\n( 2 ) معاهد التنصيص ، ج 3 ، ص 96 ؛ الغدير ، ج 2 ، ص 193 - 192 .\r\n","page_name":" 680 ","page_number":50},
  {"content":"\r\n\r\nو شيخ صدوق رحمة اللّه در امالى از ابراهيم بن ابى المحمود روايت كرده كه حضرت امام رضا عليه السّلام فرمودند : همانا محرّم ماهى بود كه اهل جاهليّت ، قتال در آن ماه را حرام مىدانستند و اين امّت جفا كار خونهاى ما را در آن ماه حلال دانستند و هتك حرمت ما كردند و زنان و فرزندان ما را غارت كردند و حرمت حضرت رسالت صلّى اللّه عليه و آله و سلّم را در حقّ ما رعايت نكردند ، همانا مصيبت روز شهادت حسين عليه السّلام ديده‌هاى ما را مجروح گردانيده است و اشك ما را جارى كرده و عزيز ما را ذليل گردانيده است و زمين كربلا مورث كرب و بلاى ما گرديد تا روز قيامت ، پس بر مثل حسين بايد بگريند گريه كنندگان ، همانا گريه بر آن حضرت فرو مىريزد گناهان بزرگ را .\r\nپس حضرت فرمود كه : پدرم چون ماه محرّم داخل مىشد كسى آن حضرت را خندان نمىديد ، و اندوه و حزن پيوسته بر او غالب مىشد تا عاشر محرّم ، چون روز عاشورا مىشد آن روز روز مصيبت و حزن و گريهء او بود و مىفرمود : امروز روزى است كه حسين عليه السّلام شهيد شده است . « 1 »\r\nو ايضا شيخ صدوق از آن حضرت روايت كرده كه هر كه ترك كند سعى در حوائج خود را در روز عاشورا ، حقّ تعالى حوائج دنيا و آخرت او را بر آورد و هر كه روز عاشورا روز مصيبت و اندوه و گريهء او باشد ، حقّ تعالى روز قيامت را روز شادى و سرور او گرداند و ديده‌اش در بهشت به ما روشن باشد ، و هر كه روز عاشورا را روز بركت شمارد و براى بركت آذوقه در آن روز در خانه ذخيره كند ، بركت نيابد در آنچه ذخيره كرده است و خدا او را در روز قيامت با يزيد و عبيد اللّه بن زياد و عمر بن سعد - لعنهم اللّه - در اسفل درك جهنّم محشور گرداند . « 2 »\r\nو ايضا به سند معتبر از ريّان بن شبيب - كه خال معتصم خليفهء عبّاسى بوده است - روايت كرده كه گفت : در روز اوّل محرّم به خدمت حضرت امام رضا عليه السّلام\r\n\r\n\r\n","description":"","footnote":"\r\n( 1 ) امالى صدوق ، مجلس 27 ، ح 2 ، ص 190 ؛ بحار الأنوار ، ج 44 ، ص 283 .\r\n( 2 ) امالى صدوق ، مجلس 27 ، ح 4 ، ص 191 ؛ بحار الأنوار ، ج 44 ، ص 284 و ج 101 ، ص 102 ؛ علل الشرائع ، ص 227 ؛ عيون اخبار الرضا ، ج 1 ، ص 298 .\r\n","page_name":" 681 ","page_number":51},
  {"content":"\r\n\r\nرفتم ، فرمود كه : اى پسر شبيب ! آيا روزه‌اى ؟\r\nگفتم : نه .\r\nفرمود كه : اين روزى است كه حقّ تعالى دعاى حضرت زكريّا را مستجاب فرمود در وقتى كه از حقّ تعالى فرزند طلبيد و ملائكه او را ندا كردند در محراب كه خدا بشارت مىدهد تو را به يحيى ، « 1 » پس هر كه اين روز را روزه دارد دعاى او مستجاب گردد چنان كه دعاى زكريّا مستجاب گرديد .\r\nپس فرمود كه : اى پسر شبيب ، محرّم ماهى بود كه اهل جاهليّت در زمان گذشته ظلم و قتال را در آن ماه حرام مىدانستند براى حرمت اين ماه ، پس اين امّت حرمت اين ماه را نشناختند و حرمت پيغمبر خود را ندانستند ، و در اين ماه با ذريّت پيغمبر خود قتال كردند و زنان ايشان را اسير نمودند و اموال ايشان را به غارت بردند پس خدا نيامرزد ايشان را هرگز ! اى پسر شبيب ! اگر گريه مىكنى براى چيزى ، پس گريه كن براى حسين بن على عليهما السّلام كه او را مانند گوسفند ذبح كردند و او را با هيجده نفر از اهل بيت او شهيد كردند كه هيچ يك را در روى زمين شبيه و مانند نبود . و به تحقيق كه گريستند براى شهادت او آسمانهاى هفتگانه و زمينها و به تحقيق كه چهار هزار ملك براى نصرت آن حضرت از آسمان فرود آمدند چون به زمين رسيدند آن حضرت شهيد شده بود .\r\nپس ايشان پيوسته نزد قبر آن حضرت هستند ژوليده مو گردآلود تا وقتى كه حضرت قائم آل محمد صلّى اللّه عليه و آله و سلّم ظاهر شود ، پس از ياوران آن حضرت خواهند بود ، و در وقت جنگ شعار ايشان اين كلمه خواهد بود :\r\nيا لثارات الحسين عليه السّلام .\r\nاى پسر شبيب ! خبر داد مرا پدرم از پدرش از جدّش كه چون جدّم حسين عليه السّلام كشته شد آسمان خون و خاك سرخ باريد .\r\nاى پسر شبيب ! اگر گريه كنى بر حسين عليه السّلام تا آب ديده تو بر روى تو جارى شود\r\n\r\n\r\n","description":"","footnote":"\r\n( 1 ) نك سورهء آل عمران ، آيهء 38 .\r\n","page_name":" 682 ","page_number":52},
  {"content":"\r\n\r\nحقّ تعالى جميع گناهان صغيره و كبيره تو را بيامرزد ، خواه اندك باشد و خواه بسيار .\r\nاى پسر شبيب ! اگر خواهى خدا را ملاقات كنى و هيچ گناهى بر تو نباشد پس زيارت كن امام حسين عليه السّلام را .\r\nاى پسر شبيب ! اگر خواهى كه در غرفهء عاليهء بهشت ساكن شوى با رسول خدا و ائمّهء طاهرين عليهم السّلام ، پس لعنت كن قاتلان حسين عليه السّلام را .\r\nاى پسر شبيب ! اگر خواهى كه مثل ثواب شهداى كربلا را داشته باشى ، پس هرگاه كه مصيبت آن حضرت را ياد كنى بگو : « يا ليتنى كنت معهم فافوز فوزا عظيما » .\r\nيعنى : اى كاش من بودم با ايشان و رستگارى عظيمى مىيافتم .\r\nاى پسر شبيب ! اگر خواهى كه در درجات عاليات بهشت با ما باشى ، پس براى اندوه ما ، اندوهناك باش ، و براى شادى ما شاد باش و بر تو باد به ولايت و محبت ما كه اگر مردى سنگى دوست دارد حقّ تعالى او را در قيامت با آن محشور مىگرداند . « 1 »\r\nابن قولويه به سند معتبر روايت كرده از ابى هارون مكفوف ( يعنى نابينا ) ، كه گفت : به خدمت حضرت صادق عليه السّلام مشرّف شدم ، آن حضرت فرمود كه : مرثيه بخوان براى من ، پس من شروع كردم به خواندن ، فرمود : نه اين طريق بلكه چنان بخوان كه نزد خودتان متعارف است و نزد قبر حسين عليه السّلام مىخوانيد ، پس من خواندم :\r\n امرر على جدث الحسين * فقل لاعظمه الزّكيّة . « 2 » \r\n( تتمّه اين شعر در آخر باب در ذكر مراثى خواهد آمد ) . « 3 »\r\n\r\n\r\n","description":"","footnote":"\r\n( 1 ) امالى صدوق ، مجلس 27 ، ص 192 - 193 ؛ بحار الانوار ، ج 44 ، ص 285 و ج 101 ، ص 102 ؛ عيون اخبار الرضا عليه السّلام ، ج 1 ، ص 299 ؛ اقبال ، ص 554 به نقل از امالى صدوق ؛ العوالم ، ص 539 - 539 .\r\n( 2 ) شعر از سيد حميرى است چنانچه شيخ ابن نما به صراحت گفته است . مثير الاحزان ، ص 44 .\r\n( 3 ) در ص 1048 .\r\n","page_name":" 683 ","page_number":53},
  {"content":"\r\n\r\nحضرت گريست ، من ساكت شدم فرمود : بخوان ، من خواندم آن اشعار را تا تمام شد ، حضرت فرمود : بازهم براى من مرثيه بخوان ، من شروع كردم به خواندن اين اشعار :\r\n يا مريم « 1 » قومى فاندبى مولاك * و على الحسين فاسعدى ببكاك \r\nپس حضرت بگريست و زنها هم گريستند و شيون نمودند . پس چون از گريه آرام گرفتند ، حضرت فرمود : اى ابا هارون ! هر كه مرثيه بخواند براى حسين عليه السّلام پس بگرياند ده نفر را از براى او بهشت است پس يك يك كم كرد از ده تا تا آن كه فرمود :\r\nهر كه مرثيه بخواند و بگرياند يك نفر را بهشت از براى او لازم شود ، پس فرمود : هر كه ياد كند جناب امام حسين عليه السّلام را پس گريه كند بهشت او را واجب شود . « 2 »\r\nو نيز به سند معتبر از عبد اللّه بن بكر [ بكير ارجانى 
  ] روايت كرده است كه گفت :\r\nروزى از حضرت صادق عليه السّلام پرسيدم كه : يا بن رسول اللّه ! اگر قبر حضرت امام حسين عليه السّلام را بشكافند ، آيا در قبر آن حضرت چيزى خواهند ديد ؟\r\nحضرت فرمود كه : اى پسر بكر ! [ بكير 
  ] چه بسيار عظيم است مسائل تو ! بدرستى كه حسين بن على عليهما السّلام با پدر و مادر و برادر خود است در منزل رسول خدا صلّى اللّه عليه و آله و سلّم و با آن حضرت روزى مىخورند و شادى مىنمايند ، و گاهى بر جانب راست عرش آويخته است و مىگويد : پروردگارا ، وفا كن به وعدهء خود كه با من كرده‌اى و نظر مىكند به زيارت كنندگان خود و ايشان را با نامهاى ايشان و نام پدران ايشان و مسكن و مأواى ايشان و آنچه در منزلهاى خود دارند ، مىشناسد زياده از آنچه شما فرزندان خود را مىشناسيد ، و نظر مىكند به سوى آن‌ها كه بر او مىگريند و طلب آمرزش از براى ايشان مىكند و از پدران خود سؤال مىنمايد كه از براى ايشان استغفار كنند و مىگويد : اى گريه‌كننده بر من ! اگر بدانى آنچه خدا براى تو مهيّا گردانيده است از ثوابها ، هرآينه شادى تو زياد از اندوه تو خواهد بود ، و از\r\n\r\n\r\n","description":"","footnote":"\r\n( 1 ) در نفس المهموم : يا فروه .\r\n( 2 ) بحار الأنوار ، ج 44 ، ص 282 و 287 ؛ وسائل ، ج 14 ، ص 595 ؛ كامل الزيارات ، ص 209 .\r\n","page_name":" 684 ","page_number":54},
  {"content":"\r\n\r\nحقّ تعالى سؤال مىكند كه هر گناه و خطا كه گريه كنندهء بر او كرده است بيامرزد . « 1 »\r\nايضا به سند معتبر از مسمع كردين روايت كرده است كه : حضرت امام جعفر صادق عليه السّلام به من فرمود كه : اى مسمع ! تو از اهل عراقى ، آيا به زيارت قبر امام حسين عليه السّلام مىروى ؟\r\nگفتم : نه ، چه من مردى مىباشم معروف و مشهور از اهل بصره و نزد ما جماعتى هستند كه تابع خليفه‌اند و دشمنان بسيار داريم از اهل قبايل و ناصبيان و غير ايشان و ايمن نيستم كه احوال مرا به والى بگويند و از ايشان ضررها به من رسد .\r\nحضرت فرمود كه : آيا هرگز به خاطر مىآورى آنچه به آن حضرت كردند ؟\r\nگفتم : بلى .\r\nفرمود كه : جزع مىكنى بر مصيبت آن حضرت ؟\r\nگفتم : بلى ، به خدا قسم جزع مىكنم و مىگريم تا آن كه اهل خانهء من اثر اندوه در من بيابند و امتناع مىكنم از خوردن طعام تا از حال من آثار مصيبت ظاهر مىشود .\r\nحضرت فرمود كه : خدا رحم كند گريهء تو را ، بدرستى كه تو شمرده مىشوى از آن‌هايى كه جزع مىكنند از براى ما و شاد مىشوند براى شادى ما و اندوهناك مىشوند براى اندوه ما ، و خائف مىگردند براى خوف ما ، و ايمن مىگردند براى ايمنى ما و زود باشد كه ببينى در وقت مرگ خود كه پدران من حاضر شوند نزد تو و سفارش كنند ملك موت را در باب تو ، و بشارتها دهند تو را كه ديدهء تو روشن گردد و شاد شوى . و ملك موت بر تو مهربان‌تر باشد از مادر مهربان نسبت به فرزند خويش . پس حضرت گريست و من نيز گريستم تا آخر حديث كه چشم را روشن و دل را نورانى مىكند . « 2 »\r\nو نيز به سند معتبر از زراره روايت كرده است كه حضرت صادق عليه السّلام فرمود : اى\r\n\r\n\r\n","description":"","footnote":"\r\n( 1 ) كامل الزيارات ، ص 206 ؛ بحار الأنوار ، ج 27 ، ص 300 ، ج 44 ، ص 292 ؛ المستدرك ، ج 10 ، ص 230 .\r\n( 2 ) بحار الأنوار ، ج 44 ، ص 289 - 291 ؛ كامل الزيارات ، ص 203 - 206 .\r\n","page_name":" 685 ","page_number":55},
  {"content":"\r\n\r\nزراره ! بدرستى كه آسمان گريست بر حسين عليه السّلام چهل صباح به سرخى ، و كسوف و كوهها پاره شدند و از هم پاشيدند و درياها به جوش و خروش آمدند و ملائكه چهل روز بر آن حضرت گريستند و زنى از زنان بنى هاشم خضاب نكرد و روغن بر خود نماليد و سرمه نكشيد و موى خود را شانه نكرد تا آن كه سر عبيد اللّه بن زياد را براى ما آورند و پيوسته ما در گريه‌ايم از براى آن حضرت و جدّم على بن الحسين عليهما السّلام ، چون پدر بزرگوار خود را ياد مىكرد آن قدر مىگريست كه ريش مباركش از آب ديده‌اش تر مىشد و هر كه آن حضرت را بر آن حال مىديد از گريهء او مىگريست ، و ملائكه كه نزد قبر آن امام شهيدند گريه براى او مىكنند و به گريهء ايشان مرغان هوا و هر كه در هوا و آسمان است از ملائكه گريان شوند . « 1 »\r\nو نيز ابن قولويه به سند معتبر از داود رقّى روايت كرده است كه گفت : روزى در خدمت حضرت صادق عليه السّلام بودم كه آب طلبيد ، چون بياشاميد آب از ديده‌هاى مباركش فرو ريخت و فرمود : اى داود ! خدا لعنت كند قاتل حسين عليه السّلام را ، پس فرمود : هر بنده‌اى كه آب بياشامد و ياد كند آن حضرت را و لعنت كند بر قاتل او البتّه حقّ تعالى صد هزار حسنه براى او بنويسد ، و صد هزار گناه از او رفع كند و صد هزار درجه براى او بلند كند و چنان باشد كه صد هزار بنده آزاد كرده باشد ، و در روز قيامت با دل خنك و شاد و خرّم مبعوث گردد . « 2 »\r\nشيخ طوسى قدّس سرّه به سند معتبر روايت كرده است كه معاوية بن وهب گفت : روزى در خدمت امام جعفر صادق عليه السّلام نشسته بوديم كه ناگاه پيرمردى منحنى به مجلس حضرت در آمد و سلام كرد ، حضرت فرمود : و عليك السّلام و رحمة اللّه اى شيخ ! بيا نزديك من .\r\nپس آن مرد پير به نزديك آن حضرت رفت و دست مبارك امام را بوسيد و گريست .\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 206 ؛ كامل الزيارات ، باب 62 ، ح 6 .\r\n( 2 ) كامل الزيارات ، باب 34 ، ح 1 .\r\n","page_name":" 686 ","page_number":56},
  {"content":"\r\n\r\nحضرت فرمود : سبب گريهء تو چيست اى شيخ ؟\r\nعرض كرد : يا بن رسول اللّه ! من صد سال است آرزومندم كه شما خروج كنيد و شيعيان را از دست مخالفان نجات دهيد و پيوسته مىگويم كه در اين سال خواهد شد و در اين ماه و اين روز خواهد شد و نمىبينم آن حالت را در شما چگونه گريه نكنم .\r\nپس حضرت به سخن آن پيرمرد گريان شد ، فرمود : اى شيخ ! اگر اجل تو تأخير افتد و ما خروج كنيم با ما خواهى بود و اگر پيشتر از دنيا مفارقت كنى ، در روز قيامت با اهل بيت حضرت رسالت صلّى اللّه عليه و آله و سلّم خواهى بود .\r\nآن مرد گفت : بعد از آن كه اين را از جناب شما شنيدم هر چه از من فوت شود پروا نخواهم كرد .\r\nحضرت فرمود كه رسول خدا صلّى اللّه عليه و آله و سلّم فرمود : كه در ميان شما دو چيز بزرگ مىگذارم كه تا متمسّك به آن‌ها باشيد و گمراه نگرديد : كتاب خدا و عترت من ، اهل بيت من . چون در روز قيامت بيايى با ما خواهى بود .\r\nپس فرمود : اى شيخ ! گمان نمىكنم از اهل كوفه باشى ؟\r\nعرض كرد : از اطراف كوفه‌ام .\r\nفرمود كه : آيا نزديكى به قبر جدّم حسين مظلوم عليه السّلام ؟\r\nگفت : بلى .\r\nفرمود : چگونه است رفتن تو به زيارت آن حضرت ؟\r\nگفت : مىروم و بسيار مىروم .\r\nفرمود كه : اى شيخ ! اين خونى است كه خداوند عالم طلب اين خون خواهد كرد ، و مصيبتى به فرزندان فاطمه عليها السّلام نرسيده است و نخواهد رسيد مثل مصيبت حسين . بدرستى كه آن حضرت شهيد شد با هفده نفر از اهل بيت خود كه براى دين خدا جهاد كردند و براى خدا صبر كردند ، پس خدا جزا داد ايشان را به بهترين جزاهاى صبر كنندگان .\r\n\r\n","description":"","footnote":"","page_name":" 687 ","page_number":57},
  {"content":"\r\n\r\nچون قيامت برپا شود ، حضرت رسالت صلّى اللّه عليه و آله و سلّم بيايد و حضرت امام حسين عليه السّلام با او باشد و حضرت رسول صلّى اللّه عليه و آله و سلّم دست خود را بر سر مبارك امام حسين عليه السّلام گذاشته باشد و خون از آن ريزد ، پس گويد پروردگارا سؤال كن از امّت من كه به چه سبب كشتند پسر مرا ؟ پس حضرت فرمود : هر جزع و گريه مكروه است مگر جزع و گريه كردن بر حضرت امام حسين - صلوات اللّه و سلامه عليه - . « 1 »\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 313 به نقل از امالى طوسى .\r\n","page_name":" 688 ","page_number":58},
  {"content":"\r\n\r\n\r\nفصل چهارم : در بيان بعضى اخبار كه در باب شهادت آن مظلوم روايت شده\r\nشيخ جعفر بن قولويه روايت كرده است از سلمان كه گفت : نماند در آسمانها ملكى كه به خدمت حضرت رسول صلّى اللّه عليه و آله و سلّم نيامد و تعزيت نگفت آن حضرت را در مصيبت فرزندش حسين عليه السّلام ، و همه خبر دادند آن حضرت را به ثوابى كه حقّ تعالى به شهادت او كرامت فرموده است ، و هر يك آوردند براى آن حضرت آن تربت را كه آن مظلوم را در آن تربت به جور و ستم شهيد خواهند كرد ، و هر يك كه مىآمدند حضرت مىفرمود كه : خداوند ! مخذول گردان هر كه او را يارى نكند ، و بكش هر كه او را بكشد ، و ذبح كن هر كه او را ذبح كند ، و ايشان را به مطلب خود نرسان .\r\nراوى گفت : دعاى آن حضرت در حقّ ايشان مستجاب شد و يزيد بعد از كشتن آن جناب تمتّعى از دنيا نبرد ، حقّ تعالى به ناگاه او را گرفت . شب مست خوابيد ، صبح او را مرده يافتند ، مانند قير سياه شده بود .\r\nو هيچ كس نماند از آن‌ها كه متابعت او كردند در قتل آن حضرت ، يا ميان آن لشكر داخل بودند مگر آن كه مبتلا شدند به ديوانگى يا خوره يا پيسى ، و اين مرض‌ها در ميان اولاد ايشان نيز به ميراث بماند . « 1 »\r\nو نيز از حضرت امام محمّد باقر عليه السّلام روايت كرده است كه چون حضرت امام\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 236 ؛ كامل الزيارات ، باب 17 ، ح 8 .\r\n","page_name":" 689 ","page_number":59},
  {"content":"\r\n\r\nحسين عليه السّلام در كودكى به نزد حضرت رسول صلّى اللّه عليه و آله و سلّم مىآمد ، آن حضرت ، امير المؤمنين عليه السّلام را مىفرمود كه : يا على ! او را براى من نگاه دار ، پس او را مىگرفت و زير گلوى او را مىبوسيد و مىگريست .\r\nروزى آن امام مظلوم گفت : اى پدر ! چرا گريه مىكنى ؟\r\nحضرت فرمود : اى فرزند گرامى ! چون نگريم كه موضع شمشير دشمنان را مىبوسم .\r\nحضرت امام حسين عليه السّلام گفت كه : اى پدر ! من كشته خواهم شد ؟\r\nفرمود : بلى و اللّه تو و برادر تو و پدر تو همه كشته خواهيد شد .\r\nامام حسين عليه السّلام گفت : پس قبرهاى ما از يكديگر دور خواهد بود ؟\r\nحضرت فرمود : بلى اى فرزند .\r\nامام حسين عليه السّلام گفت : پس كه زيارت ما خواهد كرد از امّت تو ؟\r\nپس حضرت فرمود كه : زيارت نمىكند مرا و پدر تو را و برادر تو را مگر صدّيقان از امّت من . « 1 »\r\nو نيز از حضرت صادق عليه السّلام روايت كرده است كه فرمود : روزى حضرت امام حسين عليه السّلام در دامن حضرت رسول صلّى اللّه عليه و آله و سلّم نشسته بود ، حضرت با او بازى مىكرد و او را مىخندانيد .\r\nپس عايشه گفت : يا رسول اللّه ! چه بسيار خوش دارى اين طفل را .\r\nحضرت فرمود كه : واى بر تو چگونه دوست ندارم آن را و خوش نيايد مرا از او و حال آن كه اين فرزند ميوهء دل من است و نور ديدهء من است و بدرستى كه امّت من او را خواهند كشت ، پس هر كه بعد از شهادت او ، او را زيارت كند حقّ تعالى براى او يك حجّ از حجّهاى من بنويسد .\r\nعايشه تعجّب كرد ، از روى تعجّب گفت كه : يك حجّ از حجّهاى تو ؟ ! حضرت فرمود : بلكه دو حجّ از حجّهاى من ، باز او تعجّب كرد ، حضرت\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 261 ؛ كامل الزيارات ، باب 22 .\r\n","page_name":" 690 ","page_number":60},
  {"content":"\r\n\r\nفرمود : بلكه چهار حجّ ، و پيوسته او تعجّب مىكرد و حضرت زياده مىكرد و تا آن كه فرمود : نود حجّ از حجّهاى من كه با هر حجّى عمره بوده باشد . « 1 »\r\nو شيخ مفيد و طبرسى و ابن قولويه و ابن بابويه - رضوان اللّه عليهم - به سندهاى معتبره از اصبغ بن نباته و غيره روايت كرده‌اند كه روزى حضرت امير المؤمنين عليه السّلام بر منبر كوفه خطبه مىخواند و مىفرمود كه از من بپرسيد آنچه خواهيد پيش از آن كه مرا نيابيد ، پس به خدا سوگند كه هر چه سؤال كنيد از خبرهاى گذشته و آينده البتّه به آن شما را خبر مىدهم .\r\nپس سعد بن « 2 » ابى وقّاص « 3 » برخاست و گفت : يا امير المؤمنين ! خبر ده مرا كه در سر و ريش من چند مو هست ؟\r\nحضرت فرمود كه : خليل من رسول خدا صلّى اللّه عليه و آله و سلّم خبر داد كه تو اين سؤال از من خواهى كرد ، و خبر داد او مرا كه چند مو در سر و ريش تو هست ، و خبر داد كه در بن هر مويى از تو شيطانى هست كه تو را گمراه مىكند ، و در خانهء تو فرزندى هست كه فرزند من حسين را شهيد خواهد كرد ، و اگر خبر دهم عدد موهاى تو را تصديق من نخواهى كرد ، و ليكن به آن خبرى كه گفتم حقيقت گفتار من ظاهر خواهد شد . و در آن وقت عمر بن سعد كودكى بود و تازه به رفتار آمده بود لعنة اللّه عليه « 4 » ( در\r\n\r\n\r\n","description":"","footnote":"\r\n( 1 ) بحار الانوار ، ج 44 ، ص 260 ؛ كامل الزيارات ، باب 22 ، ح 1 .\r\n( 2 ) و ظاهر اين است كه اين مكالمه در كوفه واقع شده در زمان خلافت ظاهرى حضرت امير المؤمنين عليه السّلام ، و بنابراين عمر بن سعد در كربلا تقريبا بيست و پنج سال داشت شش سال از عمر نحسش گذشته بود ، پس آنچه از كتب غير معتبره وارد شده كه ابن سعد در زمان رسول خدا صلّى اللّه عليه و آله و سلّم بوده بىاصل است ، و اگر بعضى از علماى عامه ولادت او را در روز كشته شدن عمر نوشته‌اند شايد اشتباه بر ناقل شده و مراد روز كشته شدن عثمان باشد . و مناسب لفظ يحبو و يدرج در اين روايت معتبر هم همين است .\r\nو بر فرض اگر درست باشد عمر سعد در كربلا سى و هفت‌ساله تقريبا بوده ، به هر حال آنچه در السنهء عوام مشهور است كه از عمر سعد به « ريش سفيد » صحراى كربلا تعبير مىكنند بىمأخذ است . و اللّه العالم مؤلف رحمة اللّه . بيايد در حاشيهء ص 759 چيزى كه متعلق به اينجا است ، مراجعه شود .\r\n( 3 ) به مطالب مقصد سوم مراجعه شود در وقايع روز عاشورا .\r\n( 4 ) امالى صدوق ، مجلس 28 ، رقم 1 ؛ بحار الانوار ، ج 44 ، ص 256 .\r\n","page_name":" 691 ","page_number":61},
  {"content":"\r\n\r\nروايت ارشاد و احتجاج اسم سعد برده نشده بلكه دارد : مردى برخاست و اين سؤال را نمود و حضرت همان جواب را فرمود و در آخر فرمود : اگر نه بود كه آنچه پرسيدى برهانش مشكل است به تو خبر مىدادم عدد موهاى تو را ، لكن نشانهء آن همان بچّهء تو است الخ ) . « 1 »\r\nحميرى در قرب الأسناد از حضرت صادق عليه السّلام روايت كرده است كه حضرت امير المؤمنين عليه السّلام با دو كس از اصحاب خود به زمين كربلا رسيد ، چون داخل آن صحرا شد آب از ديده‌هاى مباركش ريخت فرمود كه : اين محلّ خوابيدن شتران ايشان است ، و اين محلّ فرو آوردن بارهاى ايشان است ، و در اينجا ريخته مىشود خون‌هاى ايشان . خوشا به حال تو اى تربت كه خون‌هاى دوستان خدا بر تو ريخته مىشود . « 2 »\r\nشيخ مفيد روايت كرده است : عمر بن سعد با حضرت امام حسين عليه السّلام گفت كه :\r\nنزد ما گروهى از بىخردان هستند كه گمان مىكنند من تو را خواهم كشت .\r\nحضرت فرمود كه : آن‌ها بىخردان نيستند و ليكن علماء و دانايانند ، امّا به اين شادم كه بعد از من گندم عراق نخواهى خورد مگر اندك زمانى . « 3 »\r\nو شيخ صدوق از حضرت صادق عليه السّلام روايت كرده است كه امام حسين عليه السّلام روزى بر امام حسن عليه السّلام وارد شد ، چون چشم وى بر برادر افتاد گريست و فرمود :\r\nاى ابا عبد اللّه ! چه تو را به گريه در آورد ؟\r\nگفت : گريه من به جهت بلايى است كه به تو مىرسد ، امام حسن عليه السّلام فرمود :\r\nآنچه به من مىرسد سمّى است كه به من مىدهند و لكن لا يوم كيومك روزى چون روز تو نيست ، سى هزار نفر به سوى تو آيند همه مدّعى آن باشند كه از امّت جدّ تواند و منتحل دين اسلامند و اجتماع بر قتل ، و ريختن خون و انتهاك حرمت ، و\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 258 ؛ الارشاد ، ج 1 ، ص 330 ، باب اخباره بالغيب .\r\n( 2 ) بحار الأنوار ، ج 44 ، ص 258 به نقل از قرب الاسناد ، ص 26 ، ح 87 .\r\n( 3 ) بحار الأنوار ، ج 44 ، ص 263 ؛ الارشاد مفيد ، ج 2 ، ص 302 ( فضائل الحسين عليه السّلام و مناقبه ) .\r\n","page_name":" 692 ","page_number":62},
  {"content":"\r\n\r\nسبى نساء و ذرارى ، و غارت مال و متاع تو مىكنند و در اين هنگام لعنت بر بنى اميّه فرود مىآيد و آسمان خون مىبارد و هر چيز بر تو مىگريد حتّى وحوش در بيابان‌ها و ماهىها در درياها . « 1 »\r\nمؤلّف گويد : كه الحقّ اگر متأمّل بصيرى ملاحظه كند مصيبتى اعظم از اين مصيبت نخواهد ديد كه از اوّل دنيا تا كنون بعد از مراجعه به تواريخ و سير ، واقعه‌اى به اين بزرگى نديديم كه پيغمبرزادهء خودشان را با اصحاب و اهل بيت او يك روز بكشند و رحل و متاع او را غارت كنند و خيام او را بسوزانند و سر او را و اصحاب و اولاد او را با عيال و اطفال شهر به شهر ببرند و يك سره پشت پاى به ملّت و دينى كه اظهار انتساب به او مىكنند بزنند و سلطنت و قوّت ايشان استناد به همان دين باشد نه دين ديگر و ملّت ديگر ! ! ! :\r\n ما سَمِعْنا بِهذا فِي آبائِنَا الْأَوَّلِينَ . *  ف  إِنَّا لِلَّهِ وَ إِنَّا إِلَيْهِ راجِعُونَ  ، من مصيبة ما اعظمها و اوجعها و انكاها لقلوب المحبّين و للّه درّ مهيار « 2 » حيث قال :\r\n يعظّمون له أعواد منبره * و تحت أرجلهم أولاده وضعوا\r\nبأىّ حكم بنوه يتبعونكم * و فخركم انّكم صحب له تبع « 3 » \r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 218 ؛ امالى صدوق ، مجلس 24 ، ح 3 .\r\n( 2 ) مهيار بن مرزويهء ديلمى ( م 428 ه . ) شاعر نامى و كاتب بلند آوازهء عصر خود بود . نك : الاعلام ، ج 8 ، ص 264 ؛ اعيان الشيعة ، ج 10 ، ص 170 .\r\n( 3 ) بحار الأنوار ، ج 45 ، ص 143 .\r\n","page_name":" 693 ","page_number":63},
  {"content":"\r\n . \r\n","description":"","footnote":"","page_name":" 694 ","page_number":64},
  {"content":"\r\n\r\n\r\nمقصد دويم : در بيان امورى كه متعلّق به حضرت سيد الشّهداء عليه السّلام است از زمان حركت آن حضرت از مدينهء طيّبه تا ورود به كربلا و شهادت مسلم بن عقيل و شهادت دو كودك او\r\nو در آن چند فصل است :\r\n\r\n","description":"","footnote":"","page_name":" 695 ","page_number":65},
  {"content":"\r\n . \r\n","description":"","footnote":"","page_name":" 696 ","page_number":66},
  {"content":"\r\n\r\n\r\nفصل اوّل : در بيان توجّه حضرت سيد الشهداء عليه السّلام به جانب مكّه معظّمه\r\nچون در كتب فريقين اين واقعهء هائله به طور مختلف ايراد شده در اين رساله اكتفاء مىشود به مختصرى از آنچه اعاظم علماء در كتب معتبره ذكر نموده‌اند و ما تا ممكن باشد از روايت شيخ مفيد و سيّد ابن طاووس و ابن نما و طبرى تجاوز نمىكنيم و روايت ايشان را به روايت سايرين اختيار مىكنيم ، و غالبا در صدر مطلب اشاره به محلّ اختلاف و ناقل آن مىرود . الحال مىگوييم :\r\nبدان كه چون حضرت امام حسن عليه السّلام به رياض قدس ارتحال نمود ، شيعيان در عراق به حركت در آمده عريضه به حضرت امام حسين عليه السّلام نوشتند كه : ما معاويه را از خلافت خلع كرده با شما بيعت مىكنيم . حضرت در آن وقت صلاح در آن امر ندانسته ، امتناع از آن فرموده و ايشان را به صبر امر فرمود تا انقضاء مدّت خلافت معاويه .\r\n\r\n[ مرگ معاويه و نامهء شوم يزيد به فرماندار مدينه 
  ]\r\nپس چون معاويه در شب نيمهء ماه رجب سال شصتم هجرى از دنيا رخت بر بست ، فرزندش يزيد به جاى او نشست و به اعداد امر خلافت خود پرداخت .\r\nنامه‌اى نوشت به وليد بن عتبة بن ابى سفيان كه از جانب معاويه حاكم مدينه بود به اين مضمون كه اى وليد ! بايد بيعت بگيرى از براى من از ابو عبد اللّه الحسين و\r\n\r\n","description":"","footnote":"","page_name":" 697 ","page_number":67},
  {"content":"\r\n\r\nعبد اللّه بن عمر « 1 » و عبد اللّه بن زبير و عبد الرحمن بن ابى بكر ، و بايد كار بر ايشان تنگ گيرى و عذر از ايشان قبول ننمايى و هر كدام از بيعت امتناع نمايد ، سر از تن او برگيرى و به زودى براى من روانه دارى .\r\n\r\n[ رايزنى فرماندار با مروان 
  ]\r\nچون اين نامه به وليد رسيد ، مروان را طلبيد و با او در اين امر مشورت كرد .\r\nمروان گفت : كه تا ايشان از مردن معاويه خبر دار نشده‌اند ، به زودى ايشان را بطلب و بيعت از براى يزيد از ايشان بگير و هر كدام كه قبول بيعت نكند او را به قتل رسان .\r\nپس در آن شب وليد ايشان را طلب نمود و ايشان در آن وقت در روضهء منوّرهء حضرت رسول صلّى اللّه عليه و آله و سلّم مجتمع بودند ، چون پيغام وليد به ايشان رسيد ، امام حسين عليه السّلام فرمود كه : چون به سراى خود بازشدم من دعوت وليد را اجابت خواهم كرد .\r\nپيك وليد كه عمر بن عثمان بود برگشت . عبد اللّه زبير گفت كه : يا ابا عبد اللّه ! دعوت وليد در اين وقت بىهنگام مىنمايد و مرا پريشان خاطر ساخت ، در خاطر شما چه مىگذرد ؟\r\nحضرت فرمود : گمان مىكنم كه معاويهء طاغيه مرده است و وليد ما را از براى بيعت يزيد دعوت نموده . چون آن جماعت بر مكنون خاطر وليد مطّلع گرديدند ، عبد اللّه عمر و عبد الرّحمن بن ابى بكر گفتند كه ما به خانه‌هاى خود مىرويم و در به روى خود مىبنديم .\r\nو ابن زبير گفت كه : من هرگز با يزيد بيعت نخواهم كرد . حضرت امام حسين عليه السّلام فرمود كه : مرا چاره‌اى نيست جز رفتن به نزد وليد .\r\nپس حضرت به سراى خويش تشريف برد و سى نفر از اهل بيت و موالى خود را\r\n\r\n\r\n","description":"","footnote":"\r\n( 1 ) ذكر اين سه نفر تا آخر كلام ايشان بعد از آمدن رسول وليد موافق روايت ابن شهر آشوب و غيره است و لكن مخفى نماند كه آنچه در تاريخ ضبط شده فوت عبد الرحمن بن ابى بكر است در زمان سلطنت معاويه . مؤلف رحمة اللّه .\r\n","page_name":" 698 ","page_number":68},
  {"content":"\r\n\r\nطلبيد و امر فرمود كه سلاح بر خود بستند و آن‌ها را با خود برد و فرمود كه : شما بر در خانه بنشينيد و اگر صداى من بلند شود به خانه درآييد .\r\n\r\n[ گفتگوى فرماندار با امام عليه السّلام 
  ]\r\nپس حضرت داخل خانه شد ، چون وارد مجلس گرديد ، ديد كه مروان نيز در نزد وليد است ، پس حضرت نشست . وليد خبر مرگ معاويه را به حضرت داد . آن جناب كلمهء استرجاع گفت ، پس وليد نامهء يزيد را كه در باب گرفتن بيعت نوشته بود براى آن حضرت خواند ، آن جناب فرمود : من گمان نمىكنم كه تو راضى شوى به آن كه من پنهان با يزيد بيعت كنم ، بلكه خواهى خواست از من كه آشكارا در حضور مردم بيعت كنم كه مردم بدانند .\r\nوليد گفت : بلى چنين است .\r\nحضرت فرمود : پس امشب تأخير كن تا صبح تا ببينى رأى خود را در اين امر .\r\nوليد گفت : برو ، خداوند با تو همراه تا آن كه در مجمع مردم تو را ملاقات نماييم .\r\nمروان به وليد گفت كه : دست از او بر مدار اگر الحال از او بيعت نگيرى ديگر دست بر او نمىيابى مگر آن كه خون بسيار از جانبين ريخته شود اكنون دست بر او يافته‌اى او را رها مكن تا بيعت كند و اگر نه او را گردن بزن .\r\nحضرت از سخن آن پليد در غضب شد و فرمود كه : يا بن الزّرقاء ! تو مرا خواهى كشت يا او ، به خدا سوگند كه دروغ گفتى و تو و او هيچ يك قادر بر قتل من نيستند .\r\nپس رو كرد به وليد و فرمود : اى امير ! ماييم اهل بيت نبوّت و معدن رسالت ، و ملائكه در خانهء ما آمد و شد مىكنند و خداوند ما را در آفرينش مقدّم داشت و ختام خاتميّت بر ما گذاشت ، و يزيد مردى است فاسق و شراب خوار و كشندهء مردم به ناحقّ و علانيه به انواع فسوق و معاصى اقدام مىنمايد ، و مثل من كسى با مثل او هرگز بيعت نمىكند . و ديگر تا تو را ببينم گوييم و شنويم . اين را فرمود و بيرون آمد\r\n\r\n","description":"","footnote":"","page_name":" 699 ","page_number":69},
  {"content":"\r\n\r\nو با ياران خود به خانه مراجعت نمود . و اين واقعه در شب شنبه ، سه روز به آخر ماه رجب مانده بود .\r\nچون حضرت بيرون رفت مروان با وليد گفت كه : سخن مرا نشنيدى ، به خدا سوگند ديگر دست بر او نخواهى يافت .\r\nوليد گفت : واى بر تو ، رأيى كه براى من پسنديده بودى موجب هلاكت دين و دنياى من بود ، به خدا سوگند كه راضى نيستم جميع دنيا از من باشد و من در خون حسين عليه السّلام داخل شوم ، سبحان اللّه ! تو راضى مىشوى كه من حسين را بكشم براى آن كه گويد با يزيد بيعت نكنم . به خدا قسم هر كه در خون او شريك شود او را در قيامت هيچ حسنه نباشد و نخواهد بود .\r\nمروان در ظاهر گفت كه : اگر از براى اين ملاحظه بود خوب كردى ، و لكن در دل رأى وليد را نپسنديد .\r\nوليد در همان شب در بيعت ابن زبير مبالغه نمود و او امتناع مىكرد تا آن كه در همان شب از مدينه فرار نمود متوجّه مكّه شد . چون وليد بر فرار او مطّلع شد مردى از بنى اميّه را با هشتاد سوار از پى او فرستاد ، چون از راه غير متعارف رفته بود چندان كه او را طلب كردند نيافتند و برگشتند .\r\n\r\n[ پاسخ امام عليه السّلام به مروان 
  ]\r\nچون صبح شد ، حضرت امام حسين عليه السّلام از خانه بيرون آمده ، و در بعضى از كوچه‌هاى مدينه مروان آن حضرت را ملاقات كرد و گفت : يا ابا عبد اللّه من تو را نصيحت مىكنم مرا اطاعت كن و نصيحت مرا قبول فرما .\r\nحضرت فرمود : نصيحت تو چيست ؟\r\nگفت : من امر مىكنم تو را به بيعت يزيد كه بيعت او بهتر است از براى دين و دنياى تو .\r\nحضرت فرمود : «  إِنَّا لِلَّهِ وَ إِنَّا إِلَيْهِ راجِعُونَ  ، و على الإسلام السّلام . . . »\r\n\r\n","description":"","footnote":"","page_name":" 700 ","page_number":70},
  {"content":"\r\n\r\nكلمات حيرت‌انگيز مروان باعث اين شد كه حضرت كلمهء استرجاع بر زبان راند و فرمود : بر اسلام سلام باد هنگامى كه امّت مبتلا شدند به خليفه‌اى مانند يزيد . و به تحقيق كه من شنيدم از جدّم رسول خدا صلّى اللّه عليه و آله و سلّم كه مىفرمود : خلافت حرام است بر آل ابى سفيان . و سخنان بسيار در ميان حضرت و مروان جارى شد . پس مروان گذشت از آن حضرت به حالت غضبان .\r\n\r\n[ وداع امام عليه السّلام با مدينه و هجرت 
  ]\r\nچون آخر روز شنبه شد ، باز وليد كسى به خدمت حضرت امام حسين عليه السّلام فرستاد و در امر بيعت تأكيد كرد . حضرت فرمود : صبر كنيد تا امشب انديشه كنم و در همان شب كه شب يك شنبه دو روز به آخر رجب مانده بود ، متوجّه مكّه شد .\r\nو چون عازم خروج از مدينه شد ، سر قبر جدّش پيغمبر و مادرش فاطمه و برادرش حسن عليهم السّلام رفت و با آن‌ها وداع كرد و با خود برداشت فرزندان خود و فرزندان برادر و برادران خود و تمام اهل بيت خود را مگر محمّد بن الحنفيه رحمة اللّه كه چون دانست كه آن حضرت عازم خروج است به خدمت آن حضرت آمد و گفت :\r\nاى برادر گرامى ! تو عزيزترين خلقى نزد من ، و از همه كس به سوى من محبوب‌ترى ، و من آن كس نيستم كه نصيحت خود را از احدى دريغ دارم و تو سزاوارترى در باب آنچه صلاح شما دانم عرض كنم ، زيرا كه تو ممازجى با اصل من و نفس من و جسم من . و جان من و تويى امروز سند و سيّد اهل بيت ، و تو آن كسى كه طاعتت بر من واجب است ، چه آن كه خداوند تو را برگزيده است و در شمار سادات بهشت مقرّر داشته است .\r\nاى برادر ! من صلاح شما را چنين مىدانم كه از بيعت يزيد كناره‌جويى و از بلاد و شهرهايى كه در تحت فرمان او است دورى گزينى و به باديه ملحق شوى و رسولان به سوى مردم بفرستى و ايشان را به بيعت خويش دعوت نمايى ، پس اگر بيعت تو را اختيار نمايند خدا را حمد كنى ، و اگر با غير تو بيعت كردند ، به اين دين\r\n\r\n","description":"","footnote":"","page_name":" 701 ","page_number":71},
  {"content":"\r\n\r\nو عقل تو نكاهد و به مروّت و فضل تو كاهش نرسد . همانا من مىترسم بر تو كه داخل يكى از بلاد شوى و اهل آن مختلف الكلمه شوند ، گروهى با تو و طايفه‌اى مخالف تو باشند و كار به جدال و قتال منتهى شود . آن وقت اوّل كس تويى كه هدف تير و نشان شمشير شوى و خون تو ، كه بهترين مردمى از جهت نفس و از قبل پدر و مادر ، ضايع شود و اهل بيت شريف ذليل و خوار شوند .\r\nحضرت فرمود كه : اى برادر ! پس به كجا سفر كنم ؟\r\nگفت ! برو به مكّه و در همان جا قرار گير ، و اگر اهل مكّه با تو شيوهء بىوفايى مسلوك دارند متوجّه بلاد يمن شو كه اهل آن بلاد شيعيان پدر و جدّ تواند و دلهاى رحيم و عزمهاى صميم دارند ، و بلاد ايشان گشاده است ، و اگر در آنجا نيز كار تو استقامت نيابد متوجّه كوهستان‌ها و ريگستان‌ها و درّه‌ها شو و پيوسته از جايى به جايى منتقل شو تا ببينى كه عاقبت كار مردم به كجا منتهى شود .\r\nحضرت فرمود كه : اى برادر ! هرآينه نصيحت و مهربانى كردى و اميد دارم كه رأيت محكم و متين باشد .\r\nو موافق بعضى روايات ، پس محمّد بن حنفيّه سخن را قطع كرد و بسيار گريست . و آن امام مظلوم نيز گريست ، پس فرمود كه : اى برادر ! خدا تو را جزاى خير دهد نصيحت كردى و خير خواهى نمودى . اكنون عازم مكّهء معظّمه گرديده‌ام و مهيّاى اين سفر شده‌ام و برادران و فرزندان برادران و شيعيان خود را با خود مىبرم و اگر تو خواهى در مدينه باش و ديده‌بان و عين من باش و آنچه سانح شود به من بنويس .\r\nپس آن حضرت دوات و قلم طلبيده و وصيّت‌نامه نوشت و آن را هم پيچيد و مهر كرد و به دست او داد و در آن ميان شب روانه شد . « 1 »\r\nو موافق روايت شيخ مفيد ، در وقت بيرون رفتن از مدينه اين آيه را آن حضرت تلاوت نمود كه در بيان قصّهء بيرون رفتن حضرت موسى از ترس فرعون به سوى مدين .\r\n\r\n\r\n","description":"","footnote":"\r\n( 1 ) بحار الانوار ، ج 44 ، ص 329 ؛ مناقب ابن شهر آشوب ، ج 4 ، ص 96 ؛ جلاء العيون ، ص 59 - 599 .\r\n","page_name":" 702 ","page_number":72},
  {"content":"\r\n\r\n فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ .  « 1 »\r\nيعنى : پس بيرون رفت از شهر در حالتى كه ترسان و مترقب رسيدن دشمنان بود ، گفت : پروردگارا نجات بخش مرا از گروه ستمكاران .\r\nو از راه متعارف آن حضرت روانه شد ، پس اهل بيت آن حضرت گفتند كه :\r\nمناسب آن است كه از بيراهه تشريف ببريد ، چنان كه ابن زبير رفت تا آن كه اگر كسى به طلب شما بيايد شما را در نيابد .\r\nحضرت فرمود كه : من از راه راست به در نمىروم تا حقّ تعالى آنچه خواهد ميان من و ايشان حكم كند . « 2 »\r\nو از جناب سكينه عليها السّلام مروى است كه فرمود : وقتى كه ما از مدينه بيرون شديم هيچ اهل بيتى از ما اهل بيت رسول خدا صلّى اللّه عليه و آله و سلّم ترسان و هراسان‌تر نبود . « 3 »\r\n\r\n[ اندوه بانوان هاشمى 
  ]\r\nاز حضرت امام محمّد باقر عليه السّلام روايت است كه چون حضرت امام حسين عليه السّلام اراده نمود كه از مدينهء طيّبه بيرون رود ، مخدّرات و زنهاى بنى عبد المطّلب از عزيمت آن حضرت آگهى يافتند ، پس به خدمت آن حضرت شتافتند و صدا را به نوحه و زارى بلند كردند تا آن كه آن حضرت در ميان ايشان عبور فرمود و ايشان را قسم داد كه صداهاى خود را از گريه و نوحه ساكت كنند و صبر پيش آورند . آن محنت‌زدگان جگر سوخته گفتند : پس ما نوحه و زارى را براى چه روز بگذاريم ؟ به خدا سوگند كه اين زمان نزد ما مانند روزى است كه حضرت رسول صلّى اللّه عليه و آله و سلّم از دنيا رفت و مثل روزى است كه امير المؤمنين على عليه السّلام و فاطمه و رقيّه و زينب و امّ كلثوم دختران پيغمبر از دنيا رفتند . خدا جان ما را فداى تو گرداند اى محبوب قلوب\r\n\r\n\r\n","description":"","footnote":"\r\n( 1 ) سورهء قصص ، آيهء 21 .\r\n( 2 ) الارشاد ، ج 2 ، ص 35 .\r\n( 3 ) منتخب طريحى ، ص 411 .\r\n","page_name":" 703 ","page_number":73},
  {"content":"\r\n\r\nمؤمنان ! و اى يادگار بزرگواران .\r\nپس يكى از عمّه‌هاى آن حضرت آمد و شيون كرد و گفت : گواهى مىدهم اى نور ديدهء من كه در اين وقت شنيدم كه جنّيان بر تو نوحه مىكردند و مىگفتند :\r\n و انّ قتيل الطّفّ من آل هاشم * أذلّ رقابا من قريش فذلّت « 1 » \r\n\r\n[ درخواست امّ سلمه از امام عليه السّلام 
  ]\r\nو موافق روايت قطب راوندى و ديگران ، امّ سلمه - زوجه طاهرهء حضرت رسالت صلّى اللّه عليه و آله و سلّم - در وقت خروج آن حضرت ، به نزد آن جناب آمد ، عرض كرد : اى فرزند ! مرا اندوهناك مگردان به بيرون رفتن به سوى عراق زيرا كه من شنيدم از جدّ بزرگوار تو كه مىفرمود كه فرزند دلبند من حسين در زمين عراق كشته خواهد شد ، در زمينى كه آن را كربلا گويند .\r\nحضرت فرمود كه : اى مادر ! به خدا سوگند كه من نيز اين مطلب را مىدانم و من لامحاله بايد كشته شوم و مرا از رفتن چاره‌اى نيست و به فرمودهء خدا عمل مىنمايم ، به خدا قسم كه مىدانم در چه روز كشته خواهم شد و مىشناسم كشندهء خود را ، و مىدانم كه آن بقعه را كه در آن مدفون خواهم شد ، و مىشناسم آنان را كه با من كشته مىشوند از اهل بيت و خويشان و شيعيان خودم ، و اگر خواهى اى مادر ، به تو بنمايم جايى را كه در آن كشته و مدفون خواهم گرديد .\r\nپس آن حضرت به جانب كربلا اشاره فرمود ، به اعجاز آن حضرت زمينها پست شد و زمين كربلا نمودار گشت و امّ سلمه محلّ شهادت آن حضرت را و مضجع و مدفن او را و لشكرگاه او را بديد و هاىهاى بگريست .\r\nپس حضرت فرمود كه : اى مادر ! خداوند مقدّر فرموده و خواسته مرا ببيند كه من به جور و ستم شهيد گردم و اهل بيت و زنان و جماعت مرا متفرّق و پراكنده ديدار كند و اطفال مرا مذبوح و اسير در غل و زنجير نظاره فرمايد ، در حالتى كه\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 88 ؛ كامل الزيارات ، باب 21 ، ح 9 ؛ جلاء العيون ، ص 599 به نقل از كامل .\r\n","page_name":" 704 ","page_number":74},
  {"content":"\r\n\r\nايشان استغاثه كنند و هيچ ناصرى و معينى نيابند .\r\nپس فرمود اى مادر ! قسم به خدا من چنين كشته خواهم شد اگر چه به سوى عراق نروم نيز مرا خواهند كشت .\r\nآنگاه امّ سلمه گفت كه : در نزد من تربتى است كه رسول خدا صلّى اللّه عليه و آله و سلّم مرا داده است و اين كه در شيشه آن را ضبط كرده‌ام . پس حضرت امام حسين عليه السّلام دست فراز كرد و كفى از خاك كربلا برگرفت و به امّ سلمه داد و فرمود : اى مادر ! اين خاك را نيز با تربتى كه جدّم به تو داده ضبط كن و در هر هنگامى كه اين هر دو خاك خون شود بدان كه مرا در كربلا شهيد كرده‌اند . « 1 »\r\nعلّامه مجلسى رحمة اللّه در جلاء فرموده : و به سند معتبر از حضرت صادق عليه السّلام روايت كرده‌اند ( شيخ مفيد و ديگران ) كه چون حضرت سيّد الشّهداء عليه السّلام از مدينهء معلّى بيرون رفت ، فوجهاى بسيار از ملائكه با علامتهاى محاربه و نيزه‌ها در دست ، و بر اسبهاى بهشت سوار ، بر سر راه آن حضرت آمدند و سلام كردند و گفتند : اى حجّت خدا بر جميع خلايق بعد از جدّ و پدر و برادر خود ! بدرستى كه حقّ تعالى جدّ تو را در مواطن بسيار به ما مدد و يارى كرد اكنون ما را به يارى تو فرستاده است .\r\nحضرت فرمود : وعده‌گاه ما و شما آن موضعى است كه حقّ تعالى براى شهادت و دفن من مقرّر فرموده است ، و آن كربلا است ، چون به آن بقعهء شريفه برسم به نزد من آييد .\r\nملائكه گفتند : اى حجّت خدا ، هر حكمى كه خواهى بفرما كه ما اطاعت مىكنيم و اگر از دشمنى مىترسى ما همراه توييم و دفع ضرر ايشان از تو مىكنيم .\r\nحضرت فرمود : كه ايشان ضررى به من نمىتوانند رسانيد تا به محلّ شهادت خود برسم .\r\nپس افواج بىشمار از مسلمانان جنّيان ظاهر شده ، چون به خدمت آن حضرت آمدند گفتند : اى سيّد و بزرگ ما ، ما شيعيان و ياوران توييم آنچه خواهى در باب\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 331 ؛ الخرائج ، ج 1 ، ص 253 .\r\n","page_name":" 705 ","page_number":75},
  {"content":"\r\n\r\nدشمنان خود و غير آن بفرما تا ما اطاعت كنيم و اگر بفرمايى جميع دشمنان تو را در همين ساعت هلاك كنيم بىآن كه خود تعبى بكشى و حركتى بكنى به عمل آوريم .\r\nحضرت ايشان را دعا كرد و فرمود : مگر نخوانده‌ايد اين آيه را :  أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ .  « 1 » در قرآن كه حقّ تعالى بر جدّ من فرستاد ؟\r\nيعنى در هر جا باشيد در مىيابد شما را مرگ و هر چند بوده باشيد در قلعه‌هاى محكم .\r\nو باز فرموده است :  قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ .  « 2 »\r\nيعنى : بگو اى محمّد به منافقان كه اگر مىبوديد در خانه‌هاى خود ، البتّه بيرون مىآمدند آن‌ها كه بر ايشان كشته شدن نوشته شده بود به سوى محلّ كشته شدن و استراحت ايشان .\r\nاگر من توقّف نمايم و بيرون نروم به جهاد ، به كه امتحان خواهند كرد اين خلق گمراه را و به چه چيز ممتحن خواهند كرد اين گروه تباه را ؟ و كه ساكن خواهد شد در قبر من در كربلا كه حقّ تعالى برگزيده است آن را در روزى كه زمين را پهن كرده است و آن مكان شريف را پناه شيعيان من گردانيده و بازگشت به سوى آن بقعهء مقدّسه را موجب ايمنى دنيا و آخرت ايشان ساخته ؟ و ليكن به نزد من آييد در روز عاشورا كه در آخر آن روز من شهيد خواهم شد در كربلا در وقتى كه احدى از اهل بيت من نمانده باشد كه قصد كشتن او نمايند و سر مرا براى يزيد پليد ببرند .\r\nپس جنّيان گفتند كه : اى حبيب خدا ! اگر نه آن بود كه اطاعت امر تو واجب است و مخالفت تو ما را جايز نيست هرآينه مىكشتيم جميع دشمنان تو را پيش از آن كه به تو برسند .\r\nحضرت فرمود كه : به خدا سوگند كه قدرت ما بر ايشان زياده از قدرت شما\r\n\r\n\r\n","description":"","footnote":"\r\n( 1 ) سورهء نساء ، آيهء 78 .\r\n( 2 ) سورهء آل عمران ، آيهء 154 .\r\n","page_name":" 706 ","page_number":76},
  {"content":"\r\n\r\nاست و ليكن مىخواهيم كه حجّت خدا را بر خلق تمام كنيم و قضاى حقّ تعالى را انقياد نماييم . « 1 »\r\nشيخ ممجّد ما آقاى حاجى ميرزا محمّد قمى « 2 » صاحب اربعين الحسينيه در اين مقام فرموده :\r\n گفت : من با اين گروه بد ستيز * داد خواهى دارم اندر رستخيز\r\nكربلا گرديده قربانگاه من * هست هفتاد و دو تن همراه من\r\nبقعهء من كعبهء اهل دل است * مر گروه شيعيان را معقل است\r\nگر بمانم من به جاى خويشتن * پس كه مدفون گردد اندر قبر من ؟\r\nتا پناه خيل زوّاران شود * شافع جرم گنهكاران شود\r\nامتحان مردم برگشته خو * كى شود گر من گريزم از عدو ؟\r\nموعد من با شما در كربلا است * روز عاشورا كه روز ابتلا است \r\n\r\n\r\n","description":"","footnote":"\r\n( 1 ) جلاء العيون ، ص 602 - 603 ؛ بحار الانوار ، ج 4 ، ص 330 به نقل از الارشاد .\r\n( 2 ) شرح حال مرحوم آيت اللّه ميرزا محمد ارباب قمى را در مجله نور علم ، دوره دوم ، ش 4 و فقيهان بر مسند وعظ و خطابه ص 24 - 25 نوشته‌ايم ، علاقه‌مندان مراجعه فرماييد .\r\n","page_name":" 707 ","page_number":77},
  {"content":"\r\n\r\n\r\nفصل دوم : در بيان ورود حضرت سيد الشّهداء عليه السّلام به مكّهء معظّمه و آمدن نامه‌هاى متواترهء كوفيان براى امام انس و جان\r\n\r\n[ ورود به مكه 
  ]\r\nدر سابق گذشت كه خروج سيّد الشّهداء عليه السّلام از مدينه در شب يك شنبه دو روز به آخر رجب مانده بود .\r\nپس بدان كه آن حضرت در شب جمعه كه سيّم ماه شعبان بود وارد مكّه معظّمه شد و چون داخل مكّه شد ، به اين آيهء مباركه تمثّل جست .\r\n وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ .  « 1 »\r\nيعنى : چون حضرت موسى عليه السّلام متوجّه شهر مدين شد ، گفت : اميد است كه پروردگار من هدايت كند مرا به راه راست كه مرا به مقصود برساند .\r\nو از آن سوى چون وليد بن عتبه والى مدينه بدانست كه امام حسين عليه السّلام نيز به جانب مكّه شتافت كسى به طلب عبد اللّه بن عمر فرستاد كه حاضر شود براى يزيد بيعت كند .\r\nعبد اللّه در پاسخ گفت : چون ديگران تقديم بيعت كردند من نيز متابعت خواهم كرد ، چون وليد در بيعت ابن عمر نگران سود و زيانى نبود ، مصلحت به توانى ديد و او را به حال خود گذشت ، عبد اللّه بن عمر نيز طريق مكّه پيش داشت .\r\n\r\n\r\n","description":"","footnote":"\r\n( 1 ) سورهء قصص ، آيهء 22 ؛ و بحار الأنوار ، ج 44 ، ص 332 .\r\n","page_name":" 708 ","page_number":78},
  {"content":"\r\n\r\n\r\n[ ملاقات هواداران و شخصيتها با امام عليه السّلام 
  ]\r\nو بالجمله ، چون اهل مكّه و جمعى كه از اطراف به عمره آمده بودند خبر قدوم مسرّت لزوم حضرت حسين عليه السّلام را شنيدند ، به خدمت آن جناب مبادرت نمودند و هر صبح و شام به ملازمت آن حضرت مىشتافتند . و عبد اللّه بن زبير در آن وقت رحل اقامت به مكّه افكنده بود و ملازمت كعبه نموده بود و پيوسته براى فريب دادن مردم در جانب كعبه ايستاده مشغول به نماز بود و اكثر روزها بلكه در هر دو روز يك‌دفعه به خدمت آن حضرت مىرسيد ، و لكن بودن آن حضرت در مكّه بر او گران مىنمود زيرا مىدانست كه تا آن حضرت در مكّه است كسى از اهل حجاز با او بيعت نخواهد كرد .\r\n\r\n[ نامه‌هاى مردم كوفه به امام عليه السّلام 
  ]\r\nو چون خبر وفات معاويه به كوفه رسيد و كوفيان از فوت او مطّلع شدند و خبر امتناع امام حسين عليه السّلام و ابن زبير از بيعت يزيد و رفتن ايشان به مكّه به آن‌ها رسيد ، شيعيان كوفه در منزل سليمان بن صرد خزاعى جمع شدند و حمد و ثناى الهى ادا كردند و در باب فوت معاويه و بيعت يزيد سخن گفتند ، سليمان گفت : كه اى جماعت شيعه ! همانا بدانيد كه معاويهء ستمكاره رخت بر بست و يزيد شراب خوار به جاى او نشست و حضرت امام حسين عليه السّلام سر از بيعت او برتافت و به جانب مكّهء معظّمه شتافت و شما شيعيان او ، و از پيش شيعهء پدر بزرگوار او بوده‌ايد ، پس اگر مىدانيد كه او را يارى خواهيد كرد و با دشمنان او جهاد خواهيد نمود ، نامه به سوى او نويسيد و او را طلب نماييد ، و اگر ضعف و جبن بر شما غالب است و در يارى او سستى خواهيد ورزيد و آنچه شرط نيك خواهى و متابعت است به عمل نخواهيد آورد او را فريب ندهيد و در مهلكه‌اش نيفكنيد .\r\nايشان گفتند كه : اگر حضرت او به سوى ما بيايد همگى به دست ارادت با او\r\n\r\n","description":"","footnote":"","page_name":" 709 ","page_number":79},
  {"content":"\r\n\r\nبيعت خواهيم كرد ، و در يارى او با دشمنانش جان‌فشانىها به ظهور خواهيم رسانيد .\r\nپس كاغذى به اسم سليمان بن صرد « 1 » و مسيّب بن نجبه « 2 » ( به نون و جيم و باء مفتوحات . قاله ابن الاثير ) و رفاعة بن شدّاد بجلى « 3 » ( بجيلة : كحنيفة ، قبيلة و النسبة بجلى كحنفىّ ) و حبيب بن مظاهر رحمة اللّه « 4 » و ساير شيعيان به سوى او نوشتند و در آن نامه بعد از حمد و ثنا بيان هلاكت معاويه ، درج كردند كه يا بن رسول اللّه ! ما در اين وقت امام و پيشوايى نداريم به سوى ما توجّه نما و به شهر ما قدم رنجه فرما تا آن كه شايد از بركت جناب شما حقّ تعالى حقّ را بر ما ظاهر گرداند . و نعمان بن بشير « 5 » حاكم كوفه در قصر الأماره در نهايت ذلّت نشسته و خود را امير جماعت دانسته لكن ما او را امير نمىدانيم و به امارت نمىخوانيم و به نماز جمعهء او حاضر نمىشويم و در عيد با او به جهت نماز بيرون نمىرويم ، و اگر خبر به ما رسد كه حضرت تو متوجّه اين صوب گرديده ، او را از كوفه بيرون مىكنيم تا به اهل شام ملحق گردد و السّلام .\r\nپس آن نامه را با عبد اللّه بن مسمع همدانى و عبد اللّه بن وال به خدمت آن زبدهء اهل بيت عصمت و جلال فرستادند و مبالغه كردند كه ايشان آن نامه را نهايت سرعت به خدمت آن حضرت برسانند ، پس ايشان به قدم عجل و شتاب راه درنورديدند تا دهم ماه رمضان به مكّهء معظّمه رسيدند و نامهء كوفيان را به خدمت آن امام معظّم رسانيدند .\r\nمردم كوفه بعد از دو روز از فرستادن آن قاصدان ، قيس بن مسهر صيداوى و عبد اللّه بن شدّاد و عمارة بن عبد اللّه سلولى را به سوى آن حضرت فرستادند با\r\n\r\n\r\n","description":"","footnote":"\r\n( 1 ) دربارهء او نك : الاعلام ، ج 36 ، ص 127 ؛ الاصابة ، ترجمه شماره 3450 .\r\n( 2 ) دربارهء او نك : الاعلام ، ج 7 ، ص 225 ؛ الاصابة ، ترجمه ش 8424 .\r\n( 3 ) دربارهء او نك : الاعلام ، ج 3 ، ص 29 ؛ الكامل فى التاريخ ، حوادث سال 66 .\r\n( 4 ) دربارهء او نك : الاعلام ، ج 2 ، ص 166 ؛ تاريخ طبرى ، ج 5 ، ص 352 .\r\n( 5 ) دربارهء او نك : الاصابة ، ترجمه شماره 8730 ؛ الاعلام ، ج 8 ، ص 36 .\r\n","page_name":" 710 ","page_number":80},
  {"content":"\r\n\r\nنامه‌هاى بسيار كه قريب به صد و پنجاه نامه باشد كه هر نامه‌اى از آن را عظماى اهل كوفه از يك كس و دو كس و سه و چهار كس نوشته بودند ، و ديگر باره صناديد كوفه بعد از دو روز هانى بن هانى سبيعى و سعيد بن عبد اللّه حنفى را به خدمت آن حضرت روان داشتند با نامه‌اى كه در آن اين مضمون را نوشتند :\r\nبسم اللّه الرّحمن الرّحيم اين عريضه‌اى است به خدمت حسين بن على عليه السّلام از شيعيان و فدويان آن حضرت .\r\nامّا بعد ، به زودى خود را به دوستان و هوا خواهان خود برسان كه همه مردم اين ولايت منتظر قدوم مسرّت لزوم تواند و به غير تو نظر ندارند . البتّه البتّه شتاب فرموده و به تعجيل تمام خود را به اين مشتاقان مستهام برسان ، و السّلام .\r\nپس شبث بن ربعى ، و حجّار بن ابجر ، و يزيد بن حارث بن رويم ، و عروة بن قيس ، و عمرو بن حجّاج زبيدى ، و محمّد بن عمرو تيمى نامه‌اى نوشتند به اين مضمون :\r\nامّا بعد ، صحراها سبز شده و ميوه‌ها رسيده ، پس اگر مشيّت حضرت تو تعلّق گيرد ، به سوى ما بيا كه لشكر بسيارى از براى يارى تو حاضرند و شب و روز به انتظار مقدم شريف تو به سر مىبرند ، و السّلام .\r\nو پيوسته اين نامه‌ها به آن حضرت مىرسيد تا آن كه در يك روز ششصد نامه از آن بىوفايان به آن حضرت رسيد و آن جناب تأمّل مىنمود و جواب ايشان را نمىنوشت تا آن كه جمع شد نزد آن حضرت دوازده هزار نامه .\r\n\r\n","description":"","footnote":"","page_name":" 711 ","page_number":81},
  {"content":"\r\n\r\n\r\nفصل سوم : در بيان فرستادن آن حضرت ، سيّد جليل ، مسلم بن عقيل را به جانب كوفه و فرستادن نامه‌اى با رسول ديگر به اشراف بصره\r\nچون رسل و رسائل كوفيان بىوفا از حدّ گذشت ، تا آن كه دوازده هزار نامه نزد حضرت سيّد الشّهداء عليه السّلام جمع شد ، لاجرم آن جناب نامه‌اى به اين مضمون در جواب آن‌ها نگاشت :\r\n\r\n[ پاسخ امام عليه السّلام به نامه‌هاى دعوت 
  ]\r\nبسم اللّه الرّحمن الرّحيم اين نامه‌اى است از حسين بن على به سوى گروه مسلمانان و يا مؤمنان كوفيان .\r\nامّا بعد : بدرستى كه هانى « 1 » و سعيد « 2 » آخر كس بودند از فرستادگان شما برسيدند و مكاتيب شما را برسانيدند بعد از آن كه رسولان بسيار و نامه‌هاى بىشمار از شماها به من رسيده بود ، و بر مضامين همهء آن‌ها اطلاع يافتم ، و حاصل جميع آن‌ها اين بود : كه ما امامى نداريم ، به زودى به نزد ما بيا ، شايد كه حقّ تعالى ما را به بركت تو بر حقّ و هدايت مجتمع گرداند .\r\n\r\n\r\n","description":"","footnote":"\r\n( 1 ) دربارهء هانى بن هانى همدانى كوفى نك : تهذيب التهذيب ، ج 11 ، ص 22 .\r\n( 2 ) دربارهء او نك : تاريخ طبرى ، ج 5 ، ص 419 و 353 ؛ انصار الحسين ، ص 90 - 91 ؛ بحار الأنوار ، ج 45 ، ص 21 و 26 و 27 ؛ رجال شيخ ، ص 101 ؛ ابصار العين ، ص 216 .\r\n","page_name":" 712 ","page_number":82},
  {"content":"\r\n\r\nاينك به سوى شما فرستادم برادر و پسر عمّ و ثقهء اهل بيت خويش مسلم بن عقيل را ، پس اگر بنويسد به سوى من كه مجتمع شده است رأى عقلاء و دانايان و اشراف شما بر آنچه در نامه‌ها درج كرده بوديد ، همانا من به زودى به سوى شما خواهم آمد ، ان شاء اللّه ، پس قسم به جان خودم كه امام نيست مگر آن كسى كه حكم كند در ميان مردم به كتاب خدا ، و قيام نمايد در ميان مردم به عدالت ، و قدم از جادّهء شريعت مقدّسه بيرون نگذارد و مردم را بر دين حقّ مستقيم دارد ، و السّلام . « 1 »\r\nپس مسلم بن عقيل پسر عمّ خويش را كه به وفور عقل و علم و تدبير و صلاح سداد و شجاعت ممتاز بود ، طلبيد و براى بيعت گرفتن از اهل كوفه با قيس بن مسهر صيداوى و عمارة بن عبد اللّه سلولى و عبد الرّحمن بن عبد اللّه ارحبى متوجّه آن صوب گردانيد و امر كرد او را به تقوى و پرهيزكارى و كتمان امر خويش از مخالفان و حسن تدبير و لطف و مدارا و فرمود كه : اگر اهل كوفه بر بيعت من اتّفاق نمايند ، حقيقت حال را براى من بنويس ، پس مسلم آن حضرت را وداع كرده از مكّه بيرون شد . « 2 »\r\n\r\n[ نامه به اهل بصره 
  ]\r\nسيّد ابن طاووس و شيخ ابن نما و ديگران نوشته‌اند كه حضرت امام حسين عليه السّلام نامه نوشت به مشايخ و اشراف بصره كه از جمله احنف بن قيس و منذر بن جارود و يزيد بن مسعود نهشلى و قيس بن هيثم ( به تقديم ياء مثنّاة برثاء مثلّثه ) بودند ، بدين مضمون :\r\nبسم اللّه الرّحمن الرّحيم اين نامه‌اى است از حسين بن علىّ بن ابى طالب .\r\nامّا بعد : همانا خداوند تبارك و تعالى محمد مصطفى صلّى اللّه عليه و آله و سلّم را به نبوّت و رسالت\r\n\r\n\r\n","description":"","footnote":"\r\n( 1 ) بحار الانوار ، ج 44 ، ص 334 ، به نقل از الارشاد مفيد ، ج 2 ، ص 35 ؛ مناقب ابن شهر آشوب ، ج 4 ، ص 97 .\r\n( 2 ) بحار الانوار ، ج 44 ، ص 330 به نقل از الارشاد .\r\n","page_name":" 713 ","page_number":83},
  {"content":"\r\n\r\nبرگزيد تا مردمان را بذل نصيحت فرمود و ابلاغ رسالت پروردگار خود نمود ، آنگاه حقّ تعالى او را تكرّما به سوى خود مقبوض داشت . و بعد از آن اهل بيت آن حضرت به مقام او احقّ و اولى بودند ، و لكن جماعتى بر ما غلبه كردند و حقّ ما را به دست گرفتند و ما به جهت آن كه فتنه انگيخته نشود و خون‌ها ريخته نگردد ، خاموش نشستيم . اكنون اين نامه را به سوى شما نوشتم و شما را به سوى خدا و رسول مىخوانم پس بدرستى كه شريعت نابود گشت و سنّت رسول خدا صلّى اللّه عليه و آله و سلّم بر طرف شد ، اگر اجابت كنيد دعوت مرا و اطاعت كنيد فرمان مرا شما را از طريق ضلالت بگردانم و به راه راست هدايت نمايم ، و السّلام . « 1 »\r\nپس آن نامه را به مردى از مواليان خود سليمان نام كه مكنّى به ابو رزين بود سپرد كه به تعجيل تمام به صناديد بصره رساند ، سليمان چون نامهء آن حضرت را به اشراف بصره رسانيد از مضمون آن آگهى يافتند و شادمان شدند .\r\n\r\n[ عكس العمل يزيد بن مسعود 
  ]\r\nپس يزيد بن مسعود نهشلى مردم بنى تميم و جماعت بنى حنظله و گروه بنى سعد را طلب فرمود ، چون همگى حاضر شدند ، گفت : اى بنى تميم ! چگونه است مكانت و منزلت من در ميان شما ؟ گفتند : به‌به از براى مرتبت تو ، به خدا سوگند كه تو پشت و پشتوان مايى و هامهء فخر و شرف ، و مركز عزّ و علائى ، و در شرف و مكانت بر همه پيشى گرفته‌اى .\r\nيزيد بن مسعود گفت : همانا من شما را انجمن ساختم تا با شما مشورتى كنم و از شما استعانتى جويم .\r\nگفتند : ما هيچ دقيقه از نصيحت تو فرو نگذاريم و آنچه صلاح است در ميان آريم اكنون هر چه خواهى بگوى تا بشنويم .\r\nگفت : دانسته باشيد كه معاويه هلاك گشته و رشتهء جور بگسيخت و قواعد ظلم\r\n\r\n\r\n","description":"","footnote":"\r\n( 1 ) نيز نك : نفس المهموم ، ص 90 .\r\n","page_name":" 714 ","page_number":84},
  {"content":"\r\n\r\nو ستم فرو ريخت . و معاويه پيش از آن كه بميرد ، براى پسرش بيعت گرفت و چنان دانست كه اين كار بر يزيد راست آيد و بنيان خلافت او محكم گردد ، و هيهات از اين انديشهء محال كه صورت بندد جز به خواب و خيال و با اين همه يزيد شراب خوار فاجر در ميان امّت دعوىدار خلافت و آرزومند امارت است و حال آن كه از حليهء حلم ، برى و از زينت علم عرى است ، سوگند با خدا كه قتال با او از جهاد با مشركين افضل است .\r\nهان ، اى جماعت ! حسين بن على پسر رسول خدا صلّى اللّه عليه و آله و سلّم است ، با شرافت اصل و حصافت عقل . او را فضلى است از هندسهء صفت بيرون و علمى است از اندازهء جهت افزون . او را به خلافت سلام كنيد يعنى محكم دست بيعت با او فرا دهيد كه با رسول خدا صلّى اللّه عليه و آله و سلّم قرابت دارد و عالم به سنن و احكام است ، صغير را عطوفت كند و كبير را ملاطفت فرمايد ، و چه بسيار گرامى است رعيّت را رعايت او و امّت را امامت او لاجرم خداوند او را بر خلق حجّت فرستاد و موعظت او را ابلاغ داد .\r\nهان ، اى مردم ! ملاحظه كنيد تا كوركورانه از نور حقّ به يك سوى خيمه نزنيد و خويشتن را در وادى ضلالت و باطل نيفكنيد ، همانا صخر بن قيس يعنى احنف در يوم جمل از ركاب امير المؤمنين عليه السّلام تقاعد ورزيد و شما را آلايش خذلان داد ، اكنون آن آلودگى را به نصرت پسر رسول خدا صلّى اللّه عليه و آله و سلّم بشوييد .\r\nسوگند با خداى كه هر كه از نصرت آن حضرت مسامحت آغازد خداوند او را در چاه مذلّت اندازد و ذلّت او در عترت و عشيرت او به وارثت سرايت كند . و اينك من زره مبارزت در بر كرده‌ام و جوشن مشاجرت بر خود پوشيده‌ام ، و بدانيد آن كس كه كشته نشود هم سرانجام جان دهد ، و آن كس كه از مرگ بگريزد عاقبت به چنگ او گرفتار آيد ، خداوند شما را رحمت كند مرا پاسخ دهيد و جواب نيكو در ميان آريد .\r\nنخستين بنو حنظله بانگ برداشتند و گفتند : يا ابا خالد ! ما خدنگ‌هاى كنانهء\r\n\r\n","description":"","footnote":"","page_name":" 715 ","page_number":85},
  {"content":"\r\n\r\nتوييم و رزم آزمودگان عشيرت توييم ، اگر ما را از كمان گشاد دهى بر نشان زنيم ، و اگر بر قتال فرمايى نصرت كنيم چون به درياى آتش زنى واپس نمانيم ، و چند كه سيلاب بلا بر تو روى كند روى نگردانيم با شمشيرهاى خود به نصرت تو بپردازيم و جان و تن را در پيش تو سپر سازيم .\r\nآنگاه بنو سعد بن يزيد ، ندا در دادند كه : يا ابا خالد ! ما هيچ چيز را مبغوض‌تر از مخالفت تو ندانيم و بيرون تو گام نزنيم ، همانا صخر بن قيس ما را به ترك قتال مأمور ساخت و هنر ما در ما مستور ماند . اكنون ما را لحظه‌اى مهلت ده تا با يكديگر مشاورت كنيم پس از آن صورت حال را به عرض رسانيم .\r\nاز پس ايشان بنو عامر بن تميم ، آغاز سخن كردند و گفتند : يا ابا خالد ! ما فرزندان پدران توييم و خويشان و هم سوگندان توييم ، ما خشنود نگرديم از آنچه كه تو را به غضب آرد و ما رحل اقامت نيفكنيم آنجا كه ميل تو روى به كوچ و سفر آورد ، دعوت تو را حاضر اجابتيم و فرمان تو را ساخته اطاعتيم .\r\nابو خالد گفت : اى بنو سعد ! اگر گفتار شما با كردار شما راست آيد خداوند همواره شما را محفوظ دارد و به نصرت خود محفوظ فرمايد .\r\nابو خالد چون بر مكنون خاطر آن جماعت اطّلاع يافت نامه‌اى براى جناب امام حسين عليه السّلام بدين منوال نوشت :\r\n\r\n[ پاسخ ابو خالد به آن حضرت 
  ]\r\nبسم اللّه الرّحمن الرّحيم امّا بعد ، پس به تحقيق كه نامهء شما به من رسيد و بر مضمون آن آگهى يافتم و دانستم كه مرا به سوى اطاعت خود خواندى و به يارى خويش طلب فرمودى ، همانا خداوند تعالى خالى نگذارد جهان را از عالمى كه كار به نيكويى كند و دليلى كه راه رشاد هدايت فرمايد و شما حجّت خداييد بر خلق ، و امان و امانت او در روى زمين ، و شما شاخه‌هاى زيتونهء احمديّه‌ايد و آن درخت را اصل رسول خدا صلّى اللّه عليه و آله و سلّم و\r\n\r\n","description":"","footnote":"","page_name":" 716 ","page_number":86},
  {"content":"\r\n\r\nفرع شماييد اكنون به فال نيك به سوى ما سفر كن كه من گردن بنى تميم را در خدمت تو خاضع داشتم و چنان در طاعت و متابعت تو شايق گماشتم كه شتر تشنه مر آبگاه را ، و قلّادهء طاعت تو را در گردن بنى سعد انداختم و گردن ايشان را براى خدمت تو نرم و ذليل ساختم و به زلال نصيحت ، ساخت ايشان را كه آلايش تقاعد و توانى در خدمت داشت بشستم و پاك و صافى ساختم .\r\nچون اين نامه به حضرت حسين عليه السّلام رسيد ، فرمود : خداوند تو را در روز دهشت ايمن دارد و در روز تشن‌هكامى سيراب فرمايد . « 1 »\r\nامّا احنف بن قيس ، او نيز حضرت را به اين نمط نامه كرد :\r\n« امّا بعد ،  فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ .  « 2 »\r\nاز ايراد اين آيهء مباركه كه به كنايت اشارتى از بىوفايى اهل كوفه به عرض رسانيد .\r\nامّا چون نامهء امام حسين عليه السّلام به منذر بن جارود ، رسيد بترسيد كه مبادا اين مكاتيب از مكيدتهاى عبيد اللَّه بن زياد باشد و همىخواهد انديشه‌هاى مردم را بازداند و هر كس را به كيفر عمل خود رساند ، و دختر منذر كه بحريّه نام داشت نيز در حبالهء نكاح عبيد اللّه بود ، لاجرم منذر آن مكتوب را با رسول آن حضرت به نزد ابن زياد آورد ، و چون ابن زياد آن مكتوب را قرائت كرد امر كرد كه رسول آن حضرت را گردن زدند . و بعضى گفته‌اند كه به دار كشيد .\r\nو اين رسول ، همان ابو رزين سليمان « 3 » مولاى آن حضرت بوده كه جلالت شأنش بسيار ، بلكه شيخ ما در كتاب لؤلؤ و مرجان به مراتب عديده رتبهء او را از هانى بن عروه مقدم گرفته . « 4 » و چون ابن زياد از قتل او بپرداخت ، بالاى منبر رفت و\r\n\r\n\r\n","description":"","footnote":"\r\n( 1 ) الملهوف ، ص 34 - 40 .\r\n( 2 ) سورهء رم ، آيهء 60 ؛ بحار الأنوار ، ج 44 ، ص 340 .\r\n( 3 ) اخبار الطوال ، ص 231 نام او را سلمان ثبت كرده است .\r\n( 4 ) لؤلؤ و مرجان ، مقام چهارم در پايان بحث .\r\n","page_name":" 717 ","page_number":87},
  {"content":"\r\n\r\nمردم بصره را به تهديد و تهويل ، تنبيهى بليغ نمود و برادرش عثمان بن زياد را جاى خود گذاشت و خود به جانب كوفه شتافت . « 1 »\r\nو بالجمله ، مردم بصره وقتى تجهيز لشكر كردند كه در كربلا به نصرت امام حسين عليه السّلام حاضر شود ايشان را آگهى رسيد كه آن حضرت را شهيد كردند ، لاجرم بار بگشودند و به مصيبت و سوگوارى بنشستند .\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 339 ؛ الملهوف ، ص 44 .\r\n","page_name":" 718 ","page_number":88},
  {"content":"\r\n\r\n\r\nفصل چهارم : در بيان رفتن جناب مسلم بن عقيل به جانب كوفه و كيفيت شهادت آن بزرگوار\r\n\r\n[ رفتن مسلم به مدينه و حركت به طرف كوفه 
  ]\r\nدر فصل سابق به شرح رفت كه حضرت امام حسين عليه السّلام جواب نامه‌هاى كوفيان را نوشت و مسلم بن عقيل را فرمان داد تا به سمت كوفه سفر نمايد و آن نامه را به كوفيان برساند . اكنون بدان كه جناب مسلم حسب الأمر آن حضرت مهيّاى كوفه شد ، پس آن حضرت را وداع كرده از مكّه بيرون شد ( موافق بعضى كلمات ، مسلم نيمه شهر رمضان از مكّه بيرون شد و پنجم شوال در كوفه وارد شد ) و طىّ منازل كرده تا به مدينه رفت و در مسجد مدينه نماز كرد و حضرت رسالت صلّى اللّه عليه و آله و سلّم را زيارت كرده به خانهء خود رفت و اهل و عشيرت خود را ديدار كرده و وداع آن‌ها نموده و با دو دليل از قبيلهء قيس متوجّه كوفه شد . ايشان راه را گم كرده و آبى كه با خود برداشته بودند به آخر رسيد و تشنگى بر ايشان غلبه كرده تا آن كه آن دو دليل هلاك شدند ، و جناب مسلم به مشقّت بسيار خود را در قريهء مضيق به آب رسانيد و از آنجا نامه‌اى در بيان حال خود و استعفاء از سفر كوفه براى جناب امام حسين عليه السّلام نوشت و به همراهى قيس بن مسهر براى آن حضرت فرستاد ، حضرت استعفاى او را قبول نفرموده و او را امر به رفتن كوفه نمود .\r\n\r\n[ مسلم عليه السّلام در خانهء مختار 
  ]\r\nچون نامهء حضرت به مسلم رسيد ، به تعجيل به سمت كوفه روانه شد تا آن كه به\r\n\r\n","description":"","footnote":"","page_name":" 719 ","page_number":89},
  {"content":"\r\n\r\nكوفه رسيد و در خانهء « 1 » مختار بن ابى عبيدهء ثقفى كه معروف بود به خانهء سالم بن مسيّب نزول اجلال فرمود . ( و به روايت طبرى بر مسلم بن عوسجه نازل شد ) . و مردم كوفه از استماع قدوم مسلم اظهار مسرّت و خوش‌حالى نمودند و فوج فوج به خدمت آن حضرت مىآمدند و آن جناب نامهء امام حسين عليه السّلام را براى هر جماعتى از ايشان مىخواند و ايشان از استماع كلمات نامه گريه مىكردند و بيعت مىنمودند .\r\n\r\n[ سخنان عابس و حبيب و حنفى 
  ]\r\nدر تاريخ طبرى است كه در ميان آن جماعت عابس بن ابى شبيب شاكرى ( ره ) بود ، برخاست و حمد و ثناى الهى به جاى آورد و گفت : امّا بعد : پس من خبر نمىدهم شما را از مردم و نمىدانم چه در دل ايشان است و مغرور نمىسازم شما را به ايشان . به خدا سوگند كه من خبر مىدهم شما را از آنچه توطين نفس كرده‌ام بر آن ، به خدا قسم كه جواب دهم شما را هرگاه مرا بخوانيد و كارزار خواهم كرد البتّه با دشمنان شما و پيوسته در يارى شما شمشير بزنم تا خدا را ملاقات كنم و مزد خود نخواهم مگر از خدا .\r\nپس حبيب بن مظاهر برخاست و گفت : خدا تو را رحمت كند اى عابس ، همانا آنچه در دل داشتى به مختصر قولى ادا كردى ، پس حبيب گفت : قسم به خداوندى كه نيست جز او خداوند به حقّ من نيز مثل عابس و بر همان عزمم .\r\nپس حنفى برخاست ( ظاهرا مراد سعيد بن عبد اللّه حنفى است ) و مثل اين بگفت . « 2 »\r\nشيخ مفيد ( ره ) و ديگران گفته‌اند كه بر دست مسلم هيجده هزار نفر از اهل كوفه به شرف بيعت آن حضرت سرافراز گرديدند . و در اين وقت مسلم نوشت به سوى\r\n\r\n\r\n","description":"","footnote":"\r\n( 1 ) تاريخ طبرى ، ج 4 .\r\n( 2 ) تاريخ طبرى ، ج 4 ، ص 264 ، وقايع سال 60 .\r\n","page_name":" 720 ","page_number":90},
  {"content":"\r\n\r\nآن حضرت كه تاكنون هيجده هزار نفر به بيعت شما در آمده‌اند اگر متوجّه اين صوب گرديد مناسب است . « 1 »\r\n\r\n[ عكس العمل والى كوفه و اموى مسلكان در مقابل حوادث 
  ]\r\nچون خبر مسلم و بيعت كوفيان در كوفه منتشر شد ، نعمان بن بشير كه از جانب معاويه و يزيد در كوفه والى بود مردم را تهديد و توعيد نمود كه از مسلم دست كشيده و به خدمتش رفت و آمد ننمايند مردم كلام او را وقعى ننهادند و به سمع اطاعت نشنيدند .\r\nعبد اللّه بن مسلم بن ربيعه كه هواخواه بنى اميّه بود چون ضعف نعمان را مشاهده نمود نامه به يزيد نوشت مشتمل بر اخبار آمدن مسلم به كوفه و بيعت كوفيان و سعايت در امر نعمان و خواستن والى مقتدرى غير از آن . و ابن سعد و ديگران نيز چنين نامه نوشتند و يزيد را بر وقايع كوفه اخبار دادند .\r\n\r\n[ رايزنى با سرجون 
  ]\r\nچون اين مطالب گوشزد يزيد پليد گرديد به صواب ديد سرجون كه در شمار عبيد معاويه بود لكن به مرتبه بلند در نزد معاويه و يزيد رسيده بود چنان صلاح ديد كه علاوه بر امارت بصره ، حكومت كوفه را نيز به عهدهء عبيد اللّه بن زياد واگذارد و اصلاح اين گونه وقايع را از وى بخواهد .\r\n\r\n[ نامهء يزيد به ابن زياد 
  ]\r\nپس نامه نوشت به سوى عبيد اللّه بن زياد كه در آن وقت والى بصره بود ، بدين مضمون كه : يا ابن زياد ! شيعيان من از مردم كوفه ، مرا نامه نوشتند و آگهى دادند كه پسر عقيل وارد كوفه گشته و لشكر براى حسين جمع مىكند ، چون نامهء من به تو\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 335 ، به نقل از الارشاد مفيد ؛ تذكرة الخواص ، ص 138 ؛ الارشاد ، ج 2 ، ص 41 .\r\n","page_name":" 721 ","page_number":91},
  {"content":"\r\n\r\nرسيد بىتوانى به جانب كوفه كوچ كن و ابن عقيل را به هر حيله كه مقدور باشد به دست آورده و در بندش كن ، يا اين كه او را به قتل رسان و يا از كوفه بيرونش كن .\r\n\r\n[ ورود ابن زياد به كوفه 
  ]\r\nچون نامهء يزيد به ابن زياد پليد رسيد همان وقت تهيّه سفر كوفه ديد ، عثمان برادر خود را در بصره نايب الحكومهء خويش نمود . و روز ديگر با مسلم بن عمرو باهلى و شريك بن اعور حارثى و حشم و اهل بيت خود به سمت كوفه روانه شد ، چون نزديك كوفه رسيد صبر كرد تا هوا تاريك شد . آنگاه داخل شهر شد در حالتى كه عمامهء سياه بر سر نهاده و دهان خود را بسته بود ، و مردم كوفه چون منتظر قدوم امام مظلوم بودند در شبى كه ابن زياد داخل كوفه مىشد گمان كردند كه آن حضرت است كه به كوفه تشريف آورده ، اظهار فرح و شادى مىكردند و پيوسته بر او سلام مىكردند و مرحبا مىگفتند ! و آن ملعون را به واسطهء ظلمت و تغيير هيأت نمىشناختند تا آن كه از كثرت جمعيّت مسلم بن عمرو به غضب در آمد و بانگ زد بر ايشان و گفت : دور شويد اى مردم كه اين عبيد اللّه بن زياد است . پس مردم متفرّق شدند و آن ملعون خود را به قصر الأماره رسانيد و داخل قصر شد و آن شب را بيتوته نمود .\r\n\r\n[ خطبه ابن زياد در كوفه 
  ]\r\nچون روز ديگر شد مردم را آگهى داد كه جمع شوند . آنگاه بر منبر رفت و خطبه خواند و كوفيان را تهويل و تهديد نمود و از معصيت سلطان ، ايشان را سخت بترسانيد و در اطاعت يزيد ايشان را وعدهء جايزه و احسان داد ، آنگاه از منبر فرود آمد و رؤساى قبايل و محلّات را طلبيد و مبالغه و تأكيد نمود كه هر كه را گمان بريد كه در مقام خلاف و نفاق است با يزيد ، نام او را نوشته و بر من عرضه داريد ، و اگر در اين امر توانى و سستى كنيد خون و مال شما بر من حلال خواهد گرديد .\r\nچون اين خبر به مسلم رسيد خوف نموده و از خانهء مختار به خانهء هانى بن عروه\r\n\r\n","description":"","footnote":"","page_name":" 722 ","page_number":92},
  {"content":"\r\n\r\nانتقال فرموده و پنهان گرديد .\r\n\r\n[ انتقال مسلم از خانهء مختار و پناهنده شدن به هانى 
  ]\r\nو به روايت طبرى و ابو الفرج چون مسلم داخل باب خانهء هانى شد ، پيغام فرستاد براى او كه بيرون بيا ، مرا با تو كارى است . چون هانى بيرون آمد ، مسلم فرمود كه : من به نزد تو آمده‌ام كه مرا پناه دهى و ميهمان خود گردانى . هانى پاسخش داد كه مرا به امر سختى تكليف كردى و اگر نبود ملاحظهء آن كه داخل خانهء من شدى و اعتماد بر من نمودى دوست مىداشتم كه از من منصرف شوى ، لكن الحال غيرت من نگذارد كه تو را از دست دهم و تو را از خانهء خويش بيرون كنم داخل شو ، پس مسلم داخل خانهء هانى شد . « 1 »\r\n\r\n[ جاسوس معقل 
  ]\r\nو به روايت سابقه چون مسلم داخل خانهء هانى شد ، شيعيان در پنهانى به خدمت آن جناب مىرفتند و با او بيعت مىكردند و از هر كه بيعت مىگرفت او را سوگند مىداد كه افشاى راز ننمايد ، و پيوسته كار بدين منوال بود تا آن كه به روايت ابن شهر آشوب « 2 » بيست و پنج هزار تن با او بيعت كردند : و ابن زياد نمىدانست كه مسلم در كجا است و بدين جهت جاسوس قرار داده بود كه بر احوال مسلم اطّلاع يابند ، تا آن كه به تدبير و حيل به واسطهء غلام خود معقل مطّلع شد كه آن جناب در خانهء هانى است .\r\nو معقل هر روز به خدمت مسلم مىرفت و بر خفاياى احوال شيعيان آگهى مىيافت و به ابن زياد خبر مىداد و چون هانى از عبيد اللّه بن زياد متوهّم بود تمارض نمود و به بهانهء بيمارى به مجلس ابن زياد حاضر نمىشد .\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 269 .\r\n( 2 ) مناقب ، ج 4 ، ص 91 .\r\n","page_name":" 723 ","page_number":93},
  {"content":"\r\n\r\n\r\n[ احضار هانى و گفتگو با او 
  ]\r\nروزى ابن زياد ، محمّد بن اشعث « 1 » و اسماء بن خارجه و عمرو بن الحجّاج ، « 2 » پدر زن هانى را طلبيد و گفت : چه باعث شده كه هانى نزد من نمىآيد ؟\r\nگفتند : سبب ندانيم جز آن كه مىگويند او بيمار است .\r\nگفت : شنيده‌ام كه او خوب شده و از خانه بيرون مىآيد و در در خانهء خود مىنشيند و اگر بدانم كه او مريض است به عيادت او خواهم رفت . اينك شما بشتابيد به نزد هانى و او را تكليف كنيد كه به مجلس من بيايد و حقوق واجبهء مرا تضييع ننمايد ، همانا من دوست ندارم كه ميان من و هانى كه از اشراف عرب است غبار كدورتى مرتفع گردد . « 3 »\r\nپس ايشان به نزد هانى رفتند و او را به هر نحوى بود به سمت منزل ابن زياد حركت دادند ، هانى در بين راه به اسماء گفت : اى پسر برادر من ! از ابن زياد خائف و بيمناكم ، اسماء گفت : مترس زيرا كه او بدى با تو در خاطر ندارد و او را تسلّى مىداد تا آن كه هانى را به مجلس آن ملعون در آوردند و به مكر و خدعه و تزوير و حيله آن شيخ قبيله را نزد عبيد اللّه آوردند ، چون نظر عبيد اللّه به هانى افتاد گفت :\r\nاتتك بخائن رجلاه ، « 4 » مراد آن كه به پاى خود به سوى مرگ آمدى ! پس با او شروع كرد به عتاب و خطاب كه اى هانى ، اين چه فتنه‌اى است كه در خانهء خود برپا كرده‌اى و با يزيد در مقام خيانت برآمده‌اى و مسلم بن عقيل را در خانهء خود جا داده‌اى و لشكر و سلاح براى او جمع مىكنى و گمان مىكنى كه اين مطالب بر ما پنهان و مخفى خواهد ماند ؟\r\n\r\n\r\n","description":"","footnote":"\r\n( 1 ) وى در قتل امام حسين عليه السّلام شركت جست ، و خواهرش در قتل امام حسن عليه السّلام ، و پدر ملعونش در شهادت على عليه السّلام نك : الكنى و الالقاب ، ج 2 ، ص 34 .\r\n( 2 ) وى رئيس قبيلهء زبيد و از اعيان بوده است .\r\n( 3 ) نك : كامل ابن اثير ، ج 4 ، ص 37 .\r\n( 4 ) دربارهء اين ضرب المثل نك : مجمع الامثال ، ج 1 ، ص 19 ؛ الفاخر ، ص 251 .\r\n","page_name":" 724 ","page_number":94},
  {"content":"\r\n\r\nهانى انكار كرد ، پس ابن زياد معقل را كه بر خفاياى حال هانى و مسلم بن عقيل مطّلع بود طلبيد . چون نظر هانى بر معقل افتاد ، دانست كه آن ملعون جاسوس ابن زياد بوده و آن لعين را بر اسرار ايشان آگاه كرده ، و ديگر نتوانست انكار كند .\r\nلاجرم گفت : به خدا سوگند كه من مسلم را نطلبيده‌ام و به خانه نياورده‌ام بلكه به جبر به خانهء من آمده و پناه طلبيد و من حيا كردم كه او را از خانهء خود بيرون كنم ، اكنون مرا مرخّص كن تا بروم و او را از خانهء خود بيرون كنم تا هركجا كه خواهد برود و از پس آن ، به نزد تو برگردم و اگر خواسته باشى رهنى به تو بسپارم كه نزد تو باشد تا مطمئن باشى به برگشتن من به نزد تو .\r\nابن زياد گفت : به خدا سوگند كه دست از او برندارم تا او را به نزد من حاضر گردانى .\r\nهانى گفت : به خدا سوگند هرگز نخواهد شد ، من دخيل و ميهمان خود را به دست تو دهم كه او را به قتل آورى ؟ و ابن زياد مبالغه مىكرد در آوردن ، و او مضايقه مىكرد . پس چون سخن ميان ايشان به طول انجاميد ، مسلم بن عمرو باهلى برخاست و گفت : ايّها الأمير ! بگذار تا من در خلوت با او سخن گويم و دست او را گرفته به كنار قصر برد و در مكانى نشستند كه ابن زياد ايشان را مىديد و كلام ايشان را مىشنيد ، پس مسلم بن عمرو گفت : اى هانى ! تو را به خدا سوگند مىدهم كه خود را به كشتن مده و عشيره و قبيلهء خود را به بلا ميفكن ، ميان مسلم و ابن زياد و يزيد رابطهء قرابت و خويشى است و او را نخواهد كشت .\r\nهانى گفت : به خدا سوگند كه اين ننگ را بر خود نمىپسندم كه ميهمان خود را كه رسول فرزند رسول خدا صلّى اللّه عليه و آله و سلّم است به دست دشمن دهم و حال آن كه من تندرست و توانا باشم و اعوان و ياوران من فراوان باشند ، به خدا سوگند اگر هيچ ياور نداشته باشم مسلم را به او وانخواهم گذاشت تا آن كه كشته شوم .\r\nابن زياد چون اين سخنان بشنيد هانى را به نزد خود طلبيد . چون او را به نزديك او بردند هانى را تهديد كرد و گفت : به خدا سوگند كه اگر در اين وقت مسلم را حاضر نكنى فرمان دهم كه سر از تنت بردارند .\r\n\r\n","description":"","footnote":"","page_name":" 725 ","page_number":95},
  {"content":"\r\n\r\nهانى گفت : تو را چنين قوّت و قدرت نيست كه مرا گردن زنى ، چه اگر پيرامون اين انديشه گردى ، در زمان سراى تو را با شمشيرهاى برهنه حصار دهند و تو را به دست طايفهء مذحج كيفر فرمايند ، و چنان گمان مىكرد كه قوم و قبيلهء او با او همراهى دارند و در حمايت او سستى نمىنمايند .\r\nابن زياد گفت : وا لهفاه عليك ، أ بالبارقة تخوفنى ؟ گفت : مرا به شمشيرهاى كشيده مىترسانى ؟ پس امر كرد كه هانى را نزديك او آوردند . پس به آن چوب كه در دست داشت بر رو و بينى او بسيار زد تا بينى هانى شكست و خون بر جامه‌هاى او جارى شد و گوشت صورت او فرو ريخت ، تا چندان كه آن چوب شكست . و هانى دليرى كرده دست زد به قائمهء شمشير يكى از اعوانى كه در خدمت ابن زياد بود و خواست آن شمشير را به ابن زياد بكشد آن مرد طرف ديگر آن تيغ را گرفت و مانع شد هانى تيغ براند ، ابن زياد كه چنين ديد بانگ بر غلامان زد كه هانى را بگيريد و بر زمين بكشيد و ببريد ، غلامان او را بگرفتند و كشيدند و در اطاقى از بيوت خانه‌اش افكندند و در بر او بستند .\r\nچون اسماء بن خارجه . ( و به روايت شيخ مفيد حسّان بن اسماء ) اين حالت را مشاهده كرد ، روى به ابن زياد آورد و گفت : تو ما را امر كردى و رفتيم و اين مرد را به حيله آورديم اكنون با او غدر نموده اين نحو رفتار مىنمايى ؟\r\nابن زياد از كلام او در غضب شد و امر كرد كه او را مشت بر سينه زدند و به ضرب مشت و سيلى او را نشانيدند ، و در اين وقت محمّد بن الاشعث برخاست و گفت :\r\nامير مؤدّب ما است ، آنچه خواهد بكند ما به كردهء او راضى مىباشيم . « 1 »\r\n\r\n[ شورش كوتاه مذحجيان 
  ]\r\nپس خبر به عمرو بن حجّاج رسيد كه هانى كشته گشته ، عمرو قبيلهء مذحج را جمع كرد و قصر الأماره آن لعين را احاطه كرد و فرياد زد كه منم عمرو بن حجّاج ،\r\n\r\n\r\n","description":"","footnote":"\r\n( 1 ) نك : كامل ابن اثير ، ج 4 ، ص 29 .\r\n","page_name":" 726 ","page_number":96},
  {"content":"\r\n\r\nاينك شجاعان قبيلهء مذحج جمع شدند و طلب خون هانى مىنمايند .\r\nابن زياد متوهّم شد ، شريح قاضى را فرمان كرد كه به نزد هانى رو و او را ديدار كن ، آنگاه مردم را خبر ده كه او زنده است و كشته نگشته است .\r\nشريح چون به نزد هانى رفت ديد كه خون از روى او جارى است و مىگويد :\r\nكجايند قبيله و خويشان من ؟ اگر ده نفر از ايشان به قصر درآيند مرا از چنگ ابن زياد برهانند . پس شريح از نزد هانى بيرون شد و مردم را آگهى داد كه هانى زنده است و خبر قتل او دروغ بوده ، چون قبيلهء او بدانستند كه او زنده است خدا را حمد نموده و پراكنده شدند . « 1 »\r\n\r\n[ قيام مسلم و محاصرهء كاخ ابن زياد 
  ]\r\nو چون خبر هانى به جانب مسلم رسيد ، امر كرد كه در ميان اصحاب خود ندا كنند كه بيرون آييد از براى قتال . بىوفايان كوفه چون صداى منادى را شنيدند و در خانهء هانى جمع شدند . مسلم بيرون آمد براى هر قبيله علمى ترتيب داد . در اندك وقتى مسجد و بازار پر شد از اصحاب او و كار بر ابن زياد تنگ شد ، و زياده از پنجاه نفر در دار الأماره با او نبودند و بعضى از ياوران او كه بيرون بودند راهى نمىيافتند كه به نزد او روند ، پس اصحاب مسلم قصر الأماره را در ميان گرفتند و سنگ مىافكندند و بر ابن زياد و مادرش دشنام مىدادند . « 2 »\r\n\r\n[ نقشهء ابن زياد براى شكستن محاصره و خيانت اشراف 
  ]\r\nابن زياد چون شورش كوفيان را ديد كثير بن شهاب را به نزد خود طلبيد و گفت :\r\nتو را در قبيلهء مذحج دوستان بسيار است . از دار الأماره بيرون شو ، با هر كه تو را اطاعت نمايد از مذحج ، مردم را از عقوبت يزيد و سوء عاقبت حرب شديد\r\n\r\n\r\n","description":"","footnote":"\r\n( 1 ) الارشاد ، ج 2 ، ص 50 .\r\n( 2 ) الارشاد مفيد ، ج 2 ، ص 52 .\r\n","page_name":" 727 ","page_number":97},
  {"content":"\r\n\r\nبترسانيد و در معاونت مسلم ايشان را سست گردانيد ، و محمّد بن اشعث را فرستاد كه دوستان خود را از قبيله كنده در نزد خود جمع كند و رايت امان بگشايد و ندا كند كه هر كه در تحت اين رايت در آيد به جان و مال و عرض در امان باشد .\r\nو همچنين قعقاع ذهلى و شبث بن ربعى و حجّار بن الجبر و شمر بن ذى الجوشن را براى فريب دادن آن بىوفايان غدّار بيرون فرستاد .\r\nپس محمّد بن اشعث علمى بلند كرد و جمعى برگرد آن جمع شدند و آن گروه ديگر به وساوس شيطانى مردم را از موافقت مسلم پشيمان مىكردند و جمعيّت ايشان را به تفرّق مبدّل مىگردانيدند تا آن كه گروه بسيار از آن غدّاران را گرد آوردند و از راه عقب قصر به دار الأماره در آمدند .\r\nو چون ابن زياد كثرتى در اتباع خود مشاهده كرد ، علمى براى شبث بن ربعى ترتيب داد و او را با گروهى از منافقان بيرون فرستاد و اشراف كوفه و بزرگان قبايل را امر كرد كه بر بام قصر برآمده و اتباع مسلم را ندا كردند كه اى گروه ! بر خود رحم كنيد و پراكنده شويد كه اينك لشكرهاى شام مىرسند و شما را تاب ايشان نيست ، و اگر اطاعت كنيد ، امير متعهّد شده است كه عذر شما را از يزيد بخواهد و عطاهاى شما را مضاعف گرداند ، و سوگند ياد كرده است كه اگر متفرّق نشويد ، چون لشكرهاى شام برسند مردان شما را به قتل آوردند و بىگناه را به جاى گناهكار بكشند و زنان و فرزندان شما بر اهل شام قسمت شود .\r\nو كثير بن شهاب و اشرافى كه با ابن زياد بودند نيز از اين نحو كلمات مردم را تخويف و انذار مىدادند تا آن كه نزديك شد غروب آفتاب ، مردم كوفه را اين سخنان وحشت‌آميز دهشت دهشت‌انگيز شد بناى نفاق و تفرق نهادند .\r\n\r\nمتفرّق شدن كوفيان بىوفا از دور مسلم بن عقيل ( ره ) :\r\nابو مخنف از يونس بن اسحاق روايت كرده و او از عبّاس جدلى كه گفت : ما چهار هزار نفر بوديم كه با مسلم بن عقيل براى دفع ابن زياد خروج كرديم . هنوز به\r\n\r\n","description":"","footnote":"","page_name":" 728 ","page_number":98},
  {"content":"\r\n\r\nقصر الأماره نرسيده بوديم كه سى صد نفر شديم ، « 1 » يعنى به اين نحو مردم از دور مسلم متفرق شدند .\r\nو بالجمله ، مردم كوفه پيوسته از دور مسلم پراكنده مىشدند و كار به جايى رسيد كه زنها مىآمدند و دست فرزندان يا برادران خويش را گرفته و به خانه مىبردند ، و مردان مىآمدند و فرزندان خود را مىگفتند كه سر خويش گيريد و پى كار خود رويد كه چون فردا لشكر شام رسد ما تاب ايشان نياوريم ، پس پيوسته مردم ، از دور مسلم پراكنده شدند تا آن كه وقت نماز شد و مسلم نماز مغرب را در مسجد ادا كرد ، در حالتى كه از آن جماعت انبوه با او باقى نمانده بود جز سى نفر ، مسلم چون اين نحو بىوفايى از كوفيان ديد ، خواست از مسجد بيرون آيد ، هنوز به باب كنده نرسيده بود كه در مرافقت او زياده از ده كس موافقت نداشت ، چون پاى از در كنده بيرون نهاد هيچ كس با او نبود و يك تنه ماند ، پس آن غريب مظلوم نگاه كرد يك نفر نديد كه او را به جايى دلالت كند يا او را به منزل خود برد يا او را معاونت كند اگر دشمنى قصد او نمايد .\r\n\r\n[ مسلم رحمه اللّه در خانهء طوعه 
  ]\r\nپس متحيّرانه در كوچه‌هاى كوفه مىگرديد و نمىدانست كه كجا برود تا آن كه عبور او به خانه‌هاى بنى بجيله از جماعت كنده افتاد . چون پارهء راه رفت به در خانهء طوعه رسيد و او كنيز اشعث بن قيس بود كه او را آزاد كرده بود و زوجهء اسيد حضرمى گشته بود و از او پسرى به هم رسانيده بود ، و چون پسرش به خانه نيامده بود طوعه بر در خانه به انتظار او ايستاده بود ، جناب مسلم چون او را ديد نزديك او تشريف برد و سلام كرد . طوعه ، جواب سلام گفت . پس مسلم فرمود : يا امة اللّه ! اسقنى ماء .\r\n\r\n\r\n","description":"","footnote":"\r\n( 1 ) مقتل ابو مخنف ، ص 43 .\r\n","page_name":" 729 ","page_number":99},
  {"content":"\r\n\r\nشعر :\r\n غريب كوفه با چشم پراختر * بدان زن گفت كاى فرخنده مادر\r\nمرا سوز عطش بربوده از تاب * رسان بر كام خشكم قطرهء آب \r\nمرا به شربت آبى سيراب نما ، طوعه جام آبى براى آن جناب آورد ، چون مسلم آب آشاميد آنجا نشست ، طوعه ظرف آب را برد به خانه گذاشت و برگشت ديد آن حضرت را كه در خانهء او نشسته ، گفت : اى بندهء خدا مگر آب نياشاميدى ؟\r\nفرمود : بلى .\r\nگفت : برخيز و به خانهء خود برو ، مسلم جواب نفرمود ، دوباره طوعه كلام خود را اعاده كرد هم چنان مسلم خاموش بود تا دفعهء سيّم ، آن زن گفت : سبحان اللّه ! اى بندهء خدا برخيز به سوى اهل خود برو ، چه بودن تو در اين وقت شب بر در خانهء من شايسته نيست و من هم حلال نمىكنم براى تو :\r\n شب است و كوفه پرآشوب و تشويش * روان شو سوى آسايشگه خويش \r\nمسلم برخاست فرمود : يا امة اللّه ! مرا در اين شهر خانه و خويشى و يارى نيست . غريبم و راه به جايى نمىبرم . آيا ممكن است به من احسان كنى و مرا در خانهء خود پناه دهى ؟ و شايد من بعد از اين روز مكافات كنم تو را .\r\nعرضه كرد : قضيّهء شما چيست ؟\r\nفرمود : من مسلم بن عقيلم كه اين كوفيان مرا فريب دادند و از ديار خود آواره كردند و دست از يارى من برداشتند و مرا تنها و بىكس گذاشتند .\r\nطوعه گفت : تويى مسلم ؟\r\nفرمود : بلى . عرض كرد بفرما داخل شو ، « 1 » پس او را به خانه آورد و حجرهء نيكو براى او فرش كرد و طعام براى آن جناب حاضر كرد ، مسلم ميل نفرمود ، آن زن مؤمنه به قيام خدمت اشتغال داشت ، پس زمانى نگذشت پسرش بلال به خانه آمد چون ديد مادرش به آن حجره رفت و آمد بسيار مىكند در خاطرش گذشت كه\r\n\r\n\r\n","description":"","footnote":"\r\n( 1 ) تاريخ ابن اثير ، ج 3 ، ص 272 .\r\n","page_name":" 730 ","page_number":100},
  {"content":"\r\n\r\nمطلب تازه‌اى است لهذا از مادر خويش از سبب آن حال سؤال نمود مادرش خواست پنهان دارد پسر اصرار و الحاح كرد ، طوعه خبر آمدن مسلم را به او نقل كرد و او را سوگند داد كه افشا آن راز نكند . پس بلال ساكت گرديد و خوابيد .\r\nو امّا ابن زياد چون نگريست كه غوغا و غلواى ( بالضّم و فتح اللام و يسكن :\r\nسركشى و از حدّ در گذشتن ) اصحاب مسلم دفعة واحدة فرو نشست ، با خود انديشيد كه مبادا مسلم با اصحاب خويش در كيد و كين من مكرى نهاده باشند تا مغافصة بر من بتازند و كار خود را بسازند ، و بيمناك بود كه در دار الأماره بگشايد و از براى نماز به مسجد در آيد .\r\nلاجرم مردم خويش را فرمان داد كه از بام مسجد تختهاى سقف را كنده و روشن كنند و ملاحظه نمايند مبادا مسلم و اصحابش در زير سقفها و زواياى مسجد پنهان شده باشند ، آن‌ها به دستور العمل خويش رفتار كردند و هر چه كاوش نمودند خبرى از مسلم نجستند ، ابن زياد را خبر دادند كه مردم متفرّق شده‌اند و كسى در مسجد نيست ، پس آن لعين امر كرد كه باب سدّه را مفتوح كردند و خود با اصحاب خويش داخل مسجد شد و منادى او در كوفه ندا كرد كه هر كه از بزرگان و رؤساى كوفه به جهت نماز خفتن در مسجد حاضر نشود خون او هدر است .\r\n\r\n[ خطبهء ابن زياد 
  ]\r\nپس در اندك وقتى مسجد از مردم مملو شد . پس نماز را خوانده و بر منبر بالا رفت بعد از حمد و ثنا گفت : همانا ديديد اى مردم ، كه ابن عقيل سفيه جاهل ، چه مايهء خلاف و شقاق انگيخت ؟ اكنون گريخته است ، پس هر كسى كه مسلم در خانهء او پيدا شود و ما را خبر نداده باشد جان و مال او هدر است و هر كه او را به نزد ما آورد بهاى ديت مسلم را به او خواهم داد . و ايشان را تهديد و تخويف نمود . « 1 »\r\n\r\n\r\n","description":"","footnote":"\r\n( 1 ) الفتوح ، ج 4 ، ص 90 .\r\n","page_name":" 731 ","page_number":101},
  {"content":"\r\n\r\nپس از آن رو كرد به حصين بن تميم « 1 » و گفت : اى حصين ، مادرت به عزايت بنشيند اگر كوچه‌هاى كوفه را محافظت نكنى و مسلم فرار كند ، اينك تو را مسلّط بر خانه‌هاى كوفه كردم و داروغه‌گرى شهر را به تو سپردم ، غلامان و اتباع خود را بفرست كه كوچه و دروازه‌هاى شهر را محافظت نمايند تا فردا شود خانه‌ها را گردش نموده و مسلم را پيدا كرده حاضرش نمايند .\r\nپس از منبر به زير آمد و داخل قصر گرديد ، چون صبح شد آن ملعون در مجلس نشست و مردم كوفه را رخصت داد . كه داخل شوند و محمّد به اشعث را نوازش نموده در پهلوى خود جاى داد ، پس در آن وقت پسر طوعه به در خانهء ابن زياد آمد و خبر مسلم را به عبد الرّحمن پسر محمّد اشعث داد . آن ملعون به نزد پدر خود شتافت و اين خبر را آهسته به او گفت ، ابن زياد چون در جنب محمّد اشعث جاى داشت بر مطلب آگهى يافت ، پس محمّد را امر كرد كه برخيز و برود و مسلم را بياورد و عبيد الله بن عبّاس سلمى را با هفتاد كس از قبيلهء قيس همراه او كرد .\r\nپس آن لشكر آمدند تا در خانهء طوعه رسيدند . مسلم چون صداى پاى اسبان را شنيد دانست كه لشكر است و به طلب او آمده‌اند ، پس شمشير خود را برداشت و به سوى ايشان شتافت . آن بىحياها در خانه ريختند ، آن جناب بر ايشان حمله كرد و آن‌ها را از خانه بيرون نمود ، باز لشكر بر او هجوم آوردند مسلم نيز بر ايشان حمله نمود و از خانه بيرون آمد . « 2 »\r\nو در كامل بهائى است كه چون صداى شيههء اسبان به گوش مسلم رسيده مسلم دعا مىخواند ، دعا را به تعجيل به آخر رسانيد و سلاح بپوشيد و گفت : آنچه بر تو بود اى طوعه ، از نيكى كردى و از شفاعت حضرت رسول صلّى اللّه عليه و آله و سلّم نصيب يافتى ، من دوش در خواب بودم عمّم امير المؤمنين عليه السّلام را ديدم مرا فرمود : فردا پيش من\r\n\r\n\r\n","description":"","footnote":"\r\n( 1 ) نمير ، خ . ل .\r\n( 2 ) الارشاد مفيد ، ج 2 ، ص 57 ، 58 ؛ اعلام الورى ، ص 225 .\r\n","page_name":" 732 ","page_number":102},
  {"content":"\r\n\r\nخواهى بود . « 1 »\r\nو مسعودى و ابو الفرج گفته‌اند : چون مسلم از خانه بيرون شد و آن هنگامه و اجتماع كوفيان را ديد و نظاره كرد كه مردم از بالاى بامها سنگ بر او مىزنند و دسته‌هاى نى را آتش زده بر بدن او فرو مىريزند فرمود :\r\nأ كلّما ارى من الاجلاب لقتل ابن عقيل ؟ يا نفس اخرجى الى الموت الّذى ليس منه محيص .\r\nيعنى : آيا اين هنگامه و اجتماع لشكر براى ريختن خون فرزند عقيل شده ؟ اى نفس بيرون شو به سوى مرگى كه از او چاره و گريزى نيست . پس با شمشير كشيده در ميان كوچه شد و بر كوفيان حمله كرد و به كارزار مشغول شد و رجز خواند .\r\n أقسمت لا أقتل إلّا حرّا * و إن رأيت الموت شيئا نكرا\r\nكلّ امرئ يوما ملاق شرّا * او يخلط البارد سخنا مرّا\r\nردّ شعاع « 2 » النّفس فاستقرّا * اخاف ان اكذب او اغرّا « 3 » \r\n\r\nمبارزه مسلم - عليه الرحمة - با كوفيان : « 4 »\r\nعلّامهء مجلسى ( ره ) در جلاء فرمود كه : چون مسلم صداى پاى اسبان را شنيد ، دانست كه به طلب او آمده‌اند ، گفت : انّا للّه و انّا اليه راجعون ، و شمشير خود را برداشت و از خانه بيرون آمد . چون نظرش بر ايشان افتاد ، شمشير خود را كشيد و بر ايشان حمله آورد و جمعى از ايشان را بر خاك هلاك افكند ، و به هر طرف كه رو مىآورد از پيش او مىگريختند ، تا آن كه در چند حمله چهل و پنج نفر ايشان را به عذاب الهى و اصل گردانيد ، و شجاعت و قوّت آن شير بيشهء هيجاء به مرتبه‌اى بود\r\n\r\n\r\n","description":"","footnote":"\r\n( 1 ) كامل بهائى ، ج 2 ، ص 255 .\r\n( 2 ) يقال : طارت نفسه شعاعا . اى تفرّقت من الخوف .\r\n( 3 ) نيز نك : مقاتل الطالبيين ، ص 69 ؛ مروج الذهب ، ج 3 ، ص 59 .\r\n( 4 ) الارشاد مفيد ، ج 2 ، ص 57 ، 58 ؛ اعلام الورى ، ص 225 .\r\n","page_name":" 733 ","page_number":103},
  {"content":"\r\n\r\nكه مردى را به يك دست مىگرفت و بر بام بلند مىافكند ، تا آن كه بكر بن حمران ضربتى بر روى مكرم او زد و لب بالا و دندان او را افكند . و باز آن شير خدا به هر سو كه رو مىآورد كسى در برابر او نمىايستاد .\r\nچون از محاربهء او عاجز شدند بر بامها بر آمدند و سنگ و چوب بر او مىزدند و آتش بر نى مىزدند و بر سر آن سرور مىانداختند ، چون آن سيّد مظلوم آن حالت را مشاهده نمود و از حيات خود نااميد گرديد شمشير كشيد و بر آن كافران حمله كرد و جمعى را از پا در آورد .\r\nچون ابن اشعث ديد كه به آسانى دست بر او نمىتوان يافت ، گفت : اى مسلم ! چرا خود را به كشتن مىدهى ما تو را امان مىدهيم و به نزد ابن زياد مىبريم و او ارادهء قتل تو ندارد .\r\nمسلم گفت : قول شما كوفيان را اعتماد نشايد و از منافقان بىدين وفا نمىآيد .\r\nچون آن شير بيشهء هيجاء از كثرت مقابلهء اعداء و جراحتهاى آن مكّاران بىوفا مانده شد و ضعف و ناتوانى بر او غالب گرديد ساعتى پشت به ديوار داد .\r\nچون ابن اشعث بار ديگر امان بر او عرض كرد به ناچار تن به امان در داد با آن كه مىدانست كه كلام آن بىدينان را فروغى از صدق نيست . با ابن اشعث گفت كه : آيا من در امانم ؟\r\nگفت : بلى .\r\nپس با رفيقان او خطاب كرد كه آيا مرا امان داده‌ايد ؟\r\nگفتند : بلى .\r\nدست از محاربه برداشت و دل بر كشته شدن گذاشت .\r\nو به روايت سيّد ابن طاووس : هر چند امان بر او عرض كردند قبول نكرده در مقاتلهء اعدا اهتمام مىنمود تا آن كه جراحت بسيار يافت و نامردى از عقب او در آمده و نيزه بر پشت او زد و او را به روى انداخت ، آن كافران هجوم آوردند و او را\r\n\r\n","description":"","footnote":"","page_name":" 734 ","page_number":104},
  {"content":"\r\n\r\nدستگير كردند انتهى . « 1 »\r\n\r\n[ اسارت سفير امام عليه السّلام و گريه او 
  ]\r\nپس استرى آوردند و آن حضرت را بر او سوار كردند و بر دور او اجتماع نمودند و شمشير او را گرفتند . مسلم در آن حال از حيات خود مأيوس شد و اشك از چشمان نازنينش جارى شد و فرمود : اين اوّل مكر و غدر است كه با من نموديد .\r\nمحمّد بن اشعث گفت : اميدوارم كه باكى بر تو نباشد .\r\nمسلم فرمود : پس امان شما چه شد ؟ پس آه حسرت از دل پردرد بر كشيد و سيلاب اشك « 2 » از ديده باريد و گفت :\r\n إِنَّا لِلَّهِ وَ إِنَّا إِلَيْهِ راجِعُونَ . \r\nعبد اللّه بن عبّاس سلمى « 3 » گفت : اى مسلم ! چرا گريه مىكنى ؟ آن مقصد بزرگى كه تو در نظر دارى اين آزارها در تحصيل آن بسيار نيست .\r\nگفت : گريهء من براى خودم نيست ، بلكه گريه‌ام بر آن سيّد مظلوم جناب امام حسين عليه السّلام و اهل بيت او است كه به فريب اين منافقان غدّار از يار و ديار خود جدا شده‌اند و روى به اين جانب آورده‌اند نمىدانم بر سر ايشان چه خواهد آمد .\r\n\r\n[ در خواست از ابن اشعث 
  ]\r\nپس متوجّه ابن اشعث گرديد و فرمود : مىدانم كه بر امان شما اعتمادى نيست و\r\n\r\n\r\n","description":"","footnote":"\r\n( 1 ) الملهوف ، ص 120 و نيز نك : الفتوح ، ج 5 ، ص 59 .\r\n( 2 )\r\n قد أمّنته و لا أمان لغدرها * فبدت له ممّا يجنّ علائم\r\nو آسرته ملتهب الفؤاد من الظّماء * و له على الوجنات دمع ساجم\r\nلم يبك من خوف على نفس له * لكنّه ابكاه ركب قادم\r\nيبكى حسينا ان يلاقى ما لقى * من غدر هم فتباح منه محارم \r\nمؤلّف رحمة اللّه\r\n( 3 ) در جلاء العيون ، عبيد اللّه پسر عباس بن مرداس .\r\n","page_name":" 735 ","page_number":105},
  {"content":"\r\n\r\nمن كشته خواهم شد ، التماس دارم كه از جانب من كسى بفرستى به سوى حضرت امام حسين عليه السّلام كه آن جناب به مكر كوفيان و وعده‌هاى دروغ ايشان ترك ديار خود ننمايد و بر احوال پسر عمّ غريب و مظلوم خود مطّلع گردد ، زيرا مىدانم كه آن حضرت امروز يا فردا متوجّه اين جانب مىگردد ، و به او بگويد كه : پسر عمّت مسلم مىگويد كه : از اين سفر برگرد ، پدر و مادرم فداى تو باد ، كه من در دست كوفيان اسير شدم و مترصّد قتلم ، و اهل كوفه همان گروهند كه پدر تو آرزوى مرگ مىكرد كه از نفاق ايشان رهايى يابد .\r\nابن اشعث تعهّد كرد .\r\n\r\n[ در آستانهء دار الأماره 
  ]\r\nپس مسلم را به در قصر ابن زياد برد و خود داخل قصر شد احوال مسلم را به عرض آن ولد الزّنا رسانيد .\r\nابن زياد گفت : تو را با امان چه كار بود ؟ من تو را نفرستادم كه او را امان بدهى ؟\r\nابن اشعث ساكت ماند .\r\nچون آن غريق بحر محنت و بلا را در قصر بازداشتند تشنگى بر او غلبه كرده بود و اكثر اعيان كوفه بر در دار الأماره نشسته منتظر اذن بار بودند ، در اين وقت مسلم نگاهش افتاد بر كوزهء از آب سرد كه بر در قصر نهاده بودند ، رو به آن منافقان كرده و فرمود : جرعهء آبى به من دهيد .\r\nمسلم بن عمرو گفت : اى مسلم ! مىبينى آب اين كوزه را چه سرد است به خدا قسم كه قطره‌اى از آن نخواهى چشيد تا حميم جهنّم را بياشامى ! جناب مسلم فرمود : واى بر تو ، كيستى تو ؟\r\nگفت : من آن كسم كه حقّ را شناختم و اطاعت امام خود يزيد نمودم هنگامى كه تو عصيان او نمودى ، منم مسلم بن عمرو باهلى ( عليه اللعنه ) .\r\nحضرت مسلم فرمود : مادرت به عزايت بنشيند چقدر بد زبان و سنگين دل و\r\n\r\n","description":"","footnote":"","page_name":" 736 ","page_number":106},
  {"content":"\r\n\r\nجفا كار مىباشى ، هرآينه تو سزاوارترى از من به شرب حميم و خلود در جحيم .\r\nپس جناب مسلم از غايت ضعف و تشنگى تكيه بر ديوار كرد و نشست ، عمرو بن حريث « 1 » بر حال مسلم رقّتى كرد ، غلام خود را فرمان داد كه آب براى مسلم بياورد و آن غلام كوزهء پرآب با قدحى نزد مسلم آورد و آب در قدح ريخت و به مسلم داد . چون خواست بياشامد قدح از خون دهانش سرشار شد ، آن آب را ريخت و آب ديگر طلبيد اين دفعه نيز خوناب شد .\r\nدر مرتبهء سيّم خواست كه بياشامد دندانهاى ثناياى « 2 » او در قدح ريخت .\r\nمسلم گفت : « الحمد للّه لو كان من الرّزق المقسوم لشربته . »\r\nگفت : گويا مقدّر نشده است كه من از آب دنيا بياشامم .\r\nدر اين حال رسول ابن زياد آمد مسلم را طلبيد ، آن حضرت چون داخل مجلس ابن زياد شد ، سلام نكرد ، يكى از ملازمان ابن زياد بانگ بر مسلم زد كه بر امير سلام كن . فرمود : واى بر تو ، ساكت شو ، سوگند با خداى كه او بر من امير نيست .\r\nو به روايت ديگر : فرمود : اگر مرا خواهد كشت سلام كردن من بر او چه اقتضا دارد و اگر مرا نخواهد كشت بعد از اين سلام من بر او بسيار خواهد شد .\r\nابن زياد گفت : خواه سلام بكنى خواه نكنى من تو را خواهم كشت .\r\n\r\n[ وصيّت مسلم 
  ]\r\nپس مسلم فرمود : چون مرا خواهى كشت بگذار كه يكى از حاضرين را وصىّ خود كنم كه به وصيّتهاى من عمل نمايد .\r\nگفت : مهلت دادم تو را تا وصيّت كنى .\r\nپس مسلم در ميان اهل مجلس رو به عمر بن سعد كرده گفت : ميان من و تو قرابت و خويشى است . « 3 » من به تو حاجتى دارم ، مىخواهم وصيّت مرا قبول كنى .\r\n\r\n\r\n","description":"","footnote":"\r\n( 1 ) او قريشى و هوا خواه بنى اميّه بود و در سال 85 از دنيا رفته است نك : تنقيح المقال ، ج 2 ، ص 327 .\r\n( 2 ) ثنايا : دندان‌هاى پيشين دهان .\r\n( 3 ) هر دو از قريش بوده‌اند .\r\n","page_name":" 737 ","page_number":107},
  {"content":"\r\n\r\nآن ملعون براى خوش آمد ابن زياد گوش به سخن مسلم نداد . « 1 »\r\n عبيد اللّه گفت : اى بىحميّت * ز مسلم كن قبول اين وصيّت \r\nاى عمر ! مسلم با تو رابطهء قرابت دارد چرا از قبول وصيّت او امتناع مىنمايى بشنو هر چه مىگويد :\r\nعمر چون از ابن زياد دستور يافت دست مسلم گرفت به كنار قصر برد . مسلم گفت : وصيّت‌هاى من آن است كه :\r\nاوّلا من در اين شهر هفت صد درهم قرض دارم شمشير و زره مرا به فروش و قرض مرا ادا كن . « 2 »\r\nدوّم آن كه چون مرا مقتول ساختند بدن مرا از ابن زياد رخصت بطلبى و دفن نمايى . « 3 »\r\nسيّم آن كه به حضرت امام حسين عليه السّلام بنويسى « 4 » كه به اين جانب نيايد چون كه من نوشته‌ام كه مردم كوفه با آن حضرت‌اند و گمان مىكنم كه به اين سبب آن حضرت به طرف كوفه مىآيد ، پس عمر سعد تمام وصيّتهاى مسلم را براى ابن زياد نقل كرد . « 5 »\r\nعبيد اللّه كلامى گفت كه حاصلش آن است كه : اى عمر ! تو خيانت كردى كه راز او را نزد من افشا كردى . امّا جواب وصيّتهاى او آن است كه ما را با مال او كارى نيست هر چه گفته است چنان كن ، و امّا چون او را كشتيم در دفن بدن او مضايقه نخواهيم كرد . « 6 »\r\n( و به روايت أبو الفرج ، ابن زياد گفت امّا در باب جثّهء مسلم شفاعت تو را قبول\r\n\r\n\r\n","description":"","footnote":"\r\n( 1 ) جلاء العيون ، ص 618 تا 621 .\r\n( 2 ) نك : تاريخ ابن اثير ، ج 3 ، ص 274 .\r\n( 3 ) تاريخ طبرى ، ج 4 ، ص 212 .\r\n( 4 ) الارشاد ، ص 239 .\r\n( 5 ) تاريخ ابن اثير ، ج 3 ، ص 274 .\r\n( 6 ) بحار الأنوار ، ج 44 ، ص 355 .\r\n","page_name":" 738 ","page_number":108},
  {"content":"\r\n\r\nنخواهم كرد چون كه او را سزاوار دفن كردن نمىدانم به جهت آن كه با من طاغى و در هلاك من ساعى بود ) . « 1 »\r\nامّا حسين ، اگر او ارادهء ما ننمايد ما ارادهء او نخواهيم كرد .\r\nپس ابن زياد رو به مسلم كرد و به بعضى كلمات جسارت‌آميز با آن حضرت خطاب كرد . مسلم هم با كمال قوّت قلب جواب او را مىداد و سخنان بسيار در ميان ايشان گذاشت تا آخر الأمر ابن زياد - عليه اللعنة - ولد الزّنا ناسزا به او و حضرت امير المؤمنين عليه السّلام و امام حسين عليه السّلام و عقيل گفت ، پس بكر بن حمران را طلبيد « 2 » و اين ملعون را مسلم ضربتى بر سرش زده بود ، پس او را امر كرد كه مسلم را ببر به بام قصر و او را گردن بزن .\r\nمسلم گفت : به خدا قسم اگر در ميان من و تو خويشى و قرابتى بود حكم به قتل من نمىكردى .\r\nو مراد آن جناب از اين سخن آن بود كه بياگاهاند كه عبيد اللّه و پدرش زياد بن أبيه زنازادگانند و هيچ نسبى و نژادى از قريش ندارند . « 3 »\r\n\r\n[ شهادت مسلم رحمة اللّه 
  ]\r\nپس بكر بن حمران لعين دست آن سلالهء اخيار را گرفت و بر بام قصر برد و در اثناى راه زبان آن مقرّب درگاه به حمد و ثناء و تكبير و تهليل و تسبيح و استغفار و صلوات بر رسول خدا صلّى اللّه عليه و آله و سلّم جارى بود و با حقّ تعالى مناجات مىكرد و عرضه مىداشت كه بار الها ! تو حكم كن ميان ما و ميان اين گروهى كه ما را فريب دادند و دروغ گفتند و دست از يارى ما برداشتند .\r\n\r\n\r\n","description":"","footnote":"\r\n( 1 ) مقاتل الطالبيين ، ص 71 .\r\n( 2 ) طلبيدن بكر بن حمران موافق روايت ابن شهر آشوب درست نيايد ، چه او نقل كرده كه مسلم بكر را در معركهء قتال به درك فرستاد . مؤلف رحمة اللّه .\r\n( 3 ) الارشاد مفيد ، ج 2 ، ص 63 .\r\n","page_name":" 739 ","page_number":109},
  {"content":"\r\n\r\nپس بكر بن حمران - لعنة اللّه عليه - آن مظلوم را در موضعى از بام قصر كه مشرف بر كفشگران بود برد و سر مباركش را از تن جدا كرد و آن سر نازنين به زمين افتاد .\r\nپس بدن شريفش را دنبال سر از بام به زير افكند « 1 » و خود ترسان و لرزان به نزد عبيد اللّه شتافت .\r\nآن ملعون پرسيد كه : سبب تغيير حال تو چيست ؟\r\nگفت : در وقت قتل مسلم مرد سياه مهيبى را ديدم در برابر من ايستاده بود و انگشت خويش را به دندان مىگزيد و من چندان از او هول و ترس برداشتم كه تا به حال چنين نترسيده بودم . آن شقى گفت : چون مىخواستى به خلاف عادت كار كنى ، دهشت بر تو مستولى گرديده و خيال در نظر تو صورت بسته .\r\n\r\n[ شهادت هانى رحمة اللّه 
  ]\r\n چه شد خاموش شمع بزم ايمان * بياورند هانى را ز زندان\r\nگرفتندش سر از پيكر به زودى * به جرم آن كه مهماندار بودى \r\nپس ابن زياد هانى را براى كشتن طلبيد و هر چند محمد بن اشعث و ديگران براى او شفاعت كردند سوى نبخشيد ، پس فرمان داد هانى را به بازار برند و در مكانى كه گوسفندان را به بيع و شرا در مىآوردند گردن زنند .\r\nپس هانى را كتف بسته از دار الأماره بيرون آوردند و او فرياد بر مىداشت كه :\r\nوا مذحجاه ! ، و لا مذحج لى اليوم ، يا مذحجاه ! و اين مذحج . ؟ ! « 2 »\r\nاز حبيب السّير نقل است كه هانى « 3 » بن عروه از اشراف كوفه و اعيان شيعه به\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 63 .\r\n( 2 ) نك : كامل ابن اثير ، ج 4 ، ص 37 .\r\n( 3 ) در رؤياى صادقهء ميرزا يحيى ابهرى است كه حضرت امام حسين عليه السّلام را ديد در حرم مطهر بين ضريح و در وسطى ايستاده بود و نور جلالش مانع از مشاهدهء جمالش است و پير مرد محاسن سفيدى پشت به ديوار مقابل آن حضرت ايستاده و در كمال ادب ، چون خواست داخل حرم شود آن پير مرد مانع شد به ملاحظهء حضرت فاطمه و خديجهء كبرى و حضرت رسول و امير المؤمنين - عليهم الصّلاة و السّلام - كه در حرم بودند ، و گفت : دانستم كه پيغمبرانى كه از اجداد آن حضرت بودند با امامان داخل حرم بودند ، مىگويد : پس من قهقرى بيرون آمدم از حرم تا در رواق آنجا ايستادم .\r\nپس نقل كرده شفا گرفتن خود را از حضرت تا آن كه گفته : ديدم در پهلوى خود ايستاده شيخ جليلى كه محاسنش سفيد است پس به وى گفتم : شيخنا ، اين پير مرد كه محاسن سفيد دارد و خارج از حرم شد او متولّى است ؟\r\nفرمود : او را نشناختى با اين كه زيادتر از يك ساعت است كه به او متوسّل شده‌اى ؟\r\nگفتم : به حقّ اين امام نشناختم او را .\r\nفرمود : او حبيب بن مظاهر است .\r\nگفتم : از كجا دانستى كه من متوسّل به حبيب شده‌ام زيادتر از يك ساعت ؟\r\nفرمود : مىديدم تو را . پس خجالت كشيدم كه اسم او را بپرسم . چون از دست من رفت از شخص ديگر پرسيدم اسم او را گفت : هانى بن عروه بود ، پس تأسف خوردم كه چرا او را نشناختم تا دامنش بگيرم . مؤلف رحمة اللّه .\r\n","page_name":" 740 ","page_number":110},
  {"content":"\r\n\r\nشمار مىرفت و روايت شده كه به صحبت پيغمبر صلّى اللّه عليه و آله و سلّم تشرّف جسته و در روزى كه شهيد شد هشتاد و نه سال داشت . « 1 »\r\nو در مروج الذّهب مسعودى است كه تشخّص و اعيانيّت هانى چندان بود كه چهار هزار مرد زره‌پوش با او سوار مىشد و هشت هزار پيادهء فرمان‌پذير داشت و چون احلاف يعنى هم عهدان و هم سوگندان خود را از قبيلهء كنده و ديگر قبايل دعوت مىكرد سى هزار مرد زره‌پوش او را اجابت مىنمودند . « 2 » اين هنگام كه او را به جانب بازار براى كشتن مىبردند چندان كه صيحه مىزد و مشايخ قبايل را به نام ياد مىكرد و وا مذحجاه مىگفت هيچ كس او را پاسخ نداد لا جرم قوّت كرد و دست خود را از بند رهايى داد و گفت : آيا عمودى ، يا كاردى ، يا سنگى يا استخوانى نيست كه من با آن جدال و مدافعه كنم . اعوان ابن زياد كه چنين ديدند به سوى او دويدند و او را فرو گرفتند و اين دفعه او را سخت ببستند و گفتند گردن بكش .\r\nگفت : من به عطاى جان خود سخىّ نيستم و بر قتل خود اعانت شما نخواهم كرد ، پس يك تن غلام ابن زياد كه رشيد تركى نام داشت ضربتى بر او زد و در او اثر نكرد ، هانى گفت :\r\n\r\n\r\n","description":"","footnote":"\r\n( 1 ) تاريخ حبيب السير ، ج 2 ، ص 42 و 43 .\r\n( 2 ) مروج الذّهب ، ج 3 ، ص 59 .\r\n","page_name":" 741 ","page_number":111},
  {"content":"\r\n\r\nالى اللّه المعاد ، اللّهمّ الى رحمتك و رضوانك .\r\nيعنى : بازگشت همه به سوى خدا است ، خداوندا مرا ببر به سوى رحمت و خشنودى خود .\r\nپس ضربتى ديگر زد و او را به رحمت الهى و اصل گردانيد . « 1 »\r\nو چون مسلم و هانى كشته گشتند ، به فرمان ابن زياد عبد الاعلى كلبى را كه از شجعان كوفه بود و در روز خروج مسلم به يارى مسلم خروج كرده بود و كثير بن شهاب او را گرفته بود ، و عمارة بن صلخب ازدى را كه او نيز ارادهء يارى مسلم داشت و دستگير شده بود هر دو را آوردند و شهيد كردند . « 2 »\r\nو موافق روايت بعضى از مقاتل معتبره ، ابن زياد امر كرد كه تن مسلم و هانى را به گرد كوچه و بازار بگردانيدند و در محلّهء گوسفندفروشان به دار زدند .\r\nو سبط ابن الجوزى گفته كه : بدن مسلم را در كناسه به دار كشيدند . « 3 » و به روايت سابقه چون قبيلهء مذحج چنين ديدند جنبشى كردند و تن ايشان را از دار به زير آوردند و بر ايشان نماز گزاردند و به خاك سپردند .\r\n\r\n[ گسيل سرهاى شهيدان براى يزيد و ستايش يزيد از اين اقدامات 
  ]\r\nپس ابن زياد سر مسلم را به نزد يزيد فرستاد و نامه به يزيد نوشت و احوال مسلم و هانى را در آن درج كرد .\r\nچون نامه و سرها به يزيد رسيد ، شاد شد و امر كرد تا سر مسلم و هانى را بر دروازهء دمشق آويختند ، و جواب نامهء عبيد اللّه را نوشت و افعال او را ستايش كرد و او را نوازش بسيار نمود و نوشت كه : شنيده‌ام حسين عليه السّلام متوجّه عراق گرديده است بايد كه راهها را ضبط نمايى و در ظفر يافتن به او سعى بليغ به عمل آورى و به\r\n\r\n\r\n","description":"","footnote":"\r\n( 1 ) الارشاد مفيد ، ص 63 - 64 .\r\n( 2 ) مقتل ابو مخنف ، ص 57 .\r\n( 3 ) تذكرة الخواص ، ص 242 .\r\n","page_name":" 742 ","page_number":112},
  {"content":"\r\n\r\nتهمت و گمان مردم را به قتل رسانى و آنچه هر روز سانح مىشود براى من بنويسى ، و السّلام .\r\nو خروج مسلم در روز سه شنبه هشتم ماه ذى الحجّه بود و شهادت او در روز چهار شنبه نهم كه روز عرفه باشد واقع شد . « 1 »\r\nو ابو الفرج گفته : مادر مسلم امّ ولد بود و « عليّه » نام داشت و عقيل او را در شام ابتياع نموده بود . « 2 »\r\n\r\n[ فرزندان مسلم 
  ]\r\nمؤلّف گويد كه : عدد اولاد مسلم را در جايى نيافتم ، لكن آنچه بر آن ظفر يافتم پنج تن شمار آوردم . « 3 » نخستين عبد اللّه بن مسلم كه اوّل شهيد از اولاد ابو طالب است در واقعهء طفّ بعد از علىّ اكبر و مادر او رقيّه دختر امير المؤمنين عليه السّلام است .\r\nدوّم محمّد « 4 » و مادر او امّ ولد است و بعد از عبد اللّه در كربلا شهيد گشت .\r\nو دو تن ديگر از فرزندان مسلم به روايت مناقب قديم محمّد و ابراهيم است كه مادر ايشان از اولاد جعفر طيّار مىباشد ، و كيفيّت حبس و شهادت ايشان بعد از اين به شرح خواهد رفت .\r\nفرزند پنجم دختركى سيزده‌ساله ، « 5 » به روايت اعثم كوفى و او با دختران امام حسين عليه السّلام در سفر كربلا مصاحبت داشت . « 6 »\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 66 ؛ تاريخ طبرى ، ج 6 ، ص 215 ؛ مروج الذهب ، ج 2 ، ص 90 ؛ المصباح كفعمى و مثير الاحزان و مجلسى در مزار بحار .\r\n( 2 ) مقاتل الطالبيين ، ص 52 ، ابن قتيبة دينورى معتقد است كه مادر مسلم زنى آزاد و از نژاد نبط از « آل فرزند » يا آن فرزند بوده است .\r\n( 3 ) نك ايضا : الشهيد مسلم بن عقيل ، مقرم ، ص 186 .\r\n( 4 ) مقاتل الطالبيين ، ص 94 بعضى او را با عنوان محمد اكبر ياد كرده‌اند .\r\n( 5 ) ظاهرا همان حميده است كه با عمو زاده خود عبد اللّه بن محمد بن عقيل ازدواج كرد نك : سفير الحسين ، ص 20 .\r\n( 6 ) در ص 766 بيايد ذكر او .\r\n","page_name":" 743 ","page_number":113},
  {"content":"\r\n\r\nو بدان كه مسلم بن عقيل را فضيلت و جلالت افزون است از آن كه در اين مختصر ذكر شود كافى است در اين مقام ملاحظهء حديثى كه در آخر فصل پنجم از باب اوّل به شرح رفت . و مطالعهء كاغذى كه حضرت امام حسين عليه السّلام به كوفيان در جواب نامه‌هاى ايشان نوشت . و قبر شريفش در جنب مسجد كوفه واقع و زيارتگاه حاضر و بادى و قاصى و دانى است .\r\nو سيّد ابن طاووس از براى او دو زيارت نقل فرموده و احقر ، هر دو زيارت را در كتاب هدية الزّائرين نقل نمودم . « 1 » و قبر هانى - رحمة اللّه عليه - مقابل قبر مسلم واقع است .\r\n\r\n[ در رثاى شهيدان 
  ]\r\nو عبد اللّه بن زبير اسدى . « 2 » هانى و مسلم را مرثيه گفته در اشعارى كه صدر آن اين است :\r\n فان كنت لا درين ما الموت فانظرى * الى هانى فى السّوق و ابن عقيل « 3 » \r\n( و انّى لاستحسن قول بعض السّادة الجليل فى رثاء مسلم بن عقيل ) :\r\n سقتك دما يا بن عمّ الحسين * مدامع شيعتك السّافحة\r\nو لا برحت هاطلات العيون * تحيّيك غادية رائحة\r\nلانّك لم ترومن شربة * ثناياك فيها غدت طائحة « 4 »\r\nرموك من القصر اذ أوثقوك * فهل سلمت فيك من جارحة \r\n\r\n\r\n","description":"","footnote":"\r\n( 1 ) بحار الأنوار ، ج 100 ، ص 426 ؛ هدية الزائرين ، ص 215 - 218 .\r\n( 2 ) دربارهء او نك : ادب الطف ، ج 1 ، ص 146 ؛ الاغانى ، ج 14 ، ص 217 ، ط دار الكتب ، و در اخبار الطوال ، ص 242 ، عبد الرحمن بن زبير اما ابن كثير و ابن اثير اشعار را از فرزدق شاعر دانسته‌اند . اما انتساب اشعار به فرزدق ضعيف است .\r\n( 3 ) بحار الأنوار ، ج 44 ، ص 358 ، الارشاد ، ديوان عبد اللّه بن زبير اسدى 115 ، طبق نقل اعلام الورى ، ج 1 ، ص 445 .\r\n( 4 ) كساقطة لفظا و معنى .\r\n","page_name":" 744 ","page_number":114},
  {"content":"\r\n\r\n تجرّ بأسواقهم فى الحبال * أ لست أمير هم البارحة\r\nأ تقضى و لم تبكك الباكيات * أمالك فى المصر من نائحة\r\nلئن تقض نحبا فكم فى زرود « 1 » * عليك العشيّة من صائحة « 2 » \r\n\r\n\r\n","description":"","footnote":"\r\n( 1 ) زرود اسم آن منزل است كه خبر شهادت مسلم رسيد چنانچه ص 765 خواهد آمد . ان شاء اللّه . مؤلّف رحمة اللّه\r\n( 2 ) از اشعار سيد باقر هندى ( ره ) است نك : مقتل الحسين عليه السّلام از مقرم ، ص 165 .\r\n","page_name":" 745 ","page_number":115},
  {"content":"\r\n\r\n\r\nفصل پنجم : در بيان شهادت دو طفل صغير مسلم بن عقيل است\r\nچون ذكر شهادت مسلم شد مناسب ديدم كه شهادت طفلان او را نيز ذكر كنم اگر چه واقعهء شهادت آن‌ها بعد از يك سال از قتل مسلم گذشته واقع شده .\r\nشيخ صدوق به سند خود روايت كرده از يكى از شيوخ اهل كوفه كه گفت : چون امام حسين عليه السّلام به درجهء رفيعهء شهادت رسيد ، اسير كرده شد از لشكرگاه آن حضرت ، دو طفل كوچك از جناب مسلم بن عقيل و آوردند ايشان را نزد ابن زياد .\r\nآن ملعون طلبيد زندانيان خود را و امر كرد او را كه اين دو طفل را در زندان كن و بر ايشان تنگ بگير و غذاى لذيذ و آب سرد به ايشان مده . آن مرد نيز چنين كرده و آن كودكان در تنگناى زندان به سر مىبردند و روزها روزه مىداشتند ، و چون شب مىشد دو قرص نان جوين با كوزهء آبى براى ايشان پير مرد زندانى مىآورد و به آن افطار مىكردند .\r\nتا مدّت يك سال حبس ايشان به طول انجاميد ، پس از اين مدت طويل يكى از آن دو برادر ديگرى را گفت كه اى برادر ، مدت حبس ما به طول انجاميد و نزديك شد كه عمر ما فانى و بدن‌هاى ما پوسيده و بالى شود . پس هرگاه اين پير مرد زندانى بيايد حال ما را براى او نقل كن و نسبت ما را به پيغمبر صلّى اللّه عليه و آله و سلّم به او بگو تا آن كه شايد بر ما توسعه دهد .\r\nپس گاهى كه شب داخل شد آن پير مرد به حسب عادت هر شب آب و نان آن\r\n\r\n","description":"","footnote":"","page_name":" 746 ","page_number":116},
  {"content":"\r\n\r\nكودكان را آورد ، برادر كوچك او را فرمود كه : اى شيخ ! محمّد صلّى اللّه عليه و آله و سلّم را مىشناسى ؟\r\nگفت : بلى چگونه نشناسم و حال آن كه آن جناب پيغمبر من است .\r\nگفت : جعفر بن ابى طالب را مىشناسى ؟\r\nگفت : بلى ، جعفر همان كسى است كه حق تعالى دو بال به او عطا خواهد كرد كه در بهشت با ملائكه طيران كند .\r\nآن طفل فرمود كه على بن ابى طالب را مىشناسى ؟\r\nگفت : چگونه نشناسم او پسر عمّ و برادر پيغمبر من است .\r\nآنگاه فرمود : اى شيخ ! ما از عترت پيغمبر تو مىباشيم ، ما دو طفل مسلم بن عقيليم ، اينك در دست تو گرفتاريم . اين قدر سختى بر ما روا مدار و پاس حرمت نبوى را در حقّ ما نگه دار .\r\nشيخ چون اين سخنان را بشنيد بر روى پاهاى ايشان افتاد و مىبوسيد و مىگفت : جان من فداى جان شما ، اى عترت محمّد مصطفى صلّى اللّه عليه و آله و سلّم اين در زندان است گشاده بر روى شما ، به هر جا كه خواهيد تشريف ببريد .\r\nپس چون تاريكى شب دنيا را فرا گرفت آن پير مرد آن دو قرص نان جوين را با كوزهء آب به ايشان داد و ايشان را ببرد تا سر راه و گفت : اى نور ديدگان ، شما را دشمن بسيار است از دشمنان ايمن مباشيد ، پس شب را سير كنيد و روز را پنهان شويد تا آن كه حقّ تعالى براى شما فرجى كرامت فرمايد .\r\nپس آن دو كودك نورس در آن تاريكى شب راه مىپيمودند تا گاهى كه به منزل پيرزنى رسيدند ، پيرزن را ديدند نزد در ايستاده از كثرت خستگى ديدار او را غنيمت شمرده نزديك او شتابيدند و فرمودند اى زن ! ما دو طفل صغير و غريبيم و راه به جايى نمىبريم ، چه شود بر ما منّت نهى و ما را در اين تاريكى شب در منزل خود پناه دهى ، چون صبح شود از منزلت بيرون شويم و به طريق خود رويم .\r\nپيرزن گفت : اى دو نور ديدگان ، شما كيستيد كه من بوى عطرى از شما مىشنوم\r\n\r\n","description":"","footnote":"","page_name":" 747 ","page_number":117},
  {"content":"\r\n\r\nكه پاكيزه‌تر از آن بويى به مشامم نرسيده ؟\r\nگفتند : ما از عترت پيغمبر تو مىباشيم كه از زندان ابن زياد گريخته‌ايم .\r\nآن زن گفت : اى نور ديدگان من مرا دامادى است فاسق و خبيث كه در واقعهء كربلا حضور داشته مىترسم كه امشب به خانهء من آيد و شما را در اينجا ببيند و شما را آسيبى رساند .\r\nگفتند : شب است و تاريك است و اميد مىرود كه آن مرد امشب اينجا نيايد .\r\nما هم بامداد از اينجا بيرون مىشويم ، پس زن ايشان را به خانه در آورد و طعامى براى ايشان حاضر نمود و كودكان طعام تناول كردند و در بستر خواب بخفتند .\r\nو موافق روايت ديگر گفتند : ما را به طعام حاجتى نيست ، از براى ما جا نمازى حاضر كن كه قضاى فوائت خويش كنيم ، پس لختى نماز بگزاشتند و بعد از فراغ به خوابگاه خويش آرميدند .\r\nطفل كوچك ، برادر بزرگ را گفت كه : اى برادر ! چنين اميد مىرود كه امشب راحت و ايمنى ما باشد ، بيا دست به گردن هم كنيم و استشمام رايحهء يكديگر نماييم پيش از آن كه مرگ ما بين ما جدايى افكند . پس دست به گردن هم در آوردند و بخفتند ، چون پاسى از شب گذشت از قضا داماد آن عجوزه نيز به جانب منزل آن عجوزه آمد و در خانه را كوبيد : زن گفت : كيست ؟\r\nآن خبيث گفت : منم .\r\nزن پرسيد كه تا اين ساعت كجا بودى ؟\r\nگفت : در باز كن كه نزديك است از خستگى هلاك شوم .\r\nپرسيد مگر تو را چه روى داده ؟\r\nگفت : دو طفل كوچك از زندان عبيد اللّه فرار كرده‌اند و منادى امير ندا كرد كه هر كه سر يك تن از آن دو طفل بياورد هزار درهم جايزه بگيرد و اگر هر دو تن را بكشد دو هزار درهم عطاى او باشد و من به طمع جايزه تا به حال اراضى كوفه را مىگرديدم و به جز تعب و خستگى اثرى از آن دو كودك نديدم .\r\n\r\n","description":"","footnote":"","page_name":" 748 ","page_number":118},
  {"content":"\r\n\r\nزن او را پند داد كه اى مرد ، از اين خيال بگذر و بپرهيز از آن كه پيغمبر صلّى اللّه عليه و آله و سلّم خصم تو باشد .\r\nنصايح آن پيرزن در قلب آن ملعون مانند آب در پرويزن مىنمود ، بلكه از اين كلمات برآشفت و گفت : تو حمايت از آن طفل مىنمايى شايد نزد تو خبرى باشد برخيز برويم نزد امير ، همانا امير تو را خواست .\r\nعجوزهء مسكين گفت : امير را با من چه كار است ؟ و حال آن كه من پير زنى هستم در اين بيابان به سر مىبرم .\r\nمرد گفت : در را باز كن تا داخل شوم و فى الجمله استراحتى كنم تا صبح شود به طلب كودكان برآيم .\r\nپس آن زن در را باز كرد و قدرى طعام و شراب براى او حاضر كرد ، چون مرد از كار خوردن بپرداخت به بستر خواب رفت يك وقت از شب نفير خواب آن دو طفل را در ميان خانه بشنيد . مثل شتر مست برآشفت و مانند گاو بانگ مىكرد و در تاريكى شب به جهت پيدا كردن آن دو طفل دست بر ديوار و زمين مىماليد تا گاهى كه دست نحسش به پهلوى طفل صغير رسيد ، آن كودك مظلوم گفت : تو كيستى ؟\r\nگفت : من صاحب منزلم ، شما كيستيد ؟\r\nپس آن كودك برادر بزرگتر را بيدار كرد كه برخيز اى حبيب من ، از آنچه مىترسيديم در همان واقع شديم .\r\nپس گفتند : اى شيخ ! اگر ما راست گوييم كه كيستيم در امانيم ؟\r\nگفت : بلى .\r\nگفتند : در امان خدا و پيغمبر صلّى اللّه عليه و آله و سلّم ؟\r\nگفت : بلى .\r\nگفتند : خدا و رسول شاهد و وكيل است براى امان ؟\r\nگفت : بلى ، بعد از آن كه امان مغلّظ از او گرفتند ، گفتند : اى شيخ ! ما از عترت پيغمبر تو محمّد صلّى اللّه عليه و آله و سلّم مىباشيم كه از زندان عبيد اللّه فرار كرده‌ايم .\r\n\r\n","description":"","footnote":"","page_name":" 749 ","page_number":119},
  {"content":"\r\n\r\nگفت : از مرگ فرار كرده‌ايد و به گير مرگ افتاده‌ايد و حمد خداى را كه مرا بر شما ظفر داد .\r\nپس آن ملعون بىرحم در همان شب دو كتف ايشان را محكم ببست و آن كودكان مظلوم به همان حالت آن شب را به صبح آوردند ، همين كه شب به پايان رسيد آن ملعون غلام خود را فرمان داد كه آن دو طفل را ببرد در كنار نهر فرات و گردن بزند ، غلام حسب الأمر مولاى خويش ايشان را برد به نزد فرات ، چون مطّلع شد كه ايشان از عترت پيغمبر مىباشند اقدام در قتل ايشان ننمود و خود را در فرات افكند و از طرف ديگر بيرون رفت ، آن مرد اين امر را به فرزند خويش ارجاع نمود آن جوان نيز مخالفت حرف پدر كرده و طريق غلام را پيش داشت ، آن مرد كه چنين ديد شمشير بر كشيد به جهت كشتن آن دو مظلوم به نزد ايشان شد ، كودكان مسلم كه شمشير كشيده ديدند اشك از چشمشان جارى گشت و گفتند : اى شيخ ! دست ما را بگير و ببر بازار و ما را به فروش و به قيمت ما انتفاع ببر و ما را مكش كه پيغمبر دشمن تو باشد .\r\nگفت : چاره نيست جز آن كه شما را بكشم و سر شما را براى عبيد اللّه ببرم و دو هزار درهم جايزه بگيرم .\r\nگفتند : اى شيخ ! قرابت و خويشى ما را با پيغمبر صلّى اللّه عليه و آله و سلّم ملاحظه نما .\r\nگفت : شما را به آن حضرت هيچ قرابتى نيست .\r\nگفتند : پس ما را زنده ببر به نزد ابن زياد تا هر چه خواهد در حقّ ما حكم كند .\r\nگفت : من بايد به ريختن خون شما در نزد او تقرّب جويم .\r\nگفتند : پس بر صغر سنّ و كودكى ما رحم كن .\r\nگفت : خدا در دل من رحم قرار نداده .\r\nگفتند : الحال كه چنين است ، و لا بدّ ما را مىكشى پس ما را مهلت بده كه چند ركعت نماز كنيم .\r\nگفت : هر چه خواهيد نماز كنيد اگر شما را نفع بخشد ، پس كودكان مسلم چهار\r\n\r\n","description":"","footnote":"","page_name":" 750 ","page_number":120},
  {"content":"\r\n\r\nركعت نماز گزاردند پس از آن ، سر به جانب آسمان بلند نمودند و با حقّ تعالى عرض كردند :\r\nيا حىّ يا قيّوم « 1 » يا حليم ، يا احكم الحاكمين ، احكم بيننا و بينه بالحقّ .\r\nآنگاه آن ظالم شمشير به جانب برادر بزرگ كشيد و آن كودك مظلوم را گردن زد و سر او را در توبره نهاد ! طفل كوچك كه چنين ديد خود را در خون برادر افكند و مىگفت : به خون برادر خويش خضاب مىكنم تا به اين حال رسول خدا صلّى اللّه عليه و آله و سلّم را ملاقات كنم ، آن ملعون گفت : الحال تو را نيز به برادرت ملحق مىسازم ، پس آن كودك مظلوم را نيز گردن زد و سر از تنش برداشت و در توبره گذاشت و بدن هر دو تن را به آب افكند و سرهاى مبارك ايشان را براى ابن زياد برد ، چون به دار الأماره رسيد و سرها را نزد عبيد اللّه بن زياد نهاد ، آن ملعون بالاى كرسى نشسته بود و قضيبى بر دست داشت ، چون نگاهش به آن سرهاى مانند قمر افتاد بىاختيار سه دفعه از جاى خود برخاست و نشست و آنگاه قاتل ايشان را خطاب كرد كه واى بر تو در كجا ايشان را يافتى ؟\r\nگفت : در خانهء پيرزنى از ما ايشان مهمان بودند .\r\nابن زياد را اين مطلب ناگوار آمد گفت : حقّ ضيافت ايشان را مراعات نكردى ؟\r\nگفت : بلى ، مراعات ايشان را نكردم .\r\nگفت : وقتى كه مىخواستى ايشان را بكشى با تو چه گفتند ؟ آن ملعون يك يك سخنان آن كودكان را براى ابن زياد نقل كرد تا آن كه گفت آخر كلام ايشان اين بود كه مهلت خواستند نماز خواندند پس از نماز دست نياز به درگاه الهى برداشتند و گفتند :\r\nيا حىّ يا عليم يا حليم يا احكام الحاكمين ، احكم بيننا و بينه بالحقّ .\r\nعبيد اللّه گفت : احكم الحاكمين حكم كرد ميان شما .\r\nكيست كه برخيزد و اين فاسق را به درك فرستد ؟\r\n\r\n\r\n","description":"","footnote":"\r\n( 1 ) در امالى صدوق يا قيوم وجود ندارد .\r\n","page_name":" 751 ","page_number":121},
  {"content":"\r\n\r\nمردى از اهل شام « 1 » گفت : اى امير ! اين كار را به من حوالت كن ! عبيد اللّه گفت كه : اين فاسق را ببر در همان مكانى كه اين كودكان در آنجا كشته شده‌اند گردن بزن و مگذار كه خون نحس او به خون ايشان مخلوط شود و سرش را زود به نزد من بياور .\r\nآن مرد نيز چنين كرده و سر آن ملعون را بر نيزه زده به جانب عبيد اللّه كوچ مىداد ، كودكان كوفه سر آن ملعون را هدف تير دستان خويش كرده و مىگفتند : اين سر قاتل ذريّهء پيغمبر صلّى اللّه عليه و آله و سلّم است . « 2 »\r\nمؤلف گويد : كه شهادت اين دو طفل به اين كيفيّت نزد من مستبعد است ، لكن چون شيخ صدوق - كه رئيس محدّثين شيعه و مروّج اخبار و علوم ائمه عليهم السّلام است - آن را نقل فرموده و در سند آن جمله‌اى از علماء و اجلّاء اصحاب ما واقع است لاجرم ما نيز متابعت ايشان كرديم و اين قضيّه را ايراد نموديم . و اللّه تعالى العالم .\r\n\r\n\r\n","description":"","footnote":"\r\n( 1 ) بعضى منابع نام او را « مقاتل » و برخى « نادر » ثبت كرده‌اند .\r\n( 2 ) امالى صدوق ، مجلس 19 ، ش 2 ، ص 143 ؛ بحار الأنوار ، ج 45 ، ص 100 و نيز نك : ناسخ التواريخ ، امام حسين عليه السّلام ، ج 2 ، ص 110 ، به بعد نقل از روضة الشهداء ؛ روضة الشهداء ، ص 235 . رياض الاحزان ، ص 5 .\r\n","page_name":" 752 ","page_number":122},
  {"content":"\r\n\r\n\r\nفصل ششم : در بيان توجّه حضرت سيّد الشّهداء عليه السّلام از مكّهء معظّمه به سوى كربلا\r\n\r\n[ خطر ترور امام در مكّه 
  ]\r\nچون حضرت سيّد الشهداء عليه السّلام در سيّم ماه شعبان سال شصتم از هجرت ، از بيم آسيب مخالفان ، مكّهء معظّمه را به نور قدوم خود منوّر گردانيده در بقيّهء آن ماه و رمضان و شوّال و ذى القعده در آن بلدهء محترمه به عبادت حقّ تعالى قيام داشت و در آن مدّت جمعى از شيعيان از اهل حجاز و بصره نزد آن حضرت جمع شدند ، و چون ماه ذى الحجّه در آمد ، حضرت احرام به حج بستند ، و چون روز ترويه ( يعنى هشتم ذى الحجّه ) شد عمرو بن سعيد بن العاص با جماعت بسيارى به بهانهء حجّ به مكّه آمدند ، و از جانب يزيد مأمور بودند كه آن حضرت را گرفته به نزد او برند يا آن جناب را به قتل رسانند .\r\nحضرت چون بر مكنون ضمير ايشان مطّلع بود از احرام حجّ به عمره عدول نموده و طواف خانه و سعى ما بين صفا و مروه به جا آورده و محل شد و در همان روز متوجّه عراق گرديد .\r\nو از ابن عبّاس منقول است كه گفت : ديدم حضرت امام حسين عليه السّلام را پيش از آن كه متوجّه عراق گردد ، و بر در كعبه ايستاده بود و دست جبرئيل در دست او بود ، و جبرئيل مردم را به بيعت آن حضرت دعوت مىكرد و ندا مىداد كه :\r\nهلمّوا الى بيعة اللّه .\r\n\r\n","description":"","footnote":"","page_name":" 753 ","page_number":123},
  {"content":"\r\n\r\nبشتابيد اى مردم به سوى بيعت خدا .\r\n\r\n[ خطبهء امام عليه السّلام در مكه 
  ]\r\nو سيّد ابن طاووس روايت كرده است كه چون آن حضرت عزم توّجه به عراق نمود از براى خطبه خواندن به پاى خاست ، پس از ثناى خدا و درود بر حضرت مصطفى صلّى اللّه عليه و آله و سلّم فرمود كه : مرگ بر فرزندان آدم ملازمت قلّاده « 1 » دارد مانند گلوبند زنان جوان . و سخت مشتاقم ديدار گذشتگان خود را ، چون اشتياق يعقوب ديدار يوسف را ، و اختيار شده است از براى من مصرع « 2 » و مقتلى كه ناچار بايدم ديدار كرد ، و گويا مىبينم مفاصل « 3 » و پيوندهاى خودم را كه گرگان بيابان . ( يعنى لشكر كوفه ) پاره پاره نمايند در زمينى كه ما بين نواويس « 4 » و كربلا است ، پس انباشته مىكنند از من شكمهاى آمال و انبانهاى خالى خود را چاره و گريزى نيست از روزى كه قلم قضا بر كسى رقم رانده و ما اهل بيت رضا به قضاى خدا داده‌ايم و بر بلاى او شكيبا بوده‌ايم و خدا به ما عطا خواهد فرمود مزدهاى صبر كنندگان را ، و دور نمىافتد از رسول خدا صلّى اللّه عليه و آله و سلّم پارهء گوشت او و با او مجتمع خواهد شد در حظيرهء قدس يعنى در بهشت برين ، روشن مىشود چشم رسول خدا صلّى اللّه عليه و آله و سلّم به دو راست مىآيد وعدهء او .\r\nاكنون كسى كه در راه ما از بذل جان نينديشد ، و در طلب لقاى حقّ از فداى نفس نپرهيزد بايد با من كوچ دهد چه من بامدادان كوچ خواهم نمود ، ان شاء اللّه تعالى . « 5 »\r\n\r\n[ امام عليه السّلام و محمّد بن حنفيه 
  ]\r\nايضا به سند معتبر از حضرت صادق عليه السّلام روايت كرده است :\r\n\r\n\r\n","description":"","footnote":"\r\n( 1 ) قلاده : گردن بند .\r\n( 2 ) مصرع : محل افتادن بر زمين .\r\n( 3 ) مفاصل : بندهاى اعضا و جوارح .\r\n( 4 ) جمع ناوس : روستاى خرابى در نزديكى كربلا ، ابصار العين .\r\n( 5 ) مثير الاحزان ، ص 21 ؛ الملهوف ، ص 126 .\r\n","page_name":" 754 ","page_number":124},
  {"content":"\r\n\r\nدر شبى كه حضرت سيّد الشهداء عليه السّلام عازم بود كه صباح آن از مكّه بيرون رود ، محمّد بن حنفيه به خدمت آن حضرت آمد و عرض كرد : اى برادر ! همانا اهل كوفه كسانى هستند كه دانسته چگونه با پدر و برادر تو غدر كردند و مكر نمودند . من مىترسم كه با شما نيز چنين كنند ، پس اگر رأى شريفت قرار گيرد كه در مكّه بمانى كه حرم خدا است عزيز و مكرّم خواهى بود و كسى متعرّض جناب تو نخواهد شد .\r\nحضرت فرمود : اى برادر ، من مىترسم كه يزيد مرا در مكّه ناگهانى شهيد گرداند و به اين سبب حرمت اين خانهء محترم ضايع گردد .\r\nمحمّد گفت : اگر چنين است پس به جانب يمن برو ، يا متوجّه باديه شو كه كسى بر تو دست نيابد .\r\nحضرت فرمود كه : در اين باب فكرى كنم . چون هنگام سحر شد حضرت از مكّه حركت فرمود ، چون خبر به محمّد رسيد بىتابانه آمد و مهار ناقهء آن حضرت را گرفت ، عرض كرد : اى برادر ! به من وعدهء نكردى در آن عرضى كه ديشب كردم تأمل كنى ؟\r\nفرمود : بلى .\r\nعرض كرد : پس چه باعث شد شما را كه به اين شتاب از مكّه بيرون روى ؟\r\nفرمود كه : چون تو از نزدم رفتى پيغمبر صلّى اللّه عليه و آله و سلّم نزد من آمد و فرمود كه : اى حسين ! بيرون رو همانا خدا خواسته كه تو را كشتهء راه خود ببيند .\r\nمحمّد گفت :  إِنَّا لِلَّهِ وَ إِنَّا إِلَيْهِ راجِعُونَ .  هرگاه به عزم شهادت مىروى ، پس چرا اين زن‌ها را با خود مىبرى ؟\r\nفرمود كه : خدا خواسته آن‌ها را اسير ببيند .\r\nپس محمّد با دل بريان و ديدهء گريان آن حضرت را وداع كرده برگشت . « 1 »\r\nو موافق روايات معتبره هر يك از عبادله « 2 » آمدند و آن حضرت را از حركت\r\n\r\n\r\n","description":"","footnote":"\r\n( 1 ) الملهوف ، ص 60 تا 65 .\r\n( 2 ) مراد از عبادله : عبد اللّه بن عبّاس و عبد اللّه بن زبير و عبد اللّه بن عمر است . مؤلّف رحمة اللّه .\r\n","page_name":" 755 ","page_number":125},
  {"content":"\r\n\r\nكردن به سمت عراق منع مىكردند و مبالغه در ترك آن سفر مىنمودند ، حضرت هر كدام را جوابى داده و وداع كردند و برگشتند .\r\n\r\n[ گفتگوى عبد اللّه بن عباس 
  ]\r\nو ابو الفرج اصبهانى و غير او روايت كرده كه : چون عبد اللّه بن عبّاس تصميم عزم امام را بر سفر عراق ديد مبالغه بسيار نمود در اقامت به مكّه و ترك سفر عراق و برخى مذمّت از اهل كوفه كرد و گفت كه اهل كوفه كسانى هستند كه پدر تو را شهيد كردند و برادرت را زخم زدند و چنان پندارم كه با تو مكر كنند و دست از يارى تو بردارند و جناب تو را تنها گذارند .\r\nفرمود : اين نامه‌هاى ايشان است در نزد من . و اين نيز نامهء مسلم است نوشته كه اهل كوفه در بيعت من اجتماع كرده‌اند .\r\nابن عبّاس گفت : الحال كه رأى شريفت بر اين سفر قرار گرفته پس اولاد و زن‌هاى خود را بگذار و آن‌ها را با خود حركت مده و يادآور آن روز را كه عثمان را كشتند و زن‌ها و عيالاتش او را بدان حال ديدند چه بر آن‌ها گذشت ، پس مبادا كه شما را نيز در مقابل اهل و عيال شهيد كنند و آن‌ها تو را به آن حالت مشاهده كنند .\r\nحضرت نصيحت او را قبول نكرد و اهل بيت خود را با خود به كربلا برد .\r\nو نقل كرده بعض از كسانى كه در كربلا حاضر بود در روز شهادت آن حضرت كه آن جناب نظرى به زن‌ها و خواهران خود افكند ديد كه به حالت جزع و اضطراب از خيمه بيرون مىآيند و بر كشتگان نظر مىكنند و جزع مىنمايند و آن حضرت را به آن حالت مظلوميّت مىبينند و گريه مىكنند ، آن حضرت كلام ابن عبّاس را ياد آورد و فرمود : للّه درّ ابن عبّاس فيما اشار علىّ به .\r\nو بالجمله چون ابن عبّاس ديد كه آن حضرت به عزم سفر عراق مصمّم است و به هيچ وجه منصرف نمىشود ، چشمان خويش به زير افكند و بگريست و با آن حضرت وداع كرد و برگشت ، و چون آن حضرت از مكّه بيرون شد ابن عبّاس ،\r\n\r\n","description":"","footnote":"","page_name":" 756 ","page_number":126},
  {"content":"\r\n\r\nعبد اللّه بن زبير را ملاقات كرد و گفت : يا بن زبير ! حسين بيرون رفت و ملك حجاز از براى تو خالى و بىمانع شد و به مراد خود رسيدى ، و خواند از براى او :\r\n يا لك من قنبرة بمعمر * خلا لك الجوّ فبيضي و اصفرى\r\nو نقرّى ما شئت أن تنقّرى * هذا الحسين خارج فاستبشرى « 1 » \r\nو بالجمله چون حضرت امام حسين عليه السّلام از مكّه بيرون رفت ، عمرو بن سعيد بن العاص برادر خود يحيى را با جماعتى فرستاد كه آن حضرت را از رفتن مانع شود ، چون به آن حضرت رسيدند عرض كردند : كجا مىرويد برگرديد به جانب مكّه ؟\r\nحضرت قبول برگشتن نكرد و ايشان ممانعت مىكردند از رفتن آن حضرت ، و پيش از آن كه كار به مقاتله منتهى شود دست برداشتند و برگشتند و حضرت روانه شد .\r\nو چون به منزل تنعيم رسيدند شترهاى چند ديد كه بار آن‌ها هديهء چند بود كه عامل يمن براى يزيد فرستاده بود ، حضرت بارهاى ايشان را گرفت زيرا كه حكم امور مسلمين با امام زمان است و آن حضرت به آن‌ها احقّ است ، آن‌ها را تصرّف نموده و با شتربانان فرمود كه هر كه با ما به جانب عراق مىآيد كرايهء او را تمام مىدهيم و با او احسان مىكنيم و هر كه نمىخواهد بيايد او را مجبور به آمدن نمىكنيم كرايهء تا اين مقدار راه را به او مىدهيم ، پس بعضى قبول كرده با آن حضرت رفتند و بعضى مفارقت اختيار كردند .\r\n\r\n[ مكتوب عبد اللّه بن جعفر 
  ]\r\nشيخ مفيد روايت كرده كه بعد از حركت جناب سيّد الشّهداء عليه السّلام از مكّه ، عبد اللّه بن جعفر پسر عمّ آن حضرت نامه‌اى براى آن جناب نوشت بدين مضمون :\r\nامّا بعد ، همانا من قسم مىدهم شما را به خداى متعال كه از اين سفر منصرف شويد . بدرستى كه من بر شما ترسانم از توجّه به سمت اين سفر مبادا آن كه شهيد شوى و اهل بيت تو مستأصل شوند ، اگر شما هلاك شويد نور اهل زمين خاموش خواهد\r\n\r\n\r\n","description":"","footnote":"\r\n( 1 ) شعر از طرفة بن عبد است . نك : مقاتل الطالبيين ، ص 72 - 73 .\r\n","page_name":" 757 ","page_number":127},
  {"content":"\r\n\r\nشد ، چه جناب تو امروز پشت و پناه مؤمنان و پيشوا و مقتداى هدايت‌يافتگانى ، پس در اين سفر تعجيل مفرماييد و خود هم از عقب نامه ملحق خواهيم شد .\r\nپس آن نامه را با دو پسر خويش عون و محمّد به خدمت آن حضرت فرستاد و خود رفت به نزد عمرو بن سعيد و از او خواست كه نامهء امان براى حضرت سيد الشّهداء عليه السّلام بنويسد و از او بخواهد كه مراجعت از آن سفر كند .\r\nعمرو خطّ امان براى آن حضرت نوشته و وعدهء صله و احسان داد كه آن حضرت برگردد و نامه را با برادر خود يحيى بن سعيد روانه كرد و عبد اللّه بن جعفر با يحيى همراه شد ، بعد از آن كه فرزندان خويش را از پيش روانه كرده بود ، چون به آن حضرت رسيدند نامه را به آن جناب دادند و مبالغه در مراجعت از آن سفر نمودند .\r\nحضرت فرمود كه : من پيغمبر صلّى اللّه عليه و آله و سلّم را در خواب ديده‌ام مرا امرى فرموده كه در پى امتثال آن امر روانه‌ام .\r\nگفتند : آن خواب چيست ؟\r\nفرمود : تا به حال براى احدى نگفته‌ام و بعد از اين هم نخواهم گفت تا خداى خود را ملاقات كنم .\r\nپس چون عبد اللّه مأيوس شده بود ، فرمود : فرزند خود عون و محمّد را كه ملازم آن حضرت باشند و در سير و جهاد در ركاب آن جناب باشند و خود با يحيى بن سعيد در كمال حسرت برگشت و آن حضرت به سمت عراق حركت فرمود و به سرعت و شتاب سير مىكرد تا در ذات عرق منزل فرمود . « 1 »\r\n\r\n[ گفتگو با بشر 
  ]\r\nو موافق روايت سيّد در آنجا بشر بن غالب را ملاقات فرمود كه از عراق آمده بود ، آن حضرت از او پرسيد كه : چگونه يافتى اهل عراق را ؟\r\n\r\n\r\n","description":"","footnote":"\r\n( 1 ) حد فاصل ما بين تهامه و نجد و محل محرم شدن حجاج عراق . مراصد الاطلاع ، ج 2 ، ص 932 .\r\n","page_name":" 758 ","page_number":128},
  {"content":"\r\n\r\nعرض كرد : دل‌هاى آن‌ها با شما است و شمشيرهاى ايشان با بنى اميّه است .\r\nفرمود : راست گفتى ، همانا حقّ تعالى به جا مىآورد آنچه مىخواهد و حكم مىكند در هر چه اراده مىفرمايد . « 1 »\r\nو شيخ مفيد روايت كرده كه : چون خبر توّجه امام حسين عليه السّلام به ابن زياد رسيد حصين ابن « 2 » نمير را با لشكر انبوه بر سر راه آن حضرت به قادسيّه فرستاد ، و از قادسيّه « 3 » تا خفّان و تا قطقطانيّه از لشكر ضلالت اثر خود پر كرد و مردم را اعلام كرد كه حسين عليه السّلام متوجّه عراق شده است تا مطّلع باشند .\r\nپس حضرت از ذات عرق حركت كرد به حاجر ( به راء مهمله كه موضعى است از بطن الرّمه ) « 4 » رسيد ، پس قيس بن مسهر صيداوى . و به روايتى : عبد اللّه بن يقطر\r\n\r\n\r\n","description":"","footnote":"\r\n( 1 ) الكامل ، ج 4 ، ص 40 ؛ تاريخ طبرى ، ج 6 ، ص 219 .\r\n( 2 ) حصين ( به ضمّ حاء مهمله و فتح صاد ) ابن تميم ( تاء نقطه دار با دو ميم ) و بعضى نمير گفته‌اند و شايد اين غلط باشد .\r\nابن ابى الحديد گفته كه تميم بن اسامة بن زبير بن وريد تميمى همان كس است كه وقتى امير المؤمنين عليه السّلام فرمود :\r\n« سلونى قبل ان تفقدونى » پرسيد ، چند مو در سر من است ؟\r\nحضرت فرمود : به خدا قسم مىدانم و لكن كجا است برهان آن ؟\r\nيعنى : از كجا معلوم كنم بر تو كه عددش همان است كه من مىگويم . و من خبر داده شده‌ام به مقام تو و مقال تو و به من گفته شده است كه بر هر مويى از موى سر تو ملكى است كه تو را لعنت مىكند و شيطانى است كه تو را به حركت در مىآورد .\r\nعلامت اين كه گفتم آن است كه در خانهء تو بچه‌اى است كه مىكشد پسر پيغمبر را ، يا تحريض مىكند بر قتل او . و چنان بود كه آن حضرت فرموده بود پسر تميم . حصين ( به صاد مهمله ) آن روز طفلى كوچك بود كه شير مىخورد ، پس زنده ماند تا اين كه سركردهء سرهنگان ابن زياد شد و ابن زياد او را فرستاد به سوى ابن سعد كه در باب حسين عليه السّلام مسامحه نكند و با او كارزار كند و ابن سعد را بترساند از مخالفت ابن زياد در تأخير قتل امام حسين عليه السّلام لاجرم صبح همان شب كه حصين بن تميم اين رسالت را براى عمر سعد آورد حسين عليه السّلام كشته شد ، انتهى .\r\nفقير گويد كه : سبط ابن الجوزى در تذكره نقل كرده كه بعضى قاتل امام حسين عليه السّلام را حصين گفته‌اند ، گويند : تيرى به آن حضرت زد پس فرود آمد و سر مباركش را جدا كرد .\r\nو علّق رأسه فى عنق فرسه ليتقرّب به الى ابن زياد عليه لعائن اللّه . مؤلف رحمة اللّه . [ تذكره ، ص 228 
  ]\r\n( 3 ) قادسيّه : از شهرهاى به طرف حجاز است كه « ديوانيه » اش مىگويند .\r\n( 4 ) بطن الرمة محل تلاقى بصريان و كوفيان در سفر به مدينه است . مراصد الاطلاع ، ج 2 ، ص 634 .\r\n","page_name":" 759 ","page_number":129},
  {"content":"\r\n\r\nبرادر رضاعى خود را به رسالت به جانب كوفه فرستاد و هنوز خبر شهادت جناب مسلم ( ره ) به آن حضرت نرسيده بود و نامه‌اى به اهل كوفه قلمى فرمود بدين مضمون . « 1 »\r\n\r\n[ نامه امام عليه السّلام به كوفيان 
  ]\r\nبسم اللّه الرّحمن الرّحيم اين نامه‌اى است از حسين بن على ، به سوى برادران خويش از مؤمنان و مسلمانان و بعد از حمد و سلام مرقوم داشت :\r\nبدرستى كه نامهء مسلم بن عقيل به من رسيده و در آن نامه مندرج بود كه اتّفاق كرده‌ايد بر نصرت ما و طلب حقّ از دشمنان ما ، از خدا سؤال مىكنم كه احسان خود را بر ما تمام گرداند و شما را بر حسن نيّت و خوبى كردار عطا فرمايد بهترين جزاى ابرار ، آگاه باشيد كه من به سوى شما از مكّه بيرون آمدم در روز سه شنبه هشتم ذيحجه . چون پيك من به شما برسد كمر متابعت بر ميان بنديد و مهيّاى نصرت من باشيد كه من در همين روزها به شما خواهم رسيد ، و السّلام عليكم و رحمة اللّه و بركاته .\r\nو سبب نوشتن اين نامه آن بود كه مسلم عليه السّلام بيست و هفت روز پيش از شهادت خود نامه‌اى به آن حضرت نوشته بود و اظهار اطاعت و انقياد اهل كوفه نموده بود ، و جمعى از اهل كوفه نيز نامه‌ها به آن حضرت نوشته بودند كه در اينجا صد هزار شمشير براى نصرت تو مهيّا گرديده است ، خود را به شيعيان خود برسان .\r\n\r\n[ داستان قيس 
  ]\r\nچون پيك حضرت روانه شد و به قادسيّه رسيد حصين بن تميم او را گرفت ، و به روايت سيّد خواست او را تفتيش كند . قيس نامه را بيرون آورد و پاره كرد ،\r\n\r\n\r\n","description":"","footnote":"\r\n( 1 ) و به روايت سيّد براى سليمان بن صرد و مسبّب بن نجبه و رفاعة و جماعتى از شيعيان نوشت . مؤلّف رحمة اللّه .\r\n","page_name":" 760 ","page_number":130},
  {"content":"\r\n\r\nحصين او را به نزد ابن زياد فرستاد ، چون به نزد عبيد اللّه رسيد آن لعين از او پرسيد كه تو كيستى ؟\r\nگفت : مردى از شيعيان على و اولاد او مىباشم .\r\nابن زياد گفت : چرا نامه را پاره كردى ؟\r\nگفت : براى آن كه تو بر مضمون آن مطّلع نشوى .\r\nعبيد اللّه گفت : آن نامه از كى و براى كى بود ؟\r\nگفت : از جناب امام حسين عليه السّلام به سوى جماعتى از اهل كوفه كه من نامهاى ايشان را نمىدانم .\r\nابن زياد در غضب شد و گفت : دست از تو بر نمىدارم تا آن كه نامهاى ايشان را بگويى يا آن كه بر منبر بالا روى و بر حسين و پدرش و برادرش ناسزا گويى و گرنه تو را پاره پاره خواهم كرد .\r\nگفت : امّا نام آن جماعت را پس نخواهم گفت ، و امّا مطلب ديگر را روا خواهم نمود .\r\nپس بر منبر بالا رفت و حمد و ثناى حقّ تعالى را ادا كرد و صلوات بر حضرت رسالت و درود بسيار بر حضرت امير المؤمنين و امام حسن و امام حسين عليهم السّلام فرستاد و ابن زياد و پدرش و طاغيان بنى اميّه را لعنت كرد ، پس گفت : اى اهل كوفه ! من پيك جناب امام حسينم به سوى شما و او را در فلان موضع گذاشته‌ام و آمده‌ام ، هر كه خواهد يارى او نمايد به سوى او بشتابد .\r\nچون خبر به ابن زياد رسيد امر كرد كه او را از بالاى قصر به زير انداختند و به درجهء شهادت فايز گرديد .\r\nو به روايت ديگر : چون از قصر به زير افتاد استخوانهايش در هم شكست و رمقى در او بود كه عبد الملك بن عمير لحمى او را شهيد كرد .\r\nمؤلف گويد : كه قيس بن مسهر صيداوى اسدى ، مردى شريف و شجاع و در محبّت اهل بيت عليهم السّلام قدمى راسخ داشت . و بعد از اين بيايد كه چون خبر شهادتش\r\n\r\n","description":"","footnote":"","page_name":" 761 ","page_number":131},
  {"content":"\r\n\r\nبه حضرت امام حسين عليه السّلام رسيد بىاختيار اشك از چشم مباركش فرو ريخت و فرمود :  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ  . الخ . « 1 »\r\nو كميت بن زيد اسدى اشاره به او كرده و تعبير از او به شيخ بنى الصيّدا نموده در شعر خويش : و شيخ بنى الصّيداء قد فاظ بينهم . ( فاظ أى مات )\r\n\r\n[ عبد اللّه بن مطيع 
  ]\r\nو شيخ مفيد ( ره ) فرموده كه حضرت امام حسين عليه السّلام از حاجر به جانب عراق كوچ نمودند به آبى از آبهاى عرب رسيدند ، عبد اللّه بن مطيع عدوى نزديك آن آب منزل نموده بود چون نظر عبد اللّه بر آن حضرت افتاد و به استقبال او شتافت و آن حضرت را در بر گرفته و از مركب خود پياده نمود و عرض كرد پدر و مادرم فداى تو باد ، براى چه به اين ديار آمده‌اى ؟\r\nحضرت فرمود : چون معاويه وفات كرد چنان كه خبرش به تو رسيده و دانسته‌اى اهل عراق به من نوشتند و مرا طلبيدند .\r\nابن مطيع گفت : تو را به خدا سوگند مىدهم كه خود را در معرض تلف در نياورى و حرمت اسلام و قريش و عرب را بر طرف نفرمايى زيرا كه حرمت تمام به حرمت تو بسته است به خدا سوگند كه اگر اراده نمايى كه سلطنت بنى اميّه را از ايشان بگيرى تو را به قتل مىرسانند و بعد از كشتن تو از قتل هيچ مسلمانى پروا نخواهند كرد و از هيچ كس نخواهند ترسيد ، پس زنهار كه به كوفه مرو و متعرّض بنى اميه مشو .\r\nحضرت متعرّض سخنان او نگرديد و از آنچه از جانب حقّ تعالى مأمور بود تقاعد نورزيد ، اين آيه را قرائت فرمود :\r\n لَنْ يُصِيبَنا إِلَّا ما كَتَبَ اللَّهُ لَنا  « 2 » و از او گذشت .\r\n\r\n\r\n","description":"","footnote":"\r\n( 1 ) الملهوف ، ص 75 ؛ آيهء 23 سورهء احزاب .\r\n( 2 ) سورهء توبه ، آيهء 51 .\r\n","page_name":" 762 ","page_number":132},
  {"content":"\r\n\r\nو ابن زياد از واقصه كه راه كوفه است تا راه شام و تا راه بصره را مسدود كرده بود و خبرى بيرون نمىرفت و كسى داخل نمىتوانست شد و كسى بيرون نمىتوانست رفت ، و حضرت امام حسين عليه السّلام بدين جهت از اخبار كوفه به ظاهر مطّلع نبود و پيوسته در حركت و سير بود تا آن كه در بين راه به جماعتى رسيد و از ايشان خبر پرسيد ، گفتند به خدا قسم ما خبرى نداريم جز آن كه راهها مسدود است و ما رفت و آمد نمىتوانيم كرد .\r\n\r\n[ پيوستن زهير به كاروان امام عليه السّلام 
  ]\r\nو روايت كرده‌اند جماعتى از قبيلهء فزاره و بجيله كه ما با زهير بن قين بجلى رفيق بوديم در هنگام مراجعت از مكّهء معظّمه ، و در منازل به حضرت امام حسين عليه السّلام مىرسيديم و از او دورى مىكرديم ، زيرا كه كراهت و دشمن مىداشتيم سير با آن حضرت را ، لاجرم هرگاه امام حسين عليه السّلام حركت مىكرد زهير مىماند ، و هرگاه آن حضرت منزل مىكرد زهير حركت مىنمود ، تا آن كه در يكى از منازل كه آن حضرت در جانبى منزل كرد ما نيز از باب لا بدّى در جانب ديگر منزل كرديم و نشسته بوديم و چاشت مىخورديم كه ناگاه رسولى از جانب امام حسين عليه السّلام آمده و سلام كرد و با زهير خطاب كرد كه ابا عبد اللّه الحسين عليه السّلام تو را مىطلبد ، ما از نهايت دهشت ، لقمه‌ها را كه در دست داشتيم افكنديم و متحيّر مانديم به طريقى كه گويا در جاى خود خشك شديم و حركت نتوانيم كرد .\r\nزوجهء زهير كه دلهم « 1 » نام داشت با زهير گفت كه : سبحان اللّه ! فرزند پيغمبر خدا تو را مىطلبد و تو در رفتن تأمل مىنمايى ؟ برخيز برو ببين چه مىفرمايد .\r\nزهير به خدمت آن حضرت رفت و زمانى نگذشت كه شاد و خرّم با صورت برافروخته برگشت و فرمود كه : خيمهء او را كندند و نزديك سراپرده‌هاى آن حضرت نصب كردند و زوجهء خود را گفت كه : تو از قيد زوجيّت من يله و رهايى ، ملحق شو\r\n\r\n\r\n","description":"","footnote":"\r\n( 1 ) بعضى نام زوجه زهير را « ديلم دختر عمر » ذكر كرده‌اند .\r\n","page_name":" 763 ","page_number":133},
  {"content":"\r\n\r\nبه اهل خود كه نمىخواهم به سبب من ضررى به تو برسد .\r\nو موافق روايت سيّد ، به زوجهء خود گفت كه : من عازم شده‌ام با امام حسين عليه السّلام مصاحبت كنم و جان خود را فداى او نمايم و پس مهر او را داده و سپرد او را به يكى از پسران عمّ خود كه او را به اهلش رساند .\r\n گفت جفتش : الفراق اى خوش خصال * گفت : نى نى الوصال است الوصال\r\nگفت : آن رويت كجا بينيم ما * گفت : اندر خلوت خاصّ خدا \r\nزوجه‌اش با ديدهء گريان و دل بريان برخاست و با او وداع كرد و گفت : خدا خير تو را ميسّر گرداند از تو التماس دارم كه مرا در روز قيامت نزد جدّ حضرت حسين عليه السّلام ياد كنى . پس زهير با رفيقان خود خطاب كرد هر كه خواهد با من بيايد و هر كه نخواهد اين آخرين ملاقات من است با او ، پس با آن‌ها وداع كرده و به آن حضرت پيوست . « 1 »\r\nو بعضى ارباب سير گفته‌اند كه پسر عمّش سلمان بن مضارب ابن قيس نيز با او موافقت كرده و در كربلا بعد از ظهر روز عاشورا شهيد گرديد .\r\nشيخ مفيد ( ره ) روايت كرده است از عبد اللّه بن سليمان اسدى و منذر بن مشمعلّ اسدى كه گفتند : چون ما از اعمال حجّ فارغ شديم به سرعت مراجعت كرديم و غرض ما از سرعت و شتاب آن بود كه به حضرت حسين عليه السّلام در راه ملحق شويم تا آن كه ببينيم عاقبت امر آن جناب چه خواهد شد . پس پيوسته به قدم عجل و شتاب طىّ طريق مىنموديم تا به زرود - كه نام موضعى است نزديك ثعلبيّه « 2 » - به آن حضرت رسيديم ، چون خواستيم نزديك آن جناب برويم ناگاه ديديم كه مردى از جانب كوفه پيدا شد و چون سپاه آن حضرت را ديد راه خود را گردانيد و از جاده به يك سوى شد و حضرت مقدارى مكث فرمود تا او را ملاقات كند چون از او مأيوس شد از آنجا گذشت . ما با هم گفتيم كه خوب است برويم اين مرد را ببينيم و\r\n\r\n\r\n","description":"","footnote":"\r\n( 1 ) الملهوف ، ص 72 .\r\n( 2 ) و نزديك خزيميه كه تا آنجا يك ميل ره است . نك : معجم البلدان ، ج 4 ، ص 327 ؛ مراصد الاطلاع ، ج 2 ، ص 664 .\r\n","page_name":" 764 ","page_number":134},
  {"content":"\r\n\r\nاز او خبر بپرسيم چه او اخبار كوفه را مىداند ، پس ما خود را به او رسانيديم و بر او سلام كرديم و پرسيديم ، از چه قبيله مىباشى ؟\r\nگفت : از بنى اسد .\r\nگفتيم : ما نيز از همان قبيله‌ايم ، پس اسم او را پرسيده و خود را به او شناسانديم ، پس از اخبار تازه كوفه پرسيديم .\r\nگفت : خبر تازه آن كه از كوفه بيرون نيامدم تا مسلم بن عقيل و هانى بن عروه را كشته ديدم و ديدم كه پاهاى ايشان را گرفته بودند در بازارها مىگردانيدند .\r\n\r\n[ آگاهى امام از شهادت مسلم و هانى 
  ]\r\nپس از آن مرد گذشتيم و به لشكر امام حسين عليه السّلام ملحق شديم و رفتيم تا شب درآمد به ثعلبيّه « 1 » رسيديم ، حضرت در آنجا منزل كرد . چون آن زبدهء اهل بيت عصمت و جلال در آنجا نزول اجلال فرمود ، ما بر آن بزرگوار وارد شديم و سلام كرديم و جواب شنيديم . پس عرض كرديم كه : نزد ما خبرى است اگر خواسته باشيد آشكارا گوييم و اگر نه در پنهانى عرض كنيم .\r\nآن حضرت نظرى به جانب ما و به سوى اصحاب خود كرد ، فرمود كه : من از اين اصحاب خودم چيزى پنهان نمىكنم آشكارا بگوييد ، پس ما آن خبر وحشت اثر را كه از آن مرد اسدى شنيده بوديم در باب شهادت مسلم و هانى بر آن حضرت عرض كرديم . آن جناب از استماع اين خبر اندوهناك گرديد و مكرّر فرمود :\r\n إِنَّا لِلَّهِ وَ إِنَّا إِلَيْهِ راجِعُونَ  ، رحمة اللّه عليهما .\r\nخدا رحمت كند مسلم و هانى را .\r\nپس ما گفتيم : يا بن رسول اللّه ! اهل كوفه اگر بر شما نباشند از براى شما نخواهند بود و التماس مىكنيم كه شما ترك اين سفر نموده و برگرديد ، پس حضرت متوجّه اولاد عقيل شد و فرمود : شما چه مصلحت مىبينيد در برگشتن ، مسلم شهيد شده ؟\r\n\r\n\r\n","description":"","footnote":"\r\n( 1 ) مكانى است پس از منزل « شوق » براى حاجيان . معجم البلدان ، ج 2 ، ص 78 ؛ مراصد الاطلاع ، ج 1 ، ص 296 .\r\n","page_name":" 765 ","page_number":135},
  {"content":"\r\n\r\nگفتند : به خدا قسم كه بر نمىگرديم تا طلب خون خود نماييم يا از آن شربت شهادت كه آن غريق بحر سعادت چشيده ما نيز بچشيم ، پس حضرت رو به ما كرد و فرمود : بعد از اين‌ها ديگر خير و خوبى نيست در عيش دنيا .\r\nما دانستيم كه آن حضرت عازم به رفتن است ، گفتيم : خدا آنچه خير است شما را نصيب كند ، و آن حضرت در حقّ ما دعا كرد ، پس اصحاب گفتند كه كار شما از مسلم بن عقيل نيك است اگر كوفه برويد مردم به سوى جناب تو بيشتر سرعت خواهند كرد ، حضرت سكوت فرمود و جوابى نداد ، چه خاتمت امر در خاطر او حاضر بود . « 1 »\r\nو به روايت سيّد ، چون حضرت خبر شهادت مسلم را شنيد گريست و فرمود :\r\nخدا رحمت كند مسلم را ، هرآينه به سوى روح و ريحان و جنّت و رضوان رفت و به عمل آورد آنچه بر او بود و آنچه بر ما است باقى مانده است ، پس اشعارى « 2 » ادا كرد در بيان بىوفايى دنيا و زهد در آن و ترغيب در امر آخرت و فضيلت شهادت و تعريض بر آن كه تن به شهادت در داده‌اند و شربت ناگوار مرگ را براى رضاى الهى بر خود گوارا گردانيده‌اند .\r\n\r\n[ دختر مسلم 
  ]\r\nو از بعض تواريخ نقل شده كه مسلم بن عقيل عليه السّلام را دخترى بود سيزده‌ساله كه با دختران جناب امام حسين عليه السّلام مىزيست و شبانه روز با ايشان مصاحبت داشت ، چون امام حسين عليه السّلام خبر شهادت مسلم بشنيد به سرا پردهء خويش درآمد و دختر مسلم را پيش خواست و نوازشى به زيادت و مراعاتى بيرون عادت با وى فرمود ، دختر مسلم را از آن حال صورتى در خيال مصوّر گشت ، عرض كرد : يا بن رسول اللّه ! با من ملاطفت بىپدران و عطوفت يتيمان مرعى مىدارى مگر پدرم\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 73 و 75 .\r\n( 2 ) ببينيد اشعار را در : الملهوف ، ص 74 .\r\n","page_name":" 766 ","page_number":136},
  {"content":"\r\n\r\nمسلم را شهيد كرده باشند ؟\r\nحضرت را نيروى شكيب رفت و بگريست و فرمود : اى دختر ! اندوهگين مباش اگر مسلم نباشد من پدر تو باشم و خواهرم مادر تو و دخترانم خواهران تو باشند و پسرانم برادران تو باشند .\r\nدختر مسلم فرياد برآورد و زار زار بگريست ، و پسرهاى مسلم سرها از عمامه عريان ساختند و به هاىهاى بانگ گريه در انداختند و اهل بيت عليهم السّلام در اين مصيبت با ايشان موافقت كردند و به سوگوارى پرداختند و امام حسين عليه السّلام از شهادت مسلم سخت كوفته خاطر گشت .\r\n\r\n[ ملاقات يكى از كوفيان با حضرت 
  ]\r\nو شيخ كلينى ( قدس سره ) روايت كرده است كه چون آن حضرت به ثعلبيّه رسيد ، مردى به خدمت آن حضرت آمد و سلام كرد ، آن جناب فرمود كه اهل كدام بلدى ؟\r\nگفت : از اهل كوفه‌ام .\r\nفرمود كه : اگر در مدينه به نزد من مىآمدى هرآينه اثر پاى جبرئيل را در خانهء خود به شما مىنمودم كه از چه راه داخل مىشده و چگونه وحى را به جدّ من مىرسانيده ، آيا چشمهء آب حيوان علم و عرفان در خانهء ما و از نزد ما باشد پس مردم بدانند علوم الهى را و ما ندانيم ؟ اين هرگز نخواهد بود ! . « 1 »\r\n\r\n[ سخن آگاهانه و شجاعانه على اكبر عليه السّلام 
  ]\r\nو سيّد ابن طاووس نيز نقل كرده كه آن حضرت در وقت نصف النّهار به ثعلبيّه رسيد ، در آن حال قيلوله فرمود ، پس از خواب برخاست و فرمود : در خواب ديدم كه هاتفى ندا مىكرد كه شما سرعت مىكنيد و حال آن كه مرگ‌هاى شما ، شما را به سوى بهشت سرعت مىدهد .\r\n\r\n\r\n","description":"","footnote":"\r\n( 1 ) الكافى ، ج 1 ، باب آن مستقى العلم من بيت آل محمد ، ح 2 .\r\n","page_name":" 767 ","page_number":137},
  {"content":"\r\n\r\nحضرت على بن حسين عليه السّلام گفت : اى پدر ! آيا ما بر حقّ نيستيم ؟\r\nفرمود : بلى ما برحقّيم به حقّ آن خداوندى كه بازگشت بندگان به سوى او است .\r\nپس على عليه السّلام عرض كرد : اى پدر ! الحال كه ما برحقيم پس از مرگ چه باك داريم .\r\nحضرت فرمود كه خدا تو را جزاى خير دهد اى فرزند جان من .\r\n\r\n[ پيك كوفه 
  ]\r\nپس آن حضرت آن شب را در آن منزل بيتوته فرمود . چون صبح شد مردى از اهل كوفه كه او را ابا هرّهء ازدى مىگفتند به خدمت آن حضرت رسيد و سلام كرد گفت : يا بن رسول اللّه ! چه باعث شد شما را كه از حرم خدا و از حرم جدّ بزرگوارت رسول خدا صلّى اللّه عليه و آله و سلّم بيرون آمدى ؟\r\nحضرت فرمود كه : اى ابا هرّه ! بنى اميّه مالم را گرفتند صبر كردم ، و هتك حرمتم كردند صبر نمودم ، و چون خواستند خونم بريزند از آن‌ها گريختم ، و به خدا سوگند كه اين گروه ياغى طاغى مرا شهيد خواهند كرد و خداوند قهّار لباس ذلّت و خوارى و عار بر ايشان خواهد پوشانيد و شمشير انتقام بر ايشان خواهد كشيد و بر ايشان مسلّط خواهد گردانيد كسى را كه ايشان را ذليل‌تر گرداند از قوم سبا كه زنى فرمان فرماى ايشان بود ، و حكم مىكند به گرفتن اموال و ريختن خون ايشان . « 1 »\r\n\r\n[ آگاهى از شهادت عبد اللّه بن يقطر 
  ]\r\nو به روايت شيخ مفيد و غيره چون وقت سحر شد جوانان انصار خود را فرمود كه آب بسيار برداشتند و بار كردند و روانه شد تا به منزل زباله « 2 » رسيدند و در آنجا\r\n\r\n\r\n","description":"","footnote":"\r\n( 1 ) الملهوف ، ص 70 .\r\n( 2 ) زباله منزلى است در راه مكّه كه بين واقصه و ثعلبيه واقع شده است . نك : معجم البلدان ، ج 3 ، ص 129 ، - مراصد الاطلاع ، ج 2 ، ص 656 .\r\n","page_name":" 768 ","page_number":138},
  {"content":"\r\n\r\nخبر شهادت عبد اللّه بن يقطر به آن جناب رسيد . چون اين خبر موحش را شنيد اصحاب خود را جمع نمود كاغذى بيرون آورد و براى ايشان قرائت فرمود بدين مضمون : « 1 » ( بسم اللّه الرّحمن الرّحيم ) امّا بعد : بدرستى كه به ما خبر شهادت مسلم بن عقيل و هانى بن عروه و عبد اللّه بن يقطر رسيده و به تحقيق كه شيعيان ما دست از يارى ما برداشته‌اند پس هر كه خواهد از ما جدا شود بر او حرجى نيست .\r\nپس جمعى كه براى طمع مال و غنيمت و راحت و عزّت دنيا با آن جناب همراه شده بودند از استماع اين خبر متفرّق گرديدند و اهل بيت و خويشان آن حضرت و جمعى كه از روى يقين و ايمان اختيار ملازمت آن سرور اهل ايقان نموده بودند ماندند .\r\nپس چون سحر شد اصحاب خود را امر فرمود كه آب بردارند ، آب بسيار برداشتند و روانه شدند تا در بطن عقبه « 2 » نزول نمودند ، و در آنجا مرد پيرى از بنى عكرمه را ملاقات فرمود ، آن پيرمرد از آن حضرت پرسيد كه كجا اراده داريد ؟\r\nفرمودند : كوفه مىروم .\r\nآن مرد عرض كرد : يا بن رسول اللّه ! تو را سوگند مىدهم به خدا كه برگردى ، به خدا سوگند كه نمىروى مگر رو به نوك نيزه‌ها و تيزى شمشيرها .\r\nو از اين مقوله با آن حضرت تكلّم كرد ، آن جناب پاسخش داد كه : اى مرد ، آنچه تو خبر مىدهى بر من پوشيده نيست و ليكن اطاعت امر الهى واجب است و تقديرات ربّانى واقع شدنى است . پس فرمود : به خدا سوگند كه دست از من بر\r\n\r\n\r\n","description":"","footnote":"\r\n( 1 ) تاريخ طبرى ، ج 5 ، ص 397 ؛ مقتل الحسين عليه السّلام خوارزمى ، ج 1 ، ص 228 ؛ مقاتل الطالبيين ، ص 110 ؛ بحار الأنوار ، ج 44 ، ص 372 .\r\n( 2 ) منزلگاهى است در طريق مكه پس از واقصه و پيش از منزل قاع براى آنان كه عازم مكه‌اند .\r\n","page_name":" 769 ","page_number":139},
  {"content":"\r\n\r\nنخواهند داشت تا آن كه دل پرخونم از اندرونم بيرون آورند ، و چون مرا شهيد كنند حقّ تعالى بر ايشان مسلّط گرداند كسى را كه ايشان را ذليل‌ترين امّتها گرداند . و از آنجا كوچ فرموده و روانه شد . « 1 »\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 75 - 76 ؛ و نيز نك ؛ تاريخ طبرى ، ج 5 ، ص 397 ؛ مقتل الحسين عليه السّلام خوارزمى ، ج 1 ، ص 228 ؛ بحار الأنوار ، ج 44 ، ص 372 .\r\n","page_name":" 770 ","page_number":140},
  {"content":"\r\n\r\n\r\nفصل هفتم : در بيان ملاقات آن حضرت با حر بن يزيد رياحى - عليه الرحمة - و آنچه در بين ايشان واقع شده تا نزول آن جناب به كربلا\r\n\r\n[ نمايان شدن لشكر حُرّ 
  ]\r\nچون حضرت سيّد الشهداء عليه السّلام از بطن عقبه كوچ نمود ، به منزل شراف ( به فتح شين ) نزول فرمود و چون هنگام سحر شد ، امر كرد جوانان را كه آب بسيار برداشتند و از آنجا روانه گشتند و تا نصف روز راه رفتند ، در آن حال مردى از اصحاب آن حضرت گفت : اللّه اكبر ، حضرت نيز تكبير گفت و پرسيد ، مگر چه ديدى كه تكبير گفتى ؟\r\nگفت : درختان خرمايى از دور ديدم ، جمعى از اصحاب گفتند : به خدا قسم كه ما هرگز در اين مكان درخت خرمايى نديده‌ايم .\r\nحضرت فرمود : پس خوب نگاه كنيد تا چه مىبينيد .\r\nگفتند : به خدا سوگند گردنهاى اسبان مىبينيم .\r\nآن جناب فرمود كه : و اللّه من نيز چنين مىبينم .\r\nو چون معلوم فرمود كه علامت لشكر است كه پيدا شدند به سمت چپ خود به جانب كوهى كه در آن حوالى بود و آن را ذو حسم مىگفتند ميل فرمود كه اگر حاجت به قتال افتد آن كوه را ملجأ خود نموده و پشت به آن مقاتله نمايند ، پس به آن موضع رفتند و خيمه برپا كرده و نزول نمودند .\r\n\r\n","description":"","footnote":"","page_name":" 771 ","page_number":141},
  {"content":"\r\n\r\n\r\n[ برخورد كاروان امام با اردوى حر 
  ]\r\nو زمانى نگذشت كه حرّ بن يزيد تميمى با هزار سوار نزديك ايشان رسيدند در شدّت گرما در برابر لشكر آن فرزند خير البشر صف كشيدند ، آن جناب نيز با ياران خود شمشيرهاى خود را حمايل كرده و در مقابل ايشان صف بستند ، و چون آن منبع كرم و سخاوت در آن خيل ضلالت آثار تشنگى ملاحظه فرمود ، به اصحاب و جوانان خود امر نمود كه ايشان و اسبهاى ايشان را آب دهند . پس آن‌ها ايشان را آب داده و ظروف و طشتها را پر از آب مىنمودند و به نزديك چهار پايان ايشان مىبردند و صبر مىكردند تا سه و چهار و پنج دفعه كه آن چهار پايان به حسب عادت سر از آب برداشته و مىنهادند و چون به نهايت سيراب مىشدند ديگرى را سيراب مىكردند تا تمام آن‌ها سيراب شدند :\r\n در آن وادى كه بودى آب ناياب * سوار و اسب او گرديد سيراب \r\nعلى بن طعان محاربى گفته كه : من آخر كسى بودم از لشكر حرّ كه آنجا رسيدم و تشنگى بر من و اسبم بسيار غلبه كرده بود ، چون حضرت سيّد الشهداء عليه السّلام حال عطش من و اسب مرا ملاحظه نمود فرمود به من كه انخ الرّوايه . من مراد آن جناب را نفهميدم ، پس گفت : يا بن الأخ ، انخ الجمل . يعنى : بخوابان آن شترى كه آب بار اوست . پس من شتر را خوابانيدم ، فرمود به من كه آب بياشام چون خواستم آب بياشامم آب از دهان مشگ مىريخت فرمود كه : لب مشك را برگردان ، من نتوانستم چه كنم ، خود آن جناب به نفس نفيس خود برخاست و لب مشك را برگردانيد و مرا سيراب فرمود . « 1 »\r\nپس پيوسته حرّ با آن جناب در مقام موافقت و عدم مخالفت بود تا وقت نماز ظهر داخل شد . حضرت ، حجّاج بن مسروق را فرمود كه اذان نماز گفت ، چون وقت اقامت شد جناب سيّد الشّهداء عليه السّلام با ازار و نعلين و رداء بيرون آمد در ميان دو\r\n\r\n\r\n","description":"","footnote":"\r\n( 1 ) احقاق الحق ، ج 11 ، ص 436 ؛ قمقام زخار ، ص 350 .\r\n","page_name":" 772 ","page_number":142},
  {"content":"\r\n\r\nلشكر ايستاد و حمد و ثناى حقّ تعالى به جاى آورد ، پس فرمود :\r\nايّها النّاس ! من نيامدم به سوى شما مگر بعد از آن كه نامه‌هاى متواتر و متوالى و پيك‌هاى شما پياپى به من رسيده و نوشته بوديد كه البتّه بيا به سوى ما كه امامى و پيشوايى نداريم ، شايد كه خدا ما را به واسطهء تو بر حقّ و هدايت مجتمع گرداند ، لاجرم بار بستم و به سوى شما شتافتم اكنون اگر بر سر عهد و گفتار خود هستيد پيمان خود را تازه كنيد و خاطر مرا مطمئن گردانيد ، و اگر از گفتار خود برگشته‌ايد و پيمان‌ها را شكسته‌ايد و آمدن مرا كارهيد ، من به جاى خود بر مىگردم .\r\nپس آن بىوفايان سكوت نموده و جوابى نگفتند .\r\nپس حضرت مؤذن را فرمود كه اقامت نماز گفت ، حرّ را فرمود كه : مىخواهى تو هم با لشكر خود نماز كن .\r\nحرّ گفت : من در عقب شما نماز مىكنم ، پس حضرت پيش ايستاد و هر دو لشكر با آن حضرت نماز كردند ، بعد از نماز هر لشكرى به جاى خود برگشتند و هوا بمثابه‌اى گرم بود كه لشكريان عنان اسب خود را گرفته در سايهء آن نشسته بودند ، پس چون وقت عصر شد حضرت فرمود : مهيّاى كوچ شوند منادى نداى نماز عصر كند ، پس حضرت پيش ايستاد و هم چنان نماز عصر را ادا كرد و بعد از سلام نماز روى مبارك به جانب آن لشكر كرد و خطبه‌اى ادا نمود و فرمود :\r\nايّها النّاس ! اگر از خدا بپرهيزيد و حقّ اهل حقّ را بشناسيد خدا از شما بيشتر خشنود شود ، و ما اهل بيت پيغمبر و رسالتيم و سزاوارتريم از اين گروه كه به ناحقّ دعوى رياست مىكنند و در ميان شما به جور و عدوان سلوك مىنمايند ، و اگر در ضلالت و جهالت راسخيد و رأى شما از آنچه در نامه‌ها به من نوشته‌ايد برگشته است باكى نيست بر مىگردم .\r\nحرّ در جواب گفت : به خدا سوگند كه من از اين نامه‌ها و رسولان كه مىفرمايى به هيچ وجه خبر ندارم .\r\nحضرت ، عقبة بن سمعان را فرمود كه : بياور آن خرجين را كه نامه‌ها در آن است .\r\n\r\n","description":"","footnote":"","page_name":" 773 ","page_number":143},
  {"content":"\r\n\r\nپس خرجين مملو از نامهء كوفيان آورد و آن‌ها را بيرون ريخت .\r\nحرّ گفت : من نيستم از آن‌هايى كه براى شما نامه نوشته‌اند و ما مأمور شده‌ايم كه چون تو را ملاقات كنيم ، از تو جدا نشويم تا در كوفه تو را به نزد ابن زياد ببريم .\r\nحضرت در خشم شد و فرمود كه : مرگ براى تو نزديك‌تر است از آن انديشه .\r\nپس اصحاب خود را حكم فرمود كه سوار شويد ، پس زن‌ها را سوار نمود و امر نمود اصحاب خود را كه حركت كنيد و برگرديد ، چون خواستند كه برگردند حرّ با لشكر خود سر راه گرفته و طريق مراجعت را حاجز و مانع شدند . حضرت با حر خطاب كرد كه : ثكلتك امّك ما تريد ؟ مادرت به عزايت بنشيند از ما چه مىخواهى ؟\r\nحرّ گفت : اگر ديگرى غير از تو نام مادر مرا مىبرد البتّه متعرّض مادر او مىشدم و جواب او را به همين نحو مىدادم هر كه خواهد باشد ، امّا در حقّ مادر تو به غير از تعظيم و تكريم سخنى بر زبان نمىتوانم آورد .\r\nحضرت فرمود كه : مطلب تو چيست ؟\r\nگفت : مىخواهم تو را به نزد امير عبيد الله ببرم .\r\nآن جناب فرمود كه : من متابعت تو را نمىكنم .\r\nحرّ گفت : من نيز دست از تو بر نمىدارم . و از اين گونه سخنان در ميان ايشان به طول انجاميد تا آن كه حر گفت : من مأمور نشده‌ام كه با تو جنگ كنم ، بلكه مأمورم كه از تو مفارقت ننمايم تا تو را به كوفه ببرم . الحال كه از آمدن به كوفه امتناع مىنمايى ، پس راهى را اختيار كن كه نه به كوفه منتهى شود و نه تو را به مدينه برگرداند تا من نامه در اين باب به پس زياد بنويسم تا شايد صورتى رو دهد كه من به محاربهء چون تو بزرگوارى مبتلا نشوم .\r\n\r\n[ طرماح و همراهان 
  ]\r\nآن جناب از طريق قادسيّه و عذيب راه بگردانيد و ميل به دست چپ كرد و روانه شد ، و حرّ نيز با لشكرش همراه شدند و از ناحيهء آن حضرت مىرفتند تا آن كه\r\n\r\n","description":"","footnote":"","page_name":" 774 ","page_number":144},
  {"content":"\r\n\r\nبه عذيب هجانات رسيدند ناگاه در آنجا چهار نفر را ديدند كه از جانب كوفه مىآيند سوار بر اشترانند و كتل كرده‌اند اسب نافع بن هلال را كه نامش كامل است و دليل ايشان طرماح بن عدى « 1 » است ( بودن اين طرمّاح عدىّ بن حاتم معلوم نيست ، بلكه پدرش عدى ديگر است على الظّاهر ) و اين جماعت به ركاب امام عليه السّلام پيوستند .\r\nحرّ گفت : اين‌ها از اهل كوفه‌اند من ايشان را حبس كرده يا به كوفه بر مىگردانم .\r\nحضرت فرمود : اين‌ها انصار من مىباشند و به منزلهء مردمى هستند كه با من آمده‌اند و ايشان را چنان حمايت مىكنم كه خويشتن را ، پس هرگاه با همان قرار داد باقى هستى فبها و الّا با تو جنگ خواهم كرد .\r\nپس حرّ از تعرّض آن جماعت بازايستاد . حضرت از ايشان احوال مردم كوفه را پرسيد . مجمّع ابن عبد اللّه كه يك تن از آن جماعت نو رسيده بود گفت امّا اشراف مردم پس رشوه‌هاى بزرگ گرفتند و جوالهاى خود را پر كردند ، پس ايشان مجتمعند به ظلم و عداوت بر تو و امّا باقى مردم را دلها بر هواى تو است و شمشيرها بر جفاى تو .\r\nحضرت فرمود : از فرستاده من قيس بن مسهر چه خبر داريد ؟\r\nگفتند : حصين بن نمير او را گرفت و به نزد ابن زياد فرستاد ، ابن زياد او را امر كرد كه لعن كند بر جناب تو و پدرت ، او درود فرستاد بر تو و پدرت و لعنت كرد ابن زياد و پدرش را و مردم را خواند به نصرت تو و خبر داد ايشان را به آمدن تو ، ابن زياد امر كرد او را از بالاى قصر افكندند و هلاك كردند .\r\nامام عليه السّلام از شنيدن اين خبر اشك در چشمش گرديد و بىاختيار فرو ريخت و فرمود :\r\n\r\n\r\n","description":"","footnote":"\r\n( 1 ) اين شخص داستانى خواندنى با معاويه دارد علاقه‌مندان در مجالس المؤمنين ، ج 1 ، ص 298 ؛ دائرة المعارف الشيعة العامة ، ج 11 ، ص 389 بخوانند .\r\n","page_name":" 775 ","page_number":145},
  {"content":"\r\n\r\n فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  . « 1 » اللّهمّ اجعل لنا و لهم الجنّة نزلا ، و اجمع بيننا و بينهم فى مستقرّ رحمتك ، و غائب مذخور ثوابك .\r\nپس طرمّاح نزديك حضرت آمد و عرض كرد : من در ركاب تو كثرتى نمىبينم ، اگر همين سواران حرّ آهنگ جنگ تو را نمايند تو را كافى خواهند بود ، من يك روز پيش از بيرون آمدنم از كوفه به پشت شهر گذشتم اردويى در آنجا ديدم كه اين دو چشم من كثرتى مثل آن هرگز در يك زمين نديده بود ، پس سبب آن اجتماع را پرسيدم ، گفتند : مىخواهند سان ببينند پس از آن ايشان را به جنگ حسين بفرستند ، اينك يا بن رسول اللّه تو را به خدا قسم مىدهم اگر مىتوانى به كوفه نزديك مشو به قدر يك وجب ، و چنانچه معقل و پناهگاهى خواسته باشى كه خدا تو را در آنجا از هجوم دشمن نگاه دارد تا صلاح وقت به دست آيد ، اينك قدم رنجه دار كه تو را در اين كوه اجأ كه منزل برخى از بطون قبيلهء طىّ است فرود آورم و از اجأ و كوه سلمى بيست هزار مرد شمشير زن از قبيله طى در ركاب تو حاضر سازم كه در مقابل تو شمشير بزنند ، به خدا سوگند كه هر وقت از ملوك غسّان و سلاطين جمير و نعمان بن منذر و لشكر عرب و عجم حمله بر ما وارد آمده است ما قبيلهء طىّ به همين كوه اجأ پناهيده‌ايم و از احدى آسيب نديده‌ايم .\r\nحضرت فرمود : جزاك اللّه و قومك خيرا ، اى طرمّاح ميانهء ما و اين قوم مقالهء گذشته است كه ما را از اين راه قدرت انصراف نيست و نمىدانيم كه احوال آيندهء ما را به چه كار مىدارد . و طرمّاح بن عدىّ در آن وقت براى اهل خود آذوقه و خواربار مىبرد ، پس حضرت را بدرود نمود و وعده كرد كه بار خويش به خانه برساند و براى نصرت امام عليه السّلام بازگردد و چنين كرد ، ولى وقتى كه به همين عذيب هجانات رسيد سماعة بن بدر را ملاقات كرد او خبر شهادت امام را به طرمّاح داد طرمّاح برگشت .\r\n\r\n\r\n","description":"","footnote":"\r\n( 1 ) سورهء احزاب ، آيهء 23 .\r\n","page_name":" 776 ","page_number":146},
  {"content":"\r\n\r\n\r\n[ قصر بنى مقاتل 
  ]\r\nو بالجمله حضرت از عذيب هجانات « 1 » سير كرد تا به قصر بنى مقاتل رسيد و در آنجا نزول اجلال فرمود ، پس ناگاه حضرت نظرش به خيمه‌اى افتاد پرسيد اين خيمه از كيست ؟\r\nگفتند : از عبيد اللّه بن حرّ جعفى است .\r\nفرمود : او را به سوى من بطلبيد ، چون پيك آن حضرت به سوى او رفت و او را به نزد حضرت طلبيد عبيد اللّه گفت : انّا للَّه و انّا اليه راجعون . به خدا قسم من از كوفه بيرون نيامدم مگر به سبب آن كه مبادا حسين داخل كوفه شود و من در آنجا باشم .\r\nبه خدا سوگند كه مىخواهم او مرا نبيند و من او را نبينم .\r\nرسول آن حضرت برگشت و سخنان آن مرحوم از سعادت را نقل كرد . حضرت خود برخاست و به نزد عبيد اللّه رفت و بر او سلام كرد و نزد او نشست و او را به نصرت خود دعوت كرد ، عبيد اللّه همان كلمات سابق را گفت و استقاله كرد از دعوت آن حضرت ، حضرت فرمود : پس اگر يارى ما نخواهى كرد ، پس بپرهيز از خدا و در صدد قتال من بر ميا ، به خدا قسم است كه هر كه استغاثه و مظلوميّت ما را بشنود و يارى ما ننمايد البتّه خدا او را هلاك خواهد كرد .\r\nآن مرد گفت : ان شاء اللّه تعالى چنين نخواهد شد ، پس حضرت برخاست و به منزل خود برگشت .\r\nو چون آخر شب شد جوانان خويش را امر كرد كه آب بردارند و از آنجا كوچ كنند . « 2 »\r\nپس از قصر بنى مقاتل روانه شدند ، عقبة بن سمعان گفت كه : ما يك ساعتى راه\r\n\r\n\r\n","description":"","footnote":"\r\n( 1 ) محلى است در عراق كه فاصله‌اش تا قادسيه شش ميل است . نك : معجم البلدان ، ج 4 ، ص 92 ، مراصد الاطلاع ، ج 2 ، ص 925 .\r\n( 2 ) الارشاد ، ج 2 ، ص 81 - 82 .\r\n","page_name":" 777 ","page_number":147},
  {"content":"\r\n\r\nرفتيم كه آن حضرت را بر روى اسب خواب ربود ، پس بيدار شد و مىگفت : انّا للّه و انّا اليه راجعون و الحمد اللّه ربّ العالمين و اين كلمات را دو دفعه يا سه دفعه مكرّر فرمودند ، پس فرزند آن حضرت ، على بن الحسين عليهما السّلام رو كرد به آن حضرت و سبب گفتن اين كلمات را پرسيد . حضرت فرمود كه : اى پسر جان من ! مرا خواب برد و در آن حال ديدم مردى را كه سوار است و مىگويد كه اين قوم همىروند و مرگ به سوى ايشان همىرود ، دانستم كه خبر مرگ ما را مىدهد . حضرت على بن الحسين عليهما السّلام گفت : اى پدر بزرگوار خداوند نصيب شما نفرمايد . آيا مگر ما بر حق نيستيم ؟\r\nفرمود : بلى ما برحقّيم .\r\nعرض كرد . پس ما چه باك دارم از مردن در حالى كه بر حقّ باشيم ؟\r\nحضرت او را دعاى خير كرد ، پس چون صبح شد پياده شدند و نماز صبح را ادا كردند و به تعجيل سوار شدند ، پس حضرت اصحاب خود را به دست چپ ميل مىداد و مىخواست آن‌ها را از لشكر حرّ متفرّق سازد و آن‌ها مىآمدند و ممانعت مىنمودند و مىخواستند كه لشكر آن حضرت را به طرف كوفه كوچ دهند و آن‌ها امتناع مىنمودند و پيوسته با اين حال بودند تا در حدود نينوا به زمين كربلا رسيدند ، در اين حال ديدند كه سوارى از جانب كوفه نمودار شد كه كمانى بر دوش افكنده و به تعجيل مىآيد ، آن دو لشكر ايستادند به انتظار آن سوار چون نزديك شد بر حضرت سلام نكرد و نزد حرّ رفت و بر او و اصحاب او سلام كرد و نامه‌اى به او داد كه ابن زياد براى او نوشته بود ، چون حرّ نامه را گشود ديد نوشته است :\r\nامّا بعد : پس كار را بر حسين تنگ گردان در هنگامى كه پيك من به سوى تو رسد ، و او را مياور مگر در بيابانى كه آبادانى و آب در او ناياب باشد ، و من امر كرده‌ام پيك خود را كه از تو مفارقت نكند تا آن كه انجام اين امر داده و خبرش را به من برساند .\r\n\r\n","description":"","footnote":"","page_name":" 778 ","page_number":148},
  {"content":"\r\n\r\n\r\n[ توقيف كاروان حسين عليه السّلام 
  ]\r\nپس حرّ نامه را براى حضرت و اصحابش قرائت كرد و در همان موضع كه زمين بىآب و آبادانى بود راه را بر آن حضرت سخت گرفت و امر به نزول نمود .\r\nحضرت فرمود : بگذار ما را كه در اين قريه‌هاى نزديك كه نينوا ، يا غاضريّه ، يا قريهء ديگر كه محلّ آب و آبادانى است فرود آييم .\r\nحرّ گفت : به خدا قسم كه مخالفت حكم ابن زياد نمىتوانم نمود با بودن اين رسول كه بر من گماشته و ديده‌بان قرار داده است .\r\nزهير بن القين گفت : يا بن رسول اللّه ! دستورى دهيد كه ما با ايشان مقاتله كنيم كه جنگ با اين قوم در اين وقت آسان‌تر است از جنگ با لشكرهاى بىحدّ و احصا كه بعد از اين خواهند آمد .\r\nحضرت فرمود كه : من كراهت دارم از آن كه ابتدا به قتال ايشان كنم ، پس در آنجا فرود آمدند و سرادق عصمت و جلالت را براى اهل بيت رسالت برپا كردند ، و اين در روز پنج شنبه دوّم شهر محرّم الحرام بود . « 1 »\r\n\r\n[ نطق امام و حماسه اصحاب 
  ]\r\nو سيّد ابن طاووس نقل كرده كه : نامه و رسول ابن زياد در عذيب هجانات به حرّ رسيد و چون حرّ به موجب نامه امر را بر جناب امام حسين عليه السّلام تضييق كرد حضرت اصحاب خود را جمع نمود و در ميان ايشان به پا خاست و خطبه‌اى در نهايت فصاحت و بلاغت مشتمل بر حمد و ثناى الهى ادا نموده پس فرمود :\r\nهمانا كار ما به اينجا رسيده كه مىبينيد و دنيا از ما رو گردانيده و جرعهء زندگانى به آخر رسيده و مردم دست از حقّ برداشته‌اند و بر باطل جمع شده‌اند ، هر كه ايمان به خدا و روز جزا دارد بايد كه از دنيا روى برتابد و مشتاق لقاى پروردگار خود\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 81 - 84 .\r\n","page_name":" 779 ","page_number":149},
  {"content":"\r\n\r\nگردد ، زيرا كه شهادت در راه حقّ مورث سعادت ابدى است ، و زندگى با ستمكاران و استيلاى ايشان بر مؤمنان به جز محنت و عنا ثمرى ندارد .\r\nپس زهير بن القين برخاست و گفت : شنيديم فرمايش شما را يا بن رسول اللّه ، ما در مقام شما چنانيم كه اگر دنيا براى ما باقى و دائم باشد هرآينه اختيار خواهيم نمود بر او كشته شدن با تو را .\r\nو نافع بن هلال برخاست و گفت : به خدا قسم كه ما از كشته شدن در راه خدا كراهت نداريم و در طريق خود ثابت و با بصيرتيم و دوستى مىكنيم با دوستان تو و دشمنى مىكنيم با دشمنان تو .\r\nپس بربر بن خضير برخاست و گفت : به خدا قسم يا بن رسول اللّه ، كه اين منّتى است از حقّ تعالى بر ما كه در پيش روى تو جهاد كنيم و اعضاى ما در راه تو پاره پاره شود ، پس جدّ تو شفاعت كند ما را در روز جزا . « 1 »\r\n\r\n\r\n","description":"","footnote":"\r\n( 1 ) الملهوف ، ص 137 - 139 .\r\n","page_name":" 780 ","page_number":150},
  {"content":"\r\n\r\n\r\nمقصد سيّم : در بيان ورود حضرت امام حسين - عليه آلاف التحية و الثناء - به كربلا و وقايعى كه از براى آن جناب واقع شده تا زمان شهادت\r\nو در آن چند فصل است :\r\n\r\n","description":"","footnote":"","page_name":" 781 ","page_number":151},
  {"content":"\r\n . \r\n","description":"","footnote":"","page_name":" 782 ","page_number":152},
  {"content":"\r\n\r\n\r\nفصل اوّل : در بيان ورود جناب امام حسين عليه السّلام به زمين كربلا و واقعاتى كه واقع شده است تا روز تاسوعا :\r\n\r\n[ ورود كاروان امام به كربلا 
  ]\r\nبدان كه در روز ورود آن حضرت به كربلا خلاف است ، و اصح اقوال آن است كه ورود آن جناب به كربلا در روز دوّم محرم الحرام سال شصت و يكم هجرت « 1 » بوده ، و چون به آن زمين رسيد پرسيد كه اين زمين چه نام دارد ؟\r\nعرض كردند : كربلا مىنامندش ، چون حضرت نام كربلا شنيد گفت :\r\nاللّهمّ انّى أعوذ بك من الكرب و البلاء .\r\nپس فرمود كه : اين موضع كرب و بلا و محل محنت و عنا است . فرود آييد كه اينجا منزل و محل خيام ما است ، و اين زمين جاى ريختن خون ما است . در اين مكان واقع خواهد شد قبرهاى ما ، خبر داد جدّم رسول خدا صلّى اللّه عليه و آله و سلّم به اين‌ها ، پس در آنجا فرود آمدند .\r\nو حرّ نيز با اصحابش در طرف ديگر نزول كردند « 2 » و چون روز ديگر شد عمر بن سعد ( ملعون ) با چهار هزار مرد سوار به كربلا رسيد و در برابر لشكر آن امام مظلوم\r\n\r\n\r\n","description":"","footnote":"\r\n( 1 ) تصريح بر آن كرده است طبرى در تاريخ ، ج 6 ، ص 233 ؛ ابن اثير در كامل ، ج 4 ، ص 20 ؛ مفيد در الارشاد ، به نقل از پاورقى مقتل الحسين عليه السّلام مقرم ، چاپ شريف رضى ، ص 193 .\r\n( 2 ) الملهوف ، ص 180 .\r\n","page_name":" 783 ","page_number":153},
  {"content":"\r\n\r\nفرود آمدند .\r\nابو الفرج نقل كرده پيش از آن كه ابن زياد عمر سعد را به كربلا روانه كند ، او را ايالت رى داده و والى رى نموده بود ، چون خبر به ابن زياد رسيد كه امام حسين عليه السّلام به عراق تشريف آورده پيكى به جانب عمر بن سعد فرستاد كه اوّلا برو به جنگ حسين و او را بكش و از پس آن جانب رى سفر كن .\r\nعمر سعد به نزد ابن زياد آمده گفت : اى امير ! از اين مطلب عفو نما .\r\nگفت : تو را معفوّ مىدارم و ايالت رى از تو بازمىگيرم .\r\nعمر سعد مردد شد ما بين جنگ با امام حسين عليه السّلام و دست برداشتن از ملك رى ، لاجرم گفت : مرا يك شب مهلت ده تا در كار خويش تأملى كنم . پس شب را مهلت گرفته و در امر خود فكر نمود ، آخر الأمر شقاوت بر او غالب گشته جنگ سيّد الشهداء عليه السّلام را به تمناى ملك رى اختيار كرد ، روز ديگر به نزد ابن زياد رفت و قتل امام حسين عليه السّلام را به عهده گرفت .\r\nپس ابن زياد با لشكر عظيم او را به جنگ حضرت امام حسين عليه السّلام روانه كرد . « 1 »\r\nسبط ابن الجوزى نيز قريب به همين مضمون را نقل كرده ، پس از آن [ از 
  ] محمّد بن سيرين نقل كرده كه مىگفت : معجزه‌اى از امير المؤمنين عليه السّلام در اين باب ظاهر شد ، چه آن حضرت گاهى كه عمر سعد را در ايّام جوانيش ملاقات مىكرد به او فرموده : واى بر تو يا بن سعد ، چگونه خواهى بود در روزى كه مردد شوى ما بين جنّت و نار و تو اختيار جهنّم كنى ! ؟ . « 2 »\r\nو بالجمله ، چون عمر سعد وارد كربلا شد عروة بن قيس احمسى را طلبيد و خواست كه او را به رسالت به خدمت حضرت بفرستد و از آن جناب بپرسد كه براى چه به اينجا آمده‌اى و چه اراده دارى ؟\r\nچون عروه از كسانى بود كه نامه براى آن حضرت نوشته بود حيا مىكرد كه به\r\n\r\n\r\n","description":"","footnote":"\r\n( 1 ) مقاتل الطالبيين ، ص 74 .\r\n( 2 ) تذكرة الخواص ، ص 247 .\r\n","page_name":" 784 ","page_number":154},
  {"content":"\r\n\r\nسوى آن حضرت پويد و چنين سخن گويد ، گفت : مرا معفوّ دار و اين رسالت را به ديگرى واگذار .\r\nپس ابن سعد به هر يك از رؤساى لشكر كه مىگفت ، به اين علّت ابا مىكردند زيرا كه اكثر آن‌ها از كسانى بودند كه نامه براى آن جناب نوشته بودند و حضرت را به عراق طلبيده بودند ، پس كثير بن عبد اللّه كه ملعونى شجاع و بىباك و بىحيايى فتّاك بود برخاست و گفت كه : من براى اين رسالت حاضرم و اگر خواهى ناگهانى او را به قتل در آورم .\r\nعمر سعد گفت : اين را نمىخواهم و ليكن برو به نزد او و بپرس كه براى چه به اين ديار آمده ؟\r\nپس آن لعين متوجّه لشكرگاه آن حضرت شد . ابو ثمامهء صائدى را چون نظر بر آن پليد افتاد به حضرت عرض كرد كه : اين مرد كه به سوى شما مىآيد بدترين اهل زمين و خون ريزترين مردم است اين بگفت و به سوى كثير شتافت و گفت : اگر به نزد حسين عليه السّلام خواهى شد شمشير خود را بگذار و طريق خدمت حضرت را پيش دار .\r\nگفت : لا و اللّه ، هرگز شمشير خويش را فرو نگذارم ، همانا من رسولم ، اگر گوش فرا داريد ابلاغ رسالت كنم و اگر نه طريق مراجعت گيرم .\r\nابو ثمامه گفت : پس قبضهء شمشير تو را نگه مىدارم تا آن كه رسالت خود را بيان كنى و برگردى .\r\nگفت : به خدا قسم كه نخواهم گذاشت كه دست بر شمشيرم گذارى .\r\nگفت : به من بگو آنچه دارى تا به حضرت عرض كنم و من نمىگذارم كه چون تو مرد فاجر و فتّاكى با اين حال به خدمت آن سرور روى .\r\nپس لختى با هم بد گفتند و آن خبيث به سوى عمر سعد برگشت و حكايت حال را نقل كرد ، عمر ، قرّة بن قيس حنظلى را براى رسالت روانه كرد . چون قرّة نزديك شد حضرت با اصحاب خود فرمود كه : اين مرد را مىشناسيد ؟\r\n\r\n","description":"","footnote":"","page_name":" 785 ","page_number":155},
  {"content":"\r\n\r\nحبيب بن مظاهر عرض كرد : بلى ، مردى است از قبيلهء حنظله و با ما خويش است و مردى است موسوم به حسن رأى ، و من گمان نمىكردم كه او داخل لشكر عمر سعد شود .\r\nپس آن مرد آمد به خدمت آن حضرت و سلام كرد و تبليغ رسالت خود نمود ، حضرت در جواب فرمود كه : آمدن من بدين جا براى آن است كه اهل ديار شما نامه‌هاى بسيار به من نوشتند و به مبالغه بسيار مرا طلبيدند ، پس اگر از آمدن من كراهت داريد برمىگردم و مىروم .\r\nپس حبيب رو كرد به قرّة و گفت : واى بر تو اى قرّة ، از اين امام به حقّ روى مىگردانى و به سوى ظالمان مىروى ؟ بيا يارى كن اين امام را كه به بركت پدران او هدايت يافته‌اى ، آن بىسعادت گفت : پيام ابن سعد را ببرم و بعد از آن با خود فكر مىكنم تا ببينم چه صلاح است .\r\nپس برگشت به سوى پسر سعد و جواب امام را نقل كرد . عمر گفت : اميدوارم كه خدا مرا از محاربه و مقاتله با او نجات دهد .\r\nپس نامه‌اى به ابن زياد نوشت و حقيقت حال را در آن درج كرده براى ابن زياد فرستاد .\r\nحسّان بن فائد عبسى گفته كه : من در نزد پسر زياد حاضر بودم كه اين نامه به دو رسيد ، چون نامه را باز كرد و خواند گفت :\r\n الان اذ علقت مخالبنا به * يرجو النّجاة ولات حين مناص \r\nيعنى : الحال كه چنگالهاى ما بر حسين بند شده در صدد نجات خود بر آمده و حال آن كه ملجأ و مناصى از براى رهايى او نيست .\r\nپس در جواب عمر نوشت كه : نامهء تو رسيد و به مضمون آن رسيدم ، پس الحال بر حسين عرض كن كه او و جميع اصحابش براى يزيد بيعت كنند تا من هم ببينم رأى خود را در باب او بر چه قرار خواهد گرفت ، و السّلام . « 1 »\r\n\r\n\r\n","description":"","footnote":"\r\n( 1 ) الارشاد ، ج 2 ، ص 86 .\r\n","page_name":" 786 ","page_number":156},
  {"content":"\r\n\r\nپس چون جواب نامه به عمر رسيد ، آنچه عبيد اللّه نوشته بود به حضرت عرض نكرد . زيرا كه مىدانست آن حضرت به بيعت يزيد راضى نخواهد شد .\r\nابن زياد پس از اين نامه ، نامهء ديگرى نوشت براى عمر سعد كه يا بن سعد ! حايل شو ميان حسين و اصحاب او و ميان آب فرات و كار را بر ايشان تنگ كن و مگذار كه يك قطره آب بچشند چنان كه حايل شدند ميان عثمان بن « 1 » عفّان تقىّ زكىّ ، و آب\r\n\r\n\r\n","description":"","footnote":"\r\n( 1 ) مكشوف باد كه عثمان بن عفّان را مصريان در مدينه محاصره كردند و منع آب از وى نمودند ، خبر به امير المؤمنين عليه السّلام كه رسيد آن جناب متغيّر شدند و از براى او آب فرستادند و شرح قضيّهء او در تواريخ مسطور است .\r\nلكن بنى اميّه اين وقعه را دست آويز ديرينهء خود قرار دادند و به مردم اظهار داشتند كه عثمان كشته شده با حال تشنگى ، بايد تلاقى نمود . و به گمان مردم دادند كه شورش مردم بر عثمان به صواب ديد حضرت امير عليه السّلام بوده ، در اين باب اهل فتنه و بغى و نواصب خون‌ريزيها از مسلمانان كردند تا وقعه كربلا رسيد ، اوّل حكم كه ابن زياد نمود منع آب از عترت پيغمبر صلّى اللّه عليه و آله و سلّم شد و از زمانى كه حكم منع آب شد عمر بن سعد در صدد اجراى اين حكم بر آمد و به همراهان و لشكر خود سپرد كه نگذاريد اصحاب امام حسين از شريعهء فرات آب بردارند اگر چه شط فرات طويل و عريض بود لكن اصحاب حضرت در محاصره بودند و مكرّر ابن زياد در منع آب تأكيد كرد . عمر بن سعد بن حجّاج زبيدى را با پانصد سوار مأمور كرد كه مواظب شرايع فرات باشند و تشنگى سخت شديد در اصحاب حضرت .\r\nو از مناقب نقل شده كه : سه شبانه روز ممنوع بودند ، گاهى چشمه حفر كردند و آن جماعت بىحيا پر كردند ، گاهى چاه كندند براى استعمال آب غير شرب ، و گاهى شبانگاه حضرت أبو الفضل عليه السّلام تشريف برد و آبى آورد . و در روايت امالى از حضرت سجّاد عليه السّلام مروى است كه در شب عاشورا جناب علىّ اكبر عليه السّلام با پنجاه نفر رفت در شريعه و آب آورد و حضرت سيّد الشهداء عليه السّلام به اصحاب فرمود : برخيزيد و از اين آب بياشاميد و اين آخر توشهء شما است از دنيا و وضو بگيريد و غسل كنيد و جامه‌هاى خود را بشوييد تا كفن باشد براى شما و از صبح عاشورا ديگر ميسّر نشد آبى به حرم رسول خدا صلّى اللّه عليه و آله و سلّم برسد و معلوم است كه هواى گرمسير در يك ساعت تشنگى چه اندازه كار سخت مىشود . و قدر معلوم از تواريخ و اخبار آن است كه كشته شدند ذريّهء رسول خدا صلّى اللّه عليه و آله و سلّم با لب تشنه ، پس چه قدر شايسته باشد كه دوستان آن حضرت در وقت آشاميدن آب يادى از تشنگى آن سيّد مظلومان نمايند .\r\nو از مصباح كفعمى منقول است كه هنگامى كه جناب سكينه در مقتل پدر بزرگوار خود آمد جسد آن حضرت را در آغوش گرفت و از كثرت گريستن مدهوش شد و اين شعر را از پدر بزرگوار خود در عالم ابتدا بشنيد :\r\n شيعتى ما ان شربتم رىّ عذب فاذكرونى * او سمعتم بغريب او شهيد فاندبونى \r\n[ مصباح ، ص 967 
  ] و ظاهر اين است بقيّه اشعارى كه به اين رديف اهل مراثى مىخوانند از ملحقات شعرا باشد نه از خود حضرت ، و نيكو ارداف نموده‌اند :\r\nدر كامل بهائى است كه ابن زياد به مسجد جامع رفت و گفت : منادى ندا كرد كه مردان جمله با سلاح از شهر بيرون بروند از براى جنگ با امام حسين و هر مردى كه در شهر باشد او را بكشند [ كامل بهائى ، ص 279 
  ] . و هم نوشته كه :\r\nدر كوفه و حوالى آن هيچ مردى نمانده بود الّا كه ابن زياد [ جمله را 
  ] طوعا و كرها به كربلا رانده بود تا به تير و شمشير و سنگ و عصا و غيره كار حسين و اصحابش را تمام كند . [ ص 281 
  ] و گفته كه : راويان احوال ايشان حميد بن مسلم كندى كه در لشكر ملاعين بود و زينب خواهر امام حسين عليه السّلام و علىّ زين العابدين عليه السّلام‌اند و حميد از جملهء نيك مردان بود لكن او را به اكراه و اجبار آنجا حاضر كرده بودند .\r\nمؤلّف رحمة اللّه [ كامل بهائى ، ص 286 
  ] .\r\n","page_name":" 787 ","page_number":157},
  {"content":"\r\n\r\nدر روزى كه او را محصور كردند .\r\nپس چون اين نامه به پسر سعد رسيد همان وقت عمر بن حجّاج را با پانصد سوار بر شريعه موكّل گردانيد و آن حضرت را از آب منع كردند ، و اين واقعه سه روز قبل از شهادت آن حضرت واقع شد . « 1 »\r\n\r\n[ تعداد نيروهاى سپاه دشمن 
  ]\r\nو از آن روزى كه عمر سعد به كربلا رسيد ، پيوسته ابن زياد لشكر براى او روانه مىكرد ، تا آن كه به روايت سيّد تا ششم محرّم بيست هزار سوار نزد آن ملعون جمع شد .\r\nو موافق بعضى از روايات پيوسته لشكر آمد تا به تدريج سى هزار سوار نزد عمر جمع شد ، و ابن زياد براى پسر سعد نوشت كه عذرى از براى تو نگذاشتم در باب لشكر بايد مردانه باشى و آنچه واقع مىشود در هر صبح و شام مرا خبر دهى .\r\n\r\n[ مكالمه امام با عمر بن سعد 
  ]\r\nپس چون حضرت آمدن لشكر را براى مقاتله با او ديد به سوى ابن سعد پيامى فرستاد كه من با تو مطلبى دارم و مىخواهم تو را ببينم .\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 84 - 86 .\r\n","page_name":" 788 ","page_number":158},
  {"content":"\r\n\r\nپس شبانگاه يكديگر را ملاقات نموده و گفتگوى بسيار با هم نمودند ، پس عمر به سوى لشكر خويش برگشت و نامه به عبيد اللّه بن زياد نوشت كه اى امير ! خداوند آتش برافروختهء نزاع ما را با حسين خاموش كرد و امر امّت را اصلاح فرمود ، اينك حسين عليه السّلام با من عهد كرده كه برگردد به سوى مكانى كه آمده ، يا برود در يكى از سرحدّات منزل كند و حكم او مثل يكى از ساير مسلمانان باشد در خير و شرّ ، يا آن كه برود در نزد امير يزيد دست خود را در دست او نهد تا او هر چه خواهد بكند . و البتّه در اين مطلب رضايت تو و صلاحيّت امّت است . « 1 »\r\nمؤلّف گويد : اهل سير و تواريخ از عقبة بن سمعان غلام رباب زوجهء امام حسين عليه السّلام نقل كرده‌اند كه گفت : من با امام حسين عليه السّلام بودم از مدينه تا مكّه و از مكّه تا عراق و از او مفارقت نكردم تا وقتى كه به درجه شهادت رسيد ، و هر فرمايشى كه در هر جا فرمود اگر چه يك كلمه باشد خواه در مدينه ، يا مكّه ، يا در راه عراق ، يا روز شهادتش تمام را حاضر بودم و شنيدم اين كلمه را كه مردم مىگويند آن حضرت فرمود : « دست خود را در دست يزيد بن معاويه گذارد » نفرمود . « 2 »\r\nفقير گويد : پس ظاهر آن است كه اين كلمه را عمر سعد از پيش خود در نامه درج كرده تا شايد اصلاح شود و كار به مقاتله نرسد ، چه آن كه عمر سعد از ابتداء ، جنگ با آن حضرت را كراهت داشت و مايل نبود .\r\nو بالجمله چون نامه به عبيد اللّه رسيد و خواند گفت : اين نامهء شخص ناصح مهربانى است با قوم خود و بايد قبول كرد .\r\nشمر ملعون برخاست و گفت : اى امير ! آيا اين مطلب را از حسين قبول مىكنى ؟ به خدا سوگند كه اگر او خود را به دست تو ندهد و در پى كار خود رود ، امر او قوّت خواهد گرفت و تو را ضعف فرو خواهد گرفت . اگر خلاف كند دفع او را ديگر نتوانى كرد ، لكن الحال به چنگ تو گرفتار است و آنچه رأيت در باب او قرار\r\n\r\n\r\n","description":"","footnote":"\r\n( 1 ) الارشاد ، ج 2 ، ص 87 .\r\n( 2 ) نفس المهموم ، ص 221 .\r\n","page_name":" 789 ","page_number":159},
  {"content":"\r\n\r\nگيرد از پيش مىرود . پس امر كن كه در مقام اطاعت و حكم تو بر آيد پس آنچه خواهى از عقوبت يا عفو در حقّ او و اصحابش به عمل آور .\r\nابن زياد حرف او را پسنديد و گفت : نامه‌اى مىنويسم در اين باب به عمر بن سعد و با تو آن را روانه مىكنم و بايد ابن سعد آن را بر حسين و اصحابش عرض نمايد اگر قبول اطاعت من نمودند ، ايشان را سالما به نزد من بفرستد و اگر نه با ايشان كارزار كند و اگر پسر سعد از كارزار با حسين اباء نمايد تو امير لشكر مىباش و گردن عمر را بزن و سرش را براى من روانه كن .\r\n\r\n[ اعزام شمر به كربلا و تهديد به عزل عمر 
  ]\r\nپس نامه نوشت به اين مضمون :\r\nاى پسر سعد ! من تو را نفرستادم كه با حسين رفق و مدارا كنى و در جنگ او مسامحه و مماطله نمايى و نگفتم سلامت و بقاى او را متمنّى و مترجى باشى و نخواستم گناه او را عذر خواه گردى و از براى او به نزد من شفاعت كنى ، نگران باش اگر حسين و اصحاب او در مقام اطاعت و انقياد حكم من مىباشند پس ايشان را به سلامت براى من روانه نما ؛ و اگر اباء و امتناع نمايند با لشكر خود ايشان را احاطه كن و با ايشان مقاتلت نما تا كشته شوند و آن‌ها را مثله كن ، همانا ايشان مستحقّ اين امر مىباشند ! و چون حسين كشته شد سينه و پشت او را پايمال ستوران كن ، چه او سركش و ستمكار است و من دانسته‌ام كه سم ستوران مردگان را زيان نكند ، چون بر زبان رفته است كه اگر او را كشم اسب بر كشتهء او برانم اين حكم بايد انفاذ شود ! پس اگر به تمام آنچه امرت كنم اقدام نمودى جزاى شنونده و پذيرنده به تو مىدهم و اگر نه از عطا محرومى و از امارت لشكر معزول ، و شمر بر آن‌ها امير است و منصوب ، و السّلام .\r\nآن نامه را به شمر داد و به كربلا روانه نمود . « 1 »\r\n\r\n\r\n","description":"","footnote":"\r\n( 1 ) الارشاد ، ج 2 ، ص 88 - 89 .\r\n","page_name":" 790 ","page_number":160},
  {"content":"\r\n\r\n\r\nفصل دوّم : در وقايع روز تاسوعا و شب عاشورا\r\n\r\n[ تصميم عمر به جنگ با امام عليه السّلام 
  ]\r\nچون روز پنج شنبه نهم محرّم الحرام رسيد شمر ملعون با نامهء ابن زياد لعين در امر قتل امام عليه السّلام به كربلا وارد شد و آن نامه را به ابن سعد نمود ، چون آن پليد از مضمون نامه آگه گرديد خطاب كرد به شمر و گفت : مالك ويلك ؟ ! خداوند تو را از آبادانىها دور افكند و زشت كند چيزى را كه تو آورده‌اى ، سوگند با خداى چنان گمان مىكنم كه تو بازداشتى ابن زياد را از آنچه من به دو نوشتم و فساد كردى امرى را كه اصلاح آن را اميد مىداشتم . و اللّه ، حسين آن كس نيست كه تسليم شود و دست بيعت به يزيد دهد چه جان پدرش علىّ مرتضى در پهلوهاى او جا دارد .\r\nشمر گفت : اكنون با امر امير چه خواهى كرد ؟ يا فرمان او بپذير و با دشمن او طريق مبارزت گير و اگر نه دست از عمل بازدار و امر لشكر را با من گذار .\r\nعمر سعد گفت : لا و لا كرامة لك . من اين كار را انجام خواهم داد ، تو هم چنان سرهنگ پيادگان باش و من امير لشكرم ، اين بگفت و در تهيهء قتال با جناب سيّد الشّهداء عليه السّلام شد .\r\n\r\n[ امان‌نامه شمر 
  ]\r\nشمر چون ديد كه ابن سعد مهيّاى قتال است به نزديك لشكر امام عليه السّلام آمد و\r\n\r\n","description":"","footnote":"","page_name":" 791 ","page_number":161},
  {"content":"\r\n\r\nبانگ زد كه كجايند فرزندان خواهر من : عبد اللّه و جعفر و عثمان و عبّاس ؟ چه آن كه مادر اين چهار برادر « امّ البنين » از قبيلهء بنى كلاب بود كه شمر ملعون نيز از اين قبيله بوده .\r\nو جناب امام حسين عليه السّلام بانگ او را شنيد ، برادران خود را امر فرمود كه جواب او را دهيد ، اگر چه فاسق است لكن با شما قرابت و خويشى دارد .\r\nپس آن سعادتمندان با آن شقىّ گفتند : چه بود كارت ؟\r\nگفت : اى فرزندان خواهر من ! شماها در امانيد ، با برادر خود حسين رزم ندهيد ، از دور برادر خود كناره گيريد و سر در طاعت امير المؤمنين يزيد درآوريد !\r\n\r\n[ رد امان‌نامه 
  ]\r\nجناب عبّاس بن على عليه السّلام بانگ بر او زد كه : بريده با دستهاى تو و لعنت باد بر امانى كه تو از براى ما آوردى ! « 1 » اى دشمن خدا ! امر مىكنى ما را كه دست از برادر و مولاى خود حسين بن فاطمه عليه السّلام برداريم و سر در طاعت ملعونان و فرزندان ملاعينان درآوريم ؟ آيا ما را امان مىدهى و از براى پسر رسول خدا صلّى اللّه عليه و آله و سلّم امان نيست ؟ ! شمر از شنيدن اين كلمات خشمناك شد و به لشكرگاه خويش بازگشت . « 2 »\r\n\r\n[ اعلان جنگ و آراستن سپاه 
  ]\r\nپس ابن سعد لشكر خويش را بانگ زد كه « يا خيل اللّه ! اركبى ، و بالجنّة ابشرى » ! اى لشكرهاى خدا ! سوار شويد و مستبشر بهشت باشيد .\r\nپس جنود نامسعود او سوار گشته و رو به اصحاب حضرت سيّد الشّهداء عليه السّلام آوردند در حالى كه حضرت سيّد الشهداء عليه السّلام در پيش خيمه شمشير خود را بر گرفته بود و سر به زانوى اندوه گذاشته و به خواب رفته بود . و اين واقعه در عصر روز نهم\r\n\r\n\r\n","description":"","footnote":"\r\n( 1 ) اعلام الورى ، ص 120 ؛ تذكرة الخواص ، ص 142 .\r\n( 2 ) اسرار الشهادة ، ص 318 و چاپ سه جلدى ، ج 2 ، ص 189 به نقل از الملهوف ، ص 38 .\r\n","page_name":" 792 ","page_number":162},
  {"content":"\r\n\r\nمحرّم الحرام بود . « 1 »\r\nشيخ كلينى از حضرت صادق عليه السّلام روايت فرموده كه : آن جناب فرمود : روز تاسوعا روزى بود كه جناب امام حسين عليه السّلام و اصحابش را در كربلا محاصره كردند و سپاه اهل شام بر قتال آن حضرت اجتماع كردند ، و ابن مرجانه و عمر سعد خوش حال شدند به سبب كثرت سپاه و بسيارى لشكر كه براى آن‌ها جمع شده بودند و حضرت حسين عليه السّلام و اصحاب او را ضعيف شمردند و يقين كردند كه ياورى از براى آن حضرت نخواهد آمد و اهل عراق او را مدد نخواهند كرد ، پس فرمود : پدرم فداى آن ضعيف و غريب . « 2 »\r\nو بالجمله چون جناب زينب عليها السّلام صداى ضجّه و خروش لشكر را شنيد نزد برادر دويد و عرض كرد : برادر مگر صداهاى لشكر را نمىشنويد كه نزديك شده‌اند ؟\r\nپس حضرت سر از زانو برداشت و خواهر را فرمود كه : اى خواهر ! اكنون رسول خدا صلّى اللّه عليه و آله و سلّم را در خواب ديدم كه به من فرمود تو به سوى ما خواهى آمد .\r\nچون حضرت زينب عليها السّلام اين خبر وحشت اثر را شنيد طپانچه بر صورت زد و صدا را به وا ويلا بلند كرد ، حضرت فرمود كه : اى خواهر ! ويل و عذاب از براى تو نيست ، ساكت باش خدا تو را رحمت كند .\r\nپس جناب عبّاس عليه السّلام به خدمت آن حضرت آمد و عرض كرد : برادر ! لشكر روى به شما آورده‌اند . حضرت برخاست و فرمود : اى برادر عبّاس ! سوار شو جانم فداى تو باد و برو ايشان را ملاقات كن و بپرس چه شده كه ايشان رو به ما آورده‌اند .\r\nجناب عبّاس عليه السّلام با بيست سوار كه از جمله زهير و حبيب بودند به سوى ايشان شتافت و از ايشان پرسيد كه غرض شما از اين حركت و غوغا چيست ؟\r\nگفتند : از امير حكم آمده كه بر شما عرض كنيم كه : در تحت فرمان او درآييد و اطاعت او را لازم دانيد و اگر نه با شما قتال و مبارزت كنيم .\r\n\r\n\r\n","description":"","footnote":"\r\n( 1 ) الارشاد ، ج 2 ، ص 89 با اختلاف .\r\n( 2 ) الكافى ، ج 4 ، ص 147 .\r\n","page_name":" 793 ","page_number":163},
  {"content":"\r\n\r\nجناب عبّاس عليه السّلام فرمود : پس تعجيل مكنيد تا من برگردم و كلام شما را با برادرم عرضه دارم .\r\nايشان توقف نمودند جناب عبّاس عليه السّلام به سرعت تمام به سوى آن امام انام شتافت و خبر آن لشكر را بر آن جناب عرضه داشت .\r\n\r\n[ يك شب مهلت 
  ]\r\nحضرت فرمود : به سوى ايشان برگرد و از ايشان مهلتى بخواه كه امشب را صبر كنند و كارزار را به فردا اندازند كه امشب قدرى نماز و دعا و استغفار كنم چه خدا مىداند كه من دوست مىدارم نماز و تلاوت قرآن و كثرت دعا و استغفار را . و از آن سوى ، اصحاب عبّاس در مقابل آن لشكر توقّف نموده بودند و ايشان را موعظه مىنمودند تا جناب عبّاس عليه السّلام برگشت و از ايشان آن شب را مهلت طلبيد . « 1 »\r\nسيّد فرموده كه : ابن سعد خواست مضايقه كند ، عمرو بن الحجّاج الزّبيدى گفت : به خدا قسم اگر ايشان از اهل ترك و ديلم بودند و از ما چنين امرى را خواهش مىنمودند ما اجابت مىكرديم ايشان را ، تا چه رسد به اهل بيت پيغمبر صلّى اللّه عليه و آله و سلّم . « 2 »\r\nو در روايت طبرى است كه : قيس بن اشعث گفت : اجابت كن خواهش ايشان را و مهلتشان ده لكن به جان خودم قسم است كه اين جماعت فردا صبح با تو مقاتله خواهند كرد و بيعت نخواهند نمود .\r\nعمر سعد گفت : به خدا قسم اگر اين بدانم امر ايشان را به فردا نخواهم افكند .\r\nپس آن منافقان آن شب را مهلت دادند ، « 3 » و عمر سعد رسولى در خدمت\r\n\r\n\r\n","description":"","footnote":"\r\n( 1 ) الارشاد ، ج 2 ، ص 81 - 91 ؛ بحار الأنوار ، ج 44 ، ص 391 - 392 ؛ العوالم ، ج 17 ، ص 242 ؛ اكسير العبادات فى اسرار الشهادات ، ج 2 ، ص 190 .\r\n( 2 ) الملهوف ، ص 89 ؛ اكسير العبادات ، ج 2 ، ص 191 به نقل از الملهوف .\r\n( 3 ) تاريخ طبرى ، ج 4 ، ص 316 .\r\n","page_name":" 794 ","page_number":164},
  {"content":"\r\n\r\nجناب عبّاس عليه السّلام روان كرد و پيام داد براى آن حضرت كه يك امشب را به شما مهلت داديم . بامدادان اگر سر به فرمان درآوريد شما را به نزد پسر زياد كوچ خواهيم داد ، و اگر نه دست از شما بر نخواهيم داشت و فيصل امر را بر ذمّت شمشير خواهيم گذاشت ، اين هنگام هر دو لشكر به آرامگاه خود بازشدند . « 1 »\r\n\r\nذكر وقايع ليلهء عاشورا :\r\nپس همين كه شب عاشورا نزديك شد حضرت امام حسين عليه السّلام اصحاب خود را جمع كرد ، حضرت امام زين العابدين عليه السّلام فرموده كه : من در آن وقت مريض بودم ، با آن حال نزديك شدم و گوش فرا داشتم تا پدرم چه مىفرمايد ، شنيدم كه با اصحاب خود گفت :\r\n\r\n[ گفتگوى امام با ياران خويش 
  ]\r\nاثنى على اللّه أحسن الثّناء ( تا آخر خطبه كه حاصلش به فارسى اين است ) :\r\nثنا مىكنم خداوند خود را به نيكوتر ثناها ، و حمد مىكنم او را بر شدّت و رخاء ، اى پروردگار من ، سپاس مىگزارم تو را بر اين كه ما را به تشريف نبوّت تكريم فرمودى ، و قرآن را تعليم ما نمودى ، و به معضلات دين ما را دانا كردى ، و ما را گوش شنوا و ديده بينا و دل دانا عطا كردى ، پس بگردان ما را از شكرگزاران خود .\r\nپس فرمود : امّا بعد ، همانا من اصحابى باوفاتر و بهتر از اصحاب خود نمىدانم ، و اهل بيتى از اهل بيت خود نيكوتر ندانم ، خداوند شما را جزاى خير دهاد و الحال آگاه باشيد كه من گمان ديگر در حقّ اين جماعت داشتم و ايشان را در طريق اطاعت و متابعت خود پنداشتم . اكنون آن خيال ديگر گونه صورت بست .\r\nلاجرم بيعت خود را از شما برداشتم و شما را به اختيار خود گذاشتم تا به هر جانب كه خواهيد كوچ دهيد و اكنون پردهء شب شما را فرو گرفته ، شب را مطيّهء رهوار خود\r\n\r\n\r\n","description":"","footnote":"\r\n( 1 ) الارشاد ، ج 2 ، ص 91 .\r\n","page_name":" 795 ","page_number":165},
  {"content":"\r\n\r\nقرار دهيد و به هر سو كه خواهيد برويد ، چه اين جماعت مرا مىجويند ، چون به من دست يابند به غير من نپردازند . « 1 »\r\n\r\n[ حماسه‌آفرينىهاى اصحاب امام عليه السّلام 
  ]\r\nچون آن جناب سخن بدين جا رسانيد ، برادران و فرزندان و برادرزادگان و فرزندان عبد اللّه [ بن 
  ] جعفر عرض كردند : براى چه اين كار كنيم آيا براى آن كه بعد از تو زندگى كنيم ؟ خداوند هرگز نگذارد كه ما اين كار ناشايسته را ديدار كنيم .\r\nو اوّل كسى كه به اين كلام ابتدا كرد عبّاس بن على عليهما السّلام بود ، پس از آن سايرين متابعت او كردند و بدين منوال سخن گفتند .\r\nپس آن حضرت رو كرد به فرزندان عقيل و فرمود كه : شهادت مسلم بن عقيل شما را كافى است ، زياده بر اين مصيبت مجوييد من شما را رخصت دادم هركجا خواهيد برويد . « 2 » عرض كردند : سبحان اللّه ! مردم با ما چه گويند و ما به جواب چه بگوييم ؟ بگوييم دست از بزرگ و سيّد و پسر عمّ خود برداشتيم و او را در ميان دشمن گذاشتيم بىآن كه تير و نيزه و شمشيرى در نصرت او به كار بريم ؟ نه به خدا سوگند ما چنين كار ناشايسته نخواهيم كرد بلكه جان و مال و اهل و عيال خود را در راه تو فدا كنيم و با دشمن تو قتال كنيم تا بر ما همان آيد كه بر شما آيد ، خداوند قبيح كند آن زندگانى را كه بعد از تو خواهيم . « 3 »\r\nاين وقت مسلم بن عوسجه برخاست و عرض كرد : يا بن رسول اللّه ! آيا ما آن كس باشيم كه دست از تو بازداريم ؟ پس به كدام حجّت در نزد حقّ تعالى اداى حقّ تو را عذر بخواهيم ؟ لا و اللّه ، من از خدمت شما جدا نشوم تا نيزهء خود را در سينه‌هاى دشمنان تو فرو برم ، و تا دستهء شمشير در دست من باشد اندام اعدا را مضروب\r\n\r\n\r\n","description":"","footnote":"\r\n( 1 ) العوالم ، ص 165 ؛ اكسير العبادات ، ج 2 ، ص 219 ؛ بحار الأنوار ، ج 44 ، ص 392 ؛ العوالم ، ج 17 ، ص 243 .\r\n( 2 ) اكسير العبادات ، ج 2 ، ص 219 به نقل از الملهوف .\r\n( 3 ) بحار الأنوار ، ج 44 ، ص 393 ؛ العوالم ، ج 17 ، ص 244 ؛ اكسير العبادات ، ج 2 ، ص 220 .\r\n","page_name":" 796 ","page_number":166},
  {"content":"\r\n\r\nسازم و اگر مرا سلاح جنگ نباشد به سنگ با ايشان محاربه خواهم كرد ، سوگند با خداى كه ما دست از يارى تو بر نمىداريم تا خداوند بداند كه ما حرمت پيغمبر را در حقّ تو رعايت نموديم . « 1 »\r\nبه خدا سوگند كه من در مقام يارى تو به مرتبه‌اى مىباشم كه اگر بدانم كشته مىشوم آن‌گاه مرا زنده كنند و بكشند و بسوزانند و خاكستر مرا بر باد دهند و اين كردار را هفتاد مرتبه با من به جاى آورند هرگز از تو جدا نخواهم شد تا گاهى كه مرگ را در خدمت تو ملاقات كنم ، و چگونه اين خدمت را به انجام نرسانم و حال آن كه يك شهادت بيش نيست و پس از آن كرامت جاودانه و سعادت ابديّه است .\r\nپس زهير بن قين برخاست و عرضه داشت : به خدا سوگند كه من دوست دارم كه كشته شوم ، آن‌گاه زنده گردم ، پس كشته شوم ، تا هزار مرتبه مرا بكشند و زنده شوم و در ازاى آن خداى متعال دور گرداند شهادت را از جان تو و جان اين جوانان اهل بيت تو .\r\nو هر يك از اصحاب آن جناب بدين منوال شبيه به يكديگر با آن حضرت سخن مىگفتند و زبان حال هر يك از ايشان اين بود :\r\n شاها من ار به عرش رسانم سرير فضل * مملوك اين جنابم و محتاج اين درم\r\nگر بر كنم دل از تو و بردارم از تو مهر * اين مهر بر كه افكنم آن دل كجا برم \r\nپس حضرت همگى را دعا خير فرمود . « 2 »\r\nو علّامهء مجلسى رحمة اللّه نقل كرده كه در آن وقت جاهاى ايشان را در بهشت به ايشان نمود ، و حور و قصور و نعيم خود را مشاهده كردند و بر يقين ايشان بيفزود و از اين جهت احساس الم نيزه و شمشير و تير نمىكردند و در تقديم شهادت تعجيل مىنمودند . « 3 »\r\n\r\n\r\n","description":"","footnote":"\r\n( 1 ) اكسير العبادات ، ج 2 ، ص 220 به نقل از الملهوف ، ص 40 .\r\n( 2 ) الارشاد مفيد ، ج 2 ، ص 91 - 93 .\r\n( 3 ) جلاء العيون ، ص 650 ؛ الخرائج ، ج 2 ، ص 847 .\r\n","page_name":" 797 ","page_number":167},
  {"content":"\r\n\r\nو سيّد ابن طاووس روايت كرده كه در اين وقت محمّد بن بشير « 1 » الحضرمى را خبر دادند كه : پسرت را سر حدّ مملكت رى اسير گرفتند .\r\nگفت : عوض جان او و جان خود را از آفرينندهء جان‌ها مىگيرم و من دوست ندارم كه او را اسير كنند و من پس از او زنده و باقى بمانم .\r\nچون حضرت كلام او را شنيد فرمود : خدا تو را رحمت كند ، من بيعت خويش را از تو برداشتم ، برو و فرزند خود را از اسيرى برهان .\r\nمحمّد گفت : مرا جانوران درّنده زنده بدرند و طعمهء خود كنند اگر از خدمت تو دور شوم .\r\nپس حضرت فرمود : اين جامه‌هاى برد را بده به فرزندت تا اعانت جويد به آن‌ها در رهانيدن برادرش ، ( يعنى فديهء برادر خود كند ) ، پس پنج جامهء برد او را عطا كرد كه هزار دينار بها داشت . « 2 »\r\n\r\n[ حسين عليه السّلام و زينب عليها السّلام 
  ]\r\nشيخ مفيد رحمة اللّه فرموده كه آن حضرت پس از مكالمه با اصحاب به خيمهء خود انتقال فرمود . و جناب على بن الحسين عليهما السّلام حديث كرده : در آن شبى كه پدرم در صباح آن شهيد شد من به حالت مرض نشسته بودم و عمّه‌ام زينب پرستارى من مىكرد كه ناگاه ديدم پدرم كناره گرفت و به خيمهء خود رفت و با آن جناب بود جون « 3 » آزاد كردهء ابو ذر و شمشير آن حضرت را اصلاح مىنمود و پدرم اين اشعار را قرائت مىفرمود :\r\n يا دهر أفّ لك من خليل * كم لك بالاشراق و الأصيل \r\n\r\n\r\n","description":"","footnote":"\r\n( 1 ) در بحار الأنوار و العوالم و زيارت منسوبه به ناحيه مقدسه : بشر .\r\n( 2 ) الملهوف ، ص 93 ؛ اكسير العبادات ، ج 2 ، ص 221 و نيز نك : بحار الأنوار ، ج 44 ، ص 392 ؛ العوالم ، ج 17 ، ص 244 .\r\n( 3 ) در كامل بهائى است كه : جون غلام ابو ذر در كار سلاح سازى دستى تمام داشت . مؤلف رحمة اللّه . [ كامل ، ج 2 ، ص 280 
  ]\r\n","page_name":" 798 ","page_number":168},
  {"content":"\r\n\r\n من صاحب أو طالب قتيل * و الدّهر لا يقنع بالبديل\r\nو انّما الأمر الى الجليل * و كلّ حىّ سالك سبيل \r\nچون من اين اشعار محنت آثار را از آن حضرت شنيدم دانستم كه بليّه نازل شده است و آن سرور تن به شهادت داده است . به اين سبب گريه در گلوى من گرفت و بر آن صبر نمودم و اظهار جزع نكردم ، و لكن عمّه‌ام زينب چون اين كلمات شنيد خويشتن‌دارى نتوانست ، چه زن‌ها را حالت رقّت و جزع بيشتر است ، پس برخاست و بىخودانه به جانب آن حضرت شتافت و گفت : وا ثكلاه ! كاش مرگ مرا نابود ساختى و اين زندگانى از من بپرداختى ، اين وقت زمان را ماند كه مادرم فاطمه و پدرم على و برادرم حسن از دنيا رفتند ، چه اى برادر تو جانشين گذشتگانى و فرياد رس بقيّهء آن‌هايى .\r\nحضرت به جانب او نظر كرد و فرمود : اى خواهر ! نگران باش كه شيطان حلم تو را نربايد و اشك در چشمهاى مباركش بگشت و به اين مثل عرب تمثّل جست : « لو ترك القطا نام » .\r\nيعنى : اگر صيّاد مرغ قطا « 1 » « 2 » را به حال خود گذاشتى آن حيوان در آشيانه خود شاد بخفتى .\r\nزينب خاتون عليها السّلام گفت : يا ويلتاه كه اين بيشتر دل ما را مجروح مىگرداند كه راه چاره از تو منقطع گرديده و به ضرورت شربت ناگوار مرگ مىنوشى و ما را غريب و بىكس و تنها در ميان اهل نفاق و شقاق مىگذارى ، پس لطمه بر صورت خود زد و دست برد گريبان خود را چاك نمود و بر روى افتاد و غش كرد .\r\nپس حضرت به سوى او برخاست و آب به صورت او بپاشيد تا به هوش آمد ، پس او را به اين كلمات تسليت داد ، فرمود : اى خواهر ! بپرهيز از خدا و شكيبايى\r\n\r\n\r\n","description":"","footnote":"\r\n( 1 ) الارشاد ، ج 2 ، ص 93 .\r\n( 2 ) در فارسى به آن « اسفرود » يا « سنگ خوراك » گويند نك : لغت‌نامه دهخدا ، واژه « اسفرود و سنگ خوراك » در فرهنگ عميد ، ص 100 و 794 .\r\n","page_name":" 799 ","page_number":169},
  {"content":"\r\n\r\nكن به صبر ، و بدان كه اهل زمين مىميرند و اهل آسمان باقى نمىمانند و هر چيزى در معرض هلاكت است جز ذات خداوندى كه خلق فرموده به قدرت خويش خلايق را ، بر مىانگيزاند و زنده مىگرداند ايشان را ، و اوست فرد يگانه .\r\nجدّ و پدر و مادر و برادر من بهتر از من بودند و هر يك دنيا را وداع نمودند ، و از براى من و براى هر مسلمى است كه اقتدا و تأسّى كند بر رسول خدا صلّى اللّه عليه و آله و سلّم . و به امثال اين حكايات زينب را تسلّى داد ، پس از آن فرمود : اى خواهر ! من تو را قسم مىدهم و بايد به قسم من عمل كنى ، وقتى كه من كشته شوم گريبان در مرگ من چاك مزنى و چهرهء خويش را به ناخن مخراشى و از براى شهادت من به ويل و ثبور فرياد نكنى ، پس حضرت سجّاد عليه السّلام فرمود : پدر عمّه‌ام را آورد در نزد من نشانيد انتهى . « 1 »\r\n\r\n[ حفر خندق در اطراف خيام 
  ]\r\nو روايت شده كه حضرت امام حسين عليه السّلام در آن شب فرمود كه : خيمه‌هاى حرم را متّصل به يكديگر برپا كردند ، و بر دور آن‌ها خندقى حفر كردند و از هيزم پر نمودند كه جنگ از يك طرف باشد . « 2 » و حضرت على اكبر عليه السّلام را با سى سوار و بيست پياده فرستاد كه چند مشك آب با نهايت خوف و بيم آوردند ، پس اهل بيت و اصحاب خود را فرمود كه : اين آب بياشاميد كه آخر توشهء شما است ، و وضو بسازيد و غسل كنيد و جامه‌هاى خود را بشوييد كه كفنهاى شما خواهد بود ، « 3 » و تمام آن شب را به عبادت و دعا و تلاوت و تضرّع و مناجات به سر آوردند . و صداى تلاوت و عبادت از عسكر سعادت اثر آن نور ديدهء خير البشر بلند بود . « 4 »\r\n\r\n\r\n","description":"","footnote":"\r\n( 1 ) الارشاد مفيد ، ص 93 - 94 .\r\n( 2 ) الارشاد مفيد ، ج 2 ، ص 94 ؛ العوالم ، ص 165 .\r\n( 3 ) امالى صدوق ، ص 133 .\r\n( 4 ) جلاء العيون ، ص 651 .\r\n","page_name":" 800 ","page_number":170},
  {"content":"\r\n\r\n« فباتوا و لهم دوىّ كدوىّ النّحل ما بين راكع و ساجد و قائم و قاعد . »\r\nشعر :\r\n و باتوا فمنهم ذاكر و مسبّح * وداع و منهم ركّع و سجود \r\n\r\n[ پيوستن گروهى به قواى امام عليه السّلام 
  ]\r\nو روايت شده كه در آن شب سى و دو نفر از لشكر عمر بد اختر ، به عسكر آن حضرت ملحق شدند و سعادت ملازمت آن حضرت را اختيار كردند . « 1 » و در هنگام سحر آن امام مطهّر براى تهيّهء سفر آخرت فرمود كه نوره براى آن حضرت ساختند در ظرفى كه مشگ در آن بسيار بود و در خيمهء مخصوصى درآمده مشغول نوره كشيدن شدند ، و در آن وقت برير بن خضير همدانى و عبد الرّحمن بن عبد ربه انصارى بر در خيمهء محترمه ايستاده بودند ، منتظر بودند كه چون آن سرور فارغ شود ايشان نوره بكشند ، برير در آن وقت با عبد الرّحمن مضاحكه و مطايبه مىنمود ، عبد الرّحمن گفت : اى برير ! اين هنگام هنگام مطايبه نيست .\r\nبرير گفت : قوم من مىدانند كه من هرگز در جوانى و پيرى مايل به لهو و لعب نبودم ، و در اين حالت شادى مىكنم به سبب آن كه مىدانم كه شهيد خواهم شد و بعد از شهادت حوريان بهشت را در بر خواهم كشيد و به نعيم آخرت متنعّم خواهم گرديد . « 2 »\r\n\r\n\r\n","description":"","footnote":"\r\n( 1 ) الملهوف ، ص 154 .\r\n( 2 ) الملهوف ، ص 154 - 155 .\r\n","page_name":" 801 ","page_number":171},
  {"content":"\r\n\r\n\r\nفصل سوم : در بيان وقايع روز عاشورا و بزرگترين داهيهء دهياء در عالم ايجاد و حيزّ كون و فساد\r\n\r\n[ مرتب كردن لشكر 
  ]\r\nچون شب عاشورا به پايان رسيد و سپيدهء روز دهم محرّم دميد ، حضرت سيّد الشّهداء عليه السّلام نماز بگزاشت ، پس از آن به تعبيهء صفوف لشكر خود پرداخت . و به روايتى فرمود كه : تمام شماها در اين روز كشته خواهيد شد و جز علىّ بن الحسين عليه السّلام كس زنده نخواهد ماند . « 1 »\r\n\r\n[ رقم سپاه عليه السّلام امام و قواى دشمن 
  ]\r\nو مجموع لشكر آن حضرت سى و دو نفر سوار و چهل تن پياده بودند . « 2 » و به روايت ديگر : هشتاد و دو پياده ، « 3 » و به روايتى كه از جناب امام محمّد باقر عليه السّلام وارد شده ، چهل و پنج نفر سواره و صد تن پياده بودند . « 4 » و سبط ابن الجوزى در تذكره نيز همين عدد را اختيار كرده .\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 4 .\r\n( 2 ) كامل ابن اثير ، ج 4 ، ص 24 ؛ اخبار الدول قرمانى ، ص 108 ؛ اخبار الطوال ، ص 354 ؛ تاريخ ابن جرير ، ج 6 ، ص 241 ؛ اعلام الورى ، ص 142 ؛ روضة الواعظين ، ص 185 ؛ الارشاد مفيد ، ج 2 ، ص 95 .\r\n( 3 ) الدمة الساكبة ، ص 327 ؛ بحار الأنوار ، ج 45 ، ص 4 .\r\n( 4 ) مناقب ابن شهر آشوب ، ج 4 ، ص 98 ؛ الانساب بلاذرى ، ج 3 ، ص 205 ؛ مقتل خوارزمى ، ج 2 ، ص 504 ؛ بحار الأنوار ، ج 45 ، ص 524 ؛ مثير الأحزان ، ص 28 ؛ الملهوف .\r\n","page_name":" 802 ","page_number":172},
  {"content":"\r\n\r\nو مجموع لشكر پسر سعد شش هزار تن و موافق بعضى مقاتل بيست هزار و بيست و دو هزار « 1 » و به روايتى ؛ سى هزار « 2 » نفر وارد شده است و كلمات ارباب سير و مقاتل در عدد سپاه آن حضرت و عسكر عمر سعد اختلاف بسيار دارد .\r\n\r\n[ صف‌آرايى سپاه 
  ]\r\nپس حضرت صفوف لشكر را به اين طرز آراست : زهير بن قين را در ميمنه بازداشت ، و حبيب بن مظاهر را در ميسرهء اصحاب خود گماشت ، و رايت جنگ را با برادرش عبّاس عطا فرمود . و موافق بعض كلمات بيست تن با زهير در ميمنه و بيست تن با حبيب در ميسره بازداشت و خود با ساير سپاه در قلب جا كرد و خيام محترم را از پس پشت انداختند ، و امر فرمود كه هيزم و نىهايى را كه اندوخته بودند در خندقى كه اطراف خيام كنده بودند ريختند و آتش در آن‌ها افروختند براى آن كه آن كافران را مانعى باشد از آن كه به خيام محترم بريزند .\r\n\r\n[ سازمان دهى خصم 
  ]\r\nو از آن سوى نيز عمر سعد لشكر خود را مرتّب ساخت . ميمنهء سپاه را به عمرو بن الحجّاج سپرد ، و شمر ملعون ذى الجوشن را در ميسره جاى داد ، و عروة بن قيس را بر سوران گماشت ، و شبث بن ربعى را با رجّاله « 3 » بازداشت ، و رايت جنگ را با غلام خود دريد گذاشت . « 4 »\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 4 .\r\n( 2 ) جلاء العيون ، ص 654 .\r\n( 3 ) پيادگان .\r\n( 4 ) بعض از اهل اطلاع گفته‌اند : بدان كه آنچه تحقيق شده آن است كه موقف است سيد الشّهداء عليه السّلام در روز عاشورا رو به نقطهء مشرق بوده ، و موقف عمر بن سعد لعنة اللّه رو به مغرب ، و شفيّه همين جايى است كه فعلا حكيمه مىگويند .\r\nهنگامى كه آب فرات طغيان مىكند مردم از آنجا سوار طرّاده مىشوند مىروند به كوفه . و بودن شفيّه حكيمه به دليل قصه ضحّاك بن عبد اللّه مشرقى است كه از ميان قوم فرار كرد تا رسيد به شفيّه كه تقريبا نيم فرسخ است از شهر كربلا تا آنجا و اما آنكه موقف عمر بن سعد مواجه مغرب بود به دليل آنكه ميمنهء او فرات واقع مىشود و عمرو بن حجاج موكل بر فرات در ميمنه بوده . و در عبارت طبرى است كه گفته : ثم آن عمرو بن الحجّاج حمل على الحسين عليه السّلام فى ميمنة عمر بن سعد ( انتهى ) . و شنيدم از فاضل كامل و مطّلع خبير ماهر جناب آقاى سيد عبد الحسين كليددار بقعهء مباركهء حضرت سيد الشهداء عليه السّلام كه مىفرمود : نواويس تا نزديك پل سفيد بوده كه قبرستان بابل بود و مرده‌ها را در ميان خم مىگذاشتند و دفن مىكردند و فعلا در آن خمها كه پيدا شده خاكى بوده ، در آتش كه مىريختند بوى گندى از آن ساطع مىشد . و در كربلا شهرى بوده مقابل نواويس و دو نهر : يكى علقمى بوده و يكى نهر نينوا ، و نهر علقمى الآن آثارش هست ، و از طرف عون مىآمده ، و در سابق كه عربانه‌ها از راه عون به كربلا مىآمد از دل آن نهر مىگذشت ، و الآن آثارش هست ، تا نزديك شهر كربلا نزديك كوره‌پزيها كه آثارش منطمس مىشود ، لكن به خط مستقيم اگر كسى بيايد مىرسد به مقام حضرت صادق عليه السّلام و از نزديك غاضريّه و آن نهر از پشت سر قبر مبارك حضرت أبو الفضل عليه السّلام مىگذشته و آن حضرت بر مسناة آن شهيد گشته ، و اللّه العالم . مؤلف رحمة اللّه .\r\n","page_name":" 803 ","page_number":173},
  {"content":"\r\n\r\n\r\n[ نيايش امام عليه السّلام 
  ]\r\nو روايت است كه امام حسين عليه السّلام دست به دعا برداشت و گفت :\r\nاللّهم أنت ثقتى فى كلّ كرب ، و أنت رجائى فى كلّ شدّة ، و أنت لى فى كلّ أمر نزل بىثقة و عدّة ، كم من همّ يضعف فيه الفؤاد ، و تقلّ فيه الحيلة ، و يخذل فيه الصّديق ، و يشمت فيه العدوّ ، أنزلته بك و شكوته اليك رغبة منّى اليك عمّن سواك ، ففرّجته عنّى و كشفته ، فانت ولىّ كلّ نعمة ، و صاحب كلّ حسنة ، و منتهى كلّ رغبة . « 1 »\r\n\r\n[ گفتگوى شمر با امام عليه السّلام 
  ]\r\nاين وقت از آن سوى لشكر پسر سعد جنبش كردند و در گرداگرد معسكر امام حسين عليه السّلام جولان دادند ، از هر طرف كه مىرفتند آن خندق و آتش افروخته را مىديدند . پس شمر به صداى بلند فرياد برداشت كه : اى حسين ! پيش از آن كه قيامت رسد شتاب كردى به آتش .\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 96 ؛ تاريخ طبرى ، ج 5 ، ص 423 و بحار الأنوار ، ج 45 ، ص 4 به نقل از پاورقى الارشاد ؛ كامل ابن اثير ، ج 4 ، ص 25 ؛ تاريخ ابن عساكر ، ج 4 ، ص 333 ؛ مصباح كفعمى ، ص 158 ؛ العوالم ، ج 17 ، ص 248 ؛ اكسير العبادات ، ج 2 ، ص 227 .\r\n","page_name":" 804 ","page_number":174},
  {"content":"\r\n\r\nحضرت فرمود : اين گوينده كيست ؟ گويا شمر است .\r\nگفتند : بلى جز او نيست ، فرمود : اى پسر آن زنى كه بز چرانى مىكرده تو سزاوارترى به دخول در آتش .\r\nمسلم بن عوسجه خواست تيرى به جانب آن ملعون افكند آن حضرت رضا نداد و منعش فرمود ، عرض كرد : رخصت فرما تا او را هدف تير سازم همانا او فاسق و از دشمنان خدا و از بزرگان ستمكاران است و خداوند مرا بر او تمكين داده .\r\nحضرت فرمود : مكروه مىدارم كه من با اين جماعت ابتدا به مقاتلت كنم . « 1 »\r\n\r\n[ ارشاد و احتجاج امام عليه السّلام 
  ]\r\nاين وقت حضرت امام حسين عليه السّلام راحلهء « 2 » خويش را طلبيد و سوار شد و به صوت بلند فرياد برداشت كه مىشنيدند صداى آن حضرت را بيشتر مردم و فرمود آنچه حاصلش اين است :\r\nاى مردم ! به هواى نفس عجلت مكنيد و گوش به كلام من دهيد تا شما را بدانچه سزاوار است موعظتى گويم و عذر خودم را بر شما ظاهر سازم . پس اگر با من انصاف دهيد سعادت خواهيد يافت و از در انصاف بيرون شويد ، پس آراى پراكندهء خود را مجتمع سازيد و زير و بالاى اين امر را به نظر تأمّل ملاحظه نماييد تا آن كه امر بر شما پوشيده و مستور نماند ، پس از آن بپردازيد به من و مرا مهلت مدهيد .\r\nهمانا ولىّ من خداوند است كه قرآن را فرو فرستاد و اوست متولّى امور صالحان . « 3 »\r\nراوى گفت كه : چون خواهران آن حضرت اين كلمات را شنيدند صيحه كشيدند و گريستند و دختران آن جناب نيز به گريه در آمدند ، پس بلند شد صداهاى ايشان .\r\nحضرت امام حسين عليه السّلام فرستاد به نزد ايشان برادر خود عبّاس بن على عليه السّلام و فرزند\r\n\r\n\r\n","description":"","footnote":"\r\n( 1 ) الارشاد ، ج 2 ، ص 96 ؛ جلاء العيون ، ص 656 .\r\n( 2 ) راحله : مركب سوارى .\r\n( 3 ) سورهء اعراف ، آيهء 196 و الارشاد مفيد ، ج 2 ، ص 96 - 97 .\r\n","page_name":" 805 ","page_number":175},
  {"content":"\r\n\r\nخود علىّ اكبر را و فرمود به ايشان كه ساكت كنيد زن‌ها را ، سوگند به جان خودم كه بعد از اين گريهء ايشان بسيار خواهد شد . « 1 »\r\nو چون زن‌ها ساكت شدند ، آن حضرت خداى را حمد و ثنا گفت به آنچه سزاوار اوست و درود فرستاد بر حضرت رسول و ملائكه و رسولان خدا عليهم السّلام و شنيده نشد هرگز متكلّمى پيش از آن حضرت و بعد از او به بلاغت او .\r\nپس فرمود : اى جماعت ! نيك تأمّل كنيد و ببينيد كه من كيستم و با كه نسبت دارم آن‌گاه با خويش آييد و خويشتن را ملامت كنيد و نگران شويد كه آيا شايسته است براى شما قتل من و هتك حرمت من .\r\nآيا من نيستم پسر دختر پيغمبر شما ؟\r\nآيا من نيستم پسر وصىّ پيغمبر و ابن عمّ او ؟ و آن كسى كه اوّل مؤمنان بود كه تصديق رسول خدا صلّى اللّه عليه و آله و سلّم نموده ، به آنچه از جانب خدا آورده بود ؟\r\nآيا حمزهء سيّد الشّهداء عمّ من نيست ؟\r\nآيا جعفر كه با دو بال در بهشت پرواز مىكند عمّ من نيست ؟\r\nآيا به شما نرسيده كه پيغمبر صلّى اللّه عليه و آله و سلّم در حقّ من و برادرم حسن عليه السّلام فرمود كه :\r\nايشان دو سيّد جوانان اهل بهشتند ؟ پس اگر سخن مرا تصديق كنيد اصابهء حقّ كرده باشيد ، به خدا سوگند كه هرگز سخن دروغ نگفته‌ام از زمانى كه دانستم خداوند دروغگو را دشمن مىدارد ، و با اين همه اگر مرا تكذيب مىكنيد پس در ميان شما كسانى مىباشند كه از اين سخن آگهى دارند ، اگر از ايشان بپرسيد به شما خبر مىدهند ، بپرسيد از جابر بن عبد اللّه انصارى ، و ابو سعيد خدرى ، و سهل بن سعد ساعدى ، و زيد بن ارقم ، و انس بن مالك تا شما را خبر دهند ، همانا ايشان اين كلام را در حقّ من و برادرم حسن از رسول خدا صلّى اللّه عليه و آله و سلّم شنيده‌اند .\r\nآيا اين مطلب كافى نيست شما را در آن كه حاجز ريختن خون من شود ؟\r\nشمر به آن حضرت گفت كه : من خدا را از طريق شكّ و ريب ، بيرون صراط\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 322 .\r\n","page_name":" 806 ","page_number":176},
  {"content":"\r\n\r\nمستقيم عبادت كرده باشم اگر بدانم تو چه مىگويى ؟\r\nچون حبيب سخن شمر را شنيد گفت : اى شمر ! به خدا سوگند كه من تو را چنين مىبينم كه خداى را به هفتاد طريق از شكّ و ريب عبادت مىكنى ، و من شهادت مىدهم كه اين سخن را به جناب امام حسين عليه السّلام راست گفتى كه من نمىدانم چه مىگويى البتّه نمىدانى چه آن كه خداوند قلب تو را به خاتم خشم مختوم داشته و به غشاوت غضب مستور فرموده .\r\nديگر باره جناب امام حسين عليه السّلام لشكر را خطاب نموده و فرمود :\r\nاگر بدانچه كه گفتم شما را شكّ و شبهه‌اى است ، آيا در اين مطلب هم شكّ مىكنيد كه من پسر دختر پيغمبر شما مىباشم ؟ به خدا قسم كه در ميان مشرق و مغرب پسر دختر پيغمبرى جز من نيست ، خواه در ميان شما و خواه در غير شما .\r\nواى بر شما ، آيا كسى از شما را كشته‌ام كه خون او را از من طلب كنيد ؟ يا مالى را از شما تباه كرده‌ام ؟ يا كسى را به جراحتى آسيب زده‌ام تا قصاص جوييد ؟\r\nهيچ كس آن حضرت را پاسخ نگفت ، ديگر باره ندا در داد كه :\r\nاى شبث بن ربعى ! ، « 1 » واى حجّار بن ابجر ! ، و اى قيس بن اشعث ! ، و اى زيد بن حارث ! ، مگر شما نبوديد كه براى من نوشتيد كه ميوه‌هاى اشجار ما رسيده و بوستانهاى ما سبز و ريّان گشته است ، اگر به سوى ما آيى از براى يارىات لشكرها آراسته‌ايم .\r\nاين وقت قيس بن اشعث آغاز سخن كرد و گفت : ما نمىدانيم چه مىگويى و لكن حكم بنى عمّ خود يزيد و ابن زياد را بپذير تا آن كه تو را جز به دلخواه تو ديدار نكند .\r\nحضرت فرمود : لا و اللّه ، هرگز دست مذلّت به دست شما ندهم و از شما هم نگريزم چنان كه عبيد گريزند . آن‌گاه ندا كرد ايشان را و فرمود :\r\n\r\n\r\n","description":"","footnote":"\r\n( 1 ) در منطق الحسين عليه السّلام ، ص 73 ؛ حجار بن ابجر از خوارزمى معرفى شده است .\r\n","page_name":" 807 ","page_number":177},
  {"content":"\r\n\r\nعباد اللّه ، انّى عذت بربّى و ربّكم ان ترجمون ، و اعوذ بربّى و ربّكم من كلّ متكبّر لا يؤمن بيوم الحساب .\r\n\r\n[ سخنان روشنگرانه و نصيحت‌آميز زهير 
  ]\r\nآن‌گاه از راحلهء خود فرود آمد و عقبة بن سمعان را فرمود تا آن را عقال بر نهاد . « 1 »\r\nابو جعفر طبرى نقل كرده از على بن حنظلة بن اسعد شبامى از كثير بن عبد اللّه شعبى كه گفت : چون روز عاشورا ما به جهت مقاتله با امام حسين عليه السّلام به مقابل آن حضرت شديم ، بيرون آمد به سوى ما زهير بن القين در حالى كه سوار بود بر اسبى دراز دم غرق در اسلحه ، پس فرمود :\r\nاى اهل كوفه ! من انذار مىكنم شما را از عذاب خدا ، همانا حقّ است بر هر مسلمانى نصيحت و خيرخواهى برادر مسلمانش . و ماها تا به حال بر يك دين و يك ملّتيم و برادريم با هم تا شمشير در بين ما كشيده نشده ، پس هرگاه بين ما شمشير واقع شد برادرى ما از هم گسيخته و مقطوع خواهد شد و ما يك امّت و شما امّت ديگر خواهيد بود .\r\nهمانا مردم بدانيد كه خداوند ، ما و شما را ممتحن و مبتلا فرموده به ذريّهء پيغمبرش تا بيند ما چه خواهيم كرد با ايشان ، اينك من مىخوانم شما را به نصرت ايشان و مخذول گذاشتن طاغى پسر طاغى عبيد اللّه بن زياد را ، زيرا كه شما از اين پدر و پسر نديديد مگر بدى ، چشمان شما را در آوردند و دست‌ها و پاهاى شما را بريدند و شما را مثله كردند و بر تنهء درختان خرما به دار كشيدند و اشراف و قرّاء شما را مانند حجر بن عدىّ و اصحابش و هانى بن عروه و امثالش را به قتل رسانيدند .\r\nلشكر ابن سعد كه اين سخنان شنيدند شروع كردند به ناسزا گفتن به زهير و مدح و ثنا گفتن بر ابن زياد و گفتند : به خدا قسم كه ما حركت نكنيم تا آقايت حسين و هر\r\n\r\n\r\n","description":"","footnote":"\r\n( 1 ) ارشاد مفيد ، ج 2 ، ص 96 - 98 ؛ جلاء العيون ، ص 661 ؛ بحار الأنوار ، ج 45 ، ص 796 ؛ العوالم ، ج 17 ، ص 250 - 251 .\r\n","page_name":" 808 ","page_number":178},
  {"content":"\r\n\r\nكه با اوست بكشيم ، يا آن‌ها را گرفته و زنده به نزد امير عبيد اللّه بن زياد بفرستيم .\r\nديگر باره جناب زهير بناى نصيحت را گذاشت و فرمود :\r\nاى بندگان خدا ! اولاد فاطمه عليها السّلام احقّ و اولى هستند به مودّت و نصرت از فرزند سميّه ، هرگاه يارى نمىكنيد ايشان را پس شما را در پناه خدا در مىآورم از آن كه ايشان را بكشيد ، بگذاريد حسين را با پسر عمّش يزيد بن معاويه . هرآينه به جان خودم سوگند كه يزيد راضى خواهد شد از طاعت شما بدون كشتن حسين عليه السّلام .\r\nاين هنگام شمر ملعون تيرى به جانب او افكند و گفت : ساكت شو ، خدا ساكن كند صداى تو را ، همانا ما را خسته كردى از بس كه حرف زدى . زهير با وى گفت :\r\nيا بن البوّال على عقبيه ، ما ايّاك اخاطب ، انّما انت بهيمة . . .\r\nاى پسر آن كسى كه بر پاشنه‌هاى خود مىشاشيد ، من با تو تكلّم نمىكنم تو انسان نيستى بلكه حيوان مىباشى به خدا سوگند گمان نمىكنم تو را كه دو آيهء محكم از كتاب اللّه را دانا باشى ، پس بشارت باد تو را به خزى و خوارى روز قيامت و عذاب دردناك .\r\nشمر گفت كه : خداوند تو را و صاحبت را همين ساعت خواهد كشت .\r\nزهير فرمود : آيا به مرگ مرا مىترسانى ؟ به خدا قسم مردن با آن حضرت نزد من محبوب‌تر است از مخلّد بودن در دنيا با شماها .\r\nپس رو كرد به مردم و صداى خود را بلند كرد و فرمود : اى بندگان خدا ! مغرور نسازد شما را اين جلف جانى و امثال او ، به خدا سوگند كه نخواهد رسيد شفاعت پيغمبر صلّى اللّه عليه و آله و سلّم به قومى كه بريزند خون ذرّيه و اهل بيت او را ، و بكشند ياوران ايشان را .\r\nراوى گفت : پس مردى او را ندا كرد و گفت : ابو عبد اللّه الحسين عليه السّلام مىفرمايد بيا به نزد ما . فلعمرى لئن كان مؤمن آل فرعون نصح لقومه و ابلغ فى الدّعاء لقد نصحت و ابلغت لو نفع النّصح و الابلاغ . « 1 »\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 323 .\r\n","page_name":" 809 ","page_number":179},
  {"content":"\r\n\r\n\r\n[ موعظه برير 
  ]\r\nو سيّد ابن طاووس رحمة اللّه روايت كرده كه چون اصحاب پسر سعد سوار گشتند و مهيّاى جنگ با آن حضرت شدند آن جناب برير بن خضير را به سوى ايشان فرستاد كه ايشان را موعظتى نمايد ، برير در مقابل آن لشكر آمد و ايشان را موعظه نمود . آن بدبختان سيه‌روزگار كلام او را اصغا ننمودند و از مواعظ او انتفاع نبردند .\r\n\r\n[ خطبهء ديگر امام عليه السّلام 
  ]\r\nپس خود آن جناب بر ناقهء خويش و به قولى بر اسب خود سوار شد و به مقابل ايشان آمده و طلب سكوت نمود ، ايشان ساكت شدند ، پس آن حضرت حمد و ثناى الهى را به جاى آورد و بر حضرت رسالت پناهى و بر ملائكه و ساير انبياء و رسل درود بليغى فرستاد پس از آن فرمود كه :\r\nهلاكت و اندوه باد شما را اى جماعت غدّار و اى بىوفاهاى جفا كار ، در هنگامى كه به جهت هدايت خويش ما را به سوى خود طلبيديد و ما اجابت شما كرده و شتابان به سوى شما آمديم ، پس كشيديد بر روى ما شمشيرهايى كه به جهت ما در دست داشتيد ، و برافروختيد بر روى ما آتشى را كه براى دشمن ما و دشمن شماها مهيّا كرده بوديم پس شما به كين و كيد دوستان خود به رضاى دشمنان خود هم داستان شديد بدون آن كه عدلى در ميان شما فاش و ظاهر كرده باشند و بىآن كه طمع و اميد رحمتى باشد از شماها در ايشان ، پس چرا از براى شما باد ويلها از ما دست كشيديد و حال آن كه شمشيرها در حبس نيام بود و دل‌ها مطمئن و آرام مىزيست و رأىها محكم شده و نيرو داشت ، لكن شما سرعت كرديد و انبوه شديد در انگيزش نيران فتنه مانند ملخها ، و خويشتن را ديوانه‌وار در انداختيد در كانون نار چون پروانگان ، پس دور باشيد از رحمت خدا اى معاندين امت ، و شاذ و شارد جمعيّت ، و تارك قرآن و محرّف كلمات آن ، و گروه\r\n\r\n","description":"","footnote":"","page_name":" 810 ","page_number":180},
  {"content":"\r\n\r\nگنهكاران ، و پيروان وساوس شيطان ، و ماحيان شريعت و سنّت نبوى ، آيا ظالمان را معاونت مىكنيد و از يارى ما دست بر مىداريد ؟ بلى سوگند با خداى كه غدر و مكر از قديم در شماها بوده با او به هم پيچيده اصول شما ، و از او قوّت گرفته فروع شما . لاجرم شما پليدتر ميوه‌ايد گلوگاه ناظر را ، و كمتر لقمه‌ايد غاصب را .\r\nالحال آگاه باشيد كه زنازاده فرزند زنازاده ( يعنى ابن زياد ) مرا مردّد كرده ميان دو چيز :\r\nيا آن كه شمشير كشيده و در ميدان مبارزت بكوشم ، و يا آن كه لباس مذلت بر خود بپوشم . و دور است از ما ذلّت و خداوند رضا ندهد و رسول نفرمايد ، و مؤمنان و پروردگان دامنهاى طاهر و صاحبان حميّت و اربابهاى غيرت ، ذلّت لئام را بر شهادت كرام اختيار نكنند ، اكنون حجّت را بر شما تمام كردم و با قلّت اعوان و كمى ياران با شما رزم خواهم كرد . پس متّصل فرمود كلام خود را به شعرهاى فروة بن مسيك مرادى : « 1 »\r\n فإن نهزم فهزّامون قدما * و إن نغلب فغير مغلّبينا\r\nو ما أن طبّنا جبن و لكن * منايانا و دولة « 2 » آخرينا\r\nاذا ما الموت رفّع عن أناس * كلا كله أناخ بآخرينا\r\nفأفنى ذلكم سروات « 3 » قومى * كما أفنى القرون الأولينا\r\nفلو خلد الملوك اذا خلدنا * و لو بقى الكرام اذا بقينا\r\nفقل للشّامتين بنا : أفيقوا * سيلقى الشّامتون كما لقينا \r\nآن‌گاه فرمود : سوگند با خداى كه شما بعد من فراوان و افزون از مقدار زمانى كه پياده سوار اسب باشد زنده نمانيد ، روزگار آسياى مرگ بر سر شما بگرداند و شما\r\n\r\n\r\n","description":"","footnote":"\r\n( 1 ) در بارهء او نك : الاعلام ، ج 5 ، ص 143 ؛ الاصابة ، ترجمه ش 693 .\r\n( 2 ) يعنى ان قتلنا لم يكن عارا علينا ، لأنّ سببه لم يكن عن جبن و عدم اقدام على المكافح ، و لكن سببه منايانا دولة آخرينا و مثل هذا لم يكن عارا . مؤلّف رحمة اللّه .\r\n( 3 ) سرى كفتى : مهتر و جوانمرد و سخى ، سروات جمع . مؤلّف رحمة اللّه .\r\n","page_name":" 811 ","page_number":181},
  {"content":"\r\n\r\nمانند ميلهء سنگ آسيا در اضطراب باشيد . اين عهدى است به من از پدر من از جدّ من ، اكنون رأى خود را فراهم كنيد و با اتباع خود هم دست شويد و مشورت كنيد تا امر بر شما پوشيده نماند ، پس قصد من كنيد و مرا مهلت مدهيد . همانا من نيز توكّل كرده‌ام بر خداوندى كه پروردگار من و شما است كه هيچ متحرّك و جاندارى نيست مگر آن كه در قبضهء قدرت اوست و همانا پروردگار من بر طريق مستقيم و عدالت استوار است . جزاى هر كسى را به مطابق كار او مىدهد .\r\nپس زبان به نفرين آن‌ها گشود و گفت :\r\nاى پروردگار من ! باران آسمان را از اين جماعت قطع كن و برانگيز بر ايشان قحطى مانند قحطى زمان يوسف عليه السّلام كه مصريان را به آن آزمايش فرمودى ، و غلام ثقيف « 1 » را بر ايشان سلطنت ده تا آن كه برساند به كام‌هاى ايشان كاسه‌هاى تلخ مرگ را زيرا كه ايشان فريب دادند ما را و دست از يارى ما برداشتند و تويى پروردگار ما ، بر تو توكّل كرديم و به سوى تو انابه نموديم و به سوى تو است بازگشت همه .\r\nپس از ناقه به زير آمد و طلبيد مرتجز اسب رسول خدا صلّى اللّه عليه و آله و سلّم [ را 
  ] و بر آن سوار گشت و لشكر خود را تعبيه فرمود . « 2 »\r\nطبرى از سعد بن عبيده روايت كرده كه پير مردان كوفه بالاى تلّ ايستاده بودند و براى سيّد الشّهداء عليه السّلام مىگريستند و مىگفتند : اللّهمّ انزل نصرك . يعنى : بار الها نصرت خود را بر حسين نازل فرما .\r\nمن گفتم : اى دشمنان خدا ، چرا فرود نمىآييد او را يارى كنيد ؟\r\nسعيد گفت : ديدم حضرت سيّد الشّهداء عليه السّلام كه موعظه فرمود مردم را در حالتى كه جبّه‌اى از برد در بر داشت و چون رو كرد به سوى صفّ خويش ، مردى از\r\n\r\n\r\n","description":"","footnote":"\r\n( 1 ) از اين كلمه اشارتى به ظهور حجّاج بن يوسف ثقفى فرموده . و مىتواند مراد مختار بن ابى عبيده ثقفى باشد چنان كه علّامهء مجلسى فرموده . مؤلّف رحمة اللّه .\r\n( 2 ) الملهوف ، ص 155 - 158 و نيز نك : بحار الأنوار ، ج 45 ، ص 8 به نقل از مناقب ( با اختلاف ) ؛ مقتل خوارزمى ، ج 2 ، ص 766 ؛ تحف العقول ، ص 240 ؛ نفس المهموم ، ص 149 .\r\n","page_name":" 812 ","page_number":182},
  {"content":"\r\n\r\nبنى تميم كه او را عمر طهوى مىگفتند تيرى به آن حضرت افكند كه در ميان كتفش رسيد و بر جبّه‌اش آويزان شد و چون به لشكر خود ملحق شد نظر كردم به سوى آن‌ها ديدم قريب صد نفر مىباشند كه در ايشان بود از صلب على عليه السّلام پنج نفر ، و از بنى هاشم شانزده نفر ، و مردى از بنى سليم ، و مردى از بنى كنانه كه حليف ايشان بود و ابن عمير بن زياد . انتهى . « 1 »\r\n\r\n[ پيشگويى حضرت از عاقبت امر ابن سعد 
  ]\r\nو در بعضى مقاتل است كه : چون حضرت اين خطبهء مباركه را قرائت نمود ، فرمود : ابن سعد را بخواهيد تا نزد من حاضر شود ، اگر چه ملاقات آن حضرت بر ابن سعد گران بود لكن دعوت آن حضرت را اجابت نمود و با كراهتى تمام به ديدار آن امام عليه السّلام آمد . حضرت فرمود : اى عمر ! تو مرا به قتل مىرسانى به گمان اين كه ، ابن زياد زنازاده پسر زنازاده تو را سلطنت مملكت رى و جرجان خواهد داد ؟ ! به خدا سوگند كه تو به مقصود خود نخواهى رسيد ، و روز تهنيت و مبارك باد اين دو مملكت را نخواهى ديد ، اين سخن عهدى است كه به من رسيده اين را استوار مىدار و آنچه خواهى بكن همانا هيچ بهره از دنيا و آخرت نبرى ، و گويا مىبينم سر تو را در كوفه برنى نصب نموده‌اند و كودكان آن را سنگ مىزنند و هدف و نشانهء خود كنند .\r\nاز اين كلمات عمر سعد خشمناك شد و از آن حضرت روى بگردانيد و سپاه خويش را بانگ زد كه چند انتظار مىبريد ، اين تكاهل و توانى به يك سو نهيد و حمله‌اى گران در دهيد ، حسين و اصحاب او افزون از لقمه‌اى نيستند . « 2 »\r\nاين وقت امام حسين عليه السّلام بر اسب رسول خدا صلّى اللّه عليه و آله و سلّم كه مرتجز نام داشت بر نشست و از پيش روى صفّ در ايستاد و دل بر حرب نهاد و فرياد با استغاثه\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 295 ؛ بحار الأنوار ، ج 45 ، ص 10 .\r\n( 2 ) بحار الأنوار ، ج 45 ، ص 10 .\r\n","page_name":" 813 ","page_number":183},
  {"content":"\r\n\r\nبرداشت و فرمود : آيا فريادرسى هست كه براى خدا يارى كند ما را ؟ آيا دافعى هست كه شرّ اين جماعت را از حريم رسول خدا صلّى اللّه عليه و آله و سلّم بگرداند ؟\r\n\r\nمتنبّه شدن حرّ بن يزيد و انابت و رجوع او به سوى آن امام شهيد :\r\nحرّ بن يزيد چون تصميم لشكر را بر امر قتال ديد و شنيد صيحهء امام حسين عليه السّلام را كه مىفرمود :\r\nاما من مغيث يغيثنا لوجه اللّه ، اما من ذابّ يذبّ عن حرم رسول اللّه صلّى اللّه عليه و آله و سلّم ؟\r\nاين استغاثهء كريمه ، او را از خواب غفلت بيدار كرد . لا جرم به خويش آمد و رو به سوى پسر سعد آورد و گفت : اى عمر ! آيا با اين مرد مقاتلت خواهى كرد ؟\r\nگفت : بلى و اللّه ، قتالى كنم كه آسان‌تر او آن باشد كه سرها از تن پرد و دست‌ها قلم گردد ! ! .\r\nگفت : آيا نمىتوانى كه اين كار را از در مسالمت به خاتمت برسانى ؟\r\nعمر گفت : اگر كار به دست من بود چنين مىكردم ، لكن امير تو عبيد اللّه بن زياد از صلح ابا كرد و رضا نداد ! .\r\nحرّ آزرده خاطر از وى بازگشت و در موقفى ايستاد ، قرّة بن قيس - كه يك تن از قوم حرّ بود با او بود - پس حرّ با او گفت كه : اى قرّة ! اسب خود را امروز آب داده‌اى ؟\r\nگفت : آب نداده‌ام .\r\nگفت : نمىخواهى او را سقايت كنى ؟\r\nقرّة گفت كه : چون حرّ اين سخن را به من گفت ، به خدا قسم من گمان كردم كه مىخواهد از ميان حربگاه كنارى گيرد و قتال ندهد و كراهت دارد از آن كه من بر انديشهء او مطّلع شوم و به خدا سوگند كه اگر مرا از عزيمت خود خبر داده بود من هم به ملازمت او حاضر خدمت حسين عليه السّلام مىشدم .\r\nبالجمله حرّ از مكان خود كناره گرفت و اندك اندك به لشكرگاه حسين عليه السّلام راه نزديك مىكرد ، مهاجر بن اوس با وى گفت : اى حرّ ، چه اراده دارى ، مگر\r\n\r\n","description":"","footnote":"","page_name":" 814 ","page_number":184},
  {"content":"\r\n\r\nمىخواهى كه حمله افكنى ؟\r\nحرّ او را پاسخ نگفت و رعده و لرزش او را بگرفت .\r\nمهاجر به آن سعيد نيك اختر گفت : همانا امر تو ما را به شكّ و ريب انداخت ، زيرا كه سوگند با خداى در هيچ حربى اين حال را از تو نديده بودم ، و اگر از من مىپرسيدند كه شجاع‌ترين اهل كوفه كيست از تو تجاوز نمىكردم و غير از تو را نام نمىبردم اين لرزه و رعدى كه در تو مىبينم چيست ؟\r\nحرّ گفت : به خدا قسم كه من نفس خويش را در ميان بهشت و دوزخ مخيّر مىبينم ، و سوگند با خداى كه اختيار نخواهم كرد بر بهشت چيزى را اگر چه پاره شوم و به آتش سوخته گردم ، پس اسب خود را دوانيد و به امام حسين عليه السّلام ملحق گرديد در حالتى كه دست بر سر نهاده بود و مىگفت : بار الها به حضرت تو انابت و رجوع كردم ، پس بر من ببخشاى چه آن كه در بيم افكندم دلهاى اولياى تو را و اولاد پيغمبر تو را . « 1 »\r\nابو جعفر طبرى نقل كرده كه : چون حرّ ( ره ) به جانب امام حسين عليه السّلام و اصحابش روان شد گمان كردند كه ارادهء كارزار دارد ، چون نزديك شد سپر خود را واژگونه كرد .\r\nدانستند به طلب امان آمده است و قصد جنگ ندارد ، پس نزديك شد و سلام كرد .\r\nمؤلف گويد : كه شايسته ديدم در اين مقام از زبان حرّ اين چند شعر را نقل كنم خطاب به حضرت امام حسين عليه السّلام .\r\n اى در تو مقصد و مقصود ما * وى رخ تو شاهد و مشهود ما\r\nنقد غمت مايهء هر شاديى * بندگيت به زهر آزاديى\r\nيار شو اى مونس غمخوارگان * چاره كن اى چارهء بيچارگان\r\nدرگذر از جرم كه خواهنده‌ايم * چارهء ما كن كه پناهنده‌ايم\r\nچارهء ما ساز كه بىياوريم * گر تو برانى به كه روى آوريم \r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 99 ؛ جلاء العيون ، ص 661 - 662 .\r\n","page_name":" 815 ","page_number":185},
  {"content":"\r\n\r\n دارم از لطف ازل ، منظر فردوس طمع * گرچه دربانى ميخانه فراوان كردم\r\nسايه‌اى بر دل ريشم فكن اى گنج مراد * كه من اين خانه به سوداى تو ويران كردم \r\nپس حرّ با حضرت امام حسين عليه السّلام عرض كرد : فداى تو شوم يا بن رسول اللّه صلّى اللّه عليه و آله و سلّم منم آن كسى كه تو را به راه خويش نگذاشتم و طريق بازگشت بر تو مسدود داشتم و تو را از راه و بىراه بگردانيدم تا بدين زمين بلاانگيز رسانيدم و هرگز گمان نمىكردم كه اين قوم با تو چنين كنند و سخن تو را بر تو ردّ كنند ، قسم به خدا اگر اين بدانستم هرگز نمىكردم آنچه كردم . اكنون از آنچه كرده‌ام پشيمانم و به سوى خدا توبه كرده‌ام ، آيا توبه و انابت مرا در حضرت حقّ به مرتبهء قبول مىبينى ؟\r\nآن درياى رحمت الهى در جواب حرّ رياحى فرمود : بلى . خداوند از تو مىپذيرد و تو را معفوّ مىدارد .\r\n گفت بازآ كه در توبه است باز * هين بگير از عفو ما خطّ جواز\r\nاى درآ كه كس ز احرار و عبيد * روى نوميدى در اين درگه نديد\r\nگر دو صد جرم عظيم آورده‌اى * غم مخور رو بر كريم آورده‌اى \r\nاكنون فرود آى و بياساى .\r\nعرض كرد : اگر من در راه تو سواره جنگ كنم بهتر است از آن كه پياده باشم و آخر امر من به پياده شدن خواهد كشيد .\r\nحضرت فرمود : خدا تو را رحمت كند بكن آنچه دانى .\r\n\r\n[ سخنرانى حر 
  ]\r\nاين وقت حرّ از پيش روى امام عليه السّلام بيرون شد و سپاه كوفه را خطاب كرد و گفت :\r\nاى مردم كوفه ! مادر به عزاى شما بنشيند و بر شما بگريد ، اين مرد صالح را دعوت كرديد و به سوى خويش او را طلبيديد ، چون ملتمس شما را به اجابت\r\n\r\n","description":"","footnote":"","page_name":" 816 ","page_number":186},
  {"content":"\r\n\r\nمقرون داشت دست از يارى او برداشتيد و با دشمنانش گذاشتيد و حال آن كه بر آن بوديد كه در راه او جهاد كنيد و بذل جان نماييد ، پس از در غدر و مكر بيرون آمديد و به جهت كشتن او گرد آمديد و او را گريبان‌گير شديد و از هر جانب او را احاطه نموديد تا مانع شويد او را از توجّه به سوى بلاد و شهرهاى وسيع الهى . لاجرم مانند اسير در دست شما گرفتار آمد كه جلب نفع و دفع ضرر را نتواند ، منع كرديد او را و زنان و اطفال و اهل بيتش را از آب جارى فرات كه مىآشامد از آن يهود و نصارى و مىغلطد در آن كلاب « 1 » و خنازير « 2 » و اينك آل پيغمبر از آسيب عطش از پاى در افتادند :\r\n لب تشنگان فاطمه ممنوع از فرات * بر مردمان طاغى و ياغى حلال شد\r\nاز باد ناگهان اجل گلشن نبى ص * از پا فتاده قامت هر نونهال شد \r\nچه بد مردم كه شما بوديد بعد از پيغمبر در حق پيغمبر صلّى اللّه عليه و آله و سلّم ، خداوند سيراب نگرداند شما را در روزى كه مردمان تشنه باشند .\r\n\r\n[ شليك چوبهء تير و فرمان يورش و دفاع سپاه امام 
  ]\r\nچون حرّ كلام بدين جا رسانيد گروهى تير به جانب او افكندند و او برگشت و در پيش روى امام عليه السّلام ايستاد .\r\nاين هنگام عمر سعد بانگ در آورد كه : اى دريد ! رايت خويش را پيش دار ، چون علم را نزديك آورد ، عمر تيرى در چلهء كمان نهاد و به سوى سپاه سيّد الشّهداء عليه السّلام گشاد و گفت : اى مردم ، گواه باشيد اوّل كسى كه تير به لشكر حسين افكند من بودم . « 3 »\r\nسيّد ابن طاووس روايت كرده : پس از آن كه ابن سعد به جانب آن حضرت تير\r\n\r\n\r\n","description":"","footnote":"\r\n( 1 ) كلاب : جمع كلب سگ .\r\n( 2 ) خنازير : جمع خنزير خوك .\r\n( 3 ) الارشاد مفيد ، ج 2 ، ص 99 تا 101 ؛ جلاء العيون ، ص 661 و 662 .\r\n","page_name":" 817 ","page_number":187},
  {"content":"\r\n\r\nافكند لشكر او نيز عسكر امام حسين عليه السّلام را تير باران كردند و تير مثل باران بر لشكر آن امام مؤمنان باريد .\r\nپس حضرت رو به اصحاب خويش كرده فرمود : برخيزيد و مهيّا شويد از براى مرگ كه چاره‌اى از آن نيست ، خدا شما را رحمت كند ، همانا اين تيرها رسولان قومند به سوى شماها .\r\nپس آن سعادتمندان مشغول قتال شدند و به مقدار يك ساعت با آن لشكر نبرد كردند و حمله بعد از حمله افكندند تا آن كه جماعتى از لشكر آن حضرت « 1 » به روايت محمّد بن ابى طالب موسوى پنجاه نفر از پا در آمدند و شهد شهادت نوشيدند .\r\n\r\n[ شهداى حمله اوّلى از سپاه امام حسين عليه السّلام 
  ]\r\nمؤلف گويد كه : چون اصحاب سيّد الشّهداء عليه السّلام حقوق بسيار بر ما دارند ، فانّهم عليهم السّلام .\r\n السّابقون الى المكارم و العلى * و الحائزون غدا حياض الكوثر\r\nلو لا صوارمهم و وقع نبالهم * لم يسمع الآذان صوت مكبّر « 2 » \r\nو كعب بن جابر كه از دشمنان ايشان است در حقّ ايشان گفت :\r\n فلم تر عينى مثلهم فى زمانهم * و لا قبلهم فى النّاس اذ انا يافع\r\nاشدّ قراعا بالسّيوف لدى الوغى * الا كلّ من يحمى الدّمار مقارع\r\nو قد صبروا للطّعن و الضّرب حسّرا * و قد جادلوا لو انّ ذلك نافع « 3 » \r\n\r\n\r\n","description":"","footnote":"\r\n( 1 ) الملهوف ، ص 158 .\r\n( 2 ) اينان در راه محبت امامشان از جان خود گذشتند و ايثار نقد جان بالاترين مرتبهء جود و بخشش است .\r\nآنان به مكارم و مراتب عاليه پيش گرفته ، همان‌هايى هستند كه فردا از كوثر خواهند نوشيد . اگر شمشيرها و تيرهاى آن رادمردان نبود ، گوشها صداى اذان مؤذنين را نمىشنيد .\r\n( 3 ) گويند كعب برير بن خضير را كشت ، « نوار » - كه يا همسر و يا خواهرش بود - به سرزنش او پرداخت و گفت : در قتل زادهء فاطمه شركت كردى و سرور قاريان قرآن را به قتل رساندى ! سوگند ياد كرد كه هيچ‌گاه با او هم سخن نشود - كعب طبق نقل تاريخ طبرى ، ج 6 ، ص 247 اين ابيات را سرود كه ترجمه آن‌ها اين است :\r\nو از آغاز جوانى تاكنون ، همانندى براى آنان نديدم چه در عصر خودشان و چه قبل از آنان به هنگام نبرد ، سلحشورترين رزم‌آوران بودند ؛ آرى هر كس از ناموس و حرم خويش دفاع كند ، سلحشور است .\r\nآنان با سر و بدن برهنه هر گونه ضرب شمشير و نيزه را به جان مىخريدند ، و اگر سودمند مىدانستند از مركب‌ها نيز پياده مىشدند .\r\n","page_name":" 818 ","page_number":188},
  {"content":"\r\n\r\nپس شايسته باشد كه آن اشخاصى را كه در حملهء اولى شهيد شدند و من بر اسم شريفشان مطّلع شدم ذكر كنم و ايشان به ترتيبى كه در مناقب ابن شهر آشوب است اين بزرگوارانند :\r\nنعيم بن عجلان « 1 » و او برادر نعمان « 2 » بن عجلان است كه از اصحاب امير المؤمنين عليه السّلام و عامل آن حضرت بر بحرين و عمّان بوده . و گويند اين دو تن با نضر كه برادر سيّم است از شجعان و از شعراء بوده‌اند و در صفّين ملازمت آن حضرت داشته‌اند . « 3 »\r\nعمران بن كعب حارث الاشجعى كه در رجال شيخ ذكر شده .\r\nحنظلة بن عمرو الشّيبانى .\r\nقاسط بن زهير و برادرش مقسط و در رجال شيخ اسم والدشان را عبد اللّه گفته .\r\nكنانة بن عتيق تغلبى ، كه از ابطال و قراء و عبّاد كوفه به شمار رفته .\r\nعمرو بن ضبيعة بن قيس التّميمى ، و او فارسى شجاع بود ، گويند : اوّل با عمر سعد بوده پس داخل شده در انصار حسين عليه السّلام .\r\nضرغامة بن مالك تغلبى ، و بعضى گفته‌اند كه : او بعد از نماز ظهر به مبارزت بيرون شد و شهيد گرديد .\r\nعامر بن مسلم العبدى ، و مولاى او سالم از شيعيان بصره بودند و با سيف بن مالك و ادهم بن اميّه به همراهى يزيد بن ثبيط و پسرانش به يارى امام حسين عليه السّلام\r\n\r\n\r\n","description":"","footnote":"\r\n( 1 ) دربارهء او نك : رجال شيخ ، ص 106 ؛ ابصار العين ، ص 158 .\r\n( 2 ) دربارهء او نك : اعيان الشيعة ، ج 1 ، ص 244 ؛ جامع الرواة ، ج 2 ، ص 295 ؛ معجم رجال الحديث ، ج 19 ، ص 166 .\r\n( 3 ) گويند نك : وقعة صفين ، ص 380 و 507 .\r\n","page_name":" 819 ","page_number":189},
  {"content":"\r\n\r\nآمدند و در حملهء اولى شهيد گشتند ، و در حقّ عامر و زهير بن سليم و عثمان بن امير المؤمنين عليه السّلام و حرّ و زهير بن قين و عمرو صيداوى و بشر حضرمى فرموده ، فضل بن عبّاس بن ربيعة بن الحرث - رضوان اللّه عليهم - در خطاب بنى اميّه و طعن بر افعال ايشان :\r\n ارجعوا عامرا و ردّوا زهيرا * ثم عثمان فارجعوا غارمينا\r\nو ارجعوا الحرّ و ابن قين و قوما * قتلوا حين جاوروا صفّينا\r\nأين عمرو و أين بشر و قتلى * منهم بالعراء ما يدفنونا « 1 » \r\nسيف بن عبد اللّه بن مالك العبدى ، بعضى گفته‌اند كه او بعد از نماز ظهر به مبارزت بيرون و شهيد شد ( ره ) .\r\nعبد الرّحمن بن عبد الأرحبى الهمدانى . و اين همان كس است كه اهل كوفه او را با قيس بن مسهر به سوى امام حسين عليه السّلام به مكّه فرستادند با كاغذهاى بسيار ، روز دوازدهم ماه رمضان بود كه خدمت آن حضرت رسيدند .\r\nحباب بن عامر التّيمى ، از شيعيان كوفه است با مسلم بيعت كرده و چون كوفيان با مسلم جفا كردند حباب به قصد خدمت امام حسين عليه السّلام حركت كرده و در بين راه به آن حضرت ملحق شد .\r\nعمرو الجندعى . ابن شهر آشوب او را از مقتولين در حملهء اولى شمرده ، و لكن بعض اهل سير گفته‌اند كه : او مجروح روى زمين افتاده بود و ضربتى سخت بر سر او رسيده بود قوم او ، او را از معركه بيرون بردند ، مدّت يك سال مريض و صاحب فراش بود در سر سال وفات كرد . و تأييد مىكند اين مطلب را آنچه در زيارت شهدا است :\r\nالسّلام على المرتثّ معه عمرو بن عبد اللّه الجندعى .\r\nحلاس ( به حاء مهمله كغراب ) بن عمرو الازدى الرّاسبى ، و برادرش . نعمان بن عمرو . از اهل كوفه و از اصحاب امير المؤمنين عليه السّلام بوده ، بلكه حلاس از سرهنگان\r\n\r\n\r\n","description":"","footnote":"\r\n( 1 ) الألف للاطلاق أى ما يدفنون . مؤلف رحمة اللّه .\r\n","page_name":" 820 ","page_number":190},
  {"content":"\r\n\r\nلشكر آن حضرت در كوفه بوده .\r\nسوّار بن ابى عمير النّهمى . « 1 » در حملهء اولى مجروح در ميان كشتگان افتاد . او را اسير كردند به نزد عمر سعد بردند . عمر خواست او را بكشد قوم او شفاعتش كردند . او را نكشت لكن به حال اسيرى و مجروح بود تا شش ماه پس از آن وفات كرد . مانند موقّع بن ثمامه كه او نيز مجروح افتاده بود قوم او او را به كوفه بردند و مخفى كردند . ابن زياد مطّلع شد ، فرستاد تا او را بكشند قوم از بنى اسد شفاعتش كردند او را نكشت لكن او را در قيد آهن كرده فرستاد او را به زاره ( موضعى به عمّان ) موقّع از زحمت جراحتها مريض بود تا يك سال پس از آن در همان زاره وفات فرمود .\r\nو اشاره به او كرده كميت اسدى ، در اين مصرع : و انّ ابو موسى اسير مكبّل .\r\n( ابو موسى كنيهء موقّع است ) .\r\nو بالجمله در زيارت شهدا است : السّلام على الجريح الماسور سوّار بن ابى عمير النّهمى .\r\nعمّار بن ابى سلامة الدّالانى الهمدانى . از اصحاب امير المؤمنين عليه السّلام و از مجاهدين در خدمتش به شمار رفته ، بلكه بعضى گفته‌اند كه او حضرت رسول صلّى اللّه عليه و آله و سلّم را نيز درك كرده .\r\nزاهر مولى عمرو بن الحمق « 2 » جدّ محمّد بن سنان زاهرى « 3 » در سنهء شصتم به حجّ مشرّف شده و به شرف مصاحبت حضرت سيّد الشّهداء عليه السّلام نايل شده و در خدمتش بود تا در روز عاشورا در حملهء اولى شهيد گشت .\r\nاز قاضى نعمان مصرى مروى است كه چون عمرو بن الحمق از ترس معاويه\r\n\r\n\r\n","description":"","footnote":"\r\n( 1 ) در بعضى منابع : فهمى .\r\n( 2 ) نك : مناقب ، ج 4 ، ص 113 ؛ بحار الأنوار ، ج 45 ، ص 72 .\r\n( 3 ) وى از امام رضا عليه السّلام و امام جواد عليه السّلام روايت مىكند نك : معجم رجال الحديث ، ج 6 ، ص 151 ؛ رجال نجاشى ، ص 328 .\r\n","page_name":" 821 ","page_number":191},
  {"content":"\r\n\r\nگريخت به جانب جزيره و مردى از اصحاب امير المؤمنين عليه السّلام كه نامش زاهر بود با او همراه بود ، چون مار عمرو را گزيد بدنش ورم كرد ، زاهر را فرمود كه : حبيبم رسول خدا صلّى اللّه عليه و آله و سلّم مرا خبر داده كه شركت مىكند در خون من جنّ و انس و ناچار من كشته خواهم گشت . در اين وقت اسب سوارانى كه در جستجوى او بودند ظاهر شدند عمرو به زاهر فرمود كه تو خود را پنهان كن اين جماعت به جستجوى من مىآيند و مرا مىيابند و مىكشند و سرم را با خود مىبرند و چون رفتند تو خود را ظاهر كن و بدن مرا از زمين بردار و دفن كن . زاهر گفت : تا من تير در تركش دارم با ايشان جنگ مىكنم تا آن‌گاه با تو كشته شوم ، عمرو فرمود : آنچه من مىگويم بكن كه در امر من نفع مىدهد خدا تو را . زاهر چنان كرد كه عمرو فرموده بود و زنده بماند تا در كربلا شهيد شد ، ( ره ) .\r\nجبلة بن الحجّاج التيمى و پسرش عبد الرحمن . از شجاعان معروفين بوده‌اند . با ابن سعد آمده بود در ايّامى كه جنگ نشده بود آمدند خدمت امام حسين عليه السّلام سلام كنند بر آن حضرت ، پس سعادت شامل حالشان شده خدمت آن حضرت ماندند تا در حملهء اولى شهيد گشتند .\r\nزهير بن بشر الخثعمى .\r\nعمّار بن حسّان بن شريح الطّائى از شيعيان مخلصين بوده و با حضرت امام حسين عليه السّلام از مكّه مصاحبت كرده تا در كربلا .\r\nو پدرش حسّان « 1 » از اصحاب امير المؤمنين عليه السّلام بوده و در صفّين در ركاب آن حضرت شهيد شده .\r\nو در رجال اسم عمّار را « عامر » گفته‌اند .\r\nو از احفاد اوست عبد اللّه بن احمد عامر بن سليمان بن صالح بن وهب بن عامر مقتول به كربلا ابن حسّان و عبد اللّه مكنّى است به أبو القاسم . و صاحب كتبى است\r\n\r\n\r\n","description":"","footnote":"\r\n( 1 ) براى اطلاع بيشتر دربارهء حسان نك : جامع الرواة ، ج 2 ، ص 428 ؛ اعيان الشيعة ، ج 4 ، ص 622 ، معجم البلدان ، ج 2 ص 94 ؛ معجم رجال الحديث ، ج 4 ، ص 264 .\r\n","page_name":" 822 ","page_number":192},
  {"content":"\r\n\r\nكه از جملهء آن‌ها است كتاب قضايا امير المؤمنين عليه السّلام ، روايت مىكند آن را از پدرش ابو الجعد احمد بن عامر . و شيخ نجاشى روايت كرده از عبد اللّه بن احمد مذكور كه گفت : پدرم متولّد شد سنهء صد و پنجاه و هفت ، و ملاقات كرد شيخ ما حضرت رضا عليه السّلام را در سنهء صد و نود و چهار ، و وفات كرد حضرت رضا عليه السّلام در طوس سنهء دويست و دو ، روز سه شنبه هيجدهم جمادى الأولى . و من ملاقات كردم حضرت ابو الحسن ابو محمّد عليهما السّلام را ، و پدرم مؤذّن آن دو بزرگوار بود الخ . « 1 » پس معلوم شد كه ايشان بيت جليلى بوده‌اند از شيعه قدّس اللّه ارواحهم .\r\nمسلم بن كثير ازدىّ كوفى تابعى . گويند از اصحاب امير المؤمنين عليه السّلام بوده و در ركاب آن حضرت در بعضى حروب زخمى به پايش رسيده بود و خدمت سيّد الشّهداء عليه السّلام از كوفه به كربلاء مشرف شده در روز عاشورا ، در حملهء اولى شهيد شد و نافع مولاى او بعد از نماز ظهر شهيد گرديد .\r\nزهير بن سليم ازدى . و اين بزرگوار از همان سعادتمندان است كه در شب عاشورا به اردوى همايون حضرت سيّد الشّهداء عليه السّلام ملحق شدند .\r\nعبد اللّه و عبيد اللّه پسران يزيد بن ثبيط عبدىّ بصرىّ . « 2 »\r\nابو جعفر طبرى روايت كرده كه جماعتى از مردم شيعهء بصره جمع شدند در منزل زنى از عبد القيس - كه نامش ماريه بنت منقذ و از شيعيان بود و منزلش مجمع شيعه بود - و اين در اوقاتى بود كه عبيد اللّه بن زياد به كوفه رفته بود و خبر به او رسيده بود از اقبال و توّجه امام حسين عليه السّلام به سمت عراق ، ابن زياد نيز راهها را گرفته و به عامل خود در بصره نوشته بود كه براى ديدبانها ، جايى درست كنند و ديدبان در آن قرار دهند و راهها را پاسبانان گذارند كه مبادا كسى ملحق به آن حضرت شود .\r\nپس يزيد بن ثبيط كه از قبيلهء عبد القيس و از آن جماعت شيعه بود كه در خانهء آن\r\n\r\n\r\n","description":"","footnote":"\r\n( 1 ) رجال نجاشى ، ص 229 ت 606 .\r\n( 2 ) ثبيط به تقديم المثلثة على الموحّدة مصغّرا [ و در تاريخ طبرى : نبيط 
  ] .\r\n","page_name":" 823 ","page_number":193},
  {"content":"\r\n\r\nزن مؤمنه جمع شده بودند ، عزم كرد كه به آن حضرت ملحق شود ، و او را ، ده پسر بود ، پس با پسران خود فرمود كه : كدام از شماها با من خواهيد آمد ؟ دو نفر از آن ده پسر مهيّاى مصاحبت او شدند ، پس با آن جماعتى كه در خانهء آن زن جمع بودند فرمود كه : من قصد كرده‌ام ملحق شوم به امام حسين عليه السّلام و اينك بيرون خواهم شد .\r\nشيعيان گفتند كه : مىترسيم بر تو از اصحاب پسر زياد .\r\nفرمود : به خدا سوگند هرگاه برسد شتران با پاهاى ما به جادّه ، و راه ديگر سهل است بر من و وحشتى نيست بر من از اصحاب ابن زياد كه به طلب من بيايند ، پس از بصره بيرون شد و از غير راه از بيابان قفر و خالى سير كرد تا در ابطح به امام حسين عليه السّلام رسيد ، فرود آمد و منزل و مأواى خود را درست كرد ، پس رفت به سوى رحل و منزل آن حضرت . و چون خبر او به حضرت امام حسين عليه السّلام رسيد به ديدن او بيرون شد به منزل او كه تشريف برد ، گفتند به قصد شما به منزل شما رفت ، حضرت در منزل او نشست به انتظار او ، از آن طرف آن مرد چون حضرت را در جايگاه خود نديد احوال پرسيد ، گفتند : به منزل تو تشريف بردند . يزيد برگشت به منزل خود ، آن جناب را ديد نشسته . پس اين آيهء مباركه را خواند :\r\n بِفَضْلِ اللَّهِ وَ بِرَحْمَتِهِ فَبِذلِكَ فَلْيَفْرَحُوا .  « 1 »\r\nپس سلام كرد به آن حضرت و نشست در خدمتش و خبر داد آن حضرت را كه براى چه از بصره به خدمتش آمده ، حضرت دعاى خير فرمود براى او ، پس با آن حضرت بود تا در كربلا شهيد شد با دو پسرش عبد اللّه و عبيد اللّه . « 2 »\r\nبعضى از اهل سير ذكر كرده‌اند كه : وقتى يزيد از بصره حركت كرد عامر و مولاى او سالم و سيف بن مالك و ادهم بن اميّه نيز با او همراه بودند و ايشان نيز در كربلا شهيد شدند . و در مرثيهء يزيد و دو پسرانش ، عامر بن يزيد گفته :\r\n يا فرو قومى فاندبى * خير البريّة فى القبور \r\n\r\n\r\n","description":"","footnote":"\r\n( 1 ) سورهء يونس ، آيهء 58 .\r\n( 2 ) تاريخ طبرى ، ج 4 ، ص 263 .\r\n","page_name":" 824 ","page_number":194},
  {"content":"\r\n\r\n و ابكى الشّهيد بعبرة * من فيض دمع ذى درور\r\nوارث الحسين مع التّفجّع * و التّأوّه و الزّفير\r\nقتلوا الحرام من الأئمة * فى الحرام من الشّهور\r\nو ابكى يزيد مجدّلا * و ابنيه فى حرّ الهجير\r\nمترمّلين دمائهم * تجرى على لبب النّحور\r\nيا لهف نفسى لم تفز * معهم بجنّات و حور \r\nو نيز از اشخاصى كه در اوّل قتال شهيد شدند :\r\nجندب بن حجر كندىّ خولانى است كه از اصحاب امير المؤمنين عليه السّلام به شمار رفته .\r\nو جنادة بن كعب انصارى است كه از مكّه با اهل و عيال خود در خدمت امام حسين عليه السّلام بوده و پسرش :\r\nعمرو بن جنادة بعد از قتل پدر به امر مادرش به جهاد رفت و شهيد شد .\r\nو سالم بن عمرو .\r\nقاسم بن الحبيب الازدى .\r\nبكر بن حىّ التّيمى .\r\nجوين بن مالك التّيمى .\r\nاميّه بن سعد الطّائى .\r\nعبد اللّه بن بشر ، كه از مشاهير شجاعان بوده .\r\nبشر بن عمرو .\r\nحجّاج بن بدر بصرى حامل كتاب مسعود بن عمرو از بصره به خدمت امام حسين عليه السّلام رسيد ، و رفيقش .\r\nقعنب بن عمرو نمرى بصرىّ .\r\nعائذ بن مجمّع بن عبد اللّه عائذى ، - رضوان اللّه عليهم اجمعين - و ده نفر از غلامان امام حسين عليه السّلام و دو نفر از غلامان امير المؤمنين عليه السّلام .\r\n\r\n","description":"","footnote":"","page_name":" 825 ","page_number":195},
  {"content":"\r\n\r\nمؤلف گويد كه : اسامى بعضى از اين غلامان كه شهيد شده‌اند از اين قرار است :\r\nاسلم بن عمرو و او پدرش تركى بود و خودش كاتب امام حسين عليه السّلام و ديگر .\r\nقارب بن عبد اللّه دئلى كه مادرش كنيز حضرت امام حسين عليه السّلام بوده و ديگر .\r\nمنحج بن سهم غلام امام حسن عليه السّلام . با فرزندان امام حسن عليه السّلام به كربلا آمد و شهيد شد .\r\nسعد بن الحرث غلام امير المؤمنين عليه السّلام .\r\nنصر بن ابى نيزر غلام آن حضرت نيز . و اين نصر پدرش همان است كه در نخلستان امير المؤمنين عليه السّلام كار مىكرد .\r\nحرث بن نبهان غلام حمزه .\r\nالى غير ذلك .\r\nو بالجمله چون در اين حمله جماعت بسيارى از اصحاب سيّد الشّهداء عليه السّلام شهيد شدند ، شهادتشان در حضرت سيّد الشّهداء تأثير كرد ، پس در آن وقت جناب امام حسين عليه السّلام از روى تأسف دست فرا برد و بر محاسن شريف خود نهاد و فرمود :\r\nشدّت كرد غضب خدا بر يهود گاهى كه از براى خدا فرزند قرار دادند ، و شدّت كرد خشم خدا بر نصارى هنگامى كه سه خدا قايل شدند ، و شدّت كرد غضب خدا بر مجوس وقتى كه به پرستش آفتاب و ماه پرداختند ، و شديد است غضب خدا بر قومى كه متّفق الكلمه شدند بر ريختن خون فرزند پيغمبر خودشان . به خدا سوگند به هيچ گونه اين جماعت را اجابت نكنم از آنچه در دل دارند تا گاهى كه خدا را ملاقات كنم و به خون خويش مخضّب باشم . « 1 »\r\nمخفى و مستور نماند كه جماعتى از وجوه لشكر كوفه از دل رضا نمىدادند كه با جناب امام حسين عليه السّلام رزم آغازند و خود را مطرود دارين سازند ، از اين جهت كار مقاتلت به مماطلت مىرفت و امر مبارزت به مسامحت مىگذشت و در خلال اين حال ، ارسال رسل و تحرير مكاتيب تقرير يافت و روز عاشورا نيز تا قريب به\r\n\r\n\r\n","description":"","footnote":"\r\n( 1 ) الملهوف ، ص 158 .\r\n","page_name":" 826 ","page_number":196},
  {"content":"\r\n\r\nچاشتگاه كار بدين گونه مىرفت ، اين هنگام بر مردم پر ظاهر گشت كه فرزند پيغمبر لباس ذلّت در بر نخواهد كرد و عبيد اللّه بن زياد بغضاى آن حضرت را دست بر نخواهد داشت ، لاجرم از هر دو سوى رزم را تصميم عزم دادند .\r\nاوّل كس از سپاه ابن سعد كه به ميدان مبارزت آمد ، يسار غلام زياد بن أبيه ، و سالم غلام ابن زياد بود كه با هم به ميدان آمدند ، از ميان اصحاب امام حسين عليه السّلام عبد اللّه بن عمير كلبى به مبارزت ايشان بيرون شد ، گفتند : تو كيستى كه به ميدان ما آمده‌اى ؟ گفت : منم عبد اللّه بن عمير ، گفتند : تو را نشناسيم ، برگرد و زهير بن قين يا حبيب بن مظاهر يا برير را به سوى ما بفرست ، و يسار مقدّم بر سالم بود ، عبد اللّه با او گفت كه : اى پسر زانيه ! مگر اختيار تو را است كه هر كه بخواهى برگزينى ؟ اين بگفت و بر او حمله كرد و تيغ بر او راند او را در افكند ، سالم غلام ابن زياد چون اين را بديد تاخت تا يسار را يارى كند ، اصحاب امام حسين عليه السّلام عبد اللّه را بانگ زدند كه خويشتن را واپاى كه دشمن رسيد ، عبد اللّه چون مشغول مقتول خويش بود اصغاى اين مطلب نفرمود ، لاجرم سالم رسيد و تيغ بر عبد اللّه فرود آورد ، عبد اللّه دست چپ را به جاى سپر وقايهء سر ساخت لاجرم انگشتانش از كف جدا شد و عبد اللّه بدين زخم ننگريست و چون شير زخم خورده عنان برتافت و سالم را به زخم شمشير از قفاى يسار به دار البوار فرستاد ، پس به اين اشعار رجز خواند :\r\n ان تنكرونى فانا ابن كلب * حسبى ببيتى فى عليم حسبى « 1 »\r\nانّى امرؤ ذو مرّة « 2 » و عصب « 3 » * و لست بخوّار عند النّكب « 4 » \r\nپس عمرو بن الحجّاج با جماعت خود از سپاه كوفه بر ميمنهء لشكر امام حسين عليه السّلام حمله كرد ، اصحاب امام چون چنين ديدند زانو بر زمين نهادند و\r\n\r\n\r\n","description":"","footnote":"\r\n( 1 ) عليم ( بالتصغير ) فخذ من جناب ( بالجيم و النّون الموحّدة ) . و جناب بطن من كلب . مؤلّف رحمة اللّه .\r\n( 2 ) ذو مرّة ( به كسر ميم ) أى صاحب قوّة . مؤلّف رحمة اللّه .\r\n( 3 ) و عصب ( كفلس ) : أى شدّة . مؤلّف رحمة اللّه .\r\n( 4 ) و خوّار ككتّان : أى الضّعيف . مؤلّف رحمة اللّه .\r\n","page_name":" 827 ","page_number":197},
  {"content":"\r\n\r\nنيزه‌هاى خود را به سوى ايشان دراز كردند ، خيل دشمن چون رسيدند از سنان ايشان بترسيدند و پشت دادند ، پس اصحاب حسين عليه السّلام ايشان را تير باران نمودند بعضى در افتادند و جان دادند و گروهى بخستند و بجستند .\r\nاين وقت مردى از قبيلهء بنى تميم كه او را عبد اللّه بن حوزه مىگفتند رو به لشكر امام حسين عليه السّلام آورد و مقابل آن حضرت ايستاد و گفت : يا حسين ! يا حسين ! آن حضرت فرمود : چه مىخواهى ؟\r\nقال : ابشر ! بالنّار فقال : كلّا ، انّى اقدم على ربّ رحيم ، و شفيع مطاع .\r\nحضرت فرمود : اين كيست ؟\r\nگفتند : ابن حوزهء تميمى است . آن حضرت خداوند خويش را خواند و گفت :\r\nبار الها ! او را به سوى آتش دوزخ بكش . در زمان اسب ابن حوزه آغاز چموشى نهاد و او را از پشت خود انداخت چنان كه پاى چپش در ركاب بند بود و پاى راستش واژگونه بر فراز بود ، مسلم بن عوسجه جلدى كرد و پيش تاخت و پاى راستش را به شمشير از تن نحسش انداخت . پس اسب او دويدن گرفت و سر او به هر سنگ و كلوخى و درختى مىكوبيد تا هلاك شد و حقّ تعالى روحش را به آتش دوزخ فرستاد ، پس امر كارزار شدّت كرد و از جميع ، جماعتى كشته گشت . « 1 »\r\n\r\nمبارزات حر بن يزيد رياحى رضى اللّه عنه :\r\nاين وقت حرّ بن يزيد بر اصحاب عمر سعد چون شير غضبناك حمله كرد و به شعر عنتره « 2 » تمثّل جست :\r\n ما زلت أرميهم بثغرة « 3 » نحره * و لبانه حتّى تسربل بالدّم \r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 102 .\r\n( 2 ) وى عنترة بن شداد عيسى است و شعر از معلقات سبع اوست . نك : شرح المعلّقات السبع ، ص 151 - 152 .\r\n( 3 ) ثغرة ( بالضّم ) مغاكى در چنبر گردن . لبان يعنى سينه . و معنى بيت آن است كه : پيوسته تير زدم به گودى گلو و سينهء او تا حدّى كه خون مثل پيراهن بر بدنش احاطه كرد و خون را پيراهن خود نمود . مؤلّف رحمة اللّه .\r\n","page_name":" 828 ","page_number":198},
  {"content":"\r\n\r\nو هم رجز مىخواند و مىگفت :\r\n إنّى أنّا الحرّ و مأوى الضّيف * أضرب فى أعناقكم بالسّيف\r\nعن خير من حلّ بأرض الخيف « 1 » * أضربكم و لا أرى من حيف « 2 » \r\nراوى گفت : ديدم اسب او را كه ضربت بر گوشها و حاجب او وارد شده بود و خون از او جارى بود ، حصين بن تميم رو كرد به يزيد بن سفيان و گفت : اى يزيد ! اين همان حرّ است كه تو آرزوى كشتن او را داشتى ، اينك به مبارزت او بشتاب .\r\nگفت : بلى و به سوى حرّ شتافت و گفت : اى حرّ ! ميل مبارزت دارى ؟ گفت : بلى پس با هم نبرد كردند . حصين بن تميم گفت : به خدا قسم مثل آن كه جان يزيد در دست حرّ بود او را فرصت نداد تا به قتل رسانيد ، پس پيوسته جنگ كرد تا آن كه عمر سعد امر كرد حصين بن تميم را با پانصد كمان دار اصحاب حسين را تير باران كنند ، پس لشكر عمر سعد ايشان را تير باران كردند . زمانى نكشيد كه اسبهاى ايشان هلاك شدند و سواران پياده گشتند .\r\nابو مخنف از ايّوب بن مشرح حيوانى نقل كرده كه گفت : و اللّه من پى كردم اسب حرّ را و تيرى بر شكم اسب او زدم كه به لرزه و اضطراب در آمد ، آن‌گاه به سر در آمد . « 3 »\r\nمؤلّف گويد : كه گويا حسّان بن ثابت در اين مقام گفته :\r\n و يقول للطّرف « 4 » اصطبر لشبا « 5 » القنا * فهدمت ركن المجد ان لم تعقر \r\nو چه قدر شايسته است در اين مقام نقل اين حديث حضرت صادق عليه السّلام :\r\nقال : الحرّ حرّ على جميع أحواله ، ان نابته نائبة صبر لها ، و ان تداكت عليها المصائب لم\r\n\r\n\r\n","description":"","footnote":"\r\n( 1 ) الخيف ( به فتح خاء ) : موضعى است به مكّه ناميده شده به آن مسجد الخيف . مؤلّف رحمة اللّه .\r\n( 2 ) حيف بالفتح جور و ستم . مؤلّف رحمة اللّه .\r\nنك : مقتل الحسين عليه السّلام خوارزمى ، ج 2 ، ص 10 ؛ مثير الاحزان ، ص 7 ؛ العوالم ، ص 257 .\r\n( 3 ) مقتل ابى مخنف ، ص 139 .\r\n( 4 ) طرف : اسب كريم .\r\n( 5 ) شبا : تيزى نيزه .\r\n","page_name":" 829 ","page_number":199},
  {"content":"\r\n\r\nتكسره و ان أسر و قهر و استبدل باليسر عسرا . « 1 »\r\nراوى گفت : پس حرّ از روى اسب مانند شير جستن كرد و شمشير برّانى در دستش بود و مىگفت :\r\n إن تعقروا بى « 2 » فانا ابن الحرّ * أشجع من ذى لبد هزبر \r\nپس نديدم احدى را هرگز مانند او سر از تن جدا كند و لشكر هلاك كند .\r\nاهل سير و تاريخ گفته‌اند كه حرّ و زهير با هم قرار داده بودند كه بر لشكر حمله كنند و مقاتلهء شديد و كارزار سختى نمايند و هر كدام گرفتار شدند ديگرى حمله كند و او را خلاص نمايد . و بدين گونه يك ساعتى نبرد كردند و حرّ رجز مىخواند و مىگفت :\r\n آليت لا أقتل حتّى أقتلا * و لن أصاب اليوم الّا مقبلا\r\nأضربهم بالسّيف ضربا مقصلا « 3 » * لا ناكلا منهم « 4 » و لا مهلّلا \r\nو در دست حرّ شمشيرى بود كه مرگ از دم او لايح بود . و گويا ابن معتزّ در حقّ او گفته بود :\r\n ولى صارم فيه المنايا كوامن * فما ينتضى الّا لسفك دماء\r\nترى فوق منبته الفرند كأنّه * بقيّة غيم رقّ دون سماء \r\nپس جماعتى از لشكر عمر سعد بر او حمله آوردند و شهيدش نمودند .\r\nبعضى گفته‌اند كه : امام حسين عليه السّلام به نزد او آمد و هنوز خون از او جستن داشت ، پس فرمود : به‌به اى حرّ تو حرّى هم چنان كه نام گذاشته شدى به آن ، حرّى در دنيا و آخرت ، « 5 » پس خواند آن حضرت :\r\n\r\n\r\n","description":"","footnote":"\r\n( 1 ) الكافى ، ج 2 ، ص 89 ؛ بحار ، ج 71 ، ص 69 .\r\n( 2 ) ان تعقروا يعنى اگر پى كنيد اسب مرا .\r\n( 3 ) سيف مقصل كمنبر : تيغ برّان .\r\n( 4 ) لا ناكلا منهم يعنى نه نكول خواهم كرد از جنگ ايشان و بر نخواهم گشت از جنگ . مؤلّف رحمة اللّه .\r\n( 5 ) العوالم ، ص 258 .\r\n","page_name":" 830 ","page_number":200},
  {"content":"\r\n\r\n لنعم الحرّ حرّ بنى رياح * و نعم الحرّ عند مختلف الرّماح « 1 »\r\nو نعم الحرّ اذا نادى حسينا * فجاد بنفسه عند الصّياح « 2 » \r\n\r\n[ شهادت برير بن خضير رضى اللّه عنه 
  ]\r\nبرير بن خضير رحمة اللّه به ميدان آمد و او مردى زاهد و عابد بود و او را سيّد قرّاء مىناميدند و از اشراف اهل كوفه از همدانيين بود . و اوست خالوى ابو اسحاق عمرو بن عبد اللّه سبيعى كوفى تابعى كه در حقّ او گفته‌اند : چهل سال نماز صبح را به وضوى نماز عشاء گزارد ، و در هر شب يك ختم قرآن مىنمود ، و در زمان او اعبدى از او نبود ، و اوثق در حديث از او نزد خاصّه و عامّه نبود ، و او از ثقات على بن الحسين عليه السّلام بود .\r\nو بالجمله جناب برير چون به ميدان تاخت از آن سوى يزيد بن معقل به نزد او شتافت و با هم اتّفاق كردند كه مباهله كنند و از خدا بخواهند كه هر كه بر باطل است بر دست آن ديگر كشته شود ، اين بگفتند و بر هم تاختند . يزيد ضربتى بر برير زد ، او را آسيبى نرساند لكن برير او را ضربتى زد كه خود او را دو نيمه كرد و سر او را شكافت تا به دماغ رسيد ، يزيد پليد بر زمين افتاد مثل آن كه از جاى بلندى بر زمين افتد . « 3 »\r\nرضىّ بن منقذ عبدى كه چنين ديد بر برير حمله آورد و با هم دست به گردن شدند و يك ساعت با هم نبرد كردند ، آخر الأمر برير او را بر زمين افكند و بر سينه‌اش نشست ، رضىّ استغاثه به لشكر كرد كه او را خلاص كنند . كعب بن جابر حمله كرد و نيزهء خود را گذاشت بر پشت برير ، برير كه احساس نيزه كرد هم چنان كه بر سينهء رضىّ نشسته بود خود را بر روى رضىّ افكند و صورت او را دندان گرفت\r\n\r\n\r\n","description":"","footnote":"\r\n( 1 ) در العوالم : صبور عند مختلف الرّماح .\r\n( 2 ) الصباح خ . ل .\r\n( 3 ) العوالم ، ص 259 .\r\n","page_name":" 831 ","page_number":201},
  {"content":"\r\n\r\nو طرف دماغ او را قطع كرد . از آن طرف كعب بن جابر چون مانعى نداشت ، چندان به نيزه زور آورد تا در پشت برير فرو رفت و برير را از روى رضى افكند و پيوسته شمشير بر آن بزرگوار زد تا شهيد شد .\r\nراوى گفت : رضىّ از خاك برخاست در حالتى كه خاك از قباى خود مىتكانيد و با كعب گفت : اى برادر ! بر من نعمتى عطا كردى كه تا زنده‌ام فراموش نخواهم نمود . چون كعب بن جابر برگشت ، زوجه‌اش يا خواهرش نوار بنت جابر با وى گفت : كشتى سيّد قرّاء را ، هرآينه امر عظيمى به جاى آوردى به خدا سوگند ديگر با تو تكلّم نخواهم كرد . « 1 »\r\n\r\nشهادت وهب - عليه الرحمة - :\r\nوهب « 2 » بن عبد اللّه بن حباب كلبى كه با مادر و زن در لشكر امام حسين عليه السّلام حاضر بود به تحريص مادر ساختهء جهاد شد ، اسب به ميدان راند و رجز خواند :\r\n إن تنكرونى فانا ابن الكلب * سوف ترونى و ترون ضربى\r\nو حملتى و صولتى فى الحرب * أدرك ثأرى بعد ثأر صحبى\r\nو أدفع الكرب أمام الكرب * ليس جهادى فى الوغى باللّعب \r\nو جلادت و مبارزت نيكى به عمل آورد و جمعى را به قتل در آورد .\r\n\r\n\r\n","description":"","footnote":"\r\n( 1 ) نفس المهموم ، ص 260 .\r\n( 2 ) و صاحب معراج الجنان مصيبت وهب را چنين نظم كرده :\r\n عروس از خيمه سوى رزمگه تاخت * به روى نعش شوهر خويش انداخت\r\nيكى را گفت آن شمر بد اختر * كه ملحق ساز اين زن را به شوهر\r\nبه يك ضربت رسانيد آن منافق * تن مهجور عذرا را به وامق\r\nچو شد كلبى سوى جنّت روانه * بياسود از غم و رنج زمانه\r\nبرون آمد دگر شيرى مجاهد * كه نام او بدى عمرو بن خالد\r\nبه پيش روى عشق عالم افروز * كشيد از دل يكى آه جگرسوز\r\nبه اشك‌آلوده باشد اين سخن گفت * مرخّص كن كه با ياران شوم جفت \r\nمؤلّف رحمة اللّه\r\n","page_name":" 832 ","page_number":202},
  {"content":"\r\n\r\nپس از ميدان بازشتافت و به نزديك مادر و زوجه‌اش آمد و به مادر گفت : آيا از من راضى شدى ؟\r\nگفت : راضى نشوم تا آن كه در پيش روى امام حسين عليه السّلام كشته شوى .\r\nزوجهء او گفت : تو را به خدا قسم مىدهم كه مرا بيوه مگذار و به درد مصيبت خود مبتلا مساز .\r\nمادر گفت : اى فرزند ! سخن زن را دور انداز ، به ميدان رو ، در نصرت امام حسين عليه السّلام خود را شهيد ساز تا شفاعت جدّش در قيامت شامل حالت شود ، پس وهب به ميدان رجوع كرد در حالى كه مىخواند :\r\n انّى زعيم لك امّ وهب * بالطعن فيهم تارة و الضّرب\r\nضرب غلام مؤمن بالرّبّ \r\nپس نوزده سوار و دوازده پياده را به قتل رسانيد و لختى كارزار كرد تا دو دستش را قطع كردند ، اين وقت مادر او عمود خيمه بگرفت و به حربگاه درآمد و گفت : اى وهب ! پدر و مادرم فداى تو باد چندان كه توانى رزم كن و حرم رسول خدا صلّى اللّه عليه و آله و سلّم از دشمن دفع نما . وهب خواست كه تا او را برگرداند . مادرش جانب جامهء او را گرفت و گفت من روى بازپس نمىكنم تا به اتّفاق تو در خون خويش غوطه زنم .\r\nجناب امام حسين عليه السّلام چون چنين ديد فرمود : از اهل بيت من جزاى خير بهرهء شما باد به سراپردهء زنان مراجعت كن خدا تو را رحمت كند . پس آن زن به سوى خيام محترمهء زنان برگشت و آن جوان كلبى پيوسته مقاتلت كرد تا شهيد شد .\r\nراوى گفت كه : زوجهء وهب بعد از شهادت شوهر ، بىتابانه به جانب او دويد و صورت بر صورت او نهاد .\r\nشمر غلام خود را گفت : تا عمودى بر سر او زد و به شوهرش ملحق ساخت ، و اين اوّل زنى بود كه در لشكر حضرت سيّد الشّهداء عليه السّلام به قتل رسيد . « 1 »\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 16 - 15 ؛ العوالم ، ص 260 - 261 .\r\n","page_name":" 833 ","page_number":203},
  {"content":"\r\n\r\nپس از آن عمرو بن خالد ازدى اسدى صيداوى عازم ميدان شد . خدمت امام حسين عليه السّلام آمد و عرض كرد : فدايت شوم يا ابا عبد اللّه من قصد كرده‌ام كه ملحق شوم به شهدا از اصحاب تو و كراهت دارم از آن كه زنده بمانم و تو را وحيد و قتيل بينم اكنون مرخّصم فرما .\r\nحضرت او را اجازت داد و فرمود : ما هم ساعت بعد به تو ملحق خواهيم شد ، آن سعادتمند به ميدان آمد و اين رجز خواند :\r\n اليك يا نفس من الرّحمن * فابشرى بالرّوح و الرّيحان\r\nاليوم تجزين على الاحسان \r\nپس كارزار كرد تا شهيد شد . رحمة اللّه عليه .\r\nپس فرزندش خالد بن عمرو بيرون شد و مىگفت :\r\n صبرا على الموت بنى قحطان * كى ما تكونوا فى رضى الرّحمن\r\nيا أبتا قد صرت فى الجنان * فى قصر درّ حسن البنيان « 1 » \r\nپس جهاد كرد تا شهيد شد .\r\nسعد بن حنظله تميمى به ميدان رفت و او از اعيان لشكر امام حسين عليه السّلام بود رجز خواند و فرمود :\r\n صبرا على الأسياف و الأسنّة * صبرا عليها لدخول الجنّة\r\nو حور عين ناعمات هنّة * لمن يريد الفوز لا بالظّنة\r\nيا نفس للرّاحة فاجهدنّه * و فى طلاب الخير فارغبنّه \r\nپس حمله كرد و كارزار سختى نمود تا شهيد شد ، رحمة اللّه عليه .\r\nپس عمير بن عبد اللّه مذحجى به ميدان رفت و اين رجز خواند :\r\n قد علمت سعد و حىّ مذحج « 2 » * انّى لدى الهيجاء ليث مخرج « 3 » \r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 3 ، ص 250 ؛ بحار الأنوار ، ج 45 ، ص 18 و در العوالم ، ص 261 : فى قصر ربّ الخ .\r\n( 2 ) المذحج ( كمجلس ) بالمعجمة ثمّ الحاء ثم الجيم .\r\n( 3 ) محرج : آن كه از كارزار رو نگرداند .\r\n","page_name":" 834 ","page_number":204},
  {"content":"\r\n\r\n أعلو بسيفى هامة المدجّج * و اترك القرن لدى التّعرّج\r\nفريسته الضّبع « 1 » الازلّ « 2 » الاعرج « 3 » \r\nپس كارزار كرد و بسيارى را كشت تا به دست مسلم ضبابىّ و عبد اللّه بجلىّ كشته شد .\r\n\r\nمبارزات نافع بن هلال و شهادت مسلم بن عوسجه :\r\nاز اصحاب سيّد الشّهداء عليه السّلام نافع بن هلال جملى « 4 » به مبارزت بيرون شد و بدين كلمات رجز خواند :\r\n انا ابن هلال الجملىّ * انا على دين علىّ \r\nمزاحم بن حريث به مقابل او آمد و گفت : انا على دين عثمان . من بر دين عثمانم .\r\nنافع گفت : تو بر دين شيطانى و بر او حمله كرد و جهان را از لوث وجودش پاك نمود .\r\nعمرو بن الحجّاج چون اين دلاورى ديد ، بانگ بر لشكر زد و گفت : اى مردم احمق ! آيا مىدانيد با چه مردم جنگ مىكنيد ؟ همانا اين جماعت فرسان اهل مصرند و از پستان شجاعت شير مكيده‌اند و طالب مرگند ، احدى يك تنه به مبارزات ايشان نرود كه عرصهء هلاك مىشود ، و همانا اين جماعت عددشان كم است و به زودى هلاك خواهند شد و اللّه اگر همگى جنبش كنيد و كارى نكنيد جز آن كه ايشان را سنگ باران نماييد تمام را مقتول مىسازيد .\r\nعمر بن سعد گفت : رأى محكم همان است كه تو ديده‌اى ، پس رسولى به\r\n\r\n\r\n","description":"","footnote":"\r\n( 1 ) ضبع : يعنى كفتار .\r\n( 2 ) ازل : يعنى خفيف و سريع در دويدن .\r\n( 3 ) اعرج صفت ضبع است نه آن كه لنگ باشد . در واقع بلكه ضبع را به عرج توصيف مىكنند چون در وقت راه رفتن به خيال مىاندازد كه لنگان‌لنگان راه مىرود ، و گرگ و كفتار در كشتن گوسفندان و فساد در ايشان هرگاه واقع شوند در ميان گله معروفند به حدّى كه مثل مىزنند به ايشان . و در مناقب به جاى الضّبع ، « الذئب » است . مؤلف رحمة اللّه .\r\n( 4 ) جملى منسوب است به جمل كه بطنى مىباشد از مذحج . مؤلّف رحمة اللّه .\r\n","page_name":" 835 ","page_number":205},
  {"content":"\r\n\r\nجانب لشكر فرستاد تا ندا كند كه هيچ كس از لشكر را اجازت نيست كه يك تنه به مبارزت بيرون شود .\r\nپس عمرو بن الحجّاج از كنار فرات با جماعت خود بر ميمنهء اصحاب امام حسين عليه السّلام حمله كرد ، بعد از آن كه آن منافقان را به اين كلمات تحريص بر كشتن اصحاب امام حسين عليه السّلام نمود :\r\nيا اهل الكوفة ! الزموا طاعتكم و جماعتكم ، و لا ترتابوا فى قتل من مرق من الدّين خالف الامام .\r\nخداوند دهان ، عمرو بن الحجّاج را پر از آتش كند در ازاى اين كلمات ، كه بر جناب امام حسين عليه السّلام بسى سخت آمد و به حضرتش اثر كرد . پس ساعتى دو لشكر با هم نبرد كردند و در اين گيرودار جنگ مسلم بن عوسجه اسدى - عليه الرّحمة - از پاى در آمد و از كثرت زخم و جراحت به خاك افتاد . لشكر عمر سعد از حمله دست كشيدند و به سوى لشكرگاه خود برگشتند ، چون غبار معركه فرو نشست مسلم را بر روى زمين افتاده ديدند . حضرت امام حسين عليه السّلام به نزد او شتافت و در مسلم رمقى يافت ، پس او را خطاب كرد و فرمود : خدا رحمت كند تو را اى مسلم و اين آيهء كريمه را تلاوت نمود :\r\n فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا .  « 1 »\r\nحبيب بن مظاهر كه به ملازمت خدمت آن حضرت نيز حاضر بود ، نزديك مسلم آمد و گفت : اى مسلم ! گران است بر من اين رنج و شكنج تو اكنون بشارت باد تو را به بهشت ، مسلم به صداى بسيار ضعيفى گفت خدا به خير تو را بشارت دهد .\r\nحبيب گفت : اگر مىدانستم كه بعد از تو در دنيا زنده مىبودم ، دوست داشتم كه به من وصيّت كنى به آنچه قصد داشتى تا در انجام آن اهتمام كنم لكن مىدانم كه در همين ساعت من نيز كشته خواهم شد و به تو خواهم پيوست .\r\n\r\n\r\n","description":"","footnote":"\r\n( 1 ) سورهء احزاب ، آيهء 23 .\r\n","page_name":" 836 ","page_number":206},
  {"content":"\r\n\r\nمسلم گفت : تو را وصيّت مىكنم به اين مرد - و اشاره كرد به سوى امام حسين عليه السّلام - و گفت : تا جان در بدن دارى او را يارى كن و از نصرت او دست مكش تا وقتى كه كشته شوى .\r\nحبيب گفت : به پروردگار كعبه جز اين نكنم و چشم تو را به اين وصيّت روشن نمايم .\r\nپس مسلم جهان را وداع كرد در حالى كه بدن او روى دستها بود او را برداشته بودند كه در نزد كشتگان گذارند ، پس صداى كنيزك او به ندبه بلند شد كه يا بن عوسجتاه ، يا سيّداه ! . « 1 »\r\nو معلوم مىشود كه مسلم بن عوسجه از شجاعان نامى روزگار بود چنان كه شبث ، شجاعت او را در آذربايجان مشاهده كرده بود و آن را تذكره نمود ، و در زمانى كه مسلم بن عقيل به كوفه آمده بود ، مسلم بن عوسجه وكيل او بود در قبض اموال و بيع اسلحه و اخذ بيعت . و با اين حال از عبّاد روزگار بود و پيوسته در مسجد كوفه در پاى ستونى از آن مشغول به عبادت و نماز بود چنان كه از اخبار الطّوال دينورى معلوم مىشود ، و او را اهل سير اوّل اصحاب حسين عليه السّلام گفته‌اند . و كلمات او را در شب عاشورا شنيدى و در كربلا مقاتلهء سختى نمود و به اين رجز مترنّم بود :\r\n ان تسألوا عنّى فانّى ذو لبد * من فرع « 2 » قوم من ذرى بنى اسد\r\nفمن بغانا حائد عن الرّشد * و كافر بدين جبّار صمد \r\nو كنيهء آن بزرگوار ابو جحل است « 3 » چنان كه كميت اسدى در شعر خود به آن اشاره كرده :\r\n و انّ ابا جحل قليل مجحّل . \r\nجحل ( به تقديم جيم بر حاء مهمله ) يعنى مهتر زنبوران عسل . و مجحّل\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 19 ؛ العوالم ، ص 263 .\r\n( 2 ) و انّ بيتى فى ذروى ( خ . ل ) .\r\n( 3 ) بحار الانوار ، ج 45 ، ص 19 .\r\n","page_name":" 837 ","page_number":207},
  {"content":"\r\n\r\n( كمعظّم ) يعنى صريع و بر زمين افكنده شده . و قاتل او مسلم ضبابى و عبد الرّحمن بجلى است .\r\nبالجمله دوباره لشكر به هم پيوستند و شمر بن ذى الجوشن از ميسره بر مسيرهء لشكر امام عليه السّلام حمله كرد و آن سعادتمندان با آن اشقيا به قدم ثبات نبرد كردند و طعن نيزهء دو لشكر و شمشير به هم فرود آوردند و سپاه ابن سعد ، حضرت امام حسين عليه السّلام و اصحابش را از هر طرف احاطه كردند و اصحاب آن حضرت با آن لشكر قتال سختى نمودند ، و تمام جلادت ظاهر نمودند ، و مجموع سواران لشكر آن حضرت سى و دو تن بودند كه مانند شعلهء جوّاله حمله مىافكندند و سپاه ابن سعد را از چپ و راست پراكنده مىنمودند .\r\nعروة بن قيس - كه يكى از سركردگان لشكر پسر سعد بود - و چون اين شجاعت و مردانگى از سپاه امام عليه السّلام مشاهده كرد ، به نزد ابن سعد فرستاد كه يا بن سعد ! آيا نمىبينى كه لشكر من امروز از اين جماعت قليل چه كشيدند ؟ تيراندازان را امر كن كه ايشان را هدف تير بلا سازند .\r\nابن سعد ، كمان‌داران را به تير انداختن امر نمود .\r\nراوى گفت : اصحاب امام حسين عليه السّلام قتال شديدى نمودند تا نصف النّهار روز رسيد ، حصين بن تميم - كه سركردهء تيراندازان بود - چون صبر اصحاب امام حسين عليه السّلام را مشاهده نمود ، لشكر خود را كه پانصد كماندار به شما مىرفت امر كرد كه اصحاب آن حضرت را تيرباران نمايند ، آن منافقان حسب الأمر امير خويش لشكر امام عليه السّلام را هدف تير و سهام نمودند و اسب‌هاى ايشان را عقر ( يعنى پى ) و بدن‌هاى آن‌ها را مجروح نمودند .\r\nراوى گفت كه : مقاتله كردند اصحاب امام حسين عليه السّلام با لشكر عمر سعد قتال بسيار سختى تا نصف النّهار و لشكر پسر سعد را توانايى نبود كه بر ايشان بتازند جز از يك طرف ، زيرا كه خيمه‌ها را به هم متصل كرده بودند و آن‌ها را از عقب سر و يمين و يسار قرار داده بودند . عمر سعد كه چنين ديد ، جمعى را فرستاد كه خيمه‌ها\r\n\r\n","description":"","footnote":"","page_name":" 838 ","page_number":208},
  {"content":"\r\n\r\nرا بيفكنند تا بر آن‌ها احاطه نمايند ، سه چهار نفر از اصحاب امام حسين عليه السّلام در ميان خيمه‌ها رفتند گاهى كه آن ظالمان مىخواستند خيمه‌ها را خراب كنند بر آن‌ها حمله مىكردند و هر كه را مىيافتند مىكشتند يا تير به جانب او مىافكندند و او را مجروح مىنمودند .\r\nعمر سعد كه چنين ديد فرياد كشيد كه خيمه‌ها را آتش زنيد و داخل خيمه‌ها نشويد .\r\nپس آتش آوردند خيمه [ ها 
  ] را سوزانيدند ، سيّد الشّهداء عليه السّلام فرمود : بگذاريد آتش زنند ، زيرا كه هرگاه خيمه‌ها را بسوزانند نتوانند از آن بگذرند و به سوى شما آيند و چنين شد كه آن حضرت فرموده بود . « 1 »\r\nراوى گفت : حمله كرد شمر بن ذى الجوشن به خيمهء حضرت امام حسين عليه السّلام و نيزه‌اى كه در دست داشت بر آن خيمه مىكوبيد و ندا در داد كه آتش بياوريد تا من اين خيمه را با اهلش آتش زنم .\r\nراوى گفت : زن‌ها صيحه كشيدند و از خيمه بيرون دويدند ، جناب امام حسين عليه السّلام بر شمر صيحه زد كه : اى پسر ذى الجوشن ! تو آتش مىطلبى كه خيمه را بر اهل من آتش زنى ؟ خداوند بسوزاند تو را به آتش جهنّم .\r\nحميد بن مسلم گفت كه : من به شمر گفتم : سبحان اللّه ! اين صلاح نيست براى تو كه جمع كنى در خود دو خصلت را ، يكى آن كه عذاب كنى به عذاب خدا كه سوزانيدن باشد و ديگر آن كه بكشى كودكان و زنان را ، بس است براى راضى كردن امير ، كشتن تو مردان را .\r\nشمر به من گفت : تو كيستى ؟\r\nگفتم : نمىگويم با تو كيستم . و ترسيدم كه اگر مرا بشناسد نزد سلطان براى من سعايت كند .\r\nپس آمد به نزد او شبث بن ربعى و گفت : من نشنيدم مقالى بدتر از مقال تو و\r\n\r\n\r\n","description":"","footnote":"\r\n( 1 ) طبرى ، ج 4 ، ص 333 .\r\n","page_name":" 839 ","page_number":209},
  {"content":"\r\n\r\nنديدم موقفى زشت‌تر از موقف تو ، آيا كارت به جايى رسيده كه زن‌ها را بترسانى ، پس شهادت مىدهم كه شمر حيا كرد و خواست برگردد كه زهير بن قين رحمة اللّه با ده نفر از اصحاب خود بر شمر و اصحابش حمله كردند و ايشان را از دور خيام متفرّق ساختند ، و ابا عزّهء ( به زاء معجمه ) ضبابى را كه از اصحاب شمر بود به قتل رسانيدند ، لشكر عمر سعد كه چنين ديدند بر ايشان هجوم آوردند و چون لشكر امام حسين عليه السّلام عددى قليل بودند اگر يك تن از ايشان كشته گشتى ظاهر و مبيّن گشتى و اگر از لشكر ابن سعد صد كس مقتول گشتى از كثرت عدد نمودار نگشتى . « 1 »\r\nو بالجمله ، جنگ سختى شد و قتلى و جريح بسيار گشت تا آن كه وقت زوال رسيد .\r\n\r\nتذكرهء ابو ثمامه نماز را در خدمت امام حسين عليه السّلام و شهادت حبيب بن مظاهر :\r\nابو ثمامهء صيداوى كه نام شريفش عمرو بن عبد اللّه است ، چون ديد وقت زوال است ، به خدمت امام عليه السّلام شتافت و عرض كرد : يا ابا عبد اللّه ! جان من فداى تو باد ، همانا مىبينم كه اين لشكر به مقاتلت تو نزديك گشته‌اند ، و لكن سوگند با خداى كه تو كشته نشوى تا من در خدمت تو كشته شوم و به خون خويش غلطان باشم و دوست دارم كه اين نماز ظهر را با تو بگذارم ، آن‌گاه خداى خويش را ملاقات كنم .\r\nحضرت سر به سوى آسمان برداشت پس فرمود : ياد كردى نماز را ، خدا تو را از نمازگزاران و ذاكرين قرار دهد ، بلى اينك اوّل وقت آن است ، پس فرمود از اين قوم بخواهيد تا دست از جنگ بردارند تا ما نماز گزاريم .\r\nحصين بن تميم چون اين بشنيد فرياد برداشت كه نماز شما مقبول درگاه إله نيست .\r\nحبيب بن مظاهر فرمود : اى حمار غدّار ! نماز پسر رسول خدا صلّى اللّه عليه و آله و سلّم قبول نمىشود و از تو قبول خواهد شد ؟ ! !\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 334 .\r\n","page_name":" 840 ","page_number":210},
  {"content":"\r\n\r\nحصين بر حبيب حمله كرد ، حبيب نيز مانند شير بر او تاخت و شمشير بر او فرود آورد و بر صورت اسب او واقع شد ، حصين از روى اسب بر زمين افتاد ، پس اصحاب آن ملعون جلدى كردند و او را از چنگ حبيب ربودند ، پس حبيب رجز خواند و فرمود :\r\n اقسم لو كنّا لكم أعدادا * أو شطر كم وليتم الاكتادا « 1 »\r\nيا شرّ قوم حسبا و أدّا « 2 » \r\nو نيز مىفرمايد :\r\n انا حبيب و أبى مظهّر « 3 » * فارس هيجاء و حرب تسعر\r\nانتم أعدّ عدّة و اكثر * و نحن أو فى منكم و أصبر\r\nو نحن اولى حجّة و أظهر * حقّا و أتقى منكم و أعذر\r\nببين اخلاص اين پير هنرمند * چه خواهد كرد در راه خداوند\r\nرجز خواند و نسب فرمود آن‌گاه * مبارز خواست از آن قوم گمراه\r\nچنان رزمى نمود آن پير هوشيار * كه بر نام‌آوران تنگ آمدى كار\r\nسر شمشير آن پير جوان مرد * همىمرد از سر مركب جدا كرد\r\nبه تيغ تيز در آن رزم و پيكار * فكند از آن جماعت جمع بسيار « 4 » \r\nبالجمله ، قتال سختى نمود تا آن كه به روايتى شصت و دو تن را به خاك هلاك انداخت ، پس مردى از بنى تميم كه او را بديل بن صريم مىگفتند بر آن جناب حمله كرد و شمشير بر سر مباركش زد ، « 5 » و شخصى ديگر از بنى تميم نيزه بر آن بزرگوار زد كه او را بر زمين افكند ، حبيب خواست تا برخيزد كه حصين بن تميم شمشير بر سر او زد كه او را از كار انداخت ، پس آن مرد تميمى فرود آمد و سر مباركش را از تن\r\n\r\n\r\n","description":"","footnote":"\r\n( 1 ) يعنى دوشها .\r\n( 2 ) اد بمعنى القوة .\r\n( 3 ) در بحار الأنوار و بعضى منابع ديگر مانند فتن ، اما در العوالم ، ص 169 مظاهر .\r\n( 4 ) از صاحب معراج المحبه است ( م ) .\r\n( 5 ) تاريخ طبرى ، ج 4 ، ص 334 .\r\n","page_name":" 841 ","page_number":211},
  {"content":"\r\n\r\nجدا كرد ، حصين گفت كه : من شريك توأم در قتل او ، سر را به من بده تا به گردن اسب خود آويزم و جولان دهم تا مردم بدانند كه من در قتل او شركت كرده‌ام آن‌گاه بگير آن را و ببر به نزد عبيد اللّه بن زياد براى اخذ جايزه ، پس سر حبيب را گرفت و به گردن اسب خويش آويخت و در لشكر جولانى داد و به او ردّ كرد .\r\nچون لشكر به كوفه برگشتند ، آن شخص تميمى سر حبيب را به گردن اسب خويش آويخته رو به قصر الأمارهء ابن زياد نهاده بود ، قاسم پسر حبيب كه در آن روز غلامى مراهق بود سر پدر را ديدار كرد ، دنبال آن سوار را گرفت و از او مفارقت نمىنمود ، هرگاه آن مرد داخل قصر الأماره مىشد او نيز داخل مىگشت ، و هرگاه بيرون مىآمد ، او نيز بيرون مىآمد .\r\nآن مرد سوار از اين كار به شكّ افتاده گفت : چه شده تو را اى پسر كه عقب مرا گرفته و از من جدا نمىشوى ؟\r\nگفت : چيزى نيست .\r\nگفت : بىجهت نيست مرا خبر بده .\r\nگفت : اين سرى كه با تو است سر پدر من است ، آيا به من مىدهى تا او را دفن نمايم ؟\r\nگفت : اى پسر ! امير راضى نمىشود كه او دفن شود و من هم مىخواهم جايزهء نيكى به جهت قتل او از امير بگيرم .\r\nگفت : لكن خداوند به تو جزا نخواهد داد مگر بدترين جزاها ، به خدا سوگند كشتى او را در حالى كه او بهتر از تو بود ، اين بگفت و بگريست ، و پيوسته در صدد انتقام بود تا زمان مصعب بن زبير « 1 » كه قاتل پدر خود را بكشت .\r\nابو مخنف از محمّد بن قيس روايت كرده كه : چون حبيب شهيد گرديد ، درهم شكست قتل او حسين عليه السّلام را ، و در اين حال فرمود :\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 335 .\r\n","page_name":" 842 ","page_number":212},
  {"content":"\r\n\r\nاحتسب نفسى و حماة اصحابى . « 1 »\r\nو در بعضى مقاتل است كه فرمود : للَّه درّك يا حبيب ، همانا تو مردى صاحب فضل بودى ، ختم قرآن در يك شب مىنمودى .\r\nو مخفى نماند كه حبيب از حملهء علوم اهل بيت و از خواصّ اصحاب امير المؤمنين عليه السّلام به شما رفته .\r\nو روايت شده كه : وقتى ميثم تمّار را ملاقات كرد و با يكديگر سخنان بسيار گفتند ، پس حبيب گفت كه : گويا مىبينم شيخى را كه اصلع است ( يعنى پيش سر او مو ندارد ) و شكم او فربهى دارد و خربزه مىفروشد ، در نزد دار الزرق او را بگيرند و براى محبّت داشتن او به اهل بيت رسالت او را به دار كشند ، و بردار شكمش را بدرند . و غرضش ميثم بود و چنان شد كه حبيب خبر داد .\r\nو در آخر روايت است كه حبيب از جملهء آن هفتاد نفر بود كه يارى آن امام مظلوم كردند و در برابر كوههاى آهن رفتند و سينهء خود را در برابر چندين هزار شمشير و تير سپر كردند ، و آن كافران ايشان را امان مىدادند و وعدهء مالهاى بسيار مىكردند ، و ايشان ابا مىنمودند و مىگفتند كه : ديدهء ما حركت كند و آن امام مظلوم شهيد شود ؟ ما را نزد خدا عذرى نخواهد بود ، تا آن كه همه جانهاى خود را فداى آن حضرت - عليه الصّلاة و السّلام - كردند و همه بر دور آن حضرت كشته افتادند ، رحمة اللّه و بركاته عليهم اجمعين . « 2 »\r\nو در احوال حضرت مسلم - عليه الرّحمة - كلمات حبيب بعد از كلام عابس مذكور شد ، و كميت اسدى اشاره به شهادت حبيب كرده در شعر خود به اين بيت :\r\n سوى عصبة حبيب معفّر * قضى نحبه و الكاهلىّ مرقّل \r\nو مرادش از كاهلى ، انس ابن الحرث الأسدى الكاهلى است كه از صحابهء كبار است ، و اهل سنّت در حال او نوشته‌اند كه وقتى از حضرت رسول صلّى اللّه عليه و آله و سلّم شنيد در\r\n\r\n\r\n","description":"","footnote":"\r\n( 1 ) مقتل ابى مخنف ، ص 147 .\r\n( 2 ) اختيار معرفة الرجال ، ج 1 ، ص 292 .\r\n","page_name":" 843 ","page_number":213},
  {"content":"\r\n\r\nحالى كه حضرت سيّد الشّهداء عليه السّلام در كنار او بود كه فرمود : همانا اين پسر من كشته مىشود در زمينى از زمينهاى عراق ، پس هر كه او را درك كرد يارى كند او را . پس انس بود تا در كربلا در يارى حضرت سيّد الشّهداء عليه السّلام شهيد شد .\r\nمؤلّف گويد : كه بعضى گفته‌اند حبيب بن مظاهر و مسلم بن عوسجه و هانى بن عروه و عبد اللّه بن يقطر نيز از صحابهء رسول خدا صلّى اللّه عليه و آله و سلّم بوده‌اند .\r\nو در شرح قصيدهء ابى فراس است كه در روز عاشورا جابر بن عروهء غفارىّ كه پير مردى بود سالخورده و در خدمت پيغمبر صلّى اللّه عليه و آله و سلّم بوده و در بدر و حنين حاضر شده بود براى يارى پسر پيغمبر صلّى اللّه عليه و آله و سلّم كمر خود را به عمامه‌اش بست محكم ، پس ابروهاى خود را كه از پيرى به روى چشمانش واقع شده بود بلند كرد و با دستمال خود ببست . حضرت امام حسين عليه السّلام او را نظاره مىكرد و مىفرمود : شكر اللّه سعيك يا شيخ ، پس حمله كرد و پيوسته جهاد كرد تا شصت نفر را به قتل رسانيد آن‌گاه شهيد گرديد . رحمة اللّه عليه و رضوانه . « 1 »\r\n\r\nشهادت سعيد بن عبد اللّه حنفىّ رحمة اللّه :\r\nروايت شده كه حضرت سيّد الشّهداء عليه السّلام ، زهير بن قين و سعيد بن عبد اللّه را فرمود كه : پيش روى من بايستيد تا من نماز ظهر را به جاى آورم . ايشان بر حسب فرمان در پيش رو ايستادند و خود را هدف تير و سنان گردانيدند ، پس حضرت با يك نيمهء اصحاب نماز خوف گذاشت و نيمى ديگر ساختهء دفع دشمن بودند . « 2 »\r\nو روايت شده كه سعيد بن عبد اللّه حنفى در پيش روى آن حضرت ايستاد و خود را هدف تير نموده بود و هركجا آن حضرت به يمين و شمال حركت مىنمود در پيش روى آن حضرت بود تا روى زمين افتاد در اين حال مىگفت : خدايا ، لعن كن اين جماعت را لعن عاد و ثمود ، اى پروردگار من سلام مرا به پيغمبر خود برسان و\r\n\r\n\r\n","description":"","footnote":"\r\n( 1 ) شرح شافيه ابى فراس ، ص 361 - 362 .\r\n( 2 ) بحار الأنوار ، ج 45 ، ص 21 .\r\n","page_name":" 844 ","page_number":214},
  {"content":"\r\n\r\nابلاغ كن او را آنچه به من رسيد از زحمت جراحت و زخم ، چه من در اين كار قصد كردم نصرت ذريّهء پيغمبر تو را . اين بگفت و جان بداد ، و در بدان او به غير از زخم شمشير و نيزه سيزده چوبهء تير يافتند . « 1 »\r\nو شيخ ابن نما فرموده كه : گفته شده آن حضرت و اصحابش نماز را فرادى به ايماء و اشارت گزاشتند . « 2 »\r\nمؤلف گويد : كه سعيد بن عبد اللّه از وجوه شيعهء كوفه و مردى شجاع و صاحب عبادت بود ، و در سابق دانستى كه او و هانى بن هانى سبيعى را اهل كوفه با بعضى نامه‌ها به خدمت امام حسين عليه السّلام فرستادند كه آن حضرت را حركت دهند از مكّه به كوفه بياورند ، و اين دو نفر ، آخر كس بودند كه كوفيان ايشان را روانه كرده بودند . و كلمات او در شب عاشورا در وقتى كه حضرت سيّد الشهداء عليه السّلام اجازهء انصراف داد در مقاتل معتبره مضبوط است ، و در زيارت مشتمله بر اسامى شهدا مذكور است ، و در حقّ او و مواسات حرّ با زهير بن قين ، عبد اللّه بن عمرو بدىّ كندى گفته :\r\n سعيد بن عبد اللّه لا تنسينّه * و لا الحرّ اذ آسى زهيرا على قسر « 3 »\r\nفلو وقفت صمّ الجبال مكانهم * لمارت « 4 » على سهل و دكّت على وعر « 5 »\r\nفمن قائم يستعرض النّبل وجهه * و من مقدم يلقى الأسنّة بالصّدر \r\nحشرنا اللّه معهم فى المستشهدين ، و رزقنا مرافقتهم فى أعلى علّيّين .\r\n\r\nشهادت زهير بن القين رضى اللّه عنه :\r\nراوى گفت : زهير بن القين رحمة اللّه كارزار سختى نمود و رجز خواند :\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 21 .\r\n( 2 ) مثير الاحزان ، ص 65 .\r\n( 3 ) قسر : مغلوب شدن به ستم .\r\n( 4 ) پراكنده مىشد .\r\n( 5 ) مقابل سهل است .\r\n","page_name":" 845 ","page_number":215},
  {"content":"\r\n\r\n أنا زهير و انا ابن القين * أذودكم بالسّيف عن حسين\r\nانّ حسينا احد السّبطين * أضربكم و لا ارى من شين \r\nپس چون صاعقهء آتشبار خويش را بر آن اشرار زد و بسيار كس از ابطال رجال را به خاك هلاك افكند ، و به روايت محمّد بن ابى طالب يك صد و بيست تن از آن منافقان را به جهنّم فرستاد ، آن‌گاه كثير بن عبد اللّه شعبى به اتّفاق مهاجر بن اوس تميمى بر او حمله كردند او را از پا درآوردند و در آن وقت كه زهير بر خاك افتاد حضرت حسين عليه السّلام فرمود : خدا تو را از حضرت خويش دور نگرداند و لعنت كند كشندگان تو را هم چنان كه لعن فرمود جماعتى از گمراهان را و ايشان را به صورت ميمون و خوك مسخ نمود . « 1 »\r\nمؤلف گويد : زهير بن قين جلالت شأنش زياده از آن است كه ذكر شود و كافى است در اين مقام آن كه امام حسين عليه السّلام يوم عاشورا ميمنه را به او سپرد و در وقت نماز خواندن او را با سعيد بن عبد اللّه فرمود كه در پيش روى آن جناب بايستند . و خود را وقايهء آن حضرت كنند ، و احتجاج او با قوم به شرح رفت و مردانگى و جلادت او با حرّ ذكر شد ، الى غير ذلك ممّا يتعلّق به .\r\n\r\nمقتل نافع بن هلال بن نافع بن جمل رحمه اللّه :\r\nنافع بن هلال كه يكى از شجاعان لشكر امام حسين عليه السّلام بود ، تيرهاى مسموم داشت و اسم خود را بر فاق تيرها نوشته بود . شروع كرد به افكند آن تيرها بر دشمن و مىگفت :\r\n ارمى بها معلمة افواقها * مسمومة تجرى بها اخفاقها « 2 »\r\nليملأنّ ارضها رشاقها * و النّفس لا ينفعها اشفاقها \r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 25 .\r\n( 2 ) الأخفاق : الصّرع يقال : اخفق زيد عمرا فى الحرب اى صرعه ، فكأنّ النّبل يجرى بها الصرع . و الرّشاق جمع رشيق و هو السّهم اللّطيف . مؤلف رحمة اللّه .\r\n","page_name":" 846 ","page_number":216},
  {"content":"\r\n\r\nو پيوسته با آن تيرها جنگ كرد تا تمام شد ، آن‌گاه دست زد به شمشير آبدار و شروع كرد به جهاد و مىگفت :\r\n انا الغلام اليمنىّ الجملىّ * دينى على دين حسين بن علىّ\r\nان اقتل اليوم فهذا املى * فذاك رأيى و الاقى عملى \r\nپس دوازده نفر و به روايتى هفتاد نفر از لشكر پسر سعد به قتل رسانيد به غير آنان كه مجروح كرده بود . پس لشكر بر او حمله كردند و بازوهاى او را شكستند و او را اسير نمودند .\r\nراوى گفت : شمر بن ذى الجوشن او را گرفته بود و با او بود اصحاب او و نافع را مىبردند به نزد عمر سعد و خون بر محاسن شريفش جارى بود . عمر سعد چون او را ديد به او گفت : ويحك اى نافع ، چه واداشت تو را بر نفس خود رحم نكردى و خود را به اين حال رسانيدى ؟\r\nگفت : خداى مىداند كه من چه اراده كردم و ملامت نمىكنم خود را بر تقصير در جنگ با شماها و اگر بازو و ساعد مرا بود اسيرم نمىكردند .\r\nشمر به ابن سعد گفت : بكش او را اصلحك اللّه .\r\nگفت : تو او را آورده‌اى ، اگر مىخواهى تو بكش ، پس شمر شمشير خود را كشيد براى كشتن او . نافع گفت : به خدا سوگند اگر تو از مسلمانان بودى عظيم بود بر تو كه ملاقات كنى خدا را به خونهاى ما .\r\nفالحمد للّه الّذى جعل منايانا على يدى شرار خلقه .\r\nپس شمر او را شهيد كرد . « 1 »\r\nمكشوف باد كه در بعض كتب به جاى اين بزرگوار هلال بن نافع ذكر شده ، و مظنونم آن است كه نافع از اوّل اسم ساقط شده ، و سببش تكرار نافع بوده . و اين بزرگوار خيلى شجاع و با بصيرت و شريف و بزرگ مرتبه بوده ، و در سابق دانستى به دلالت طرمّاح از بيراهه به يارى حضرت سيّد الشّهداء عليه السّلام از كوفه بيرون آمد و در\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 336 .\r\n","page_name":" 847 ","page_number":217},
  {"content":"\r\n\r\nبين راه به آن حضرت ملحق شد با مجمّع بن عبد اللّه و بعضى ديگر ، و اسب نافع را كه كامل نام داشت كتل كرده بودند و همراه مىآوردند .\r\nو طبرى نقل كرده كه : در كربلا وقتى كه آب را بر روى سيّد الشّهداء عليه السّلام و اصحابش بستند ، تشنگى بر ايشان خيلى شدّت كرد . حضرت سيّد الشّهداء عليه السّلام جناب عبّاس عليه السّلام را با سى سوار و بيست نفر پياده با بيست مشك فرستاد تا آب بياورند . نافع بن هلال علم به دست گرفت و جلو افتاد ، عمرو بن حجّاج كه موكّل شريعه بود صدا زد كيستى ؟\r\nفرمود : منم نافع بن هلال .\r\nعمرو ، گفت : مرحبا به تو اى برادر براى چه آمدى ؟ گفت : آمدم براى آشاميدن از اين آب كه از ما منع كرديد .\r\nگفت : بياشام گوارا باد تو را .\r\nگفت : و اللّه نمىآشامم قطره‌اى با آن كه مولايم حسين عليه السّلام و اين جماعت از اصحابش تشنه‌اند ، در اين حال اصحاب پيدا شدند .\r\nعمرو بن حجّاج گفت : ممكن نيست كه اين جماعت آب بياشامند زيرا كه ما را براى منع از آب در اينجا گذاشتند .\r\nنافع پيادگان را گفت كه : اعتنا به ايشان نكنيد و مشك‌ها را پر كنيد . عمرو بن حجّاج و اصحابش بر ايشان حمله آوردند ، جناب ابو الفضل العبّاس و نافع بن هلال ايشان را متفرّق كردند و آمدند نزد پيادگان و فرمودند : برويد . و پيوسته حمايت كرد از ايشان تا آبها را به خدمت امام حسين عليه السّلام رسانيدند . « 1 »\r\nو اين نافع بن هلال همان است كه در جملهء كلمات خود به سيّد الشّهداء عليه السّلام عرض مىكند :\r\nو انّا على نيّاتنا و بصائرنا ، نوالى من والاك ، و نعادى من عاداك .\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 312 .\r\n","page_name":" 848 ","page_number":218},
  {"content":"\r\n\r\n\r\nمقتل عبد اللّه و عبد الرّحمن غفاريّان - رحمهما اللّه - :\r\nاصحاب امام حسين عليه السّلام چون ديدند كه بسيارى از ايشان كشته شدند و توانايى ندارند كه جلوگيرى دشمن كنند ، عبد اللّه و عبد الرّحمن پسران عروهء غفارىّ كه از شجعان كوفه و اشراف آن بلده بودند خدمت امام حسين عليه السّلام آمدند و گفتند :\r\nيا ابا عبد اللّه ، عليك السّلام ، حازنا العدوّ اليك .\r\nمستولى شدند دشمنان بر ما و ما كم شديم به حدّى كه جلو دشمن را نمىتوانيم بگيريم ، لاجرم از ما تجاوز كردند و به شما رسيدند ، پس ما دوست داريم كه دشمن را از تو دفع نماييم و در مقابل تو كشته شويم .\r\nحضرت فرمود : مرحبا پيش بياييد ، ايشان نزديك شدند و در نزديكى آن حضرت مقاتله كردند ، و عبد الرّحمن مىگفت :\r\n قد علمت حقّا بنو غفار * و خندف بعد بنى نزار\r\nلنضربنّ معشر الفجّار * بكلّ عضب صارم بتّار\r\nيا قوم زودوا عن بنى الاحرار * بالمشرفىّ و القنا الخطّار « 1 » \r\nپس مقاتله كرد تا شهيد شد .\r\n\r\n[ مقتل سيف بن حارث و مالك بن عبد اللّه 
  ]\r\nراوى گفت : آمدند جوانان جابريان سيف بن الحارث بن سريع و مالك بن عبد اللّه بن سريع ، و اين دو نفر دو پسر عمّ و دو برادر مادرى بودند . آمدند خدمت سيّد الشّهداء عليه السّلام در حالى كه مىگريستند .\r\nحضرت فرمود : اى فرزندان برادر من ! براى چه مىگرييد ؟ به خدا سوگند كه من اميدوارم بعد از ساعت ديگر ديدهء شما روشن شود .\r\nعرض كردند : خدا ما را فداى تو گرداند . به خدا سوگند ما بر جان خويش گريه\r\n\r\n\r\n","description":"","footnote":"\r\n( 1 ) القنا الخطّار : نيزه جنبان . رجل خطّار بالرمح أى طعّان . مؤلف رحمة اللّه .\r\n","page_name":" 849 ","page_number":219},
  {"content":"\r\n\r\nنمىكنيم بلكه بر حال شما مىگرييم كه دشمنان دور تو را احاطه كرده‌اند و چارهء ايشان نمىتوانيم نمود ، حضرت فرمود كه : خدا جزا دهد شما را به اندوهى كه بر حال من داريد و به مواسات شما با من بهترين جزاى پرهيزكاران ، پس آن حضرت را وداع كردند و به سوى ميدان شتافتند و مقاتله كردند تا شهيد گشتند . « 1 »\r\n\r\nشهادت حنظلة بن اسعد شبامىّ رحمة اللّه :\r\nحنظلة بن اسعد ، قد مردى علم كرد و پيش آمد و در برابر امام عليه السّلام بايستاد و در حفظ و حراست آن جناب خويشتن را سپر تير و نيزه و شمشير ساخت و هر زخم سيف و سنانى كه به قصد امام عليه السّلام مىرسيد به صورت و جان خود مىخريد و همى ندا در مىداد كه : اى قوم ! من مىترسم بر شما كه مستوجب عذاب لشكر احزاب شويد ، و مىترسم بر شما برسد مثل آن عذابهايى كه بر امّتهاى گذشته وارد شده ، مانند عذاب قوم نوح و عاد و ثمود ، و آنان كه بعد از ايشان طريق كفر و جحود گرفتند و خدا نمىخواهد ستمى براى بندگان .\r\nاى قوم ! من بر شما مىترسم از روز قيامت ، روزى كه رو از محشر بگردانيد به سوى جهنّم و شما را از عذاب خدا نگاه‌دارنده‌اى نباشد .\r\nاى قوم ! من بر شما مىترسم از روز قيامت ، روزى كه رو از محشر بگردانيد به سوى جهنّم و شما را از عذاب خدا نگاه‌دارنده‌اى نباشد .\r\nاى قوم ! مكشيد حسين عليه السّلام را پس مستأصل و هلاك گرداند خدا شما را به سبب عذاب ، و به تحقيق كه بىبهره و نااميد است كسى كه به خدا افترا بندد . « 2 »\r\nو از اين كلمات اشاره كرد به نصيحت‌هاى مؤمن آل فرعون با آل فرعون . « 3 »\r\nو موافق بعضى از مقاتل حضرت فرمود : اى حنظلة بن اسعد ! خدا تو را رحمت كند دانسته باش كه اين جماعت مستوجب عذاب شدند ، هنگامى كه سر برتافتند از آنچه كه ايشان را به سوى حقّ دعوت كردى و بر تو بيرون شدند و تو را و اصحاب\r\n\r\n\r\n","description":"","footnote":"\r\n( 1 ) طبرى ، ج 4 ، ص 337 .\r\n( 2 ) سورهء مؤمن ، آيات 30 تا 33 . و آخرين جمله اقتباس از 61 سورهء طه .\r\n( 3 ) الارشاد ، ج 2 ، ص 105 .\r\n","page_name":" 850 ","page_number":220},
  {"content":"\r\n\r\nتو را ناسزا و بد گفتند و چگونه خواهد بود حال ايشان الآن و حال آن كه برادران پارساى تو را كشتند .\r\nپس حنظله عرض كرد : راست فرمودى فدايت شوم ، آيا من به سوى پروردگار خود نروم و با برادران خود ملحق نشوم ؟\r\nفرمود : بلى ، شتاب كن و برو به سوى آنچه كه از براى تو مهيّا شده است و بهتر است از دنيا و آنچه در دنيا است و به سوى سلطنتى كه هرگز كهنه نشود و زوال نپذيرد .\r\nپس آن سعيد نيك اختر حضرت را وداع كرد و گفت :\r\nالسّلام عليك يا ابا عبد اللّه ، صلّى اللّه عليك و على اهل بيتك و عرّف بيننا و بينك فى جنّته .\r\nفرمود : آمين آمين . پس آن جناب در جنگ با منافقان پيشى گرفت و نبرد دليرانه كرد و شكيبايى در تحمّل شدايد نمود تا آن كه بر او حمله كردند و او را به برادران شايسته‌اش ملحق نمودند .\r\nمؤلّف گويد كه : حنظلة بن اسعد از وجوه شيعه و از شجاعان و فصحاء ، تعداد شده و او را شبامى گويند به جهت آن كه نسبتش به شبام ( بر وزن كتاب ، موضعى است به شام ) مىرسد ، و بنو شبام بطنى مىباشند از همدان ( به سكون ميم ) .\r\n\r\nشهادت شوذب و عابس - رضى اللّه عنهما - :\r\nعابس بن ابى شبيب شاكرىّ همدانى چون از براى ادراك سعادت شهادت عزيمت درست كرد ، روى كرد با مصاحب خود شوذب مولى شاكر كه از متقدّمين شيعه و حافظ حديث و حامل آن و صاحب مقامى رفيع بلكه نقل شده كه او را مجلسى بود كه ، شيعيان به خدمتش مىرسيدند و از جنابش اخذ مىنمودند و كان رحمة اللّه وجها فيهم .\r\nبالجمله عابس با وى گفت : اى شوذب ! امروز چه در خاطر دارى ؟\r\nشوذب گفت : مىخواهى چه در خاطر داشته باشم ؟ ، قصد كرده‌ام كه با تو در\r\n\r\n","description":"","footnote":"","page_name":" 851 ","page_number":221},
  {"content":"\r\n\r\nركاب پسر پيغمبر صلّى اللّه عليه و آله و سلّم مبارزت كنم تا كشته شوم .\r\nعابس گفت : گمان من هم به تو همين بوده . الحال به خدمت آن حضرت بشتاب تا تو را چون ديگر كسان در شمار شهدا به حساب گيرد و دانسته باش كه از پس امروز چنين روز به دست هيچ كس نشود ، چه امروز روزى است كه مرد بتواند از تحت الثّرى قدم بر فرق ثريّا زند و همين يك روز ، روز عمل و زحمت است و بعد از آن روز مزد و حساب و جنّت است .\r\nپس شوذب به خدمت حضرت شتافت و سلام وداع گفت ، پس به ميدان رفت و مقاتله كرد تا شهيد گشت ، رحمة اللّه و رضوانه عليه .\r\nراوى گفت : پس از آن عابس به نزد جناب امام حسين عليه السّلام شتافت و سلام كرد و عرض كرد : يا ابا عبد اللّه ! هيچ آفريده‌اى چه نزديك و چه دور ، چه خويش و چه بيگانه در روى زمين روز به پاى نبرد كه در نزد من عزيز و محبوب‌تر از تو باشد و اگر قدرت داشتم كه دفع اين ظلم و قتل را از تو بنمايم به چيزى كه از خون من و جان من عزيزتر بودى ، توانى و سستى در آن نمىكردم و اين كار را به پايان مىرسانيدم ، آن‌گاه آن حضرت را سلام داد و گفت : گواه باش كه من بر دين تو و دين پدر تو مىگذرم ، پس با شمشير كشيده چون شير شميده به ميدان تاخت در حالى كه ضربتى بر جبين او رسيده بود . « 1 »\r\nربيع بن تميم - كه مردى از لشكر عمر سعد بود - گفت كه : چون عابس را ديدم كه رو به ميدان آورده او را شناختم ، و من از پيش او را مىشناختم و شجاعت و مردانگى او را در جنگ‌ها مشاهده كرده بودم و شجاع‌تر از او كسى نديده بودم ، اين وقت لشكر را ندا در دادم كه هان اى مردم ! هذا أسد الاسود ، هذا ابن ابى شبيب .\r\n ربيع بن تميم آواز برداشت * به سوى فوج اعدا گردن افراشت\r\nكه مىآيد هژبرى جانب فوج * كه عمّان است از بحر كفش موج \r\nفرياد كشيد اى قوم ! اين شير شيران است ، اين عابس بن ابى شبيب است . هيچ\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 338 .\r\n","page_name":" 852 ","page_number":222},
  {"content":"\r\n\r\nكس به ميدان او نرود و اگر نه از چنگ او به سلامت نرهد .\r\nپس عابس چون شعلهء جوّاله در ميدان جولان كرد و پيوسته ندا در داد كه الا رجل ، الا رجل ؟ ! هيچ كس جرأت مبارزت او ننمود . اين كار بر ابن سعد ناگوار آمد ، ندا در داد كه عابس را سنگباران نمايند . لشكريان از هر سو به جانب او سنگ افكندند ، عابس كه چنين ديد زره از تن دور كرد و خود « 1 » از سر بيفكند .\r\n وقت آن آمد كه من عريان شوم * جسم بگذارم سراسر جان شوم\r\nآنچه غير از شورش و ديوانگى است * اندرين ره روى در بيگانگى است\r\nآزمودم مرگ من در زندگى است * چون رهم زين زندگى پايندگى است\r\nآن كه مردن پيش چشمش تهلكه است * نهى لا تلقوا بگيرد او به دست\r\nو آن كه مردن شد مرا او را فتح باب * سارعوا آمد مر او را در خطاب\r\nالصّلا اى حشر بنيان سارعوا * البلا اى مرگ بنيان دارعوا « 2 » \r\nو حمله بر لشكر نمود . و گويا حسّان بن ثابت در اين مقام گفته :\r\n يلقى الرّماح الشّاجرات بنحره * و يقيم هامته مقام المغفر\r\nما أن يريد اذا الرّماح شجرنه * درعا سوى سربال طيب العنصر\r\nو يقول للطّرف « 3 » اصطبر لشبا القنا * فهدمت ركن المجد ان لم تعقر « 4 » \r\nو شاعر عجم در اين مقام گفته :\r\n جوشن ز بر فكند كه ما هم نه ماهيم * مغفر « 5 » ز سر فكند كه بازم نيم خروس \r\n\r\n\r\n","description":"","footnote":"\r\n( 1 ) خود كلاه‌خود : كلاهى آهنى كه جنگجويان براى محافظت سر از سلاح هجومى بر سر مىگذارند .\r\n( 2 ) و شاعر معاصر آقا محمّد على مجاهدى ( پروانه ) گويد :\r\n از شور تو پر ، كون و مكان شد عابس ! * در سوگ تو خون ، دل جهان شد عابس\r\nتن از تو و ، تو برهنه‌تر از تن خويش * عريان‌تر ازين نمىتوان شد عابس \r\n( 3 ) طرف اسب كريم . شبا القنا يعنى تيزى سر نيزه .\r\n( 4 ) عقر : پى كردن .\r\n( 5 ) مغفر : زرهى بوده كه جنگجويان زير كلاه‌خود مىگذاشتند تا سر و صورت خود را از ضربات شمشير ، سر نيزه يا تير كمانها مصون دارند .\r\n","page_name":" 853 ","page_number":223},
  {"content":"\r\n\r\n بىخود و بىزره به در آمد كه مرگ را * در بر برهنه مىكشم اينك چو نوعروس \r\nربيع گفت : قسم به خدا مىديدم كه عابس به هر طرف كه حمله كردى زياده از دويست تن از پيش او مىگريختند و بر روى يكديگر مىريختند ، بدين گونه رزم كرد تا آن كه لشكر از هر جانب او را فرا گرفتند و از كثرت جراحت سنگ و زخم سيف و سنان او را از پاى در آوردند و سر او را ببريدند . و من سر او را در دست جماعتى از شجاعان ديدم كه هر يك دعوى مىكرد كه من او را كشتم .\r\nعمر سعد گفت كه : اين مخاصمت به دور افكنيد ، هيچ كس يك تنه او را نكشت بلكه همگى در كشتن او هم دست شديد و او را شهيد كرديد . « 1 »\r\nمؤلّف گويد : نقل شده كه عابس از رجال شيعه و رئيس و شجاع و خطيب و عابد و متهجّد بوده ، و كلام او با مسلم بن عقيل در وقت ورود او به كوفه در سابق ذكر شده .\r\nو طبرى نقل كرده كه مسلم نامه به حضرت امام حسين عليه السّلام نوشت بعد از آن كه كوفيان با او بيعت كردند و از حضرت خواست كه بيايد ، و كاغذ را عابس براى امام حسين عليه السّلام ببرد . « 2 »\r\n\r\nشهادت ابى الشّعثاء البهدلىّ الكندى - عليه الرّحمة - :\r\nراوى گفت : يزيد بن زياد بهدلى كه او را ابو الشّعثاء مىگفتند شجاعى تيرانداز بود ، مقابل حضرت سيّد الشهداء عليه السّلام به زانو در آمد و صد تير بر دشمن افكند كه ساقط نشد از آن‌ها مگر پنج تير ، در هر تيرى كه مىافكند مىگفت :\r\nانا ابن بهدلة ، فرسان العرجلة . و سيّد الشّهداء عليه السّلام مىگفت : خداوندا ، تير او به نشان آشنا كن و پاداش او را بهشت عطا كن .\r\nو رجز او در آن روز اين بود :\r\n\r\n\r\n","description":"","footnote":"\r\n( 1 ) مقتل ابى مخنف ، ص 155 ؛ مقتل الحسين عليه السّلام خوارزمى ، ج 2 ، ص 22 .\r\n( 2 ) تاريخ طبرى ، ج 4 ، ص 288 .\r\n","page_name":" 854 ","page_number":224},
  {"content":"\r\n\r\n انا يزيد و ابى مهاصر * أشجع من ليث بغيل « 1 » خادر « 2 »\r\nيا ربّ انّى للحسين ناصر * و لابن سعد تارك و هاجر \r\nپس كارزار كرد تا شهيد شد . « 3 »\r\nمؤلّف گويد : كه در مناقب ابن شهر آشوب مصرع ثانى چنين است :\r\nليث هصور فى العرين خادر .\r\nاين لطفش زيادتر است به ملاحظهء هصور با مهاصر . و هصور يعنى شير بيشه . و فيروزآبادى گفته : كه يزيد بن مهاصر از محدّثين است .\r\n\r\nمقتل جمعى از اصحاب حضرت امام حسين عليه السّلام :\r\nروايت شده كه عمرو بن خالد صيداوىّ و جابر بن حارث سلمانىّ و سعد مولى عمرو بن خالد و مجمّع بن عبد اللّه عائذىّ مقاتله كردند در اوّل قتال ، و با شمشيرهاى كشيده به لشكر پسر سعد حمله نمودند ، چون در ميان لشكر واقع شدند لشكر بر دور آن‌ها احاطه كردند و ايشان را از لشكر سيّد الشّهداء عليه السّلام جدا كردند . و جناب عبّاس ابن امير المؤمنين عليه السّلام حمله كرد بر لشكر و ايشان را خلاص نمود و بيرون آورد در حالى كه مجروح شده بودند . و ديگر باره كه لشكر رو به آن‌ها آوردند بر لشكر حمله نمودند و مقاتله كردند تا در يك مكان همگى شهيد گرديدند . « 4 » رحمة اللّه عليهم .\r\nو روايت شده از مهران كابلى كه گفت : در كربلا مشاهده كردم مردى را كه كارزار سختى مىكند ، حمله نمىكند بر جماعتى مگر آن كه ايشان را پراكنده و متفرّق مىسازد و هرگاه از حملهء خويش فارغ مىشود ، مىآيد نزد امام حسين عليه السّلام و مىگويد :\r\n\r\n\r\n","description":"","footnote":"\r\n( 1 ) غويل بالكسر : بيشه شير .\r\n( 2 ) خادر ، اسم فاعل از خدر الأسد است ، يعنى لازم گرفت شير بيشهء خود را يا خانه را و در آن قرار گرفت و مصمّم شد .\r\nمؤلف رحمة اللّه .\r\n( 3 ) تاريخ طبرى ، ج 4 ، ص 339 با اختلاف اندك .\r\n( 4 ) تاريخ طبرى ، ج 4 ، ص 340 .\r\n","page_name":" 855 ","page_number":225},
  {"content":"\r\n\r\n ابشر هديت الرّشد يا بن احمدا * فى جنّة الفردوس تعلو صعدا « 1 » \r\nپرسيدم : كيست اين شخص ؟\r\nگفتند : ابو عمره حنظلىّ ، پس عامر بن نهشل تيمىّ او را شهيد كرد و سرش را بريد . « 2 »\r\nمؤلّف گويد : گفته‌اند كه اين ابو عمره ، نامش زياد بن غريب است . و پدرش از صحابه است . و خودش درك حضرت رسول صلّى اللّه عليه و آله و سلّم نموده ، و مردى شجاع و متعبّد و متهجّد ، معروف به عبادت و كثرت نماز بوده . رضوان اللّه عليه .\r\n\r\nشهادت جون رضى اللّه عنه :\r\n ماه بنى غفارى و خورشيد آسمان * هم روح دوستانى و هم سرو بوستان \r\nجون مولى ابو ذر غفارىّ رضى اللّه عنه در ميان لشكر سيّد الشّهداء عليه السّلام بود . و آن سعادتمند نيز عبدى سياه بود . آرزوى شهادت نموده از حضرت امام عليه السّلام طلب رخصت كرد ، آن جناب فرمود : تو متابعت ما كردى در طلب عافيت ، پس خويشتن را به طريق ما مبتلا مكن ، از جانب من مأذونى كه طريق سلامت خويش جويى .\r\nعرض كرد : يا بن رسول اللّه ! من در ايّام راحت و وسعت كاسه ليس خوان شما بوده‌ام و امروز كه در روز سختى و شدّت شما است دست از شما بردارم ؟ ! به خدا قسم كه بوى من متعفّن و حسب من پست و رنگم سياه است پس دريغ مفرمايى از من بهشت را تا بوى من نيكو شود و جسم من شريف و رويم سفيد « 3 » گردد .\r\nلا و اللّه ، هرگز از شما جدا نخواهم شد تا خون سياه خود را با خونهاى طيّب شما مخلوط سازم .\r\n\r\n\r\n","description":"","footnote":"\r\n( 1 ) يعنى جاى بلند .\r\n( 2 ) بحار الأنوار ، ج 46 ، ص 30 .\r\n( 3 )\r\n عن حماكم كيف انصرف * و هواكم لى به شرف\r\nسيّدى لا عشت يوم ارى * فى سوى ابوابكم اقف \r\n","page_name":" 856 ","page_number":226},
  {"content":"\r\n\r\nاين بگفت و اجازت حاصل كرد و به ميدان شتافت و اين رجز خواند :\r\n كيف يرى الكفّار ضرب الاسود * بالسّيف ضربا عن بنى محمّد\r\nاذبّ عنهم باللّسان و اليد * ارجو به الجنّة يوم المورد \r\nو بيست و پنج نفر را به خاك هلاك افكند تا شهيد شد .\r\nو در بعض مقاتل است كه حضرت امام حسين عليه السّلام بيامد و بر سر كشتهء او ايستاد و دعا كرد :\r\nبار الها ، روى جون را سفيد گردان ، و بوى او را نيكو كن ، و او را با ابرار محشور گردان ، و در ميان او و محمّد و آل محمّد عليهم السّلام شناسايى ده و دوستى بيفكن . « 1 »\r\nو روايت شده : گاهى كه مردمان براى دفن شهدا حاضر شدند جسد جون را بعد از ده روز يافتند كه بوى مشك از او ساطع بود . رضوان اللّه عليه . « 2 »\r\n\r\nحجّاج بن مسروق\r\nمؤذّن حضرت امام حسين عليه السّلام به ميدان آمد و رجز خواند :\r\n اقدم « 3 » حسينا هاديا مهديّا * فاليوم تلقى جدّك النّبيّا\r\nثمّ اباك ذال النّدى عليّا * ذاك الّذى نعرفه وصيّا \r\nو بيست و پنج نفر به خاك هلاك افكند ، پس شهيد شد . « 4 » رحمة اللّه عليه .\r\n\r\nشهادت جوانى پدر كشته قدّس سرّه :\r\nجوانى در لشكر حضرت بود كه پدرش را در معركه ، كوفيان كشته بودند .\r\nمادرش با او بود و او را خطاب كرد كه اى پسرك من ! از نزد من بيرون شو و در پيش\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 22 .\r\n( 2 ) بحار الانوار ، ج 45 ، ص 22 .\r\n( 3 ) فدتك نفسى ( خ . ل ) .\r\n( 4 ) بحار الأنوار ، ج 45 ، ص 25 .\r\n","page_name":" 857 ","page_number":227},
  {"content":"\r\n\r\nروى پسر پيغمبر صلّى اللّه عليه و آله و سلّم قتال كن .\r\nلاجرم آن جوان به تحريك مادر آهنگ ميدان كرد ، جناب سيّد الشّهداء عليه السّلام كه او را ديد فرمود كه : اين پسر پدرش كشته گشته و شايد كه شهادت او بر مادرش مكروه باشد .\r\nآن جوان عرض كرد : پدر و مادرم فداى تو باد مادرم مرا به قتال امر كرده ، پس به ميدان رفت و اين رجز قرائت كرد :\r\n أميرى حسين و نعم الامير * سرور فؤاد البشير النّذير\r\nعلىّ و فاطمة والداه * فهل تعلمون له من نظير\r\nله طلعة مثل شمس الضّحى * له غرّة مثل بدر منير \r\nتا كارزار كرد و اين جهان را وداع نمود ، كوفيان سر او را از تن جدا كردند و به لشكرگاه امام حسين عليه السّلام افكندند ، مادر سر پسر را گرفت و بر سينه چسبانيد و گفت : احسنت ! اى پسرك من ، اى شادمانى دل من ، و اى روشنى چشم من ، و آن سر را با تمام غضب به سوى مردى از سپاه دشمن افكند و او را بكشت ، آن‌گاه عمود خيمه را گرفت و بر ايشان حمله كرد و مىگفت :\r\n انا عجوز سيّدى « 1 » ضعيفة * خاوية « 2 » بالية نحيفة\r\nاضربكم بضربة عنيفة * دون بنى فاطمة الشّريفة \r\nپس دو تن از لشكر دشمن را بكشت ، جناب امام حسين عليه السّلام فرمان كرد كه از ميدان برگردد و دعا در حقّ او كرد . « 3 »\r\n\r\n\r\n","description":"","footnote":"\r\n( 1 ) عجوز فى النساء . در بعض نسخ به جاى سيّدى فى النساء است . ( م ) عجوز ( كصبور ) . پيرزن كلان سالخورده ، و به معنى سپر و نيزه و آلت كارزار و سگ نيز آمده و اضافه او به « سيّدى » به ملاحظهء هر يك از اين معانى درست است . مؤلف رحمة اللّه .\r\n( 2 ) ارض خاويه يعنى زمينى كه خالى از اهلش شده باشد . و شايد در اينجا اشاره باشد به كشته شدن شوهر و پسر اين زن و بىكس شدن او . مؤلف رحمة اللّه .\r\n( 3 ) بحار الأنوار ، ج 45 ، ص 27 .\r\n","page_name":" 858 ","page_number":228},
  {"content":"\r\n\r\n\r\nشهادت غلام تركى :\r\nگفته شد كه : حضرت سيّد الشّهداء عليه السّلام را غلام تركىّ بود در نهايت صلاح و سداد و قارى قرآن بود ، در روز عاشورا آن غلام با وفا خود را بر صف سپاه مخالفان زد و رجز خواند :\r\n البحر من طعنى و ضربى يصطلى * و الجوّ من سهمى و نبلى يمتلى\r\nاذا حسامى فى يمينى ينجلى * ينشقّ قلب الحاسد المبجّل \r\nپس حمله كرد و بسيارى از مخالفان را به درك فرستاد ، و بعضى گفته‌اند هفتاد نفر از آن سياه رويان را به خاك هلاك افكند و آخر به تيغ ظلم و عدوان بر زمين افتاد ، حضرت امام حسين عليه السّلام بالاى سرش آمد و بر او بگريست و روى مبارك خود را بر روى آن سعادتمند گذاشت . آن غلام چشم بگشود و نگاهش به آن حضرت افتاد و تبسّمى كرد و مرغ روحش به بهشت پرواز نمود .\r\n\r\nشهادت عمرو بن قرظة « 1 » بن كعب انصارى خزرجى :\r\nعمرو بن قرظة از براى جهاد قدم مردى در پيش نهاد و از حضرت سيّد الشّهداء عليه السّلام رخصت طلبيد و به ميدان رفت و رجز خواند :\r\n قد علمت كتيبة الانصار * انّى سأحمي حوزة الذّمار « 2 »\r\nضرب غلام غير نكس شار * دون حسين مهجتى و دارى \r\nو به تمام شوق و رغبت كارزار نمود تا جمعى از لشكر ابن زياد را به جهنم فرستاد و هر تير و شمشيرى كه به جناب امام حسين عليه السّلام مىرسيد او به جان خود مىخريد ، و تا زنده بود نگذاشت كه شرّ و بدى به آن حضرت برسد . تا آن كه از\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 30 .\r\n( 2 ) ذمار ( بالكسر ) . آن كه سزاوار بود نگاهداشت آن بر مرد ، يقال : حامى الذّمار . و حوزه يعنى ناحيه و ميانهء ملك .\r\nمؤلّف رحمة اللّه .\r\n","page_name":" 859 ","page_number":229},
  {"content":"\r\n\r\nشدّت جراحت سنگين شد ، پس به جانب آن حضرت نگران شد و عرض كرد :\r\nيا بن رسول اللّه ! آيا به عهد خويش وفا كردم ؟\r\nفرمود : بلى ، تو پيش از من به بهشت مىروى . رسول خدا صلّى اللّه عليه و آله و سلّم را از من سلام برسان و او را خبر ده كه من هم بر اثر مىرسم .\r\nپس عاشقانه با دشمن مقاتله كرد تا شربت شهادت نوشيد و رخت به سراى ديگر كشيد . « 1 »\r\nمؤلّف گويد : كه قرظه « 2 » ( به ظاء معجمه و فتحات ثلث ) والد عمرو از صحابهء كبار و از اصحاب على امير المؤمنين عليه السّلام است ، و مردى كافى و شجاع بوده و در سنهء بيست و چهار ، رى را با ابو موسى فتح كرده ، و در صفّين امير المؤمنين عليه السّلام رايت انصار را به او مرحمت كرده بود . و در سنهء پنجاه و يك وفات كرده . و غير از عمر پسرى ديگر داشت كه نامش على بود و در جيش عمر در كربلا بود ، و چون برادرش عمرو شهيد شد امام حسين عليه السّلام را ندا كرد و گفت : يا حسين ! يا كذّاب ابن الكذّاب ! اضللت اخى و غرّرته حتّى قتلته ! حضرت در جواب فرمود :\r\nانّ اللَّه لم يضلّ اخاك و لكنّه هدى اخاك و أضلّك .\r\nعلى ملعون گفت : خدا بكشد مرا اگر تو را نكشم مگر آن كه پيش از آن كه به تو برسم هلاك شوم .\r\nپس به قصد آن حضرت حمله كرد ، نافع بن هلال او را نيزه زد كه بر زمين افتاد و اصحاب عمر سعد حمله كردند و او را نجات دادند ، پس از آن خود را معالجه كرد تا بهبود يافت . « 3 »\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 22 ؛ الملهوف ، ص 107 .\r\n( 2 ) براى اطلاع بيشتر نك : تنقيح المقال ، ج 2 ، ص 366 ؛ جامع الرواة ، ج 2 ، ص 24 ؛ قاموس الرجال ، ج 7 ، ص 386 ؛ مجمع الرجال ، ج 7 ، ص 3 و ج 5 ، ص 58 ؛ معجم رجال الحديث ، ج 14 ، ص 82 ؛ اعيان الشيعة ، ج 8 ، ص 449 .\r\n( 3 ) مقتل ابى مخنف ، ص 131 .\r\n","page_name":" 860 ","page_number":230},
  {"content":"\r\n\r\nو عمرو بن قرظه ، همان كس است كه جناب امام حسين عليه السّلام او را فرستاد به نزد عمر سعد و از عمر خواست كه شب همديگر را ملاقات كنند ، و گويند چون ملاقات حاصل شد ، حضرت او را به نصرت خويش طلبيد .\r\nعمر عذر آورد و از جمله گفت كه : خانه‌ام خراب مىشود .\r\nحضرت فرمود : من بنا مىكنم براى تو .\r\nعمر گفت : ملكم را مىگيرند .\r\nحضرت فرمود : من بهتر از آن از مال خودم در حجاز به تو خواهم داد . عمر قبول نكرد . « 1 »\r\nعمرو بن قرظه در يوم عاشورا در رجز فرمود : تعريض بر عمر سعد در اين مصرع دون حسين مهجتى و دارى .\r\nحاصل آن كه عمر سعد به جهت آن كه خانه‌اش خراب نشود ، از حضرت حسين عليه السّلام اعراض كرد و گفت : انهدم دارى لكن من مىگويم : فداى حسين باد جان و خانه‌ام .\r\n\r\nشهادت سويد بن عمرو بن ابى المطاع الخثعمى :\r\nسويد بن عمرو آهنگ قتال نمود . و او مردى شريف النّسب ، و زاهد ، و كثير الصّلاة بود ، چون شير شرزه حمله كرد و بر زخم سيف و سنان شكيبايى بسيار كرد چندان جراحت يافت كه اندامش سست شد و در ميان كشتگان بيفتاد و بر همين بود تا وقتى كه شنيد حسين عليه السّلام شهيد گرديد . ديگر تاب نياورده ، در موزهء او كاردى بود او را بيرون آورده و به زحمت و مشقّت شديد لختى جهاد كرد تا شهيد گرديد .\r\nقاتل او عروة بن بكّار ( نابكار ) تغلبى و زيد بن ورقاء است ، و اين بزرگوار آخر شهيد از اصحاب است . رحمة اللّه و رضوانه عليهم اجمعين و اشركنا معهم إله الحقّ آمين .\r\nارباب مقاتل گفته‌اند كه : در ميان اصحاب جناب امام حسين عليه السّلام اين خصلت\r\n\r\n\r\n","description":"","footnote":"\r\n( 1 ) مقتل ابى مخنف ، ص 99 .\r\n","page_name":" 861 ","page_number":231},
  {"content":"\r\n\r\nمعمول بود :\r\nهر يك كه آهنگ ميدان مىكرد ، حاضر خدمت امام مىشد و عرض مىكرد :\r\nالسّلام عليك يا بن رسول اللّه صلّى اللّه عليه و آله و سلّم .\r\nحضرت پاسخ ايشان مىداد و مىفرمود : ما در عقب ملحق به شما خواهيم شد ، و اين آيهء مباركه را تلاوت مىكرد :\r\n فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا .  « 1 »\r\n\r\nدر بيان شهادت جوانان هاشمى در روز عاشورا :\r\nچون از اصحاب كس نماند جز آن كه كشته شده بود ، نوبت به جوانان هاشمى رسيد . پس فرزندان امير المؤمنين عليه السّلام و اولاد جعفر و عقيل و فرزندان امام حسن و امام حسين عليهم السّلام ساخته جنگ شدند و با يكديگر وداع كردند . و لنعم ما قيل :\r\n آييد تا بگرييم چون ابر در بهاران * كز سنگ ناله خيزد روز وداع ياران\r\nبا ساربان بگوييد احوال اشك چشمم * تا بر شتر نبندد محمل بروز باران\r\nلو كنت ساعة بيننا ما بيننا * و شهدت كيف نكرّر التّوديعا\r\nايقنت انّ من الدّموع محدّثا * و علمت أنّ من الحديث دموعا\r\nگفتمش سير ببينم مگر از دل برود * آن چنان جاى گرفته است كه مشكل برود \r\nپس به عزم جهاد قدم جوانمردى در پيش نهاد .\r\n\r\nجناب ابو الحسن على بن الحسين الاكبر - سلام اللّه عليه - :\r\nمادر آن جناب ليلى بنت ابى مرّة بن عروة بن مسعود ثقفى است ، و عروة بن مسعود يكى از سادات اربعهء در اسلام و از عظماى معروفين است . و او را مثل\r\n\r\n\r\n","description":"","footnote":"\r\n( 1 ) سوره احزاب ، آيهء 23 ؛ بحار الأنوار ، ج 45 ، ص 31 .\r\n","page_name":" 862 ","page_number":232},
  {"content":"\r\n\r\nصاحب يس و شبيه‌ترين مردم به عيسى بن مريم گفته‌اند . و على اكبر عليه السّلام جوانى خوش صورت و زيبا و طلاقت لسان ، و صباحت رخسار ، و سيرت و خلقت اشبه مردم بود به حضرت رسالت صلّى اللّه عليه و آله و سلّم . شجاعت از على مرتضى عليه السّلام داشت ، و به جميع محامد و محاسن معروف بود چنان كه ابو الفرج از مغيره روايت كرده كه يك روز معاويه در ايّام خلافت خويش گفت : سزاوارتر مردم به امر خلافت كيست ؟\r\nگفتند : جز تو كسى را سزاوارتر ندانيم .\r\nمعاويه گفت : نه چنين است ، بلكه سزاوارتر براى خلافت على بن الحسين عليه السّلام است كه جدّش رسول خدا صلّى اللّه عليه و آله و سلّم است ، و جامع است شجاعت بنى هاشم و سخاوت بنى اميّه و حسن منظر و فخر و فخامت ثقيف را . « 1 »\r\nبالجمله ، آن نازنين جوان عازم ميدان گرديد ، و از پدر بزرگوار خود رخصت جهاد طلبيد ، حضرت او را اذن كارزار داد . على عليه السّلام چون به جانب ميدان روان گشت آن پدر مهربان نگاه مأيوسانه به آن جوان كرد و بگريست و محاسن شريفش را به جانب آسمان بلند كرد و گفت :\r\nاى پروردگار من ! گواه باش بر اين قوم هنگامى كه به مبارزت ايشان مىرود جوانى كه شبيه‌ترين مردم است در خلقت و خلق و گفتار با پيغمبر تو ، و ما هر وقت مشتاق مىشديم به ديدار پيغمبر تو نظر به صورت اين جوان مىكرديم ، خداوندا ، بازدار از ايشان بركات زمين را ، و ايشان را متفرّق و پراكنده ساز و در طرق متفرّقه بيفكن ايشان را ، و واليان را از ايشان هرگز راضى مگردان چه اين جماعت ما را خواندند كه نصرت ما كنند ، چون اجابت كرديم آغاز عداوت نمودند و شمشير مقاتلت بر روى ما كشيدند .\r\nآن‌گاه بر ابن سعد صيحه زد كه چه مىخواهى از ما ؟ خداوند قطع كند رحم تو را و مبارك نفرمايد بر تو امر تو را ، و مسلّط كند بر تو بعد از من كسى را كه تو را در فراش بكشد ، براى آن كه قطع كردى رحم مرا ، و قرابت مرا با رسول خدا صلّى اللّه عليه و آله و سلّم\r\n\r\n\r\n","description":"","footnote":"\r\n( 1 ) مقاتل الطالبيين ، ص 52 .\r\n","page_name":" 863 ","page_number":233},
  {"content":"\r\n\r\nمراعات نكردى ، پس به صورت بلند اين آيهء مباركه را تلاوت فرمود :\r\n  إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ . ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ .   « 1 »\r\nو از آن سوى جناب على اكبر عليه السّلام چون خورشيد تابان از افق ميدان طالع گرديد و عرصهء نبرد را به شعشعهء طلعتش كه از جمال پيغمبر صلّى اللّه عليه و آله و سلّم خبر مىداد منوّر كرد .\r\n ذكروا بطلعته النّبىّ فهلّلوا * لمّا بدا بين الصّفوف و كبّروا\r\nفافتنّ فيه النّاظرون فاصبع * يؤمئ اليه بها و عين تنظروا \r\nپس حمله كرد ، و قوّت بازويش كه تذكرهء شجاعت حيدر صفدر مىكرد در آن لشكر اثر كرد و رجز خواند :\r\n انا علىّ بن الحسين بن علىّ * نحن و بيت اللّه أولى بالنّبىّ\r\nأضربكم بالسّيف حتّى ينثنى * ضرب غلام هاشمىّ علوىّ\r\nو لا يزال اليوم احمى عن ابى * تاللّه لا يحكم فينا ابن الدّعى \r\nهمى حمله كرد و آن لئيمان شقاوت انجام را طعمهء شمشير آتشبار خود گردانيد .\r\nبه هر جانب كه روى مىكرد گروهى را به خاك هلاك مىافكند ، آن قدر از ايشان كشت تا آن كه صداى ضجّه و شيون از ايشان بلند شد ، و بعضى روايت كرده‌اند كه :\r\nصد و بيست تن را به خاك هلاكت افكند . « 2 » اين وقت حرارت آفتاب و شدّت عطش و كثرت جراحت و سنگينى اسلحه او را به تعب در آورد ، على اكبر عليه السّلام از ميدان به سوى پدر شتافت عرض كرد كه : اى پدر ! تشنگى مرا كشت و سنگينى اسلحه مرا به تعب عظيم افكند ، آيا ممكن است كه به شربت آبى مرا سقايت فرمايى تا در مقاتله با دشمنان قوّتى پيدا كنم ؟\r\nحضرت سيلاب اشك از ديده باريد و فرمود : وا غوثاه ! اى فرزند مقاتله كن زمان قليلى ، پس زود است كه ملاقات كنى جدّت محمد صلّى اللّه عليه و آله و سلّم را پس سيراب كند تو را\r\n\r\n\r\n","description":"","footnote":"\r\n( 1 ) سورهء آل عمران ، آيهء 33 و 34 .\r\n( 2 ) بحار الأنوار ، ج 45 ص 42 - 43 .\r\n","page_name":" 864 ","page_number":234},
  {"content":"\r\n\r\nبه شربتى كه تشنه نشوى هرگز .\r\nو روايت ديگر است كه فرمود : يا پسرك من ! بياور زبانت را ، پس زبان علىّ را در دهان مبارك گذاشت و مكيد و انگشتر خويش را به دو داد و فرمود كه در دهان خود بگذار و برگرد به جهاد دشمنان .\r\nفانّى أرجو انّك لا تمسى حتّى يسقيك جدّك بكأسه الاوفى شربة لا تظمأ بعدها ابدا .\r\nپس جناب على اكبر عليه السّلام دست از جان شسته و دل بر خداى بسته به ميدان برگشت و اين رجز خواند :\r\n الحرب قد بانت لها الحقايق * و ظهرت من بعدها مصادق\r\nو اللّه ربّ العرش لا نفارق * جموعكم او تغمد البوارق \r\nپس خويشتن را در ميان كفّار افكند و از چپ و راست همىزد و همىكشت تا هشتاد تن را به درك فرستاد ، « 1 » اين وقت مرّة بن منقذ عبدى ( لعين ) فرصتى به دست كرده شمشيرى بر فرق همايونش زد كه فرقش شكافته گشت و از كارزار افتاد .\r\nو موافق روايتى : مرّة بن منقذ چون علىّ اكبر عليه السّلام را ديد كه حمله مىكند و رجز مىخواند ، گفت : گناهان عرب بر من باشد اگر عبور اين جوان از نزد من افتاد پدرش را به عزايش ننشانم .\r\nپس همين طور كه جناب على اكبر عليه السّلام حمله مىكرد به مرّة بن منقذ برخورد ، مرّة لعين نيزه بر آن جناب زد و او را از پا در آورد . « 2 »\r\nو به روايت سابقه ، پس سواران ديگر نيز على عليه السّلام را به شمشيرهاى خويش مجروح كردند تا يك باره توانايى از او برفت ، دست در گردن اسب در آورد و عنان رها كرد اسب او را در لشكر اعداء از اين سوى بدان سوى مىبرد و به هر بىرحمى كه عبور مىكرد زخمى بر على عليه السّلام مىزد تا اين كه بدنش را با تيغ پاره پاره كردند . « 3 »\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 42 و 43 .\r\n( 2 ) و نيز نك : مقاتل الطالبيين ، ص 76 ؛ الارشاد مفيد ، ج 2 ، ص 106 .\r\n( 3 ) نيز نك : مقتل الحسين مقرم ، ص 259 ؛ الدمعة الساكبة ، ج 4 ، ص 331 .\r\n","page_name":" 865 ","page_number":235},
  {"content":"\r\n\r\nو قال ابو الفرج : و جعل يكرّ كرّة بعد كرّة حتّى رمى به سهم فى حلقه فخرقه ، و أقبل ينقلب فى دمه .\r\nو به روايت ابو الفرج همين طور كه شهزاده حمله مىكرد بر لشكر تيرى به گلوى مباركش رسيد و گلوى نازنينش را پاره كرد . آن جناب از كار افتاد و در ميان خون خويش مىغلطيد . و در اين اوقات تحمّل مىكرد ، تا آن‌گاه كه روح به گودى گلوى مباركش رسيد و نزديك شد كه به بهشت عنبر سرشت شتابد صدا بلند كرد :\r\nيا أبتاه ! عليك منّى السّلام . هذا جدّى رسول اللّه يقرؤك السّلام و يقول : عجّل القدوم الينا . « 1 »\r\nو به روايت ديگر ندا كرد :\r\nيا أبتاه ، هذا جدّى رسول اللّه صلّى اللّه عليه و آله و سلّم قد سقانى بكأسه الا و فى شربة لا اظمأ بعدها ابدا هو يقول : العجل العجل ، فانّ لك كأسا مذخورة حتّى تشربها السّاعة .\r\nيعنى : اينك جدّ من رسول خدا صلّى اللّه عليه و آله و سلّم حاضر است و مرا از جام خويش شربتى سقايت فرمود كه هرگز پس از آن تشنه نخواهم شد ، و مىفرمايد : اى حسين ! تعجيل كن در آمدن كه جام ديگر از براى تو ذخيره كرده‌ام تا در اين ساعت بنوشى .\r\nپس حضرت سيّد الشّهداء عليه السّلام بالاى سر آن كشتهء تيغ ستم و جفا آمد ، و به روايت سيّد ابن طاووس صورت بر صورت او نهاد .\r\nشاعر گفته :\r\n چهر عالمتاب بنهادش به چهر * شد جهان تار از قران ماه و مهر\r\nسر نهادش بر سر زانوى ناز * گفت : كاى باليده سر و سرفراز\r\nاين بيابان جاى خواب ناز نيست * كايمن از صيّاد تيرانداز نيست\r\nتو سفر كردى و آسودى ز غم * من در اين وادى گرفتار الم \r\nو فرمود : خدا بكشد جماعتى را كه تو را كشتند ، چه چيز ايشان را جرى كرد كه از خدا و رسول نترسيدند و پردهء حرمت رسول را چاك زدند ، پس اشك از\r\n\r\n\r\n","description":"","footnote":"\r\n( 1 ) مقاتل الطالبيين ، ص 77 .\r\n","page_name":" 866 ","page_number":236},
  {"content":"\r\n\r\nچشمهاى نازنينش جارى شد و گفت : اى فرزند ! على الدّنيا بعدك العفا . بعد از تو خاك بر سر دنيا و زندگانى دنيا . « 1 »\r\nشيخ مفيد رحمة اللّه فرموده : اين وقت حضرت زينب عليها السّلام از سراپرده بيرون آمد و با حال اضطراب و سرعت به سوى نعش جناب على اكبر مىشتافت و ندبه بر فرزند برادر مىكرد ، تا خود را به آن جوان رسانيد و خويش را بر روى او افكند ، حضرت سر خواهر را از روى جسد فرزند خويش بلند كرد و به خيمه‌اش بازگردانيد ، و رو كرد به جوانان هاشمى و فرمود كه : برداريد برادر خود را . پس جسد نازنينش را از خاك برداشتند و در خيمه‌اى كه در پيش روى آن جنگ مىكردند گذاشتند . « 2 »\r\n\r\n[ سن و زمان شهادت حضرت على اكبر عليه السّلام : 
  ]\r\nمؤلّف گويد : كه در باب حضرت على اكبر عليه السّلام دو اختلاف است .\r\nيكى آن كه در چه وقت شهيد گشته ، شيخ مفيد و سيّد ابن طاووس و طبرى و ابن اثير و ابو الفرج و غيره ذكر كرده‌اند كه : اوّل شهيد از اهل بيت عليهم السّلام على اكبر بوده .\r\nو تأييد مىكند كلام ايشان را زيارت شهدا معروفه : السّلام عليك يا اوّل قتيل من نسل خير سليل . و لكن بعضى از ارباب مقاتل اوّل شهيد از اهل بيت را عبد اللّه بن مسلم گرفته‌اند و شهادت على اكبر را در اواخر شهدا ذكر كرده‌اند .\r\nدوّم اختلاف در سنّ شريف آن جناب است كه آيا در وقت شهادت هيجده‌ساله ، « 3 » يا نوزده‌ساله بوده ، و از حضرت سيّد سجّاد عليه السّلام كوچكتر بوده ، يا بزرگتر و به سنّ بيست و پنج سالگى بوده ؟ و ما بين فحول علماء در اين باب اختلاف است ، و ما در جاى ديگر اشاره به اين اختلاف و مختار خود را ذكر كرديم و به هر تقدير اين مدتى كه در دنيا بود عمر شريف خود را صرف عبادت ، و زهادت ، و اطعام\r\n\r\n\r\n","description":"","footnote":"\r\n( 1 ) الملهوف ، ص 114 .\r\n( 2 ) الارشاد مفيد ، ج 2 ، ص 107 .\r\n( 3 ) مرحوم مجلسى اين قول را اصح دانسته است . نك : جلاء العيون ، ص 680 .\r\n","page_name":" 867 ","page_number":237},
  {"content":"\r\n\r\nمساكين ، و اكرام وافدين ، و سعهء در اخلاق و توسعهء در ارزاق فرموده ، به حدى كه در مدحش گفته شده :\r\n لم تر عين نظرت مثله * من محتف يمشى و لا ناعل \r\n( الأبيات ) و در زيارتش خوانده مىشود :\r\nالسّلام عليك ايّها الصّديق و الشّهيد المكرّم ، و السّيّد المقدّم ، الّذى عاش سعيدا و مات شهيدا و ذهب فقيدا ، فلم تتمتّع من الدّنيا الّا بالعمل الصّالح و لم تتشاغل الّا بالمتجر الرّابح .\r\nو چگونه چنين نباشد آن جوانى كه اشبه مردم باشد به حضرت رسالت پناه صلّى اللّه عليه و آله و سلّم و اخذ آداب كرده باشد از دو سيّد جوانان اهل جنّت ، چنانچه خبر مىدهد از اين مطلب عبارت زيارت مرويّهء معتبرهء آن حضرت : السّلام عليك يا بن الحسن و الحسين .\r\nو آيا والدهء آن جناب در كربلا بوده يا نبوده ؟ ظاهر آن است كه نبوده و در كتب معتبره نيافتم در اين باب چيزى . « 1 »\r\nو امّا آنچه مشهور است كه بعد از رفتن على اكبر عليه السّلام به ميدان ، حضرت حسين عليه السّلام نزد مادرش ليلى رفت و فرمود : برخيز و برو در خلوت دعا كن براى فرزندت كه من از جدّم شنيدم كه مىفرمود : دعاى مادر در حقّ فرزند مستجاب مىشود الخ ، به فرمايش شيخ ما [ محدث نورى 
  ] تمام دروغ است . « 2 »\r\n\r\nشهادت عبد اللّه بن مسلم بن عقيل رضى اللّه عنه :\r\nمحمّد بن ابو طالب فرموده : اوّل كسى كه از اهل بيت امام حسين عليه السّلام به مبارزت بيرون شد ، عبد اللّه بن مسلم بود و رجز مىخواند و مىفرمود :\r\n اليوم القى مسلما و هو أبى * و فتية بادوا على دين النّبىّ \r\n\r\n\r\n","description":"","footnote":"\r\n( 1 ) فاضل دربندى در اسرار الشهادة از بعض كتاب‌هاى مجهول نقل كرده است .\r\n( 2 ) لؤلؤ و مرجان ، مقام چهار ، مطلب اوّل .\r\n","page_name":" 868 ","page_number":238},
  {"content":"\r\n\r\n ليسوا بقوم عرفوا بالكذب * لكن خيار و كرام النّسب\r\nمن هاشم السّادات اهل النّسب \r\nپس كارزار كرد و نود و هشت نفر را در سه حمله به درك فرستاد ، پس عمرو بن صبيح او را شهيد كرد . « 1 » رحمة اللّه عليه .\r\nابو الفرج گفته كه : مادرش رقيّه ، دختر امير المؤمنين ، على بن ابى طالب عليه السّلام بوده . « 2 »\r\nو شيخ مفيد و طبرى روايت كرده‌اند كه عمرو بن صبيح ، تيرى به جانب عبد اللّه انداخت ، و عبد اللّه دست خود را سپر پيشانى خود كرد آن تير آمد و كف او را بر پيشانى او بدوخت ، عبد اللّه نتوانست دست خود را حركت دهد ، پس ملعونى ديگر نيزه بر قلب مباركش زد و او را شهيد كرد . « 3 »\r\nابن اثير گفته كه : فرستاد مختار جمعى را براى گرفتن زيد بن رقاد ، و اين زيد مىگفت كه : من جوانى از اهل بيت امام حسين عليه السّلام را كه نامش عبد اللّه بن مسلم بود تيرى زدم در حالى كه دستش بر پيشانيش بود و وقتى او را تير زدم شنيدم كه گفت :\r\nخدايا اين جماعت ما را قليل و ذليل شمردند ، خدايا ، بكش ايشان را هم چنان كه كشتند ايشان ما را ، پس تير ديگرى به او زده شد ، پس من رفتم نزد او ديدم او را كه مرده است ، تير خود را بر دل او زده بودم از دل او بيرون كشيدم و خواستم آن تير را كه بر پيشانيش جاى كرده بود بيرون آورم . بيرون نمىآمد . و لم ازل انضنّض الأخر عن جبهته حتّى اخذته و بقى النّصل ، پس پيوسته او را حركت دادم تا بيرون آوردم ، چون نگاه كردم ديدم پيكان تير در پيشانيش مانده و تير از ميان پيكان بيرون آمده .\r\nبالجمله ، اصحاب مختار به جهت گرفتن او آمدند ، زيد بن رقاد با شمشير به سوى ايشان بيرون آمد ، ابن كامل كه رئيس لشكر مختار بود لشكر را گفت كه : او را\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 32 به نقل از مقتل محمد بن ابو طالب .\r\n( 2 ) مقاتل الطالبيين ، ص 62 .\r\n( 3 ) الارشاد ، ج 2 ، ص 107 ؛ تاريخ طبرى ، ج 4 ص 341 .\r\n","page_name":" 869 ","page_number":239},
  {"content":"\r\n\r\nنيزه و شمشير نزنيد بلكه او را تير باران و سنگ باران نماييد ، پس چندان تير و سنگ بر او زدند كه بر زمين افتاد ، پس بدن نحسش را آتش زدند در حالى كه زنده بود و نمرده بود . « 1 »\r\nو بعضى از مورّخين گفته‌اند كه : بعد از شهادت عبد اللّه بن مسلم ، آل ابو طالب جملگى به لشكر حمله آوردند ، جناب سيّد الشّهداء عليه السّلام كه چنين ديد ايشان را صيحه زد و فرمود :\r\nصبرا على الموت يا بنى عمو متى .\r\nهنوز از ميدان برنگشته بودند كه از بين ايشان محمّد بن مسلم به زمين افتاد و كشته شد . - رضوان اللّه عليه - ، و قاتل او ابو مرهم ازدىّ و لقيط بن اياس جهنى بود . « 2 »\r\n\r\nشهادت محمد بن عبد اللّه بن جعفر رضى عنه اللّه :\r\nمحمّد بن عبد اللّه بن جعفر - رضى اللّه عنهم - به مبارزت بيرون شد و اين رجز خواند :\r\n اشكو الى اللّه من العدوان * فعال قوم فى الرّدى عميان\r\nقد بدّلوا معالم القرآن * و محكم التّنزيل و التّبيان\r\nو اظهروا الكفر مع الطغيان « 3 » \r\nپس ده نفر را به خاك هلاك افكند ، پس عامر بن نهشل تميمى او را شهيد كرد .\r\nابو الفرج گفته كه : مادرش خوصا بنت حفص از بكر بن وائل است ، و سليمان بن قتّه اشاره به شهادت او كرده در مرثيهء خود كه گفته :\r\n و سمىّ النّبىّ غودر فيهم * قد علوه بصارم مصقول\r\nفاذا ما بكيت عينى فجودى * بدموع تسيل كلّ مسيل « 4 » \r\n\r\n\r\n","description":"","footnote":"\r\n( 1 ) الكامل فى التاريخ ، ج 4 ، ص 243 .\r\n( 2 ) بحار الأنوار ، ج 45 ، ص 32 .\r\n( 3 ) بحار الأنوار ، ج 45 ، ص 34 .\r\n( 4 ) مقاتل الطالبيين ، ص 60 .\r\n","page_name":" 870 ","page_number":240},
  {"content":"\r\n\r\n\r\nشهادت عون بن عبد اللّه بن جعفر رضى اللّه عنه :\r\nقال الطّبرى : فاعتور هم النّاس من كلّ جانب فحمل عبد اللّه بن قطنة الطّايىّ ، ثمّ النّبهانىّ على عون بن عبد اللّه بن جعفر بن ابى طالب رضى اللّه عنهم . « 1 »\r\nو در مناقب است كه عون به مبارزت بيرون شد و آغاز جدال كرد و اين رجز خواند :\r\n ان تنكرونى فانا ابن جعفر * شهيد صدق فى الجنان الازهر\r\nيطير فيها بجناح اخضر * كفى بهذا شرفا فى المحشر « 2 » \r\nپس قتال كرد و سه تن سوار و هيجده تن از پيادگان از مركب حيات پياده كرد ، آخر الأمر به دست عبد اللّه بن قطنه « 3 » شهيد گرديد .\r\nابو الفرج گفته كه : مادرش زينب عقيله ، دختر امير المؤمنين عليه السّلام ، بنت فاطمه ، بنت رسول اللّه صلّى اللّه عليه و آله و سلّم مىباشد ، و سليمان بن قتّه به او اشاره كرده در قول خود :\r\n و اندبى ان بكيت عونا اخاهم * ليس فيما ينوبهم بخذول\r\nفلعمرى لقد اصيب ذوو القر * بى فبكى على المصاب الطّويل \r\nو فى الزّيارة الّتى زار بها المرتضى علم الهدى رحمة اللّه :\r\nالسّلام عليك يا عون بنى عبد اللّه بن جعفر بن ابى طالب ، السّلام عليك يا بن النّاشئ فى حجر رسول اللّه صلّى اللّه عليه و آله و سلّم ، و المقتدى بأخلاق رسول اللّه ، و الذّابّ عن حريم رسول اللّه صبيّا ، و الذّائد عن حرم رسول اللّه صلّى اللّه عليه و آله و سلّم ، مباشرا للحتوف ، مجاهدا بالسّيوف قبل ان يقوى جسمه و يشتدّ عظمه و يبلغ أشدّه ( الى ان قال ) فتقربت و المنايا دانية ، و زحفت و النّفس مطمئنّة طيّبة ، تلقى بوجهك بوادر السّهام ، و تباشر بمهجتك حدّ الحسام حتّى و فدت الى اللّه تعالى بأحسن عمل الخ . « 4 »\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 341 .\r\n( 2 ) مناقب ، ج 4 ، ص 101 .\r\n( 3 ) در روايتى : عبد اللّه بن بطة الطائى . نك : بحار الانوار ، ج 45 ، ص 24 ؛ الارشاد ، ج 2 ، ص 11 .\r\n( 4 ) بحار الأنوار ، ج 101 ، ص 243 .\r\n","page_name":" 871 ","page_number":241},
  {"content":"\r\n\r\nو ديگر از شهداى اهل بيت عليهم السّلام عبد الرحمن بن عقيل است كه به مبارزت بيرون شد و رجز خواند :\r\n ابى عقيل فاعرفوا مكانى * من هاشم و هاشم اخوانى\r\nكهول صدق سادة الاقران * هذا حسين شامخ البنيان\r\nو سيّد الشّيب مع الشّبان « 1 » \r\nپس هفده تن از فرسان لشكر را به خاك هلاكت افكند ، آن‌گاه به دست عثمان بن خالد جهنى به درجهء رفيعهء شهادت رسيد .\r\nطبرى گفته كه : گرفت مختار در بيابان دو نفرى را كه شركت كرده بودند در خون عبد الرحمن بن عقيل و در برهنه كردن بدن او ، پس گردن زد ايشان را ، آن‌گاه بدن نحسشان را به آتش سوزانيد . « 2 »\r\nو ديگر جعفر بن عقيل است رحمة اللّه كه به مبارزت بيرون شد و رجز خواند :\r\n انا الغلام الابطحىّ الطّالبيّ * من معشر فى هاشم من غالب\r\nو نحن حقّا سادة الذّوائب « 3 » * هذا حسين أطيب الأطايب \r\nپس دو نفر و به قولى پانزده سوار را به قتل رسانيد و به دست بشر بن سوط همدانى به قتل رسيد . « 4 »\r\nو ديگر عبد اللّه الاكبر بن عقيل كه عثمان بن خالد و مردى از همدان او را به قتل رسانيدند .\r\nو محمّد بن مسلم بن عقيل رضى اللّه عنه را أبو مرهم ازدى و لقيط بن اياس جهنى شهيد كرد .\r\nو محمّد بن ابى سعيد بن عقيل رحمة اللّه را لقيط بن ياسر جهنى به زخم تير شهيد كرد .\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 32 .\r\n( 2 ) مقاتل الطالبيين ، ص 6 .\r\n( 3 ) ذوائب جمع ذؤابه ( بالضم ) به معنى ارجمند و شريف و اعلاى هر چيز . مؤلّف رحمة اللّه .\r\n( 4 ) بحار الأنوار ، ج 45 ، ص 32 .\r\n","page_name":" 872 ","page_number":242},
  {"content":"\r\n\r\nمؤلّف گويد : كه بعد از شهادت جناب علىّ اكبر عليه السّلام ، ذكر شهادت عبد اللّه بن مسلم بن عقيل شد ، پس آنچه از آل عقيل در يارى حضرت امام حسين عليه السّلام به روايات معتبره شهيد شدند با جناب مسلم هفت تن به شمار مىرود ، و سليمان بن قتّه نيز عدد آن‌ها را هفت تن ذكر كرده ، چنانچه گفته در مرثيهء امام حسين عليه السّلام :\r\n عين جودى بعبرة و عويل * فاندبى ان بكيت آل الرّسول\r\nستّة كلّهم لصلب علىّ * قد اصيبوا و سبعة لعقيل \r\n\r\nشهادت جناب قاسم بن الحسن بن على بن ابى طالب عليهم السّلام :\r\n ز برج خيمه بر آمد چو قاسم بن حسن * سهيل سر زده گفتى مگر ز سمت يمن\r\nز خيمه‌گاه به ميدان كين روان گرديد * رخ چو ماه تمام و قدى چو سرو چمن\r\nگرفت تيغ عدوسوز را به كف چو هلال * نمود در بر خود پيرهن به شكل كفن \r\nقاسم بن الحسن عليهما السّلام به عزم جهاد قدم به سوى معركه نهاد ، چون حضرت سيّد الشّهداء عليه السّلام نظرش بر فرزند برادر افتاد كه جان گرامى بر كف دست نهاده آهنگ ميدان كرده ، بىتوانى پيش شد و دست به گردن قاسم در آورد و او را در بر كشيد و هر دو تن چندان بگريستند كه در روايت وارد شده حتّى غشى عليهما ، پس قاسم به زبان ابتهال و ضراعت اجازت مبارزت طلبيد . حضرت مضايقه فرمود ، پس قاسم گريست و دست و پاى عم خود را چندان بوسيد تا اذن حاصل نمود ، پس جناب قاسم عليه السّلام به ميدان آمد در حالى كه اشكش به صورت جارى بود و مىفرمود :\r\n ان تنكرونى فانا ابن الحسن * سبط النّبىّ المصطفى المؤتمن\r\nهذا حسين كالا سير المرتهن * بين أناس لا سقوا صوب المزن \r\nپس كارزار سختى نمود و به آن صغر سنّ و خوردسالى سى و پنج تن را به درك فرستاد .\r\nحميد بن مسلم گفته كه من در ميان لشكر عمر سعد بودم ، پسرى ديدم كه به ميدان آمده گويا صورتش پارهء ماه است و پيراهن و ازارى در برداشت و نعلينى در پا\r\n\r\n","description":"","footnote":"","page_name":" 873 ","page_number":243},
  {"content":"\r\n\r\nداشت كه بند يكى از آن‌ها گسيخته شده بود و من فراموش نمىكنم كه بند نعلين چپش بود ، عمرو بن سعد ازدى گفت : به خدا سوگند كه من بر اين پسر حمله مىكنم و او را به قتل مىرسانم .\r\nگفتم : سبحان اللّه ! اين چه اراده است كه نموده‌اى ؟ اين جماعت كه دور او را احاطه كرده‌اند از براى كفايت امر او بس است ، ديگر تو را چه لازم است كه خود را در خون او شريك كنى ؟\r\nگفت : به خدا قسم كه از اين انديشه بر نگردم ، پس اسب بر انگيخت و رو بر نگردانيد تا آن‌گاه كه شمشير بر فرق آن مظلوم زد و سر او را شكافت .\r\nپس قاسم به صورت بر روى زمين افتاد و فرياد برداشت كه يا عمّاه ! چون صداى قاسم به گوش حضرت امام حسين عليه السّلام رسيد تعجيل كرد ، مانند عقابى كه از بلندى به زير آيد صفها را شكافت و مانند شير غضبناك حمله بر لشكر كرد تا به عمرو قاتل جناب قاسم رسيد ، پس تيغى حوالهء آن ملعون نمود ، عمرو دست خود را پيش داد ، حضرت دست او را از مرفق جدا كرد ، پس آن ملعون صيحهء عظيمى زد . لشكر كوفه جنبش كردند و حمله آوردند تا مگر عمرو را از چنگ امام عليه السّلام بربايند ، همين كه معركه فرو نشست ديدند امام عليه السّلام بالاى سر قاسم است و آن جوان در حال جان كندن است و پاى به زمين مىسايد و عزم پرواز به اعلى علّيّين دارد و حضرت مىفرمايد : سوگند با خداى كه دشوار است بر عمّ تو كه او را بخوانى و اجابت نتواند . و اگر اجابت كند اعانت نتواند ، و اگر اعانت كند تو را سودى نبخشد ، دور باشند از رحمت خدا جماعتى كه تو را كشتند . هذا يوم و اللّه كثر واتره و قلّ ناصره .\r\nآن‌گاه قاسم را از خاك برداشت و در بركشيد و سينهء او را به سينهء خود چسبانيد و به سوى سراپرده روان گشت در حالى كه پاهاى قاسم در زمين كشيده مىشد .\r\nپس او را برد در نزد پسرش على بن الحسين عليه السّلام در ميان كشتگان اهل بيت خود\r\n\r\n","description":"","footnote":"","page_name":" 874 ","page_number":244},
  {"content":"\r\n\r\nجاى داد ، « 1 » آن‌گاه گفت : بار الها ! تو آگاهى كه اين جماعت ما را دعوت كردند كه يارى ما كنند اكنون دست از نصرت ما برداشته و با دشمن ما يار شدند ، اى داور دادخواه ! اين جماعت را نابود ساز و ايشان را هلاك كن و پراكنده گردان و يك تن از ايشان را باقى مگذار ، و مغفرت و آمرزش خود را هرگز شامل حال ايشان مگردان .\r\nآن‌گاه فرمود : اى عموزادگان « 2 » من ! صبر نماييد اى اهل بيت من ! شكيبايى كنيد و بدانيد بعد از اين روز خوارى و خذلان هرگز نخواهيد ديد . « 3 »\r\nمخفى نماند كه قصّهء دامادى جناب قاسم عليه السّلام در كربلا و تزويج او فاطمه بنت الحسين عليه السّلام را صحّت ندارد چه آن كه در كتب معتبره به نظر نرسيده . و به علاوه آن كه حضرت امام حسين عليه السّلام را دو دختر بوده چنان كه در كتب معتبره ذكر شده ، يكى سكينه كه شيخ طبرسى فرمود : سيّد الشّهداء عليه السّلام او را تزويج عبد اللّه كرده بود و پيش از آن كه زفاف حاصل شود عبد اللّه شهيد گرديد . و ديگر فاطمه كه زوجهء حسن مثنّى بوده كه در كربلا حاضر بود چنان كه در احوال امام حسن عليه السّلام به آن اشاره شد ، و اگر استنادا به اخبار غيره معتبره گفته شود كه جناب امام حسين عليه السّلام را فاطمهء ديگر بوده گوييم كه او فاطمهء صغرى است و در مدينه بوده و او را نتوان با قاسم بن حسن عليهما السّلام بست و اللّه تعالى العالم .\r\nشيخ اجلّ ، محدّث متتبّع ماهر ، ثقة الاسلام آقاى حاج ميرزا حسين نورى - نور اللّه مرقده - در كتاب لؤلؤ و مرجان فرموده به مقتضاى تمام كتب معتمدهء سالفهء مؤلّفهء در فنّ حديث و انساب و سير ، نتوان براى حضرت سيّد الشّهداء عليه السّلام دخترى قابل تزويج بىشوهرى پيدا كرد كه اين قضيهء قطع نظر از صحّت و سقم آن به حسب نقل ، وقوعش ممكن باشد .\r\nامّا قصّهء زبيده و شهربانو و قاسم ثانى در خاك رى و اطراف آن كه در السنهء عوام\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 341 .\r\n( 2 ) عموزادگان آن حضرت ، اولاد عقيل و مسلم و اولاد جعفر و عبد اللّه بن جعفر است . مؤلف رحمة اللّه .\r\n( 3 ) بحار الأنوار ، ج 45 ، ص 36 .\r\n","page_name":" 875 ","page_number":245},
  {"content":"\r\n\r\nداير شده . پس آن از خيالات واهيه است كه بايد در پشت كتاب « رموز حمزه » و ساير كتابهاى مجعوله نوشت . و شواهد كذب بودن آن بسيار است ، و تمام علماى انساب متفق‌اند كه قاسم بن الحسن عليه السّلام عقب ندارد . انتهى كلامه رفع مقامه . « 1 »\r\n\r\n[ عبد اللّه بن الحسن 
  ]\r\nبعضى از ارباب مقاتل گفته‌اند كه : بعد از شهادت جناب قاسم عليه السّلام بيرون شد به سوى ميدان عبد اللّه بن الحسن عليه السّلام و رجز خواند :\r\n ان تنكرونى فانا ابن حيدره * ضرغام آجام « 2 » و ليث قسوره\r\nعلى الاعادى مثل ريح صرصرة * اكيلكم بالسّيف كيل السندرة « 3 » \r\nو حمله كرد و چهارده تن را به خاك هلاك افكند ، پس هانى بن ثبيت حضرمى بر وى تاخت و او را مقتول ساخت پس صورتش سياه گشت . « 4 »\r\nو ابو الفرج گفته كه : حضرت ابو جعفر باقر عليه السّلام فرمود كه حرملة بن كاهل اسدى او را به قتل رسانيد .\r\nمؤلّف گويد : كه ما مقتل عبد اللّه را در ضمن مقتل جناب امام حسين عليه السّلام ايراد خواهيم كرد ، ان شاء اللّه تعالى .\r\n\r\n[ ابو بكر بن الحسن 
  ]\r\nو ابو بكر بن الحسن عليه السّلام كه مادرش امّ ولد بوده و با جناب قاسم عليه السّلام برادر پدر مادرى « 5 » بود ، عبد اللّه بن عقبهء غنوىّ او را به قتل رسانيد . و از حضرت باقر عليه السّلام مروى است كه عقبهء غنوى او را شهيد كرد ، و سليمان بن قتّه اشاره به او نموده در\r\n\r\n\r\n","description":"","footnote":"\r\n( 1 ) كتاب لؤلؤ و مرجان ، انتشارات فراهانى ، ص 194 .\r\n( 2 ) آجام يعنى پيشه‌ها . ( م )\r\n( 3 ) سندرة ( بالفتح ) نوعى از پيمانهء بزرگ . ( م )\r\n( 4 ) بحار الانوار ، ج 45 ، ص 36 .\r\n( 5 ) گفته‌اند مادر جناب قاسم را امّ ابى بكر مىگفتند و اسمش رمله بود . ( م ) .\r\n","page_name":" 876 ","page_number":246},
  {"content":"\r\n\r\nاين شعر :\r\n و عند غنىّ قطرة من دمائنا * و فى اسد اخرى تعدّ و تذكر \r\nمؤلّف گويد : كه ديدم در بعض مشجّرات نوشته بود : ابو بكر بن الحسن بن على بن ابى طالب عليه السّلام شهيد گشت در طفّ ، و عقبى براى او نبود ، و تزويج نموده بود امام حسين عليه السّلام دخترش سكينه را به او ، و خون او در بنى غنّى است .\r\n\r\nشهادت اولاد امير المؤمنين عليه السّلام :\r\nجناب ابو الفضل العبّاس عليه السّلام چون ديد كه بسيارى از اهل بيتش شهيد گرديدند رو كرد به برادران خود عبد اللّه و جعفر و عثمان فرزندان امير المؤمنين عليه السّلام از مادر خود امّ البنين و فرمود :\r\n« تقدّموا بنفسى أنتم ، فحاموا عن سيّدكم حتّى تموتوا دونه ، فتقدّموا جميعا فصاروا امام الحسين عليه السّلام يقونهم بوجوههم و نحورهم .\r\nيعنى : جناب أبو الفضل عليه السّلام با برادران خويش فرمود : اى برادران من ! جان من فداى شماها باشد پيش بيفتيد و برويد در جلو سيّد و آقايان خود را سپر كنيد و آقاى خود را حمايت كنيد و از جاى خود حركت نكنيد تا تمامى در مقابل او كشته گرديد .\r\nبرادران ابو الفضل عليه السّلام اطاعت فرمايش برادر خود نمودند ، تمامى رفتند در پيش روى امام حسين عليه السّلام ايستادند و جان خود را وقايهء جان آن بزرگوار نمودند ، و هر تير و نيزه و شمشير كه مىآمد به صورت و گلوى خويش خريدند .\r\nفحمل هانى بن ثبيت « 1 » الحضرمىّ على عبد اللّه بن علىّ عليه السّلام فقتله ، ثمّ حمل على أخيه جعفر بن علىّ عليه السّلام فقتله ، ايضا و رمى يزيد الاصبحىّ عثمان بن علىّ عليه السّلام به سهم فقتله ، ثمّ خرج اليه ، فاحتزّ رأسه ، و بقى العبّاس بن علىّ قائما امام الحسين يقاتل دونه و يميل معه حيث مال حتّى قتل سلام اللّه عليه . « 2 »\r\n\r\n\r\n","description":"","footnote":"\r\n( 1 ) در اخبار الطوال ، ص 257 : ثويب .\r\n( 2 ) اخبار الطوال ، ص 257 .\r\n","page_name":" 877 ","page_number":247},
  {"content":"\r\n\r\nمؤلّف گويد : اين چند سطر كه در مقتل اولاد امير المؤمنين عليه السّلام نقل كردم از كتاب ابو حنيفهء دينورى بود كه هزار سال بيشتر است آن كتاب نوشته شده ، و لكن در مقاتل ديگر است كه عبد اللّه تقدّم جست و رجز خواند :\r\n انا ابن ذى النّجدة و الافضال * ذاك علىّ الخير ذو الفعال\r\nسيف رسول اللّه ذو النّكال * فى كلّ يوم ظاهر الاهوال \r\nپس كارزار شديد نمود تا آن كه هانى بن ثبيت حضرمى او را شهيد كرد بعد از آن كه دو ضربت ما بين ايشان رد و بدل شد . « 1 » و ابو الفرج گفته كه سن آن جناب در آن روز بيست و پنج سال رسيده بود . « 2 »\r\nپس از آن جعفر بن على عليه السّلام به ميدان آمد و رجز خواند :\r\n انّى انا جعفر ذو المعالى * ابن علىّ الخير ذو النّوال\r\nحسب بعمّى جعفر و الخال * احمى حسينا ذى النّدى المفضال \r\nهانى بن ثبيت بر او حمله كرد و او را شهيد نمود . و ابن شهر آشوب فرموده كه خولى اصبحى تيرى به جانب او انداخت و آن بر شقيقه يا چشم او رسيد . « 3 »\r\nو ابو الفرج از حضرت باقر عليه السّلام روايت كرده كه خولى ، جعفر را شهيد كرد . « 4 »\r\nپس عثمان بن على عليه السّلام به مبارزت بيرون شد و گفت :\r\n انّى انا عثمان ذو المفاخر * شيخى علىّ ذو الفعال الطّاهر\r\nهذا حسين سيّد الاخاير * و سيّد الصّغار و الأكابر « 5 » \r\nو كارزار كرد تا خولى اصبحى تيرى بر پهلوى او زد ، و او را از اسب به زمين افكند ، پس مردى از بنى دارم بر او تاخت و او را شهيد ساخت رحمة اللّه و سر مباركش را از تن جدا كرد . و نقل شده كه سنّ شريفش در آن روز به بيست و يك سال رسيده\r\n\r\n\r\n","description":"","footnote":"\r\n( 1 ) بحار الأنوار ، ج 35 ، ص 38 .\r\n( 2 ) مقاتل الطالبيين ، ص 54 .\r\n( 3 ) مناقب ، ج 4 ، ص 107 .\r\n( 4 ) مقاتل الطالبيين ، ص 54 .\r\n( 5 ) مناقب ، ج 4 ، ص 107 .\r\n","page_name":" 878 ","page_number":248},
  {"content":"\r\n\r\nبود و وقتى كه متولّد شده بود امير المؤمنين عليه السّلام فرموده بود كه : او را به نام برادر خود عثمان بن مظعون نام نهادم . « 1 »\r\nمؤلف گويد : عثمان بن مظعون « 2 » ( به ظاء معجمه و عين مهمله ) يكى از اجلاء صحابهء كبار ، و از خواصّ حضرت رسول صلّى اللّه عليه و آله و سلّم است و حضرت او را خيلى دوست مىداشت . و بسيار جليل و عابد و زاهد بوده به حدّى كه روزها صائم و شب‌ها به عبادت قائم ، و جلالت شأنش زياده از آن است كه ذكر شود ، در ذى الحجّهء سنهء دو هجرى در مدينهء طيّبه وفات كرد ، گويند : او اوّل كسى است كه در بقيع مدفون شد .\r\nو روايت شده كه : حضرت رسول صلّى اللّه عليه و آله و سلّم بعد از مردن او را بوسيد ، و چون ابراهيم فرزند آن حضرت وفات كرد فرمود : ملحق شو به سلف صالحت عثمان بن مظعون .\r\nسيّد سمهودى در تاريخ مدينه گفته : ظاهر آن است كه دختران پيغمبر صلّى اللّه عليه و آله و سلّم جميعا در نزد عثمان بن مظعون مدفون شده باشند ، زيرا كه حضرت پيغمبر صلّى اللّه عليه و آله و سلّم در وقت دفن عثمان بن مظعون سنگى بالاى سر قبرش براى علامت گذاشت و فرمود : به اين سنگ نشان مىكنم قبر برادرم را ، و دفن مىكنم در نزد او هر كدام كه بميرد از اولادم انتهى . « 3 »\r\n\r\nشهادت ابو بكر بن على عليه السّلام :\r\nاسمش معلوم نشده ، مادرش ليلى بنت مسعود بن خالد است . در مناقب گفته كه : به مبارزت بيرون شد و اين رجز خواند :\r\n شيخى علىّ ذو الفقار الاطول * من هاشم الخير الكريم المفضل « 4 » \r\n\r\n\r\n","description":"","footnote":"\r\n( 1 ) مقاتل الطالبيين ، ص 55 .\r\n( 2 ) براى اطلاع بيشتر در باب ابو سائب عثمان بن مظعون نك : تنقيح المقال ، ج 2 ، ص 249 ؛ جامع الرواة ، ج 2 ، ص 536 ؛ الاصابه ، ت 5453 ؛ أسد الغابة ، ج 3 ، ص 385 به نقل از تحفة الاحباب ، ص 302 ( پاورقى ) .\r\n( 3 ) وفاء الوفاء ، ج 3 ، ص 895 با اختلاف اندك .\r\n( 4 ) كثير الفضل .\r\n","page_name":" 879 ","page_number":249},
  {"content":"\r\n\r\n هذا حسين بن النّبىّ المرسل * عنه نحامى بالحسام المصقل\r\nتفديه نفسى من أخ مبجّل \r\nو پيوسته جنگ كرد تا زجر بن بدر ، و به قولى عقبهء غنوىّ او را شهيد كرد رحمة اللّه . « 1 »\r\nو از مدائنى نقل شده كه كشتهء او را در ميان ساقيه‌اى « 2 » يافتند و ندانستند چه كسى او را به قتل رسانيد .\r\n\r\n[ كارزار حسن مثنى 
  ]\r\nسيّد ابن طاووس رحمة اللّه روايت كرده كه حسن مثنّى در روز عاشورا مقابل عمويش امام حسين عليه السّلام كارزار كرد و هفده نفر از لشكر مخالفين به قتل رسانيد و هيجده جراحت بر بدنش وارد آمد . روى زمين افتاد ، اسماء بن خارجه خويش مادرى او ، او را به كوفه برد و زخم‌هاى او را مداوا كرد تا صحّت يافت پس او را به مدينه حمل نمود . « 3 »\r\n\r\nشهادت طفلى از آل امام حسين عليه السّلام :\r\nارباب مقاتل گفته‌اند كه : طفلى از سراپردهء جناب امام حسين عليه السّلام بيرون شد كه دو گوشواره از درّ در گوش داشت و از وحشت و حيرت به جانب چپ و راست مىنگريست و چندان از آن واقعه هولناك در بيم و اضطراب بود كه گوشواره‌هاى او از لرزش سر و تن ، لرزان بود . در اين حال ، سنگين‌دلى كه او را هانى بن ثبيت مىگفتند بر او حمله كرد و او را شهيد نمود .\r\nو گفته‌اند كه در وقت شهادت آن طفل ، شهربانو مدهوشانه به او نظر مىكرد و ياراى سخن گفتن و حركت كردن نداشت .\r\n\r\n\r\n","description":"","footnote":"\r\n( 1 ) مناقب ، ج 4 ، ص 107 .\r\n( 2 ) ساقه يعنى جوى خرد ، و ظاهرا اينجا مراد نهر است كه از فرات منشعب شده براى سقايت نخلستان‌ها . مؤلّف رحمة اللّه .\r\n( 3 ) الملهوف .\r\n","page_name":" 880 ","page_number":250},
  {"content":"\r\n\r\nلكن مخفى نماند كه اين شهربانو ، غير والدهء امام زين العابدين صلّى اللّه عليه و آله و سلّم است چه آن مخدّره در ايّام ولادت فرزندش وفات كرد .\r\nو ابو جعفر طبرى شهادت اين طفل را به نحو ابسط نوشته و ما عبارت او را بعينها در اينجا درج مىكنيم :\r\nروى ابو جعفر الطّبرىّ عن هشام الكلبىّ قال : حدّثنى ابو هذيل رجل من السكون عن هانئ بن ثبيت الحضرمىّ قال : رأيته جالسا فى مجلس الحضرميين فى زمان خالد بن عبد اللّه و هو شيخ كبير ، قال : فسمعته و هو يقول : كنت ممّن شهد قتل الحسين عليه السّلام قال :\r\nفو اللّه انّى لواقف عاشر عشرة ليس منا رجل الّا على فرس و قد جالت الخيل و تصعصعت اذ خرج غلام من آل الحسين عليه السّلام و هو ممسك بعود من تلك الابنية ، عليه ازار و قميص و هو مذعور يلتفت يمينا و شمالا ، فكانّى انظر الى درّتين فى اذنيه تذبذبان كلّما التفت ، اذا اقبل رجل يركض حتّى اذا دنا منه مال عن فرسه ثمّ اقتصد الغلام فقطعه بالسّيف . قال هشام : قال السّكونى : هانئ بن ثبيت هو صاحب الغلام ، فلما عتب عليه كنّى عن نفسه . « 1 »\r\n\r\nشهادت حضرت ابو الفضل العبّاس عليه السّلام :\r\nحضرت عبّاس عليه السّلام كه اكبر اولاد امّ البنين و پسر چهارم امير المؤمنين عليه السّلام بود . كه كنيتش ابو الفضل « 2 » و ملقّب به سقّاء « 3 » « 4 » و صاحب لواى امام حسين عليه السّلام بود ، چنان جمال دل آرا و طلعتى زيبا داشت كه او را ماه بنى هاشم مىگفتند ، و چندان\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 343 .\r\n( 2 ) كنيهء ديگر قمر بنى هاشم ، ابو قربه مىباشد نك : تاريخ الخميس ، ج 2 ، ص 317 .\r\n( 3 ) نك : تاريخ الخميس ، ج 2 ، ص 317 ؛ نور الابصار ، ص 93 نهاية الارب ، ج 2 ، ص 341 ؛ الكبريت الاحمر ، ج 2 ، ص 34 .\r\n( 4 ) قال ابراهيم بن محمّد البيهقى احد اعلام القرن الثّالث فى كتاب المحاسن و المساوى عند ذكر نزول الحسين عليه السّلام و اصحابه بكربلا ما لفظه : فنزولوا و بينهم و بين الماء يسير ، قال : فاراد الحسين عليه السّلام و اصحابه الماء فحالوا بينهم و بينه ، فقال له شمر بن ذى الجوشن : لا تشربون ابدا حتّى تشربون من الحميم ، فقال العبّاس بن على عليهما السّلام للحسين عليه السّلام : أ لسنا عن الحق ؟ قال : نعم . فحمل عليهم فكشفهم عن الماء حتّى شربوا و استقوا .\r\n","page_name":" 881 ","page_number":251},
  {"content":"\r\n\r\nجسيم و بلند بالا بود كه بر پشت اسب قوى و فربه بر نشستى پاى مباركش بر زمين مىكشيدى . او را از مادر و پدر سه برادر بود كه هيچ كدام را فرزند نبود .\r\nأبو الفضل عليه السّلام ، اوّل ايشان را به جنگ فرستاد تا كشتهء ايشان را ببيند و ادراك اجر مصائب ايشان فرمايد .\r\nپس از شهادت ايشان به نحوى كه ذكر شد بعضى از ارباب مقاتل گفته‌اند كه :\r\nچون آن جناب ، تنهايى برادر خود را ديد به خدمت برادر آمده عرض كرد : اى برادر ! آيا رخصت مىفرمايى كه جان خود را فداى تو گردانم ؟\r\nحضرت از استماع سخن جان‌سوز او به گريه آمد و گريهء سختى نمود ، پس فرمود : اى برادر ! تو صاحب لواى منى چون تو نمانى كس با من نماند .\r\nأبو الفضل عليه السّلام عرض كرد : سينه‌ام تنگ شده و از زندگانى دنيا سير گشته‌ام و اراده كرده‌ام كه از اين جماعت منافقين خون خواهى خود كنم .\r\nحضرت فرمود : پس الحال كه عازم سفر آخرت گرديده‌اى ، پس طلب كن از براى اين كودكان كمى از آب ، پس حضرت عبّاس عليه السّلام حركت فرمود و در برابر صفوف لشكر ايستاد و لواى نصيحت و موعظت افراشت و هر چه توانست پند و نصيحت كرد . كلمات آن بزرگوار اصلا در قلب آن سنگ دلان اثر نكرد .\r\nلاجرم حضرت عبّاس عليه السّلام به خدمت برادر شتافت و آنچه از لشكر ديد به عرض بر در رسانيد .\r\n\r\n[ نبرد پرچمدار كربلا با نگهبانان حاشيه فرات 
  ]\r\nكودكان اين بدانستند بناليدند و نداى العطش العطش در آوردند ، جناب عبّاس عليه السّلام بىتابانه سوار بر اسب شده و نيزه بر دست گرفت و مشكى برداشت و آهنگ فرات نمود شايد كه آبى به دست آورد . پس چهار هزار تن كه موكّل بر شيعهء فرات بودند دور آن جناب را احاطه كردند و تيرها به چلّهء كمان نهاده و به جانب او انداختند ، جناب عبّاس عليه السّلام كه از پستان شجاعت شير مكيده چون شير شميده بر\r\n\r\n","description":"","footnote":"","page_name":" 882 ","page_number":252},
  {"content":"\r\n\r\nايشان حمله كرد و رجز خواند :\r\n\r\n[ رجزهاى سردار كربلا 
  ]\r\n لا ارهب الموت اذ الموت زقا « 1 » * حتّى أوارى فى المصاليت « 2 » لقا\r\nنفسى لنفس المصطفى الطّهر وقا * انّى انا العباس أغدو بالسّقا\r\nو لا أخاف الشّعر يوم الملتقى « 3 » \r\nو از هر طرف كه حمله مىكرد لشكر را متفرّق مىساخت تا آن كه به روايتى هشتاد تن را به خاك هلاك افكند ، « 4 » پس وارد شريعه شد و خود را به آب فرات رسانيد . چون از زحمت گيرودار و شدّت عطش جگرش تفته بود خواست آبى به لب خشك تشنهء خود رساند دست فرا برد و كفى از آب برداشت ، تشنگى سيّد الشّهداء عليه السّلام و اهل بيت او را ياد آورد آب را از كف بريخت :\r\n پر كرد مشك و پس كفى از آب برگرفت * مىخواست تا كه نوشد از آن آب خوشگوار\r\nآمد به يادش از جگر تشنهء حسين عليه السّلام * چون اشك خويش ريخت ز كف آب و شد سوار\r\nشد با روان تشنه ز آب روان روان * دل پر ز جوش و مشك به دوش آن بزرگوار\r\nكردند حمله جمله بر آن شبل مرتضى * يك شير در ميانه گرگان بيشمار \r\n\r\n\r\n","description":"","footnote":"\r\n( 1 ) زقا اى : صاح . تزعم العرب انّ للموت طائرا يصيح و يسمّونه الهامه و يقولون اذا قتل الإنسان و لم يؤخذ بثاره زقت هامته حتّى يثار . مؤلف رحمة اللّه .\r\n( 2 ) و المصاليت جمع مصلاة و هو الرجل المتشمّر منه ( ره ) سيف مصلت : شمشير كشيده .\r\n( 3 ) مناقب ابن شهر آشوب ، ج 4 ، ص 108 .\r\n( 4 ) بحار الأنوار ، ج 45 ، ص 41 .\r\n","page_name":" 883 ","page_number":253},
  {"content":"\r\n\r\n يك تن كسى نديده و چندين هزار تير * يك گل كسى نديده و چندين هزار خار \r\n\r\n[ بازگشت سردار سپاه و هجوم سپاه كوفه بر وى 
  ]\r\nمشك را پرآب نمود و بر كتف راست افكند و از شريعه بيرون شتافت تا مگر خويش را به لشكرگاه برادر برساند و كودكان را از زحمت تشنگى برهاند . لشكر كه چنين ديدند راه او را گرفتند و از هر جانب او را احاطه كردند ، و آن حضرت مانند شير غضبان بر آن منافقان حمله مىكرد و راه مىپيمود . ناگاه نوفل الأزرق . و به روايتى : زيد بن ورقاء كمين كرده از پشت نخلى بيرون آمد و حكيم بن طفيل او را معين گشت و تشجيع نمود ، پس تيغى حوالهء آن حضرت نمود ، آن شمشير بر دست راست آن حضرت رسيد و از تن جدا گرديد ، حضرت أبو الفضل عليه السّلام جلدى كرد و مشك را به دوش چپ افكند و تيغ را به دست چپ داد و بر دشمنان حمله كرد و اين رجز خواند :\r\n و اللّه آن قطعتم يمينى * انّى احامى أبدا عن دينى\r\nو عن امام صادق اليقين * نجل النّبىّ الطّاهر الامين \r\nپس مقاتله كرد تا ضعف عارض آن جناب شد ، ديگر باره نوفل و به روايتى حكيم بن طفيل لعين از كمين نخله بيرون تاخت و دست چپش را از بند بينداخت ، جناب عبّاس عليه السّلام اين رجز خواند :\r\n يا نفس لا تخشى من الكفّار * و ابشرى برحمة الجبّار\r\nمع النّبىّ السّيد المختار * قد قطعوا ببغيهم يسارى\r\nفأصلهم يا ربّ حرّ النّار « 1 » \r\nو مشگ را به دندان گرفت و همّت گماشت تا شايد آب را به آن لب تشنگان برساند كه ناگاه تيرى بر مشگ آب آمد و آب آن بريخت و تير ديگر بر سينه‌اش رسيد\r\n\r\n\r\n","description":"","footnote":"\r\n( 1 ) مناقب ، ج 4 ، ص 108 .\r\n","page_name":" 884 ","page_number":254},
  {"content":"\r\n\r\nو از اسب در افتاد . « 1 »\r\n عمّوه بالنّبل و السّمر العواسل * و البيض النواصل من فرق الى قدم\r\nفخرّ للأرض مقطوع اليدين له * من كلّ مجد يمين غير منجذم \r\nپس فرياد برداشت كه : اى برادر ، مرا درياب . به روايت مناقب ، ملعونى عمودى از آهن بر فرق مباركش زد كه به بال سعادت به رياض جنّت پرواز كرد .\r\n\r\n[ امام حسين عليه السّلام در بالين برادر 
  ]\r\nچون جناب امام حسين عليه السّلام صداى برادر شنيد ، خود را به او رسانيد ، ديد برادر خود را در كنار فرات با تن پاره پاره و مجروح با دستهاى مقطوع بگريست و فرمود :\r\nالآن انكسر ظهرى ، و قلّت حيلتى . « 2 »\r\nاكنون پشت من شكست ، و تدبير و چارهء من گسسته گشت .\r\nو به روايتى اين اشعار انشاء فرمود :\r\n تعدّيتم يا شرّ قوم ببغيكم * و خالفتموا دين النّبىّ محمّد\r\nاما كان خير الرّسل وصّاكم بنا * اما نحن من نسل النّبىّ المسدّد\r\nاما كانت الزّهراء امّىّ دونكم * اما كان من خير البريّة أحمد\r\nلعنتم و أخزيتم بما قد جنيتم * فسوف تلاقوا حرّ نار توقّد « 3 » \r\nدر حديثى از حضرت سيّد سجاد عليه السّلام مروى است كه فرمودند : خدا رحمت كند عمويم عبّاس را ؛ كه برادر را بر خود ايثار كرد و جان شريفش را فداى او نمود ، تا آن كه در يارى او دو دستش را قطع كردند و حقّ تعالى در عوض دو دست او دو بال به او عنايت فرمود ، كه با آن دو بال با فرشتگان در بهشت پرواز مىكند . و از براى عبّاس عليه السّلام در نزد خدا منزلتى است در روز قيامت ، كه مغبوط جميع شهدا است و\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 42 .\r\n( 2 ) بحار الأنوار ، ص 45 ، ص 42 .\r\n( 3 ) مناقب ، ج 4 ، ص 108 ؛ بحار الأنوار ، ج 45 ، ص 41 ؛ العوالم ، ج 17 ، ص 283 ؛ نفس المهموم ، ص 335 .\r\n","page_name":" 885 ","page_number":255},
  {"content":"\r\n\r\nجميع شهدا را آرزوى مقام اوست . « 1 »\r\n\r\n[ سوگوارى امّ البنين بر شهادت فرزند خود 
  ]\r\nنقل شده كه حضرت عبّاس عليه السّلام در وقت شهادت سى و چهارساله بود و آن كه امّ البنين « 2 » مادر جناب عبّاس عليه السّلام در ماتم او و برادران اعيانى او بيرون مدينه در بقيع مىشد و در ماتم ايشان چنان ندبه و گريه مىكرد كه هر كه از آنجا مىگذشت گريان مىگشت . گريستن دوستان عجبى نيست ، مروان بن الحكم كه بزرگتر دشمنى بود خاندان نبوّت را چون بر امّ البنين عبور مىكرد از اثر گريهء او گريه مىكرد ! .\r\nاين شعار از امّ البنين در مرثيهء حضرت ابو الفضل عليه السّلام و ديگر پسرانش نقل شده :\r\n يا من رأى العباس ك - * - رّ على جماهير النّقد\r\nو و راه من أبناء حي - * - در كلّ ليث ذى لبد\r\nانبئت انّ ابنى أصيب * برأسه مقطوع يد\r\nويلى على شبلى اما * ل برأسه ضرب العمد\r\nلو كان سيفك فى يدي - * - ك لما دنى منه احد « 3 » \r\nو لها ايضا :\r\n لا تدعونى و يك امّ البنين * تذكّرينى بليوث العرين\r\nكانت بنون لى ادعى بهم * و اليوم أصبحت و لا من بنين\r\nاربعة مثل نسور الرّبى * قد واصلوا الموت بقطع الوتين\r\nتنازع الخصرات اشلاءهم * فكلّهم امسى صريعا طعين\r\nيا ليت شعرى أ كما أخبروا * بانّ عبّاسا قطيع اليمين « 4 » \r\n\r\n\r\n","description":"","footnote":"\r\n( 1 ) خصال صدوق ، ج 1 ، ص 68 ؛ امالى صدوق ، مجلس 70 ، ح 10 ؛ بحار الأنوار ، ج 22 ، ص 274 و ج 44 ص 298 .\r\n( 2 ) نام امّ البنين ، فاطمه دختر حزام بن خالد است .\r\n( 3 ) نك : مقاتل الطالبيين ، ص 85 ؛ ادب الطف ، ج 1 ، ص 71 ؛ اعيان الشيعة ، ج 8 ، ص 389 ؛ رياحين الشريعه ، ج 3 ، ص 294 ؛ نفثة المصدور ، ص 663 ؛ سفينة البحار ، ج 1 ، ص 509 .\r\n( 4 ) نك : اعيان الشيعة ، ج 8 ، ص 389 ؛ ادب الطّف ، ج 1 ، ص 71 ؛ ابصار العين ، ص 32 ؛ سفينة البحار ، ج 1 ص 59 ؛ نفثة المصدور ، ص 663 ؛ وسيلة الدّارين ، ص 266 .\r\n","page_name":" 886 ","page_number":256},
  {"content":"\r\n\r\nبدان كه در فصل مراثى بيايد ان شاء اللّه اشعارى در مرثيهء حضرت ابو الفضل عليه السّلام ، و شايسته است در اينجا اين چند شعر ذكر شود :\r\n و ما زال فى حرب الطّغاة مجاهدا * الى أن هوى فوق الصّعيد مجدّلا\r\nو قد رشقوه بالنّبال و خرّقوا * له قربة الماء الّذى كان قد ملا\r\nفنادى حسينا و الدّموع هو امل * أيا ابن أخى قد خاب ما كنت آملا\r\nعليك سلام اللّه يا بن محمّد * على الزّعم منى يا أخى نزل البلا\r\nفلمّا راه السّبط ملقى على الثّرى * يعالج كرب الموت و الدّمع أهملا\r\nفجاء اليه و الفؤاد مقرّح * و نادى بقلب بالهموم قد امتلا\r\nأخى كنت عونى فى الامور جميعها * ابا الفضل يا من كان للنّفس باذلا\r\nيعزّ علينا ان نراك على الثّرى * طريحا و منك الوجه أضحى مرمّلا « 1 » \r\n\r\nدر بيان مبارزت حضرت ابى عبد اللّه الحسين عليه السّلام و شهادت آن مظلوم :\r\nاز بعض ارباب مقاتل نقل است كه چون حضرت سيّد الشّهداء عليه السّلام نظر كرد هفتاد و دو تن از ياران و اهل بيت خود را شهيد و كشته بر روى زمين ديد عازم جهاد گرديد ، پس به جهت وداع زنها رو به خيمه كرد و پردگيان سرادق عصمت را طلبيد و ندا كرد كه اى سكينه ، اى فاطمه ، اى زينب ، اى امّ كلثوم . عليكنّ منّى السّلام :\r\n سر گشته بانوان سراپردهء عفاف * زد حلقه گرد او همه چون هاله گرد ماه\r\nآن سر زنان به ناله ، كه شد حال ما زبون * وين مو كنان به گريه كه شد روز ما تباه\r\nفقمن و أرسلن الدّموع تلهّفا * و أمسكن منه الذّيل منتحيات\r\nالى أين يا بن المصطفى كوكب الدّجى * و يا كهف أهل البيت فى الأزمات\r\nفيا ليتنا متنا و لم نر ما نرى * و يا ليتنا لم نمتحن بحيات\r\nفمن لليتامى اذ تهدّم ركنهم * و من للعذارى عند فقد ولاة « 2 » \r\n\r\n\r\n","description":"","footnote":"\r\n( 1 ) منتخب الطريحى ، ص 431 .\r\n( 2 ) گوينده اين اشعار سيد قوام الدّين قزوينى است . ( م ) .\r\n","page_name":" 887 ","page_number":257},
  {"content":"\r\n\r\nپس سكينه عرض كرد : يا ابة استسلمت للموت ؟ اى پدر آيا تن به مرگ داده‌اى ؟\r\nفرمود : چگونه تن به مرگ ندهد كسى كه ياور و معينى ندارد .\r\nعرض كرد : پس ما را به حرم جدّمان بازگردان .\r\nحضرت در جواب بدين مثل تمثّل جست :\r\nهيهات لو ترك القطا لنام .\r\nاگر صيّاد از مرغ قطا دست بر مىداشت آن حيوان در آشيانهء خود آسوده مىخفت . كنايه از آن كه اين لشكر دست از من بر نمىدارند ، و نمىگذارند كه شما را به جايى برم ، زنها صدا به گريه بلند كردند ، حضرت ايشان را ساكت فرمود . « 1 » و گويند كه آن حضرت رو به امّ كلثوم نمود و فرمود :\r\nأوصيك يا أخيّة بنفسك خيرا ، و انّى بارز الى هؤلاء القوم . « 2 »\r\nمؤلّف گويد : كه مصائب حضرت امام حسين عليه السّلام تمامى دل را بريان و ديده را گريان مىكند لكن مصيبت وداع شايد اثرش زيادتر باشد ، خصوص آن وقتى كه صبيان و اطفال كوچك از آن حضرت ، يا از بستگانش كه به منزلهء اولاد خود آن حضرت بودند دور او جمع شدند و گريه كردند .\r\nو شاهد بر اين آن است كه روايت شده چون حضرت امام حسين عليه السّلام به قصر بنى مقاتل رسيد و خيمهء عبيد اللّه بن حرّ جعفى را ديد ، حجّاج بن مسروق را فرستاد به نزد او و او را طلبيد و او نيامد . خود حضرت به سوى او تشريف برد .\r\nاز عبيد اللّه بن حرّ نقل است كه وارد شد بر من حسين عليه السّلام و محاسنش مثل بال غراب « 3 » سياه بود ، پس نديدم احدى را هرگز نيكوتر از او و نه مثل او كسى را كه چشم را پر كند ، و رقّت نكردم هرگز مانند رقّتى كه براى آن حضرت كردم در وقتى كه ديدم راه مىرفت و صبيانش در دورش بودند انتهى .\r\n\r\n\r\n","description":"","footnote":"\r\n( 1 ) منتخب طريحى ، ص 440 .\r\n( 2 ) منتخب طريحى ، ص 438 .\r\n( 3 ) غراب : كلاغ .\r\n","page_name":" 888 ","page_number":258},
  {"content":"\r\n\r\nو مؤيّد اين مقال ، حكايت ميرزا يحيى ابهرى « 1 » است كه در عالم رؤيا ديد علامهء مجلسى رحمة اللّه در صحن مطهّر سيّد الشّهداء عليه السّلام در طرف پايين پا در طاق الصّفا نشسته مشغول تدريس است ، پس مشغول موعظه شد و چون خواست شروع در مصيبت كند ، كسى آمد و گفت : حضرت صديقهء طاهره عليها السّلام مىفرمايد :\r\nاذكر المصائب المشتملة على وداع ولدى الشّهيد .\r\nيعنى : ذكر بكن مصائبى كه مشتمل بر وداع فرزند شهيدم باشد .\r\nمجلس نيز مصيبت وداع را ذكر كرد و خلق بسيار جمع شدند و گريهء شديدى نمودند كه مثل آن را در عمر نديده بودم . « 2 »\r\nفقير گويد : كه در همان مبشرهء نوميّه است كه حضرت امام حسين عليه السّلام با وى فرمود :\r\nقولوا لأوليائنا و امنائنا يهتمّون فى اقامة مصائبنا .\r\nيعنى : بگوييد به دوستان و امناى ما كه اهتمام بكنند در اقامهء عزا و مصيبتهاى ما .\r\nو بالجمله ، از حضرت امام محمّد باقر عليه السّلام روايت است كه امام حسين عليه السّلام در روز شهادت خويش طلبيد دختر بزرگ خود فاطمه را و عطا فرمود به او كتابى پيچيده و وصيّتى ظاهره و جناب على بن الحسين عليه السّلام مريض بود و فاطمه آن كتاب را به على بن الحسين عليه السّلام داد پس آن كتاب به ما رسيد . « 3 »\r\n\r\n[ امام حسين عليه السّلام و امام سجاد عليه السّلام 
  ]\r\nدر اثبات الوصيّة است كه امام حسين عليه السّلام حاضر كرد على بن الحسين عليه السّلام را و آن حضرت عليل بود ، پس وصيّت فرمود به او به اسم اعظم و مواريث انبياء عليهم السّلام و\r\n\r\n\r\n","description":"","footnote":"\r\n( 1 ) محدث نورى در فيض قدسى او را اين گونه ستوده است : پارساى صالح و برگزيده ، زاهد پرهيزگار و متقى آقا ميرزا يحيى فرزند حاج محمّد ابراهيم ابهرى صاحب كرامات است . فيض قدسى ، ص 270 .\r\n( 2 ) فيض قدسى ، ص 272 .\r\n( 3 ) بحار الأنوار ، ج 46 ، ص 17 .\r\n","page_name":" 889 ","page_number":259},
  {"content":"\r\n\r\nآگاه نمود او را كه علوم و صحف و مصاحف و سلاح را كه از مواريث نبوّت است نزد امّ سلمه - رضى اللّه عنها - گذاشته و امر كرده كه چون امام زين العابدين عليه السّلام برگردد به او سپارد . « 1 »\r\nدر دعوات راوندى از حضرت امام زين العابدين عليه السّلام روايت كرده كه فرمود : پدرم مرا در برگرفت و به سينهء خود چسبانيد در آن روز كه كشته شد و الدّماء تغلى و خونها در بدن مباركش جوش مىخورد ، و فرمود : اى پسر من ! حفظ كن از من دعايى را كه تعليم فرمود آن را به من فاطمه - صلوات اللّه عليها - و ، تعليم فرمود به او رسول خدا صلّى اللّه عليه و آله و سلّم ، و تعليم نمود به آن حضرت جبرئيل از براى حاجت و مهم و اندوه و بلاهاى سخت كه نازل مىشود و امر عظيم و دشوار ، و فرمود بگو :\r\nبحقّ يس و القرآن الحكيم ، و بحقّ طه و القرآن العظيم ، يا من يقدر على حوائج السّائلين ، يا من يعلم ما فى الضّمير ، يا منفس عن المكروبين ، يا مفرّج عن المغمومين ، يا راحم الشّيخ الكبير ، يا رازق الطفل الصّغير ، يا من لا يحتاج الى التّفسير ، صلّ على محمّد آل محمّد ، و افعل بى كذا و كذا . « 2 »\r\nدر كافى روايت شده كه حضرت امام زين العابدين عليه السّلام وقت وفات خويش ، حضرت امام محمّد باقر عليه السّلام را به سينه چسبانيد و فرمود : اى پسر جان ! من وصيّت مىكنم تو را به آنچه كه وصيّت كرد به من پدرم هنگامى كه وفاتش حاضر شد و فرمود : اين وصيّت را پدرم به من نموده ، فرمود :\r\nيا بنىّ ، ايّاك و ظلم من لا يجد عليك ناصرا الّا اللّه . « 3 »\r\nاى پسر جان من ! بپرهيز از ظلم بر كسى كه ياورى و دادرسى ندارد مگر خدا .\r\nراوى گفت : پس حضرت سيّد الشّهداء عليه السّلام به نفس نفيس عازم قتال شد . امام زين العابدين عليه السّلام چون پدر بزرگوار خود را تنها و بىكس ديد با آن كه از ضعف و\r\n\r\n\r\n","description":"","footnote":"\r\n( 1 ) اثبات الوصية ، ص 142 .\r\n( 2 ) دعوات ، ص 54 ؛ بحار الأنوار ، ج 95 ، ص 196 .\r\n( 3 ) الكافى ، ج 2 ، ص 331 .\r\n","page_name":" 890 ","page_number":260},
  {"content":"\r\n\r\nناتوانى قدرت برداشتن شمشير نداشت راه ميدان پيش گرفت ، امّ كلثوم از قفاى او ندا در داد كه اى نور ديده ! بر گرد .\r\nحضرت سجّاد عليه السّلام فرمود كه : اى عمّه ! دست از من بردار و بگذار تا پيش روى پسر پيغمبر صلّى اللّه عليه و آله و سلّم جهاد كنم .\r\nحضرت سيّد الشّهداء عليه السّلام به امّ كلثوم فرمود كه : بازدار او را تا كشته نگردد و زمين از نسل آل محمّد صلّى اللّه عليه و آله و سلّم خالى نماند .\r\nبالجمله ، امام حسين عليه السّلام در چنين حال از محبّت امّت دست بازنداشت و همىخواست بلكه تنى چند به راه هدايت در آيد و از آن گمراهان روى برتابد . لاجرم ندا در داد كه آيا كسى هست كه ضرر دشمن را از حرم رسول خدا صلّى اللّه عليه و آله و سلّم بگرداند ؟ آيا خداپرستى هست كه در باب ما از خدا بترسد ؟\r\nآيا فريادرسى هست كه اميد ثواب از خدا داشته باشد و به فرياد ما برسد ؟\r\nآيا عينى و ياورى هست كه به جهت خدا يارى ما كند ؟ زنها كه صداى نازنينش را شنيدند به جهت مظلومى او صدا را به گريه و عويل بلند كردند . « 1 » « 2 »\r\n\r\nدر بيان شهادت طفل شير خوار :\r\nپس حضرت بر در خيمه آمد و به جناب زينب عليها السّلام فرمود : كودك صغيرم را به من سپاريد تا او را وداع كنم ، پس آن كودك معصوم را گرفت و صورت به نزديك او برد تا او را ببوسد كه حرملة بن كامل اسدى لعين تيرى انداخت و بر گلوى آن طفل\r\n\r\n\r\n","description":"","footnote":"\r\n( 1 ) از كتاب حدائق الورديّه نقل است كه : چون روز عاشورا انصار و اصحاب سيّد الشّهداء عليه السّلام به درجهء رفيعهء شهادت رسيدند ، حضرت شروع كرد به ندا كردن الا ناصر فينصرنا ؟ زنان و اطفال كه صداى آن حضرت را شنيدند صرخه و صيحه كشيدند .\r\nسعد بن الحرث الأنصارى العجلانى و برادرش ابو الحتوف كه در لشكر عمر سعد بودند چون اين ندا شنيدند و صيحهء عيالات آن جناب را استماع كردند ميل به جانب آن جناب نمودند و پيوسته مقاتله كردند و جمعى را مقتول و برخى را مجروح نمودند ، آخر الأمر هر دو شهيد شدند . رحمة اللّه عليهما . مؤلف رحمة اللّه .\r\n( 2 ) بحار الأنوار ، ج 45 ، ص 46 .\r\n","page_name":" 891 ","page_number":261},
  {"content":"\r\n\r\nرسيد و او را شهيد كرد . و به اين مصيبت اشاره كرده شاعر در اين شعر :\r\n و منعطف اهوى لتقبيل طفله * فقبّل منه قبله السّهم منحرا « 1 » \r\nپس آن كودك را به خواهر داد ، زينب عليها السّلام او را گرفت و حضرت امام حسين عليه السّلام كفهاى خود را زير خون گرفت ، همين كه پر شد به جانب آسمان افكند و فرمود :\r\nسهل است بر من هر مصيبتى كه بر من نازل شود زيرا كه خدا نگران است .\r\nو سبط ابن جوزى در تذكره از هشام بن محمّد كلبى نقل كرده كه چون حضرت امام حسين عليه السّلام ديد كه لشكر در كشتن او اصرار دارند ، قرآن مجيد را برداشت و آن را از هم گشود و بر سر گذاشت و در ميان لشكر ندا كرد :\r\nبينى و بينكم كتاب اللّه و جدّى محمّد رسول اللّه صلّى اللّه عليه و آله و سلّم .\r\nاى قوم ! براى چه خون مرا حلال مىدانيد ؟ آيا من پسر دختر پيغمبر شما نيستم ؟ آيا به شما نرسيد قول جدّم در حقّ من و برادرم حسن عليه السّلام :\r\nهذان سيّدا شباب اهل الجنّة ؟\r\nدر اين هنگام كه با آن قوم احتجاج مىنمود ناگاه نظرش افتاد به طفلى از اولاد خود كه از شدّت تشنگى مىگريست ، حضرت آن كودك را بر دست گرفت و فرمود :\r\nيا قوم ! ان لم ترحمونى فارحموا هذا الطّفل .\r\nاى لشكر ! اگر بر من رحم نمىكنيد پس بر اين طفل رحم كنيد .\r\nپس مردى از ايشان تيرى به جانب آن طفل افكند و او را مذبوح نمود . امام حسين عليه السّلام شروع كرد به گريستن و گفت : اى خدا ، حكم كن بين ما و بين قومى كه خواندند ما را كه يارى كنند بر ما ، پس كشتند ما را ، پس ندايى از هوا آمد كه بگذار او را يا حسين كه از براى او مرضع يعنى دايه‌اى است در بهشت . « 2 »\r\nو در كتاب احتجاج مسطور است كه حضرت از اسب فرود آمد و با نيام شمشير ،\r\n\r\n\r\n","description":"","footnote":"\r\n( 1 ) نفس المهموم ، ص 349 .\r\n( 2 ) تذكرة الخواص ، ص 252 .\r\n","page_name":" 892 ","page_number":262},
  {"content":"\r\n\r\nگودى در زمين كند و آن كودك را به خون خويش آلوده كرد پس او را دفن نمود . « 1 »\r\nطبرى از حضرت ابو جعفر باقر عليه السّلام روايت كرده كه تيرى آمد رسيد بر گلوى پسرى از آن حضرت كه در كنار او بود ، پس آن حضرت « 2 » مسح مىكرد خون را بر او و مىگفت : اللّهمّ « 3 » احكم بيننا و بين قوم دعونا لينصرونا فقتلونا .\r\nپس امر فرمود آوردند حبره‌اى - و آن جامه‌اى است يمانى - آن را چاك كرد و پوشيد پس با شمشير به سوى كارزار بيرون شد ، انتهى .\r\nبالجمله چون از كار طفل خويش فارغ شد سوار بر اسب شد و روى به آن منافقان آورد و فرمود :\r\n كفر القوم و قدما رغبوا * عن ثواب اللّه ربّ الثّقلين .\r\nقتل القوم عليّا و ابنه * حسن الخير كريم الابوين « 4 »\r\nحنقا منهم و قالوا اجمعوا * احشروا النّاس الى حرب الحسين « 5 » « 6 » \r\nالأبيات پس مقابل آن قوم ايستاد در حالتى كه شمشير خود را برهنه در دست داشت و دست از زندگانى دنيا شسته و يك باره دل به شهادت و لقاى خدا بسته و اين اشعار را قرائت مىفرمود :\r\n انا ابن علىّ الطهر من آل هاشم * كفانى بهذا مفخرا حين أفخر\r\nو جدّى رسول اللّه اكرم من مشى * و نحن سراج اللّه فى الخلق يزهر\r\nو فاطمة امّى من سلالة أحمد * و عمّى يدعى ذا الجناحين جعفر \r\n\r\n\r\n","description":"","footnote":"\r\n( 1 ) الاحتجاج طبرسى ، ج 2 ، ص 25 .\r\n( 2 ) اين مضمون در طبرى نيست بلكه در آنجا تصريح مىكند كه آن حضرت خونها را در كف مىگرفت و بر زمين مىريخت . مصحّح قبلى .\r\n( 3 ) اين عبارت ابدا در طبرى و الاحتجاج و الارشاد نيست ، فقط سبط در تذكره نقل نموده . مصحّح قبلى .\r\n( 4 ) در الاحتجاج به جاى ابوين ، طرفين آمده است .\r\n( 5 ) در الاحتجاج تعتك الآن جميعا بالحسين .\r\n( 6 ) احتجاج طبرسى ، ج 2 ، ص 101 ، 103 ؛ ملحقات احقاق الحق ، ج 11 ، ص 644 ؛ مناقب ، ج 4 ، ص 79 .\r\n","page_name":" 893 ","page_number":263},
  {"content":"\r\n\r\n و فينا كتاب اللّه أنزل صادقا * و فينا الهدى و الوحى بالخير يذكر\r\nو نحن امان اللّه للنّاس كلّهم * نسرّ « 1 » بهذا فى الأنام و نجهر\r\nو نحن ولاة الحوض نسقى ولاتنا * بكأس رسول اللّه ما ليس ينكر\r\nو شيعتنا فى النّاس أكرم شيعة * و مبغضنا يوم القيامة يخسر « 2 » \r\nپس مبارز طلبيد و هر كه در برابر آن فرزند اسد اللّه الغالب مىآمد او را به خاك هلاك مىافكند تا آن كه كشتار عظيمى نمود و جماعت بسيار از شجاعان و ابطال رجال را به جهنّم فرستاد ، ديگر كسى جرأت ميدان آن حضرت نكرد .\r\nپس آن جناب حمله بر ميمنه نمود و فرمود :\r\n الموت خير من ركوب العار * و العار اولى من دخول النّار « 3 » \r\nپس حمله بر ميسره كرد و فرمود :\r\n انا الحسين بن علىّ * آليت ان لا انثنى\r\nاحمى عيالات ابى * امضى على دين النّبىّ « 4 » \r\n\r\n[ شجاعت حسينى 
  ]\r\nبعض از روات گفته : به خدا قسم هرگز نديدم مردى را كه لشكرهاى بسيار او را احاطه كرده باشند و ياران و فرزندان او را به جمله كشته باشند و اهل بيت او را محصور و مستأصل ساخته باشند ، شجاع‌تر و قوىّ القلب‌تر از امام حسين عليه السّلام ، چه تمام اين مصائب در او جمع بود به علاوه تشنگى ، و كثرت حرارت ، و بسيارى جراحت و با وجود اين‌ها گرد اضطراب و اضطرار بر دامن وقارش ننشست و به هيچ گونه آلايش تزلزل در ساحت وجودش راه نداشت و با اين حال مىزد و مىكشت ،\r\n\r\n\r\n","description":"","footnote":"\r\n( 1 ) در الاحتجاج طبرسى نطول به جاى نسرّ .\r\n( 2 ) الاحتجاج ، ج 2 ، ص 103 - 104 ؛ بحار الأنوار ، ج 45 ، ص 47 ، در احقاق الحق ، ج 11 ، ص 643 براى اشعار مصادر فراوانى آورده است .\r\n( 3 ) اعلام الدين ، ص 298 .\r\n( 4 ) بحار الأنوار ، ج 45 ، ص 49 ؛ نفس المهموم ، ص 352 .\r\n","page_name":" 894 ","page_number":264},
  {"content":"\r\n\r\nو گاهى كه ابطال رجال بر او حمله مىكردند چنان بر ايشان مىتاخت كه ايشان چون گلّهء گرگ ديده مىرميدند و از پيش روى آن فرزند شير خدا مىگريختند ، ديگر باره لشكر گرد هم در مىآمدند ، و آن سى هزار نفر پشت با هم مىدادند و حاضر به جنگ او مىشدند ، پس آن حضرت بر آن لشكر انبوه حمله مىافكند كه مانند جراد منتشر از پيش او متفرّق و پراكنده مىشدند و لختى اطراف او از دشمن تهى مىگشت .\r\nپس از قلب لشكر روى به مركز خويش مىنمود و كلمهء مباركهء لا حول و لا قوّة الّا باللّه را تلاوت مىفرمود .\r\n\r\n[ كلامى از جيمز كارگرن هندى 
  ]\r\nمؤلّف گويد : شايسته است در اين مقام كلام ( جيمز كارگرن ) هندوى هندى را در شجاعت امام حسين عليه السّلام نقل كنيم :\r\nشيخ مرحوم در لؤلؤ و مرجان از اين شخص نقل كرده كه كتابى در تاريخ چين نوشته به زبان اردو كه زبان متعارف حاليهء هند است و آن را چاپ كردند . در جلد دوّم در صفحهء 111 چون به مناسبتى ذكرى از شجاعت شده بود ، اين كلام كه عين ترجمهء عبارت اوست در آنجا مذكور است :\r\n« چون بهادرى و شجاعت رستم مشهور زمانه است ، لكن مردانى چند گذشته كه در مقابلشان نام رستم قابل بيان نيست . چنانچه حسين بن على عليهما السّلام كه شجاعتش بر همه شجاعان رتبهء تقدّم يافته ؛ چرا كه شخصى كه در ميان كربلا بر ريگ تفته با حالات تشنگى و گرسنگى ، مردانگى به كار برده باشد به مقابل او نام رستم كسى آرد كه از تاريخ واقف نخواهد بود . قلم كه را يارا است كه حال حسين عليه السّلام بر نگارد ؟ و زبان كه را طاقت كه مدح ثابت قدمى هفتاد و دو نفر در مقابلهء سى هزار فوج شامى خوان خوار ، و شهادت هر يك را چنانچه بايد ادا نمايد ؟ نازك خيالى كجا اين قدر رسا است كه حال دلهاى آن‌ها را تصوير كند كه بر سرشان چه پيش آمد ، از آن زمانى كه عمر سعد با ده هزار فوج دور آن‌ها را گرفته تا\r\n\r\n","description":"","footnote":"","page_name":" 895 ","page_number":265},
  {"content":"\r\n\r\nزمانى كه شمر ( ملعون ) سر اقدس را از تن جدا كرد ؟\r\nمثل مشهور است كه « دواى يك ، دو باشد » يعنى از آدم تنها كار بر نمىآيد تا دوّمى برايش مددكار نباشد . مبالغه بالاتر از آن نيست كه در حقّ كسى گفته شود كه « فلان كس را دشمن از چهار طرف گير كرده است » مگر حسين عليه السّلام را با هفتاد و دو تن هشت قسم دشمنان تنگ كرده بودند با وجود آن ثابت قدمى را از دست ندادند .\r\nچنانچه از چهار طرف ده هزار فوج يزيد « 1 » بود كه بارش نيزه و تيرشان مثل بادهاى تيره طوفان ظلمت برانگيخته بودند .\r\nدشمن پنجم ؛ حرارت آفتاب عرب بود كه نظيرش در زير فلك صورت امكان نپذيرفته . گفته مىتوان شد كه تمازت و گرمى عرب غير از عرب ، يافت نمىتوان شد .\r\nدشمن ششم ؛ ريگ تفتيدهء ميدان كربلا بود كه در تمازت آفتاب شعله‌زن ، و مانند خاكستر تنور گرم سوزنده و آتش افكن بود ، بلكه درياى قهّارى مىتوان گفت كه حبابهايش آبله‌هاى پاى بنى فاطمه بودند واقعى .\r\nدو دشمن ديگر كه از همه ظالم‌تر : يكى تشنگى و دوّم گرسنگى ؛ مثل همراهى دغاباز « 2 » ساعتى جدا نبودند . خواهش و آرزوى اين دو دشمن همان وقت كم مىشد كه زبان‌ها از تشنگى چاك‌چاك مىگرديدند . پس كسانى كه در چنين معركه هزارها كفّار را مقابله كرده باشند ، بهادرى و شجاعت بر ايشان ختم است » .\r\nتمام شد محل حاجت از كلام متين اين هندوى بت‌پرست كه به جاى خال مشگين دلربايى است در رخسار سفيد كاغذ . و سزاوار است كه در ستايش او گفته شود :\r\n« به خال هندويش بخشم سمرقند و بخارا را » . « 3 »\r\n\r\n\r\n","description":"","footnote":"\r\n( 1 ) در اينجا محدّث نورى پاورقى زده و مىگويد : اختلاف عدد شايد به جهت آن باشد كه مراد از اول تمام لشكر باشد و مراد او از دوم دوم آن كه به تناوب مشغول جنگ بودند .\r\n( 2 ) حيله‌گر .\r\n( 3 ) لؤلؤ و مرجان ، ص 196 - 197 ، چاپ سلسله انتشارات نور .\r\n","page_name":" 896 ","page_number":266},
  {"content":"\r\n\r\nرجع الكلام الى سياقه الاوّل :\r\n\r\n[ يورش وحشيانه 
  ]\r\nابن شهر آشوب و غيره نقل كرده‌اند كه : آن حضرت يك هزار و نهصد و پنجاه تن از آن لشكر را به درك فرستاد سواى آنچه را كه زخم دار و مجروح فرموده بود . اين وقت ابن سعد لعين بدانست كه در پهن دشت آفرينش هيچ كس را آن قوّت و توانايى نيست كه با امام حسين عليه السّلام كوشش كند و اگر كار بدين گونه رود آن حضرت تمام لشكر را طعمهء شمشير خود گرداند . لاجرم سپاهيان را بانگ بر زد و گفت :\r\nواى بر شما آيا مىدانيد كه با كه جنگ مىكنيد و با چه شجاعى رزم مىدهيد ؟\r\nاين فرزند انزع البطين ، غالب كلّ غالب ، على بن ابى طالب عليه السّلام است ، اين پسر آن پدر است كه شجاعان عرب و دليران روزگار را به خاك هلاك افكنده . همگى هم دست شويد و از هر جانب بر او حمله آريد :\r\n اعياهم ان ينالوه مبارزة * فصوّبوا الرّأى لمّا صعّدوا الفكرا\r\nان وجّهوا نحوه فى الحرب اربعة * السّيف و السّهم و الخطّىّ و الحجرا \r\nپس آن لشكر فراوان از هر جانب بر آن بزرگوار حمله آوردند و تيراندازان كه عدد آن‌ها چهار هزار به شمار مىرفت « 1 » تيرها بر كمان نهادند و به سوى آن حضرت رها كردند .\r\nپس دور آن غريب مظلوم را احاطه كردند و ما بين او و خيام اهل بيت حاجز و حايل شدند ، و جماعتى سرادق عصمت گرفته . حضرت چون اين بدانست بانگ بر آن قوم زد و فرمود كه اى شيعيان آل ابو سفيان ، اگر دست از دين برداشتيد و از روز قيامت و معاد نمىترسيد پس در دنيا آزاد مرد و با غيرت باشيد رجوع به حسب و نسب خود كنيد زيرا كه شما عرب مىباشيد . يعنى عرب غيرت و حميّت دارد .\r\nشمر بىحيا رو به آن حضرت كرد و گفت : چه مىگويى اى پسر فاطمه ؟\r\n\r\n\r\n","description":"","footnote":"\r\n( 1 ) مناقب ، ج 4 ، ص 110 .\r\n","page_name":" 897 ","page_number":267},
  {"content":"\r\n\r\nفرمود : مىگويم من با شما جنگ دارم و مقاتلت مىكنم و شما با من نبرد مىكنيد ، زنان را چه تقصير و گناه است ؟ پس منع كنيد سركشان خود را كه متعرّض حرم من نشوند تا من زنده‌ام .\r\nشمر صيحه در داد كه اى لشكر ! از سراپردهء اين مرد دور شويد كه كفوى كريم است و قتل او را مهيّا شويد كه مقصود ما همين است .\r\nپس سپاهيان بر آن حضرت حمله كردند و آن جناب مانند شير غضبناك در روى ايشان در آمد و شمشير در ايشان نهاد و آن گروه انبوه را چنان به خاك مىافكند كه باد خزان برگ درختان را . و به هر سو كه رو مىكرد لشكريان پشت مىدادند . پس از كثرت تشنگى راه فرات در پيش گرفت ، كوفيان دانسته بودند كه اگر آن جناب شربتى آب بنوشد ده چندان از اين بكوشد و بكشد . لاجرم در طريق شريعه صف بستند و راه آب را مسدود نمودند و هرگاه آن حضرت قصد فرات مىنمود بر او حمله مىكردند و او را بر مىگردانيدند .\r\nاعور سلمى و عمرو بن حجّاج كه با چهار هزار مرد كماندار نگهبان شريعه بودند بانگ بر سپاه زدند كه حسين را راه بر شريعه مگذاريد ، آن حضرت مانند شير غضبان بر ايشان حمله مىافكند و صفوف لشكر را بشكافت و راه شريعه را از دشمن بپرداخت و اسب را به فرات راند و سخت تشنه بود و اسب آن جناب نيز تشنگى از حدّ افزون داشت سر به آب گذاشت . حضرت فرمود كه : تو تشنه و من نيز تشنه‌ام به خدا قسم كه آب نياشامم تو بياشامى ، كانّه اسب فهم كلام آن حضرت كرد ، سر از آب برداشت يعنى در شرب آب من بر تو پيشى نمىگيرم ، پس حضرت فرمود : آب بخور من مىآشامم و دست فرا برد و كفى آب برگرفت تا آن حيوان بياشامد كه ناگاه سوارى فرياد برداشت كه اى حسين ! تو آب مىنوشى و لشكر به سراپرده‌ات مىروند و هتك حرمت تو مىكنند .\r\nچون آن معدن حميّت و غيرت اين كلام را از آن ملعون شنيد ، آب از كف بريخت و به سرعت از شريعه بيرون تاخت و بر لشكر حمله كرد تا به سراپردهء\r\n\r\n","description":"","footnote":"","page_name":" 898 ","page_number":268},
  {"content":"\r\n\r\nخويش رسيد . معلوم شد كه كسى متعرّض خيام نگشته و گويندهء اين خبر مكرى كرده بوده . « 1 »\r\n\r\n[ وداع ديگر 
  ]\r\nپس دگر باره اهل بيت را وداع گفت ، اهل بيت همگان با حال آشفته و جگرهاى سوخته و خاطرهاى خسته و دلهاى شكسته در نزد آن حضرت جمع آمدند ، و در خاطر هيچ آفريده صورت نبندد كه ايشان به چه حالت بودند و هيچ كس نتواند كه صورت حال ايشان را تقرير يا تحرير نمايد .\r\n من از تحرير اين غم ناتوانم * كه تصويرش زده آتش به جانم\r\nتو را طاقت نباشد از شنيدن * شنيدن كى بود مانند ديدن \r\nبالجمله ايشان را وداع كرد و به صبر و شكيبايى ايشان را وصيّت نمود و فرمان داد تا چادر اسيرى بر سر كنند و آمادهء لشكر مصيبت و بلا گردند ، و فرمود : بدانيد كه خداوند شما را حفظ و حمايت كند و از شرّ دشمنان نجات دهد و عاقبت امر شما را به خير كند و دشمنان شما را به انواع عذاب و بلا مبتلا سازد ، و شما را به انواع نعم و كرم مزد عوض كرامت فرمايد ، پس زبان به شكوه مگشاييد و سخنى مگوييد كه از مرتبت و منزلت شما بكاهد ، اين سخنان بفرمود و رو به ميدان نمود .\r\nشاعر در اين مقام گفته :\r\n آمد به خيمه‌گاه و وداع حرم نمود * بر كودكان نمود به حسرت همى نگاه\r\nاين را نشاند در بر و بر رخ فشاند اشك * آن را گذاشت بر دل و از دل كشيده آه\r\nدر اهل بيت شور قيامت به پا نمود * وز خيمه‌گاه گشت روان سوى حربگاه\r\nاو سوى رزمگاه شد و در قفاى او * فرياد وا اخاه شد و بانگ وا اباه \r\nپس عنان مركب به سوى ميدان بگردانيد و بر صف لشكر مخالفان تاخت مىزد و مىانداخت و با لب تشنه و بدن خسته از كشته پشته مىساخت و مانند برگ خزان\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 51 .\r\n","page_name":" 899 ","page_number":269},
  {"content":"\r\n\r\nسرهاى آن منافقان را بر زمين مىريخت و به ضرب شمشير آبدار ، خون اشرار و فجّار را با خاك معركه مىريخت و مىآميخت ، لشكر از هر طرف او را تيرباران نمودند ، آن حضرت در راه حقّ آن تيرها را بر رو و گلو و سينهء مبارك خود مىخريد و از كثرت خدنگ كه بر چشمه‌هاى زره آن حضرت نشست سينهء مباركش چون پشت خارپشت گشت .\r\nو به روايت منقول از حضرت باقر عليه السّلام زياده از سى صد و بيست جراحت يافت و زيادتر . « 1 »\r\nنيز روايت شده و جميع آن زخمها در پيش روى آن حضرت بود ، در اين وقت حضرت از بسيارى جراحت و كثرت تشنگى و بسيارى ضعف و خستگى توقّف فرمود تا ساعتى استراحت كرده باشد كه ناگاه ظالمى سنگى انداخت به جانب آن حضرت ، آن سنگ بر جبين مباركش رسيد و خون از جاى او بر صورت نازنينش جارى گرديد . حضرت جامهء خويش را برداشت تا چشم و چهره خود را از خون پاك كند كه ناگاه تيرى كه پيكانش زهرآلوده و سه شعبه بود بر سينهء مباركش و به قولى بر دل پاكش رسيد و از آن سوى سر به در كرد و حضرت در آن حال گفت :\r\nبسم اللّه و باللّه و على ملّة رسول اللّه صلّى اللّه عليه و آله و سلّم .\r\nآن‌گاه رو به سوى آسمان كرد و گفت : اى خداوند من تو مىدانى كه اين جماعت مىكشند مردى را كه در روز زمين پسر پيغمبرى جز او نيست . پس دست برد و آن تير را از قفا بيرون كشيد و از جاى آن تير مسموم مانند ناودان خون جارى گرديد ، حضرت دست به زير آن جراحت مىداشت چون از خون پر مىشد به جانب آسمان مىافشاند و از آن خون شريف قطره‌اى بر نمىگشت ديگر باره كف دست را از خون پر كرد و بر سر و روى و محاسن خود ماليد و فرمود كه با سر و روى خون‌آلوده و به خون خويش خضاب كرده جدّم رسول خدا صلّى اللّه عليه و آله و سلّم را ديدار خواهم كرد و\r\n\r\n\r\n","description":"","footnote":"\r\n( 1 ) مناقب ، ج 4 ، ص 110 .\r\n","page_name":" 900 ","page_number":270},
  {"content":"\r\n\r\nنام كشندگان خود را به او عرضه خواهم داشت . « 1 »\r\nمؤلّف گويد : كه صاحب معراج المحبّة « 2 » اين مصيبت را نيكو به نظم آورده است ، شايسته است كه من آن را در اينجا ذكر كنم ، فرموده :\r\n به مركز بازشد سلطان ابرار * كه آسايد دمى از زخم پيكار\r\nفلك سنگى فكند از دست دشمن * به پيشانىّ وجه اللّه احسن\r\nچه زد از كينه آن سنگ جفا را * شكست آيينهء ايزد نما را\r\nكه گلگون گشت روى عشق سرمد * چه در روز احد روى محمّد\r\nبه دامان كرامت خواست آن شاه * كه خون از چهره بزدايد به ناگاه\r\nدلى روشن‌تر از خورشيد روشن * نمايان شد ز زير چرخ جوشن\r\nيكى الماس‌وش تيرى ز لشكر * گرفت اندر دل شه جاى تا پر\r\nكه از پشت و پناه اهل ايمان * عيان گرديد زهرآلوده پيكان\r\nمقام خالق يكتاى بىچون * ز زهرآلوده پيكان گشت پرخون\r\nسنان زد نيزه بر پهلو چنانش * كه جنب اللّه بدريد از سنانش\r\nبه ديدارش دل آرا رايت افراخت * سمند عشق بار عشق بگذاشت\r\nبه شكر وصل فخر نسل آدم * برو افتاد و مىگفت اندر آن دم\r\nتركت الخلق طرّا فى هواكا * و أيتمت العيال لكى اراكا\r\nو لو قطعتنى فى الحبّ اربا * لما حسن الفؤاد الى سواكا \r\nاين وقت ضعف و ناتوانى بر آن حضرت غلبه كرد و از كارزار بازايستاد و هر كه به قصد او نزديك مىآمد يا از بيم ، يا از شرم كناره مىكرد و بر مىگشت . تا آن كه مردى از قبيلهء كنده كه نام نحسش مالك بن يسر « 3 » بود ، به جانب آن حضرت روان شد و ناسزا و دشنام به آن جناب گفت و با شمشير ضربتى بر سر مباركش زد كلاهى\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 53 .\r\n( 2 ) شيخ على العراقين .\r\n( 3 ) بشر . خ . ل\r\n","page_name":" 901 ","page_number":271},
  {"content":"\r\n\r\nكه بر سر مقدّس آن حضرت بود شكافته شد و شمشير به سر مقدّسش رسيد و خون جارى شد به حدّى كه آن كلاه از خون پر شد .\r\nحضرت در حق او نفرين كرد و فرمود : با اين دست نخورى و نياشامى ، و خداوند تو را با ظالمان محشور كند . پس آن كلاه پرخون را از فرق مبارك بيفكند و دستمالى طلبيد و زخم سر را ببست و كلاه ديگر بر سر گذاشت و عمامه بر روى آن بست . مالك بن يسر « 1 » آن كلاه پرخون را كه از خز بود برگرفت و بعد از واقعهء عاشورا به خانهء خويش برد و خواست او را از آلايش خون بشويد ، زوجه‌اش امّ عبد اللّه بنت الحر البدّى كه آگه شد بانگ بر او زد كه در خانهء من لباس مأخوذى فرزند پيغمبر را مىآورى ؟ بيرون شو از خانهء من ، خداوند قبرت را از آتش پر كند . و پيوسته آن ملعون فقير و بد حال بود و از دعاى امام حسين عليه السّلام هر دو دست او از كار افتاده بود و در تابستان مانند دو چوب خشك مىگرديد و در زمستان خون از آن‌ها مىچكيد ، و بر اين حال خسران مآل بود تا به جهنّم و اصل شد .\r\nو به روايت سيّد رحمة اللّه و مفيد رحمة اللّه لشكر لحظهء از جنگ آن حضرت درنگ كردند ، پس از آن رو به او آوردند و او را دائره وار احاطه كردند . « 2 »\r\n\r\n[ مقتل عبد اللّه بن حسن عليه السّلام 
  ]\r\nدر اين هنگام عبد اللّه بن حسن كه در ميان خيام بود و كودكى غير مراهق بود چون عم بزرگوار خود را بدين حال ديد تاب و توان از وى برفت و به آهنگ خدمت آن حضرت از خيمه بيرون دويد تا مگر خود را به عموى بزرگوار رساند . جناب زينب عليها السّلام از عقب او به شتاب بيرون شد و او را بگرفت و از آن سوى امام عليه السّلام نيز ندا در داد كه اى خواهر ! عبد اللّه را نگاه دار مگذار كه در اين ميدان بلاانگيز آيد و خود را هدف تير و سنان بىرحمان نمايد .\r\n\r\n\r\n","description":"","footnote":"\r\n( 1 ) بشر . خ . ل\r\n( 2 ) الارشاد مفيد ، ج 2 ، ص 110 ؛ الملهوف ، ص 173 .\r\n","page_name":" 902 ","page_number":272},
  {"content":"\r\n\r\nجناب زينب هر چه در منع او اهتمام كرد فايده نبخشيد و عبد اللّه از برگشتن به سوى خيمه امتناع سختى نمود و گفت : به خدا قسم از عموى خويش مفارقت نكنم .\r\nو خود را از چنگ عمّه‌اش رهانيد و به تعجيل تمام خود را به عموى خود رسانيد در اين وقت ابحر ابن كعب شمشير خود را بلند كرده بود كه به حضرت امام حسين عليه السّلام فرود آورد كه آن شاه زاده رسيد و به آن ظالم فرمود : واى بر تو اى پسر زانيه ! مىخواهى عموى مرا بكشى ؟\r\nآن ملعون چون تيغ فرود آورد عبد اللّه دست خود را سپر ساخت و در پيش شمشير داد ، شمشير دست آن مظلوم را قطع كرد چنان كه صداى قطع كردنش بلند شد و به نحوى بريده شد كه با پوست زيرين بياويخت . آن طفل فرياد برداشت كه يا أبتاه ! يا عمّاه ! حضرت او را بگرفت و بر سينهء خود چسبانيد و فرمود : اى فرزند برادر ! صبر كن بر آنچه بر تو فرود آيد و آن را از در خير و خوبى به شمار گير ، هم اكنون خداوند تو را با پدران بزرگوارانت ملحق خواهد نمود . « 1 »\r\nپس حرمله تيرى به جانب آن كودك انداخت و او را در بغل عمّ خويش شهيد كرد . « 2 »\r\nحميد بن مسلم گفته كه : شنيدم حسين عليه السّلام در آن وقت مىگفت :\r\nاللّهمّ امسك عنهم قطر السّماء ، و امنعهم بركات الارض . الخ . « 3 »\r\nشيخ مفيد رحمة اللّه فرموده كه : رجّاله حمله كردند از يمين و شمال بر كسانى كه باقى مانده بودند با امام حسين عليه السّلام پس ايشان را به قتل رسانيدند و باقى نماند با آن حضرت جز سه نفر يا چهار نفر . « 4 »\r\nسيّد ابن طاووس رحمة اللّه و ديگران فرموده‌اند كه : حضرت سيّد الشّهداء عليه السّلام فرمود :\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 110 با اختلاف اندك .\r\n( 2 ) نك : مقتل خوارزمى ، ج 2 ، ص 32 ؛ مثير الاحزان ، ص 39 .\r\n( 3 ) طبرى ، ج 4 ، ص 344 .\r\n( 4 ) الارشاد مفيد ، ج 2 ، ص 111 .\r\n","page_name":" 903 ","page_number":273},
  {"content":"\r\n\r\nبياوريد براى من جامه‌اى كه كسى در آن رغبت نكند كه آن را در زير جامه‌هايم بپوشم تا چون كشته شوم و جامه‌هايم را بيرون كنند آن جامه را كسى از تن من بيرون نكند .\r\nپس جامه‌اى برايش حاضر كردند ، چون كوچك بود و بر بدن مباركش تنگ مىافتاد آن را نپوشيد ، فرمود : اين جامهء اهل ذلّت است جامهء از اين گشادتر بياوريد . پس جامهء وسيعتر آوردند آن‌گاه در پوشيد .\r\nو به روايت سيّد رحمة اللّه جامهء كهنه آوردند . حضرت چند موضع آن را پاره كرد تا از قيمت بيفتد و آن را در زير جامه‌هاى خود پوشيد فلمّا قتل جرّدوه منه چون شهيد شد آن كهنه جامه را نيز از تن شريفش بيرون آوردند . « 1 »\r\n لباس كهنه بپوشيد زير پيرهنش * كه تا برون نكند خصم بدمنش ز تنش\r\nلباس كهنه چه حاجت كه زير سم ستور * تنى نماند كه پوشند جامه يا كفنش \r\nشيخ مفيد رحمة اللّه فرموده كه چون باقى نماند با آن حضرت احدى مگر سه نفر از اهلش ( يعنى از غلامانش ) ، رو كرد بر آن قوم و مشغول مدافعه گرديد ، و آن سه نفر حمايت او مىكردند تا آن سه نفر شهيد شدند و آن حضرت تنها ماند و از كثرت جراحت كه بر سر و بدنش رسيده بود سنگين شده بود و با اين حال شمشير بر آن قوم كشيده و ايشان را به يمين و شمال متفرّق مىنمود شمر كه خمير مايهء هر شرّ و بدى بود چون اين بديد سواران را طلبيد و امر كرد كه در پشت پيادگان صف كشند و كمانداران را امر كرد كه آن حضرت را تيرباران كنند ، پس كمانداران آن مظلوم بىكس را هدف تير نمودن و چندان تير بر بدنش رسيد كه آن تيرها مانند خار خار پشت بر بدن مباركش نمايان گرديد . اين هنگام آن حضرت از جنگ بازايستاد و لشكر نيز در مقابلش توقّف نمودند ، خواهرش زينب عليها السّلام كه چنين ديد بر در خيمه آمد و عمر سعد را ندا كرد و فرمود :\r\nويحك يا عمر ! أ يقتل ابو عبد اللّه و أنت تنظر اليه ؟\r\n\r\n\r\n","description":"","footnote":"\r\n( 1 ) الملهوف ، ص 174 .\r\n","page_name":" 904 ","page_number":274},
  {"content":"\r\n\r\nعمر سعد جوابش نداد ، و به روايت طبرى اشكش به صورت و ريش نحسش جارى گرديد و صورت خود را از آن مخدره برگردانيد ، پس جناب زينب عليها السّلام رو به لشكر كرد و فرمود : واى بر شما ، آيا در ميان شما مسلمانى نيست ؟ احدى او را جواب نداد . « 1 »\r\nسيّد ابن طاووس رحمة اللّه روايت كرده كه : چون از كثرت زخم و جراحت اندامش سست شد و قوّت كارزار از او برفت و مثل خار پشت بدنش پر از تير شده بود اين وقت صالح بن وهب المزنى وقت را غنيمت شمرده از كنار حضرت در آمد و با قوّت تمام نيزه بر پهلوى مباركش زد چنان كه از اسب در افتاد و روى مباركش از طرف راست بر زمين آمد و در اين حال فرمود :\r\nبسم اللّه و باللّه و على ملّة رسول اللّه .\r\nپس برخاست و ايستاد . « 2 »\r\nفلمّا خلى سرج الفرس من هيكل الوحى و التّنزيل ، و هوى على الارض عرش الملك الجليل ، جعل على يقاتلخ و هو راجل قتالا اقعد الفوارس ، و ارعد الفرائص ، و أذهل عقول فرسان العرب ، و اطار عن الرّءوس الالباب واللّبب .\r\nحضرت زينب عليها السّلام كه تمام توجّهش به سمت برادر بود ، چون اين بديد از در خيمه بيرون دويد و فرياد برداشت كه : وا اخاه ! وا سيّداه ! وا اهل بيتاه ! اى كاش آسمان خراب مىشد و بر زمين مىافتاد ، و كاش كوه‌ها از هم مىپاشيد و بر روى بيابانها پراكنده مىشد .\r\nراوى گفت كه : شمر بن ذى الجوشن لشكر خود را ندا در داد براى چه ايستاده‌ايد و انتظار چه مىبريد ؟ چرا كار حسين را تمام نمىكنيد ؟ پس همگى بر آن حضرت از هر سو حمله كردند ، حصين بن تميم تيرى بر دهان مباركش زد ، ابو ايّوب غنوى تيرى بر حلقوم شريفش زد ، و زرعة بن شريك بر كتف چپش زد و\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 111 - 112 .\r\n( 2 ) الملهوف ، ص 174 .\r\n","page_name":" 905 ","page_number":275},
  {"content":"\r\n\r\nقطعش كرد . و ظالمى ديگر بر دوش مباركش زخمى زد كه آن حضرت به روى در افتاد و چنان ضعف بر آن حضرت غالب شده بود كه گاهى به مشقّت زياد برمىخاست ، طاقت نمىآورد و بر روى زمين مىافتاد تا اين كه سنان ملعون نيزه بر گلوى مباركش فرو برد پس بيرون آورد و فرو برد در استخوانهاى سينه‌اش و بر اين هم اكتفا نكرد آن‌گاه كمان بگرفت و تيرى بر نحر شريف آن حضرت افكند كه آن مظلوم در افتاد .\r\nدر روايت ابن شهر آشوب است كه آن تير بر سينهء مباركش رسيد ، پس آن حضرت بر زمين واقع شد ، و خون مقدّسش را با كفهاى خود مىگرفت و مىريخت بر سر خود چند مرتبهء پس عمر سعد گفت به مردى كه در طرف راست او بود از اسب پياده شو و به سوى حسين رو و او را راحت كن . خولى بن يزيد چون اين بشنيد به سوى قتل آن حضرت سبقت كرد دويد ، چون پياده شد و خواست كه سر مبارك آن حضرت را جدا كنده رعده و لرزشى او را گرفت و نتوانست . « 1 » شمر با وى گفت : خدا بازويت را پاره پاره گرداند ، چرا مىلرزى ؟ پس خود آن ملعون كافر سر مقدّس آن مظلوم را جدا كرد . « 2 »\r\nسيّد ابن طاووس رحمة اللّه فرموده كه سنان بن انس - لعنه اللّه - پياده شد و نزد آن حضرت آمد و شمشيرش را بر حلقوم شريفش زد و مىگفت : و اللّه كه من سر تو را جدا مىكنم و مىدانم كه تو پسر پيغمبرى و از همه مردم از جهت پدر و مادر بهترى ، پس سر مقدّسش را بريد .\r\nدر روايت طبرى است كه هنگام شهادت جناب امام حسين عليه السّلام هر كه نزديك او مىآمد سنان بر او حمله مىكرد و او را دور مىنمود ، براى آن كه مبادا كس ديگر سر آن جناب را ببرد تا آن كه خود او سر را از تن جدا كرد و به خولى سپرد . « 3 »\r\n فاجعة ان اردت اكتبها * مجملة ذكرة لمدّكّر \r\n\r\n\r\n","description":"","footnote":"\r\n( 1 ) مناقب ، ج 4 ، ص 111 ؛ انساب الاشراف 3 ، ص 203 ؛ كامل ابن اثير ، ج 4 ، ص 78 .\r\n( 2 ) الارشاد مفيد ، ج 2 ، ص 112 .\r\n( 3 ) تاريخ طبرى ، ج 4 ، ص 346 .\r\n","page_name":" 906 ","page_number":276},
  {"content":"\r\n\r\n جرت دموعى و حال حائلها * ما بين لحظ الجفون و الزّبر \r\nپس در اين هنگام غبار سختى كه سياه و تاريك بود در هوا پيدا شد و بادى سرخ وزيدن گرفت و چنان هوا تيره و تار شد كه هيچ كس عين و اثرى از ديگرى نمىديد ، مردمان منتظر عذاب و مترصّد عقاب بودند تا اين كه پس از ساعتى هوا روشن شد و ظلمت مرتفع گرديد . « 1 »\r\nابن قولويه قمى رحمة اللّه روايت كرده است كه : حضرت صادق عليه السّلام فرمود : در آن هنگامى كه حضرت امام حسين عليه السّلام شهيد گشت ، لشكريان شخصى را نگريستند كه صيحه و نعره مىزند ، گفتند : بس كن اى مرد اين همه ناله و فرياد براى چيست ؟\r\nگفت : چگونه صيحه نزنم و فرياد نكنم و حال آن كه رسول خدا صلّى اللّه عليه و آله و سلّم را مىبينم ايستاده ، گاهى نظر به سوى آسمان مىكند و زمانى حربگاه شما را نظاره مىفرمايد .\r\nاز آن مىترسم كه خدا را بخواند و نفرين كند و تمام اهل زمين را هلاك نمايد و من هم در ميان ايشان هلاك شوم . بعضى از لشكر با هم گفتند كه : اين مردى است ديوانه و سخن سفيهانه مىگويد ، و گروهى ديگر كه توّابون آن‌ها را گويند از اين كلام متنبّه شدند و گفتند : به خدا قسم كه ستمى بزرگ بر خويشتن كرديم و به جهت خشنودى پسر سميّه ، سيّد جوانان اهل بهشت را كشتيم . و همان جا توبه كردند و بر ابن زياد خروج كردند و واقع شد از امر ايشان آنچه واقع شد .\r\nراوى گفت : فدايت شوم آن صيحه‌زننده چه كس بود ؟\r\nفرمود : ما او را جز جبرئيل ندانيم . « 2 »\r\n\r\n[ سن حضرت در وقت شهادت 
  ]\r\nشيخ مفيد رحمة اللّه در ارشاد « 3 » فرموده كه : حضرت سيّد الشّهداء عليه السّلام از دنيا رفت در\r\n\r\n\r\n","description":"","footnote":"\r\n( 1 ) الملهوف ، ص 177 .\r\n( 2 ) بحار الأنوار ، ج 45 ، ص 173 ؛ كامل الزيارات ، باب نوادر الزيارات ، ص 554 .\r\n( 3 ) الارشاد ، ج 2 ، ص 133 و انساب الاشراف ، ج 3 ، ص 219 .\r\n","page_name":" 907 ","page_number":277},
  {"content":"\r\n\r\nروز شنبه دهم محرّم سال شصت و يكم هجرى ، بعد از نماز ظهر آن روز در حالى كه شهيد گشت و مظلوم و عطشان و صابر بر بلايا بود به نحوى كه به شرح رفت . و سنّ شريف آن جناب در آن وقت پنجاه و هشت سال بود كه هفت سال از آن را با جدّ بزرگوارش رسول خدا صلّى اللّه عليه و آله و سلّم بود و سى و هفت سال با پدرش امير المؤمنين عليه السّلام ، و با برادرش امام حسن عليه السّلام چهل و هفت سال ، و مدّت امامتش بعد از امام حسن عليه السّلام يازده سال بود ، و خضاب مىفرمود با حنا و رنگ ، و در وقتى كه كشته شد خضاب از عارضش بيرون شده بود .\r\n\r\n[ فضيلت زيارت امام عليه السّلام 
  ]\r\nو روايات بسيار در فضيلت زيارت آن حضرت بلكه در وجوب آن وارد شده ، چنان كه از حضرت صادق عليه السّلام مروى است كه فرمود : زيارت حسين بن على عليه السّلام واجب است بر هر كه اعتقاد و اقرار به امامت حسين عليه السّلام دارد . « 1 »\r\nو نيز فرموده : زيارت حسين عليه السّلام معادل است با صد حجّ مبرور و صد عمرهء مقبوله . « 2 »\r\nو حضرت رسول صلّى اللّه عليه و آله و سلّم فرموده كه : هر كه زيارت كند حسين عليه السّلام را بعد از شهادت او ، بهشت براى او لازم است . « 3 »\r\nو اخبار در باب فضيلت زيارت آن حضرت بسيار است و ما جملهء از آن را در كتاب مناسك المزار ايراد كرده‌ايم . انتهى . « 4 »\r\n\r\n\r\n","description":"","footnote":"\r\n( 1 ) من لا يحضره الفقيه ، ج 2 ، ص 348 ، ذيل ح 1594 ؛ التهذيب ، ج 6 ، ص 42 ، ذيل ح 1 ؛ المقنعه مفيد ، ص 468 ؛ المزار ، ص 37 ؛ كامل الزيارات ، ص 121 و 150 ، ذيل ح 1 طبق نقل الارشاد چاپ آل البيت عليهم السّلام .\r\n( 2 ) نك : تهذيب الاحكام ج 6 ، ص 51 ؛ امالى صدوق ، ص 123 ؛ كامل الزيارات ، ص 142 ؛ مصباح المتهجد ، ص 659 ( با اختلاف اندك ) طبق نقل الارشاد .\r\n( 3 ) تهذيب الاحكام ، ج 6 ، ص 84 ؛ المزار شيخ مفيد ، ص 30 ؛ كامل الزيارات 10 طبق نقل الارشاد .\r\n( 4 ) الارشاد مفيد ، ج 2 ، ص 133 - 134 .\r\n","page_name":" 908 ","page_number":278},
  {"content":"\r\n\r\n\r\nفصل چهارم : در بيان وقايعى كه بعد از شهادت امام حسين عليه السّلام در زمين كربلا واقع شد\r\n\r\n[ ذو الجناح 
  ]\r\nچون حضرت سيّد الشّهداء عليه السّلام به درجهء رفيعهء شهادت رسيد ، اسب آن حضرت در خون آن حضرت غلطيد و سر و كاكل خود را به آن خون شريف آلايش داد و به اعلى صوت ، بانگ و عويلى برآورد و روانه به سوى سرا پرده شد . چون نزد خيمهء آن حضرت رسيد چندان صيحه كرد و سر خود را بر زمين زد تا جان داد . دختران امام عليه السّلام چون صداى آن حيوان را شنيدند از خيمه بيرون دويدند ديدند اسب آن حضرت است كه بىصاحب غرقه به خون مىآيد پس دانستند كه آن جناب شهيد شده آن وقت غوغاى رستخيز از پردگيان سرادق عصمت بالا گرفت و فرياد وا حسيناه و وا اماماه بلند شد . « 1 »\r\nشاعر عرب در اين مقام گفته :\r\n و راح جواد السّبط نحو نسائه * ينوح و ينعى الظّامئ المترملا\r\nخرجن بنيّات الرّسول حواسرا * فعاينّ مهر السّبط و السّرج قد خلا\r\nفأدمين باللّاطم الخدود لفقده * و اسكبن دمعا حرّه ليس يصطلى \r\nو شاعر عجم گفته :\r\n به ناگه رفرف معراج آن شاه * كه با زين نگون شد سوى خرگاه \r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 60 .\r\n","page_name":" 909 ","page_number":279},
  {"content":"\r\n\r\n پروبالش پر از خون ديده گريان * تن عاشق كشش آماج پيكان\r\nبه رويش صيحه زد دخت پيمبر * كه چون شد شهسوار روز محشر\r\nكجا افكنديش چون است حالش * چه با او كرد خصم بدسگالش\r\nمران آدم‌وش پيكر بهيمه * همىگفت الظليمه الظليمه\r\nسوى ميدان شد آن خاتون محشر * كه جويا گردد از حال برادر\r\nندانم چون بدى حالش در آن حال * نداند كس به جز داناى احوال \r\nراوى گفت : پس امّ كلثوم دست بر سر گذاشت و بانگ ندبه و عويل « 1 » برداشت و مىگفت :\r\nوا محمّداه ! وا جدّاه ! وا نبيّاه ! و ابا القاسماه ! وا عليّاه ! وا جعفراه ! وا حمزتاه ! وا حسناه هذا حسين بالعراء ، صريح بكربلا ، محزوز الرّاس من القفا مسلوب العمامة و الرّداء .\r\nو آن قدر ندبه و گريه كرد تا غشّ كرد . و حال ديگر اهل بيت نيز چنين بوده و خدا داند حال اهل بيت آن حضرت را كه در آن هنگام چه بر آن‌ها گذشت كه احدى را ياراى تصوّر و بيان تقرير و تحرير آن نيست .\r\nو فى الزّيارة المرويّة عن النّاحية المقدّسة :\r\nو اسرع فرسك شاردا ، الى خيامك قاصدا ، مهمهما باكيا ، فلمّا رأين النّساء جوادك مخزيّا ، و نظرن سرجك عليه ملويّا ، برزن من الخدور ناشرات الشّعور ، على الخدود لاطمات ، و عن الوجوه سافرات ، و بالعويل داعيات ، و بعد العزّ مذلّلات ، والى مصرعك مبادرات ، و الشّمر جالس على صدرك ، مولع سيفه على نحرك ، قابض على شيبتك بيده ، ذابح لك بمهنّده قد سكنت حواسّك ، و خفيت انفاسك ، و رفع على القناة رأسك . « 2 »\r\n\r\n[ غارت وسايل سيّد الشّهداء عليه السّلام 
  ]\r\nراوى گفت : چون لشكر ، آن حضرت را شهيد كردند به جهت طمع ربودن لباس\r\n\r\n\r\n","description":"","footnote":"\r\n( 1 ) عويل : ناله .\r\n( 2 ) بحار الانوار ، ج 98 ، ص 317 ، زيارت ناحيه .\r\n","page_name":" 910 ","page_number":280},
  {"content":"\r\n\r\nاو بر جسد مقدّس آن شهيد مظلوم روى آوردند ، پيراهن شريفش را اسحاق بن حيوة [ حوبة 
  ] حضرمىّ برداشت و بر تن پوشيد و مبروص شد و موى سر و رويش ريخت ، و در آن پيراهن زياده از صد و ده سوراخ تير و نيزه و شمشير بود . « 1 »\r\nعمامهء آن حضرت را اخنس ابن مرثد و به روايت ديگر : جابر بن يزيد ازدى برداشت و بر سر بست ، ديوانه يا مجذوم شد . « 2 » و نعلين مباركش را اسود بن خالد ربود . و انگشتر آن حضرت را بحدل « 3 » بن سليم با انگشت مباركش قطع كرد و ربود .\r\nمختار به سزاى اين كار دستها و پاهاى او را قطع نمود و گذاشت او را در خون خود بغلطيد تا به جهنّم و اصل گرديد . « 4 »\r\nو قطيفهء خز آن حضرت را قيس بن اشعث برد « 5 » و از اين جهت او را قيس القطيفه ناميدند .\r\nروايت شده كه آن ملعون مجذوم شد ، اهل بيت او از او كناره كردند و او را در مزابل افكندند و هنوز زنده بود كه سگها گوشتش را مىدريدند .\r\nو زره آن حضرت را عمر سعد برگرفت و وقتى كه مختار او را بكشت آن زره را به قاتل او ابو عمره بخشيد . و چنين مىنمايد كه آن حضرت را دو زره بوده زيرا گفته‌اند كه زره ديگرش را مالك بن يسر « 6 » ربود و ديوانه شد . و شمشير آن حضرت را جميع بن الخلق أودى ، و به قولى اسود بن حنظلهء تميمى ، و به روايتى فلافس نهشلى برداشت ، و اين شمشير غير از ذو الفقار است زيرا كه ذو الفقار يا امثال خود از ذخاير نبوّت و امامت مصون و محفوظ است . « 7 »\r\n\r\n\r\n","description":"","footnote":"\r\n( 1 ) الملهوف ، ص 177 - 178 و در آن اسحاق بن حوبة .\r\n( 2 ) بحار الأنوار ، ج 45 ، ص 57 .\r\n( 3 ) ( به حاء مهمله ) .\r\n( 4 ) الملهوف ، ص 178 .\r\n( 5 ) همان .\r\n( 6 ) مالك بن بشر خ . ل .\r\n( 7 ) بحار الأنوار ، ج 45 ، ص 58 ؛ الملهوف ، ص 179 - 180 .\r\n","page_name":" 911 ","page_number":281},
  {"content":"\r\n\r\nمؤلّف گويد كه : در كتب مقاتل ذكرى از ربودن جامه و اسلحهء ساير شهدا - رضوان اللّه عليهم - نشده ، لكن آنچه به نظر مىرسد آن است كه اجلاف كوفه ابقاء بر احدى نكردند و آنچه بر بدن آن‌ها بود ربودند .\r\nابن نما گفته كه : حكيم بن طفيل جامه و اسلحهء حضرت عبّاس عليه السّلام را ربود .\r\nدر زيارت مرويّهء صادقيّهء شهدا است و سلبوكم لابن سميّة و ابن آكلة الاكباد .\r\nدر بيان شهادت عبد اللّه بن مسلم دانستى « 1 » كه قاتل او از تيرى كه به پيشانى آن مظلوم رسيده بود نتوانست بگذرد و به آن زحمت آن تير را بيرون آورد ! چگونه تصوّر مىشود كسى كه از يك تير نگذرد از لباس و سلاح مقتول خود بگذرد ؟\r\nدر حديث معتبر مروى از زائده از علىّ بن الحسين عليه السّلام تصريح به آن شده در آنجا كه فرموده :\r\nو كيف لا اجزع و أهلع و قد ارى سيّدى و اخوتى و عمومتى و ولد عمّى و اهلى مصرعين بدمائهم ، مرمّلين بالعراء ، مسلبين لا يكفنون و لا يوارون . « 2 »\r\n\r\n\r\n","description":"","footnote":"\r\n( 1 ) نك : صفحهء 869 .\r\n( 2 ) بحار الأنوار ، ج 45 ، ص 179 .\r\n","page_name":" 912 ","page_number":282},
  {"content":"\r\n\r\n\r\nفصل پنجم : در بيان غارت نمودن لشكر ، خيام حرم را\r\n\r\n[ شروع غارت 
  ]\r\nقال الرّاوى : و تسابق القوم على نهب « 1 » بيوت آل الرّسول و قرّة عين البتول . « 2 »\r\nچون لشكر از كار جناب امام حسين عليه السّلام پرداختند ، آهنگ خيام مقدّسه و سرادق اهل بيت عصمت نمودند و در رفتن از هم سبقت مىكردند ، چون به خيام محترم رسيدند ، مشغول به تاراج و يغما شدند و آنچه اسباب و اثقال بود غارت كردند و جامه‌ها را به منازعت و مغالبت ربودند و از ورس و حلّى و حلل چيزى به جاى نگذاشتند و اسب و شتر و مواشى آنچه ديدار شد ببردند ، و تفصيل اين واقعه شايستهء ذكر نباشد .\r\n\r\n[ اعتراض زنى قهرمان 
  ]\r\nبه هر حال زنها گريه و ندبه آغاز كردند و احدى از آن سنگ‌دلان دلش به حال آن شكسته دلان نسوخت جز زنى از قبيلهء بكر بن وائل كه با شوهر خود در لشكر عمر سعد بود ، چون ديد كه آن بىدينان متعرّض دختران پيغمبر صلّى اللّه عليه و آله و سلّم شده‌اند و لباس آن‌ها را غارت و تاراج مىكنند ، دلش به حال آن بينوايان سوخت شمشيرى برداشت رو به خيمه كرد و گفت :\r\n\r\n\r\n","description":"","footnote":"\r\n( 1 ) نهب : چپاول كردن .\r\n( 2 ) بحار الأنوار ، ج 45 ، ص 58 .\r\n","page_name":" 913 ","page_number":283},
  {"content":"\r\n\r\nيا آل بكر بن وائل ، أ تسلب بنات رسول اللّه صلّى اللّه عليه و آله و سلّم ؟\r\nاى آل بكر بن وائل ! آيا اين مردانگى و غيرت است كه شما تماشا كنيد و ببينيد كه دختران پيغمبر را چنين غارتگرى كنند و شما اعانت ايشان نكنيد ؟ پس به حمايت اهل بيت رو به لشكر كرد و گفت :\r\nلا حكم الّا للّه ، يا لثارات رسول اللّه .\r\nشوهرش كه چنين ديد دست او را گرفت و به جاى خودش برگردانيد .\r\nراوى گفت : پس بيرون نمودند زنها را از خيمه ، پس آتش زدند خيمه‌ها را .\r\nفخرجن حواسر مسلّبات ، حافيات باكيات ، يمشين سبايا فى اسر الذّلّة . « 1 »\r\nو چه نيكو سروده در اين مقام صاحب معراج المحبّة اسكنه اللّه فى دار السّلام :\r\n چه كار شاه لشكر بر سر آمد * سوى خرگه سپه غارتگر آمد\r\nبه دست آن گروه بىمروّت * به يغما رفت ميراث نبوّت\r\nهر آن چيزى كه بد در خرگه شاه * فتاد اندر كف آن قوم گمراه\r\nزدند آتش همه آن خيمه گه را * كه سوزانيد دودش مهر و مه را\r\nبه خرگه شد محيط آن شعلهء نار * همىشد تا به خيمه شاه بيمار\r\nبتول دوّمين شد در تلاطم * نمودى دست و پاى خويشتن گم\r\nگهى در خيمه و گاهى برون شد * دل از آن غصّه‌اش درياى خون شد\r\nمن از تحرير اين غم ناتوانم * كه تصويرش زده آتش به جانم\r\nمگر آن عارف پاكيزه نيرو * در اين معنى بگفت آن شعر نيكو\r\n« اگر در دم يكى بودى چه بودى * و گر غم اندكى بودى چه بودى » \r\nحميد بن مسلم گفته كه : ما به اتّفاق شمر بن ذى الجوشن در خيام عبور مىكرديم تا به على بن الحسين عليه السّلام رسيديم ، ديديم كه در شدّت مرض در بستر غم و بيمارى و ناتوانى خفته است ، و با شمر جماعتى از رجّاله بودند ، گفتند : آيا اين بيمار را بكشيم ؟ من گفتم : سبحان اللّه چگونه بىرحم مردميد شماها آيا اين كودك\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 58 .\r\n","page_name":" 914 ","page_number":284},
  {"content":"\r\n\r\nناتوان را هم مىخواهيد بكشيد ؟ همين مرض كه دارد شما را كافى است و او را خواهد كشت و شرّ ايشان را « 1 » از آن حضرت برگردانيدم . پس آن بىرحمان پوستى را كه در زير بدن آن حضرت بود بكشيدند و ببردند و آن جناب را بر روى در افكندند .\r\nاين هنگام عمر سعد در رسيد ، زنان اهل بيت نزد او جمع شدند و بر روى او صيحه زدند و سخت بگريستند كه آن شقى بر حال آن‌ها رقّت كرد و به اصحاب خود فرمان داد كه ديگرى كسى به خيمهء زنان داخل نشود و آن جوان بيمار را متعرض نگردد .\r\nزنها كه حال رقّتى از او مشاهده كردند از آن خبيث استدعا نمودند كه حكم كن آنچه از ما برده‌اند به ما ردّ كنند تا ما خود را مستور كنيم .\r\nابن سعد لشكر را گفت كه : هر كس آنچه ربوده به ايشان ردّ نمايد ، سوگند به خدا كه هيچ كس امتثال امر او نكرد و چيزى ردّ نكردند .\r\nپس ابن سعد جماعتى را امر كرد كه موكّل بر حفظ خيام باشند كه كسى از زنها بيرون نشود و لشكر هم متعرّض حال آن‌ها نگردند .\r\n\r\n[ اوج قساوت و رذالت خصم در تاختن بر پيكر حسين عليه السّلام 
  ]\r\nپس روى به خيمه خود آورد و لشكر را ندا در داد كه من ينتدب للحسين ؟ كيست كه ساختگى كند « 2 » و اسب بر بدن حسين براند ؟ ! « 3 »\r\n\r\n\r\n","description":"","footnote":"\r\n( 1 ) صاحب روضة الصّفا گفته كه : بعضى گفته‌اند عمر سعد هر دو دست او را يعنى شمر را گرفته گفت : از خداى تعالى شرم ندارى كه بر قتل اين پسر بيمار اقدام مىنمايى شمر گفت : فرمان عبيد اللّه صادر شده كه جميع پسران حسين را بكشم ، و عمر در اين باب مبالغه كرده و شمر از آن فعل قبيح و امر شنيع دست بازداشته امر كرد تا آتش در خيمه‌هاى اهل بيت مصطفى صلّى اللّه عليه و آله و سلّم زدند .\r\n با چنين سنگ‌دلىها كه از آن قوم آمد * از هوا سنگ نباريد زهى مستنكر\r\nاين چنين واقعهء حادث و آن‌گاه هنوز * چرخ گردان و فلك روشن و خورشيد انور \r\nمؤلف رحمه اللّه\r\n( 2 ) يعنى مهيا شود .\r\n( 3 ) الارشاد مفيد ، ج 2 ، ص 113 .\r\n","page_name":" 915 ","page_number":285},
  {"content":"\r\n\r\nده تن حرامزاده ساختگى اين كار شدند و بر اسبهاى خود بر نشستند و بر آن بدن شريف بتاختند ، و استخوانهاى سينه و پشت و پهلوى مباركش را درهم شكستند ، و اين جماعت چون به كوفه آمدند در برابر ابن زياد ملعون ايستادند ، اسيد بن مالك كه يكى از آن حرامزاده‌ها بود خواست اظهار خدمت خود كند تا جايزه بسيار بگيرد ، اين شعر را مفاخرة خواند :\r\n نحن رضضنا الصّدر بعد الظّهر * بكلّ يعبوب شديد الأسر \r\nابن زياد گفت : چه كسانيد ؟\r\nگفتند : اى امير ! ما آن كسانيم كه امير را نيكو خدمت كرديم ، اسب بر بدن حسين رانديم به حدّى كه استخوانهاى سينهء او را به زير سم ستور مانند آرد نرم كرديم .\r\nابن زياد وقعى بر ايشان نگذاشت و امر كرد كه جايزهء اندك به ايشان دهند .\r\nاز ابو عمرو زاهد حديث كنند كه گفت : چون به نسب اين ده نفر نظر كرديم يافتيم ايشان را كه جملگى اولاد زنا بوده‌اند . و اين جماعت را مختار مأخوذ داشت و بفرمود تا دستها و پاهاى ايشان را به ميخهاى آهنين بر زمين كوبيدند و حكم داد تا بر بدن ايشان اسب راندند تا هلاك شدند و در زير سنابك ستور سحق و محو گشتند . « 1 » لعنهم اللّه و أخزاهم .\r\n\r\n[ تعداد شهداى كربلا 
  ]\r\nتنبيه و تتميم : بدان كه علماى اخبار و مورّخين آثار در عدد شهداى كربلا اختلاف كرده‌اند ، و ما در سابق در مقام تعداد لشكر حضرت سيّد الشّهداء عليه السّلام به آن اشاره كرديم ، و در شمار شهدا بنى هاشم نيز مختلف روايت كرده‌اند : بعضى بيست و هفت گفته‌اند .\r\nو ابو الفرج گفته : آنچه معلوم است شهادت ايشان از اولاد ابو طالب بيست و دو نفرند .\r\n\r\n\r\n","description":"","footnote":"\r\n( 1 ) سنابك جمع سنبك : سم چارپايان . ستور : هر جانور چارپا ، مخصوصا اسب و استر و خر . سحق : كوبيدن و نرم كردن . الملهوف چاپ آقاى حسون ، ص 182 - 183 .\r\n","page_name":" 916 ","page_number":286},
  {"content":"\r\n\r\nو شيخ ابن نما از حضرت امام محمّد باقر عليه السّلام روايت كرده كه : هفده نفر از فرزندان فاطمهء بنت اسد در آن صحرا شهيد شدند . « 1 »\r\nو از حديث ريّان بن شبيب در سابق دانستى كه شهيد شد با حضرت سيّد الشهداء عليه السّلام هيجده نفر از اهل بيت او كه در زمين شبيهى از براى خود نداشتند .\r\nو در زيارتى كه به روايت سيّد ابن طاووس از ناحيهء مقدّسه بيرون آمده از فرزندان امام حسين عليه السّلام ، على و عبد اللّه مذكور است ، و از فرزندان امير المؤمنين عليه السّلام ، عبد اللّه و عبّاس و جعفر و عثمان و محمّد ، و از فرزندان امام حسن عليه السّلام ، أبو بكر و عبد اللّه و قاسم ، و از فرزندان عبد اللّه بن جعفر ، عون و محمّد ، و از فرزندان عقيل ، جعفر و عبد الرّحمن و محمّد بن ابى سعيد بن عقيل و عبد اللّه و ابى عبد اللّه فرزندان مسلم ، و ايشان با حضرت سيّد الشّهداء عليه السّلام هيجده نفر مىشوند و شصت و چهار نفر ديگر از شهدا در آن زيارت به اسم مذكورند . « 2 »\r\nشيخ طوسى ( ره ) در مصباح از عبد اللّه بن سنان روايت كرده است كه گفت : من در روز عاشورا به خدمت آقاى خود حضرت امام جعفر صادق عليه السّلام رفتم ، ديدم كه رنگ مبارك آن حضرت متغيّر گرديده و آثار حزن و اندوه از روى شريفش ظاهر است و مانند مرواريد آب از ديده‌هاى مبارك او مىريزد .\r\nگفتم : يا بن رسول اللّه ! سبب گريهء شما چيست ؟ هرگز ديدهء شما گريان مباد .\r\nفرمود : مگر غافلى كه امروز چه روزى است . مگر نمىدانى كه در مثل اين روز حسين عليه السّلام شهيد شده است ؟\r\nگفتم : اى آقاى من ! چه مىفرمايى در روزهء اين روز ؟\r\nفرمود كه : « روزه بدار بىنيّت روزه ، و در روز افطار بكن نه از روى شماتت . و در تمام روز روزه مدار و بعد از عصر به يك ساعت به شربتى از آب افطار بكن كه در مثل اين وقت از اين روز جنگ از آل رسول صلّى اللّه عليه و آله و سلّم منقضى شد و سى نفر از ايشان و\r\n\r\n\r\n","description":"","footnote":"\r\n( 1 ) مثير الاحزان ، ص 111 .\r\n( 2 ) نك : الاقبال ، ص 573 .\r\n","page_name":" 917 ","page_number":287},
  {"content":"\r\n\r\nآزادكرده‌هاى ايشان بر زمين افتاده بودند كه دشوار بود بر رسول خدا صلّى اللّه عليه و آله و سلّم شهادت ايشان و اگر حضرت در آن روز زنده بود همانا آن حضرت صاحب تعزيهء ايشان بود » . پس حضرت آن قدر گريست كه ريش مباركش تر شد الخ . « 1 »\r\nو از اين حديث شريف استفاده مىشود كه آل رسول صلّى اللّه عليه و آله و سلّم كه در كربلا شهيد شدند هيجده تن بودند ، زيرا كه ابن شهر آشوب در مناقب فرموده كه : ده نفر از مواليان امام حسين عليه السّلام و دو نفر از مواليان امير المؤمنين عليه السّلام در كربلا شهيد شدند ، « 2 » پس اين جمله با هيجده تن از آل رسول صلى اللّه عليه و آله و سلّم سى نفر مىشوند .\r\nو بالجمله ، در عدد شهدا طالبيّين اختلاف است . و آنچه اقوى مىنمايد آن است كه هيجده تن در ملازمت حضرت سيّد الشّهداء عليه السّلام از آل پيغمبر شهيد شده‌اند ، چنانچه در روايت معتبر عيون و امالى است كه حضرت امام رضا عليه السّلام به ريّان فرموده و مطابق است با قول زجر بن قيس كه در آن رزم‌گاه حاضر بود - و بيايد كلام او - . و موافق است با روايتى كه از حضرت سجّاد عليه السّلام مروى است كه فرمود :\r\nمن ، پدر و برادرم و هفده تن از اهل بيت خود را صريع و مقتول ديدم كه بر خاك افتاده بودند الى غير ذلك .\r\nو همين است مختار صاحب كامل بهائى . « 3 » و مىتوان گفت : آنان كه هفده تن شمار كرده‌اند طفل رضيع را در شمار نياورده باشند .\r\nپس راجع به اين قول مىشود ، و خبر معاوية بن وهب را كه در اوايل باب ذكر كرديم هم به اين مطلب حمل كنيم . و اللّه تعالى هو العالم .\r\n\r\n\r\n","description":"","footnote":"\r\n( 1 ) مصباح المتهجد ، ص 724 .\r\n( 2 ) مناقب ، ج 4 ، ص 113 .\r\n( 3 ) كامل ، ج 2 ، ص 302 ، چاپ مرتضوى .\r\n","page_name":" 918 ","page_number":288},
  {"content":"\r\n\r\n\r\nمقصد چهارم : در بيان وقايع متأخّره بعد از شهادت حضرت امام حسين عليه السّلام از حركت اهل بيت طاهره از كربلا تا ورود به مدينهء منوّره و ذكر بعضى از مراثى و عدد اولاد آن حضرت\r\nو در آن دوازده فصل است :\r\n\r\n","description":"","footnote":"","page_name":" 919 ","page_number":289},
  {"content":"\r\n . \r\n","description":"","footnote":"","page_name":" 920 ","page_number":290},
  {"content":"\r\n\r\n\r\nفصل اول : در بيان فرستادن سرهاى شهداء و حركت از كربلا به جانب كوفه\r\n\r\n[ سر مقدس امام عليه السّلام 
  ]\r\nعمر بن سعد چون از كار شهادت امام حسين عليه السّلام پرداخت ، نخستين سر مبارك آن حضرت را به خولى ( به فتح خاء و سكون واو و آخره ياء ) بن يزيد و حميد بن مسلم سپرد و در همان روز عاشورا ايشان را به نزد عبيد اللّه بن زياد روانه كرد . خولى آن سر مطهّر را برداشت و به تعجيل تمام ، شب خود را به كوفه رسانيد ، و چون شب بود و ملاقات ابن زياد ممكن نمىگشت لاجرم به خانه رفت .\r\nطبرى و شيخ ابن نما روايت كرده‌اند از نوار زوجهء خولى كه گفت : آن ملعون سر آن حضرت را در خانه آورد و در زير اجّانه جاى بداد و روى به رختخواب نهاد . « 1 »\r\nمن از او پرسيدم چه خبر دارى بگو ؟\r\nگفت : مداخل يك دهر پيدا كردم سر حسين را آوردم .\r\nگفتم : واى بر تو ، مردمان طلا و نقره مىآورند ، تو سر حسين فرزند پيغمبر را ! به خدا قسم كه سر من و تو در يك بالين جمع نخواهد شد . اين بگفتم و از رختخواب\r\n\r\n\r\n","description":"","footnote":"\r\n( 1 )\r\n اى ز داغ تو روان خون دل از ديدهء حور * بىتو عالم همه ماتمكده تا نفخهء صور\r\nتا جهان باشد و بوده است كه داده است نشان * ميزبان خفته به كاخ اندر و مهمان به تنور\r\nسر بىتن كه شنيده است به لب آيهء كهف * يا كه ديده است به مشكات تنور آيهء نور \r\nمؤلف رحمه اللّه\r\n","page_name":" 921 ","page_number":291},
  {"content":"\r\n\r\nبيرون جستم و رفتم در نزد آن اجّانه كه سر مطهّر در زير آن بود نشستم ، پس سوگند با خدا كه پيوسته مىديدم نورى مثل عمود از آنجا تا به آسمان سر كشيده ، و مرغان سفيد همىديدم كه در اطراف آن سر طيران مىكردند تا آن كه صبح شد و آن سر مطهّر را خولى به نزد ابن زياد برد . « 1 »\r\nمؤلّف گويد : كه ارباب مقاتل معتبره از حال اهل بيت امام حسين عليه السّلام در شام عاشورا نقل چيزى نكرده‌اند و بيان نشده كه چه حالى داشتند و چه بر آن‌ها گذشته تا ما در اين كتاب نقل كنيم ، بلى بعض شعرا در اين مقام اشعارى گفته‌اند كه ذكر بعضش مناسب است .\r\nصاحب معراج المحبّة گفته :\r\n چه از ميدان گردون چتر خورشيد * نگون چون رايت عبّاس گرديد\r\nبتول دوّمين امّ المصائب * چه خود را ديد بىسالار و صاحب\r\nبر ايتام برادر مادرى كرد * بنات النّعش را جمع‌آورى كرد\r\nشفابخش مريضان شاه بيمار * غم قتل پدر بودش پرستار\r\nشدندى داغداران پيمبر * درون خيمه سوزيده ز اخگر\r\nبه پا شد از جفا و جور امّت * قيامت بر شفيعان دست امّت\r\nشبى بگذشت بر آل پيمبر * كه زهرا بود در جنّت مكدّر\r\nشبى بگذشت بر ختم رسولان * كه از تصوير آن عقل است حيران\r\nز جمّال و حكايتهاى جمّال * زبان صد چه من ببريده و لال\r\nز انگشت و ز انگشتر كه بودش * بود دور از ادب گفت‌وشنودش \r\nديگرى گفته از زبان جناب زينب عليها السّلام :\r\n اگر صبح قيامت را شبى هست آن شب است امشب * طبيب از من ملول و جان ز حسرت بر لب است امشب \r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 348 .\r\n","page_name":" 922 ","page_number":292},
  {"content":"\r\n\r\n برادر جان يكى سر بر كن از خواب و تماشا كن * كه زينب بىتو چون در ذكر يا رب يا رب است امشب\r\nجهان پرانقلاب و من غريب اين دشت پروحشت * تو در خواب خوش و بيمار در تاب و تب است امشب\r\nسرت مهمان خولى و تنت با ساربان همدم * مرا با هر دو اندر دل هزاران مطلب است امشب\r\nصبا از من به زهرا گو بيا شام غريبان بين * كه گريان ديدهء دشمن به حال زينب است امشب « 1 » \r\nو محتشم رحمه اللّه « 2 » گفته :\r\n كاى بانوى بهشت بيا حال ما ببين * ما را به صد هزار بلا مبتلا ببين\r\nبنگر به حال زار جوانان هاشمى * مردانشان شهيد و زنان در عزا ببين \r\n\r\n[ تقسيم سرهاى شهدا 
  ]\r\nبالجمله ، چون عمر سعد ، سر امام عليه السّلام را با خولى سپرد ، امر كرد تا ديگر سرها را كه هفتاد و دو تن به شمار مىرفت از خاك و خون تنظيف كردند و به همراهى شمر بن ذى الجوشن و قيس بن اشعث و عمرو بن الحجّاج براى ابن زياد فرستاد و به قولى سرها را در ميان قبايل كنده و هوازن و بنى تميم و بنى اسد و مردم مذحج و ساير قبايل پخش كرد تا به نزد ابن زياد بردند و به سوى او تقرب جويند . و خود آن ملعون بقيّهء آن روز را ببود و شب را نيز بغنود و روز يازدهم را تا وقت زوال در كربلا اقامت كرد و بر كشتگان سپاه خويش نماز گزاشت و همگى را به خاك سپرد .\r\n\r\n\r\n","description":"","footnote":"\r\n( 1 ) آتشكده نير ، ص 183 و چاپ هاتف ، ص 130 .\r\n( 2 ) نام وى على فرزند خواجه مير احمد از شاعران عهد شاه طهماسب صفوى است كه در حدود سال 905 ه - ق در كاشان متولد و به سال 996 ه - ق فوت كرده است . نك : هدية الاحباب ، ص 252 ؛ شورش در خلق عالم ، ص 39 - 43 .\r\n","page_name":" 923 ","page_number":293},
  {"content":"\r\n\r\n\r\n[ آزادگان در بند 
  ]\r\nو چون روز از نيمه بگذشت عمر بن سعد امر كرد كه دختران پيغمبر صلّى اللّه عليه و آله و سلّم را مكشّفات الوجوه ، بىمقنعه و خمار بر شتران بىوطا سوار كردند و سيّد سجّاد عليه السّلام را غل « 1 » جامعه بر گردن نهادند . ايشان را چون اسيران ترك و روم روان داشتند چون ايشان را به قتلگاه عبور دادند زنها را كه نظر بر جسد مبارك امام حسين عليه السّلام و كشتگان افتاد ، لطمه بر صورت زدند و صدا را به صيحه و ندبه برداشتند . صاحب معراج المحبّة گفته :\r\n چه بر مقتل رسيدند آن اسيران * به هم پيوست نيسان و حزيران\r\nيكى مويه كنان گشتى به فرزند * يكى شد مو كنان بر سوگ دل بند\r\nيكى از خون به صورت غازه مىكرد * يكى داغ على را تازه مىكرد\r\nبه سوگ گل رخان سر و قامت * به پا گرديد غوغاى قيامت\r\nنظر افكند چون دخت پيمبر * به نور ديدهء ساقى كوثر\r\nبه ناگه نالهء هذا اخى زد * به جان خلد نار دوزخى زد\r\nز نيرنگ سپهر نيل صورت * سيه شد روزگار آل عصمت\r\nتو را طاقت نباشد از شنيدن * شنيدن كى بود مانند ديدن \r\nديگرى گفته :\r\n مه‌جبينان چون گسسته عقد در * خود بر افكندند از پشت شتر\r\nحلقها از بهر ماتم ساختند * شور محشر در جهان انداختند . \r\n\r\n\r\n","description":"","footnote":"\r\n( 1 ) بدان كه « جامعه » اسم يك نوع از غل است و وجه اين تسميه آن است كه جمع مىكند دستها را به سوى گردن . و غل طوقهء آهنى است كه در گردن گذارند و از دو طرف زنجير دارد كه به اختلاف از دو طرف آن طوقه خارج مىشود ، يعنى از طرف راست به سمت دست چپ و از طرف چپ به سمت دست راست مىرود و دستها بسته مىشود دو طرف زنجير پس از بسته شدن دستها به وسيلهء گداختن يا كوبيدن به هم وصل مىشود كه ديگر جدا نشود و از اين جهت هنگامى كه يزيد پليد خواست غل را گردن آن حضرت بردارد سوهان خواست . مؤلّف رحمه اللّه .\r\n","page_name":" 924 ","page_number":294},
  {"content":"\r\n\r\n گشت نالان ، بر سر هر نوگلى * از جگر هجران كشيده بلبلى\r\nزينب آمد بر سر بالين شاه * خاست محشر از قران مهر و ماه\r\nتا نظر برد اندر آن پيكر به جهد * آن همايون بانوى خورشيد مهد\r\nديد پيدا زخمهاى بىعديد * زخم‌خواره در ميانه ناپديد\r\nهر چه جستى مو به مو از وى نشان * بود جاى تير و شمشير و سنان \r\nشيخ ابن قولويه قمى به سند معتبر از حضرت سجّاد عليه السّلام روايت كرده كه به زائده فرمود : همانا چون روز عاشورا رسيد به ما آنچه رسيد از دواهى و مصيبات عظيمه ، و كشته گرديد پدرم و كسانى كه با او بودند از اولاد و برادران و ساير اهل بيت او ، پس حرم محترم و زنان مكرّمهء آن حضرت را بر جهاز شتران سوار كردند براى رفتن به جانب كوفه ، پس نظر كردم به سوى پدر و ساير اهل بيت او كه در خاك و خون آغشته گشته و بدن‌هاى طاهره آن‌ها بر روى زمين است و كسى متوجّه دفن ايشان نشد و سخت بر من گران آمد ، سينهء من تنگى گرفت و حالتى مرا عارض شد كه همىخواست جان از بدن من پرواز كند . عمّه‌ام زينب كبرى عليها السّلام چون مرا بدين حال ديد پرسيد كه اين چه حالت است كه در تو مىبينم اى يادگار پدر و مادر و برادران من ؟ مىنگرم تو را كه مىخواهى جان تسليم كنى ، گفتم : اى عمّه ! چگونه جزع و اضطراب نكنم و حال آن كه مىبينم سيّد و آقاى خود و برادران و عموها و عموزادگان و اهل و عشيرت خود را كه آغشته به خون در اين بيابان افتاده و تن ايشان عريان و بىكفن است و هيچ كس بر دفن ايشان نمىپردازد و بشرى متوجّه ايشان نمىگردد و گويا ايشان را از مسلمانان نمىدانند .\r\nعمّه‌ام گفت :\r\n« از آنچه مىبينى دل‌گران مباش و جزع مكن ، به خدا قسم كه اين عهدى بود از رسول خدا صلّى اللّه عليه و آله و سلّم به سوى جدّ و پدر و عمّ تو ، و رسول خدا صلّى اللّه عليه و آله و سلّم مصائب هر يك را به ايشان خبر داده ، به تحقيق كه حق تعالى در اين امّت پيمان گرفته از جماعتى كه فراعنهء ارض ايشان را نمىشناسند ، لكن در نزد اهل آسمانها معروفند كه ايشان اين\r\n\r\n","description":"","footnote":"","page_name":" 925 ","page_number":295},
  {"content":"\r\n\r\nاعضاى متفرّقه و اجساد در خون تپيده را دفن كنند .\r\nو ينصبون لهذا الطّفّ علما لقبر ابيك سيّد الشّهداء عليه السّلام لا يدرس اثره ، و لا يعفو رسمه على كرور اللّيالى و الايّام .\r\nو در ارض طفّ بر قبر پدرت سيّد الشّهداء عليه السّلام علامتى نصب كنند كه اثر آن هرگز بر طرف نشود و به مرور ايّام و ليالى محو و مطموس نگردد . يعنى مردم از اطراف و اكناف به زيارت قبر مطهّرش بيايند و او را زيارت نمايند ، و هر چند « 1 » كه سلاطين كفره و اعوان ظلمه در محو آثار آن سعى و كوشش نمايند ظهورش زياده گردد و رفعت و علوّش بالاتر خواهد گرفت . » « 2 »\r\nو بقيهء اين حديث شريف از جاى ديگر گرفته شود ، بنابر اختصار است .\r\n\r\n[ بازماندگان شهدا در كنار پيكرهاى غرقه به خون شهيدان 
  ]\r\nو بعضى عبارات سيّد ابن طاووس را در باب آتش زدن خيمه‌ها و آمدن اهل بيت عليهم السّلام به قتلگاه كه در روز عاشورا نقل كرده ، در روز يازدهم نقل كرده‌اند مناسب است ذكر آن نيز .\r\nچون ابن سعد خواست زن‌ها را حركت دهد به جانب كوفهء امر كرد آن‌ها را از خيمه بيرون كنند و خيام محترمه را آتش زنند ، پس آتش در خيمه‌هاى اهل بيت زدند شعلهء آتش بالا گرفت ، فرزندان پيغمبر صلّى اللّه عليه و آله و سلّم دهشت زده با سر و پاى برهنه از خيمه بيرون دويدند و لشكر را قسم دادند كه ما را به مصرع حسين عليه السّلام گذر دهيد .\r\nپس به جانب قتلگاه روان گشتند ، چون نگاه ايشان به اجساد طاهرهء شهدا افتاد صيحه و شيون كشيدند و سر و روى را با مشت و سيلى بخستند .\r\nو چه نيكو سروده محتشم رحمه اللّه در اين مقام :\r\n\r\n\r\n","description":"","footnote":"\r\n( 1 ) اين كلمات حضرت زينب عليها السّلام اشاره باشد به آنچه ظاهر شد از هارون الرشيد و متوكّل لعين ، در محو آثار آن قبر شريف چنانچه در تتمة المنتهى ، در حال متوكّل به شرح رفته به آنجا مراجعه شود . مؤلّف رحمه اللّه .\r\n( 2 ) بحار الانوار ، ج 45 ، ص 179 ، به نقل از كامل الزيارات ، باب 88 ، فضل زيارة كربلا و زيارة الحسين عليه السّلام .\r\n","page_name":" 926 ","page_number":296},
  {"content":"\r\n\r\n بر حرب‌گاه چون ره آن كاروان فتاد * شور نشور واهمه را در گمان فتاد\r\nهر چند بر تن شهدا چشم كار كرد * بر زخمهاى كارى تير و كمان « 1 » فتاد\r\nناگاه چشم دختر زهرا در آن ميان * بر پيكر شريف امام زمان فتاد\r\nبىاختيار نعرهء هذا حسين از او * سر زد چنان كه آتش او در جهان فتاد\r\nپس با زبان پرگله آن بضعهء رسول * رو در مدينه كرد كه يا أيّها الرّسول :\r\nاين كشتهء فتاده به هامون حسين تست * وين صيد دست و پا زده در خون حسين توست\r\nاين ماهى فتاده به درياى خون كه هست * زخم از ستاره بر تنش افزون حسين توست\r\nاين خشك لب فتاده و ممنوع « 2 » از فرات * كز خون او زمين شده جيحون حسين توست\r\nاين شاه كم سپاه كه با خيل اشك و آه * خرگاه از اين جهان زده بيرون حسين توست\r\nپس روى در بقيع و به زهرا خطاب كرد * مرغ هوا و ماهى دريا كباب كرد\r\nكاى مونس شكسته دلان حال ما ببين * ما را غريب و بىكس و بىآشنا ببين\r\nاولاد خويش را كه شفيعان محشرند * در ورطهء عقوبت اهل جفا ببين\r\nتنهاى كشتگان همه در خاك و خون نگر * سرهاى سروران همه در نيزه‌ها ببين \r\n\r\n\r\n","description":"","footnote":"\r\n( 1 ) در ديوان محتشم ، ص 283 ، سنان .\r\n( 2 ) در ديوان به جاى ممنوع : دور از لب .\r\n","page_name":" 927 ","page_number":297},
  {"content":"\r\n\r\n آن تن كه بود پرورشش در كنار تو * غلطان به خاك معركهء كربلا ببين \r\nو ديگرى گفته :\r\n زينب چو ديد پيكر آن شه به روى خاك * از دل كشيد ناله به صد درد سوزناك\r\nكاى خفته خوش به بستر خون ديده باز كن * احوال ما ببين و سپس خواب ناز كن\r\nاى وارث سرير امامت بپاىخيز * بر كشتگان بىكفن خود نماز كن\r\nطفلان خود به ورطهء بحر بلا نگر * دستى به دستگيرى ايشان دراز كن\r\nبرخيز صُبح شام شد اى امير كاروان * ما را سوار بر شتر بىجهاز كن\r\nيا دست ما بگير و از اين دشت پُر هراس * بار دگر روانه به سوى حجاز كن « 1 » \r\nراوى گفت : به خدا سوگند فراموش نمىكنيم زينب دختر على عليهما السّلام را كه بر برادر خويش ندبه مىكرد و با صوتى حزين و قلبى كئيب ندا برداشت كه :\r\nيا محمّداه ! صلّى عليك مليك السّماء اين حسين تو است كه با اعضاى پاره در خون خويش آغشته است ، اين‌ها دختران تواند كه ايشان را اسير كرده‌اند .\r\nيا محمّداه ! اين حسين تو است كه قتيل اولاد زنا گشته و جسدش بر روى خاك افتاده و باد صبا بر او خاك و غبار مىپاشد ، وا حزناه ، وا كرباه ، امروز روزى را ماند\r\n\r\n\r\n","description":"","footnote":"\r\n( 1 ) آتشكدهء نير ، كتابفروشى هاتف و كتابفروشى علميه و محمدى ، ص 119 .\r\n","page_name":" 928 ","page_number":298},
  {"content":"\r\n\r\nكه جدّم رسول خدا صلّى اللّه عليه و آله و سلّم وفات كرد . اى اصحاب محمّد ! صلّى اللّه عليه و آله و سلّم اينك ذرّيّهء پيغمبر شما را مىبرند مانند اسيران .\r\nو موافق روايت ديگر مىفرمايد :\r\nيا محمّداه ! اين حسين تو است كه سرش را از قفا بريده‌اند ، و عمامه و رداء او را ربوده‌اند . پدرم فداى آن كسى كه سراپرده‌اش را از هم بگسيختند ، پدرم فداى آن كسى كه لشكرش را در روز دوشنبه منهوب كردند ، پدرم فداى آن كسى كه با غصّه و غم از دنيا برفت ، پدرم فداى آن كسى كه با لب تشنه شهيد شد ، پدرم فداى آن كسى كه ريشش خون‌آلوده است و خون از او مىچكد ، پدرم فداى آن كسى كه جدّش محمّد مصطفى صلّى اللّه عليه و آله و سلّم است ، پدرم فداى آن مسافرى كه به سفرى نرفت كه اميد برگشتنش باشد ، و مجروحى نيست كه جراحتش دوا پذيرد .\r\nو بالجمله ، جناب زينب عليها السّلام از اين نحو كلمات از براى برادر ندبه كرد تا آن كه دوست و دشمن از نالهء او بناليدند ، و سكينه جسد پاره‌پارهء پدر را در بر كشيد و به عويل و ناله دل سنگ خاره را پاره مىكرد مىناليد و مىگريست .\r\nشعر\r\n همىگفت اى شه با شوكت و فر * تو را سر رفت و ما را افسر از سر\r\nدمى برخيز و حال كودكان بين * اسير و دستگير كوفيان بين « 1 » \r\nو روايت شده كه : آن مخدّره جسد پدر را رها نمىكرد تا آن كه جماعتى از اعراب جمع شدند و او را از جسد پدر بازگرفتند . « 2 »\r\nو در مصباح كفعمى است كه سكينه گفت : چون پدرم كشته شد ، آن بدن نازنين را در آغوش گرفتم ، حالت اغما و بىهوشى براى من روى داد در آن حال شنيدم پدرم مىفرمود :\r\n\r\n\r\n","description":"","footnote":"\r\n( 1 ) گوينده صاحب معراج المحبة است .\r\n( 2 ) بحار الانوار ، ج 45 ، ص 58 ؛ الملهوف ، ص 180 - 181 .\r\n","page_name":" 929 ","page_number":299},
  {"content":"\r\n\r\n شيعتى ما ان شربتم * ماء عذب فاذكرونى « 1 »\r\nاذ سمعتم بغريب * او شهيد فاندبوني \r\nپس اهل بيت را از قتلگاه دور كردند ، پس آن‌ها را بر شتران برهنه به تفصيلى كه گذشت سوار كردند و به جانب كوفه روان داشتند . « 2 »\r\n\r\n\r\n","description":"","footnote":"\r\n( 1 ) مصباح ، ص 967 ، چاپ اعلمى - بيروت .\r\n( 2 ) در پاورقى ص 787 نيز گذشت .\r\n","page_name":" 930 ","page_number":300},
  {"content":"\r\n\r\n\r\nفصل دوّم : در بيان دفن اجساد طاهرهء شهداء\r\nچون عمر سعد از كربلا به سوى كوفه روان گشت ، جماعتى از بنى اسد كه در اراضى غاضريّه مسكن داشتند ، چون دانستند كه لشكر ابن سعد از كربلا بيرون شدند ، به مقتل آن حضرت و اصحاب او آمدند و بر اجساد شهدا نماز گزاشتند و ايشان را دفن كردند ، به اين طريق كه امام حسين عليه السّلام را در همين موضعى كه اكنون معروف است دفن نمودند . و على بن الحسين عليه السّلام را در پايين پاى پدر به خاك سپردند ، و از براى ساير شهدا و اصحابى كه در اطراف آن حضرت شهيد شده بودند حفره‌اى در پايين پا كندند و ايشان را در آن حفره دفن نمودند ، و حضرت عبّاس عليه السّلام را در راه غاضريّه در همين موضع كه مرقد مطهّر او است دفن كردند . « 1 »\r\nو ابن شهر آشوب گفته كه : از براى بيشتر شهدا قبور ساخته و پرداخته بود و مرغان سفيدى در آنجا طواف مىدادند . « 2 »\r\nو نيز شيخ مفيد در موضعى از كتاب ارشاد اسامى شهدا اهل بيت را شمار كرده پس از آن فرموده كه : تمام اين‌ها در مشهد امام حسين عليه السّلام پايين پاى او مدفوفند مگر جناب عبّاس بن على عليهما السّلام كه در مسناة راه غاضريّه در مقتل خود مدفون است و قبرش ظاهر است ، و لكن قبور اين شهدا كه نام برديم اثرش معلوم نيست بلكه زائر\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 114 .\r\n( 2 ) مناقب ، ج 4 ، ص 112 .\r\n","page_name":" 931 ","page_number":301},
  {"content":"\r\n\r\nاشاره مىكند به سوى زمينى كه پايين پاى حضرت حسين عليه السّلام است و سلام بر آن‌ها مىكند و على بن الحسين عليه السّلام نيز با ايشان است .\r\nو گفته شده كه آن حضرت از ساير شهدا به پدر خود نزديك‌تر است .\r\nو امّا اصحاب حسين عليه السّلام كه با آن حضرت شهيد شدند در حول آن حضرت دفن شدند ، و ما نتوانيم قبرهاى ايشان را به طور تحقيق و تفصيل تعيين كنيم كه هر يك در كجا دفنند ، الّا اين كه اين مطلب را شكّ نداريم كه حاير بر دور ايشان است و بر همه احاطه كرده است .\r\nرضى اللّه عنهم و أرضاهم و أسكنهم جنّات النّعيم . « 1 »\r\nمؤلّف گويد : مىتوان گفت كه فرمايش شيخ مفيد ( ره ) در باب مدفن شهدا نظر به اغلب باشد ، پس منافات ندارد كه حبيب بن مظاهر و حرّ بن يزيد قبرى علىحده و مدفنى جداگانه داشته باشند .\r\nصاحب كتاب كامل بهائى نقل كرده كه : عمر بن سعد روز شهادت را در كربلا بود تا روز ديگر به وقت زوال . و جمعى پيران و معتمدان را بر امام زين العابدين و دختران امير المؤمنين عليه السّلام و ديگر زنان موكل كرد و جمله بيست زن بودند و امام زين العابدين عليه السّلام آن روز بيست و دوساله بود و امام محمّد باقر عليه السّلام چهارساله و هر دو در كربلا حضور داشتند و حق تعالى ايشان را حراست فرمود .\r\nچون عمر سعد از كربلا رحلت كرد قومى از بنى اسد كوچ كرده مىرفتند چون به كربلا رسيدند و آن حالت را ديدند امام حسين عليه السّلام را تنها دفن كردند ، و على بن الحسين عليه السّلام را پايين پاى او نهادند ، و حضرت عبّاس عليه السّلام را بر كنار فرات جايى كه شهيد شده بود دفن كردند ، و باقى را قبر بزرگ كندند و دفن كردند ، و حرّ بن يزيد را اقربا او در جايى كه به شهادت رسيده بود دفن نمودند . و قبرهاى شهدا معيّن نيست كه از آن هر يك كدام است الّا اين كه لا شكّ حائر محيط است بر جمله انتهى . « 2 »\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 126 .\r\n( 2 ) كامل بهائى ، ج 2 ، ص 287 .\r\n","page_name":" 932 ","page_number":302},
  {"content":"\r\n\r\nو شيخ شهيد در كتاب دروس بعد از ذكر فضايل زيارت حضرت ابو عبد اللّه عليه السّلام فرموده : و هرگاه زيارت كرد آن جناب ، را پس زيارت كند فرزندش على بن الحسين عليهما السّلام را ، و زيارت كند شهدا عليهم السّلام را و برادرش حضرت عباس عليه السّلام را و زيارت كند حرّ بن يزيد عليه السّلام را الخ . « 1 »\r\nاين كلام ظاهر بلكه صريح است كه در عصر شيخ شهيد قبر حرّ بن يزيد در آنجا معروف و نزد آن شيخ جليل به صفت اعتبار موصوف بوده و همين قدر در اين مقام ما را كافى است .\r\nوصل : مستور نماند كه موافق احاديث صحيحه كه علماى اماميّه به دست دارند ، بلكه موافق اصول مذهب امام را جز امام نتواند متصدّى غسل و دفن و كفن شود ، پس اگر چه به حسب ظاهر طايفهء بنى اسد حضرت سيّد الشّهداء عليه السّلام را دفن كردند امّا در واقع حضرت امام زين العابدين عليه السّلام آمد و آن حضرت را دفن كرد چنان كه حضرت امام رضا عليه السّلام در احتجاج با واقفيّه تصريح نموده بلكه از حديث شريف بصائر الدّرجات مروىّ از حضرت جواد عليه السّلام مستفاد مىشود كه پيغمبر اكرم صلّى اللّه عليه و آله و سلّم در هنگام دفن آن حضرت حاضر بوده و همچنين امير المؤمنين و امام حسن و حضرت سيّد العابدين با جبرئيل و روح و فرشتگان كه در شب قدر بر زمين فرود مىآيند .\r\nدر مناقب از ابن عبّاس نقل شده كه رسول خدا صلّى اللّه عليه و آله و سلّم را در عالم رؤيا ديد بعد از كشته شدن سيّد الشهداء عليه السّلام در حالى كه گردآلود و پا برهنه و گريان بود ، و قد ضمّ حجز قميصه الى نفسه يعنى دامن پيراهن را بالا كرده و به دل مبارك چسبانيده مثل كسى كه چيزى در دامن گرفته باشد و اين آيه را تلاوت مىفرمود :\r\n وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ .  « 2 »\r\nو فرمود : رفتم به سوى كربلا و جمع كردم خون حسينم را از زمين ، و اينك آن خون‌ها را در دامن من است و من مىروم براى آن كه مخاصمه كنم با كشندگان او\r\n\r\n\r\n","description":"","footnote":"\r\n( 1 ) الدروس الشرعية : ج 2 ، ص 11 .\r\n( 2 ) سورهء ابراهيم ، آيهء 42 .\r\n","page_name":" 933 ","page_number":303},
  {"content":"\r\n\r\nنزد پروردگار .\r\nروايت شده از سلمه ، گفت : داخل شدم بر امّ سلمه - رضى اللّه عنها - در حالى كه مىگريست ، پس پرسيدم از او كه براى چه گريه مىكنى ؟\r\nگفت : براى آن كه ديدم رسول خدا صلّى اللّه عليه و آله و سلّم را در خواب و بر سر و محاسن شريفش اثر خاك بود .\r\nگفتم : يا رسول اللّه ! براى چيست شما غبارآلوده هستيد ؟\r\nفرمود : در نزد حسين بودم هنگام كشتن او و از نزد او مىآيم . « 1 »\r\nدر روايت ديگر است كه : صبح گاهى بود كه امّ سلمه مىگريست ، سبب گريهء او را پرسيدند ، خبر شهادت حسين عليه السّلام را داد و گفت : نديده بودم پيغمبر صلّى اللّه عليه و آله و سلّم را در خواب مگر ديشب كه او را با صورت متغيّر و با حالت اندوه ملاقات كردم . سبب آن حال را او پرسيدم فرمود : امشب حفر قبور مىكردم براى حسين و اصحابش . « 2 »\r\nاز جامع ترمذى « 3 » و فضايل سمعانى « 4 » نقل شده كه امّ سلمه پيغمبر خدا صلّى اللّه عليه و آله و سلّم را در خواب ديد كه خاك بر سر مبارك خود ريخته ، عرضه داشت كه اين چه حالت است ؟ فرمود : از كربلا مىآيم .\r\nو در جاى ديگر است كه آن حضرت گردآلود بود و فرمود : از دفن حسين فارغ شدم .\r\nو معروف است كه اجساد طاهره سه روز غير مدفون در زمين باقى ماندند .\r\nو از بعضى كتب نقل شده كه يك روز بعد از عاشورا دفن شدند ، و اين بعيد است زيرا كه عمر بن سعد روز يازدهم در كربلا بود براى دفن اجساد خبيثهء لشكر\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 232 .\r\n( 2 ) بحار الانوار ، ج 45 ، ص 230 .\r\n( 3 ) ترمذى هو الشّيخ الحافظ ابو عيسى محمّد بن عيسى بن سورة ، المتوفى سنة 275 ، و جامع احد الصّحاح السّت ، و ترمذ قرية قديمة على طرف نهر بلخ . مؤلف ( قدس سره ) .\r\n( 4 ) و السّمعانى هو ابو سعد عبد الكريم بن محمّد المروزى الشّافعى صاحب كتاب الأنساب و فضايل الصحابة و غيرهما ، توفّى بمرو سنة 562 . مؤلّف رحمه اللّه .\r\n","page_name":" 934 ","page_number":304},
  {"content":"\r\n\r\nخود . و اهل غاضريّه شب عاشورا از نواحى فرات كوچ كردند از خوف عمر سعد و به حسب اعتبار به اين زودى جرأت معاودت ننمايند .\r\nاز مقتل محمّد بن ابى طالب از حضرت باقر از پدرش امام زين العابدين عليهما السّلام روايت شده :\r\nمردمى كه حاضر معركه شدند و شهدا را دفن كردند بدن جون را بعد از ده روز يافتند كه بوى خوشى مانند مشك از او ساطع بود . « 1 »\r\nو مؤيّد اين خبر است آنچه در تذكرهء سبط است كه : زهير با حسين عليه السّلام كشته شد ، زوجه‌اش با غلام زهير گفت : برو و آقايت را كفن كن ، آن غلام رفت به كربلا پس ديد حسين عليه السّلام را برهنه ، با خود گفت كفن كنم آقاى خود را و برهنه بگذارم حسين عليه السّلام را ! نه به خدا قسم ، پس آن كفن را براى حضرت قرار داد و مولاى خود زهير را در كفن ديگر كفن كرد . « 2 »\r\nاز امالى شيخ طوسى ( ره ) معلوم شود در خبر ديزج كه به امر متوكّل براى تخريب قبر امام حسين عليه السّلام آمده بود ، كه بنى اسد بوريايى پاره آورده بودند و زمين قبر را با آن بوريا فرش كرده و جسد طاهر را بر روى آن بوريا گذارده و دفن نمودند .\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 23 ، از مقتل محمّد بن ابى طالب .\r\n( 2 ) تذكرة الخواص ، ص 256 با اختلاف .\r\n","page_name":" 935 ","page_number":305},
  {"content":"\r\n\r\n\r\nفصل سوم : در بيان ورود اهل بيت عليهم السّلام به كوفه و ذكر خبر مسلم جصّاص\r\n\r\n[ حمل سر شهدا پيش روى اهل بيت 
  ]\r\nچون ابن زياد را خبر رسيد كه اهل بيت عليهم السّلام به كوفه نزديك شده‌اند ، امر كرد سرهاى شهدا را كه ابن سعد از پيش فرستاده بود بازبرند و پيش روى اهل بيت سر نيزه‌ها نصب كنند و از جلو حمل دهند و به اتّفاق اهل بيت به شهر در آوردند و در كوچه و بازار بگردانند تا قهر و غلبه و سلطنت يزيد بر مردم معلوم گردد و بر هول و هيبت مردم افزوده شود . و مردم كوفه چون از ورود اهل بيت عليهم السّلام آگهى يافتند از كوفه بيرون شتافتند .\r\nمرحوم محتشم در اين مقام فرموده :\r\n چون بىكسان آل نبى در بدر شدند * در شهر كوفه ناله كنان نوحه‌گر شدند\r\nسرهاى سروران همه بر نيزه و سنان * در پيش روى اهل حرم جلوه‌گر شدند\r\nاز ناله‌هاى پردگيان ساكنان عرش * جمع از پى نظاره بهر رهگذر شدند\r\nبىشرم امّتى كه نترسيد از خدا * بر عترت پيمبر خود پرده در شدند\r\nدست از جفا نداشته بر زخم اهل بيت * هر دم نمك فشان به جفاى دگر شدند \r\nاز مسلم گچ‌كار روايت كرده‌اند كه گفت : عبيد اللّه بن زياد مرا به تعمير دار الأمارة گماشته بود ، هنگامى كه دست در كار بودم كه ناگاه صيحه و هياهويى عظيم از طرف محلّات كوفه شنيدم ، پس به آن خادمى كه نزد من بود گفتم كه : اين فتنه و آشوب در كوفه چيست ؟\r\n\r\n","description":"","footnote":"","page_name":" 936 ","page_number":306},
  {"content":"\r\n\r\nگفت : همين ساعت سر مردى خارجى كه بر يزيد خروج كرده بود مىآورند و اين انقلاب و آشوب به جهت نظارهء آن است .\r\nپرسيدم كه اين خارجى كه بوده ؟\r\nگفت : حسين بن على عليه السّلام . چون اين شنيدم صبر كردم تا آن خادم از نزد من بيرون رفت ، آن وقت دست و صورت را كه آلوده به گچ بود شستم و از پشت قصر الأمارة بيرون شدم تا به كناسه رسيدم ، پس در آن هنگام كه ايستاده بودم و مردم نيز ايستاده منتظر آمدن اسيران و سرهاى بريده بودند كه ناگاه ديدم قريب به چهل محمل و هودج پيدا شد كه بر چهل شتر حمل داده بودند و در ميان آن‌ها زنان و حرم حضرت سيّد الشهداء عليه السّلام و اولاد فاطمه بودند ، و ناگاه ديدم كه على بن الحسين عليه السّلام را بر شتر برهنه سوار است و از زحمت زنجير ، خون از رگهاى گردنش جارى است و از روى اندوه و حزن شعرى چند قرائت مىكند كه حاصل مضمون اشعار چنين است : « 1 » اى امّت بدكار ! خدا خبر ندهد شما را كه رعايت جدّ ما در حق ما نكرديد و در روز قيامت كه ما و شما نزد او حاضر شويم چه جواب خواهيد گفت ؟ ما را بر شتران برهنه سوار كرده‌ايد و مانند اسيران مىبريد گويا كه ما هرگز به كار دين شما نيامده‌ايم ، و ما را ناسزا مىگوييد و دست بر هم مىزنيد و به كشتن ما شادى مىكنيد ، واى بر شما ، مگر نمىدانيد كه رسول خدا صلّى اللّه عليه و آله و سلّم و سيّد انبياء صلّى اللّه عليه و آله و سلّم جدّ من است ؟ ! اى واقعهء كربلا اندوهى بر دل ما گذاشتى كه هرگز تسكين نمىيابد .\r\nمسلم گفت كه : مردم كوفه را ديدم كه بر اطفال اهل بيت رقّت و ترحّم مىكردند و نان و خرما و گردو براى ايشان مىآوردند ، آن اطفال گرسنه مىگرفتند . امّ كلثوم آن نان پاره‌ها و گردو و خرما را از دست و دهان كودكان مىربود و مىافكند ، پس بانگ\r\n\r\n\r\n","description":"","footnote":"\r\n( 1 )\r\n يا امّة السوء ! لا سقيا لربعكم * يا امة لم تراعى جدّنا فينا ! \r\nالأبيات\r\n","page_name":" 937 ","page_number":307},
  {"content":"\r\n\r\nبر اهل كوفه زد و فرمود :\r\nيا اهل الكوفه ! انّ الصّدقة علينا حرام .\r\nدست از بذل اين اشياء بازگيريد كه صدقه بر ما اهل بيت روا نيست .\r\nزنان كوفيان از مشاهدهء اين احوال زار زار مىگريستند .\r\nامّ كلثوم سر از محمل بيرون كرد ، فرمود : اى اهل كوفه ! مردان شما ما را مىكشند و زنان شما بر ما مىگريند ! خدا در روز قيامت ما بين ما و شما حكم فرمايد .\r\nهنوز اين سخن در دهان داشت كه صداى ضجّه و غوغا برخاست و سرهاى شهدا را بر نيزه كرده بودند آوردند ، و از پيش روى سرها سر حسين عليه السّلام را حمل مىدادند و آن سرى بود تا بنده و درخشنده ، شبيه‌ترين مردم به رسول خدا صلّى اللّه عليه و آله و سلّم و محاسن شريفش سياهيش مانند شبه « 1 » مشگى بود و بن موها سفيد بود زيرا كه خضاب از عارض آن حضرت جدا شده بود و طلعتش چون ماه مىدرخشيد ، و باد محاسن شريفش را از راست و چپ جنبش مىداد ، زينب را چون نگاه به سر مبارك افتاد جبين خود را بر چوب مقدّم محمل زد چنانچه خون از زير مقنعه‌اش فرو ريخت ، و از روى سوز دل با سر خطاب كرد و اشعارى فرمود كه صدر آن اين بيت است :\r\n يا هلالا ! لمّا استتمّ كمالا * غاله خسفه فأبدى غروبا ( الخ ) « 2 » \r\nمؤلف گويد : كه ذكر محامل و هودج در غير خبر مسلم جصّاص نيست ، و اين خبر را گرچه علامه مجلسى نقل فرموده لكن مأخذ نقل آن منتخب طريحى و كتاب نور العين است كه حال هر دو كتاب بر اهل فنّ حديث مخفى نيست ، و نسبت شكستن سر به جناب زينب عليها السّلام و اشعار معروفه نيز بعيد است از آن مخدّره كه عقيله هاشميّين ، و عالمه غير معلّمه و رضيعهء ثدى نبوّت ، و صاحب مقام رضا و\r\n\r\n\r\n","description":"","footnote":"\r\n( 1 ) شبه مهره سياه است معرّبش سبج است .\r\n( 2 ) بحار الأنوار ، ج 45 ، ص 114 .\r\n","page_name":" 938 ","page_number":308},
  {"content":"\r\n\r\nتسليم است .\r\nو آنچه از مقاتل معتبره معلوم مىشود حمل ايشان بر شتران بوده كه جهاز ايشان پلاس و روپوش نداشته ، بلكه در ورود ايشان به كوفه موافق روايت حذلم « 1 » بن ستير كه شيخان نقل كرده‌اند به حالتى بوده كه محصور ميان لشكريان بوده‌اند چون خوف فتنه و شورش مردم كوفه بوده چه در كوفه شيعهء بسيار بوده « 2 » و زن‌هايى كه خارج شهر آمده بودند گريبان چاك زده و موها پريشان كرده بودند و گريه و زارى مىنمودند . و روايت حذلم بعد از اين بيايد .\r\nو بالجمله فرزندان احمد مختار و جگرگوشه حيدر را چون اسراى كفّار با سرهاى شهدا وارد كوفه كردند ، زن‌هاى كوفيان بر بالاى بام‌ها رفته بودند كه ايشان را نظاره كنند . همين كه ايشان را عبور مىدادند زنى از بالاى بام آواز برداشت :\r\nمن اىّ الأسارى انتنّ ؟ شما اسيران از اسيران كدام مملكت و كدام قبيله‌ايد ؟\r\nگفتند : ما اسيران آل محمّديم ، آن زن چون اين بشنيد از بام به زير آمد و هر چه چادر و مقنعه داشت جمع كرد و بر ايشان بخش نمود ، ايشان گرفتند و خود را به آن‌ها پوشانيدند . « 3 »\r\nمؤلّف گويد : كه شيخ عالم جليل القدر ، مرحوم حاج ملا احمد نراقى - عطّر اللّه مرقده - در كتاب سيف الأمّة از كتاب ارمياى پيغمبر نقل كرده كه در اخبار از سيّد الشهداء عليه السّلام در فصل چهارم آن فرموده آنچه خلاصه‌اش اين است كه :\r\nچه شد و چه حادثه‌اى روى داد كه رنگ بهترين طلاها تار شد ، و سنگهاى بناى عرش الهى پراكنده شدند ، و فرزندان بيت المعمور كه به اولين طلا زينت داده شده بودند و از جميع مخلوقات نجيب‌تر بودند چون سفال كوزه‌گران پنداشته شدند در\r\n\r\n\r\n","description":"","footnote":"\r\n( 1 ) حذام . خ . ل\r\n( 2 ) در كامل بهائى است كه چون ابن زياد حكم كرد كه سر مقدّس را در كوچه‌هاى كوفه بگردانند در جميع كوچه‌ها و قبايل صد هزار خلق در نظارهء آن سر جمع شدند بعضى به تعزيت و بعضى به تهنيت . مؤلّف رحمه اللّه [ كامل ، ج 2 ، ص 290 
  ]\r\n( 3 ) نك : الملهوف ، ص 189 ؛ بحار الأنوار ، ج 45 ، ص 108 .\r\n","page_name":" 939 ","page_number":309},
  {"content":"\r\n\r\nوقتى كه حيوانات پستان‌هاى خود را برهنه كرده بچه‌هاى خود را شير مىدادند .\r\nعزيزان من در ميان امّت بىرحم دل سخت چوب خشك شده در بيابان گرفتار مانده‌اند ، و از تشنگى زبان طفل شيرخواره به كامش چسبيده ، در چاشتگاهى كه همه كودكان نان مىطلبيدند چون بزرگان آن كودكان را كشته بودند كسى نبود كه نان به ايشان دهد .\r\nآنانى كه در سفرهء عزت تنعم مىكردند و سر راه‌ها هلاك شدند . پس واى بر غريبى ايشان ، بر طرف شدند عزيزان من به نحوى كه بر طرف شدن ايشان از بر طرف شدن قوم سدوم عظيم‌تر شد ، زيرا كه آن‌ها هر چند بر طرف شدند امّا كسى دست به ايشان نگذاشت ، امّا اين‌ها با وجود آن كه از راه پاكى و عصمت مقدّس بودند و از برف سفيدتر و از شير بىغش‌تر و از ياقوت درخشان‌تر .\r\nروىهاى ايشان از شدّت مصيبت‌هاى دوران متغيّر گشته بود كه در كوچه‌ها شناخته نشدند زيرا كه پوست ايشان به استخوانها چسبيده بود .\r\nفقير گويد : كه از اين فقره از كتاب آسمانى كه ظاهرا اشاره به همين واقعه در كوفه باشد معلوم شد سرّ سؤال آن زن : من اىّ الأسارى انتن ، و اللّه العالم .\r\nشيخ مفيد و شيخ طوسى از حذلم بن ستير روايت كرده‌اند كه گفت : من در ماه محرّم سال شصت و يكم وارد كوفه گشتم و آن هنگامى بود كه حضرت علىّ بن الحسين عليه السّلام را با زنان اهل بيت به كوفه وارد مىكردند و لشكر ابن زياد بر ايشان احاطه كرده بودند و مردم كوفه از منازل خود به جهت تماشا بيرون آمده بودند ، چون اهل بيت را بر آن شتران بىروپوش و برهنه وارد كردند ، زنان كوفه به حال ايشان رقّت كرده گريه و ندبه آغاز نمودند . در آن حال علىّ بن الحسين عليه السّلام را ديدم كه از كثرت علّت و مرض رنجور و ضعيف گشته و غل جامعه بر گردنش نهاده‌اند و دست‌هايش را به گردن مغلول كرده‌اند و آن حضرت به صداى ضعيفى مىفرمود كه اين زن‌ها بر ما گريه مىكنند ، پس ما را كه كشته است ! .\r\n\r\n","description":"","footnote":"","page_name":" 940 ","page_number":310},
  {"content":"\r\n\r\n\r\n[ خطبهء آتشين بانوى قهرمان كربلا زينب عليها السّلام در كوفه 
  ]\r\nو در آن وقت حضرت زينب عليها السّلام آغاز خطبه كرد ، و به خدا قسم كه من زنى با حيا و شرم ، افصح و انطق از جناب زينب دختر علىّ عليه السّلام نديدم كه گويا از زبان پدر سخن مىگويد ، و كلمات امير المؤمنين عليه السّلام از زبان او فرو مىريزد ، در ميان آن ازدحام و اجتماع كه از هر سو صدايى بلند بود ، به جانب مردم اشارتى كرد كه خاموش باشيد ، در زمان نفس‌ها به سينه برگشت و صداى جرس‌ها ساكت شد . « 1 »\r\nآنگاه شروع به خطبه كرد و بعد از سپاس يزدان پاك و درود بر خواجهء لولاك فرمود :\r\nاى اهل كوفه ! اى اهل خديعه و خذلان ! آيا بر ما مىگرييد و ناله سر مىدهيد ؟ هرگز بازنايستد اشك چشم شما ، و ساكن نگردد نالهء شما ، جز اين نيست كه مثل شما مثل آن زنى است كه رشتهء خود را محكم مىتابد و باز مىگشود « 2 » چه شما نيز رشتهء ايمان را ببستيد و بازگسستيد و به كفر برگشتيد .\r\nنيست در ميان شما خصلتى و شيمتى « 3 » جز لاف زدن و خودپسندى كردن و دشمن دارى و دروغ گفتن و به سبك كنيزان تملّق كردن و مانند اعدا غمّازى كردن ، مثل شما مثل گياه و علفى است كه در مزبله روييده باشد ، يا گچى است كه آلايش قبرى به آن كرده شده باشد .\r\nپس بد توشه‌اى بود كه نفس‌هاى شما از براى شما در آخرت ذخيره نهاده و خشم خدا را بر شما لازم كرد و شما را جاودانه در دوزخ جاى داد از پس آن كه ما را كشتيد بر ما مىگرييد ؟ سوگند با خدا كه شما به گريستن سزاواريد ، پس بسيار\r\n\r\n\r\n","description":"","footnote":"\r\n( 1 ) يعنى چون مردم ديدند كه جناب زينب عليها السّلام اشاره به سكوت كرده خواست تكلّم فرمايد سكوت اختيار كردند و از رفتن توقّف نمودند تا گوش دهند چه مىفرمايد و چون مردم از رفتن بازايستادند لا جرم زنگ‌ها از صدا افتاد ، و امّا بيانات وارده بعضى از اهل خبر كه اين را يكى از كرامات جناب زينب عليها السّلام شمرده‌اند از اجتهادات است . و از براى جلالت قدر آن مخدّره محتاج به نقل اين كرامت‌ها نيست . مؤلّف رحمه اللّه .\r\n( 2 ) اقتباس از آيه 92 سورهء نحل .\r\n( 3 ) شيمت : خوى .\r\n","page_name":" 941 ","page_number":311},
  {"content":"\r\n\r\nبگرييد و كم بخنديد ، چه آن كه ساحت خود را به عيب و عار ابدى آلايش داديد كه لوث آن به هيچ آبى هرگز شسته نگردد و چگونه توانيد شست ؟ و با چه تلافى خواهيد كرد كشتن جگرگوشهء خاتم پيغمبران ، و سيّد جوانان اهل بهشت ، و پناه نيكوان شما ، و مفرغ بليّات شما ، و علامت مناهج « 1 » شما و روشن كنندهء محجّهء شما ، و زعيم ، و متكلّم حجج شما كه در هر حادثه به او پناه مىبرديد و دين و شريعت را از او مىآموختيد .\r\nآگاه باشيد كه بزرگ وزرى « 2 » براى حشر خود ذخيره نهاديد ، پس هلاكت از براى شما باد و در عذاب به روى در افتيد و از سعى و كوشش خود نوميد شويد و دست‌هاى شما بريده باد و پيمان شما مورث خسران « 3 » و زيان باد ، همانا به غضب خدا بازگشت نموديد و ذلّت و مسكنت بر شما احاطه كرد .\r\nواى بر شما آيا مىدانيد كه چه جگرى از رسول خدا صلّى اللّه عليه و آله و سلّم شكافتيد ؟ و چه خونى از او ريختيد ؟ و چه پردگيان عصمت او را از پرده بيرون افكنديد ؟ ، امرى فظيع و داهيهء عجيب به جا آورديد كه نزديك است آسمان‌ها از آن بشكافد و زمين پاره شود و كوه‌ها پاره گردد و اين كار قبيح و ناستودهء شما زمين و آسمان را گرفت ، آيا تعجّب كرديد كه از آثار اين كارها از آسمان خون باريد ؟ آنچه در آخرت بر شما ظاهر خواهد گرديد از آثار آن عظيم‌تر و رسواتر خواهد بود ، پس بدين مهلت كه يافتيد خوشدل و مغرور نباشيد چه خداوند به مكافات عجلت نكند ، و بيم ندارد كه هنگام انتقام بگذرد و خداوند در كمين‌گاه گناهكاران است .\r\nراوى گفت : پس آن مخدّره ساكت گرديد و من نگريستم كه مردم كوفه از استماع اين كلمات در حيرت شده بودند و مىگريستند و دستها به دندان مىگزيدند .\r\nو پير مردى را همىديدم كه اشك چشمش بر روى و مو مىدويد و مىگفت :\r\n\r\n\r\n","description":"","footnote":"\r\n( 1 ) مناهج ، جمع منهج ، راه روشن و واضح و علامت منهج كنايه از هادى و راهنما است .\r\n( 2 ) وزر : گناه .\r\n( 3 ) مورث : موجب ، سبب . خسران : زيان .\r\n","page_name":" 942 ","page_number":312},
  {"content":"\r\n\r\n كهولهم خير الكهول و نسلهم * اذا عدّ نسل لا يخيب و لا يخزى « 1 » \r\nو به روايت صاحب احتجاج در اين وقت حضرت علىّ بن الحسين عليه السّلام فرمود :\r\nاى عمّه ! خاموشى اختيار فرما ، و باقى را از ماضى اعتبار گير ، و حمد خداى را كه تو عالمى مىباشى كه معلّم نديدى ، و دانايى باشى كه رنج دبستان نكشيدى ، و مىدانى كه بعد از مصيبت جزع كردن سودى نمىكند ، و به گريه و ناله آن كه از دنيا رفته باز نخواهد گشت . « 2 »\r\nو از براى فاطمه دختر امام حسين عليه السّلام « 3 » و امّ كلثوم « 4 » نيز دو خطبه نقل شده ، لكن مقام را گنجايش نقل نيست .\r\nسيّد ابن طاووس بعد از نقل آن خطبه فرموده كه : مردم صداها به صيحه و نوحه بلند كردند و زنان گيسوها پريشان نمودند و خاك بر سر مىريختند و چهره‌ها بخراشيدند و طپانچه‌ها بر صورت زدند و ندبه به ويل و ثبور آغاز كردند ، و مردان ريش‌هاى خود را همىكندند و چندان بگريستند كه هيچ‌گاه ديده نشد كه زنان و مردان چنين گريه كرده باشند .\r\n\r\n[ خطبهء تاريخى امام سجاد عليه السّلام 
  ]\r\nپس حضرت سيّد سجّاد عليه السّلام اشارت فرمود مردم را كه خاموش شويد و شروع فرمود به خطبه خواندن ، پس ستايش كرد خداوند يكتا را ، و درود فرستاد محمّد مصطفى صلّى اللّه عليه و آله و سلّم را پس از آن فرمود كه :\r\nايّها النّاس ! هر كه مرا شناسد ، شناسد و هر كس نشناسد بداند كه : منم علىّ بن\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 162 .\r\n( 2 ) الاحتجاج طبرسى ، ج 2 ، ص 109 - 114 ؛ بلاغات النساء ، ص 23 ؛ سفينة البحار ، ج 1 ، ص 558 ؛ مثير الاحزان ، ص 16 ؛ بحار الأنوار ، ج 15 ، ص 162 ؛ الفتوح ، 5 ، ص 222 .\r\n( 3 ) الاحتجاج طبرسى ، ج 2 ، ص 104 ؛ الملهوف ، ص 104 ؛ بحار الأنوار ، ج 45 ، ص 110 ؛ ناسخ التواريخ ، زندگانى امام حسين عليه السّلام ، ج 3 ، ص 42 ؛ مثير الاحزان ، ص 87 ؛ رياحين الشريعه ، ج 3 ، ص 285 - 289 .\r\n( 4 ) الملهوف ، چاپ اسوه ، ص 198 ؛ رياحين الشريعة ، ج 3 ، ص 248 ؛ ناسخ ، ج 3 ، ص 48 .\r\n","page_name":" 943 ","page_number":313},
  {"content":"\r\n\r\nالحسين بن علىّ بن ابى طالب ( عليه السّلام ) ، منم پسر آن كس كه او را در كنار فرات ذبح كردند بىآن كه از او خونى طلب داشته باشند ، منم پسر آن كه هتك حرمت او نمودند ، و مالش را به غارت بردند ، و عيالش را اسير كردند ، منم فرزند آن كه او را به قتل صبر كشتند ، « 1 » و همين فخر مرا كافى است .\r\nاى مردم ! سوگند مىدهم شما را به خدا آيا فراموش كرديد شما كه نامه‌ها به پدر من نوشتيد ، چون مسألت شما را اجابت كرد از در خديعت بيرون شديد ، آيا ياد نمىآوريد كه با پدرم عهد بستيد و دست بيعت فرا داديد آن‌گاه او را كشتيد و مخذول « 2 » داشتيد ؟ پس هلاكت باد شما را براى آنچه براى خود به آخرت فرستاديد ، چه زشت است رأيى كه براى خود پسنديديد ، با كدام چشم به سوى رسول خدا صلّى اللّه عليه و آله و سلّم نظر خواهيد كرد گاهى كه بفرمايد شماها را كه كشتيد عترت مرا و هتك كرديد حرمت مرا و نيستيد شما از امت من ؟\r\n\r\n[ بازتاب خطبه‌ها 
  ]\r\nچون سيّد سجّاد عليه السّلام سخن بدين جا آورد ، صداى گريه از هر ناحيه و جانبى بلند شد ، بعضى بعضى را مىگفتند : هلاك شديد و ندانستيد . ديگر باره حضرت آغاز سخن كرد و فرمود :\r\nخدا رحمت كند مردى را كه قبول كند نصيحت مرا ، و حفظ كند وصيّت مرا در راه خدا و رسول خدا و اهل بيت او ، چه ما را با رسول خدا صلّى اللّه عليه و آله و سلّم متابعتى شايسته و اقتدايى نيكو است .\r\nمردمان همگى عرض كردند كه : يا بن رسول اللّه ! ما همگى پذيراى فرمان توييم ، و نگاهبان عهد و پيمان و مطيع امر توييم ، و هرگز از تو روى نتابيم و به هر چه امر\r\n\r\n\r\n","description":"","footnote":"\r\n( 1 ) فى الحديث نهى عن قتل شىء من الدّواب صبرا هو ان يمسك شىء من ذوات الرّوح حيّا ثمّ يرمى بشىء حتى يموت . كذا فى النّهاية [ و نيز نك : لسان العرب ، ج 4 ، ص 438 
  ]\r\n( 2 ) مخذول : بىياور .\r\n","page_name":" 944 ","page_number":314},
  {"content":"\r\n\r\nفرمايى تقديم خدمت نماييم ، و حرب كنيم با هر كه ساختهء حرب تو است ، و از در صلح بيرون شويم با هر كه با تو در طريق صلح و سازش است تا گاهى كه يزيد را مأخوذ داريم و خون خواهى كنيم از آنان كه با تو ظلم كردند و بر ما ستم نمودند .\r\nحضرت فرمود :\r\nهيهات هيهات ! اى غدّاران « 1 » حيلت اندوز ، « 2 » كه جز خدعه و مكر خصلتى به دست نكرديد . ديگر من فريب شماها را نمىخورم مگر باز اراده كرده‌ايد كه با من روا داريد آنچه با پدران من به جا آورديد ؟ حاشا و كلّا « 3 » به خدا قسم هنوز جراحاتى كه از شهادت پدرم در جگر و دل ما ظاهر گشته بهبودى پيدا نكرده ! چه آن كه ديروز بود كه پدرم با اهل بيت شهيد گشتند .\r\nو هنوز مصايب رسول خدا صلّى اللّه عليه و آله و سلّم و پدرم و برادرانم مرا فراموش نگشته ، و حزن و اندوه بر ايشان در حلق من كاوش مىكند و تلخى آن در دهانم و سينه‌ام فرسايش مىنمايد ، و غصّهء آن در راه سينهء من جريان مىكند ، من از شما همىخواهم كه نه با ما باشيد و نه بر ما ، و فرمود :\r\n لا غرو إن قتل الحسين فشيخه * قد كان خيرا من حسين و أكراما\r\nفلا تفرحوا يا اهل كوفانى بالّذى * اصيب حسين كان ذلك أعظما\r\nقتيل بشطّ النّهر روحى فداؤه * جزاء الّذى أراده ، نار جهنّما « 4 » \r\nثمّ قال\r\n رضينا منكم رأسا برأس ، * فلا يوم لنا و لا يوم علينا . \r\n\r\n\r\n","description":"","footnote":"\r\n( 1 ) غداران ، جمع غادر پيمان‌شكن .\r\n( 2 ) حيلت اندوز نيرنگ باز .\r\n( 3 ) اين دو كلمه در مقام انكار گفته مىشود : يعنى چنين نيست .\r\n( 4 ) الملهوف ، ص 192 - 200 ، مثير الاحزان ، ص 89 ؛ الاحتجاج طبرسى ، ج 2 ، ص 117 - 119 ؛ بحار الأنوار ، ج 45 ، ص 112 .\r\n","page_name":" 945 ","page_number":315},
  {"content":"\r\n\r\n\r\nفصل چهارم : در بيان ورود اهل بيت عليهم السّلام به مجلس ابن زياد ملعون\r\n\r\n[ سر آن حضرت در مجلس ابن زياد 
  ]\r\nعبيد اللّه زياد چون از ورود اهل بيت به كوفه آگه شد ، مردم كوفه را از خاصّ و عامّ اذن عامّ داد لا جرم مجلس او از حاضر و بادى « 1 » انجمن و آكنده شد ، آن‌گاه امر كرد تا سر حضرت سيّد الشهداء عليه السّلام را حاضر مجلس كنند ، پس آن سر مقدّس را به نزد او گذاشتند ، از ديدن آن سر مقدّس سخت شاد شد و تبسّم نمود ، و او را قضيبى در دست بود كه بعضى آن را چوبى گفته‌اند و جمعى تيغى رقيق دانسته‌اند ، و سر آن قضيب « 2 » را به دندان ثناياى « 3 » جناب امام حسين عليه السّلام مىزد و مىگفت :\r\nحسين را دندانهاى نيكو بوده .\r\nزيد بن ارقم كه از اصحاب رسول خدا صلّى اللّه عليه و آله و سلّم بوده در اين وقت پير مردى گشته در مجلس آن ميشوم حاضر بود ، چون اين بديد گفت : اى پسر زياد ! قضيب خود را از اين لب‌هاى مبارك بردار ، سوگند به خداوندى كه جز او خداوندى نيست كه من\r\n\r\n\r\n","description":"","footnote":"\r\n( 1 ) بادى : صحرانشين . حاضر : مجاور .\r\n( 2 ) و شايد همين قضيب بوده كه از بابت تجسّم اعمال به صورت مار بر زخمى شده كه در جمله‌اى از كتب علماى تاريخ نقل شده كه در زمان مختار سر نحس اين كافر را كه در ميان سر قتله بود و بر زمين انداخته بودند و مردم تماشا مىنمودند كه مارى در سوراخ بينى و دهان او داخل مىشود و بيرون مىآيد و مردم مىگفتند : قد جاءت قد جاءت يعنى مار بازآمد . و اين عمل مكرّر واقع شد و از تاريخ طبرى مستفاد مىشود كه ابن زياد ملعون يك ساعت آن قضيب را به دندانهاى نازنين آن حضرت مىزد مكرّر و متوالى مثل باران كه بر زمين مىبارد . مؤلّف رحمه اللّه .\r\n( 3 ) ثنايا : دندان‌هاى پيشين دهان .\r\n","page_name":" 946 ","page_number":316},
  {"content":"\r\n\r\nمكرّر ديدم رسول خدا صلّى اللّه عليه و آله و سلّم را بر اين لب‌ها كه موضع قضيب خود كرده‌اى بوسه مىزد ، اين بگفت و سخت بگريست .\r\nابن زياد گفت : خدا چشم‌هاى تو را بگرياند اى دشمن خدا ! آيا گريه مىكنى كه خدا به ما فتح و نصرت داده است ؟ اگر نه اين بود كه پير فرتوت ( سالخورده و خرف شده ) گشته‌اى و عقل تو زايل شده مىفرمودم تا سر تو را از تن دور كنند .\r\nزيد كه چنين ديد از جا برخاست و به سوى منزل خويش بشتافت . « 1 »\r\nآن‌گاه عيالات جناب امام حسين عليه السّلام را چون اسيران روم در مجلس آن ميشوم وارد كردند .\r\n\r\n[ ابن زياد و آزادگان 
  ]\r\nراوى گفت كه : داخل آن مجلس شد جناب زينب عليها السّلام خواهر امام حسين عليه السّلام متنكّره « 2 » و پوشيده بود پست‌ترين جامه‌هاى خود را و به كنارى از قصر الأماره رفت و آنجا بنشست و كنيزكان در اطرافش در آمدند و او را احاطه كردند .\r\nابن زياد گفت : اين زن كه بود كه خود را كنارى كشيد ؟ كسى جوابش نداد ، ديگر باره پرسيد پاسخ نشنيد ، تا مرتبه سيّم يكى از كنيزان گفت : اين زينب دختر فاطمه ، دختر رسول خدا صلّى اللّه عليه و آله و سلّم است .\r\nابن زياد چون اين بشنيد رو به سوى او كرد و گفت : حمد خداى را كه رسوا كرد شما را و كشت شما را و ظاهر گردانيد دروغ شما را .\r\nجناب زينب عليها السّلام فرمود : حمد خدا را كه ما را گرامى داشت به محمّد صلّى اللّه عليه و آله و سلّم پيغمبر خود و پاك و پاكيزه داشت ما را از هر رجسى و آلايشى ، همانا رسوا مىشود فاسق ، و دروغ مىگويد فاجر و ما به حمد اللّه از آنان نيستيم و آن‌ها ديگرانند .\r\nابن زياد گفت : چگونه ديدى كار خدا را با برادر و اهل بيت تو ؟\r\n\r\n\r\n","description":"","footnote":"\r\n( 1 ) طبرى ، ج 4 ، ص 349 ، و نيز نك : الارشاد ، ج 2 ، ص 115 .\r\n( 2 ) متنكره : ناشناس ، به هيأتى كه كسى او را نشناسد .\r\n","page_name":" 947 ","page_number":317},
  {"content":"\r\n\r\nجناب زينب عليها السّلام فرمود : نديدم از خدا جز نيكى و جميل « 1 » را چه آل رسول جماعتى بودند كه خداوند از براى قربت محلّ و رفعت مقام حكم شهادت بر ايشان نگاشته بود لا جرم به آنچه خدا از براى ايشان اختيار كرده بود اقدام كردند و به جانب مضجع خويش شتاب كردند ، و لكن زود باشد كه خداوند تو را و ايشان را در مقام پرسش بازدارد و ايشان با تو احتجاج و مخاصمت كنند ، آن وقت ببين غلبه از براى كيست و رستگارى كه راست ؟ مادر تو بر تو بگريد اى پسر مرجانه .\r\nابن زياد از شنيدن اين كلمات در خشم شد و گويا قصد اذيّت يا قتل آن مكرّمه كرد . عمرو بن حريث كه حاضر مجلس بود انديشهء او را به قتل زينب عليها السّلام دريافت .\r\nاز در اعتذار بيرون شد كه اى امير ! او زنى است و بر گفتهء زنان مؤاخذه نبايد كرد .\r\nپس ابن زياد گفت كه : خدا شفا داد دل مرا از قتل برادر طاغى « 2 » تو و متمرّدان « 3 » اهل بيت تو .\r\nجناب زينب عليها السّلام رقّت كرد و بگريست و گفت : بزرگ ما را كشتى و اصل و فرع ما را قطع كردى و از ريشه بر كندى اگر شفاى تو در اين بود پس شفا يافتى ، ابن زياد گفت اين زن سجاعه « 4 » است يعنى سخن به سجع و قافيه مىگويد : و قسم به جان خودم كه ، پدرش نيز سجّاع و شاعر بود .\r\n\r\n\r\n","description":"","footnote":"\r\n( 1 ) مثير الاحزان ، ص 90 .\r\n( 2 ) طاغى : سركش .\r\n( 3 ) متمرد : كسى كه از حد خود تجاوز كرده است .\r\n( 4 ) همين معنى ترجمه سجّاعه ( به سين مهمله ) است و محتمل است كه شجاعه ( به شين معجمه ) باشد يعنى زن پردل و دلير و شجاع است چنانچه در منتهى الأرب شجاعه ( بالتثليث ) زن پردل و دلاور در شدّت . فقير گويد كه : كافى است در پردلى جناب زينب عليها السّلام كه در مجمع بزرگ آن دبّ اكبر را تعبير و سرزنش كرد به مادرش مرجانه و آن كنيزكى بود زانيهء مشهوره به زنا .\r\nو قد اشار اليها امير المؤمنين عليه السّلام فى قوله للميثم التمّار : ليأخذنّك العتل الزّنيم ابن الامة الفاجرة عبيد اللّه بن زياد .\r\nو اشار اليها ايضا الشّاعر فى هذا البيت :\r\n لعن اللّه حيث حلّ زيادا * و ابنه و العجوز ذات البعول \r\nمؤلّف رحمه اللّه - ذات البعول : زنى كه داراى چند شوهر است . و مراد ، مرجانه است .\r\n","page_name":" 948 ","page_number":318},
  {"content":"\r\n\r\nجناب زينب عليها السّلام جواب فرمود كه مرا حالت و فرصت سجع نيست . « 1 »\r\nو به روايت ابن نما فرمود كه : من عجب دارم از كسى كه شفاى او به كشتن ائمّهء خود حاصل مىشود و حال آن كه مىداند كه در آن جهان از وى انتقام خواهند كشيد . « 2 »\r\n\r\n[ گفتگوى ابن زياد با حضرت سجاد عليه السّلام 
  ]\r\nاين وقت آن معلون به جانب سيّد سجّاد عليه السّلام نگريست و پرسيد اين جوان كيست ؟\r\nگفتند : على فرزند حسين است .\r\nابن زياد گفت : مگر على بن الحسين نبود كه خداوند او را كشت ؟\r\nحضرت فرمود كه : مرا برادرى بود كه او نيز على بن الحسين نام داشت لشكريان او را كشتند .\r\nابن زياد گفت : بلكه خدا او را كشت .\r\nحضرت فرمود :  اللَّهُ يَتَوَفَّى الْأَنْفُسَ حِينَ مَوْتِها .  « 3 » خدا مىميراند نفوس را ، گاهى كه مرگ ايشان فرا رسيده .\r\nابن زياد در غضب شد و گفت : تو را آن جرأت است كه جواب به من دهى و حرف مرا ردّ كنى ؟ بياييد او را ببريد و گردن زنيد .\r\nجناب زينب عليها السّلام كه فرمان قتل آن حضرت را شنيد سراسيمه و آشفته به آن جناب چسبيد و فرمود : اى پسر زياد ! كافى است تو را اين همه خون كه از ما ريختى و دست به گردن حضرت سجّاد عليه السّلام در آورد و فرمود : به خدا قسم كه از وى جدا نشوم اگر مىخواهى او را بكشى مرا نيز با او بكش .\r\nابن زياد به حضرت زينب و امام زين العابدين عليهما السّلام نظر كرد و گفت : عجب است\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 115 - 116 .\r\n( 2 ) مثير الاحزان ، ص 91 .\r\n( 3 ) سورهء زمر ، آيهء 42 .\r\n","page_name":" 949 ","page_number":319},
  {"content":"\r\n\r\nاز علاقهء رحم و پيوند خويشاوندى ، به خدا سوگند كه من چنان يافتم كه زينب از روى واقع مىگويد و دوست دارد كه با او كشته شود ، دست از على بازداريد كه او را همان مرضش كافى است . « 1 »\r\nو به روايت سيّد ابن طاووس ، حضرت سجّاد عليه السّلام فرمود ، كه : اى عمّه ! خاموش باش تا من او را جواب گويم ، و به ابن زياد فرمود كه ، مرا به كشتن مىترسانى ؟ مگر نمىدانى كه كشته شدن عادت ما است و شهادت كرامت و بزرگوارى ما است . « 2 »\r\n\r\n[ رباب و سر امام حسين عليه السّلام 
  ]\r\nو نقل شده كه رباب دختر امرء القيس كه زوجهء امام حسين عليه السّلام بود در مجلس ابن زياد سر مطهّر را بگرفت و در بر آن سر بوسه داد و آغاز ندبه كرد و گفت :\r\n وا حسينا فلا نسيت حسينا * أقصدته أسنّة الادعياء\r\nغادروه بكربلاء صريعا * لا سقى اللّه جانبى كربلاء « 3 » \r\nحاصل مضمون آن كه : وا حسيناه ، من فراموش نخواهم كرد حسين را و فراموش نخواهم نمود كه دشمنان نيزه‌ها بر بدن او زدند كه خطا نكرد ، و فراموش نخواهم نمود كه جنازهء او را در كربلا روى زمين گذاشتند و دفن نكردند .\r\nو در كلمهء لا سقى اللّه جانبى كربلاء اشاره به عطش آن حضرت كرد . و الحقّ آن حضرت را فراموش نكرد چنانچه در فصل آخر معلوم خواهد شد .\r\n\r\n[ اسكان اسيران 
  ]\r\nراوى گفت : پس ابن زياد امر كرد كه حضرت على بن الحسين عليه السّلام را با اهل بيت بيرون بردند و در خانه‌اى كه در پهلوى مسجد جامع بود جاى دادند .\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 116 - 117 .\r\n( 2 ) الملهوف ، ص 202 .\r\n( 3 ) تذكرة الخواص ، ص 260 ؛ ادب الطف ، ج 1 ، ص 61 .\r\n","page_name":" 950 ","page_number":320},
  {"content":"\r\n\r\nجناب زينب عليها السّلام فرمود كه : به ديدن ما نيايد زنى مگر كنيزان و مماليك ، چه ايشان اسيرانند و ما نيز اسيرانيم . « 1 »\r\nقلت : و يناسب فى هذا المقام آن اذكر شعر ابى قيس بن الاسلت الاوسى :\r\n و يكرمها جاراتها فيزرنها * و تعتلّ عن اتيانهنّ فتعذر\r\nو ليس لها ان تستهين بجارة * و لكنّها منهن تحيى « 2 » و تخفر \r\nپس امر كرد ، ابن زياد كه سر مطهّر را در كوچه‌هاى كوفه بگردانند .\r\n\r\n[ ذكر مقتل عبد اللّه بن عفيف ازدى رحمه اللّه : 
  ]\r\nشيخ مفيد ( ره ) فرمود : پس ، ابن زياد از مجلس خود برخاست و به مسجد رفت و بر منبر بر آمد و گفت : حمد و سپاس خداوندى را كه ظاهر ساخت حقّ و اهل حقّ را و نصرت داد امير المؤمنين يزيد بن معاويه و گروه او را و كشت دروغگوى پسر دروغگو را و اتباع او را .\r\nاين وقت عبد اللّه بن عفيف ازدى كه از بزرگان شيعيان امير المؤمنين عليه السّلام و از زهّاد و عبّاد بود و چشم چپش در جنگ جمل و چشم ديگرش در صفّين نابينا شده بود و پيوسته ملازمت مسجد اعظم مىنمود و اوقات را به صوم و صلات به سر مىبرد ، چون اين كلمات كفرآميز ابن زياد را شنيد بانگ بر او زد كه اى دشمن خدا ! دروغگو تويى و پدر تو زياد بن أبيه است ، و ديگر يزيد است كه تو را امارت داده و پدر اوست . اى پسر مرجانه ! اولاد پيغمبر را مىكشى و بر فراز منبر مقام صدّيقين مىنشينى و از اين سخنان مىگويى ؟\r\nابن زياد در غضب شد ، بانگ زد كه اين مرد را بگيريد و نزد من آريد ، ملازمان ابن زياد برجستند و او را گرفتند ، عبد اللّه طايفهء ازد را ندا در داد كه مرا دريابيد هفت صد نفر از طايفهء ازد جمع شدند و ابن عفيف را از دست ملازمان ابن زياد بگرفتند .\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 118 .\r\n( 2 ) يعنى : حيا و شرم مىكند از ايشان . ( م ) .\r\n","page_name":" 951 ","page_number":321},
  {"content":"\r\n\r\nابن زياد را چون نيروى مبارزت ايشان نبود ، صبر كرد تا شب در آمد آن‌گاه فرمان داد تا عبد اللّه را از خانه بيرون كشيدند و گردن زدند ، و امر كردن جسدش را در سبخه « 1 » به دار زدند . « 2 »\r\nو چون عبيد اللّه اين شب را به پايان برد ، روز ديگر شد امر كرد كه سر مبارك امام عليه السّلام را در تمامى كوچه‌هاى كوفه بگردانند و در ميان قبايل طوف دهند .\r\nاز زيد بن ارقم روايت شده كه : گاهى كه آن سر مقدّس را عبور مىدادند من در غرفهء خويش جاى داشتم و آن سر را بر نيزه كرده بودند چون برابر من رسيد شنيدم كه اين آيه را تلاوت مىفرمود :\r\n أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً .  « 3 »\r\nسوگند با خداى كه موى بر اندام من برخاست و ندا در دادم كه يا بن رسول اللّه ! امر سر مقدّس تو و اللّه از قصّهء كهف و رقيم اعجب و عجيب‌تر است . « 4 »\r\nروايت شده كه به شكرانهء قتل حسين عليه السّلام چهار مسجد در كوفه بنيان كردند .\r\nنخستين را مسجد اشعث خوانند ، دوّم مسجد جرير ، سيّم مسجد سماك ، چهارم مسجد شبث بن ربعى لعنهم اللّه ، و بدين بنيان‌ها شادمان بودند .\r\n\r\n\r\n","description":"","footnote":"\r\n( 1 ) سبخه يعنى : زمين شوره‌زار ، و اسم موضعى است در بصره . و شايد در كوفه شوره‌زارى بوده كه عبد اللّه را در آنجا به دار زدند ، و بعضى به جاى سبخه مسجد ذكر كرده‌اند و اللّه العالم . مؤلّف رحمه اللّه .\r\n( 2 ) الارشاد مفيد ، ج 2 ، ص 117 و نيز نك : الفتوح ، ج 3 ، ص 144 به بعد ؛ الكامل ، ج 4 ، ص 82 - 83 ؛ و مقتل خوارزمى ، ج 2 ، ص 52 ، طبرى ، ج 5 ، ص 458 ؛ البداية و النهاية ، ج 8 ، ص 191 .\r\n( 3 ) سورهء كهف ، آيهء 92 .\r\n( 4 ) الارشاد ، ج 2 ، ص 117 ؛ بحار الأنوار ، ج 45 ، ص 121 ، مقتل الحسين عليه السّلام ابى مخنف ، ص 175 .\r\n","page_name":" 952 ","page_number":322},
  {"content":"\r\n\r\n\r\nفصل پنجم : در بيان مكتوب ابن زياد در شرح شهادت امام حسين عليه السّلام به يزيد بن معاويه و عمرو بن سعيد حاكم مدينه\r\n\r\n[ نامه عبيد اللّه زياد به يزيد 
  ]\r\nعبيد اللّه زياد چون از قتل و اسر و نهب بپرداخت ، و اهل بيت را محبوس داشت ، نامه به يزيد نوشت و صورت حال را در آن درج نمود و رخصت خواست كه با سرهاى بريده و اسراى مصيبت‌ديده چه عمل آورد ؟ و مكتوبى ديگر به امير مدينه عمرو بن سعيد بن العاص رقم كرد و شرح اين واقعهء جان‌سوز را در قلم آورد ، و شيخ مفيد متعرض مكتوب يزيد نشده بلكه فرموده :\r\nبعد از آن كه سر مقدّس حضرت را در كوچه‌هاى كوفه بگردانيدند ، ابن زياد او را با سرهاى سايرين به همراهى زحر بن قيس براى يزيد فرستاد . « 1 »\r\nبالجمله ، پس از آن عبد الملك سلمى را به جانب مدينه فرستاد و گفت : به سرعت طىّ مسافت كن و عمرو بن سعيد را به قتل حسين بشارت ده .\r\nعبد الملك گفت كه : من به راحلهء خود سوار شدم و به جانب مدينه شتاب كردم در نواحى مدينه مردى از قبيلهء قريش مرا ديدار كرد و گفت : چنين شتاب زده از كجا مىرسى ؟ و چه خبر مىرسانى ؟\r\nگفتم : خبر در نزد امير است . خواهى شنيد آن را .\r\nآن مرد گفت : انّا للّه و انّا اليه راجعون به خدا قسم كه حسين عليه السّلام كشته گشته .\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 118 .\r\n","page_name":" 953 ","page_number":323},
  {"content":"\r\n\r\n\r\n[ آگهى ابن سعيد از شهادت حسين عليه السّلام 
  ]\r\nپس من داخل مدينه شدم و به نزد عمرو بن سعيد رفتم ، عمرو گفت : خبر چيست ؟\r\nگفتم : خبر خوش‌حالى است امير ! حسين كشته شد .\r\nگفت : بيرون رو در مدينه ندا كن و مردم را به قتل حسين خبر ده .\r\nگفت : بيرون آمدم و ندا به قتل حسين در دادم ، زنان بنى هاشم چون اين ندا شنيدند چنان صيحه و ضجّه از ايشان برخاست كه تاكنون چنين شورش و شيون و ماتم نشنيده بودم كه زنان بنى هاشم در خانه‌هاى خود براى شهادت حضرت امام حسين عليه السّلام مىكردند .\r\nآن‌گاه به نزد عمرو بن سعيد رفتم ، عمرو چون مرا ديد بر روى من تبسمى كرد و شعر عمرو بن معدى كرب را خواند :\r\n عجّت نساء بنى زياد عجّة * كعجيج « 1 » نسوتنا غداة الأرنب « 2 » \r\nآن‌گاه عمرو گفت : هذه واعية بواعية عثمان .\r\nيعنى : اين شيونها و ناله‌ها كه از خانه‌هاى بنى هاشم بلند شد به عوض شيون‌ها است كه بر قتل عثمان از خانه‌هاى بنى اميّه بلند شد . آن‌گاه به مسجد رفت و بر منبر آمد و مردم را از قتل حسين عليه السّلام آگهى داد . « 3 »\r\nو موافق بعضى روايات عمرو بن سعيد كلماتى چند گفت كه تلويح « 4 » و تذكرهء « 5 » خون عثمان مىنمود ، و اراده مىكرد اين مطلب را كه بنى هاشم سبب قتل عثمان شدند و او را كشتند ، حسين نيز به قصاص خون عثمان كشته شد . آن‌گاه براى\r\n\r\n\r\n","description":"","footnote":"\r\n( 1 ) عجيج : ناله و فرياد .\r\n( 2 ) الأرنب وقعة كانت لبنى زبيد على بنى زياد من بنى الحرث بن كعب . و هذا البيت لعمرو بن معدى كرب . مؤلّف رحمه اللّه\r\n( 3 ) الارشاد مفيد ، ج 2 ، ص 123 .\r\n( 4 ) تلويح : مطلبى را به گوشه و كنايه فهمانيدن .\r\n( 5 ) تذكره : يادآورى .\r\n","page_name":" 954 ","page_number":324},
  {"content":"\r\n\r\nمصلحت گفت : به خدا قسم دوست مىداشتم كه حسين زنده باشد و احيانا ما را به فحش و دشنام ياد كند و ما او را به مدح و ثنا نام بريم ، و او از ما قطع كند و ما پيوند كنيم چنانچه عادت او و عادت ما چنين بود ، امّا چه كنم با كسى كه شمشير بر روى ما كشد و ارادهء قتل ما كند جز آن كه او را از خود دفع كنيم و او را بكشيم .\r\nپس عبد اللّه بن سايب كه حاضر مجلس بود برخاست و گفت : اگر فاطمه زنده بود و سر فرزند خويش مىديد چشمش گريان و جگرش بريان مىشد .\r\nعمرو گفت : ما با فاطمه نزديك‌تريم از تو اگر زنده بود چنين بود كه مىگويى ، لكن كشندهء او را كه دافع نفس بود ملامت نمىفرمود . « 1 »\r\n\r\n[ آگهى عبد اللّه بن جعفر از شهادت امام عليه السّلام 
  ]\r\nآن‌گاه يكى از موالى عبد اللّه بن جعفر خبر شهادت پسران او را به او رسانيد ، عبد اللّه گفت انّا للّه و انّا اليه راجعون .\r\nپس بعضى از مواليان او و مردم بر او داخل شدند و او را تعزيت گفتند ، اين وقت غلام او ابو اللّسلاس « 2 » گفت :\r\nهذا ما لقينا من الحسين بن علىّ .\r\nيعنى : اين مصيبت كه به ما رسيد سببش حسين بن على بود .\r\nعبد اللّه چون اين كلمات را شنيد در خشم شد و او را با نعلين بكوفت و گفت :\r\nيا بن اللّخناء ! أ للحسين تقول هذا ؟ ! اى پسر كنيزكى گنديده بو ! آيا در حقّ حسين چنين مىگويى ؟ به خدا قسم من دوست مىداشتم كه با او بودم و از وى مفارقت نمىجستم تا در ركاب او كشته مىگشتم ، به خدا سوگند كه آنچه بر من سهل مىكند مصيبت فرزندانم را آن است كه ايشان مواسات كردند با برادر و پسر عمّم حسين عليه السّلام و در راه او شهيد شدند . اين\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 122 .\r\n( 2 ) در بعضى منابع : ابو السلاسل .\r\n","page_name":" 955 ","page_number":325},
  {"content":"\r\n\r\nبگفت و رو به اهل مجلس كرد و گفت : سخت گران و دشوار است بر من شهادت حسين عليه السّلام لكن ، الحمد للّه اگر خودم حاضر نبودم كه با او مواسات كنم فرزندانم به جاى من در ركاب او سعادت شهادت يافتند .\r\n\r\n[ آگهى امّ لقمان از شهادت امام عليه السّلام 
  ]\r\nراوى گفت : چون امّ لقمان دختر عقيل قصّهء كربلا و شهادت امام حسين عليه السّلام را شنيد با خواهران خود امّ هانى ، اسماء و رمله و زينب بىهوشانه با سر برهنه دويد و بر كشتگان خود مىگريست و اين اشعار را مىخواند :\r\n ما ذا تقولون إذ قال النّبىّ لكم : * ما ذا فعلتم و انتم آخر الامم\r\nبعترتى و بأهلى بعد مفتقدى * منهم اسارى و قتلى ضرّجوا بدم\r\nما كان هذا جزائى اذ نصحت لكم * أن تخلفونى بسوء فى ذوى رحم « 1 » \r\nخلاصهء مضمون آن كه : اى كافران بىحيا ! چه خواهيد گفت در جواب سيّد انبياء هنگامى كه از شما بپرسد كه چه كرديد با عترت و اهل بيت من بعد از وفات من ؟ ايشان را به دو قسمت كرديد قسمتى را اسير كرديد و قسمت ديگر را شهيد و آغشته به خون نموديد ، نبود اين مزد رسالت و نصيحت من شماها را كه بعد از من با خويشان و ارحام من چنين كنيد .\r\nشيخ طوسى ( ره ) روايت كرده كه چون خبر شهادت امام حسين عليه السّلام به مدينه رسيد ، اسماء بنت عقيل با جماعتى از زن‌هاى اهل بيت خود بيرون آمد تا به قبر پيغمبر صلّى اللّه عليه و آله و سلّم رسيد ، پس خود را به قبر آن حضرت چسبانيد و شهقه زد و رو كرد به مهاجر و انصار و گفت :\r\n ما ذا تقولون اذ قال النّبىّ لكم * يوم الحساب و صدق القول مسموع\r\nخذلتم عترتى أو كنتم عيبا * و الحقّ عند ولىّ الأمر مجموع \r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 124 ؛ مروج الذهب ، ج 2 ، ص 75 ؛ طبرى ، ج 6 ، ص 221 ؛ ابن اثير ، ج 4 ، ص 39 ؛ ادب الطف ، ج 1 ، ص 67 ؛ اعيان الشيعة ، ج 4 ، ص 372 .\r\n","page_name":" 956 ","page_number":326},
  {"content":"\r\n\r\n اسلمتموهم بأيدى الظّالمين فما * منكم له اليوم عند اللّه مشفوع \r\nراوى گفت : نديدم روزى را كه زن‌ها و مردها اين قدر گريسته باشند مثل آن روز . « 1 »\r\nپس چون به پايان رسيد ، اهل مدينه در نيمهء شب نداى هاتفى شنيد و شخصش را نمىديدند كه اين اشعار را مىگفت :\r\n ايّها القاتلون جهلا حسينا * أبشروا بالعذاب و التّنكيل\r\nكلّ اهل السّماء يدعو عليكم * من نبىّ و مرسل و قبيل « 2 »\r\nقد لعنتم على لسان ابن داود * و موسى و صاحب الإنجيل . « 3 » \r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 188 ؛ امالى شيخ طوسى ، چاپ بعثت ، ص 89 ؛ ادب الطف ، ج 1 ، ص 70 .\r\n( 2 ) قتيل . خ . ل .\r\n( 3 ) بحار الأنوار ، ج 45 ، ص 199 ؛ الارشاد مفيد ، ج 2 ، ص 124 - 125 .\r\n","page_name":" 957 ","page_number":327},
  {"content":"\r\n\r\n\r\nفصل ششم : در بيان جواب مكتوب ابن زياد از يزيد - عليهما اللعنة - و طلبيدن او ، اسرا و سرهاى شهداء - عليهم السلام - را\r\n\r\n[ جواب يزيد به ابن زياد 
  ]\r\nچون نامهء ابن زياد به يزيد رسيد و از مضمون آن مطلع گرديد ، در جواب نوشت كه سرها را با اموال و اثقال ايشان به شام بفرست .\r\nابو جعفر طبرى در تاريخ خود روايت كرده كه چون جناب سيّد الشّهداء عليه السّلام شهيد شد و اهل بيتش را اسير كردند و به كوفه نزد ابن زياد آوردند ايشان را در حبس نمود . در اوقاتى كه در محبس بودند ، روزى ديدند كه سنگى در زندان افتاد كه با او بسته بود كاغذى و در آن نوشته بود كه قاصدى در امر شما به شام رفته نزد يزيد بن معاويه در فلان روز ، و او فلان روز به آنجا مىرسد و فلان روز مراجعت خواهد كرد .\r\nپس هرگاه صداى تكبير شنيديد بدانيد كه امر قتل شما آمده و به يقين شما كشته خواهيد شد ، و اگر صداى تكبير نشنيديد پس امان براى شما آمده ، ان شاء اللّه .\r\nپس دو يا سه روز پيش از آمدن قاصد باز سنگى در زندان افتاد كه با او بسته بود كتابى و تيغى و در آن كتاب نوشته بود كه وصيّت كنيد و اگر عهدى و سفارشى و حاجتى به كسى داريد به عمل آوريد تا فرصت داريد كه قاصد در باب شما فلان روز خواهد آمد . پس قاصد آمد و تكبير شنيده نشد و كاغذ از يزيد آمد كه اسيران را به نزد من بفرست .\r\n\r\n","description":"","footnote":"","page_name":" 958 ","page_number":328},
  {"content":"\r\n\r\nچون اين نامه به ابن زياد رسيد ، آن ملعون مخفر بن ثعلبهء عائذى را طلبيد كه حامل سرهاى مقدّس او بوده باشد با شمر بن ذى الجوشن . « 1 »\r\nو به روايت شيخ مفيد سر حضرت را با ساير سرها به زحر بن قيس داد و ابو بردهء ازدى و طارق بن ابى ظبيان را با جماعتى از لشكر كوفه همراه زحر نمود . « 2 »\r\n\r\n[ كوچانيدن كاروان اسيران به سوى دمشق 
  ]\r\nبالجمله بعد از فرستادن سرها تهيّهء سفر اهل بيت را نمود و امر كرد تا سيّد سجّاد عليه السّلام را در غل و زنجير نمودند و مخدّرات سرادق عصمت را به روش اسيران بر شترها سوار كردند و مخفر بن ثعلبه « 3 » را با شمر بر ايشان گماشت و گفت : عجلت كنيد و خويشتن را به زحر بن قيس برسانيد ، پس ايشان در طىّ راه سرعت كردند و به زحر بن قيس پيوسته شدند . « 4 »\r\nو مقريزى « 5 » در خطط و آثار گفته كه : زنان و صبيان را روانه كرد و گردن و دست‌هاى على بن الحسين عليه السّلام را در غلّ كرد و سوار كردند ايشان را بر اقتاب . « 6 »\r\nدر كامل بهائى است كه : امام و عورات اهل البيت به چهار پايان خود به شام رفتند ، زيرا كه مال‌ها را غارت كرده بودند ، امّا چهارپايان با ايشان گذارده بودند ، و هم فرموده كه شمر بن ذى الجوشن و مخفر بن ثعلبه را بر سر ايشان مسلّط كرد و غلّ گران بر گردن امام زين العابدين عليه السّلام نهاد چنان كه دست‌هاى مباركش بر گردن بسته\r\n\r\n\r\n","description":"","footnote":"\r\n( 1 ) تاريخ طبرى ، ج 4 ، ص 354 .\r\n( 2 ) الارشاد مفيد ، ص 118 ؛ تاريخ طبرى ، ج 5 ، ص 232 .\r\n( 3 ) در الارشاد : مجفر بن ثعلبة .\r\n( 4 ) الارشاد مفيد ، ج 2 ، ص 119 .\r\n( 5 ) المقريزى تقىّ الدّين احمد بن على المورخ صاحب الكتب الكثيرة منها تاريخ مصر المسمى بالمواعظ و الاعتبار بذكر الخطط و الآثار . اصله من بعلبك و يعرف بالمقريزى نسبة الى حارة كانت تعرف بحارة المقارزة ، توفّى سنة 845 ؛ مؤلّف رحمه اللّه .\r\n( 6 ) الخطط ، ج 1 ، ص 430 .\r\n","page_name":" 959 ","page_number":329},
  {"content":"\r\n\r\nبود . امام در راه به حمد و ثناى خدا و تلاوت قرآن و استغفار مشغول بود و هرگز با هيچ كس سخن نگفت الّا با عورات اهل البيت عليهم السّلام انتهى . « 1 »\r\nو بالجمله آن منافقان سرهاى شهدا را بر نيزه كرده و در پيش روى اهل بيت رسول خدا صلّى اللّه عليه و آله و سلّم مىكشيدند و ايشان را شهر به شهر و منزل به منزل با تمام شماتت و ذلّت كوچ مىدادند و به هر قريه و قبيله مىبردند تا شيعيان على عليه السّلام پند گيرند و از خلافت آل على عليه السّلام مأيوس گردند و دل بر طاعت يزيد بندند ، و اگر هر يك از زنان و كودكان بر كشتگان مىگريستند نيزه‌دارانى كه بر ايشان احاطه كرده بودند كعب نيزه بر سر ايشان مىزدند و آن بىكسان ستمديده را مىآزردند تا ايشان را به دمشق رسانيدند .\r\nچنانچه سيّد ابن طاووس ( ره ) در كتاب اقبال نقلا عن كتاب مصابيح النّور از حضرت صادق عليه السّلام روايت كرده كه پدرم حضرت باقر عليه السّلام فرمود كه : پرسيدم از پدرم حضرت على بن الحسين عليه السّلام از بردن او را به نزد يزيد .\r\nفرمود : سوار كردند مرا بر شترى كه لنگ بود بدون روپوشى و جهازى ، و سر حضرت سيّد الشهداء عليه السّلام بر نيزهء بلندى بود و زنان ما پشت سر من بودند بر اسيران پالان‌دار ، و الفارطة خلفنا و حولنا .\r\nفارطة يعنى آن جماعتى كه از قوم پيش پيش مىروند كه اسباب آب خود را درست كنند ، يا آن كه مراد آن جماعتى است كه از حدّ در گذشتند در ظلم و ستم و به هر معنى باشد يعنى اين نحو مردم پشت سر ما و گرد ما بودند با نيزه‌ها ، هرگاه يكى از ما چشمش مىگريست سر او را به نيزه مىكوبيدند تا آن‌گاه كه وارد دمشق شديم ، و چون داخل آن بلده شديم فرياد كرد فرياد كننده‌اى كه يا اهل الشّام ! هؤلاء سبايا اهل البيت الملعون . ( نعوذ باللّه ) . « 2 »\r\n\r\n\r\n","description":"","footnote":"\r\n( 1 ) كامل بهائى ، ج 2 ، ص 291 .\r\n( 2 ) بحار الأنوار ، ج 45 ، ص 154 ، به نقل از الاقبال ، ص 583 .\r\n","page_name":" 960 ","page_number":330},
  {"content":"\r\n\r\nو از تبر مذاب « 1 » و غيره نقل شده : عادت كفّارى كه همراه سرها و اسيران بودند اين بود كه در همه منازل سر مقدّس را از صندوق بيرون مىآوردند و بر نيزه‌ها مىزدند و وقت رحيل عود به صندوق مىدادند و حمل مىكردند . و در اكثر منازل مشغول شرب خمر مىبودند و در جمله از آن‌ها بود : مخفر بن ثعلبه و زحر بن قيس و شمر و خولى و ديگران لعنهم اللّه جميعا .\r\nمؤلّف گويد : كه ارباب مقاتل معروفه معتمده ترتيب منازل و مسافرت اهل بيت عليهم السّلام را از كوفه به شام مرتّب نقل نكرده‌اند الّا وقايع بعضى منازل را و لكن مفردات وقايع در كتب معتبره مضبوط است .\r\nو در كتاب « 2 » منسوب به ابى مخنف اسامى منازل را نامبرده ، و گفته كه : سرها و اهل بيت عليهم السّلام را از شرقى حصّاصه بردند و عبور دادند ايشان را به تكريت ، پس از طريق برّيّه عبور دادند ايشان را بر اعمى ، پس از آن بر دير اعور ، پس از آن بر صليتا و بعد به وادى نخله . و در اين منزل صداهاى زن‌هاى جنّيه را شنيدند كه نوحه\r\n\r\n\r\n","description":"","footnote":"\r\n( 1 ) تبر مذاب : تبر ( به تقديم تاء مكسوره بر موحدهء ساكنه ) يعنى طلا ، و مذاب يعنى آب شده .\r\n( 2 ) مخفى نماند كه ابو مخنف لوط بن يحيى الازدى از بزرگان محدّثين و معتمد ارباب سير و تواريخ است [ نك : رجال النجاشى ، ص 224 
  ] و مقتل او در نهايت اعتبار ، چنانچه از نقل اعاظم علماى قديم از آن و از ساير مؤلّفاتش معلوم مىشود و لكن افسوس و آه كه اصل مقتل بىعيب او در دست نيست . و اين مقتل موجود و منسوب به او مشتمل است بر بعضى مطالب منكره كه بايد اعادى و جهال آن را به جهت پاره‌اى از اغراض فاسده در آن كتاب نقل كرده باشند و از اين جهت از درجهء اعتبار افتاده و بر مفردات آن هيچ وثوقى نيست [ نيز نك ؛ لؤلؤ و مرجان ، 173 ؛ مقدمهء نفس المهموم ، ص 11 
  ] لكن آنچه در باب سير اهل بيت از كوفه شام از قضاياى عديده نقل كرده كه ملخّص آن را ما نقل كرديم نشود گفت تمام آن از دسّ وضّاعين باشد سيّما كه در در بعضى از آن‌ها داعى بر وضع نيست و علاوه بر آن شواهد بسيار بر صدق غالب از آن قضايا در كتب معتبره يافت مىشود مثل قضيّهء دير راهب قنّسرين كه در يك منزلى حلب بوده و در سته 351 به جهت غارت روم خراب شده . و قصّهء يهودى حرانى كه سيّد عطاء اللّه بن سيّد غياث الدّين در روضة الأحباب نقل كرده . و ابن شهر آشوب قضاياى بسيار نقل كرده و عالم جليل خبير عماد الدّين حسن بن على طبرسى در كامل السّقيفه تصريح كرده بر آن كه در اين سير مابد و موصل و نصيبين و بعلبك و ميافارقين و شيزر عبور كردند . فاضل المعى ، ملّا حسين كاشفى قضاياى متعدّده در بين عبور از بسيارى از منازل در روضة الشّهداء نقل كرده و از مجموع اطمينان حاصل مىشود كه مسير از آن راه بوده و خلاف آن نيز از اصل و كلمات اصحاب تاكنون به نظر نرسيده . و اللّه العالم . مؤلّف رحمه اللّه .\r\n","page_name":" 961 ","page_number":331},
  {"content":"\r\n\r\nمىخواندند و مرثيه مىگفتند براى حسين عليه السّلام ، پس از وادى نخله از طريق ارمينا رفتند و سير كردند تا رسيدند به لبا و اهل آنجا از شهر بيرون شدند و گريه و زارى كردند و بر امام حسين و پدرش و جدّش صلّى اللّه عليه و آله و سلّم صلوات فرستادند ، و از قتلهء آن حضرت برائت جستند و لشكر را از آنجا بيرون كردند ، پس عبور كردند به كحيل و از آنجا به جهينه ، و از جهينه به عامل موصل نوشتند كه ما را استقبال كن همانا سر حسين با ما است .\r\nعامل موصل امر كرد شهر را زينت بستند و خود با مردم بسيار تا شش ميل به استقبال ايشان رفت ، بعضى گفتند : مگر چه خبر است ؟\r\nگفتند : سر خارجى مىآورند به نزد يزيد برند ، مردى گفت : اى قوم ! سر خارجى نيست بلكه سر حسين بن على عليهما السّلام است . همين كه مردم چنين فهميدند چهار هزار نفر از قبيلهء اوس و خزرج مهيّا شدند كه با لشكر جنگ كنند و سر مبارك را بگيرند و دفن كنند ، لشكر يزيد كه چنين دانستند داخل موصل نشدند و از تلّ اعفر عبور كردند ، پس به جبل سنجار رفتند ، و از آنجا به نصيبين وارد شدند ، و از آنجا به عين الوردة ، و از آنجا به دعوات رفتند و پيش از ورود كاغذى به عامل دعوات نوشتند كه ايشان را استقبال كند ، عامل آنجا ايشان را استقبال كرد و به عزّت تمام داخل شهر شدند . و سر مبارك را از ظهر تا به عصر در جبه نصب كرده بودند ، و اهل آنجا دو طايفه شدند يك طايفهء خوش‌حالى مىكردند و طايفهء ديگر گريه مىكردند و زارى مىنمودند .\r\nپس آن شب را لشكر يزيد به شرب خمر پرداختند ، روز ديگر حركت كردند و به جانب قنّسرين رفتند ، اهل آنجا به ايشان راه ندادند و از ايشان تبرّى جستند و آن‌ها را هدف لعن و سنگ ساختند .\r\nلاجرم از آنجا حركت كردند و به معرّة النّعمان رفتند و اهل آنجا ايشان را راه دادند و طعام و شراب براى ايشان حاضر كردند ، يك روز در آنجا بماندند و به شيزر رفتند و اهل آنجا ايشان را راه ندادند ، پس از آنجا به كفر طاب رفتند و اهل\r\n\r\n","description":"","footnote":"","page_name":" 962 ","page_number":332},
  {"content":"\r\n\r\nآنجا نيز به ايشان راه نداد و عطش بر لشكر يزيد غلبه كرده بود و هر چه خولى التماس كرد كه ما را آب دهيد گفتند : يك قطره آب به شما نمىچشانيم هم چنان كه حسين و اصحابش را عليهم السّلام لب تشنه شهيد كرديد . پس از آنجا رفتند به سيبور جمعى از اهل آنجا به حمايت اهل بيت عليهم السّلام با آن كافران مقاتله كردند جناب امّ كلثوم در حقّ آن بلده دعا فرمود كه آب ايشان گوارا ، و نرخ اجناسشان ارزان باشد ، و دست ظالمين از ايشان كوتاه باشد ، پس از آنجا به حماة رفتند اهل آنجا دروازه‌ها را ببستند و ايشان را راه ندادند .\r\nپس از آنجا به حمص رفتند و از آنجا به بعلبكّ اهل بعلبكّ خوش‌حالى كردند و دف و ساز زدند جناب امّ كلثوم بر ايشان نفرين نمود به عكس سيبور ، پس از آنجا به صومعه راهب عبور كردند و از آنجا به شام « 1 » رفتند .\r\nاين مختصر چيزى است كه در كتاب منسوب به ابى مخنف ( ره ) ضبط شده ، و در اين كتاب و كامل بهائى و روضة الأحباب و روضة الشّهداء و غيره قضايا و وقايع متعدّده و كرامات بسيار از اهل بيت عليهم السّلام و از آن سر مطهّر در غالب اين منازل نقل شده ، و چون نقل آن‌ها به تفصيل منافى با اين مختصر است ما در اينجا به ذكر چند قضيّه قناعت كنيم اگر چه اين شهر آشوب در مناقب فرموده :\r\n\r\n\r\n","description":"","footnote":"\r\n( 1 ) همانا به اين گردانيدن اهل بيت خير الانام در ديار اسلام اشاره فرموده حضرت زينب عليها السّلام در خطبهء خود در مجلس يزيد :\r\nأمن العدل يا بن الطّلقاء ! تخديرك حرائرك و إماءك ، و سوقك بنات رسول اللّه سبايا ؟ ! قد هتكت ستورهنّ ، و أبديت وجوههنّ ، تحدوا بهنّ الاعداء من بلد الى بلد و يستشر فهنّ اهل المناهل و المناهل الخ .\r\nو اشاره فرموده به اشهار رأس مقدّس اين شاعر :\r\n رأس ابن بنت محمّد و وصيّه * للمسلمين على قناة يرفع\r\nو المسلمون بمنظر و بمسمع * لا جازع منهم و لا متوجّع\r\nايقظت اجفانا و كنت لها كرى * و انمت عينا لم تكن بك تهجع\r\nكحلت بمنظرك العيون عماية * و اصمّ رزؤك كل اذن تسمع\r\nما روضة إلّا تمنّت انّها * لك مضجع و لخطّ قبرك موضع \r\nمؤلّف رحمه اللّه\r\n","page_name":" 963 ","page_number":333},
  {"content":"\r\n\r\nو من مناقبه ما ظهر من المشاهد الّذى يقال له مشهد الرّاس من كربلاء الى عسقلان ما بينهما و الموصل و نصيبين و حماة و حمص و دمشق و غير ذالك . « 1 »\r\nو از اين عبارت معلوم مىشود كه در هر يك از اين منازل مشهد الرّأس بوده و كرامتى از آن سر مقدّس ظاهر شده .\r\nو بالجمله ، يكى از آن وقايع و كرامات آن چيزى است كه در روضة الشّهداء فاضل كاشفى مسطور است كه چون لشكر يزيد نزديك موصل رسيدند و به آنجا اطّلاع دادند اهل موصل راضى نشدند كه سرها و اهل بيت وارد شهر شوند ، در يك فرسخى براى آن‌ها آذوقه و علوفه فرستادند و در آنجا منزل كردند و سر مقدّس را بر روى سنگى نهادند ، قطره خونى از حلقوم مقدّس به آن سنگ رسيد و بعد از آن همه سال در روز عاشورا خون تازه از آن سنگ مىآمد و مردم اطراف آنجا مجتمع مىشدند و اقامهء مراسم تعزيه مىكردند ، و همچنين بود تا زمان عبد الملك مروان كه امر كرد آن سنگ را از جا كندند و پنهان نمودند و مردم در محل آن سنگ گنبدى بنا كردند و آن را « مشهد نقطه » نام نهادند . « 2 »\r\nو ديگر وقعهء حرّان است كه در جمله‌اى از كتب و هم در كتاب سابق مسطور است كه چون سرهاى شهدا را با اسرا به شهر حرّان وارد كردند و مردم براى تماشا بيرون آمدند از شهر ، يحيى نامى از يهودان مشاهده كرد كه سر مقدّس لب او حركت مىكند نزديك آمد ، شنيد كه اين آيت مبارك تلاوت مىفرمايد :\r\n وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  . « 3 »\r\nاز اين مطلب تعجّب كرد ، داستان پرسيد ، براى وى نقل كردند . ترحّمش گرفت ، عمامهء خود را به خواتين علويّات قسمت كرد و جامهء خزى داشت با هزار درهم خدمت سيّد سجّاد عليه السّلام داد ، موكّلين اسرا او را منع كردند ، او شمشير كشيد و\r\n\r\n\r\n","description":"","footnote":"\r\n( 1 ) مناقب ، ج 4 ، ص 82 .\r\n( 2 ) روضة الشهداء ، ص 294 .\r\n( 3 ) سورهء شعراء ، آيهء 227 .\r\n","page_name":" 964 ","page_number":334},
  {"content":"\r\n\r\nپنج تن از ايشان بكشت تا او را كشتند بعد از آن كه اسلام آورد و تصديق حقيقت مذهب اسلام نمود . و قبر او در دروازهء حرّان است و معروف به قبر يحيى شهيد است و دعا نزد قبر او مستجاب است .\r\nو نظير وقعهء يحيى است وقعهء زرير در عسقلان كه شهر را مزيّن ديد و چون شرح حال پرسيد و مطّلع شد ، جامه‌هايى براى حضرت على بن الحسين و خواتين اهل بيت عليهم السّلام آورد و موكّلين او را مجروح كردند .\r\nو هم از بعض كتب نقل شده كه چون به حماة آمدند ، اهل آنجا از اهل بيت عليهم السّلام حمايت كردند ، جناب امّ كلثوم عليها السّلام چون بر حمايت اهل حماة مطّلع شد فرمود :\r\nما يقال لهذه المدينة ؟ قالوا : حماة ، قالت : حماها اللّه من كلّ ظالم .\r\nيعنى : آن مخدّره پرسيد كه نام اين شهر چيست ؟ گفتند : حماة ، فرمود :\r\nنگهدارد خداوند او را از شرّ هر ستمكارى .\r\nو ديگر واقعهء سقط جنين است كه در كنار حلب واقع شده .\r\nحموىّ در معجم البلدان گفته است : جوشن كوهى است در طرف غربى حلب كه از آنجا برداشته مىشود مس سرخ و آنجا معدن او است ، لكن آن معدن از كار افتاده از زمانى كه عبور دادند از آنجا اسراى اهل بيت حسين بن على عليهم السّلام را زيرا كه در ميان آن‌ها حسين را زوجه‌اى بود حامله ، بچهء خود را در آنجا سقط كرد . پس طلب كرد از عمله‌جات در آن كوه خبزى « 1 » يا آبى ؟ ايشان او را ناسزا گفتند و از آب و نان منع نمودند ، پس آن زن نفرين كرد بر ايشان پس تا به حال هر كه در آن معدن كار كند فائده و سودى ندهد و در قبله آن كوه مشهد آن سقط است و معروف است به « مشهد السّقط » و « مشهد الدّكة » . و آن سقط اسمش محسن بن حسين عليه السّلام است . « 2 »\r\nمؤلّف گويد : كه من به زيارت آن مشهد مشرف شده‌ام و به حلب نزديك است و\r\n\r\n\r\n","description":"","footnote":"\r\n( 1 ) خبز : نان .\r\n( 2 ) معجم البلدان ، ج 2 ، ص 186 در « جوشن » ؛ عجائب المخلوقات و الحيوانات و غرائب الموجودات ، ج 1 ، ص 235 .\r\n","page_name":" 965 ","page_number":335},
  {"content":"\r\n\r\nدر آنجا تعبير مىكنند از او به شيخ محسّن ( به فتح حاء و تشديد سين مكسوره ) و عمارتى رفيع و مشهدى مبنى بر سنگ‌هاى بزرگ داشته ، لكن فعلا خراب شده به جهت محاربه‌اى كه در حلب واقع شده .\r\nو صاحب نسمة السّحر « 1 » از ابن طىّ نقل كرده كه در تاريخ حلب گفته كه سيف الدّولة تعمير كرد مشهدى را كه خارج حلب است به سبب آن كه شبى ديد نورى را در آن مكان هنگامى كه در يكى از مناظر خود در حلب بود ، پس چون صبح شد سوار شد به آنجا رفت و امر كرد آنجا را حفر كردند ، پس يافت سنگى را كه بر آن نوشته بود كه اين محسّن بن حسين بن على بن ابى طالب است ، پس جمع كرد علويّين و سادات را و از ايشان سؤال كرد . بعضى از ايشان گفتند كه چون اهل بيت را اسير كردند ايّام يزيد از حلب عبور مىدادند يكى از زن‌هاى امام حسين عليه السّلام سقط كرد بچّهء خود را ، پس تعمير كرد سيف الدّوله آن را . « 2 »\r\nفقير گويد : كه در آن محل شريف قبرهاى شيعه واقع است ، و مقبرهء ابن شهر آشوب ، و ابن منير « 3 » و سيّد عالم فاضل ثقة جليل ابو المكارم بن زهره در آنجا واقع است ، بلكه بنى زهره كه بيتى شريف بوده‌اند در حلب ترتب مشهورى در آنجا دارند .\r\n\r\n[ ورود اهل بيت عليهم السّلام به دير راهب 
  ]\r\nديگر واقعه‌اى است كه در دير راهب « 4 » اتّفاق افتاد و اكثر مورخين و محدّثين شيعه و سنّى در كتب خويش به اندك تفاوتى نقل كرده‌اند و حاصل جميع آن‌ها آن است كه چون لشكر ابن زياد ملعون در كنار دير راهب منزل كردند سر حضرت\r\n\r\n\r\n","description":"","footnote":"\r\n( 1 ) نسمة السّحر بذكر من تشيع و شعر از ضياء الدين يوسف بن يحيى بن حسين صنعانى در گذشته به سال 1111 . نك :\r\nالذريعة ، ج 24 ، ص 115 و 154 .\r\n( 2 ) تاريخ حلب ، ج 1 ، ص 253 .\r\n( 3 ) دربارهء او نك : امل الآمل ، ج 1 ، ص 35 - 40 .\r\n( 4 ) راهب : كسى كه دور از اجتماع به عبادت روزگار مىگذراند .\r\n","page_name":" 966 ","page_number":336},
  {"content":"\r\n\r\nحسين عليه السّلام را در صندوق گذاشتند ( و موافق روايت قطب راوندى آن سر را بر نيزه كرده بودند ) و بر دور او نشسته حراست مىكردند ، پاسى از شب را به شرب خمر مشغول گشتند و شادى مىكردند آن‌گاه خوان طعام بنهادند و به خورش و خوردنى بپرداختند ، ناگاه ديدند دستى از ديوار دير بيرون شد و با قلمى از آهن اين شعر را بر ديوار دير با خون نوشت :\r\n أ ترجو امّة قتلت حسينا * شفاعة جدّه يوم الحساب ؟ \r\nيعنى : آيا اميد دارند امّتى كه كشتند ، حسين عليه السّلام را شفاعت جدّ او را در روز قيامت ؟ ! آن جماعت سخت بترسيدند و بعضى برخاستند كه آن دست و قلم را بگيرند ناپديد شد ، چون بازآمدند و به كار خود مشغول شدند ديگر باره آن دست با قلم ظاهر شد و اين شعر را نوشت :\r\n فلا و اللّه ليس لهم شفيع * و هم يوم القيامة فى العذاب \r\nيعنى : به خدا قسم كه شفاعت‌كننده نخواهد بود قاتلان حسين عليه السّلام را بلكه ايشان در قيامت در عذاب باشند .\r\nباز خواستند كه آن دست را بگيرند هم چنان ناپديد شد . چون باز به كار خود شدند ، ديگر باره بيرون شد و اين شعر را بنوشت :\r\n و قد قتلوا الحسين به حكم جور * و خالف حكمهم حكم الكتاب \r\nيعنى : چگونه ايشان را شفاعت كند پيغمبر صلّى اللّه عليه و آله و سلّم و حال آن كه شهيد كردند فرزند عزيز او حسين عليه السّلام را به حكم جور ، و مخالفت كرد حكم ايشان با حكم كتاب خداوند .\r\nآن طعام بر پاسبانان آن سر مطهّر آن شب ناگوار افتاد و با تمام ترس و بيم بخفتند . نيم‌شب راهب را بانگى به گوش رسيد ، چون گوش فرا داشت همه ذكر تسبيح و تقديس الهى شنيد ، برخاست و سر از دريچهء دير بيرون كرد ديد از صندوقى كه در كنار ديوار دير نهاده‌اند نورى عظيم به جانب آسمان ساطع مىشود\r\n\r\n","description":"","footnote":"","page_name":" 967 ","page_number":337},
  {"content":"\r\n\r\nو از آسمان فرشتگان فوجى از پس فوج فرود آمدند و همىگفتند :\r\nالسّلام عليك يا بن رسول اللّه ! صلّى اللّه عليه و آله و سلّم ، السّلام عليك يا ابا عبد اللّه ! ، صلوات اللّه و سلامه عليك .\r\nراهب را از مشاهدهء اين احوال تعجّب آمد و جزعى شديد و فزعى هولناك او را گرفت ، ببود تا تاريكى شب بر طرف شد و سفيدهء صبح دميد ، پس از صومعه بيرون شد و به ميان لشكر آمد و پرسيد كه بزرگ لشكر كيست ؟\r\nگفتند : خولى اصبحى است . به نزد خولى آمد و پرسش نمود كه در اين صندوق چيست ؟\r\nگفت : سر مرد خارجى است و او در اراضى عراق بيرون شد ، و عبيد اللّه بن زياد او را به قتل رسانيد .\r\nگفت : نامش چيست ؟\r\nگفت : حسين بن على بن ابى طالب عليهما السّلام .\r\nگفت : نام مادرش كيست ؟\r\nگفت : فاطمهء زهرا دختر محمّد المصطفى صلّى اللّه عليه و آله و سلّم .\r\nراهب گفت : هلاك باد شما را بر آنچه كرديد ، همانا احبار « 1 » و علماى ما راست گفتند كه مىگفتند : هر وقت اين مرد كشته شود ، آسمان خون خواهد باريد . و اين نيست جز در قتل پيغمبر و وصىّ پيغمبر ، اكنون از شما خواهش مىكنم كه ساعتى اين سر را با من گذاريد آن‌گاه ردّ كنم .\r\nگفت : ما اين سر را بيرون نمىآوريم مگر در نزد يزيد بن معاويه تا از وى جايزه بگيريم . راهب گفت : جايزهء تو چيست ؟\r\nگفت : بدره‌اى كه ده هزار درهم داشته باشد .\r\nگفت : اين مبلغ را نيز من عطا كنم .\r\nگفت : حاضر كن .\r\n\r\n\r\n","description":"","footnote":"\r\n( 1 ) احبار ، جمع حبر ، دانشمند نصارى .\r\n","page_name":" 968 ","page_number":338},
  {"content":"\r\n\r\nراهب هميانى « 1 » آورد كه حامل ده هزار درهم بود ، پس خولى آن مبلغ را گرفت و صرّافى كرده و در دو هميان كرد و سر هر دو را مهر نهاد و به خزانه‌دار خود سپرد و آن سر مطهّر را تا يك ساعت به راهب سپرد .\r\nپس راهب آن سر مبارك را به صومعهء « 2 » خويش برد و با گلاب شست و با مشك و كافور خوشبو گردانيد و بر سجّادهء خويش گذاشت و بناليد و بگريست و به آن سر منوّر عرض كرد : يا ابا عبد اللّه ! به خدا قسم كه بر من گران است كه در كربلا نبودم و جان خود را فداى تو نكردم ، يا ابا عبد اللّه ! گاهى كه جدّت را ملاقات كنى شهادت بده كه من كلمهء شهادت گفتم و در خدمت تو اسلام آوردم .\r\nپس گفت : « 3 » اشهد ان لا إله الّا اللّه وحده لا شريك له ، و اشهد انّ محمّدا رسول اللّه ، و اشهد انّ عليّا ولىّ اللّه .\r\nپس راهب سر مقدّس را ردّ كرد و بعد از اين واقعه از صومعه بيرون شد و در كوهستان مىزيست و به عبادت و زهادت روزگارى به پاى برد تا از دنيا بيرون رفت .\r\nپس لشكريان كوچ دادند و در نزديكى دمشق كه رسيدند از ترس آن كه مبادا يزيد آن پولها را از ايشان بگيرد ، جمع شدند تا آن مبلغ را پخش كنند . خولى گفت تا آن دو هميان را آوردند ، چون خاتم بر گرفت ، آن درهم‌ها را سفال يافت . و بر يك جانب هر يك نوشته بود :\r\n لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ  . « 4 »\r\nو بر جانب ديگر مكتوب بود .\r\n\r\n\r\n","description":"","footnote":"\r\n( 1 ) هميان : كيسهء چرمى .\r\n( 2 ) صومعه : عبادتگاه .\r\n( 3 ) و در روايت تذكرهء سبط است [ ص 241 
  ] كه گفت : اشهد ان لا إله الّا اللّه ، و انّ جدّك محمّدا رسول اللّه - صلّى اللّه عليه و آله - ، و اشهد انّنى مولاك و عبدك ، پس از دير فرود آمد و خدمت اهل بيت مىكرد . مؤلّف رحمه اللّه\r\n( 4 ) سورهء ابراهيم ، آيهء 42 .\r\n","page_name":" 969 ","page_number":339},
  {"content":"\r\n\r\n وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  . « 1 »\r\nخولى گفت : اين راز را پوشيده داريد و خود گفت :\r\nانّا للّه و انّا اليه راجعون خسر الدّنيا و الآخرة .\r\nيعنى : زيان كار دنيا و آخرت شدم و گفت : آن سفال‌ها را در نهر بردى كه نهرى بود در دمشق ريختند . « 2 »\r\n\r\n\r\n","description":"","footnote":"\r\n( 1 ) سورهء شعراء آيهء 227 .\r\n( 2 ) و نيز نك : ناسخ التواريخ - زندگانى امام حسين عليه السّلام ، ج 3 ، ص 111 ؛ جلاء العيون ، ص 726 .\r\n","page_name":" 970 ","page_number":340},
  {"content":"\r\n\r\n\r\nفصل هفتم : در بيان ورود اهل بيت رسول خدا صلّى اللّه عليه و آله و سلّم با سرهاى شهدا - عليهم السّلام - به شام\r\n\r\n[ روز اوّل ماه صفر ، سر مقدّس وارد دمشق شد 
  ]\r\nشيخ كفعمى و شيخ بهايى و ديگران نقل كرده‌اند كه در روز اوّل ماه صفر ، سر مقدّس حضرت امام حسين عليه السّلام را وارد دمشق كردند ، و آن روز بر بنى اميّه عيد بود ، و روزى بود كه تجديد شد در آن روز احزان اهل ايمان ، قلت : و يحقّ ان يقال :\r\n كانت مآتم بالعراق تعدّها * امويّة بالشّام من أعيادها \r\n\r\n[ درخواست از شمر 
  ]\r\nسيّد ابن طاووس ( ره ) روايت كرده كه چون اهل بيت رسول خدا صلّى اللّه عليه و آله و سلّم را با سر مطهّر حضرت سيّد الشهداء عليه السّلام از كوفه تا دمشق سير دادند ، چون نزديك دمشق رسيدند جناب امّ كلثوم عليها السّلام نزديك شمر رفت و به او فرمود : مرا با تو حاجتى است ، گفت : حاجت تو چيست ؟\r\nفرمود : اينك شهر شام است ، چون خواستى ما را داخل شهر كنى از دروازه‌اى داخل كن كه مردمان نظّاره كمتر باشند كه ما را كمتر نظر كنند و امر كن كه سرهاى شهدا را از بين محامل بيرون ببرند و پيش دارند تا مردم به تماشاى آن‌ها مشغول شوند و به ما كمتر نگاه كنند چه ما رسوا شديم از كثرت نظر كردن مردم به ما .\r\nشمر كه مايهء هر شرّ و شقاوت بود ، چون تمنّاى او را دانست بر خلاف مراد او ميان بست ، فرمان داد تا سرهاى شهدا را بر نيزه‌ها كرده و در ميان محامل و شتران\r\n\r\n","description":"","footnote":"","page_name":" 971 ","page_number":341},
  {"content":"\r\n\r\nحرم بازدارند و ايشان را از همان دروازهء ساعات كه انجمن رعيّت و رعات بود در آوردند تا مردم نظّاره بيشتر باشند و ايشان را بسيار نظر كند . « 1 »\r\nعلامهء مجلسى ( ره ) در جلاء العيون فرموده : كه در بعض از كتب معتبره روايت كرده‌اند كه سهل بن سعد گفت : من در سفرى وارد دمشق شدم شهرى ديدم در نهايت معمورى با اشجار و انهار بسيار و قصور رفيعه و منازل بىشمار . و ديدم كه بازارها را آيين بسته‌اند و پرده‌ها آويخته‌اند ، و مردم زينت بسيار كرده‌اند و دف و نقّاره و انواع سازها مىنوازند . با خود گفتم : مگر امروز عيد ايشان است ؟ ! تا آن كه از جمعى پرسيدم كه مگر در شام عيدى هست كه نزد ما معروف نيست ؟\r\nگفتند : اى شيخ ! مگر تو در اين شهر غريبى ؟ گفتم : من سهل بن سعدم و به خدمت حضرت رسالت صلّى اللّه عليه و آله و سلّم رسيده‌ام .\r\nگفتند : اى سهل ! ما تعجّب داريم كه چرا خون از آسمان نمىبارد و چرا زمين سرنگون نمىگردد .\r\nگفتم : چرا ؟\r\nگفتند : اين فرح و شادى براى آن است كه سر مبارك حسين بن على عليهما السّلام را از عراق براى يزيد به هديّه آورده‌اند .\r\nگفتم : سبحان اللّه ! سر امام حسين عليه السّلام را مىآورند و مردم شادى مىكنند ! پرسيدم كه : از كدام دروازه داخل مىكنند ؟\r\nگفتند : از دروازهء ساعات .\r\nمن به سوى آن دروازه شتافتم ، چون به نزديك دروازه رسيدم ديدم كه رايت كفر و ضلالت از پى يكديگر مىآورند ، ناگاه ديدم كه سوارى مىآيد و نيزه در دست دارد و سرى بر آن نيزه نصب كرده است كه شبيه‌ترين مردم است به حضرت رسالت صلّى اللّه عليه و آله و سلّم ، پس زنان و كودكان بسيار ديدم بر شتران برهنه سوار كرده مىآورند ، پس من رفتم به نزديك يكى از ايشان و پرسيدم كه تو كيستى ؟\r\n\r\n\r\n","description":"","footnote":"\r\n( 1 ) الملهوف ، ص 210 ؛ المصباح كفعمى ، ص 510 ، طبع اعلمى ، ص 676 ؛ بحار الانوار ، ج 45 ، ص 127 .\r\n","page_name":" 972 ","page_number":342},
  {"content":"\r\n\r\nگفت : من سكينه دختر امام حسين عليه السّلام هستم .\r\nگفتم : من از صحابهء جدّ شمايم ، اگر خدمتى دارى به من بفرما .\r\nجناب سكينه عليها السّلام فرمود كه : بگو به اين بدبختى كه سر پدر بزرگوارم را دارد از ميان ما بيرون رود و سر را پيشتر برد كه مردم مشغول شوند به نظارهء آن سر منوّر ، و ديده از ما بردارند و به حرمت رسول خدا صلّى اللّه عليه و آله و سلّم اين قدر بىحرمتى روا ندارند .\r\nسهل گفت : من رفتم به نزد آن ملعون كه سر آن سرور را داشت ، گفتم : آيا ممكن است كه حاجت مرا برآورى و چهار صد دينار طلا از من بگيرى ؟\r\nگفت : حاجت تو چيست ؟\r\nگفتم : حاجت من آن است كه اين سر را از ميان زنان بيرون برى و پيش روى ايشان به روى . آن زر را از من گرفت و حاجت مرا روا كرد . « 1 »\r\nو به روايت ابن شهر آشوب چون خواست كه زر را صرف كند هر يك سنگ سياه شده بود و بر يك جانبش نوشته بود :\r\n وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ  . « 2 »\r\nو بر جانب ديگر :\r\n وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  . « 3 »\r\n\r\n[ تلاوت سر بريده 
  ]\r\nقطب راوندى از منهال بن عمرو روايت كرده است كه گفت : به خدا سوگند كه در دمشق ديدم سر مبارك جناب امام حسين عليه السّلام را بر سر نيزه كرده بودند و در پيش روى آن جناب كسى سورهء كهف مىخواند ، چون به اين آيه رسيد :\r\n أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً  . « 4 »\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 127 .\r\n( 2 ) سورهء ابراهيم ، آيهء 42 .\r\n( 3 ) سورهء شعراء ، آيهء 227 و مناقب ، ج 4 ، ص 60 .\r\n( 4 ) سورهء كهف ، آيهء 9 ؛ الخرائج ، ج 2 ، ص 577 ؛ بحار الأنوار ، ج 45 ، ص 188 .\r\n","page_name":" 973 ","page_number":343},
  {"content":"\r\n\r\nبه قدرت خدا سر مقدّس سيد الشّهداء عليه السّلام به سخن در آمد و به زبان فصيح گويا گفت : امر من از قصّهء اصحاب كهف عجيب‌تر است .\r\nو اين اشاره به رجعت آن جناب براى طلب خون خود .\r\nپس آن كافران حرم و اولاد سيّد پيغمبران را در مسجد جامع دمشق كه جاى اسيران بود بازداشتند .\r\n\r\n[ پيرمرد شامى و توبه او 
  ]\r\nو مرد پيرى از اهل شام به نزد ايشان آمد و گفت : الحمد للّه كه خدا شما را كشت و شهر ما را از مردان شما راحت داد ، و يزيد را بر شما مسلّط گردانيد .\r\nچون سخن خود را تمام كرد ، جناب امام زين العابدين عليه السّلام فرمود كه : اى شيخ ! آيا قرآن خوانده‌اى ؟\r\nگفت : بلى .\r\nفرمود كه : اين آيه را خوانده‌اى :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  . « 1 »\r\nگفت : بلى .\r\nآن جناب فرمود : آن‌ها ماييم كه حقّ تعالى مودت ما را مزد رسالت گردانيده است .\r\nباز فرمود كه : اين آيه را خوانده‌اى ؟\r\n وَ آتِ ذَا الْقُرْبى حَقَّهُ  . « 2 »\r\nگفت : بلى .\r\nفرمود كه : ماييم آن‌ها كه حقّ تعالى پيغمبر خود را امر كرده است كه حقّ ما را به ما عطا كند .\r\nآيا اين آيه را خوانده‌اى ؟\r\n\r\n\r\n","description":"","footnote":"\r\n( 1 ) سورهء شورى ، آيهء 23 .\r\n( 2 ) سورهء اسرى ، آيهء 26 .\r\n","page_name":" 974 ","page_number":344},
  {"content":"\r\n\r\n وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى  . « 1 »\r\nگفت : بلى .\r\nحضرت فرمود كه : ماييم ذوى القربى كه اقرب قرباى آن حضرتيم .\r\nآيا خوانده‌اى اين آيه را :\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  . « 2 »\r\nگفت : بلى .\r\nحضرت فرمود كه : ماييم اهل بيت رسالت كه حقّ تعالى شهادت به طهارت ما داده است .\r\nآن مرد پير گريان شد و از گفته‌هاى خود پشيمان گرديد و عمّامهء خود را از سر انداخت و رو به آسمان گردانيد و گفت : خداوندا ، بيزارى مىجويم به سوى تو از دشمنان آل محمّد از جنّ و انس ، پس به خدمت حضرت عرض كرد كه : اگر توبه كنم آيا توبهء من قبول مىشود ؟\r\nفرمود : بلى ، آن مرد توبه كرد . چون خبر او به يزيد رسيد او را به قتل رسانيد . « 3 »\r\nاز حضرت امام محمّد باقر عليه السّلام مروى است كه چون فرزندان و خواهران و خويشان حضرت سيّد الشّهداء عليه السّلام را به نزد يزيد پليد بردند ، بر شتران سوار كرده بودند بىعمارى و محمل ، يكى از اشقياى اهل شام گفت : ما اسيران نيكوتر از ايشان هرگز نديده بوديم .\r\nسكينه خاتون عليها السّلام فرمود : اى اشقياء ماييم سبايا و اسيران آل محمّد صلّى اللّه عليه و آله و سلّم .\r\nانتهى . « 4 »\r\nو شيخ جليل و عالم خبير حسن بن على طبرى - كه معاصر علامه و محقّق\r\n\r\n\r\n","description":"","footnote":"\r\n( 1 ) سورهء انفال ، آيهء 41 .\r\n( 2 ) سورهء احزاب ، آيهء 33 .\r\n( 3 ) الملهوف ، ص 211 ، 213 ؛ الاحتجاج طبرسى ، ج 2 ، ص 120 - 122 ؛ بحار الأنوار ، ج 45 ، ص 155 .\r\n( 4 ) جلاء العيون ، ص 729 - 731 .\r\n","page_name":" 975 ","page_number":345},
  {"content":"\r\n\r\nاست - در كتاب كامل بهائى كه زياده از ششصد و شصت سال است كه تصنيف شده در باب ورود اهل بيت امام حسين عليه السّلام به شام گفته كه : اهل بيت را از كوفه به شام ده به ده سير مىدادند تا به چهار فرسخى از دمشق رسيدند ، به هر ده از آنجا تا به شهر نثار بر ايشان مىكردند ، و بر در شهر سه روز ايشان را بازگرفتند تا شهر بيارايند و هر حلى و زيورى و زينتى كه در آن بود به آيين‌ها بستند به صفتى كه كسى چنان نديده بود . قريب پانصد هزار مرد و زن با دف‌ها ، و اميران ايشان با طبل‌ها و كوس‌ها و بوق‌ها و دهل‌ها بيرون آمدند و چند هزار مردان و جوانان و زنان رقص كنان با دف و چنگ و رباب زنان استقبال كردند ، جمله اهل ولايت دست و پاى خضاب كرده و سرمه در چشم كشيده ، روز چهارشنبه شانزدهم ربيع الأوّل به شهر رفتند ، از كثرت خلق گويى كه رستخيز بود . چون آفتاب بر آمد ملاعين سرها را به شهر در آوردند ، از كثرت خلق به وقت زوال به در خانهء يزيد لعين رسيدند .\r\nيزيد تخت مرصّع نهاده بود ، خانه و ايوان آراسته بود و كرسىهاى زرين و سيمين راست و چپ نهاده ، حجّاب بيرون آمدند و اكابر ملاعين را كه با سرها بودند به پيش يزيد بردند و احوال بپرسيد .\r\nملاعين گفتند : به دولت امير دمار از خاندان ابو تراب در آورديم ، و حال‌ها بازگفتند و سرهاى اولاد رسول را عليهم السّلام آنجا بداشتند . و در اين شصت و شش روز كه ايشان در دست كافران بودند هيچ بشرى بر ايشان سلام كردن نتوانست .\r\nو هم نقل كرده از سهل بن سعد السّاعدى كه من حجّ كرده بودم ، به عزم زيارت بيت المقدّس متوجّه شام شدم ، چون به دمشق رسيدم شهرى ديدم كه پرفرح و شادى و جمعى را ديدم كه در مسجد پنهان نوحه مىكردند و تعزيت مىداشتند ، پرسيدم شما چه كسانيد ؟\r\nگفتند : ما از مواليان اهل بيتيم و امروز سر امام حسين عليه السّلام و اهل بيت او را به شهر آورند .\r\nسهل گويد كه : به صحرا رفتم از كثرت خلق و شيههء اسبان و بوق و طبق و\r\n\r\n","description":"","footnote":"","page_name":" 976 ","page_number":346},
  {"content":"\r\n\r\nكوسات و دفوف « 1 » رستخيزى ديدم تا سواد اعظم برسيد ، ديدم كه سرها مىآورند بر نيزه‌ها كرده . اوّل سر جناب عبّاس عليه السّلام « 2 » را آوردند و در عقب سرها عورات حسين عليه السّلام مىآمدند . و سر حضرت امام حسين عليه السّلام را ديدم با شكوهى تمام و نورى عظيم از او مىتافت با ريش مدوّر كه موى سفيد با سياه آميخته بود و به وسمه خضاب كرده و سياهى چشمان شريفش نيك سياه بود و ابروهايش پيوسته بود و كشيده بينى بود ، و تبسّم كنان به جانب آسمان ، چشم گشوده بود به جانب افق ، و باد محاسن او را مىجنبانيد به جانب چپ و راست ، پنداشتى كه امير المؤمنين على عليه السّلام است .\r\nعمرو بن منذر همدانى گويد : جناب امّ كلثوم عليها السّلام را ديدم چنان كه پندارى فاطمهء زهرا عليها السّلام است چادر كهنه بر سر گرفته و روىبندى بر روى بسته ، من نزديك رفتم و امام زين العابدين عليه السّلام و عورات خاندان را سلام كردم مرا فرمودند : اى مؤمن ! اگر بتوانى چيزى بدين شخص ده كه سر حضرت حسين عليه السّلام را دارد تا به پيش برد كه از نظاره‌گيان ما را زحمت است ، من صد درهم بدادم بدان لعين كه سر داشت كه سر حضرت حسين عليه السّلام را پيش‌تر دارد و از عورات دور شود ، بدين منوال مىرفتند تا نزد يزيد پليد بنهادند . انتهى . « 3 »\r\n\r\n\r\n","description":"","footnote":"\r\n( 1 ) دفوف ، جمع دف : يكى از آلات نوازندگى .\r\n( 2 ) در نفس المهموم بعد از سر حضرت عبّاس عليه السّلام ذكر كلمهء كانّه يضحك ، ظاهرا از سهو قلم است . مؤلّف رحمه اللّه\r\n( 3 ) كامل بهائى ، ج 2 ، ص 292 .\r\n","page_name":" 977 ","page_number":347},
  {"content":"\r\n\r\n\r\nفصل هشتم : در بيان ورود اهل بيت - عليهم السّلام - به مجلس يزيد بن معاويه - عليهما اللعنة -\r\n\r\n[ مجلس آراستن يزيد 
  ]\r\nيزيد ملعون چون از ورود اهل بيت طاهره عليهم السّلام به شام آگهى يافت ، مجلس آراست و به زينت تمام بر تخت خويش نشست و ملاعين اهل شام را حاضر كرد ، از آن سوى اهل بيت حضرت رسول صلّى اللّه عليه و آله و سلّم را با سرهاى شهدا عليهم السّلام در باب دار الأماره حاضر كردند . در طلب رخصت بازايستادند . نخستين زحر بن قيس كه مأمور بردن سر حضرت حسين عليه السّلام بود رخصت حاصل كرده بر يزيد داخل شد ، يزيد از او پرسيد كه واى بر تو ، خبر چيست ؟\r\nگفت : يا امير المؤمنين ! بشارت باد تو را كه خدايت فتح و نصرت داد . همانا حسين بن على با هيجده تن از اهل بيت خود و شصت نفر از شيعيان خود بر ما وارد شدند ما بر او عرضه كرديم كه جانب صلح و صلاح را فرو نگذارد و سر به فرمان عبيد اللّه بن زياد فرود آورد و اگر نه مهيّاى قتال شود ايشان اطاعت عبيد اللّه بن زياد را قبول نكردند و جانب قتال را اختيار نمودند . پس بامدادان كه آفتاب طلوع كرد با لشكر بر ايشان بيرون شديم و از هر ناحيه و جانب ايشان را احاطه كرديم و حملهء گران افكنديم و با شمشير تاخته بر ايشان بتاختيم و سرهاى ايشان را موضع آن شمشيرها ساختيم ، آن جماعت را هول و هرب پراكنده ساخت ، چنان كه به هر\r\n\r\n","description":"","footnote":"","page_name":" 978 ","page_number":348},
  {"content":"\r\n\r\nپستى و بلندى پناهنده گشتند بدانسان كه كبوتر از باز هراسنده « 1 » گردد ، پس سوگند با خدا يا امير المؤمنين ! به اندك زمانى كه ناقه را نحر كنند ، يا چشم خوابيده به خواب آشنا گردد تمام آن‌ها را با تيغ درگذرانديم و اوّل تا آخر ايشان را مقتول و مذبوح ساختيم . اينك جسدهاى ايشان در آن بيابان برهنه و عريان افتاده با بدن‌هاى خون‌آلوده و صورت‌هاى بر خاك نهاده ، همىخورشيد بر ايشان مىتابد ، و باد خاك و غبار بر ايشان مىانگيزاند و آن بدن‌ها را عقاب‌ها و مرغان هوا همى زيارت كنند در بيابان دور .\r\nچون آن ملعون سخن به پاى آورد يزيد لختى سر فرو داشت و سخن نكرد ، پس سر بر آورد و گفت : اگر حسين را نمىكشتيد من از كردار شما بهتر خشنود مىشدم و اگر من حاضر بودم حسين را معفو مىداشتم و او را عرضهء هلاك و دمار نمىگذاشتم . « 2 »\r\nبعضى گفته‌اند كه : چون زحر واقعه را براى يزيد نقل كرد ، آن ملعون بسيار متوحّش شد و گفت : ابن زياد تخم عداوت مرا در دل تمام مردم كشت و عطايى به زحر نداد و او را از نزد خود بيرون كرد .\r\nو اين معجزه بود از حضرت سيّد الشّهداء عليه السّلام ، چه آن كه در اثناى آمدن به كربلا به زهير بن قين خبر داد كه زحر بن قيس سر مرا براى يزيد خواهد برد به اميد عطا و عطايى به وى نخواهد كرد ، چنانچه محمّد بن جرير طبرى نقل كرده .\r\nپس مخفر بن ثعلبه كه مأمور به كوچ دادن اهل بيت عليهم السّلام بود ، از در دار الأماره در آمد و ندا در داد و گفت :\r\nهذا مخفر « 3 » بن ثعلبه ، اتى امير المؤمنين باللّئام الفجرة !\r\n\r\n\r\n","description":"","footnote":"\r\n( 1 ) هراسنده : ترسان .\r\n( 2 ) الارشاد مفيد ، ج 2 ، ص 118 - 119 ؛ تاريخ طبرى ، ج 5 ، ص 459 ؛ مقتل الحسين عليه السّلام خوارزمى ، ج 2 ، ص 55 ؛ فتوح ابن اعثم ، ج 5 ، ص 147 ؛ بحار الأنوار ، ج 45 ، ص 129 به نقل از پاورقى الارشاد .\r\n( 3 ) در الارشاد مجفر .\r\n","page_name":" 979 ","page_number":349},
  {"content":"\r\n\r\nيعنى : من مخفر بن ثعلبه هستم كه لئام فجره را به درگاه امير المؤمنين يزيد آورده‌ام ! حضرت سيّد سجّاد عليه السّلام فرمود : « آنچه مادر مخفر زاييده ، شريرتر و لئيم‌تر است . » « 1 »\r\nو به روايت شيخ ابن نما اين كلمه را يزيد جواب مخفر داد و شايد اين اولى باشد ، چه آن كه حضرت امام زين العابدين عليه السّلام با اين كافران كه از راه عناد بودند كمتر سخن مىكرد .\r\nشيخ مفيد ( ره ) فرموده : در بين راه شام با احدى از آن كافران كه همراه سر مقدّس بودند تكلّم نكرد . « 2 »\r\nو گفتن يزيد اين نوع كلمات را گاهى شايد از بهر آن باشد كه مردم را بفهماند كه من قتل حسين را نفرمودم و راضى به آن نبودم . و جمله‌اى از اهل تاريخ گفته‌اند كه در هنگامى كه خبر ورود اهل بيت عليهم السّلام به يزيد رسيد ، آن ملعون در قصر جيرون و منظر آنجا بود و همين كه از دور نگاهش به سرهاى مبارك بر سر نيزه‌ها افتاد ، از روى طرب و نشاط اين دو بيت انشاد كرد :\r\n لمّا بدت تلك الحمول « 3 » و أشرقت * تلك الشّموس على ربى جيرون\r\nنعب الغراب قلت : صح أو لا تصح * فلقد قضيت من الغريم ديونى \r\nمراد آن ملحد اظهار كفر و زندقه « 4 » و كيفر خواستن از رسول اكرم صلّى اللّه عليه و آله و سلّم بوده يعنى رسول خدا صلّى اللّه عليه و آله و سلّم پدران و عشيرهء مرا در جنگ بدر كشت من خون خواهى از اولاد او نمودم ، چنانچه صريحا اين مطلب كفرآميز را در اشعارى كه بر اشعار ابن زبعرى افزود در مجلس ورود اهل بيت عليهم السّلام خوانده :\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 119 .\r\n( 2 ) الارشاد مفيد : ج 2 ، ص 119 .\r\n( 3 ) حمول ( بالضم ) : هودجهاى شتران كه بر آن‌ها هودج بسته باشند . ( م ) .\r\n( 4 ) باغندى شافعى ، مؤلّف كتاب « جواهر المطالب » در ذيل اين اشعار گويد ، اين دو شعر كفرى است آشكار كه هيچ اقراركننده به نبوت رسول خدا صلّى اللّه عليه و آله و سلّم آن را بر زبان نمىآورد .\r\n","page_name":" 980 ","page_number":350},
  {"content":"\r\n\r\n قد قتلنا القوم من ساداتهم * و عدلنا قتل بدر فاعتدل ( الخ ) \r\nو بالجمله ، چون سرهاى مقدّس را وارد آن مجلس شوم كردند ، سر مبارك حضرت امام حسين عليه السّلام را در طشتى از زر به نزد يزيد نهادند و يزيد كه مدام عمرش به شرب مدام مىپرداخت اين وقت از شرب خمر نيك سكران بود و از نظارهء سر دشمن خود شاد و فرحان گشت ، و اين اشعار را گفت :\r\n يا حسنه يلمع باليدين * يلمع فى طشت من اللّجين\r\nكأنّما حفّ بوردتين * كيف رأيت الضّرب يا حسين\r\nشفيت غلّي من دم الحسين * يا ليت من شاهد فى الحنين\r\nيرون فعلى اليوم بالحسين \r\nو شيخ مفيد ( ره ) فرموده كه : چون سر مطهّر حضرت را با ساير سرهاى مقدّس در نزد او گذاشتند ، يزيد ملعون اين شعر گفت :\r\n نفلّق هاما من رجال أعزّة * علينا و هم كانوا أعقّ و أظلما « 1 » \r\nيحيى بن حكم كه برادر مروان بود و با يزيد در مجلس نشسته بود اين دو شعر قرائت كرد :\r\n لهام بجنب « 2 » الطّفّ أدنى قرابة * من ابن زياد العبد ذى النّسب الوغل « 3 »\r\nسميّة أمسى نسلها عدد الحصى * و بنت رسول اللّه ليست بذى نسل \r\nيزيد دست بر سينهء او زد و گفت : ساكت شو . يعنى در چنين مجلس ، جماعت آل زياد را شناعت مىكنى و بر قلّت آل مصطفى دريغ مىخورى ؟ « 4 » از معصوم عليه السّلام روايت شده كه چون سر مطهّر حضرت امام حسين عليه السّلام را به\r\n\r\n\r\n","description":"","footnote":"\r\n( 1 ) اين شعر از حصين بن حمام يكى از شاعران عصر جاهلى است كه يزيد - لعنة اللّه عليه - به آن تمثل جسته است .\r\nنك : الاغانى ، ج 14 ، ص 7 ؛ شرح اختيارات المفضّل ، ج 1 ، ص 225 . به نقل از پاورقى الارشاد ج 2 ، ص 119 ، و پاورقى اعلام الورى ، ج 1 ، ص 474 .\r\n( 2 ) در الارشاد : بأدنى .\r\n( 3 ) در الارشاد : الرّذل .\r\n( 4 ) الارشاد ، ج 2 ، ص 119 - 120 .\r\n","page_name":" 981 ","page_number":351},
  {"content":"\r\n\r\nمجلس يزيد در آوردند ، مجلس شراب آراست و با نديمان خود شراب زهرمار مىكرد ، و با ايشان شطرنج بازى مىكرد و شراب به ياران خود مىداد و مىگفت :\r\nبياشاميد كه اين شراب مباركى است كه سر دشمن ما نزد ما گذاشته است و دل شاد و خرّم گرديده‌ام ، و ناسزا به حضرت امام حسين و پدر و جدّ بزرگوار او صلّى اللّه عليه و آله و سلّم مىگفت .\r\nو هر مرتبه كه در قمار بر حريف خود غالب مىشود ، سه پياله شراب زهرمار مىكرد و ته جرعهء شومش را در پهلوى طشتى كه سر مقدّس آن سرور در آن گذاشته بودند مىريخت .\r\nپس هر كه از شيعيان ما است ، بايد كه از شراب خوردن و بازى كردن شطرنج اجتناب نمايد ، و هر كه در وقت نظر كردن به شراب يا شطرنج صلوات فرستد بر حضرت امام حسين عليه السّلام و لعنت كند يزيد و آل زياد را حقّ تعالى گناهان او را بيامرزد هر چند به عدد ستارگان باشد . « 1 »\r\nدر كامل بهائى از حاويه نقل كرده كه يزيد خمر خورد و بر سر حضرت امام حسين عليه السّلام ريخت ، زن يزيد آب و گلاب بر گرفت و سر منوّر امام عليه السّلام را پاك بشست ، آن شب فاطمه عليها السّلام را در خواب ديد كه از او عذر مىخواست . « 2 »\r\nبالجمله ، چون سرهاى مبارك را بر يزيد وارد كردند ، اهل بيت عليهم السّلام را نيز در آوردند در حالتى كه ايشان را به يك رشته بسته بودند ، و حضرت على بن الحسين عليه السّلام در غل جامعه بود ، و چون يزيد ايشان را به آن هيأت ديد گفت : خدا قبيح و زشت كند پسر مرجانه را اگر بين شما و او قرابت و خويشى بود ملاحظهء شماها را مىنمود و اين نحو بدرفتارى با شما نمىنمود و به اين هيأت و حال شما را براى من روانه نمىكرد . « 3 »\r\n\r\n\r\n","description":"","footnote":"\r\n( 1 ) عيون اخبار الرضا عليه السّلام ، ج 2 ، ص 22 .\r\n( 2 ) نفس المهموم ، ص 439 .\r\n( 3 ) كامل بهايى ، ج 2 ، ص 295 .\r\n","page_name":" 982 ","page_number":352},
  {"content":"\r\n\r\nو به روايت ابن نما از حضرت سجّاد عليه السّلام دوازده تن ذكور بودند كه در زنجير و غل بودند ، چون نزد يزيد ايستادند ، حضرت سيّد سجّاد عليه السّلام رو كرد به يزيد و فرمود :\r\nآيا رخصت مىدهى مرا تا سخن گويم ؟\r\nگفت : بگو و لكن هذيان مگو .\r\nفرمود : من در موقفى مىباشم كه سزاوار نيست از مانند من كسى كه هذيان سخن گويد ، آن‌گاه فرمود : اى يزيد تو را به خدا سوگند مىدهم چه گمان مىبرى با رسول خدا صلّى اللّه عليه و آله و سلّم اگر ما را بدين حال ملاحظه فرمايد ؟ « 1 » پس جناب فاطمه دختر حضرت سيّد الشّهداء عليه السّلام فرمود : اى يزيد ! دختران رسول خدا صلّى اللّه عليه و آله و سلّم را كسى اسير مىكند ؟ ! اهل مجلس و اهل خانه يزيد از استماع اين كلمات گريستند چندان كه صداهاى گريه و شيون بلند شد ، پس يزيد حكم كرد كه ريسمان‌ها را بريدند و غلها را برداشتند .\r\nشيخ جليل على بن ابراهيم القمى از حضرت صادق عليه السّلام روايت كرده كه چون سر مبارك حضرت سيّد الشّهداء را با حضرت على بن الحسين و اسراى اهل بيت عليهم السّلام بر يزيد وارد كردند ، على بن الحسين عليه السّلام را غلّ در گردن بود . يزيد با او گفت : اى على بن الحسين ! حمد مر خدايى را كه كشت پدر تو را .\r\nحضرت فرمود كه : لعنت خدا بر كسى باد كه كشت پدر مرا .\r\nيزيد چون اين بشنيد در غضب شد و فرمان قتل آن جناب را داد ، حضرت فرمود : هرگاه بكشى مرا پس دختران رسول خدا صلّى اللّه عليه و آله و سلّم را كه برگرداند به سوى منزلگاهشان و حال آن كه محرمى جز من ندارند ؟\r\nيزيد گفت : تو بر مىگردانى ايشان را به جايگاه خودشان . پس يزيد سوهانى طلبيد و شروع كرد به سوهان كردن غل جامعه كه بر گردن آن حضرت بود ، پس از آن گفت : اى على بن الحسين ! آيا مىدانى چه اراده كردم بدين كار ؟\r\n\r\n\r\n","description":"","footnote":"\r\n( 1 ) مثير الاحزان ، ص 98 .\r\n","page_name":" 983 ","page_number":353},
  {"content":"\r\n\r\nفرمود : بلى ، خواستى كه ديگرى را بر من منّت و نيكى نباشد .\r\nيزيد گفت : اين بود به خدا قسم آنچه اراده كرده بودم . پس يزيد اين آيه را خواند :\r\n ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  . « 1 »\r\nحاصل ترجمه آن است كه : گرفتارىها كه به مردم مىرسد به سبب كارهاى خودشان است و خدا در گذشت كند از بسيارى .\r\nحضرت فرمود : نه چنين است كه تو گمان كرده‌اى . اين آيه دربارهء ما فرود نيامده بلكه آنچه دربارهء ما نازل شده اين است :\r\n ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها  . « 2 » ( الآية ) .\r\nمضمون آيه آن كه نرسد مصيبتى به كسى در زمين و نه در جان‌هاى شما آدميان مگر آن كه در نوشتهء آسمانى است پيش از آن كه خلق كنيم او را تا افسوس نخوريد بر آنچه از دست شما رفته و شاد نشويد براى آنچه شما را آمده ، پس حضرت فرمود : ماييم كسانى كه چنين هستند . « 3 »\r\n\r\n[ فرو كوفتن يزيد چوب دستى خود را بر لب و دندان امام شهيدان 
  ]\r\nو بالجمله يزيد فرمان داد تا آن سر مبارك را در طشتى در پيش روى او نهادند و اهل بيت قدّس سرّه را در پشت سر او نشانيدند تا به سر حسين عليه السّلام نگاه نكنند ، سيّد سجّاد عليه السّلام را چون چشم مبارك بر آن سر مقدّس افتاد بعد از آن هرگز از سر گوسفند غذا ميل نفرمود ، و چون نظر حضرت زينب عليها السّلام بر آن سر مقدّس افتاد بىطاقت شد و دست برد گريبان خود را چاك كرد و با صداى حزينى كه دل‌ها را مجروح\r\n\r\n\r\n","description":"","footnote":"\r\n( 1 ) سورهء شورى ، آيهء 30 .\r\n( 2 ) حديد / 21 .\r\n( 3 ) تفسير قمى ، ج 2 ، ص 352 .\r\n","page_name":" 984 ","page_number":354},
  {"content":"\r\n\r\nمىكرد ندبه آغاز نمود و مىگفت : يا حسيناه ! و اى حبيب رسول خدا ! و اى فرزند مكّه و منى ! ، اى فرزند دل بند فاطمهء زهرا و سيّدهء نساء ! ، اى فرزند دختر مصطفى ! اهل مجلس آن لعين همگى به گريه در آمدند و يزيد خبيث پليد ساكت بود .\r\n و ممّا يزيل القلب عن مستقرّها * و يترك زند الغيظ فى الصّدر واريا « 1 »\r\nوقوف بنات الوحى عند طليقها * به حال بها تشجين « 2 » حتّى الاعاديا \r\nپس صداى زنى هاشميّه كه در خانهء يزيد بود به نوحه و ندبه بلند شد و مىگفت : يا حبيباه ، يا سيّد اهل بيتاه ، يا بن محمّداه ، اى فريادرس بيوه‌زنان و پناه يتيمان ، اى كشتهء تيغ اولاد زناكاران .\r\nبار دگر حاضران كه آن ندبه را شنيدند گريستند و يزيد بىحيا هيچ از اين كلمات متأثّر نشد و چوب خيزرانى طلبيد و به دست گرفت و بر دندان‌هاى مبارك آن حضرت مىكوفت و اشعارى « 3 » مىگفت كه حاصل بعضى از آن‌ها آن كه : اى كاش\r\n\r\n\r\n","description":"","footnote":"\r\n( 1 ) واريا ، يعنى آتش‌زننده .\r\n( 2 ) تشجين يعنى اندوهگين .\r\n( 3 ) ذكر اشعار يزيد پليد كه در آن مجلس شوم خوانده - از ناسخ التّواريخ :\r\n ليت اشياخى ببدر شهدوا * وقعة الخزرج مع وقع الأسل\r\nلعبت هاشم بالملك فلا * خبر جاء و لا وحى نزل\r\nلست من خندف ان لم أنتقم * من بنى أحمد ما كان فعل\r\nقد أخذنا من علىّ ثارنا * و قتلنا الفارس اللّيث البطل\r\nو قتلنا القوم من ساداتهم * و عدلناه ببدر فانعدل\r\nفجزيناهم ببدر مثلها * و بأحد يوم أحد فاعتدل\r\nلو راوه فاستهلّوا فرحا * ثمّ قالوا يا يزيد لا تشل\r\nو كذاك الشّيخ أوصانى به * فاتّبعت الشّيخ فيما قد سئل \r\nغالبا به تمامى اين اشعار را ذكر نكرده‌اند و آنچه را كه ذكر كرده‌اند جماعتى كمى را نسبت به يزيد داده‌اند و بعضى آن را نسبت به ابن زبعرى داده‌اند ، و هيچ كس تصريح ننموده كه از يزيد كدام است و از ابن زبعرى كدام ، پس واجب مىكند كه اشعار ابن زبعرى را كه در جنگ احد گفته ذكر كنيم تا معلوم شود كه شعر يزيد كدام است و شعر ابن زبعرى كدام ، اشعار ابن زبعرى اين است :\r\n يا غراب البين ما شئت فقل * إنّما تنعق أمرا قد فعل\r\nإنّ للخير و للشّر مدى * و سواء قبر مثر و مقلّ\r\nكلّ خير و نعيم زائل * و بنات الدّهر يلعبن بكلّ\r\nأبلغا حسّان عنّى آية * فقريض الشّعر يشفى ذا العلل\r\nكم ترى فى الحرب من جمجمة * و اكف قد ابينت و رجل\r\nو سرابيل حسان سلبت * عن كماة غور روافى المنتزل\r\nكم قتلنا من كريم سيّد * ما جد الجدّين مقدام بطل\r\nصادق النّجدة قوم بارع * غير رعديد لدى وقع الأسل\r\nفسل المهراس من ساكنه * من كراد يس وهام كالجمل\r\nليت اشياخى ببدر شهدوا * جزع الخزرج مع وقع الأسل\r\nحين خطّت بقباء بركها * و استحر القتل فى عبد الاشل\r\nثمّ حفّوا عند ذاكم رقّصا * رقص الحفّان تعدوا فى الجبل\r\nفقتلنا النّصف من ساداتهم * و عدلنا مثل بدر فاعتدل\r\nلا الوم النّفس إلّا انّنا * لو كرزنا لفعلنا المفتعل\r\nبسيوف الهند تعلوها مهم * تبرد الغيظ و يشفين الغلل \r\nاكنون از اين اشعار توان دانست كه كدام يك را يزيد تمثيل آورده است و كدام را خود انشا كرده يا به اندك بينونتى قرائت كرده و هم در آنجا نقل كرده كه چون سرهاى شهدا را نزد يزيد پليد آوردند بانگ غرابى گوشزد او گشت ، اين شعر كفر را كه بر او سجلّى بود انشا كرد :\r\n لما بدت تلك الرءوس و اشرقت * تلك الشموس على ربى جيرون\r\nصاح الغراب فقلت صح أو لا تصح * فلقد قبضت من النبيّ ديونى \r\nو چون بانگ غراب را بر وى نابهنگام افتاد ، به حكم تطيّر دلالت بر زوال ملك مىكرد ، و به دو شعر از اشعار ابن زبعرى متمثّل شد و غراب را مخاطب ساخت :\r\n يا غراب البين ما شئت فقل * انّما تندب أمرا قد فعل\r\nكلّ ملك و نعيم زائل * و بنات الدّهر يلعبن بكل \r\nمؤلّف رحمه اللّه . [ ناسخ التواريخ ، زندگانى امام حسين عليه السّلام ، ج 3 ، ص 136 
  ]\r\n","page_name":" 985 ","page_number":355},
  {"content":"\r\n\r\nاشياخ بنى اميّه كه در جنگ بدر كشته شدند ، حاضر مىبودند و مىديدند كه من چگونه انتقام ايشان را از فرزندان قاتلان ايشان كشيدم ، و خوش‌حال مىشدند و مىگفتند : اى يزيد ، دستت شل نشود كه نيك انتقام كشيدى .\r\nچون ابو برزهء اسلمى كه حاضر مجلس بود ، و از پيش يكى از صحابه حضرت\r\n\r\n","description":"","footnote":"","page_name":" 986 ","page_number":356},
  {"content":"\r\n\r\nرسول صلّى اللّه عليه و آله و سلّم بوده نگريست كه يزيد چوب بر دهان مبارك حضرت حسين عليه السّلام مىزند گفت : اى يزيد ، واى بر تو آيا دندان حسين را به چوب خيزران مىكوبى ؟ ! گواهى مىدهم كه من ديدم رسول خدا صلّى اللّه عليه و آله و سلّم دندانهاى او را و برادر او حسن عليه السّلام را مىبوسيد و مىمكيد و مىفرمود : شما دو سيّد جوانان اهل بهشتيد ، خدا بكشد كشندهء شما را و لعنت كند قاتل شما را و ساخته كند از براى او جهنّم را .\r\nيزيد از اين كلمات در غضب شد و فرمان داد تا او را بر زمين كشيدند و از مجلس بيرون بردند . « 1 »\r\n\r\n[ خطبهء پرشور عقيله بنى هاشم در كاخ يزيد 
  ]\r\nاين وقت جناب زينب دختر امير المؤمنين عليها السّلام برخاست و خطبه خواند كه خلاصهء آن به فارسى چنين مىآيد :\r\nحمد و ستايش مختص يزدان پاك است كه پروردگار عالمين است ، و درود و صلوات از براى خواجهء لولاك ، « 2 » رسول او محمّد و آل او - صلوات اللّه عليهم اجمعين - است . هرآينه خداوند راست فرموده هنگامى كه فرمود :\r\n ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ  . « 3 »\r\nحضرت زينب عليها السّلام از اين آيهء مباركه اشاره فرمود كه يزيد و اتباع او كه سر از فرمان خداى برتافتند و آيات خدا را انكار كردند ، بازگشت ايشان به آتش دوزخ خواهد بود .\r\nآن‌گاه روى با يزيد آورد و فرمود :\r\nهان اى يزيد ! آيا گمان مىكنى كه چون زمين و آسمان را بر ما تنگ كردى و ما را شهر تا شهر مانند اسيران كوچ دادى ، از منزلت و مكانت ما كاستى ؟ و بر حشمت و\r\n\r\n\r\n","description":"","footnote":"\r\n( 1 ) مثير الاحزان ، ص 98 ؛ ملهوف ، ص 212 ، جلاء العيون ، ص 734 .\r\n( 2 ) اشاره است به حديث : لولاك لما خلقت الافلاك .\r\n( 3 ) سورهء روم ، آيهء 10 .\r\n","page_name":" 987 ","page_number":357},
  {"content":"\r\n\r\nكرامت خود افزودى ؟ و قربت خود را در حضرت يزدان به زيادت كردى ؟ كه از اين جهت آغاز تكبّر و تنمّر « 1 » نمودى و بر خويشتن بينى بيفزودى « 2 » و يك باره شاد و فرحان شدى كه مملكت دنيا بر تو گرد آمد و سلطنت ما از بهر تو صافى گشت ؟ نه چنين است اى يزيد ، عنان باز كش و لختى به خود باش ! مگر فراموش كردى فرمايش خدا را كه فرموده :\r\nالبته گمان نكنند آنان كه كفر ورزيدند كه مهلت دادن ما ايشان را بهتر است از براى ايشان همانا مهلت داديم ايشان را تا بر گناه خود بيفزايند و از براى ايشان است عذابى مهين . « 3 »\r\nآيا از طريق عدالت است اى پسر طلقا ! كه زنان و كنيزان خود را در پس پرده‌دارى و دختران رسول خدا صلّى اللّه عليه و آله و سلّم را چون اسيران شهر به شهر بگردانى ؟ ! همانا پردهء حشمت و حرمت ايشان را هتك كردى و ايشان را از پرده بر آوردى و در منازل و مناهل « 4 » به همراهى دشمنان كوچ دادى و مطمح نظر هر نزديك و دور و وضيع و شريف « 5 » ساختى در حالتى كه از مردان و پرستاران ايشان كسى با ايشان نبود . و چگونه اميد مىرود كه نگاهبانى ما كند كسى كه جگر آزادگان را بخايد « 6 » و از دهان بيفكند و گوشتش به خون شهيدان برويد و نمو كند ، ( كنايه از آن كه از فرزند هند جگرخواره چه توقّع بايد داشت و چه بهره توان يافت ؟ ) و چگونه درنگ خواهد كرد در دشمنى ما اهل بيت كسى كه بغض و كينهء ما را از بدر و احد در دل دارد و هميشه به نظر دشمنى ما را نظر كرده پس بدون آن كه جرم و جريرتى بر خود دانى و بى آن كه امرى عظيم شمارى شعرى بدين شناعت مىخوانى :\r\n\r\n\r\n","description":"","footnote":"\r\n( 1 ) تنمر : پلنگ دماغى .\r\n( 2 ) كنايه از خودبينى و نخوت است .\r\n( 3 ) سورهء آل عمران ، آيهء 178 .\r\n( 4 ) مناهل : جمع منهل : محل آب برداشتن .\r\n( 5 ) وضيع : فرومايه . شريف : عالى قدر .\r\n( 6 ) خاييدن : جويدن .\r\n","page_name":" 988 ","page_number":358},
  {"content":"\r\n\r\n لأهلّوا و استهلّوا فرحا * ثمّ قالوا : يا يزيد ! لا تشل \r\nو با چوبى كه در دست دارى بر دندانهاى ابو عبد اللّه عليه السّلام ، سيّد جوانان اهل بهشت مىزنى ، و چرا اين بيت را نخوانى و حال آن كه دلهاى ما را مجروح و زخمناك كردى و اصل و بيخ ما را بريدى از اين جهت كه خون ذرّيهء پيغمبر صلّى اللّه عليه و آله و سلّم را ريختى و سلسلهء آل عبد المطّلب را كه ستارگان روى زمينند گسيختى . و مشايخ خود را ندا مىكنى و گمان دارى كه نداى تو را مىشنوند ، و البتّه زود باشد كه به ايشان ملحق شوى و آرزو كنى كه شل بودى و گنگ « 1 » بودى و نمىگفتى آنچه را كه گفتى و نمىكردى آنچه را كه كردى ، لكن آرزو سودى نكند . آن‌گاه حقّ تعالى را خطاب نمود و عرض كرد : بار الها ! بگير حقّ ما را و انتقام بكش از هر كه با ما ستم كرد ، و نازل گردان غضب خود را بر هر كه خون ما ريخت و حاميان ما را كشت .\r\nپس فرمود : هان اى يزيد ! قسم به خدا كه نشكافتى مگر پوست خود را ، و نبريدى مگر گوشت خود را ، و زود باشد كه بر رسول خدا وارد شوى در حالتى كه متحمّل باشى وزر ريختن خون ذريّهء او را و هتك حرمت عترت او را در هنگامى كه حقّ تعالى جمع مىكند پراكندگى ايشان را و مىگيرد حقّ ايشان را « و گمان مبر البتّه آنان را كه در راه خدا كشته شدند مردگانند بلكه ايشان زنده و در راه پروردگار خود روزى مىخورند » . « 2 »\r\nو كافى است تو را خداوند از جهت داورى ، و كافى است محمّد صلّى اللّه عليه و آله و سلّم تو را براى مخاصمت و جبرئيل براى يارى او و معاونت .\r\nو زود باشد كه بداند آن كسى كه تو را دستيار شد و بر گردن مسلمانان سوار كرد و خلافت باطل براى تو مستقر گردانيد و چه نكوهيده بدلى براى ظالمين هست ، و خواهيد دانست كه كدام يك از شما مكان او بدتر و ياور او ضعيف‌تر است . و اگر دواهى روزگار مرا بازداشت كه با تو مخاطبه و تكلّم كنم ، همانا من قدر تو را كم\r\n\r\n\r\n","description":"","footnote":"\r\n( 1 ) گنگ : لال .\r\n( 2 ) سورهء آل عمران ، آيهء 169 .\r\n","page_name":" 989 ","page_number":359},
  {"content":"\r\n\r\nمىدانم و سرزنش تو را عظيم ، و توبيخ تو را كثير مىشمارم ، چه اين‌ها در تو اثر نمىكند و سودى نمىبخشد ، لكن چشمها گريان و سينه‌ها بريان است .\r\nچه امرى عجيب و عظيم است ، نجيبانى كه لشكر خداوندند به دست طلقاء كه لشكر شيطانند كشته گردند ، و خون ما از دست‌هاى ايشان بريزد ، و دهان ايشان از گوشت ما بدوشد و بنوشد و آن جسدهاى پاك و پاكيزه را گرگ‌هاى بيابانى به نوبت زيارت كنند و آن تن‌هاى مبارك را مادران بچه كفتارها بر خاك بمالند .\r\nاى يزيد ! اگر امروز ما را غنيمت خود دانستى ، زود باشد كه اين غنيمت موجب غرامت تو گردد در هنگامى كه نيابى مگر آنچه را كه پيش فرستادى ، و نيست خداوند بر بندگان ستم‌كننده و در حضرت او است شكايت ما و اعتماد ما .\r\nاكنون هر كيد و مكرى كه توانى بكن ، و هر سعى كه خواهى به عمل آور و در عداوت ما كوشش فرو مگذار ، و با اين همه به خدا سوگند كه ذكر ما را نتوانى محو كردن و وحى ما را نتوانى دور كرد ، و باز ندانى فرجام ما را و درك نخواهى كرد غايت و نهايت ما را و عار كردار خود را از خويش نتوانى دور كرد و رأى تو كذب و عليل ، و ايّام سلطنت تو قليل ، و جمع تو پراكنده و روز تو گذرنده است ، در روزى كه منادى حقّ ندا كند كه لعنت خدا بر ستمكاران است .\r\nسپاس و ستايش خداوندى را كه ختم كرد در ابتدا بر ما سعادت را ، و در انتها رحمت و شهادت را . و از خدا سؤال مىكنم كه ثواب شهداى ما را تكميل فرمايد و هر روز بر اجر ايشان بيفزايد و در ميان ما خليفه ايشان باشد و احسانش را بر ما دائم دارد كه اوست خداوند رحيم و پروردگار و دود ، و كافى است در هر امرى و نيكو وكيل است . « 1 »\r\nيزيد را موافق نمىافتد كه جناب زينب عليها السّلام را بدين سخنان درشت و كلمات شتم‌آميز ، مورد غضب و سخط دارد ، خواست كه عذرى برتراشد كه زنان نوائح « 2 »\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 33 - 135 ؛ الملهوف ، ص 215 - 218 ؛ بلاغات النساء ، ص 21 ؛ مثير الاحزان ، ص 101 ؛ الاحتجاج طبرسى ، ج 2 ، ص 123 - 131 .\r\n( 2 ) نوائح جمع نائحه : زنان نوحه‌گر .\r\n","page_name":" 990 ","page_number":360},
  {"content":"\r\n\r\nبيهشانه سخن كنند ، و اين قسم سخنان از جگرسوختگان پسنديده است لا جرم اين شعر را بگفت :\r\n يا صيحة تحمد من صوائح * ما أهون الموت على النوائح \r\nآن‌گاه يزيد با حاضرين اهل شام مشورت كرد كه با اين جماعت چه عمل نمايم ؟\r\nآن خبيثان كلام زشتى گفتند كه معنى آن مناسب ذكر نيست و مرادشان آن بود كه تمام را با تيغ درگذران .\r\nنعمان بن بشير كه حاضر مجلس بود گفت : اى يزيد ! ببين تا رسول خدا صلّى اللّه عليه و آله و سلّم با ايشان چه صنعت داشت آن كن كه رسول خدا صلّى اللّه عليه و آله و سلّم كرد . « 1 »\r\nو مسعودى نقل كرده : وقتى كه اهل مجلس يزيد اين كلام را گفتند ، حضرت باقر عليه السّلام شروع كرد به سخن ، و در آن وقت دو سال و چند ماه از سن مباركش گذشته بود پس حمد و ثنا گفت خداى را ، پس رو كرد به يزيد و فرمود : اهل مجلس تو در مشورت تو رأى دادند به خلاف اهل مجلس فرعون در مشورت كردن فرعون با ايشان در امر موسى و هارون ، چه آن‌ها گفتند : ارجه و اخاه « 2 » و اين جماعت رأى دادند به كشتن ما و براى اين سببى است . يزيد پرسيد كه سببش چيست ؟\r\nفرمود : اهل مجلس فرعون اولاد حلال بودند و اين جماعت اولاد حلال نيستند ، و نمىكشد انبياء و اولاد ايشان را مگر اولادهاى زنا ، پس يزيد از كلام بازايستاد و خاموش گرديد . « 3 »\r\n\r\n[ گستاخى مرد شامى و پايان عمر او 
  ]\r\nاين هنگام به روايت سيّد و مفيد از مردم شام مردى سرخ رو نظر كرد به جناب فاطمه دختر حضرت امام حسين عليه السّلام ، پس رو كرد به يزيد و گفت : يا امير المؤمنين !\r\n\r\n\r\n","description":"","footnote":"\r\n( 1 ) الملهوف ، ص 218 .\r\n( 2 ) اعراف ، آيهء 111 .\r\n( 3 ) اثبات الوصية ، ص 145 .\r\n","page_name":" 991 ","page_number":361},
  {"content":"\r\n\r\nهب لى هذه الجارية ! يعنى : اين دخترك را به من ببخش ! جناب فاطمه عليها السّلام فرمود :\r\nچون اين سخن بشنيدم بر خود بلرزيدم و گمان كردم كه اين مطلب از براى ايشان جايز است . پس به جامهء عمّه‌ام جناب زينب عليها السّلام چسبيدم و گفتم : عمّه يتيم شدم اكنون بايد كنيز مردم شوم ! « 1 » جناب زينب عليها السّلام روى با شامى كرد و فرمود : دروغ گفتى و اللّه ، و ملامت كرده شدى ، به خدا قسم اين كار براى تو و يزيد صورت نبندد و هيچ يك اختيار چنين امرى نداريد .\r\nيزيد در خشم شد و گفت : سوگند با خداى دروغ گفتى ، اين امر براى من روا است و اگر خواهم بكنم مىكنم .\r\nحضرت زينب عليها السّلام فرمود : نه چنين است به خدا سوگند ، حقّ تعالى اين امر را براى تو روا نداشته و نتوانى كرد مگر آن كه از ملّت ما بيرون شوى و دينى ديگر اختيار كنى .\r\nيزيد از اين سخن خشمش زيادتر شد و گفت : در پيش روى من چنين سخن مىگويى ؟ همانا پدر و برادر تو از دين بيرون شدند .\r\nجناب زينب عليها السّلام فرمود : به دين خدا و دين پدر و برادر من ، تو و پدر و جدّت هدايت يافتند اگر مسلمان باشى .\r\nيزيد گفت : دروغ گفتى اى دشمن خدا .\r\nحضرت زينب عليها السّلام فرمود : اى يزيد ! اكنون تو امير و پادشاهى و هر چه\r\n\r\n\r\n","description":"","footnote":"\r\n( 1 ) و لنعم ما قيل :\r\n آن كس كه اسير بيم گردد * چون باشد چون يتيم گردد\r\nنوميد شده ز دستگيرى * با ذلّ غريبى و اسيرى\r\nچندان ز مژه سرشك خون ريخت * كاندام زمين به خون درآميخت\r\nگفت : اى پدر ! اى پدر كجايى * كافسر نه بسر نمىنمايى\r\nمن بىپدرى نديده بودم * تلخ است كنون كه آزمودم \r\nمؤلّف رحمه اللّه\r\n","page_name":" 992 ","page_number":362},
  {"content":"\r\n\r\nمىخواهى از روى ستم فحش و دشنام مىدهى و ما را مقهور مىدارى .\r\nيزيد گويا شرم كرد و ساكت شد .\r\nآن مرد شامى ديگر باره سخن خود را اعاده كرد .\r\nيزيد گفت : دور شو خدا مرگت دهد . « 1 »\r\nآن مرد شامى از يزيد پرسيد : ايشان كيستند ؟\r\nيزيد گفت : آن فاطمه دختر حسين ، و آن زن دختر على است .\r\nشامى گفت : حسين پسر فاطمه و على پسر ابو طالب ؟\r\nيزيد گفت : بلى .\r\nآن مرد شامى گفت : لعنت كند خداوند تو را اى يزيد ، عترت پيغمبر خود را مىكشى و ذرّيهء او را اسير مىكنى به خدا سوگند كه من گمان نمىكردم ايشان را جز اسيران روم .\r\nيزيد گفت : به خدا سوگند تو را نيز به ايشان مىرسانم . و امر كرد كه او را گردن زدند . ( ره ) « 2 » شيخ مفيد ( ره ) فرمود : پس يزيد امر كرد تا اهل بيت را با على بن الحسين عليهم السّلام در خانهء علىحدّه كه متّصل به خانهء خودش بود جاى دادند . و به قولى ايشان را در موضع خرابى حبس كردند كه نه دافع گرما بود و نه حافظ سرما چنان كه صورت‌هاى مباركشان پوست انداخت ، و در اين مدّتى كه در شام بودند نوحه و زارى بر حضرت امام حسين عليه السّلام مىكردند .\r\nو روايت شده كه در اين ايّام در ارض بيت المقدّس هر سنگى كه از زمين بر مىداشتند ، از زيرش خون تازه مىجوشيد .\r\nو جمعى نقل كرده‌اند كه يزيد امر كرد سر مطهّر امام عليه السّلام را بر در قصر شوم او\r\n\r\n\r\n","description":"","footnote":"\r\n( 1 ) نك : الكامل ، ج 4 ، ص 86 ؛ طبرى ، ج 6 ، ص 265 ؛ الاحتجاج طبرى ، ج 2 ، ص 131 ؛ مثير الاحزان ، ص 100 ؛ روضة الواعظين ، ص 211 و بخشى از واقعه در سير اعلام النبلاء ، ج 3 ، ص 204 .\r\n( 2 ) الارشاد مفيد ، ج 2 ، ص 121 ؛ الملهوف ، ص 218 - 219 ؛ بحار الأنوار ، ج 45 ، ص 136 به نقل از آن دو كتاب .\r\n","page_name":" 993 ","page_number":363},
  {"content":"\r\n\r\nنصب كردند و اهل بيت عليهم السّلام را امر كرد كه داخل خانهء او شوند ، چون مخدّرات اهل بيت عصمت و جلالت عليهم السّلام داخل خانهء آن لعين شدند زنان آل ابو سفيان زيورهاى خود را كندند و لباس ماتم پوشيدند و صدا به گريه و نوحه بلند كردند و سه روز ماتم داشتند ، و هند دختر عبد الله بن عامر كه در آن وقت زن يزيد بود و پيش‌تر در حبالهء حضرت امام حسين عليه السّلام بود پرده را دريد و از خانه بيرون دويد و به مجلس آن لعين آمد در وقتى كه مجمع عامّ بود گفت : اى يزيد ! سر مبارك فرزند فاطمه دختر رسول خدا صلّى اللّه عليه و آله و سلّم را بر در خانهء من نصب كرده‌اى ؟ ! يزيد بر جست و جامه بر سر او افكند و او را برگردانيد و گفت : اى هند ! نوحه و زارى كن بر فرزند رسول خدا و بزرگ قريش كه پسر زياد لعين در امر او تعجيل كرد و من به كشتن او راضى نبودم . « 1 »\r\n\r\n[ خطبهء امام سجاد عليه السّلام 
  ]\r\nعلّامهء مجلسى ( ره ) در جلاء العيون پس از آن كه حكايت مرد سرخ روى شامى را نقل كرده فرموده : پس يزيد امر كرد كه اهل بيت رسالت عليهم السّلام را به زندان بردند ، حضرت امام زين العابدين عليه السّلام را با خود به مسجد برد و خطيبى را طلبيد و بر منبر بالا كرد ، آن خطيب ناسزاى بسيار به حضرت امير المؤمنين و امام حسن عليهما السّلام گفت و معاويه و يزيد - عليهما اللعنة - را مدح بسيار كرد ، حضرت امام زين العابدين عليه السّلام ندا كرد او را كه :\r\nويلك ايّها الخاطب ! اشتريت مرضاة المخلوق بسخط الخالق ، فتبوّأ مقعدك من النّار .\r\nيعنى : واى بر تو اى خطيب كه براى خشنودى مخلوق ، خدا را به خشم آوردى جاى خود را در جهنّم مهيّا بدان .\r\nپس حضرت علىّ بن الحسين عليه السّلام فرمود كه : اى يزيد ! مرا رخصت ده كه بر منبر بروم و كلمه‌اى چند بگويم كه موجب خشنودى خداوند عالميان و اجر حاضران گردد .\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 122 .\r\n","page_name":" 994 ","page_number":364},
  {"content":"\r\n\r\nيزيد قبول نكرد ، اهل مجلس التماس كردند كه او را رخصت بده كه ما مىخواهيم سخن او را بشنويم .\r\nيزيد گفت : اگر بر منبر بر آيد مرا و آل ابو سفيان را رسوا مىكند .\r\nحاضران گفتند : از اين كودك چه بر مىآيد .\r\nيزيد گفت : او از اهل بيتى است كه در شيرخوارگى به علم و كمال آراسته‌اند .\r\nچون اهل شام بسيار مبالغه كردند ، يزيد رخصت داد تا حضرت بر منبر بالا رفت و حمد و ثناى الهى ادا كرد و صلوات بر حضرت رسالت پناهى و اهل بيت او فرستاد و خطبه‌اى در نهايت فصاحت و بلاغت ادا كرد كه ديده‌هاى حاضران را گريان و دل‌هاى ايشان را بريان كرد . « 1 »\r\nقلت : انّى احبّ فى هذا المقام ان أتمثّل بهذه الأبيات الّتى لا يستحقّ ان يمدح بها الّا هذا الامام عليه السّلام :\r\n حتّى انرت بضوء وجهك فانجلى * ذاك الدّجى و انجاب ذاك العثير « 2 »\r\nفافتنّ فيك النّاظرون فاصبع * يؤمئ اليك بها و عين تنظر\r\nيجدون رؤيتك الّتى فازوا بها * من انعم اللّه الّتى لا تكفروا\r\nفمشيت مشية خاضع متواضع * للّه لا يزهو و لا يتكبّر\r\nفلو انّ مشتاقا تكلّف فوق ما * فى وسعه لسعى اليك المنبر\r\nابديت من فصل الخطاب بحكمة * تنبى عن الحقّ المبين و تخبر « 3 » \r\nپس فرمود كه : ايّها النّاس ! حقّ تعالى ما اهل بيت رسالت را شش خصلت عطا كرده است ، و به هفت فضيلت ما را بر ساير خلق زيادتى داده . عطا كرده است به ما\r\n\r\n\r\n","description":"","footnote":"\r\n( 1 ) و در كامل بهائى است كه آن حضرت فرمود :\r\nالحمد للّه الذي لا بداية له ، و الدّائم الّذى لا نفاد له ، و الأوّل الّذى لا اوّل لاوّليّته ، و الآخر الّذى لا مؤخّر لآخريّته ، الباقى بعد فناء الخلق ، قدّر اللّيالى و الأيام ، و قسّم فيما بينهم الأقسام ، فتبارك اللّه الملك العلام . مؤلّف رحمه اللّه [ كامل بهائى ، ص 300 
  ]\r\n( 2 ) العثير : گرد و غبار .\r\n( 3 ) اين ابيات از جمله قصيده‌اى است كه ابو عباده بخترى در مدح متوكل عباسى گفته . ( م ) .\r\n","page_name":" 995 ","page_number":365},
  {"content":"\r\n\r\nعلم و بردبارى و جوانمردى و فصاحت و شجاعت و محبّت در دلهاى مؤمنان . و فضيلت داده است ما را به آن كه از ما است نبى مختار محمّد مصطفى صلّى اللّه عليه و آله و سلّم ، و از ما است صدّيق اعظم علىّ مرتضى عليه السّلام ، و از ما است جعفر طيّار كه با دو بال خويش در بهشت با ملائكه پرواز مىكند ، و از ما است حمزه شير خدا و شير رسول خدا صلّى اللّه عليه و آله و سلّم ، و از ما است دو سبط اين امّت حسن و حسين عليهما السّلام كه دو سيّد جوانان اهل بهشتند . « 1 » هر كه مرا شناسد شناسد ، و هر كه مرا نشناسد من خبر مىدهم او را به حسب و نسب خود .\r\nايّها النّاس ! منم فرزند مكّه و منى ، منم فرزند زمزم و صفا ! و پيوسته مفاخر خويش و مدائح آباء و اجداد خود را ذكر كرد تا آن كه فرمود : منم فرزند فاطمهء زهراء عليها السّلام ، منم فرزند سيّدهء نساء ، منم فرزند خديجهء كبرى ، منم فرزند امام مقتول به تيغ اهل جفا ، منم فرزند لب تشنهء صحراى كربلا ، منم فرزند غارت‌شدهء اهل جور و عنا ، منم فرزند آن كه بر او نوحه كردند جنّيان زمين و مرغان هوا ، منم فرزند آن كه سرش را بر نيزه كردند و گردانيدند در شهرها ، منم فرزند آن كه حرم او را اسير كردند اولاد زنا ، ماييم اهل بيت محنت و بلا ، ماييم محلّ نزول ملائكه سماء ، و مهبط علوم حقّ تعالى .\r\nپس چندان مدايح اجداد گرام و مفاخر آباء عظام خود را ياد كرد كه خروش از مردم برخاست و يزيد ترسيد كه مردم از او برگردند ، مؤذن را اشاره كرد كه اذان بگو ، چون مؤذّن اللّه اكبر گفت ، حضرت فرمود : از خدا چيزى بزرگ‌تر نيست ، چون مؤذّن گفت : اشهد ان لا إله الّا اللّه حضرت فرمود كه : شهادت مىدهند به اين كلمه پوست و گوشت و خون من ، چون مؤذن گفت : اشهد انّ محمّدا رسول اللّه صلّى اللّه عليه و آله و سلّم ، حضرت فرمود كه : اى يزيد ! بگو اين محمّد صلّى اللّه عليه و آله و سلّم كه نامش را به رفعت مذكور مىسازى ، جدّ من است يا جدّ تو ؟ اگر مىگويى جدّ تو است دروغ گفته باشى و\r\n\r\n\r\n","description":"","footnote":"\r\n( 1 ) در اين روايات ذكر نشده و ظاهرا به ملاحظه‌اى ذكر نشده و هفتم حضرت مهدى صاحب الزّمان عليه السّلام است كه مىكشد دجّال را و در روايت كامل بهائى ذكر شده ، و اللّه العالم . [ كامل بهائى ، ص 300 
  ]\r\n","page_name":" 996 ","page_number":366},
  {"content":"\r\n\r\nكافر مىشوى ، و اگر مىگويى جدّ من است پس چرا عترت او را كشتى و فرزندان او را اسير كردى ؟ آن ملعون جواب نگفت و به نماز ايستاد . « 1 »\r\nمؤلّف گويد : كه آنچه از مقاتل و حكايات رفتار يزيد با اهل بيت عليهم السّلام ظاهر مىشود آن است كه يزيد از انگيزش فتنه بيمناك شد و از شماتت و شناعت اهل بيت خوى بگردانيد و فى الجمله به طريق رفق و مدارا با اهل بيت عليهم السّلام رفتار مىكرد و حارسان و نگاهبانان را از مراقبت اهل بيت عليهم السّلام برداشت و ايشان را در حركت و سكون به اختيار خودشان گذاشت ، و گاه گاهى حضرت سيّد سجّاد عليه السّلام را در مجلس خويش مىطلبيد ، قتل امام حسين عليه السّلام را به ابن زياد نسبت مىداد و او را لعنت مىكرد ، بر اين كار و اظهار ندامت مىكرد ، و اين همه به جهت جلب قلوب عامّه و حفظ ملك و سلطنت بود نه اين كه در واقع پشيمان و بد حال شده باشد .\r\nزيرا كه مورّخين نقل كرده‌اند كه يزيد مكرّر بعد از قتل حضرت سيّد الشّهداء - عليه آلاف التّحيّة و الثناء - موافق بعضى مقاتل در هر چاشت و شام سر مقدّس آن سرور را بر سر خوان خود مىطلبيد ، و گفته‌اند كه مكرّر يزيد بر بساط شراب بنشست و مغنّيان را احضار كرد و ابن زياد را به جانب دست راست خود بنشانيد و روى به ساقى نمود و اين شعر ميشوم را قرائت كرد :\r\n اسقنى شربة تروّى مشاشى * ثمّ مل فاسق مثلها ابن زياد\r\nصاحب السّرّ و الامانة عندي * و لتسديد مغنمى و جهادى\r\nقاتل الخارجىّ اعنى حسينا * و مبيد الاعداء و الحسّاد \r\nسيّد ابن طاووس ( ره ) از حضرت سيّد سجّاد عليه السّلام روايت كرده است كه از زمانى كه سر مطهّر امام حسين عليه السّلام را براى يزيد آوردند ، يزيد مجالس شراب فراهم مىكرد و آن سر مطهّر را حاضر مىساخت و در پيش خويش مىنهاد و شرب خمر مىكرد . « 2 »\r\n\r\n\r\n","description":"","footnote":"\r\n( 1 ) جلاء العيون ، ص 738 - 741 ؛ بحار الأنوار ، ج 45 ، ص 137 - 139 .\r\n( 2 ) محتمل است كه خبر مروىّ از حضرت سجّاد عليه السّلام در اينجا تمام شود و بقيّه از خبر نباشد . مؤلّف .\r\n","page_name":" 997 ","page_number":367},
  {"content":"\r\n\r\n\r\n[ اعتراض سفير روم 
  ]\r\nروزى رسول سلطان روم - كه از اشراف و بزرگان فرنگ بود - در مجلس آن ميشوم حاضر بود ، از يزيد پرسيد كه : اى پادشاه عرب ! اين سر كيست ؟\r\nيزيد گفت : تو را با اين سر حاجت چيست ؟\r\nگفت : چون من به نزد ملك خويش بازشوم از هر كم و بيش از من پرسش مىكند ، مىخواهم تا قصّهء اين سر را بدانم و به عرض پادشاه برسانم تا شاد شود و با شادى تو شريك گردد .\r\nيزيد گفت : اين سر حسين بن على بن ابى طالب است .\r\nگفت : مادرش كيست ؟\r\nگفت : فاطمه دختر رسول خدا صلّى اللّه عليه و آله و سلّم .\r\nنصرانى گفت : افّ بر تو و بر دين تو ! دين من از دين شما بهتر است ، چه آن كه پدر من از نژاد داود پيغمبر است و ميان من و داود پدران بسيار است و مردم نصارى مرا با اين سبب تعظيم مىكنند و خاك مقدم مرا به جهت تبرّك بر مىدارند ، و شما فرزند دختر پيغمبر خود را كه با پيغمبر يك مادر بيشتر واسطه ندارد به قتل مىرسانيد ! پس اين چه دين است كه شما داريد ، پس براى يزيد حديث كنيسهء حافر « 1 » را نقل كرد .\r\nيزيد فرمان داد كه اين مرد نصارى را بكشيد كه در مملكت خويش مرا رسوا نسازد .\r\nنصرانى چون اين بدانست گفت : اى يزيد آيا مىخواهى مرا بكشى ؟\r\nگفت : بلى .\r\nگفت : بدان كه من در شب گذشته پيغمبر شما را در خواب ديدم مرا بشارت بهشت داد من در عجب شدم اكنون از سرّ آن آگاه شدم ، پس كلمهء شهادت گفت و\r\n\r\n\r\n","description":"","footnote":"\r\n( 1 ) دربارهء حديث كنيسهء حافر نك : الملهوف و ناسخ التواريخ ، بخش زندگانى امام حسين عليه السّلام ، ج 3 ، ص 150 .\r\n","page_name":" 998 ","page_number":368},
  {"content":"\r\n\r\nمسلمان شد ، پس برجست و آن سر مبارك را برداشت و بر سينه چسبانيد و مىبوسيد و مىگريست تا او را شهيد كردند . « 1 »\r\n\r\n[ اعتراض ملك التجّار روم 
  ]\r\nو در كامل بهائى است كه در مجلس يزيد ، ملك التّجار روم كه عبد الشّمس نام داشت حاضر بود ، گفت : يا امير ! قريب شصت سال باشد كه من تجارت مىكردم ، از قسطنطنيّه به مدينه رفتم و ده برد يمنى و ده نافهء مشك و دو من عنبر داشتم ، به خدمت حضرت رسول صلّى اللّه عليه و آله و سلّم رفتم ، او در خانهء امّ سلمه بود ، انس بن مالك اجازت خواست ، من به خدمت او رفتم و اين هدايا كه مذكور شد نزد او بنهادم از من قبول كرد و من هم مسلمان شدم ، مرا عبد الوهّاب نام كرد ، ليكن اسلام را پنهان دارم از خوف ملك روم ، و در خدمت حضرت رسول صلّى اللّه عليه و آله و سلّم بودم كه حسن و حسين عليهما السّلام در آمدند و حضرت رسول صلّى اللّه عليه و آله و سلّم ايشان را ببوسيد و بر ران خود نشانيد ، امروز تو سر ايشان را از تن جدا كرده‌اى ، قضيب به ثناياى حسين عليه السّلام كه بوسه‌گاه رسول خدا صلّى اللّه عليه و آله و سلّم است مىزنى ؟ ! در ديار ما دريايى است ، و در آن دريا جزيره‌اى ، و در آن جزيره صومعه‌اى و در آن صومعه چهار سم خر است كه گويند عيسى عليه السّلام روزى بر آن سوار شده بود آن را به زر گرفته در صندوق نهاده سلاطين و امراى روم و عامّهء مردم هر سال آنجا به حجّ روند و طواف آن صومعه كنند و حرير آن سمها را تازه كنند و آن كهنه را پاره پاره كرده به تحفه برند ، شما با فرزند رسول خدا خود اين مىكنيد ؟ ! يزيد گفت : بر ما تباه كرد ، گفت تا عبد الوهّاب را گردن زنند .\r\nعبد الوهّاب زبان بر گشود به كلمهء شهادت ، و اقرار به نبوت حضرت محمّد صلّى اللّه عليه و آله و سلّم و امامت حسين عليه السّلام كرد و لعنت كرد بر يزيد و آباء و اجداد ، او بعد از آن او را شهيد كردند . « 2 »\r\n\r\n\r\n","description":"","footnote":"\r\n( 1 ) الملهوف ، ص 220 - 222 .\r\n( 2 ) كامل بهائى ، ج 2 ، ص 295 - 296 .\r\n","page_name":" 999 ","page_number":369},
  {"content":"\r\n\r\n\r\n[ سخنان دلخراش امام سجاد عليه السّلام به منهال بن عمرو 
  ]\r\nو سيّد روايت كرده كه روزى حضرت امام زين العابدين عليه السّلام در بازارهاى دمشق عبور مىكرد كه ناگاه منهال بن عمرو « 1 » آن حضرت را ديد و عرض كرد كه يا بن رسول اللّه ! چگونه روزگار به سر مىبرى ؟\r\nحضرت فرمود : چنان كه بنى اسرائيل در ميان آل فرعون ، كه پسران ايشان را مىكشتند و زنان ايشان را زنده مىگذاشتند و اسير و خدمتكار خويش مىنمودند .\r\nاى منهال ! عرب بر عجم افتخار مىكرد كه محمّد از عرب است ، و قريش بر ساير عرب فخر مىكرد كه محمّد صلّى اللّه عليه و آله و سلّم قرشى است و ما كه اهل بيت آن جنابيم مغضوب و مقتول و پراكنده‌ايم ، پس راضى شده‌ايم به قضاى خدا و مىگوييم انّا للّه و انّا اليه راجعون .\r\nشيخ اجلّ على بن ابراهيم قمى در تفسير خود اين مكالمهء امام را در بازارهاى شام با منهال نقل كرده با تفاوتى و بعد از تشبيه حال خويش به بنى اسرائيل فرموده :\r\nكار خير البريّه « 2 » به آنجا رسيده كه بعد از پيغمبر صلّى اللّه عليه و آله و سلّم در بالاى منابر ايشان را لعن مىكنند ، و كار دشمنان به آن جايى رسيده كه مال و شرف به آن‌ها عطاء مىشود ، و امّا دوستان و محبّان ما حقير و بىبهره‌اند و پيوسته كار مؤمنان چنين بوده ( يعنى\r\n\r\n\r\n","description":"","footnote":"\r\n( 1 ) درباره او نك : معجم رجال الحديث ، ج 19 ، ص 8 .\r\n( 2 ) اين كه در حديث شريف فرموده : خير البرّيّة يلعن على المنابر ؛ اشاره به سيرهء معاويه و اشاعهء سب امير المؤمنين عليه السّلام است در منابر اسلام .\r\nو لقد اجاد ابن سنان الخفاجى :\r\n يا امّة كفرت و فى افواهها * القرآن فيه ضلالها و رشادها\r\nاعلى المنابر تلعنون بسبّه * و بسيفه نصبت لكم اعوادها\r\nتلك الخلائق فيكم بدريّة * قتل الحسين و ما خبت احقادها \r\nو بر اين وضع منابر و مساجد اسلام گذشت سالهايى كه در خطب جمعه و اعياد سبّ امير المؤمنين عليه السّلام مرسوم بود تا زمان خلافت عمر بن عبد العزيز كه به لطايف الحيل رفع آن عمل شنيع نمود و به جاى سبّ آن جناب آيهء  إِنَّ اللَّهَ يَأْمُرُ بِالْعَدْلِ وَ الْإِحْسانِ  را قرار داد . مؤلّف رحمه اللّه .\r\n","page_name":" 1000 ","page_number":370},
  {"content":"\r\n\r\nبايد ذليل و مقهور دولتهاى باطله باشند ) . پس فرمود : و بامداد كردند عجم كه اعتراف داشتند به حقّ عرب به سبب آن كه پيغمبر صلّى اللّه عليه و آله و سلّم از عرب بوده ، و عرب اعتراف داشتند به حقّ قريش به سبب آن كه رسول خدا صلّى اللّه عليه و آله و سلّم از ايشان بوده ، و قريش بدين سبب بر عرب فخر مىكرد ، و عرب نيز به همين سبب بر عجم فخر مىكرد ، و ما كه اهل بيت پيغمبريم كسى حقّ ما را نمىشناسد ، چنين است روزگار ما . « 1 »\r\nاز سيّد محدّث جليل ، سيّد نعمة اللّه جزايرى در كتاب انوار نعمانيّه اين خبر به وجه ابسطى نقل شده و آن چنان است كه : منهال ديد آن حضرت را در حالتى كه تكيه بر عصا كرده بود و ساق‌هاى پاى او مانند دو نى بود و خون جارى بود از ساق‌هاى مباركش و رنگ شريفش زرد بود ، و چون حال او پرسيد فرمود : چگونه است حال كسى كه اسير يزيد بن معاويه است ، و زن‌هاى ما تا به حال شكم‌هايشان از طعام سير نگشته ، و سرهاى ايشان پوشيده نشده ، و شب و روز به نوحه و گريه مىگذرانند ، و بعد از نقل شطرى از آنچه در روايت تفسير قمى گذشت فرمود : هيچ گاهى يزيد ما را نمىطلبد مگر آن كه گمان مىكنيم كه ارادهء قتل ما دارد و به جهت كشتن ما را مىطلبد انّا للّه و انّا اليه راجعون .\r\nمنهال گفت : عرضه داشتم : اكنون كجا مىرويد ؟\r\nفرمود : آن جايى كه ما را منزل داده‌اند سقف ندارد و آفتاب ما را گداخته است و هواى خوبى در آنجا نمىبينيم ، الحال به جهت ضعف بدن بيرون آمده‌ام تا لحظه‌اى استراحت كنم و زود برگردم به جهت ترسم بر زن‌ها . پس در اين حال كه به آن حضرت تكلّم مىكردم ديدم نداى زنى بلند شد و آن جناب را صدا زد كه كجا مىروى اى نور ديده . و آن زن ، جناب زينب دختر على مرتضى عليها السّلام بود . « 2 »\r\nدر مثير الاحزان است كه يزيد ، اهل بيت عليهم السّلام را در مساكنى منزل داده بود كه از\r\n\r\n\r\n","description":"","footnote":"\r\n( 1 ) الملهوف ، ص 222 - 223 .\r\n( 2 ) انوار النعمانية ، ج 3 ، ص 252 .\r\n","page_name":" 1001 ","page_number":371},
  {"content":"\r\n\r\nسرما و گرما ايشان را نگاه نمىداشت تا آن كه بدن‌هاى ايشان پوست باز كرد و زرداب و ريم جارى شد ، و هذه عبارته :\r\nو اسكنّ فى مساكن لا يقين من حرّ و لا برد حتى تقشّرت الجلود ، و سال الصّديد ، بعد كنّ الخدور و ظلّ السّتور . « 1 »\r\nاز بعض كتب نقل شده كه مسكن و مجلس اهل بيت عليهم السّلام در شام در خانهء خرابى بوده و مقصود يزيد آن بود كه آن خانه را سر ايشان خراب شود و كشته شوند .\r\n\r\n[ ماجراى دختر خردسال امام 
  ]\r\nدر كامل بهائى « 2 » از حاويه « 3 » نقل كرده كه زنان خاندان نبوّت در حالت اسيرى حال مردانى كه در كربلا شهيد شده بودند بر پسران و دختران ايشان پوشيده مىداشتند ، و هر كودكى را وعده مىدادند كه پدر تو به فلان سفر رفته است بازمىآيد ، تا ايشان را به خانهء يزيد آوردند . دختركى بود چهارساله ، شبى از خواب بيدار شد گفت : پدر من حسين عليه السّلام كجا است ؟ اين ساعت او را به خواب ديدم ، سخت پريشان بود . زنان و كودكان جمله در گريه افتادند و فغان از ايشان برخاست .\r\nيزيد خفته بود ، از خواب بيدار شد و حال تفحّص كرد ، خبر بردند كه حال چنين است . آن لعين در حال گفت كه : بروند و سر پدر را بياورند و در كنار او نهند ، پس آن سر مقدّس را بياوردند و در كنار آن دختر چهارساله نهادند .\r\nپرسيد اين چيست ؟\r\nگفتند : سر پدر تو است .\r\nآن دختر بترسيد و فرياد برآورد و رنجور شد و در آن چند روز جان به حق تسليم كرد .\r\n\r\n\r\n","description":"","footnote":"\r\n( 1 ) مثير الاحزان ، ص 103 .\r\n( 2 ) كامل بهائى ، ج 2 ، ص 179 .\r\n( 3 ) الحاويه تأليف قاسم بن محمّد بن احمد مأمونى از دانشوران اهل سنت است . نك : فوائد الرضويه ، ص 112 .\r\n","page_name":" 1002 ","page_number":372},
  {"content":"\r\n\r\nو بعضى اين خبر را به وجه ابسط نقل كرده‌اند « 1 » و مضمونش را يكى از اعاظم ( ره ) به نظم آورده و من در اين مقام به همان اشعار اكتفا مىكنم . قال رحمه اللّه :\r\n يكى نو غنچه‌اى از باغ زهرا عليها السّلام * بجست از خواب نوشين بلبل‌آسا\r\nبه افغان از مژه خوناب مىريخت * نه خونابه ، كه خون ناب مىريخت\r\nبگفت : اى عمّه بابايم كجا رفت ؟ * بد اين دم در برم ، ديگر چرا رفت ؟\r\nمرا بگرفته بود اين دم در آغوش * همىماليد دستم بر سر و گوش\r\nبه ناگه گشت غايب از بر من * ببين سوز دل و چشم تر من\r\nحجازى بانوان دل شكسته * به گرداگرد آن كودك نشسته\r\nخرابه جايشان با آن ستم‌ها * بهانه‌ى طفلشان سر بار غم‌ها\r\nز آه و ناله و از بانگ و افغان * يزيد از خواب برپا شد ، هراسان\r\nبگفتا كاين فغان و ناله از كيست ؟ * خروش و گريه و فرياد از چيست ؟\r\nبگفتش از نديمان كاى ستمگر * بود اين ناله از آل پيمبر\r\nيكى كودك ز شاه سر بريده * در اين ساعت پدر در خواب ديده\r\nكنون خواهد پدر از عمّهء خويش * وزين خواهش جگرها را كند ريش\r\nچون اين بشنيد آن مردود يزدان * بگفتا چارهء كار است آسان\r\nسر بابش بريد اين دم به سويش * چو بيند سر بر آيد آرزويش\r\nهمان طشت و همان سر ، قوم گمراه * بياوردند نزد لشكر آه\r\nيكى سرپوش بد بر روى آن سر * نقاب‌آسا به روى مهر انور\r\nبه پيش روى كودك ، سر نهادند * ز نو بر دل ، غم ديگر نهادند\r\nبه ناموس خدا آن كودك زار * بگفت : اى عمّهء دل ريش افگار\r\nچه باشد زير اين منديل ، مستور * كه جز بابا ندارم هيچ منظور\r\nبگفتش دختر سلطان و الا : * كه آن كس را كه خواهى هست اينجا ! \r\n\r\n\r\n","description":"","footnote":"\r\n( 1 ) و نيز نك : منتخب طريحى ، ج 1 ، ص 141 ؛ كامل بهائى ، ج 2 ، ص 179 ؛ نفس المهموم ، ص 45 ؛ الدمعة الساكبة ، ج 5 ، ص 141 .\r\n","page_name":" 1003 ","page_number":373},
  {"content":"\r\n\r\n چو اين بشنيد خود برداشت سرپوش * چه جان بگرفت آن سر را در آغوش\r\nبگفت : اى سرور و سالار اسلام * ز قتلت مر مرا روز است چون شام\r\nپدر ، بعد از تو محنت‌ها كشيدم * بيابان‌ها و صحراها دويدم\r\nهمىگفتندمان در كوفه و شام * كه اينان خارجند از دين اسلام\r\nمرا بعد از تو اى شاه يگانه * پرستارى نبد جز تازيانه\r\nز كعب نيزه و از ضرب سيلى * تنم چون آسمان گشته است نيلى\r\nبدان سر جمله آن جور و ستم‌ها * بيابان گردى و درد و الم‌ها\r\nبيان كرد و بگفت : اى شاه محشر * تو بر گوى كى بريدت سر ز پيكر\r\nمرا در خردسالى در بدر كرد * اسير و دستگير و بىپدر كرد\r\nهمىگفت و سر شاهش در آغوش * به ناگه گشت از گفتار خاموش\r\nپريد از اين جهان و در جنان شد * در آغوش بتولش آشيان شد\r\nخديو بانوان دريافت آن حال * كه پريده است مرغ بىپروبال\r\nبه بالينش نشست آن غم رسيده * به گرد او زنان داغ‌ديده\r\nفغان برداشتندى از دل تنگ * به آه و ناله گشتندى هماهنگ\r\nاز اين غم شد به آل اللّه اطهار * دوباره كربلا از نو نمودار « 1 » \r\nانتهى ملخصا .\r\n\r\n[ رؤياى حضرت سكينه عليها السّلام 
  ]\r\nشيخ ابن نما روايت كرده است كه : حضرت سكينه عليها السّلام در ايّامى كه در شام بود ، ( و موافق روايت سيّد در روز چهارم از ورود به شام ) ، در خواب ديد كه پنج ناقه از نور پيدا شد كه بر هر ناقه پيرمردى سوار بود ، و ملائكهء بسيار بر ايشان احاطه كرده بودند ، و با ايشان خادمى بود مىفرمايد : پس آن خادم به نزد من آمد و گفت : اى سكينه ! جدّت تو را سلام مىرساند .\r\n\r\n\r\n","description":"","footnote":"\r\n( 1 ) قائل شيخ على طهرانى صاحب معراج المحبة است . ( م )\r\n","page_name":" 1004 ","page_number":374},
  {"content":"\r\n\r\nگفتم : بر رسول خدا سلام باد اى پيك رسول اللّه ، تو كيستى ؟\r\nگفت : من خدمتكارى از خدمتكاران بهشتم .\r\nپرسيدم : آن پيران بزرگواران كه بر شتر سوار بودند چه جماعت بودند ؟\r\nگفت : اوّل آدم صفىّ اللّه بود ، دوّم ابراهيم خليل اللّه بود و سيّم موسى كليم اللّه بود ، و چهارم عيسى روح اللّه بود .\r\nگفتم ، آن مرد كه دست بر ريش خود گرفته بود و از ضعف مىافتاد و برمىخاست كه بود ؟\r\nگفت : جدّ تو رسول اللّه صلّى اللّه عليه و آله و سلّم بود .\r\nگفتم : كجا مىرود ؟\r\nگفت : به زيارت پدرت حسين عليه السّلام مىروند . من چون نام جد خود شنيدم دويدم كه خود را به آن حضرت برسانم و شكايت امّت را به او بكنم كه ناگاه ديدم پنج هودجى از نور پيدا شد كه ميان هر هودج زنى نشسته بود ، از آن خادم پرسيدم كه :\r\nاين زنان كيستند ؟\r\nگفت : اوّل حوّا امّ البشر است ، و دوّم آسيه زن فرعون ، و سيّم مريم دختر عمران ، و چهارم خديجه دختر خويلد است .\r\nگفتم : اين پنجم كيست كه از اندوه دست بر سر گذاشته است و گاهى مىافتد و گاه بر مىخيزد ؟ .\r\nگفت : جدّهء تو فاطمهء زهرا است عليها السّلام .\r\nمن چون نام جدّهء خود را شنيدم دويدم . خود را به هودج او رسانيدم و در پيش روى او ايستادم و گريستم و فرياد بر آوردم كه : اى مادر ! به خدا قسم كه ظالمان اين امّت انكار حقّ ما كردند و جمعيّت ما را پراكنده كردند و حريم ما را مباح كردند ، اى مادر ! به خدا سوگند حسين عليه السّلام پدرم را كشتند .\r\nحضرت فاطمه عليها السّلام فرمود : اى سكينه ! بس است همانا جگرم را آتش زدى و رگ دلم را قطع كردى ، اين پيراهن پدرت حسين عليه السّلام است كه با من است و از من\r\n\r\n","description":"","footnote":"","page_name":" 1005 ","page_number":375},
  {"content":"\r\n\r\nجدا نخواهد شد تا خدا را با آن ملاقات نمايم ، پس از خواب بيدار شدم . « 1 »\r\n\r\n[ رؤياى ديگر 
  ]\r\nخواب ديگرى نيز از حضرت سكينه عليها السّلام در شام نقل شده كه براى يزيد نقل كرده و علّامهء مجلسى ( ره ) آن را در جلاء العيون نقل نموده ، پس از آن فرموده كه :\r\nقطب راوندى از اعمش « 2 » روايت كرده است كه من بر در كعبه طواف مىكردم ناگاه ديدم مردى دعا مىكرد و گفت : خداوندا مرا بيامرز و دانم كه مرا نيامرزى . چون از سبب نااميدى او سؤال كردم ، مرا از حرم بيرون برد و گفت : من از آن‌ها بودم كه در لشكر عمر سعد بوديم و از چهل نفر بودم كه سر امام حسين عليه السّلام را به شام برديم ، و در راه معجزات بسيار از آن سر بزرگوار مشاهده كرديم .\r\nو چون داخل دمشق شديم روزى كه آن سر مطهّر را به مجلس يزيد مىبردند قاتل آن حضرت سر مبارك را برداشت و رجزى مىخواند كه : ركاب مرا پر از طلا و نقره كن كه پادشاه بزرگى را كشته‌ام و كسى را كشته‌ام كه از جهت پدر و مادر از همه كس بهتر است .\r\nيزيد گفت : هرگاه مىدانستى كه او چنين است چرا او را كشتى و حكم كرد كه او را به قتل آورند ، پس سر را در پيش خود گذاشت و شادى بسيار كرد و اهل مجلس حجّت‌ها بر او تمام كردند و فايده نكرد چنانچه گذشت .\r\nپس امر كرد كه آن سر منوّر را در حجره‌اى كه برابر مجلس عيش و شرب او بود نصب كردند و ما را بر آن سر موكّل نمودند و مرا از مشاهدهء معجزات آن سر بزرگوار دهشت عظيم رو داده بود و خوابم نمىبرد .\r\n\r\n\r\n","description":"","footnote":"\r\n( 1 ) مثير الاحزان ، ص 104 ؛ بحار الأنوار ، ج 45 ، ص 140 ؛ جلاء العيون ، ص 744 به نقل از مثير الاحزان .\r\n( 2 ) وى سليمان بن مهران اسدى كوفى اعمش يكى از دانشمندانى است كه شيعه و سنى او را ستوده‌اند . در سال 148 ه .\r\nيا 145 در گذشته است . نك : تاريخ الاسلام ، ج 6 ، ص 75 ؛ مشاهير علماء الامصار ، ص 111 ؛ شذرات الذهب ، ج 1 ، ص 220 ؛ رجال نجاشى ، 193 / 517 .\r\n","page_name":" 1006 ","page_number":376},
  {"content":"\r\n\r\nچون پاسى از شب گذشت و رفيقان من به خواب رفتند ، ناگاه صداهاى بسيار از آسمان به گوشم رسيد ، پس شنيدم كه منادى گفت : اى آدم ! فرود آى .\r\nپس حضرت آدم عليه السّلام از جانب آسمان به زير آمد با ملائكهء بسيار . پس نداى ديگر شنيدم كه : اى ابراهيم ! فرود آى ، و آن حضرت به زير آمد با ملائكه بىشمار ، پس نداى ديگر شنيدم كه : اى موسى ! به زير آى و آن حضرت آمد با بسيارى از ملائكه ، و همچنين حضرت عيسى عليه السّلام به زير آمد با ملائكهء بىحدّ و احصا .\r\nپس غلغلهء عظيم از هوا به گوشم رسيد ، و ندايى شنيدم كه اى محمّد ! صلّى اللّه عليه و آله و سلّم به زير آى ، ناگاه ديدم كه حضرت رسالت صلّى اللّه عليه و آله و سلّم نازل شد با افواج بسيار از ملائكهء آسمان‌ها و ملائكه بر دور آن قبّه كه سر مبارك حضرت امام حسين عليه السّلام در آنجا بود احاطه كردند ، و حضرت رسالت صلّى اللّه عليه و آله و سلّم داخل آن قبّه شد ، چون نظرش بر آن سر مبارك افتاد ناتوان شد و نشست ، ناگاه ديدم آن نيزه كه سر آن مظلوم را بر آن نصب كرده بودند خم شد و آن سر در دامن مطهّر آن سرور افتاد ، حضرت سر را بر سينهء خود چسبانيد و به نزديك حضرت آدم عليه السّلام آورد و گفت : اى پدر من آدم نظر كن كه امّت من با فرزند دلبند من چه كرده‌اند ! در اين وقت من بر خود بلرزيدم كه ناگاه جبرئيل به نزد حضرت رسول صلّى اللّه عليه و آله و سلّم آمد و گفت : يا رسول اللّه ! من موكّلم به زلزلهء زمين ، دستورى ده كه زمين را بلرزانم و بر ايشان صدايى بزنم كه همه هلاك شوند ، حضرت دستورى نداد ، گفت : پس رخصت بده كه اين چهل نفر را هلاك كنم ، حضرت فرمود كه : اختيار دارى ، پس جبرئيل نزديك هر يك كه مىرفت و بر ايشان مىدميد آتش در ايشان مىافتاد و مىسوختند ، چون نوبت به من رسيد ، من استغاثه كردم ، حضرت فرمود كه : بگذاريد او را خدا نيامرزد او را ، پس مرا گذاشت و سر را برداشتند و بردند ، و بعد از آن شب ديگر كسى آن سر مقدّس را نديد .\r\nو عمر بن سعد لعين چون متوجّه امارت رى شد ، در راه جهنّم و اصل شد و به مطلب نرسيد . « 1 »\r\n\r\n\r\n","description":"","footnote":"\r\n( 1 ) الخرائج ، ج 2 ، ص 577 ؛ بحار الأنوار ، ج 45 ، ص 184 .\r\n","page_name":" 1007 ","page_number":377},
  {"content":"\r\n\r\n\r\n[ مدفن سر امام حسين عليه السّلام 
  ]\r\nمترجم « 1 » گويد : بدان كه در مدفن سر مبارك حضرت سيّد الشّهداء - عليه آلاف التّحية و الثّناء - ، خلاف ميان عامّه بسيار است و ذكر اقوال ايشان فايده‌اى ندارد ، و مشهور ميان علماى شيعه آن است كه حضرت امام زين العابدين عليه السّلام به كربلا آورد با سر ساير شهدا ، و در روز اربعين به بدن‌ها ملحق گردانيد ، و اين قول به حسب روايات بسيار بعيد مىنمايد .\r\nو احاديث بسيار دلالت مىكند بر آن كه مردى از شيعيان آن سر مبارك را دزديد و آورد در بالاى سر حضرت امير المؤمنين عليه السّلام دفن كرد ، و به اين سبب در آنجا زيارت آن حضرت سنّت است . و اين روايت دلالت كرد كه حضرت رسالت صلّى اللّه عليه و آله و سلّم آن سر گرامى را با خود برد . « 2 »\r\nو در آن شكّى نيست كه آن سر و بدن به اشرف اماكن منتقل گرديده ، و در عالم قدس به يكديگر ملحق شده هر چند كيفيّت آن معلوم نباشد . ( تمام شد كلام علّامهء مجلسى ( ره ) ) . « 3 »\r\nفقير گويد : كه آنچه در آخر خبر مروى از اعمش است كه « عمر سعد در راه رى هلاك شد » درست نيايد چه آن كه آن ملعون را ، مختار در منزل خودش در كوفه به قتل رسانيد و مستجاب شد دعاى مولاى ما امام حسين عليه السّلام در حقّ او :\r\nو سلّط عليك من يذبحك بعدى على فراشك .\r\nابو حنيفهء دينورى از حميد بن مسلم روايت كرده كه گفت : عمر سعد رفيق و دوست من بود ، پس از آمدنش از كربلا و فراغتش از قتل حسين عليه السّلام به ديدنش رفتم\r\n\r\n\r\n","description":"","footnote":"\r\n( 1 ) منظور علامه مجلسى است در جلاء العيون .\r\n( 2 ) فقير گويد كه : قول يزيد به حضرت علىّ بن الحسين عليه السّلام كه هرگز نخواهى ديد سر پدرت را ، چنانچه بعد از اين خواهد آمد تأييد مىكند اين روايت را . ( مؤلّف رحمه اللّه )\r\n( 3 ) جلاء العيون ، ص 746 - 748 ؛ بحار الأنوار ، ج 45 ، ص 144 .\r\n","page_name":" 1008 ","page_number":378},
  {"content":"\r\n\r\nو از حالش سؤال كردم ، گفت : از حال من مپرس زيرا كه هيچ مسافرى بدحال‌تر از من به منزل خود برنگشت ، قطع كردم قرابت نزديك را و مرتكب شدم كار بزرگى را . « 1 »\r\nو در تذكرهء سبط است كه : مردم از او اعراض كردند و ديگر اعتنا به او نمىنمودند ، و هرگاه بر جماعتى از مردم مىگذشت از او روى مىگردانيدند ، و هرگاه داخل مسجد مىشد مردم از مسجد بيرون مىشدند ، و هر كه او را مىديد بد مىگفت و دشنام مىداد ، لاجرم ملازمت منزل اختيار كرد تا آن كه به قتل رسيد ، الا لعنة اللّه عليه . « 2 »\r\n\r\n\r\n","description":"","footnote":"\r\n( 1 ) الاخبار الطوال ، ص 260 .\r\n( 2 ) تذكرة الخواص ، ص 259 .\r\n","page_name":" 1009 ","page_number":379},
  {"content":"\r\n\r\n\r\nفصل نهم : در بيان روانه كردن يزيد بن معاويه - عليهم اللعنة - اهل بيت اطهار - عليهم السلام - را به مدينهء طيّبه\r\n\r\n[ نفرت شاميان از يزيد و بيم او از انقلاب عمومى مردم 
  ]\r\nچون مردم شام بر قتل حضرت سيّد الشّهداء عليه السّلام و مظلوميت اهل بيت او و ظلم يزيد مطّلع شدند و مصائب اهل بيت پيغمبر صلّى اللّه عليه و آله و سلّم را بدانستند ، آثار كراهت و مصيبت از ديدار ايشان ظاهر گرديد .\r\nيزيد لعين اين معنى را تفرّس كرد ، پيوسته مىخواست كه ذمّت خود را از قتل حضرت حسين عليه السّلام برى دارد و اين كار را به گردن پسر مرجانه گذارد . و نيز با اهل بيت بناى رفق و مدارا نهاد و در پى بىآن بود كه التيام جراحات ايشان را تدبير كند لاجرم روزى روى با حضرت سجّاد عليه السّلام كرد و گفت : حاجات خود را مكشوف دار كه سه حاجت شما بر آورده مىشود .\r\n\r\n[ سه حاجت امام سجّاد عليه السّلام و دلجويى يزيد 
  ]\r\nحضرت فرمود : حاجت اوّل من آن كه سر سيّد و مولاى من و پدر من حسين عليه السّلام را به من دهى تا او را زيارت كنم و از او توشه بردارم و وداع بازپسين گويم .\r\nدوّم آن كه حكم كنى تا هر چه از ما به غارت برده‌اند به ما ردّ كنند .\r\nسيّم آن كه اگر قصد قتل من دارى شخصى امين همراه اهل بيت رسول\r\n\r\n","description":"","footnote":"","page_name":" 1010 ","page_number":380},
  {"content":"\r\n\r\nخدا صلّى اللّه عليه و آله و سلّم كنى تا ايشان را به حرم جدّشان برساند .\r\nيزيد لعين گفت : امّا ديدار سر پدر هرگز از براى تو ميسّر نخواهد شد ، و امّا كشتن تو را پس من عفو كردم و از تو گذشتم و زنان را جز تو كسى به مدينه نخواهد برد ، و امّا آنچه از شما به غارت ربوده شده من از مال خود به اضعاف قيمت آن عوض مىدهم .\r\nحضرت فرمود : ما از مال تو بهره نخواسته‌ايم ، مال تو از براى تو باشد ، ما اموال خويش را خواسته‌ايم از بهر آن كه بافتهء فاطمه دختر محمّد صلّى اللّه عليه و آله و سلّم و مقنعه و گلوبند و پيراهن او در ميان آن‌ها بوده .\r\nيزيد امر كرد تا آن اموال منهوبه را به دست آوردند و ردّ كردند ، و دويست دينار هم به زياده از مال خود داد ، حضرت آن زر را بگرفت و بر مردم فقرا و مساكين قسمت كرد . « 1 »\r\nو علّامهء مجلسى و ديگران نقل كرده‌اند كه ، يزيد اهل بيت رسالت عليهم السّلام را طلبيد و ايشان را ميان ماندن در شام با حرمت و كرامت و برگشتن به سوى مدينه با صحّت و سلامت مخيّر گردانيد ، گفتند : اوّل مىخواهيم ما را رخصت دهى كه به ماتم و تعزيهء آن امام مظلوم قيام نماييم ، گفت : آنچه خواهيد بكنيد ، خانه‌اى براى ايشان مقرّر كرد ، و ايشان جامه‌هاى سياه پوشيدند ، و هر كه در شام بود از قريش و بنى هاشم در ماتم و زارى و تعزيت و سوگوارى با ايشان موافقت كردند و تا هفت روز بر آن جناب ندبه و نوحه و زارى كردند .\r\nو در روز هشتم ايشان را طلبيد نوازش و عذر خواهى نمود و تكليف ماندن شام كرد ، چون قبول نكردند محمل‌هاى مزيّن براى ايشان ترتيب داده و اموال براى خرج ايشان حاضر كرد و گفت : اين‌ها عوض آنچه به شما واقع شده .\r\nجناب امّ كلثوم عليها السّلام فرمود : اى يزيد ! چه بسيار كم حيايى ، برادران و اهل بيت مرا كشته‌اى كه جميع دنيا برابر يك موى ايشان نمىشود و مىگويى اين‌ها عوض\r\n\r\n\r\n","description":"","footnote":"\r\n( 1 ) نيز نك : ملهوف ، ص 223 .\r\n","page_name":" 1011 ","page_number":381},
  {"content":"\r\n\r\nآنچه من كرده‌ام . « 1 »\r\n\r\n[ بازگشت كاروان حسينى از شام 
  ]\r\nپس نعمان بن بشير را كه از اصحاب رسول خدا صلّى اللّه عليه و آله و سلّم بود طلب كرد و گفت :\r\nتجهيز سفر كن و اسباب سفر از هر چه لازم است براى اين زن‌ها مهيّا كن ، و از اهل شام مردى را كه به امانت و ديانت و صلاح و سداد موسوم باشد با جمعى از لشكر به جهت حفظ و حراست اهل بيت و ملازمت خدمت ايشان برگمار و ايشان را به جانب مدينه حركت ده .\r\nپس به روايت شيخ مفيد ( ره ) يزيد ، حضرت سيّد سجّاد عليه السّلام را طلبيد در مجلس خلوتى و گفت : خداوند لعنت كند پسر مرجانه را به خدا قسم اگر من در نزد پدرت حاضر بودم آنچه از من طلب مىنمود عطا مىكردم و به هر چه ممكن بود مرگ را از او دفع مىدادم و نمىگذاشتم كه كشته شود لكن قضاى خدا بايد جارى شود ، اكنون از براى بر آوردن حاجت تو حاضرم به هر چه خواهى از مدينه براى من بنويس تا حاجت تو را برآورم . پس امر كرد كه آن حضرت را جامه دادند و اهل بيت را كسوة پوشانيدند و با نعمان بن بشير رسولى روانه كرد و وصيّت كرد كه شب ايشان را كوچ دهند ، در همه جا اهل بيت عليهم السّلام از پيش روى روان باشند و لشكر در عقب باشند به اندازه‌اى كه اهل بيت از نظر نيفتند ، و در منازل از ايشان دور شوند و در اطراف ايشان متفرّق شوند به منزلهء نگاهبانان ، و اگر در بين راه يكى از ايشان را وضويى يا حاجتى باشد براى رفع حاجت پياده شود همگان بازايستند تا حاجت خود را بپردازد و بر نشيند ، و چنان كار كنند كه خدمتكاران و حارسان كنند تا گاهى كه وارد مدينه شوند .\r\nپس آن مرد به وصيّت يزيد عمل نمود و اهل بيت عصمت عليهم السّلام را به آرامى و\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 196 ؛ جلاء العيون ، ص 750 - 751 .\r\n","page_name":" 1012 ","page_number":382},
  {"content":"\r\n\r\nمدارا كوچ مىداد و از هر جهت مراعات ايشان مىنمود تا به مدينه رسانيد . « 1 »\r\n\r\n[ پاداش همراهى خوب 
  ]\r\nو قرمانى در اخبار الدّول نقل كرده كه نعمان بن بشير با سى نفر اهل بيت را حركت دادند به همان طريق كه يزيد دستور داده بود تا به مدينه رسيدند . پس فاطمه بنت امير المؤمنين عليه السّلام به خواهرش جناب زينب عليها السّلام گفت كه : اين مرد به ما احسان كرد ، آيا ميل داريد كه ما در عوض احسان او چيزى به او بدهيم ؟\r\nجناب زينب عليها السّلام فرمود كه : ما چيزى نداريم به او عطا كنيم جز حلّى خود ، پس بيرون كردند دست‌برنجن و دو بازوبندى كه با ايشان بود و براى نعمان فرستادند و عذر خواهى از كمى آن نمودند . او ردّ كرد جميع را و گفت : اگر اين كار را من براى دنيا كرده بودم همين‌ها مرا كافى بود و بدان خشنود بودم ، و لكن و اللّه من احسان نكردم به شما مگر براى خدا و قرابت شما با حضرت رسول صلّى اللّه عليه و آله و سلّم . « 2 »\r\n\r\n[ آيا كاروان حسينى اولين اربعين به كربلا آمد ؟ 
  ]\r\nسيّد ابن طاووس ( ره ) نقل فرموده : زمانى كه عيالات حضرت سيّد الشّهداء عليه السّلام از شام به مدينه مراجعت مىكردند به عراق رسيدند ، به دليل راه فرمودند كه ما را از كربلا ببر ، پس ايشان را از راه كربلا سير دادند ، چون به سر تربت پاك حضرت سيّد الشهداء - عليه آلاف التّحية و الثّناء - رسيدند جابر بن عبد اللّه را با جماعتى از طايفهء بنى هاشم و مردانى از آل پيغمبر صلّى اللّه عليه و آله و سلّم را يافتند كه به زيارت آن حضرت آمده بودند ، پس در يك وقتى به آنجا رسيدند كه يكديگر را ملاقات نمودند و بناى نوحه و زارى و لطمه و تعزيه‌دارى را گذاشتند و زنان قبايل عرب كه در آن اطراف بودند جمع شدند و چند روز اقامهء ماتم و عزادارى نمودند . « 3 »\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 122 .\r\n( 2 ) اخبار الدول و آثار الأول ، ج 1 ، ص 324 .\r\n( 3 ) الملهوف ، ص 225 .\r\n","page_name":" 1013 ","page_number":383},
  {"content":"\r\n\r\nمؤلف گويد : مكشوف باد كه ثقات محدّثين و مورّخين متفقند ، بلكه خود سيّد جليل علىّ بن طاووس نيز روايت كرده كه بعد از شهادت حضرت امام حسين عليه السّلام عمر سعد نخست سرهاى شهدا را به نزد ابن زياد روانه كرد و از پس آن روز ديگر اهل بيت را به جانب كوفه برد و ابن زياد بعد از شناعت و شماتت با اهل بيت عليهم السّلام ايشان را محبوس داشت و نامه به يزيد بن معاويه - عليهما اللعنة - فرستاد كه در باب اهل بيت و سرها چه عمل نمايد ؟\r\nيزيد لعين جواب نوشت كه به جانب شام روان بايد داشت . لا جرم ابن زياد تهيّهء سفر ايشان نموده و ايشان را به جانب شام فرستاد .\r\nو آنچه از قضاياى عديده و حكايات متفرّقهء سير ايشان به جانب شام از كتب معتبره نقل شده چنان مىنمايد كه ايشان را از راه سلطانى و قرى و شهرهاى معموره عبور دادند كه قريب چهل منزل بود ، و اگر قطع نظر كنيم از ذكر منازل ايشان و گوييم از بريه و غربى فرات سير ايشان بوده آن هم قريب به بيست روز مىشود چه ما بين كوفه و شام به خطّ مستقيم يك صد و هفتاد و پنج فرسخ گفته شده ، و در شام هم قريب به يك ماه توقّف كرده‌اند چنان كه سيّد در اقبال فرموده ، « روايت شده كه اهل بيت يك ماه در شام اقامت كردند در موضعى كه ايشان را از سرما و گرما نگاه نمىداشت » پس با ملاحظهء اين مطالب خيلى مستبعد است كه اهل بيت بعد از اين همه قضايا از شام برگردند و روز بيستم شهر صفر كه روز اربعين و روز ورود جابر به كربلا بوده به كربلا وارد شوند . و خود سيّد اجلّ اين مطلب را در اقبال مستبعد شمرده ، به علاوه آن كه احدى از اجلّاء فنّ حديث و معتمدين اهل سير و تواريخ در مقاتل و غيره اشاره به اين مطلب نكرده‌اند با آن كه ديگر ذكر آن از جهاتى شايسته بود بلكه از سياق كلام ايشان انكار آن معلوم مىشود چنان كه از عبارت شيخ مفيد در باب حركت اهل بيت عليهم السّلام به سمت مدينه دريافتى .\r\nو قريب اين عبارت را ابن اثير و طبرى و قرمانى و ديگران ذكر كرده‌اند و در هيچ كدام ذكرى از سفر عراق نيست بلكه شيخ مفيد و شيخ طوسى و كفعمى گفته‌اند كه :\r\n\r\n","description":"","footnote":"","page_name":" 1014 ","page_number":384},
  {"content":"\r\n\r\nدر روز بيستم صفر حرم حضرت ابى عبد اللّه الحسين عليه السّلام رجوع كردند از شام به مدينه و در همان روز جابر بن عبد اللّه به جهت زيارت امام حسين عليه السّلام به كربلا آمد و اوّل كسى است كه امام حسين عليه السّلام را زيارت كرد .\r\nو شيخ ما علامهء نورى - طاب ثراه - در كتاب لؤلؤ و مرجان « 1 » كلام را در ردّ اين نقل بسط تمام داده و از نقل سيّد ابن طاووس آن را در كتاب خود ، عذرى بيان نموده و لكن اين مقام را گنجايش بسط نيست . « 2 »\r\nو بعضى احتمال داده‌اند كه اهل بيت عليهم السّلام در حين رفتن از كوفه به شام به كربلا آمده‌اند . و اين احتمال به جهاتى بعيد است . و هم احتمال داده شده كه بعد از مراجعت از شام به كربلا آمده‌اند ، لكن در غير روز اربعين بوده ، چه سيّد و شيخ ابن نما كه نقل كرده‌اند ورود ايشان را به كربلا ، به روز اربعين مقيّد نساخته‌اند .\r\nو اين احتمال نيز ضعيف است به سبب آن كه ديگران مانند صاحب روضة الشّهداء و حبيب السّير و غيره كه نقل كرده‌اند مقيّد به روز اربعين ساخته‌اند ، و از عبارت سيّد نيز ظاهر است كه با جابر در يك روز و يك وقت وارد شدند چنان كه فرموده فوافوا فى وقت واحد و مسلّم است كه ورود جابر به كربلا در روز اربعين بوده ، و به علاوه آنچه ذكر شد تفصيل ورود جابر به كربلا در كتاب مصباح الزّائر سيّد ابن طاووس و بشارة المصطفى كه هر دو از كتب معتبره است موجود است و ابدا ذكرى از ورود اهل بيت در آن هنگام نشده با آن كه به حسب مقام بايد ذكر شود .\r\n\r\n[ آمدن جابر به زيارت شهداى كربلا 
  ]\r\nو شايسته باشد كه ما روايت ورود جابر را كه مشتمل است بر فوايد كثيره در اينجا ذكر نماييم .\r\n\r\n\r\n","description":"","footnote":"\r\n( 1 ) كتاب لؤلؤ و مرجان ، ص 149 به بعد .\r\n( 2 ) آيت اللّه قاضى تبريزى در كتاب تحقيق دربارهء اول اربعين حضرت سيد الشّهداء عليه السّلام ، ص 370 به بعد استبعاد مرحوم محدث قمى و استادش را پاسخ داده است .\r\n","page_name":" 1015 ","page_number":385},
  {"content":"\r\n\r\nشيخ جليل القدر ، عماد الدّين ، ابو القاسم طبرى آملى - كه از اجلّاء فنّ حديث و تلميذ ابو على بن شيخ طوسى است - در كتاب بشارة المصطفى - كه از كتب بسيار نفيسه است - مسندا روايت كرده است از عطيّة بن سعد بن جناده عوفى كوفى كه از روات اماميّه است و اهل سنّت در رجال تصريح كرده‌اند به صدق او در حديث ، كه گفت : ما بيرون رفتيم با جابر بن عبد اللّه انصارى به جهت زيارت قبر حضرت حسين عليه السّلام ، پس زمانى كه به كربلا وارد شديم جابر نزديك فرات رفت و غسل كرد ، پس جامه را لنگ خود كرد و جامهء ديگر را بر دوش افكند ، پس گشود بسته‌اى را كه در آن سعد بود و بپاشيد از آن بر بدن خود ، پس به جانب قبر روان شد و گامى برنداشت مگر با ذكر خدا تا نزديك قبر رسيد ، مرا گفت كه : دست مرا بر قبر گذار .\r\nمن دست وى را بر قبر گذاشتم ، چون دستش به قبر رسيد بىهوش بر روى قبر افتاد ، پس آبى بر وى پاشيدم تا به هوش آمد و سه بار گفت : يا حسين ، پس گفت :\r\nحبيب لا يجيب حبيبه ! ؟ آيا دوست جواب نمىدهد دوست خود را ؟ پس گفت : كجا توانى جواب دهى و حال آن كه در گذشته از جاى خود رگهاى گردن تو ، و آويخته شده بر پشت و شانهء تو ، و جدايى افتاده ما بين سر و تن تو ، پس شهادت مىدهم كه : تو مىباشى فرزند خير النّبيّين ، و پسر سيّد المؤمنين ، و فرزند هم سوگند تقوى و سليل هدى و خامس اصحاب كساء ، و پسر سيّد النّقباء ، و فرزند فاطمه عليها السّلام سيّدهء زن‌ها . و چگونه چنين نباشى و حال آن كه پرورش داده تو را پنجهء سيّد المرسلين و پروريده شدى در كنار متقين ، و شير خوردى از پستان ايمان ، و بريده شدى از شير به اسلام ، و پاكيزه بودى در حيات و ممات ، همانا دل‌هاى مؤمنين خوش نيست به جهت فراق تو و حال آن كه شكّى ندارد در نيكويى حال تو ، پس بر تو باد سلام خدا و خشنودى او ، و همانا شهادت مىدهم كه تو گذشتى بر آنچه گذشت بر آن برادر تو يحيى بن زكريّا .\r\nپس جابر گردانيد چشم خود را بر دور قبر و شهدا را سلام كرد بدين طريق :\r\nالسّلام عليكم أيّتها الارواح الّتى حلّت بفنائك قبر الحسين عليه السّلام ، و اناخت برحله ، اشهد\r\n\r\n","description":"","footnote":"","page_name":" 1016 ","page_number":386},
  {"content":"\r\n\r\nانّكم اقمتم الصّلاة ، و آتيتم الزّكاة ، و امرتم بالمعروف ، و نهيتم عن المنكر ، و جاهدتم الملحدين ، و عبدتم اللّه حتى اتاكم اليقين .\r\nپس گفت : سوگند به آن كه برانگيخت محمّد صلّى اللّه عليه و آله و سلّم را به نبوّت حقّه كه ما شركت كرديم شما را در آنچه داخل شديد در آن .\r\nعطيّه گفت ، به جابر گفتم : چگونه ما با ايشان شركت كرديم و حال آن كه فرود نيامديم ما واديى را ، و بالا نرفتيم كوهى را ، و شمشيرى نزديم و امّا اين گروه پس جدايى افتاده ما بين سر و بدنشان و اولادشان يتيم و زنانشان بيوه گشته ؟\r\nجابر گفت : اى عطيّه ! شنيدم ، از حبيب خود رسول خدا صلّى اللّه عليه و آله و سلّم كه مىفرمود :\r\nهر كه دوست دارد گروهى را ، با ايشان محشور شود . و هر كه دوست داشته باشد عمل قومى را شريك شود در عمل ايشان ، پس قسم به خداوندى كه محمّد صلّى اللّه عليه و آله و سلّم را به راستى برانگيخته كه نيّت من و اصحابم بر آن چيزى است كه گذشته بر او حضرت حسين عليه السّلام و ياورانش .\r\nپس جابر گفت : ببريد مرا به سوى خانه‌هاى كوفه .\r\nپس چون پاره‌اى راه رفتيم به من گفت : اى عطيّه ! آيا وصيّت كنم تو را و گمان ندارم كه برخورم تو را پس از اين سفر ، و آن وصيّت اين است كه دوست دار دوست آل محمّد را مادامىكه ايشان را دوست دارد ، و دشمن دار دشمن آل محمّد صلّى اللّه عليه و آله و سلّم را تا چندى كه دشمن است با ايشان اگر چه روزه‌دار و نمازگزار باشند ، و مدارا كن با دوست آل محمّد صلّى اللّه عليه و آله و سلّم اگر چه بلغزد از ايشان پايى از بسيارى گناهان و استوار و ثابت بماند پاى ديگر ايشان از راه دوستى ايشان ، همانا دوست ايشان بازگشت نمايد به بهشت و دشمن ايشان بازگردد به دوزخ . « 1 »\r\nتذييل : از توصيف جابر حضرت امام حسين عليه السّلام را به خامس اصحاب كساء ، معلوم مىشود كه اين لقب از القاب معروفهء آن حضرت بوده .\r\nو حديث اجتماع خمسهء طيبه عليهم السّلام تحت كساء از احاديث متواتره است كه\r\n\r\n\r\n","description":"","footnote":"\r\n( 1 ) بحار الانوار ، ج 68 ، ص 130 ، به نقل از بشارة المصطفى ، ص 74 و 75 .\r\n","page_name":" 1017 ","page_number":387},
  {"content":"\r\n\r\nعلماى شيعه و سنّى روايت كرده‌اند ، و در احاديث است كه آيهء تطهير « 1 » بعد از اجتماع ايشان نازل شده ، و هم در احاديث مباهله نيز به كثرت وارد است .\r\nو شايد سرّ جمع نمودن حضرت رسول اكرم صلّى اللّه عليه و آله و سلّم انوار طيّبهء اهل بيت مكرّم [ را 
  ] تحت كساء براى رفع شبهه باشد كه كسى نتواند ادّعاى شمول آيه براى غير مجتمعين تحت كساء نمايد ، اگر چه جمعى از معاندين عامّه تعميم دادند ولى اغراض فاسدهء آن‌ها از بيانات واردهء آن‌ها واضح و هويداست .\r\nو امّا حديث معروف به حديث كساء كه در زمان ما شايع است به اين كيفيّت در كتب معتبرهء معروفه و اصول حديث و مجامع متقنهء محدّثين ديده نشده ، مىتوان گفت از خصايص كتاب منتخب است .\r\nو امّا آنچه جابر در كلام خود گفته كه « تو گذشتى بر طريقهء يحيى بن زكريا » اشاره است به مشابهت تامهء كه ما بين حضرت سيّد الشّهداء عليه السّلام و يحيى بن زكريا عليه السّلام واقع است ، چنانچه تصريح به آن فرموده حضرت صادق عليه السّلام در خبرى كه فرموده ، زيارت كنيد حضرت حسين عليه السّلام را ، و جفا نكنيد او را كه او سيّد شهدا و سيّد جوانان اهل بهشت و شبيه يحيى بن زكريّا است . « 2 »\r\n\r\n[ شباهت‌هاى امام حسين عليه السّلام با يحيى عليه السّلام 
  ]\r\nو جمله‌اى از اهل حديث روايت كرده‌اند از سيّد سجّاد عليه السّلام كه فرمود : بيرون شديم با پدرم حسين عليه السّلام ، پس فرمود : نيامد در منزلى و كوچ نكرد از آنجا مگر آن كه ياد نمود يحيى بن زكريّا را . و روزى فرمود كه : از پستى اين جهان بود كه سر يحيى را هديّه فرستادند براى زن زناكارى از بنى اسرائيل . « 3 »\r\nو بعيد نيست كه تكرار ذكر امام حسين عليه السّلام يحيى عليه السّلام را اشاره به همين معنى\r\n\r\n\r\n","description":"","footnote":"\r\n( 1 ) سورهء احزاب ، آيهء 33 .\r\n( 2 ) بحار الأنوار ، ج 101 ، ص 5 .\r\n( 3 ) الارشاد مفيد ، ج 2 ، ص 132 ؛ مجمع البيان ، ج 3 ؛ ص 502 ؛ كشف الغمه ، ج 2 ، ص 9 ؛ اعلام الورى ، ج 1 ، ص 429 .\r\n","page_name":" 1018 ","page_number":388},
  {"content":"\r\n\r\nبوده باشد .\r\nامّا وجه شباهتى كه ما بين اين دو مظلوم بوده پس بسيار است و ما به ذكر هشت وجه اكتفا مىكنيم :\r\nاوّل - آن كه هم نامى براى اين هر دو معصوم پيش از تسميهء آن‌ها نبوده ، چنانچه در روايات عديده وارد است كه نام يحيى و حضرت حسين عليهما السّلام را كسى پيش از اين دو مظلوم نداشته .\r\nدوّم - آن كه مدّت حمل هر دو شش ماه بوده ، چنانچه در جمله‌اى از روايات وارد است . « 1 »\r\nسوّم - آن كه قبل از ولادت هر دو اخبار و وحى آسمانى به ولادت « 2 » و شرح مجارى احوال هر دو آمد ، چنانچه مشروحا در باب ولادت حضرت سيّد الشّهداء عليه السّلام و در تفسير آيهء :  حَمَلَتْهُ أُمُّهُ كُرْهاً وَ وَضَعَتْهُ كُرْهاً ،  « 3 » محدّثين و مفسّرين نقل كرده‌اند .\r\nچهارم - گريستن آسمان بر هر دو ، كه در روايات فريقين در تفسير آيهء كريمهء :  فَما بَكَتْ عَلَيْهِمُ السَّماءُ وَ الْأَرْضُ  « 4 » وارد است .\r\nو قطب راوندى روايت كرده : بكت السّماء عليهما اربعين صباحا الخ . « 5 »\r\nپنجم - آن كه قاتل هر دو ولد زنا بوده . و در اين باب چندين روايت وارد شده ، بلكه از حضرت باقر عليه السّلام مروى است كه انبياء را نكشد مگر اولاد زنا . « 6 »\r\nششم - آن كه سر هر دو را در طشت طلا نهادند و براى زناكاران و زنازادگان هديّه بردند چنانچه در جمله‌اى از روايات هست ، لكن تفاوتى كه هست سر يحيى عليه السّلام را\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 223 ؛ مناقب ، ج 4 ، ص 50 ؛ منتخب طريحى ، ص 163 ؛ العوالم ، ج 7 ، ص 21 .\r\n( 2 ) نك : الخصائص الحسينية ، ص 497 .\r\n( 3 ) سورهء احقاف ، آيهء 15 .\r\n( 4 ) سورهء دخان ، آيهء 129 .\r\n( 5 ) قصص الانبياء راوندى ، ص 222 .\r\n( 6 ) قصص الانبياء راوندى ، ص 222 .\r\n","page_name":" 1019 ","page_number":389},
  {"content":"\r\n\r\nدر طشت بريدند كه خون او به زمين نرسد تا سبب غضب الهى نشود ، لكن كفّار كوفه و اتباع بنى اميّه - لعنهم اللّه - اين رعايت را از حضرت سيّد الشّهداء عليه السّلام نكردند .\r\nو لنعم ما قيل :\r\n حيف است خون حلق تو ريزد به روى خاك * يحياى من اجازه كه طشتى بياورم \r\nهفتم - تكلّم سر يحيى عليه السّلام چنانچه در تفسير قمى است ، « 1 » و تكلّم سر مطهّر جناب سيّد الشّهداء عليه السّلام چنانچه در مقام خود گذشت .\r\nهشتم - انتقام الهى براى يحيى و امام حسين عليهما السّلام به كشته شدن هفتاد هزار تن چنانچه در خبر مناقب است . « 2 »\r\nو از تطبيق حال حضرت سيّد الشّهداء با حضرت يحيى عليهما السّلام معلوم مىشود سرّ احاديث وارده كه آنچه در امم سابقه واقع شده در اين امّت واقع شود . حذ و النّعل بالنّعل و القذّة بالقذّة « 3 » و اللّه العالم .\r\nو امّا وصيّت جابر به عطيّه كه دوست دار دوست آل محمّد عليهم السّلام را الخ . شبيه به همين را نوشته حضرت امام رضا عليه السّلام براى جمّال خويش به اين عبارت :\r\nكن محبّا لآل محمّد - عليهم السّلام - و ان كنت فاسقا ، و محبّا لمحبّهم و ان كانوا فاسقين . « 4 »\r\nقطب راوندى در دعوات فرموده كه : اين مكتوب شريف الآن نزد بعضى از اهل كرمند كه قريه‌اى است از ناحيهء ما به اصفهان موجود است . و واقعه‌اش آن است كه\r\n\r\n\r\n","description":"","footnote":"\r\n( 1 ) بحار الأنوار ، ج 14 ، ص 357 - 358 .\r\n( 2 ) تاريخ بغداد ، ج 1 ، ص 142 ؛ تاريخ ابن عساكر ، ترجمة الامام الحسين عليه السّلام ، ص 241 ؛ الفردوس ، ج 3 ، ص 187 ، به نقل از اعلام الورى ، ج 1 ، ص 429 .\r\n( 3 ) اين مضمون در منابع فراوانى آمده است از باب نمونه نك : من لا يحضره الفقيه ، ج 1 ، ص 203 ؛ رجال كشى ، ص 314 ؛ كمال الدين ، ص 576 ؛ مصابيح السنة ، ج 1 ، ص 161 ؛ تفسير صافى ، ج 2 ، ص 802 ؛ تفسير برهان ، ج 4 ، ص 444 .\r\n( 4 ) بحار الأنوار ، ج 69 ، ص 252 .\r\n","page_name":" 1020 ","page_number":390},
  {"content":"\r\n\r\nمردى از اهل آن قريه جمّال مولاى ما ابو الحسن عليه السّلام بوده در زمان توجّه آن سلطان ايمان به سمت خراسان ، چون خواسته از خدمت آن حضرت مرخّص شود عرض كرده يا بن رسول اللّه ! مرا مشرّف فرما به چيزى از خطّ مباركت كه تبرّك جويم به آن و آن مرد از عامّه بوده ، پس حضرت اين مكتوب را به او عنايت فرموده . « 1 »\r\n\r\n\r\n","description":"","footnote":"\r\n( 1 ) دعوات ، ص 28 ؛ بحار الأنوار ، ج 69 ، ص 253 .\r\n","page_name":" 1021 ","page_number":391},
  {"content":"\r\n\r\n\r\nفصل دهم : در بيان ورود اهل بيت عليهم السّلام به مدينهء طيّبه\r\n\r\n[ اخبار بشير اهل مدينه را به بازگشت بازماندگان كاروان حسينى 
  ]\r\nچون اهل بيت عليهم السّلام از شام بيرون شدند ، طىّ مراحل و منازل نمودند تا نزديك به مدينه شدند ، بشير بن جذلم « 1 » - كه از ملازمين ركاب بود - گفت : چون نزديك مدينه رسيديم ، حضرت على بن الحسين عليه السّلام محلّى را كه سزاوار دانست فرود آمد و خيمه‌ها برافراخت و فرمود : اى بشير ! خدا رحمت كند پدر تو را او مردى شاعر بود ، آيا تو نيز بهره‌اى از صنعت پدر دارى ؟\r\nعرض كردم : بلى يا بن رسول اللّه ، من نيز شاعرم .\r\nفرمود : پس برو داخل مدينه شو و شعرى در مرثيهء ابو عبد اللّه عليه السّلام بخوان و مردم مدينه را از شهادت او و آمدن ما آگاه كن .\r\nقلت : و يناسب ان اذكر فى هذا المقام هذه الابيات : « 2 »\r\n عج بالمدينة و اصرخ فى شوارعها * بصرخة تملأ الدّنيا بها جزعا\r\nناد الّذين اذا نادى الصّريخ بهم * لبّوه قبل صدى من صوته رجعا\r\nقل يا بنى شيبة الحمد الّذين بهم * قامت دعائم دين اللّه و ارتفعا \r\n\r\n\r\n","description":"","footnote":"\r\n( 1 ) در الملهوف ، ص 226 : حذلم .\r\n( 2 ) مىآيد اين ابيات با چند بيت ديگر در فصل يازدهم .\r\n","page_name":" 1022 ","page_number":392},
  {"content":"\r\n\r\n قوموا فقد عصفت بالطّفّ عاصفة * مالت بإرجاء طود العزّ فانصدعا « 1 » \r\nبشير گفت : حسب الأمر حضرت ، سوار بر اسب شدم و به سوى مدينه تاختم تا داخل مدينه شدم ، چون به مسجد حضرت پيغمبر صلّى اللّه عليه و آله و سلّم رسيدم صدا به گريه و زارى بلند كردم اين دو شعر گفتم :\r\n يا أهل يثرب لا مقام لكم بها * قتل الحسين فأدمعى مدرار\r\nالجسم منه بكربلاء مضرّج * و الرّاس منه على القناة يدار \r\nيعنى : اى اهل مدينه ! ديگر در مدينه اقامت نكنيد كه حسين عليه السّلام شهيد شده و به اين سبب سيلاب اشك از چشم من روان است ، بدن شريفش در كربلا در ميان خاك و خون افتاده و سر مقدّسش را بر سر نيزه‌ها در شهرها مىگردانند ، آن وقت فرياد بر آوردم كه : اى مردم ! اينك على بن الحسين عليهما السّلام با عمّه‌ها و خواهرها به نزديك شما رسيده‌اند و در ظاهر شهر شما رحل خويش فرود آورده‌اند ، و من پيك ايشانم به سوى شما و شما را به حضرت او دلالت مىكنم .\r\nگويى بانگ بشير نفخهء صور بود كه عرصهء مدينه را صبح نشور ساخت ، مخدّرات محجوبه بىپرده از خانه‌ها بيرون شدند ، و با صورت‌هاى مكشوفه و گيسوهاى آشفته و پاهاى برهنه بيرون دويدند و روها بخراشيدند و صدا به ناله و زارى بلند كردند و فرياد وا ويلاه وا ثبوراه كشيدند ، و هرگز مدينه به آن حالت مشاهده نگشته بود و روزى از آن تلخ‌تر و ماتمى از آن عظيم‌تر ديدار نشده بود .\r\nبشير گفت : جاريه‌اى را ديدم كه اشعارى در مرثيهء حضرت سيّد الشّهداء عليه السّلام خواند ، آن‌گاه گفت : اى ناعى ! تازه كردى حزن و اندوه ما را و بخراشيدى جراحت قلوبى را كه هنوز بهبودى نپذيرفته بود ، اكنون بگو چه كسى و از كجا مىرسى ؟\r\nگفتم : من بشير بن جذلمم كه مولايم على بن الحسين عليه السّلام مرا به سوى شما فرستاده ، و خود آن حضرت با عيالات ابى عبد اللّه عليه السّلام در فلان موضع نزديك مدينه فرود آمده [ است 
  ] .\r\n\r\n\r\n","description":"","footnote":"\r\n( 1 ) از شاعر اهل بيت عليهم السّلام شيخ صالح كواز ( ره ) است . دربارهء شاعر نك : ادب الطف ، ج 7 ، ص 217 .\r\n","page_name":" 1023 ","page_number":393},
  {"content":"\r\n\r\n\r\n[ استقبال مردم از كاروان كربلا 
  ]\r\nبشير گفت : مردم مرا بگذاشتند و به سوى اهل بيت عليه السّلام بشتافتند ، من نيز عجله كرده و اسب بتاختم ، وقتى رسيدم ديدم اطراف خيمهء سيّد سجّاد عليه السّلام چنان جمعيّت بود كه راه رفتن نبود از اسب پياده شدم و راه عبور نيافتم ، لاجرم پاى بر دوش مردمان گذاشته تا خود را به نزديك خيمهء آن حضرت رسانيدم ، ديدم آن حضرت از خيمه بيرون تشريف آورد در حالتى كه دستمالى بر دست مباركش گرفته و اشك چشم خويش را پاك مىكند و خادمى نيز كرسى « 1 » حاضر كرد و حضرت بر او نشست . لكن گريه چنان او را فرو گرفته كه خوددارى نمىتواند نمايد و صداى مردم نيز به گريه و ناله بلند است ، و از هر سو آن حضرت را تعزيت و تسليت مىگفتند و آن بقعه زمين از صداهاى مردم ضجّهء واحده گشته ، پس حضرت ، ايشان را به دست مبارك اشاره فرمود كه لختى ساكت باشيد چون ساكت شدند آغاز خطبه فرمود كه حاصل و خلاصهء آن به فارسى چنين است .\r\n\r\n\r\n","description":"","footnote":"\r\n( 1 ) مكشوف باد كه چون اوّل منبرى كه در اسلام نصب شد در مدينهء طيبه بود كه چون مسلمانان كم بودند پيغمبر خدا صلّى اللّه عليه و آله و سلّم پشت مبارك بر ستونى از ستونهاى مسجد مىنهاد و بر آن تكيّه كرده مردم را موعظه مىفرمود ، و آن ستون درخت خرما بود ، همين كه جماعت مسلمانان بسيار شدند منبرى براى آن حضرت ترتيب دادند كه سه درجه داشت و به جاى منبرى كه اليوم در مسجد مدينه است گذاشتند ، روز جمعه كه رسيد و حضرت رسول صلّى اللّه عليه و آله و سلّم خواست بر آن منبر بالا رود فرياد و ناله از آن تنه درخت بلند شد كه همهء اهل مسجد شنيدند مانند نالهء شترى كه از بچّهء خود جدا شود .\r\nشايسته است كه من در اين مقام تمثّل كنم به شعر بحرّى :\r\n فلو انّ مشتاقا تكلّف فوق ما * فى وسعه لسعى اليك المنبر \r\nپس پيغمبر اكرم صلّى اللّه عليه و آله و سلّم نزد او تشريف آورد و او را در بر گفت و ساكت كرد ، به شرحى كه در كتب مشهور است ، پس از آن به منبر بالا رفت و سه مرتبه آمين فرمود بر نفرين جبرئيل بر سه طايفه ، بر عاقّ والدين ، و كسى كه در ماه رمضان از مغفرت الهى محروم شود ، و كسى كه بشنود نام رسول خدا صلّى اللّه عليه و آله و سلّم و صلوات نفرستد .\r\nهمين نحو اوّل منبرى كه براى ذكر مصائب حضرت سيّد الشّهداء عليه السّلام نصب شد در مدينه بود كه مردم به استقبال آمدند و خادمى كرسى آورد و حضرت سجّاد عليه السّلام بالاى آن رفت و شرح شهادت پدر بزرگوار خود را بيان فرمود ، چنانچه در متن رقم شده . مؤلّف رحمه اللّه .\r\n","page_name":" 1024 ","page_number":394},
  {"content":"\r\n\r\n\r\n[ خطبهء امام سجاد عليه السّلام خارج از مدينه 
  ]\r\nحمد خداوندى را كه ربّ العالمين ، و رحمان و رحيم ، فرمان‌گزار روز جزا و خالق جميع خلايق است ، و آن خداوندى كه از ادراك عقل‌ها دور است و رازهاى پنهان نزد او آشكار است ، سپاس مىگزارم خدا را به ملاقات خطبه‌هاى عظيم و مصائب بزرگ و نوائب غم اندوز و الم‌هاى صبرسوز و مصيبتى سخت و سنگين .\r\nايّها النّاس ! حمد خداى را كه ما را ممتحن و مبتلا ساخت به مصيبت‌هاى بزرگ و به رخنهء بزرگى كه در اسلام واقع شد .\r\nقتل ابو عبد اللّه الحسين عليه السّلام و عترته ، و سبى نساؤه و صبيته ، و داروا برأسه فى البلدان من فوق عامل السّنان .\r\nهمانا كشته شد ابو عبد اللّه عليه السّلام و عترت او ، و اسير شدند زنان و فرزندان او ، و سر مباركش را بر سر نيزه كردند و در شهرها بگردانيدند . و اين مصيبتى است كه مثل و شبيه ندارد .\r\nايّها النّاس ! كدام مردانند از شماها كه بعد از اين مصيبت دل شاد باشند ؟ و كدام چشم است كه پس از ديدار اين واقعه اشك بار نباشد و اشك خود را حبس نمايد همانا آسمان‌هاى هفتگانه براى قتل حسين عليه السّلام گريستند و درياها با موجهاى خود سرشك ريختند ، و اركان آسمان‌ها به خروش آمدند و اطراف زمين بناليدند ، و شاخ‌هاى درختان آتش از نهاد خود بر آوردند ، و ماهيان درياها و لجّه‌هاى بحار و ملائكهء مقرّبين و اهل آسمان‌ها جميعا در اين مصيبت هم دست و هم داستان شدند .\r\nايّها النّاس ! كدام دلى است كه از قتل حسين عليه السّلام شكافته نشد ؟ و كدام قلبى است كه مايل به سوى او نشد ؟ و كدام گوشى است كه اين مصيبت را كه به اسلام رسيد بتواند شنيد ؟\r\nايّها النّاس ! ما را طرد كردند و دفع دادند و پراكنده نمودند و از ديار خود دور\r\n\r\n","description":"","footnote":"","page_name":" 1025 ","page_number":395},
  {"content":"\r\n\r\nافكندند ، با ما چنان رفتار كردند كه با اسيران ترك و كابل كنند بدون آن كه مرتكب جرم و جريرتى شده باشيم به خدا سوگند اگر به جاى آن سفارش‌ها كه در حق حرمت و حمايت ما فرمود ، به قتل و غارت و ظلم بر ما فرمان مىداد از آنچه كردند زيادتر نمىكردند فانّا للّه و انّا اليه راجعون .\r\nاين مصيبت ما چه قدر بزرگ و دردناك و سوزنده و سخت و تلخ و دشوار بود از حقّ تعالى خواهانيم كه در مقابل اين مصائب به ما رحمت و اجر عطا كند و از دشمنان ما انتقام كشد و داد مظلومان را از ستمكاران بازجويد .\r\nچون كلام آن حضرت به نهايت رسيد ، صوحان بن صعصعة بن صوحان برخاست و عذر خواست كه يا بن رسول اللّه ! من از پا افتاده و زمين‌گير شده بودم و به اين سبب نصرت شما را نتوانستم . حضرت عذر او را قبول فرمود و بر پدر او صعصعة رحمت فرستاد . « 1 »\r\nپس با اهل بيت عليهم السّلام آهنگ مدينه كردند ، چون نظر ايشان بر مرقد منوّر و ضريح مطهّر حضرت رسالت صلّى اللّه عليه و آله و سلّم افتاد ، فرياد بركشيدند كه : وا جدّاه ! وا محمّداه ! حسين تو را با لب تشنه شهيد كردند و اهل بيت محترم را اسير كردند ، بدون آن كه رحم بر صغير و كبير كرده باشند .\r\nپس بار ديگر خروش از اهل مدينه برخاست و صداى ناله و گريه از در و ديوار بلند شد . « 2 »\r\nو نقل شده كه حضرت زينب عليها السّلام چون به در مسجد حضرت رسول صلّى اللّه عليه و آله و سلّم رسيد ، دو بازوى در را بگرفت و ندا كرد كه : يا جدّاه ! انّى ناعية اليك اخى الحسين عليه السّلام . اى جدّ بزرگوار ! همانا برادرم حسين عليه السّلام را كشتند و من خبر شهادت او را براى تو آورده‌ام .\r\n\r\n\r\n","description":"","footnote":"\r\n( 1 ) الملهوف ، ص 228 - 230 .\r\n( 2 ) نك : ملهوف ، ص 225 .\r\n","page_name":" 1026 ","page_number":396},
  {"content":"\r\n\r\n برخيز حال زينب خونين جگر بپرس * از دختر ستم زده حال پسر بپرس\r\nبا كشتگان به دشت بلا گر نبوده‌اى * من بوده‌ام حكايتشان سر به سر بپرس\r\nاز ماجراى كوفه و از سر گذشت شام * يك قصّه ناشنيده حديث دگر بپرس\r\nاز كودكانت از سفر كوفه و دمشق * پيمودن منازل و رنج سفر بپرس\r\nدارد سكينه از تن صد پاره‌اش خبر * حال گل شكفته ز مرغ سحر بپرس\r\nاز چشم اشكبار و دل بىقرار ما * كرديم چون به سوى شهيدان گذر بپرس\r\nبال و پرم ز سنگ حوادث به هم شكست * برخيز حال طاير بشكسته پر بپرس « 1 » \r\nو پيوسته آن مخدّره مشغول گريه بود . اشك چشمش خشك نمىشد ، و هرگاه نظر مىكرد به سوى على بن الحسين عليه السّلام تازه مىشد حزن او و زياد مىشد غصّهء او .\r\nو طبرى از حضرت باقر عليه السّلام روايت كرده كه چون داخل مدينه شدند ، زنى بيرون آمد از آل عبد المطّلب به استقبال ايشان در حالتى كه مو پريشان كرده بود و آستين خود را بر سر گذاشته بود و مىگريست و مىگفت :\r\n ما ذا تقولون ان قال النّبىّ لكم * ما ذا فعلتم و انتم آخر الامم\r\nبعترتى و باهلى بعد مفتقدى * منهم اسارى و منهم ضرّجوا بدم\r\nما كان هذا جزائى اذ نصحت لكم * ان تخلفونى بسوء فى ذوى رحمى « 2 » \r\n\r\n\r\n","description":"","footnote":"\r\n( 1 ) گوينده شعر ، نيّر است . ( م )\r\n( 2 ) تاريخ طبرى ، ج 4 ، ص 293 ؛ ينابيع المودة ، ج 3 ، ص 47 .\r\n","page_name":" 1027 ","page_number":397},
  {"content":"\r\n\r\n\r\n[ حزن و اندوه امام سجاد عليه السّلام در سوگ شهيدان كربلا 
  ]\r\nو از حضرت صادق عليه السّلام منقول است كه حضرت امام زين العابدين عليه السّلام چهل سال بر پدر بزرگوار خود گريست ، و در اين مدّت روزها روزه داشت و شب‌ها به عبادت قيام داشت ، و غلام آن حضرت هنگام افطار آب و طعام براى آن جناب حاضر مىكرد و در پيش آن جناب مىنهاد و عرض مىكرد : بخور اى مولاى من .\r\nحضرت فرمود : قتل ابن رسول اللّه صلّى اللّه عليه و آله و سلّم جائعا ، قتل ابن رسول اللّه عطشانا .\r\nيعنى : من چگونه آب و طعام بخورم و حال آن كه پسر رسول خدا صلّى اللّه عليه و آله و سلّم را با شكم گرسنه و لب تشنه شهيد كردند ؟ و اين كلمات را مكرّر مىساخت و مىگريست تا آن كه طعام و آب را با آب ديده ممزوج و مخلوط مىداشت و پيوسته بدين حال بود تا خداى خود را ملاقات كرد . « 1 »\r\nو نيز از يكى از غلامان آن حضرت روايت شده كه گفت : روزى حضرت سيّد سجّاد عليه السّلام به صحرا تشريف برد ، من نيز از قفاى آن جناب بيرون شدم ، وقتى رسيدم يافتم او را كه سجده كرده بر روى سنگ ناهموارى و من مىشنيدم گريهء او را كه در سينهء خود مىگردانيد و شمردم كه هزار مرتبه اين تهليلات را در سجده خواند :\r\nلا إله الّا اللّه حقّا حقّا ، لا إله الّا اللّه تعبّدا و رقّا ، لا إله الّا اللّه ايمانا و تصديقا .\r\nآن‌گاه سر از سجده برداشت ديدم صورت همايون و لحيهء مباركش را آب ديدگانش فرو گرفته . من عرض كردم : اى سيّد و آقاى من ! وقت آن نشد كه اندوه شما تمام شود و گريهء شما كم گردد ؟\r\nفرمود : واى بر تو ، يعقوب بن اسحاق بن ابراهيم عليهم السّلام پيغمبر و پيغمبر زاده بود ، دوازده پسر داشت حقّ تعالى يكى از پسرانش را از نظر او غايب كرد و از حزن و اندوه مفارقت آن پسر موى سرش سفيد گرديد و پشتش خميده و چشمش از\r\n\r\n\r\n","description":"","footnote":"\r\n( 1 ) الملهوف ، ص 233 - 234 ؛ بحار الأنوار ، ج 45 ، ص 149 .\r\n","page_name":" 1028 ","page_number":398},
  {"content":"\r\n\r\nبسيارى گريه نابينا شد ، و حال آن كه پسرش در دنيا زنده بود ، و لكن من به چشم خود پدر و برادرم را با هفده تن از اهل بيت خود كشته و سر بريده ديدم ، پس چگونه حزن من به غايت رسد و گريه‌ام كم شود ؟ « 1 » و روايت شده كه : آن حضرت بعد از قتل پدر بزرگوارش از مردم كناره گرفت و در باديه در خانه مويى كه سياه چادر گويند چند سال منزل فرمود و گاهى به زيارت جدّش امير المؤمنين عليه السّلام و پدرش امام حسين عليه السّلام مىرفت و كسى مطّلع نمىشد .\r\nو در جمله‌اى از كتب معتبره منقول است كه رباب دختر امرء القيس مادر سكينه عليها السّلام كه در واقعهء طفّ حاضر بود بعد از ورود به مدينه در زير سقف ننشست و از حرّ و برد پرهيز نجست و اشراف قريش خواهان تزويج او شدند ، در جواب فرمود : لا يكون لى حمو بعد رسول اللّه صلّى اللّه عليه و آله و سلّم . يعنى : من ديگر پدر شوهرى بعد از پيغمبر صلّى اللّه عليه و آله و سلّم نخواهم « 2 » و پيوسته روز و شب گريست تا از غصّه و حزن از دنيا بيرون رفت .\r\n\r\n[ رثائيه رباب در شهادت امام حسين عليه السّلام 
  ]\r\nو از ابو الفرج نقل شده كه : اين ابيات را رباب بعد از قتل حضرت سيّد الشّهداء عليه السّلام در مرثيهء آن حضرت انشاد كرد :\r\n انّ الّذى كان نورا يستضاء به * بكربلاء قتيل غير مدفون\r\nسبط النّبىّ جزاك اللّه صالحة * عنّا و جنّبت خسران الموازين\r\nقد كنت لى جبلا صعبا ألوذ به * و كنت تصحبنا بالرّحم و الدّين\r\nمن لليتامى و من للسّائلين و من * يغنى و يأوى إليه كلّ مسكين\r\nو اللّه لا أبتغى صهرا بصهركم * حتّى اغيّب بين الرّمل و الطّين « 3 » \r\n\r\n\r\n","description":"","footnote":"\r\n( 1 ) همان و جلاء العيون ، ص 754 .\r\n( 2 ) و نيزنك : الاغانى ، ج 14 ، ص 164 .\r\n( 3 ) الاغانى ، ج 14 ، ص 165 - 164 ؛ اعلام النساء ، ص 439 .\r\n","page_name":" 1029 ","page_number":399},
  {"content":"\r\n\r\nو روى انّه ما اكتحلت هاشميّة و لا اختضبت و لا راى فى دار هاشمىّ دخان الى خمس حجج ، حتّى قتل عبيد اللّه بن زياد لعنه اللّه تعالى .\r\nيعنى : روايت شده كه بعد از شهادت امام حسين عليه السّلام زنى از بنى هاشم سرمه در چشم نكشيد و خود را خضاب نفرمود ، و دود از مطبخ بنى هاشم برنخاست تا پس از پنج سال كه عبيد اللّه بن زياد لعين به درك و اصل شد . « 1 »\r\nمؤلّف گويد : كه چون ابن زياد « 2 » ملعون كشته شد ، مختار سر نحس او را براى حضرت على بن الحسين عليه السّلام فرستاد . وقتى كه سر آن ملعون را خدمت آن حضرت آوردند مشغول غذا خوردن بود ، سجدهء شكر به جاى آورد و فرمود : روزى كه ما را بر اين كافر وارد كردند غذا مىخورد ، من از خداى خود درخواست كردم كه از دنيا نروم تا سر اين كافر را در مجلس غذاى خود مشاهده كنم هم چنان كه سر پدر بزرگوارم مقابل اين كافر بود غذا مىخورد ، « 3 » و خدا جزاى خير دهد مختار را كه خون خواهى ما نمود .\r\nو از اينجا معلوم شود حال مختار كه چگونه قلب مبارك امام را شاد كرد ، بلكه دلجويى و شاد نمود قلوب شكسته دلان و مظلومان و مصيبت‌زدگان ارامل و ايتام آل پيغمبر را كه پنج سال در سوگوارى و گداز بودند و به مراسم تعزيت اقامت فرموده بودند ، بلكه به علاوه آن كه ايشان را از عزا در آورد ، خانه‌هاى ايشان را آباد كرد و اعانت‌ها به ايشان نمود .\r\nو در كتب معتبره حديث روايت شده كه شخص كافرى همسايهء مسلمانى داشت كه با او نيكويى و مدارا مىكرد ، چون آن كافر بمرد و بر حسب وعدهء الهى به جهنم رفت ، حق تعالى خانه‌اى از گل در وسط آتش بنا فرمود كه حرارت آتش به وى ضرر نرساند و روزى او از غير جهنم برسد و به او گفتند : اين سزاى آن نيكويى است\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 386 .\r\n( 2 ) وى با شمشير ابراهيم بن اشتر به قتل رسيد . نك : تجارب الامم ، ج 2 ، ص 163 .\r\n( 3 ) بحار الانوار ، ج 45 ، ص 236 .\r\n","page_name":" 1030 ","page_number":400},
  {"content":"\r\n\r\nكه به مسلمان رسانيدى .\r\nهرگاه حال كافر به واسطهء احسان به مسلمانى اين گونه باشد ، پس چگونه خواهد بود حال مختار كه اين نحو سيرت مرضيهء او بوده ، و اخبار معتبره در باب فضيلت القاء سرور در قلب مؤمن زياده از آن است كه احصاء شود .\r\nپس خوشا حال مختار كه بسى دلهاى محزون ماتم‌زدگان اهل بيت رسالت عليهم السّلام را شاد كرد ، و دو دعاى حضرت سيّد سجّاد عليه السّلام بر دست او مستجاب شد .\r\nيكى كشتن ابن زياد چنان كه معلوم شد ، و ديگر كشتن حرملة بن كاهل و سوزانيدن آن ، چنانچه در خبر منهال بن عمرو است كه گفت : از كوفه به سفر حجّ رفتم و خدمت على بن الحسين عليه السّلام رسيدم ، آن جناب از من پرسيد از حال حرملة بن كاهل ، عرضه داشتم در كوفه زنده بود ، حضرت دست برداشت به نفرين بر او و از خدا خواست كه او را در دنيا بچشاند حرارت آهن و آتش را .\r\nمنهال گفت : چون به كوفه برگشتم ، روزى به ديدن مختار رفتم ، مختار اسب طلبيد و سوار شده و مرا نيز سوار كرد و با هم رفتيم به كناسهء كوفه ، لحظه‌اى صبر كرد مثل كسى كه منتظر چيزى باشد كه ناگاه ديدم حرملة را گرفته بودند و به نزد او آوردند . مختار ( ره ) حمد خداى به جا آورد و امر كرد دست و پاى او را قطع كردند و از پس آن او را آتش زدند . من چون چنين ديدم سبحان اللّه ! سبحان اللّه ! گفتم .\r\nمختار گفت : براى چه تسبيح گفتى ؟\r\nمن حكايت نفرين حضرت سيّد سجّاد عليه السّلام و استجابت دعاى او را نقل كردم .\r\nمختار از اسب خويش پياده شد و دو ركعت نماز طولانى به جاى آورد و سجدهء شكر كرد و طول داد سجده را ، پس با هم برگشتيم چون نزديك خانهء ما رسيديم من او را به خانه دعوت كردم كه داخل شود و غذا ميل كند .\r\nمختار گفت : اى منهال ! تو مرا خبر دادى كه حضرت على بن الحسين عليه السّلام چند دعا كرده كه بر دست من مستجاب شده ، پس از آن از من خواهش خوردن طعام\r\n\r\n","description":"","footnote":"","page_name":" 1031 ","page_number":401},
  {"content":"\r\n\r\nدارى ؟ امروز روز روزه است كه به جهت شكر اين مطلب بايد روزه باشم . « 1 »\r\n\r\nخاتمه : در انقلاب كلى در اجزاء عالم امكان به جهت شهادت سيّد مظلومان\r\nمكشوف باد كه اخبار زياد وارد شده در باب گريستن فرشتگان و پيغمبران و اوصياى ايشان - سلام اللّه عليهم اجمعين - و گريستن آسمان و زمين و جنّ و انس و وحش و طير در مصيبت جناب سيّد مظلومان ابو عبد اللّه الحسين عليه السّلام ، و هم روايات كثيره نقل شده در باب واردات احوال اشجار و نباتات و بحار و جبال در شهادت آن حضرت و اشعار و مراثى و نوحه‌گرى جنّيان در حقّ آن حضرت ، و بيان آن كه مصيبت آن حضرت اعظم مصائب بوده ، و بيان ثواب زيارت آن مظلوم و شرافت زمين كربلا و فوايد تربت مقدّسهء آن حضرت و بيان جور و ستمى كه بر قبر مطهّرش وارد شده ، و معجزاتى كه از آن قبر شريف ظاهر گشته ، و بيان ثواب لعن بر قاتلان آن حضرت و كفر ايشان و شدّت عذاب ايشان و آن كه آن‌ها در دنيا بهره نبردند و چاشنى عذاب الهى را در دنيا يافتند . و اگر بناى اختصار نبود هر آينه به ذكر مختصرى از آن‌ها تبرّك مىجستم .\r\nلكن بايد دانست كه اين گونه وقايع و آثار منقوله از انقلابات كليّه در اجزاء عالم امكان به جهت شهادت سيّد مظلومان در نظر ارباب اديان و ملل و قائلين به مبدأ و معجزات و كرامات ، استبعاد و استغرابى ندارد ، و هرگاه متتبّع خبير رجوع به تواريخ و سير نمايد تصديق خواهد كرد كه وقايع سال شصت و يكم هجرى كه سنهء شهادت آن حضرت بوده از عادت خارج بود و جمله‌اى از آن را اهل تاريخ كه متّهم به تشيّع و جزاف نوشتن نبوده‌اند ضبط كرده‌اند .\r\nابن اثير جزرى صاحب كامل التّواريخ كه معتمد اهل تاريخ و معروف به اتقان است در آن كتاب به طور قطع در وقايع سنهء شصت و يك نوشته كه مردم دو ماه يا\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 332 .\r\n","page_name":" 1032 ","page_number":402},
  {"content":"\r\n\r\nسه ماه بعد از شهادت جناب سيّد الشّهداء - عليه آلاف التّحية و الثّناء - مشاهده مىكردند در وقت طلوع آفتاب تا آفتاب بالا مىآمد ديوارها را كه گويا خون به آن ماليده‌اند . « 1 »\r\nو از اين قبيل در كتب معتبره بسيار است .\r\nو فاضل اديب اريب ، جناب اعتماد السّلطنة در كتاب حجّة السّعادة فى حجّة الشّهادة بيان كرده كه : سال شهادت سيّد مظلوم كه سنهء شصت و يكم باشد كليه روى زمين از حالت وقفه و سكون بيرون و در انقلاب و اضطراب بوده ، و روى صفحهء ممالك اروپا و آسيا يا به غازهء خونريزى گلگون و يا لا محاله جملهء جوارحش بىقرار و بىسكون بوده و رشتهء سلم و صلاح مردمان گسيخته و ما بين ايشان غبار فتنه و شورش بر انگيخته بوده است . و مبناى آن كتاب تواريخ عتيقهء دنيا است كه به السنهء مختلفه و لغات شتّى بوده به زبان فارسى در آورده و در آن كتاب جمع نموده ، هر كه خواهد مطلع شود به آن كتاب رجوع نمايد . « 2 »\r\nو بس است در اين مقام آنچه مشاهده مىشود از بقاياى آثار تعزيه‌دارى آن مظلوم تا روز قيامت كه سال به سال تجديد مىشود و آثار او محو نشود و از خاطرها نرود چنان كه در اخبار اهل بيت عليهم السّلام به اين مطلب اشاره شده ، و عقيلهء خدر رسالت و رضيعهء ثدى نبوّت ، زينب كبرى عليها السّلام در خطبه‌اى كه در مجلس يزيد لعين انشا فرموده مىفرمايد :\r\nفكد كيدك ، واسع سعيك ، و ناصب جهدك ، فو اللّه لا تمحو ذكرنا ، و لا تميت وحينا . « 3 »\r\nفرموده به يزيد : هر چند توانى كيد و مكر خود را بكن و هر سعى كه خواهى به عمل آور ، و در عداوت ما كوشش خود را فرو مگذار ، و با اين همه به خدا سوگند كه ذكر ما نتوانى محو كرد و وحى ما نتوانى مىراند .\r\n\r\n\r\n","description":"","footnote":"\r\n( 1 ) الكامل فى التاريخ ، ج 4 ، ص 90 .\r\n( 2 ) كتاب حجة السعادة ، ص 1 و 2 ( ديباجه ) .\r\n( 3 ) نك : الاحتجاج ، ج 2 ، ص 124 ؛ بحار الأنوار ، ج 45 ، ص 157 .\r\n","page_name":" 1033 ","page_number":403},
  {"content":"\r\n\r\nو بعضى از علما اين مطلب را از معجزات با هرات آن حضرت شمرده و از زمان سلطنت ديالمه تاكنون در همه سال لواى تعزيه‌دارى اين مظلوم در شرق و غرب عالم برپا است و مشاهده مىشود كه مردم شيعى مذهب در ايّام عاشورا چگونه بىتاب و بىقرار هستند و در جميع بلاد مشغول نوحه‌سرايى و اقامهء مجلس تعزيه و بر سر و سينه زدن و لباسهاى سياه پوشيدن و ساير لوازم مصيبت هستند .\r\nجمله‌اى از مورّخين نقل كرده‌اند كه در سنهء سيصد و پنجاه و دو ، روز عاشورا ، معزّ الدولهء ديلمى امر كرد اهل بغداد را به نوحه و لطمه و ماتم بر امام حسين عليه السّلام و آن كه زن‌ها موها را پريشان و صورت‌ها را سياه كنند و بازارها را ببندند و بر دكان‌ها پلاس آويزان نمايند و طبّاخين طبخ نكنند ، زن‌هاى شيعه بيرون آمدند در حالى كه صورت‌ها را به سياهى ديگ و غيره سياه كرده بودند و سينه مىزدند و نوحه مىكردند ، و سال‌ها چنين بود . و اهل سنّت عاجز شدند از منع آن ، لكون السّلطان مع الشّيعة .\r\nو از غرايب آن است كه در نفوس عامّهء ناس تأثير مىكند حتّى اشخاصى كه اهل اين مذهب نيستند يا كسانى كه به مراسم شرع عنايتى ندارند ، چنانچه اين مطلب واضح است ، و چنين ياد دارم وقتى كتاب تحفة العالم تأليف فاضل بارع ، سيّد عبد اللّطيف « 1 » شوشترى را مطالعه مىكردم ، ديدم شرحى عجيب از حال تعزيه‌دارى آتش‌پرستان هند نقل كرده كه در روز عاشورا مرسوم مىدارند .\r\nو شيخ جليل و محدّث فاضل نبيل ، جناب حاج ميرزا محمّد قمى رحمه اللّه در اربعين فرموده كه : احقر در سنهء هزار و سى صد و بيست و دو ، در ايّام عاشورا در طريق كربلا بودم ، در اوّل عاشورا در يعقوبيّه كه اكثر اهل آنجا سنّى مذهب ، بلكه\r\n\r\n\r\n","description":"","footnote":"\r\n( 1 ) سيّد عبد اللّطيف مذكور از احفاد سيّد نعمة اللّه جزايرى است و اين كتاب را در هند نوشته در تاريخ شوشتر و ذكر مآثر سلف خود از حال سيّد جزائرى و اولاد او تا زمان خودش و بسيارى از حالات سكنهء ديار هند را در آن درج كرده و آن كتاب را براى عمّ زاده خود سيّد ابو القاسم بن سيّد رضى ملقب به مير عالم ، به عنوان ارمغان‌گذارنده و به اين سبب آن را به تحفة العالم موسوم نموده و اللّه العالم ، مؤلّف رحمه اللّه .\r\n","page_name":" 1034 ","page_number":404},
  {"content":"\r\n\r\nمتعصّب هستند در شب نواى نوحه‌سرايى و اصوات اطفال شنيدم ، از كودكى از اهل آنجا پرسيدم چه خبر است ؟\r\nزبان عربى به من جواب گفت : ينوحون على السّيّد المظلوم .\r\nگفتم : سيّد مظلوم كيست ؟\r\nگفت : سيّدنا الحسين عليه السّلام .\r\nو در بقيّهء ايّام عاشورا كه در كردستان بودم ديدم بيابان‌نشينان كه از مراسم شريعت آگاهى ندارند همه دسته شده‌اند فرياد يا حسين آن‌ها به فلك مىرود .\r\nو نعم ما قيل :\r\n سرتاسر دشت خاوران سنگى نيست * كز خون دل و ديده بر او رنگى نيست\r\nدر هيچ زمين و هيچ فرسنگى نيست * كز دست غمت نشسته دلتنگى نيست \r\nانتهى و اعجب از اين ، تأثير مصيبت آن حضرت است در جمادات و نباتات و حيوانات ، چنانچه اخبار كثيره دلالت دارد بر اين كه كليه موجودات بر مصيبت جان گداز سيّد مظلومان متألّم شدند و هر يك بر وضع مترقّب از خود گريه كردند و انقلابات كليه در اجزاء عالم امكان دست داد به واسطهء ارتباط واقعى و مناسبت حقيقى كه عبارت از تلقّى فى فيض الهى است به واسطهء آن وجود مقدّس و استمداد از بركات آن ذات همايون در نيل ترقّيات مترقبهء هر يك در كمال طبيعى خود كه با آن جناب دارند و او بر وجهى نمودار شد كه پرده بر روى كار نتوان كشيد ، و دوست و دشمن و مؤمن و برهمن همه شهادت دادند و مشاهده كردند .\r\nو چون استيفاى اين اخبار مستدعى وضع كتابى است مستقل ، و نقل جزئى از آن نيز در اين مختصر شايسته نيست لهذا به حاصل بعضى از آن اخبار و آثار اشاره مىكنيم .\r\nاز حضرت باقر العلوم عليه السّلام مروى است كه گريستند آدميان و جنيان و مرغان و\r\n\r\n","description":"","footnote":"","page_name":" 1035 ","page_number":405},
  {"content":"\r\n\r\nوحشيان بر حسين بن على عليهما السّلام تا اشك ايشان فرو ريخت . « 1 »\r\nو از حضرت صادق عليه السّلام منقول است كه چون حضرت ابو عبد اللّه عليه السّلام شهيد شد گريستند بر او آسمان‌هاى هفتگانه و هر چه در آن‌ها است ، و آنچه ما بين آسمان و زمين است ، و آنچه حركت مىكند در بهشت و جهنّم ، و هر چه ديده مىشود ، و هر چه ديده نمىشود ، و گريستند بر آن حضرت مگر سه چيز . الخبر . « 2 »\r\nدر ذيل خبرى است كه امام حسن با امام حسين عليهما السّلام فرمود كه : بعد از شهادت تو فرود مىآيد در بنى اميّه لعنت خداى ، و آسمان خون مىبارد ، و گريه مىكند بر تو همه چيز حتّى وحوش در صحراها و ماهىها در درياها .\r\nو اخبار حضرت صادق عليه السّلام زراره را به گريستن آسمان و زمين و آفتاب بر آن حضرت چهل صباح گذشت .\r\nشيخ صدوق ( ره ) روايت كرده از يك تن از اهل بيت المقدّس كه گفت : قسم به خدا كه ما اهل بيت المقدّس شب قتل حضرت حسين عليه السّلام را شناختيم ، بر نداشتيم از زمين سنگى يا كلوخى يا صخره‌اى ، مگر اين كه زير او خون ديديم كه در غليان است و ديوارها مانند حلقه سرخ شد و تا سه روز خون تازه از آسمان باريد ، و شنيديم كه منادى ندا مىكرد در جوف ليل :\r\n أ ترجو امّة قتلت حسينا \r\nالخ . « 3 »\r\nدر طى خطبهء حضرت سيّد سجاد عليه السّلام در هنگام ورود به مدينه و در جمله‌اى از زيارات حضرت سيّد الشّهداء عليه السّلام و روايات ديگر اشاره به گريهء موجودات و انقلاب مخلوقات شده و اخبار عامّه و كلمات اهل سنّت كه شهادت به وقوع آثار غريبه از اين مصيبت عظمى در آسمان و زمين داده‌اند نيز بسيار است . و از ملاحظهء مجموع ، قطع به دعوى عموم مصيبت مىتوان حاصل كرد ، از جملهء روايات ايشان است در تفسير آيهء كريمهء :  فَما بَكَتْ عَلَيْهِمُ السَّماءُ وَ الْأَرْضُ  . « 4 » كه لمّا قتل الحسين بكت\r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 205 .\r\n( 2 ) بحار الانوار ، ج 45 ، ص 206 .\r\n( 3 ) بحار الانوار ، ج 45 ، ص 204 به نقل از كامل الزيارات .\r\n( 4 ) سورهء دخان ، آيهء 29 .\r\n","page_name":" 1036 ","page_number":406},
  {"content":"\r\n\r\nالسّماء ، و بكائها حمرتها . « 1 »\r\nابن عبد ربّه اندلسى در ذيل حديث وفود محمّد بن شهاب زهرىّ بر عبد الملك [ بن 
  ] مروان نقل كرده كه : عبد الملك از زهرى پرسيد چه واقع شد در بيت المقدّس روزى كه حضرت حسين عليه السّلام كشته شد ؟\r\nزهرى گفت كه : خبر داد مرا فلان ، كه برداشته نشد در صبحگاه شب شهادت حضرت على بن ابى طالب و جناب امام حسين بن على عليهما السّلام سنگى از بيت المقدّس مگر اين كه زير او خون تازه يافتند . « 2 »\r\nدر كامل الزّيارة مثل اين حديث را از امام محمّد باقر عليه السّلام نقل كرده كه براى هشام بن عبد الملك فرموده .\r\nو هم ابن عبد ربّه روايت كرده كه چون لشكرگاه حضرت حسين عليه السّلام را غارت كردند طيبى در او يافت شد كه هيچ زنى استعمال آن نكرد مگر آن كه به برص مبتلا شد . « 3 »\r\nو حكايت نوشتن قلم فولاد بر ديوار اشعار معروفهء : أ ترجو امّة قتلت حسينا .\r\nو حكايت خزف و سفال شدن پول‌هايى كه راهب داد به جهت گرفتن سر مطهّر كه علماى عامّه نقل كرده‌اند در سابق شنيدى .\r\nو حكايت مراثى و نوحه‌گرى جنّيان زيادتر از آن است كه احصاء شود .\r\nو شنيدن امّ سلمه در شب قتل حضرت حسين عليه السّلام مرثيهء جنّ را : الا يا عين فاحتفلى « 4 » بجهد .\r\nو شنيدن زهرى نوحه‌گرى جنيان را به اين ابيات :\r\n نساء الجنّ يبكين نساء الهاشميّات * و يلطمن خدودا كالدّنانير نقيّات\r\nو يلبسن ثياب السّود بعد القصبيّات \r\n\r\n\r\n","description":"","footnote":"\r\n( 1 ) بحار الانوار ، ج 45 ، ص 217 .\r\n( 2 ) عقد الفريد ، ج 4 ، ص 172 .\r\n( 3 ) عقد الفريد ، ج 4 ، ص 172 .\r\n( 4 ) فاختلفى . خ . ل\r\n","page_name":" 1037 ","page_number":407},
  {"content":"\r\n\r\nو هم مرثيهء ايشان را به اين كلمات :\r\n مسح النّبىّ جبينه و له بريق فى الخدود * ابواه من عليا قريش جدّه خير الجدود \r\nدر تذكرهء سبط و غيره مسطور است و هم در تذكرهء سبط است كه : محمّد بن سعد در طبقات گفته كه اين حمرت در آسمان ديده نمىشود قبل از كشتن حضرت حسين عليه السّلام . و از ابو الفرج جدّ خود در كتاب تبصره نقل كرده كه چون حالت غضبان آن است كه هنگام غضب گونهء او سرخ مىشود و اين سرخى دليل غضب و امارهء سخط او است و خداى تعالى از جسمانيّت و عوارض اجسام منزّه است ، اثر غضب خود را در كشتن حضرت حسين عليه السّلام به حمرت افق اظهار كرد و اين دليل بزرگى آن جنايت است . « 1 »\r\nو در جمله‌اى از روايات عامّه است كه بعد از شهادت سيّد مظلوم عليه السّلام دو ماه ، و اگر نه سه ماه ديوارها چنان بودند كه گفتى ملطّخ به خون بودند . و از آسمان بارانى آمد كه اثر وى در جامه‌ها مدتى باقى ماند . « 2 »\r\nو ابراهيم بن محمّد بيهقى در كتاب محاسن و مساوى - كه در زياده از هزار سال است آن كتاب نوشته شده - گفته كه : محمّد بن سيرين گفته كه : ديده نشد اين حمرت در آسمان مگر بعد از قتل امام حسين عليه السّلام . « 3 » و حيض نشد زنى در روم تا چهار ماه مگر آن كه پيسى اندام فرا گرفت او را ، پس نوشت پادشاه روم به پادشاه عرب كه كشته‌ايد شما پيغمبر يا پسر پيغمبر را . انتهى . « 4 »\r\nهم از ابن سيرين منقول است كه سنگى يافتند پانصد سال قبل از بعثت نبوى صلّى اللّه عليه و آله و سلّم كه بر او به سريانيّه مكتوب بود چيزى كه ترجمه‌اش به عربيّه اين است :\r\n\r\n\r\n","description":"","footnote":"\r\n( 1 ) تذكرة الخواص ، ص 273 .\r\n( 2 ) و نيز نك : دلائل النبوة بيهقى ، ج 6 ، ص 471 ؛ سير اعلام النبلاء ، ج 3 ، ص 312 ؛ تاريخ ابن عساكر ، ترجمة الامام الحسين عليه السّلام ، ص 244 - 295 ؛ اعلام الورى ، ج 1 ، ص 431 .\r\n( 3 ) نك : الارشاد مفيد ، ج 2 ، ص 132 ؛ اعلام الورى ، ج 1 ، ص 429 . كشف الغمه ، ج 2 ، ص 9 ؛ تاريخ ابن عساكر ، ترجمة الامام الحسين عليه السّلام ، ص 245 ، 298 .\r\n( 4 ) المحاسن و المساوى ، ص 63 .\r\n","page_name":" 1038 ","page_number":408},
  {"content":"\r\n\r\n أ ترجو امّة قتلت حسينا * شفاعة جدّه يوم الحساب « 1 » \r\nسليمان بن يسار گفته كه : سنگى يافتند بر او مكتوب بود :\r\n لا بدّ ان ترد القيامة فاطمة [ فاطم 
  ] * و قميصها بدم الحسين ملطّخ\r\nويل لمن شفعاؤه خصماؤه * و الصّور فى يوم القيامة ينفخ \r\nدر مجموعهء شيخ صدوق و كشكول و زهر الرّبيع و غيره مذكور است كه عقيقى سرخ يافته شد كه مكتوب بود بر آن :\r\n انا در من السّماء نثرونى * يوم تزويج والد السّبطين\r\nكنت انقى من اللّجين بياضا * صبغتنى دماء نحر الحسين عليه السّلام « 2 » \r\nسيّد جزائرى در زهر الرّبيع فرموده كه : يافتم در شهر شوشتر سنگ كوچك زردى كه حفّاران از زمين بر آورده بودند و بر آن سنگ مكتوب بود :\r\nبسم اللّه الرّحمن الرّحيم ، لا إله الّا اللّه ، محمّد رسول اللّه ، علىّ ولىّ اللّه ، لمّا قتل الحسين بن علىّ بن ابى طالب - عليه السّلام - كتب بدمه على ارض حصباء :  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  .\r\nو اين گونه مطالب عجيب نباشد ، چه نظير اين وقايع در زمان ما وقوع يافته چنانچه شيخ محدّث جليل مرحوم ثقة الاسلام نورى - طاب ثراه - خبر داده از شيخ خود مرحوم شيخ عبد الحسين طهرانى ( ره ) كه وقتى به حلّه رفته بود اتّفاق چنان افتاد كه درختى را قطع كرده بودند و طولا آن را با ارّه تنصيف كردند در باطن او در هر شقّى منقوش بود لا إله الّا اللّه ، محمّد رسول اللّه ، علىّ ولىّ اللّه .\r\nعالم فاضل ، اديب ماهر جناب حاج ميرزا ابو الفضل طهرانى « 3 » به توسط والد محقّقش « 4 » اين قضيّه را نيز از مرحوم شيخ العراقين جناب شيخ عبد الحسين نقل\r\n\r\n\r\n","description":"","footnote":"\r\n( 1 ) تذكرة الخواص ، ص 274 .\r\n( 2 ) منتخب اكليل المصائب فى مصائب الأطايب ، ص 228 ، به نقل از كشكول شيخ بهايى .\r\n( 3 ) دربارهء عالم عامل حاج ميرزا ابو الفضل تهرانى نك : طبقات اعلام الشيعة ، ج 1 ، ص 55 ؛ معجم المؤلفين ، ج 8 ، ص 71 ؛ ناسخ التواريخ ، امام زين العابدين ، ص 939 و مقدمه ديوان و كتاب ارزنده شفاء الصدور او .\r\n( 4 ) ايشان فقيه نامى مرحوم آيت اللّه حاج ميرزا ابو القاسم تهرانى كلانتر ، صاحب تقريرات است .\r\n","page_name":" 1039 ","page_number":409},
  {"content":"\r\n\r\nكرده ، پس از آن فرموده كه : من خود در طهران قطعهء الماس كوچكى ديدم كه به قدر نصف عدس بيش نيست و در باطن او بر وجهى كه هر كه ببيند قطع مىكند كه به صناعت نيست منقوش بود لفظ مبارك على به ياء معكوس با كلمهء كوچكى كه ظاهرا لفظ يا باشد كه مجموع « يا على » بشود . و از اين قبيل قصص در سير و تواريخ بسيار است .\r\nو در جمله‌اى از كتب عامّه است كه در شب قتل حضرت حسين عليه السّلام شنيدند قائلى مىگفت : ايّها القاتلون جهلا حسينا الخ . « 1 »\r\nو در چند حديث است كه چون امام حسين عليه السّلام شهيد شد ، آسمان خون باريد .\r\nو هم وارد شده كه آسمان سياه شد به حدّى كه ستاره‌ها در روز پديدار شد و سنگى برداشته نشد مگر اين كه خون تازه زيرا او ديده شد .\r\nو در روايت ابن حجر است : آسمان هفت روز بگريست و سرخ شد .\r\nو ابن جوزى از ابن سيرين نقل كرده كه : دنيا تا سه روز تاريك بود و بعد از او سرخى در آسمان پيدا شد . « 2 »\r\nو در ينابيع المودّة از جواهر العقدين سمهودى روايت كرده كه : جماعتى به عزاى روميان رفته بودند و در كنيسه‌اى يافتند كه نوشته بود : أ ترجو امّة قتلت حسينا الخ . پرسيدند كه نويسندهء اين كيست ؟ گفتند : ندانيم . « 3 »\r\nو هم در آن كتاب از مقتل ابى مخنف روايت كرده قضاياى عديده از نوحه و مرثيهء جنيان در بين طريق اهل بيت عليهم السّلام از كوفه به شام . و نقل كرده كه چون به دير راهب رسيدند ، لشكر سر مبارك را بر رمحى نصب كردند آواز هاتفى شنيدند كه مىگفت :\r\n و اللّه ما جئتكم حتّى بصرت به * بالطفّ منعفر الخدّين منحورا\r\nو حوله فتية تدمى نحورهم * مثل المصابيح يغشون الدّجى نورا \r\n\r\n\r\n","description":"","footnote":"\r\n( 1 ) نك : الارشاد ، ج 2 ، ص 129 ؛ مناقب ، ج 4 ، ص 63 ؛ بحار الأنوار ، ج 45 ، ص 199 ، 123 .\r\n( 2 ) تذكرة الخواص ، ص 274 .\r\n( 3 ) ينابيع المودة ، ص 331 و چاپ جديد ، ج 3 ، ص 45 .\r\n","page_name":" 1040 ","page_number":410},
  {"content":"\r\n\r\n كان الحسين سراجا يستضاء به * اللّه يعلم انّى لم اقل زورا « 1 » \r\nو از شرح همزيّهء ابن حجر منقول است كه گفته : از جملهء آيات ظاهره در روز قتل حضرت امام حسين عليه السّلام آن بود كه آسمان خون باريد و اوانى ( ظرفها ) به خون آكنده ( پر ) گشت و هوا چنان سياه شد كه ستارگان ديدار شدند و تاريكى شب چنان شدّت كرد كه مردم را گمان اين شد كه مگر قيامت قيام كرده و ستارگان به يكديگر برخوردند و مختلط شدند ، و هيچ سنگى برداشته نشد مگر اين كه زير او خون تازه جوشيدن گرفت ، و دنيا سه روز ظلمانى و تار بود ، آن‌گاه اين حمرت « 2 » در او نمايان شد ، و گفته شده كه تا شش ماه طول كشيد و على الدّوام بعد از او ديدار شد .\r\nو قريب به اين مضامين را سيوطى در تاريخ الخلفاء ذكر كرده آن‌گاه گفته : و ورسى « 3 » كه در عسكر ايشان بود خاكستر شد ، و ناقه‌اى از عسكر ايشان نحر كردند در گوشت او مانند آتش ديدند و او را طبخ كردند مانند صبر تلخ بود . « 4 »\r\nو بالجمله از اين مقوله كلمات در مطاوى كتب اهل سنّت بيش از آن است كه بتوان در حيطهء حصر و احصاء در آورد .\r\n\r\n\r\n","description":"","footnote":"\r\n( 1 ) بحار الأنوار ، ج 45 ، ص 239 ؛ كامل الزيارات ، ص 190 - 191 ؛ ينابيع المودة ، ج 3 ، ص 90 .\r\n( 2 ) مؤلّف گويد : كه شيخ ما صاحب اربعين الحسينيّة گفته كه : شايد اين گونه احاديث در نظر اهالى عصر ما مستبعد نمايد و شيطان خيال وسوسه كند كه سرخى آسمان و افق از امور طبيعيّهء معهوده است و در كتب هيأت بطلميوسى عنوان شده و جهات طبيعية براى او ذكر كرده‌اند ، و لكن اين معنى منافات با نقل معتمدين اهل تاريخ ندارد زيرا كه ممكن است مراد ايشان حدوث حمرهء خاصّه باشد كه از خارج عادت بوده ، يا در وسط السماء و غير وقت طلوع و غروب نمودار مىشده و حمرهء افق در طلوع و غروب كه از انعكاس شعاع حادث مىشود احتمال نرود كه مراد علماى اعلام و مورخين والامقام باشد زيرا كه هيچ عاقلى امر معتاد را نسبت به وقوع حادثه ندهد خصوصا علماى عامّه كه به قدر امكان تسليم مناقبى و فضائلى براى ائمّهء اثنى عشر عليهم السّلام نكنند . و در سنهء شصت و يك هجرى از وقايع عجيبه به حدّى واقع شده كه قابل انكار نبوده انتهى .\r\nو صاحب شفاء الصّدور نيز متعرّض اين مطلب شده به بيانى كه مقام را گنجايش ذكر نيست طالبين به آنجا رجوع نمايند و اللّه العالم . مؤلّف رحمه اللّه .\r\n( 3 ) ورس يعنى اسپرك و آن گياهى است شبيه به كنجد و در يمن مىرويد و جامه را به آن رنگ مىكنند . و اين مطلب را بيهقى نيز در محاسن و مساوى نقل نموده . مؤلّف رحمه اللّه .\r\n( 4 ) تاريخ الخلفاء سيوطى ، ص 207 .\r\n","page_name":" 1041 ","page_number":411},
  {"content":"\r\n\r\nو نختم الكلام بحكاية غريبة :\r\nشيخ مرحوم محدّث نورى - طاب ثراه - به سند صحيح از عالم جليل ، صاحب كرامات باهره و مقامات عاليه ، آخوند ملا زين العابدين سلماسى ( ره ) نقل كرده كه فرموده : چون از سفر زيارت حضرت رضا عليه السّلام مراجعت كرديم ، عبور ما افتاد به كوه الوند كه قريب به همدان است ، پس فرود آمديم در آنجا و موسم فصل ربيع بود ، پس همراهان مشغول زدن خيمه شدند و من نظر مىكردم در دامنهء كوه ناگاه چشمم به چيز سفيدى افتاد ، چون تأمّل كردم پير مرد محاسن سفيدى را ديدم كه عمامهء سفيدى بر سر داشت بر سكّويى نشسته كه قريب چهار ذرع از زمين ارتفاع داشت و بر دور آن سنگهاى بزرگى چيده بود كه جز سر جايى از او پيدا نبود ، پس نزديك او رفتم و سلام كردم و مهربانى نمودم ، پس به من انسى گرفت و از جاى خود فرود آمد و از حال خود خبر داد كه از طريقهء متشرّعه بيرون نيست و از براى او اهل و اولاد بوده ، پس از تمشيت امور ايشان عزلت اختيار كرده محض فراغت در عبادت . و در نزد او بود رساله‌هاى عمليّه از علماى آن عصر و خبر داد كه هيجده سال است در آنجا است .\r\nو از جملهء عجايبى كه ديده بود پس از استفسار از آن‌ها گفت : اوّل آمدن من به اينجا ماه رجب بود ، چون پنج ماه و چيزى گذشت ، شبى مشغول نماز مغرب بودم ، ناگاه صداى ولولهء عظيمى آمد و صداهاى عجيبى شنيدم ، پس ترسيدم و نماز را تخفيف دادم و نظر كردم در اين دشت ، ديدم پر شده از حيوانات و رو به من مىآيند ، و اين حيوانات مختلفهء متضادّه چون شير و آهو و گاو كوهى و پلنگ و گرگ با هم مختلطند و صيحه مىزنند به صداهاى مختلفه ، پس اضطراب و خوفم زياد شد و تعجب كردم از اين اجتماع و اين كه صيحه مىزنند به صداهاى غريبى و جمع شدند دور من در اين محلّ ، و بلند كرده بودند سرهاى خود را به سوى من ، و فرياد مىكردند بر روى من ، پس به خود گفتم دور است سبب اجتماع اين وحوش و درندگان كه با هم دشمنند دريدن من باشد و حال آن كه يكديگر را نمىدريدند و\r\n\r\n","description":"","footnote":"","page_name":" 1042 ","page_number":412},
  {"content":"\r\n\r\nنيست اين مگر به جهت امر بزرگى و حادثهء عظيمى چون تأمّل كردم به خاطرم آمد كه امشب شب عاشورا است و اين فرياد و فغان و اجتماع و نوحه‌گرى براى مصيبت حضرت ابى عبد اللّه عليه السّلام است .\r\nچون مطمئن شدم عمامه را انداختم و بر سر خود زدم و خود را انداختم از اين مكان و مىگفتم حسين ، حسين ، شهيد حسين و امثال اين كلمات ، پس براى من در وسط خود جايى خالى كردند و دور مرا مانند حلقه گرفتند پس بعضى سر بر زمين مىزدند ، و بعضى خود را به خاك مىانداختند و به همين نحو بود تا فجر طالع شد ، پس آن‌ها كه وحشىتر از همه بودند رفتند و به همين ترتيب مىرفتند تا همه متفرّق شدند .\r\nو اين عادت ايشان است از آن سال تا حال كه هيجده سال است حتّى آن كه گاهى روز عاشورا بر من مشتبه مىشد ، پس ظاهر مىشد از اجتماع آن‌ها در اينجا ، تا آخر حكايت كه مناسبتى با مقام ندارد . « 1 » « 2 »\r\nو در سيرهء حلبيّه از بعضى زهّاد نقل شده كه او هر روز نان به جهت مور خرد مىكرد ، و چون روز عاشورا مىشد آن مورها از آن نان‌ها نمىخوردند . « 3 »\r\nو از اين قبيل حكايات بسيار است و اين مقدار كه ذكر شد ما را كافى است و ما براى تصديق اين حكايت كه شيخ مرحوم نقل فرموده اين حديث شريف را در اينجا ذكر مىنماييم :\r\nشيخ اجلّ اقدام ، ابو القاسم ، جعفر بن قولويه قمى ( قدس سره ) از حارث اعور روايت كرده كه حضرت امير المؤمنين عليه السّلام فرمود : پدر و مادرم فداى حسين شهيد در ظهر كوفه ، به خدا قسم گويا مىبينم جانوران دشتى را از هر نوعى كه گردن‌ها را كشيده‌اند بر قبر او و بر او گريه مىكنند شب را تا صباح ، فاذا كان كذلك فإيّاكم و الجفاء . « 4 »\r\n\r\n\r\n","description":"","footnote":"\r\n( 1 ) فقير گويد كه : اين حكايت نزد من خيلى غريب و مستبعد است نظير حكايت سيّم در باب چهاردهم از مجلّد دوّم ، لكن سندش در نهايت صحّت و اعتبار است ، كلام در مروىّ عنه است و اللّه العالم مؤلّف رحمه اللّه .\r\n( 2 ) دار السلام ، ج 4 ، ص 466 .\r\n( 3 ) بحار الأنوار ، ج 45 ، ص 310 .\r\n( 4 ) كامل الزيارات ، باب 26 ، ص 165 - 166 ؛ بحار الانوار ، ج 45 ، ص 205 به نقل از كامل .\r\n","page_name":" 1043 ","page_number":413},
  {"content":"\r\n\r\n\r\nفصل يازدهم : در ذكر چند مرثيه براى حضرت ابى عبد اللّه الحسين عليه السّلام\r\nدر فصول اوايل باب پنجم به شرح رفت كه خواندن مرثيه براى حضرت سيّد الشّهداء عليه السّلام و گريستن بر آن مظلوم ثواب بسيار دارد و محبوب ائمّهء طاهرين - سلام اللّه عليهم اجمعين - است و دأب ايشان بر آن بوده كه شعرا را امر مىفرمودند به خواندن مرثيه و گريه مىكردند . و چون خواستم كه اين مختصر رساله نفعش عميم باشد ، لهذا به ذكر بعضى از آن‌ها تبرّك مىجويم و اگر چه اين مراثى عربى است و اين كتاب مستطاب فارسى است لكن كسانى كه داراى علم لغت عربى نيستند نيز بهره خواهند برد .\r\nشيخ جليل محمّد بن شهر آشوب از امالى مفيد نيشابورى نقل فرموده كه : ذرّهء نوحه‌گر در خواب ديد حضرت فاطمه عليها السّلام را كه بر سر قبر حسين عليه السّلام است و او را فرمان داد كه حسين عليه السّلام را بدين اشعار مرثيه كن :\r\n ايّها العينان فيضا * و استهلّا لا تغيضا\r\nو ابكيا بالطّف ميتا * ترك الصّدر رضيضا\r\nلم امرضه قتيلا * لا و لا كان مريضا « 1 » \r\nو در ديوان سيّد اجلّ ، عالم كامل ، سيّد نصر اللّه حائرى است كه حكايت كرد براى ايشان كسى كه ثقة و معتمد بود از اهل بحرين كه بعضى از اخيار در عالم رؤيا\r\n\r\n\r\n","description":"","footnote":"\r\n( 1 ) مناقب ، ج 4 ، ص 63 ؛ دار السلام ، ج 1 ، ص 214 به نقل از آن .\r\n","page_name":" 1044 ","page_number":414},
  {"content":"\r\n\r\nحضرت فاطمهء زهرا عليها السّلام را ديده بود كه با جمعى از زنان نوحه‌گرى مىكنند بر ابو عبد اللّه حسين مظلوم عليه السّلام به اين بيت :\r\n وا حسيناه ذبيحا من قفا * و وا حسيناه غسيلا بالدّماء \r\nپس سيّد تذييل كرد آن را به اين شعر :\r\n وا غريبا قطنه شيبته * اذ عذا كافوره نسج الثّرى\r\nوا سليبا نسجت اكفانه * من ثرى الطّف دبور و صبا\r\nوا طعينا ما له نعش سوى * الرّمح فى كفّ سنان ذى الخنا\r\nوا وحيدا لم يغمض طرفه * كفّ ذى رفق به فى كربلا\r\nوا ذبيحا يتلظّى عطشا * و أبوه صاحب الحوض غدا\r\nوا قتيلا حرقوا خيمته * و هى للدّين الحنيفىّ وعا\r\nآه لا أنساه فردا ماله * من معين غير ذى دمع أسى \r\nو شيخ ما در دار السّلام از بعض دواوين نقل كرده كه بعضى از صلحا در خواب ديد حضرت فاطمهء زهرا عليها السّلام را كه به او فرمود : بگو بعض از شعراى مواليان را كه قصيده‌اى در مرثيهء سيّد الشّهداء عليه السّلام بگويند كه اوّل آن اين مصرع باشد : من أىّ جرم الحسين يقتل .\r\nپس سيّد نصر اللّه حائرى « 1 » امتثال اين امر نمود و اين قصيده را سرود :\r\n من أىّ جرم الحسين يقتل * و بالدّماء جسمه يغسّل\r\nو ينسج الاكفان من عفر الثّرى * له جنوب وصبا و شمأل\r\nو قطنه شيبته و نعشه * رمح له الرّجس سنان يحمل\r\nو يوطئون صدره بخيلهم * و العلم فيه و الكتاب المنزل . « 2 » \r\nفقير گويد كه : بعضى تشبيه شيب را به قطن كه در اشعار سيّد و در بعضى زيارتها ذكر شده نپسنديده‌اند و حال آن كه اين تشبيهى است بليغ به حدّى كه شعراى عجم\r\n\r\n\r\n","description":"","footnote":"\r\n( 1 ) دربارهء شهيد حائرى ( 1168 ) نك : ادب الطف ، ج 6 ، ص 250 - 254 .\r\n( 2 ) دار السلام ، ج 2 ، ص 288 ط حروفى ، 2979 چاپ سنگى .\r\n","page_name":" 1045 ","page_number":415},
  {"content":"\r\n\r\nنيز در اشعار خود ايراد كرده‌اند .\r\nحكيم نظامى گفته :\r\n چه در موى سيه آمد سپيدى * پديد آمد نشان نااميدى\r\nز پنبه شد بنا گوشت كفن‌پوش * هنوز اين پنبه بيرون نارى از گوش \r\nو نيز ابن شهر آشوب و شيخ مفيد و ديگران فرموده‌اند : اوّل شعرى كه در مرثيهء حسين عليه السّلام گفته شد ، شعر عقبهء سهمى « 1 » است و هو :\r\n اذ العين قرّت فى الحياة و أنتم * تخافون فى الدنيا فاظلم نورها\r\nمررت على قبر الحسين بكربلا * ففاض عليه من دموعى غزيرها « 2 »\r\nو ما زلت أرثيه و أبكى لشجوه * و يسعد عينى دمعها و زفيرها\r\nو بكّيت من بعد الحسين عصابة « 3 » * أطافت به من جانبيها قبورها\r\nسلام على أهل القبور بكربلا * و قلّ لها منّى سلام يزورها\r\nسلام بآصال العشىّ و بالضّحى * تؤدّيه نكباء الرّياح و مورها « 4 »\r\nو لا برح الوفّاد زوّار قبره * يفوح عليهم مسكها و عبيرها « 5 » \r\nو شيخ ابن نما در مثير الأحزان روايت كرده كه سليمان بن قتّة « 6 » العدوى سه روز بعد از شهادت حضرت امام حسين عليه السّلام به كربلا عبور كرد و بر مصارع شهدا نگران شد تكيه بر اسب خويش كرد و اين مرثيه انشاء نمود :\r\n مررت على أبيات آل محمّد * فلم أرها أمثالها يوم حلّت\r\nأ لم تر انّ الشّمس اضحت مريضة * لفقد الحسين و البلاد اقشعرّت \r\n\r\n\r\n","description":"","footnote":"\r\n( 1 ) در نفس المهموم ، ص 496 عقبة بن عمرو العبسى .\r\n( 2 ) غزير : بغين و زاء معجمتين و راء مهمله كامير بسيار از هر چيز و بسيارى اشك چشم .\r\n( 3 ) عصابه از ده تا چهل عدد مرد است ، نفس المهموم ، ص 496 .\r\n( 4 ) مور بالضّم غبارى است كه از باد برخيزد .\r\n( 5 ) مناقب ، ج 4 ، ص 123 ؛ امالى مفيد ، ص 191 ؛ ادب الطف ، ج 1 ، ص 52 و 53 ؛ بحار الأنوار ، ج 45 ، ص 242 ؛ العوالم ، ج 17 ، ص 543 ؛ امالى طوسى چاپ بعثت ، ص 93 ؛ مقتل خوارزمى ، ص 171 ؛ تذكرة الخواص ، ص 153 .\r\n( 6 ) قتة بفتح القاف و تاءين من فوق اسم أم سليمان المذكور . نفس المهموم ، ص 499 .\r\n","page_name":" 1046 ","page_number":416},
  {"content":"\r\n\r\n و كانوا رجاء ثمّ أضحوا رزيّة * لقد عظمت تلك الرّزايا و جلّت \r\nتا آن كه مىگويد :\r\n و انّ قتيل الطّفّ من آل هاشم * أذلّ رقاب المسلمين و ذلّت\r\nو قد أعولت تبكى النّساء لفقده * و أنجمنا ناحت عليه و صلّت « 1 » \r\nمكشوف باد كه : در سابق در بيان خروج حضرت امام حسين عليه السّلام از مدينه به مكّه ذكر شد كه يكى از عمّه‌هاى آن حضرت عرض كرد : يا بن رسول اللّه ! شنيدم كه جنيان بر تو نوحه مىكردند و مىگفتند : و انّ قتيل الطّف من آل هاشم .\r\nپس اين شعر را سليمان نيز از جن شنيده و در مرثيهء خود درج كرده ، يا از باب توارد خاطر باشد كه بسيار اتّفاق مىافتد و نقل شده كه ابو الرّمح خزاعى خدمت جناب فاطمه دختر سيّد الشّهداء عليه السّلام رسيد و چند شعر در مرثيهء پدر بزرگوار آن مخدّره خواند كه شعر آخر آن اين است :\r\n و انّ قتيل الطّف من آل هاشم * أذلّ رقابا من قريش فذلّت \r\nحضرت فاطمه عليها السّلام فرمود : اى ابو الرّمح ! مصرع آخر را اين چنين مگو ، بلكه بگو : أذلّ رقاب المسلمين فذلّت .\r\nعرض كرد : پس اين چنين انشاد كنم .\r\nابو الفرج در اغانى از على بن اسماعيل تميمى نقل كرده ، و او از پدرش كه گفت :\r\nدر خدمت حضرت امام جعفر صادق عليه السّلام بودم كه دربان آن حضرت آمد اجازه خواست براى سيّد حميرى « 2 » حضرت فرمود : بيايد ، و حرم خود را نشانيد پشت پرده . ( يعنى : پرده زد و اهل بيت خود را امر فرمود كه بيايند پشت پرده بنشينند كه مرثيهء سيّد را براى امام حسين عليه السّلام گوش نمايند ) .\r\n\r\n\r\n","description":"","footnote":"\r\n( 1 ) مثير الاحزان ، ص 110 ؛ مناقب ، ج 4 ، ص 117 ؛ ادب الطف ، ج 1 ، ص 54 ؛ مروج الذهب ، ج 3 ، ص 64 ؛ مقاتل الطالبيين ، ص 121 - 122 ؛ مقتل الحسين عليه السّلام خوارزمى ، ص 168 .\r\n( 2 ) دربارهء سيد حميرى ( 105 ه ق - 173 ، يا 178 ه ق . ) نك : الغدير ، ج 2 ، ص 213 به بعد ، ادب الطف ، ج 1 ، ص 198 .\r\n","page_name":" 1047 ","page_number":417},
  {"content":"\r\n\r\nپس سيّد داخل شد و سلام كرد و نشست . حضرت امر فرمود او را كه مرثيه بخواند پس سيّد خواند ، اشعار خود را :\r\n امرر على جدث الحسين * فقل لا عظمه الزّكيّة\r\nيا اعظما لا زلت من * و طفاء ساكبة رويّة\r\nو إذا مررت بقبره فاطل * به وقف المطيّة\r\nو ابك المطهّر للمطهّر * و المطهّرة النّقيّة\r\nكبكاء معولة « 1 » أتت * يوما لواحدها المنيّة \r\nراوى گفت : پس ديدم اشكهاى جعفر بن محمّد عليه السّلام را كه جارى شد بر صورت آن حضرت و بلند شد صرخه و گريه از خانهء آن جناب تا آن كه امر كرد حضرت ، سيّد را به امساك از خواندن . « 2 »\r\nمؤلّف گويد : در سابق به شرح رفت كه ابو هارون مكفوف تا مصرع اوّل اين مرثيه را براى حضرت صادق عليه السّلام خواند ، آن حضرت چندان گريست كه ابو هارون ساكت شد ، حضرت امر فرمود او را كه بخوان و تمام كن اشعار را .\r\nو ما الطف مرثية الوصال الشّيرازى « 3 » ( ره ) فى هذا المقام :\r\n لباس كهنه بپوشيد زير پيرهنش * كه تا برون نكند خصم بدمنش ز تنش\r\nلباس كهنه چه حاجت كه زير سمّ ستور * تنى نماند كه پوشند جامه يا كفنش\r\nنه جسم يوسف زهرا چنان لگدكوب است * كزو توان به پدر برد بوى پيرهنش \r\n\r\n\r\n","description":"","footnote":"\r\n( 1 ) يعنى : زنى كه بلند كرده آواز خود را در گريه و بانگ كردن و براى هلاكت يك بچه كه داشت . ك\r\n( 2 ) الأغانى ، ج 7 ، ص 260 ؛ الغدير ، ج 2 ، ص 235 .\r\n( 3 ) درباره وصال نك : خاندان وصال شيرازى از ماهيار نوايى .\r\n","page_name":" 1048 ","page_number":418},
  {"content":"\r\n\r\nهذه المرثية للمرحوم المغفور السيد جعفر الحلى ( ره ) و قد انتخبتها :\r\n وجه الصّباح علىّ ليل مظلم * و ربيع أيّامى علىّ محرّم\r\nو اللّيل يشهد لي بانّى ساهر * ان طاب للنّاس الرّقاد فهوّموا « 1 »\r\nمن قرحة لو انّها بيلملم * نسفت « 2 » جوانبه و ساخ « 3 » يلملم\r\nما خلت انّ الدّهر من عاداته * تروى الكلاب به و يظمى الضّيغم\r\nو يقدّم الأموىّ و هو مؤخّر * و يؤخّر العلوىّ و هو مقدّم\r\nمثل ابن فاطمة يبيت مشرّدا * و يزيد فى لذّاته متنعّم\r\nو يضيّق الدّنيا على ابن محمّد * حتى تقاذفه الفضاء « 4 » الاعظم\r\nخرج الحسين من المدينة خائفا * كخروج موسى خائفا يتكتّم « 5 »\r\nو قد انجلى عن مكّة و هو ابنها * و به تشرّفت الحطيم « 6 » و زمزم\r\nلم يدر « 7 » أين يريح بدن ركابه * فكأنّما المأوى عليه محرّم\r\nفمشت تؤمّ به العراق نجائب * مثل النّعام به تخبّ و ترسم « 8 »\r\nحفّته خير عصابة مضريّة * كالبدر حين تحفّ فيه الأنجم\r\nركب حجازيّون بين رحالهم * تسرى المنايا انجدوا « 9 » أو اتهموا\r\nمتقلّدين صوارما هنديّة * من عزمهم طبعت فليس تكهّم\r\nبيض الصّفاح كأنّهنّ صحائف * فيها الحمام معنول و مترجم \r\n\r\n\r\n","description":"","footnote":"\r\n( 1 ) تهويم سر فرود افكندن از خواب . ك\r\n( 2 ) از بيخ بركندن . ك\r\n( 3 ) ساخ يعنى فرو مىرفت . ك\r\n( 4 ) فضاء بالفتح موضعى است در مدينه . وسيع و فراخ . ك\r\n( 5 ) پنهان همىداشت خود را . ك\r\n( 6 ) حطيم از مواضع مسجد الحرام . ك\r\n( 7 ) يعنى : ندانست كه كجا منزل دهد شتران را كه به آن سفر كرده مىشود . ك\r\n( 8 ) اسم نوعى از راه رفتن شتر . ك\r\n( 9 ) يعنى : چه آن‌ها داخل نجد شوند يا داخل تهامه . ك\r\n","page_name":" 1049 ","page_number":419},
  {"content":"\r\n\r\n ان أبرقت رعدت فرائض كلّ ذى * باس و أمطرت جوانبها الدّم\r\nو يقوّمون عواليا خطيّة * تتقاعد الأبطال حين تقوّم\r\nنزلوا بحومة « 1 » كربلا فتطلّبت * منهم عوائدها النّسور « 2 » الحوّم\r\nو تباشر « 3 » الوحش المثار امامهم * أن سوف يكثر شربه و المطعم\r\nطمعت اميّة حين قلّ عديدهم * لطليقهم « 4 » فى الفتح أن يستسلموا\r\nو رجوا مذلّتهم فقلن رماحهم * من دون ذلك أن تنال الأنجم\r\nوقع العذاب على جيوش اميّة * من باسل « 5 » هو فى الوقائع معلم « 6 »\r\nما راعهم « 7 » الّا تقحّم ضيغم * غير ان يعجم لفظه و يدمدم\r\nعبست وجوه القوم خوف الموت * و العبّاس فيهم ضاحك يتبسّم\r\nقلب اليمين على الشّمال و غاص فى * الأوساط يحصد « 8 » للرّءوس و يحطم\r\nو ثنى أبو الفضل الفوارس نكّصا * فراوا أشدّ ثباتهم أن يهزموا\r\nصبغ الخيول برمحه حتى غدا * سيّان اشقر لونها و الأدهم\r\nبطل تورّث من أبيه شجاعة * فيها أنوف بنى الضّلالة ترغم \r\n\r\n\r\n","description":"","footnote":"\r\n( 1 ) حومة البحر يعنى سخت‌ترين جاى او . ك\r\n( 2 ) النّور يعنى كركس‌هاى تشنه و كركس‌هايى كه دور مىزنند بر جيفه‌ها . ك\r\n( 3 ) و به هم ديگر بشارت دادند جانوران دشتى كه برانگيخته شده بودند در جلو ايشان آن كه به همين زودى بسيار خواهد شد آب و طعام ايشان از خون گوشت كشته‌شدگان .\r\n( 4 ) متعلّق است به يستسلموا .\r\n( 5 ) باسل يعنى شير شجاع .\r\n( 6 ) يعنى : نشان لشكرى بر خود بسته بود يعنى حضرت عبّاس عليه السّلام .\r\nهذا الشّعر اشارة الى ربيعة بن مكدم المعروف بحامى الظّعن حيّا و ميتا عرض له فرسان من بنى سليم و معه ظعائن من اهله يحميهم وحده و كان شجاعا مشهورا فاصيب قلبه به سهم فنصب رمحه فى الارض و اعتمد عليه و هو ثابت فى سرجه لم يزل و لم يمل و اشار الى الظعائن بالرّواح فسرن حتّى بلغن بيوت الحىّ بنو سليم قيام ازاءه لا يقدمون عليه و يظنّونه حيّا . مؤلّف رحمه اللّه .\r\n( 7 ) يعنى : شگفت در نياورد ايشان را مگر به ناگاه در آمدن شير غيرتمند كه دندان فرو كند در ملفوظ خود و خشم كند .\r\n( 8 ) درو مىكرد .\r\n","page_name":" 1050 ","page_number":420},
  {"content":"\r\n\r\n حامى الظّعينة اين منه ربيعة * أم اين من عليا أبيه مكدّم\r\nفى كفّه اليسرى السّقاء « 1 » يقله * و بكفّه اليمنى الحسام المخذم « 2 »\r\nمثل السّحابة للفواطم صوبه * فيصيب حاصبه العدوّ فيرجم\r\nقصما بصارمه الصّقيل و انّنى * فى غير صاعقة السّما لا أقسم\r\nلو لا القضا لمحى الوجود بسيفه * و اللّه يقضى ما يشاء و يحكم\r\nحسمت « 3 » يديه المرهفات « 4 » و انّه * و حسامه من حدّهنّ لأحسم\r\nفغدا يهمّ بان يصول فلم يطق * كاللّيث اذ أظفاره تتقلّم\r\nامن « 5 » الرّدى من كان يحذرو بطشه * أمن البغاث اذا اصيب القشعم\r\nو هوى بجنب العلقمىّ « 6 » فليته * للشّاربين به يداف « 7 » العلقم\r\nفمشى لمصرعه الحسين و طرفه * بين الخيام و بينه متقسّم\r\nالفاه محجوب الجمال كأنّه * بدر بمنحطم الوشيج ملثّم « 8 »\r\nفاكبّ منحنيا عليه و دمعه * صبغ « 9 » البسيط كانّما هو عندم « 10 »\r\nقد رام يلثمه فلم ير موضعا * لم يدمه عضّ السّلاح فيلئم\r\nنادى و قد ملأ البوادى صيحة * صمّ الصّخور لهولها تتألّم\r\nء أخىّ من يحمى بنات محمّد ص * ان سرن يسترحمن من لا يرحم \r\n\r\n\r\n","description":"","footnote":"\r\n( 1 ) السّقا ككساء مشك شير و آب .\r\n( 2 ) المخذم يعنى تيغ برّان .\r\n( 3 ) بريد دست او را شمشيرهاى تيز .\r\n( 4 ) مرهف : شمشير نيك . يعنى : حاشيهء آن نازك شده باشد . شايد مراد تيز شدن آن باشد .\r\n( 5 ) يعنى : ايمن و آسوده شدند از هلاكت آنان كه مىترسيدند از سطوت حضرت ابو الفضل عليه السّلام مانند ايمن شدن مرغان بطىء الطّيران در وقتى كه هلاك شود كركس كهن سال و كركس در ميان طيور مثل شير است در ميان سباع .\r\n( 6 ) يعنى : كاشكى آب نهر علقمى را مخلوط مىكردند به آن تلخى را براى شاربين .\r\n( 7 ) يداف يعنى حنظل و هر چه تلخ .\r\n( 8 ) يعنى : خون سياوشان يا چوب بقم .\r\n( 9 ) رنگ كرده زمين را .\r\n( 10 ) يعنى : آن بزرگوار مانند بلدى بود كه كوبيده شد بود به نيزه‌ها و نيزه شكسته‌ها او را پوشانيده بود .\r\n","page_name":" 1051 ","page_number":421},
  {"content":"\r\n\r\n هذا حسامك « 1 » من يذلّ به العدى * و لواك « 2 » هذا من به يتقدّم\r\nهوّنت يا ابن أبى مصارع فتيتى * و الجرح يسكنه الّذى هو آلم \r\nلبعض السّادة الاجلّة - قدّس اللّه تربته الزّكيّه - :\r\n ان كان عندك عبرة تجريها * فانزل بأرض الطّف كى تسقيها\r\nفعسى تبلّ بها مضاجع صفوة * ما بلّت الاكباد من جاريها\r\nو لقد مررت على منازل عصمة * ثقل النّبوّة كان ألقى فيها\r\nفبكيت حتّى خلتها ستجيبنى * ببكائها حزنا على أهليها\r\nو ذكرت إذ وقفت عقيلة حيدر * مذهولة تصغى لصوت أخيها\r\nبأبى الّتى ورثت مصائب أمّها * فغدت تقابلها بصبر أبيها\r\nلم أنس اذ هتكوا حماها فانثنت * تشكوا لواعجها « 3 » الى حاميها\r\nتدعوا فتحترق القلوب كأنّما * يرمى حشاها جمرة من فيها\r\nهذى نساؤك من يكون اذ اسرت * فى الاسر سائقها و من حاديها\r\nأ يسوقها زحر بضرب متونها * و الشّمر يحدوها بسبّ أبيها\r\nعجبا لها بالأمس أنت تصونها * و اليوم آل اميّة تبديها\r\nحسرى و عزّ عليك أن لم يتركوا * لك من ثيابك ساترا يكفيها\r\nو سروا برأسك فى القنا و قلوبها * تسمو اليه و وجدها يضنيها\r\nان اخّروه شجاه رؤية حالها * أو قدّموه فحاله يشجيها \r\nمن قصيدة للشيخ صالح الكواز قدّس سرّه\r\n يا راكبا شدقميّا « 4 » فى قوائمه * يطوى اديم الفيافى كلّما ذرعا \r\n\r\n\r\n","description":"","footnote":"\r\n( 1 ) اين شمشير تو است كه ذليل كند دشمن را به آن .\r\n( 2 ) اين علم تو است كيست كه آن را بردارد و جلو بيفتد .\r\n( 3 ) لواعجها يعنى قصه‌هاى سوزان خود را .\r\n( 4 ) شد قمى شترى كه منسوب است به شتر نعمان بن منذر كه معروف بود .\r\n","page_name":" 1052 ","page_number":422},
  {"content":"\r\n\r\nعج « 1 »\r\n بالمدينة و اصرخ فى شوارعها * بصرخة تملأ الدّنيا بها جزعا\r\nنادى الّذين اذا نادى الصّريخ بهم * لبّوه قبل صدى من صوته رجعا\r\nقل « 2 » يا بنى شيبة الحمد الّذين بهم * قامت دعائم دين اللّه و ارتفعا\r\nقوموا فقد عصفت بالطّفّ عاصفة * مالت بإرجاء طود العزّ فانصدعا\r\nفتملأ الأرض نعيا من صوادمكم * فانّ ناعى حسين فى السّماء نعا\r\nو لتذهل اليوم فيكم كلّ مرضعة * فطفله من دما أوداجه رضعا\r\nنسيتم أم تناسيتم كرائمكم * بعد الكرام عليها الذّلّ قد وقعا\r\nأ تهجعون و هم اسرى و جدّهم * لعمّه ليل بدر قطّ ما هجعا\r\nقليت شعرى من العبّاس « 3 » ارّقه * انينه كيف لو اصواتهم سمعا \r\nللسيّد جعفر الحلّى قدّس سرّه\r\n وا لهفتاه لزين العابدين لقى * من طول علّته و السّقم قد نهكا\r\nكانت عيادته منهم سياطهم * و فى كعوب القنا قالوا البقاء لكا\r\nجرّوه فانتهبوا النّطع المعدّ له * و اوطأوا جنبه السّعدان و الحسكا \r\nللسيد محمّد حسين نجل السيد الكاظم القزوينى :\r\n و مخدّرات من عقائل أحمد * هجمت عليها الخيل فى أبياتها\r\nمن ثاكل حرىّ الفؤاد مروعة * أضحت تجاذبها العدى حبراتها\r\nو يتيمة فزعت لجسم كفيلها * حسرى القناع تعجّ فى أصواتها\r\nاهوت على جسم الحسين و قلبها * المصدوع كاد يذوب من حسراتها\r\nوقعت عليه تشمّ موضع نحرها * و عيونها تنهلّ فى عبراتها \r\n\r\n\r\n","description":"","footnote":"\r\n( 1 ) اى رقم .\r\n( 2 ) بگو اى پسران حضرت عبد المطّلب .\r\n( 3 ) بيدار كرد او را نالهء عبّاس .\r\n","page_name":" 1053 ","page_number":423},
  {"content":"\r\n\r\n ترتاع من ضرب السّياط فتنثنى * تدعو سرايا قومها و حماتها\r\nأين الحفاظ و فى الطّفوف دمائكم * سفكت بسيف أميّة و قناتها\r\nاين الحفاظ و هذه أشلاؤكم * بقيت ثلاثا فى هجير فلاتها\r\nأين الحفاظ و هذه أطفالكم * ذبحت عطاشا فى ثرى عرصاتها\r\nأين الحفاظ و هذه فتياتكم * حملت على الأقتاب بين عداتها \r\n\r\n","description":"","footnote":"","page_name":" 1054 ","page_number":424},
  {"content":"\r\n\r\n\r\nفصل دوازدهم : در بيان عدد اولاد حضرت امام حسين عليه السّلام و ذكر بعضى از زوجات طاهرات آن جناب است\r\n\r\n[ عدد اولاد حضرت امام حسين عليه السّلام 
  ]\r\nشيخ مفيد ( ره ) فرموده كه آن حضرت را شش فرزند بود ، چهار تن از ايشان پسران بودند :\r\n1 - علىّ بن الحسين الأكبر ، و كنيت او ابو محمّد است . و مادرش شاه زنان دختر كسرى يزدجرد است .\r\n2 - علىّ بن الحسين الأصغر معروف به علىّ اكبر كه در كربلا با پدرش شهيد شد به شرحى كه ذكر شد . و مادرش ليلى دختر ابو مرّة بن عروة بن مسعود ثقفيّه است .\r\n3 - جعفر بن الحسين است . و مادر او زنى از قبيلهء قضاعه است ، و او در حيات پدر وفات يافت و اولادى نداشت .\r\n4 - عبد اللّه و او نيز در كربلا در كنار پدر به زخم تيرى شهيد گشت چنان كه گذشت .\r\nامّا دختران : يكى سكينه است كه مادر او رباب دختر امرء القيس است ، و اين رباب نيز مادر عبد اللّه بن الحسين است ، و دختر ديگر فاطمه نام داشت و مادر او امّ اسحاق دختر طلحة بن عبيد اللّه تيميّه است انتهى . « 1 »\r\nو مختار شيخ مفيد را جمعى ديگر نيز اختيار كرده‌اند ، لكن سيّد سجّاد عليه السّلام را\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 135 .\r\n","page_name":" 1055 ","page_number":425},
  {"content":"\r\n\r\nعلىّ اوسط تعبير كرده‌اند ، و علىّ بن الحسين شهيد را علىّ اكبر . و ابن خشّاب و ابن شهر آشوب پسران آن حضرت را شش تن شمار كرده‌اند به زيادتى محمّد و علىّ اصغر ، و بر دو دختر آن حضرت زينب را نيز افزوده‌اند كه مجموع نه تن به شمار مىرود .\r\nو شيخ علىّ بن عيسى الإربلى در كشف الغمّه از كمال الدّين بن طلحة ، اولاد آن جناب را ده تن شمار كرده است نه تن او را اسم برده مثل ابن شهر آشوب و دختر چهارم را نام نبرده ، به هر حال بيان شهادت دو پسران آن حضرت در طفّ در سابق به شرح رفت ، و حال حضرت سيّد سجّاد عليه السّلام بعد از اين بيايد ان شاء اللّه تعالى .\r\nو امّا آن كه آن حضرت بزرگ‌تر از علىّ اكبر بوده چنانچه شيخ مفيد فرموده يا آن كه كوچك‌تر بوده چنانچه ابن ادريس و جمعى از اهل تاريخ بدان اعتقاد دارند ما در اين باب در كتاب نفس المهموم بيان مطلب نموديم ديگر به تكرار نپردازيم .\r\nو در باب چهارم در بيان شرح اولاد حضرت امام حسن عليه السّلام ذكر شد كه حضرت امام حسين عليه السّلام دختر خود فاطمه را با برادرزادهء خود حسن مثنّى عقد بست و فاطمه از حسن مثنّى عبد اللّه محض و ابراهيم غمر و حسن مثلّث را آورد ، و شرح حال ايشان مذكور شد .\r\nو فاطمه در تقوى و كمال و فضايل و جمال نظير و عديلى نداشت و او را حورالعين مىناميدند .\r\nدر سال يك صد و هفدهم هجرى در مدينه وفات يافت . و خواهرش جناب سكينه عليها السّلام هم در آن سال در مدينه به رحمت ايزدى پيوست .\r\nو نام حضرت سكينه ، آمنه ، « 1 » يا اميمه بوده . مادرش رباب او را به سكينه ملقّب ساخت . و سكينه بىبى زن‌ها و عقيلهء قريش بوده با حصافت عقل و اصابت رأى ، گويند : او افصح و اعلم مردم بوده به زبان عرب و علم و شعر و فضل و ادب ،\r\n\r\n\r\n","description":"","footnote":"\r\n( 1 ) سيد محسن امين او را در حرف الف ترجمه كرده و نامش را آمنه و يافعى شافعى ، در مرآة الجنان گويد : اسم او امينه است و بعضى گفته‌اند : اميمه .\r\n","page_name":" 1056 ","page_number":426},
  {"content":"\r\n\r\nو از براى او قضاياى كثيره است .\r\nو نقل شده كه چون آن مخدّره وفات كرد حركت جنازه‌اش تأخير افتاد به جهت آن كه خالد بن عبد الملك ( حاكم مدينه ) گفته بود : حركت ندهيد جنازه را تا من بيايم ، چون دير آمد سى دينار بهاى كافور دادند و بر بدن مباركش نثار كردند .\r\nو ابو الفرج گفته كه : حركت جنازه از شب تا صباح تأخير افتاد . و محمّد بن عبد اللّه نفس زكيّه چهار صد دينار عطارى را داد و عطر و عود خريد و در پيرامون سرير سكينه در مجمرها « 1 » بگذاشت و سوزانيد .\r\nو نيز ابو الفرج از حضرت سكينه عليها السّلام روايت كرده كه فرمود : پدرم با عمّ من حسن عليه السّلام در حقّ من و مادرم رباب چنين فرمود :\r\n لعمرك انّنى لاحبّ دارا * تكون بها السّكينة و الرّباب\r\nاحبهما و ابذل جلّ مالى * و ليس لعاتب عندي عتاب « 2 » \r\nسبط ابن الجوزى از سفيان ثورى نقل كرده كه : وقتى علىّ بن الحسين عليه السّلام به قصد حجّ يا عمره از مدينه به مكّه حركت فرمود ، حضرت سكينه عليها السّلام سفرهء زادى براى آن حضرت تهيّه كرد كه هزار درهم خرج آن كرده بود و براى آن حضرت فرستاد و چون آن حضرت از حرّهء مدينه كه سنگستانى است معروف بيرون شد آن سفره را به فقرا و مساكين تقسيم نمود . « 3 »\r\n\r\nو زوجات مطهّرات حضرت امام حسين عليه السّلام :\r\nيكى شهربانو يا شاه زنان است كه والدهء ماجدهء حضرت امام زين العابدين عليه السّلام است كه بعد از اين اشاره به حال او خواهد شد .\r\nو ديگر رباب دختر امرء القيس است كه مادر حضرت سكينه عليه السّلام بوده ، و حضرت سيّد الشّهداء عليه السّلام تعلّق و رعايت تمامى از وى داشت .\r\n\r\n\r\n","description":"","footnote":"\r\n( 1 ) مجمر : آتشدان .\r\n( 2 ) مقاتل الطالبيين ، ص 59 ؛ البداية و النهاية ، ج 8 ، ص 209 ؛ الاغانى ، ج 16 ، ص 139 .\r\n( 3 ) تذكرة الخواص ، ص 327 .\r\n","page_name":" 1057 ","page_number":427},
  {"content":"\r\n\r\nدر ينابيع المودة است كه امرء القيس را سه دختر بوده ، يكى را حضرت امير المؤمنين عليه السّلام تزويج فرموده ، و يكى را حضرت امام حسن عليه السّلام ، و سيّم را حضرت امام حسين عليه السّلام . « 1 » و اين زن همان است كه حضرت سيّد الشّهداء عليه السّلام در حقّ او فرمود : اشعار معروفه را ، و بعد از شهادت آن حضرت اشراف قريش او را خواستگارى كردند ، او اجابت نكرد و جواب گفت كه بعد از مواصلت با پيغمبر صلّى اللّه عليه و آله و سلّم با كس ديگر مواصلت نكنم و بعد از امام حسين عليه السّلام شوهرى ديگر نمىخواهم ، و در مجلس ابن زياد چون نگاه اين زن بر سر مقدّس شوهرش افتاد بىتاب شده و آن سر مبارك را گرفت و بوسيد و در كنار خود نهاد و نوحه‌سرايى كرد و گفت :\r\n وا حسينا فلا نسيت حسينا * أقصدته أسنّة الأعداء\r\nغادروه بكربلاء صريعا * لا سقى اللّه جانبى كربلاء \r\nو در تواريخ مسطور است كه بعد از واقعهء كربلا يك سال زياده زنده نماند و لايزال در گريه و سوگوارى گذرانيد و از آفتاب به سايه نيامد ، گويا بعد از آن كه به چشم خود ديده بود كه بدن مطهّر حضرت امام حسين عليه السّلام را برهنه مقابل آفتاب انداخته‌اند با خود قرار داد و معاهده كرد كه ديگر در سايه زيست نكند . و ابن اثير در كامل گفته ، كه گفته شده رباب مدّت يك سال بر سر قبر حضرت امام حسين عليه السّلام اقامت جست پس از آن به مدينه عود كرد و از اسف و حزن وفات كرد . « 2 »\r\nفقير گويد كه : در احوال حسن مثنّى دانستى كه زوجهء او فاطمه بنت الحسين عليه السّلام نيز يك سال بر سر قبر او اقامت جست و به سوگوارى و عبادت مشغول شد بعد از آن مدّت به خانه منتقل شد .\r\nو ديگر از زوجات آن حضرت ، ليلى بنت ابو مرّة بن عروة بن مسعود ثقفيّه است كه مادرش ميمونة بنت ابو سفيان بوده . و او والدهء ماجدهء جناب علىّ اكبر است ، و\r\n\r\n\r\n","description":"","footnote":"\r\n( 1 ) ينابيع المودة ، ص 318 و چاپ جديد ، ج 3 ، ص 9 .\r\n( 2 ) الكامل فى التاريخ ، ج 4 ، ص 88 .\r\n","page_name":" 1058 ","page_number":428},
  {"content":"\r\n\r\nجناب علىّ اكبر هاشمى است از طرف پدر و از طرف مادر به طايفهء ثقيف و اميّه قرابت دارد و به همين ملاحظه معاويه گفته كه : از براى خلافت ، علىّ اكبر سزاوارتر است كه جدّش رسول خدا است و جامع است شجاعت بنى هاشم و سخاوت بنى اميّه و حسن منظر و فخر و فخامت ثقيف را .\r\nو در مقاتل و كتب معتبره ذكرى از بودن ليلى در كربلا يا كوفه يا شام نيست و اگر بود البته شيعهء آل ابو سفيان و اهل شام رعايت او را به ملاحظهء نسبت او با امامشان مىنمودند ، پس بعضى عبارات اهل منبر را در حقّ ليلى و حال او در كربلا و غيره وقعى نباشد .\r\nو ديگر از زوجات حضرت سيّد الشّهداء عليه السّلام زنى بوده كه نام او معلوم نيست و در كربلا همراه بوده و بعد از شهادت اسير شده و حامله بوده و هنگامى كه اهل بيت عليهم السّلام را از كوفه به شام مىبردند در نزديكى حلب به جبل جوشن طفل خود را سقط كرد چنانچه در فصل ششم به شرح رفت .\r\n\r\nخاتمه « 1 » [ اهميت برپايى مجالس سوگوارى امام حسين عليه السّلام 
  ]\r\nمخفى نماند كه آنچه متعارف است به حمد اللّه در بلاد شيعه از اقامهء تعزيه و ماتم جناب سيّد الشّهداء - عليه آلاف التّحيّة و الثّناء - و اجتماع در مجالس و نشر اعلام « 2 » و نصب خيام و تعطيل اسواق « 3 » در روز عاشورا و راه افتادن دسته و نوحه‌گرى كردن و مرثيه خواندن و بكاء « 4 » و ابكاء « 5 » و غير اين‌ها از آنچه در شرع مطهّر نهى از آن نشده و محذورى ندارد ، « 6 » از عبادات مشروعه و راجحه است و براى آن ثواب‌هاى\r\n\r\n\r\n","description":"","footnote":"\r\n( 1 ) براى تكميل اين بحث نك : نفس المهموم ، ص 681 به بعد .\r\n( 2 ) بر افراشتن بيرق‌ها .\r\n( 3 ) جمع سوق به معنى بازار .\r\n( 4 ) بكاء : گريستن .\r\n( 5 ) ابكاء : گرياندن .\r\n( 6 ) نك : سيرتنا و سنتنا .\r\n","page_name":" 1059 ","page_number":429},
  {"content":"\r\n\r\nجليله و اجرهاى جميله است .\r\nاين مطلب از غايت وضوح محتاج به دليل نيست ، و بر متتبّع خبير و ناقد بصير مكشوف است كه اخبار متواتره وارد شده بر استحباب بكاء بر آن حضرت و تذكّر مصائب او و ابكاء يعنى گريانيدن و تباكى « 1 » يعنى گريه بر خود بستن و به صورت و هيأت باكى در آمدن نه آن كه مراد رياى در گريه باشد ، چه بكاء بر حضرت سيّد الشّهداء عليه السّلام عبادت است و ريا در عبادات مثل قياس در ادلّه و ربا در معامله جايز نيست . و همچنين اخبار كثيره وارد شده در احيا امر أئمّة و فضل مجالسى كه احياى امر ايشان مىشود و آن كه ائمّه عليهم السّلام اين نحو مجالس را دوست مىدارند و ملائكه در آن مجالس حاضر مىشوند .\r\nهمچنين در اخبار متعدّده وارد شده كه جزع در همه چيز مكروه است مگر جزع بر سيّد الشّهداء عليه السّلام . « 2 »\r\nو در اخبار كثيره وارد شده كه ايّام عاشورا ايّام مصيبت و حزن اهل بيت است .\r\nو هم روايت شده كه به حزن ما محزون شوند و به سرور ما مسرور .\r\nو اخبار بىشمار وارد شده كه ائمّه عليهم السّلام شعراء را امر مىكردند به خواندن مراثى ، و گوش مىكردند و مىگريستند و ايشان را جايزه مىدادند و فضيلت اين كار را بيان مىفرمودند ، و ما برخى از احاديث اين مقام را در اوايل باب پنجم نقل كرديم .\r\nو در كافى و تهذيب از حضرت صادق عليه السّلام روايت شده كه فرمود : پدرم ابو جعفر عليه السّلام فرمود : وقف كن براى من كذا و كذا از براى زنانى كه بر من ندبه كنند در منى ايّام منى . « 3 »\r\n\r\n\r\n","description":"","footnote":"\r\n( 1 ) و شيخ ما در لؤلؤ و مرجان معنى ديگر نيز از براى تباكى احتمال داده و آن اين است كه مؤمنين يكديگر را به كردار و گفتار و رفتار بگريانند .\r\n( 2 ) بحار الأنوار ، ج 44 ، ص 291 ؛ كامل الزيارات ، تحقيق نشر الفقاهة ، ص 201 - 202 .\r\n( 3 ) بحار الأنوار ، ج 46 ، ص 220 ؛ الكافى ، ج 5 ، ص 117 .\r\n","page_name":" 1060 ","page_number":430},
  {"content":"\r\n\r\nو هم در تهذيب مروى است كه خالد بن سدير از حضرت صادق عليه السّلام سؤال كرد كه چگونه است آدمى بر پدر يا مادر يا برادر يا قريبى ديگر شقّ ثوب كند ؟\r\nفرمود : باكى نيست در شقّ جيوب ، بدرستى كه موسى بن عمران بر برادرش شقّ ثوب كرد . و در ذيل حديث مىفرمايد :\r\nو لقد شققن الجيوب و لطمن الخدود الفاطميّات على الحسين بن علىّ عليهما السّلام ، و على مثله تلطم الخدود ، و تشقّ الجيوب . « 1 »\r\nو در چند روايت وارد شده كه بعد از شهادت امام حسين عليه السّلام يك زن از زنان بنى هاشم خضاب نكرد و سرمه نكشيد و شانه نزد و در خانه‌هاى ايشان دود از مطبخ بلند نشد تا پنج سال كه عبيد اللّه بن زياد لعين كشته شد و سر نحس او را مختار براى ايشان روانه كرد . « 2 »\r\nابن اثير و بسيارى از علماى عامّه و اهل سير نقل كرده‌اند كه : چون رسول خدا صلّى اللّه عليه و آله و سلّم از غزوهء احد مراجعت كرد به مدينه صداى نوحهء زنان انصار را بر كشتگانشان شنيد فرمود : لكنّ حمزة لا بواكى له . يعنى : كشتگان انصار گريه‌كننده دارند و لكن حمزه گريه‌كننده ندارد ، انصار چون اين شنيدند و دانستند كه رسول خدا صلّى اللّه عليه و آله و سلّم دوست دارد گريستن بر عموى بزرگوارش را امر كردند زنان را كه بر حمزه ندبه كنند پيش از ندبه كردن بر كشتگان خود . « 3 »\r\nواقدى گفته كه : اين عادتى شد بر اهل مدينه كه در هر مصيبت ابتدا مىكنند به گريهء بر حمزه تاكنون . « 4 »\r\nو معلوم است محبّت رسول خدا صلّى اللّه عليه و آله و سلّم با حمزه بيش از محبّت با سيّد الشّهداء عليه السّلام نبوده و اگر گريه بر او مأمور به باشد ، البتّه ، بلكه به طريق اولى گريه\r\n\r\n\r\n","description":"","footnote":"\r\n( 1 ) التهذيب ، ج 8 ، ص 325 .\r\n( 2 ) بحار الأنوار ، ج 45 ، ص 286 .\r\n( 3 ) كامل ابن اثير ، ج 2 ، ص 163 ، ط بيروت . به نقل از شفاء الصدور ، ج 2 ، ص 301 .\r\n( 4 ) نك : به شرح نهج البلاغه ابن ابى الحديد ، ج 15 ، ص 42 به نقل از شفاء الصدور ، ج 2 ، ص 301 .\r\n","page_name":" 1061 ","page_number":431},
  {"content":"\r\n\r\nبر حضرت حسين عليه السّلام مأمور به است ، و هرگاه سيرت اهل مدينهء طيّبه بر آن قرار گرفت كه در هر مصيبتى اوّل بر حضرت حمزه ندبه و گريه كنند به جهت مواسات با حضرت رسول صلّى اللّه عليه و آله و سلّم و اداء حقّ كلمهء آن جناب كه فرمود : لكنّ حمزة لا بواكى له با آن كه سال‌هاى زياد از شهادت حمزه گذشته و احدى هم انكار بر أهل مدينه بر اين عادت و سيرت نكرده ، اولى آن است كه مخالفين به علاوه آن كه شيعيان را در عزادارى و سوگوارى بر حضرت سيّد الشّهداء عليه السّلام ملامت نكنند ، ايشان نيز اقامهء ماتم نموده و در حزن بر اهل بيت عليهم السّلام با ايشان مواسات و شركت كنند .\r\nفيا للّه لقلب لا يتصدّع لتذكار تلك الأمور ، و يا عجبا من غفلة أهل الدّهور ، و ما عذر أهل الاسلام و الايمان فى اضاعة أقسام الأحزان ؟ أ لم يعلموا انّ محمّدا صلّى اللّه عليه و آله و سلّم موتور وجيع و حبيبه مقهور صريع ؟ و قد أصبح لحمه عليه السّلام مجرّدا على الرّمال ، و دمه الشّريف مسفوكا بسيوف أهل الضّلال ، فيا ليت لفاطمة و أبيها عينا تنظر الى بناتها بنيها و هم ما بين مسلوب و جريح و مسجون و ذبيح .\r\nو امّا ما جاء فى الصّحيحين من انّ الميّت يعذّب ببكاء أهله عليه ، و فى رواية ببكاء الحىّ ، و فى رواية يعذّب فى قبره بما يناح عليه ، فانّه خطا من الرّاوي به حكم العقل و النّقل .\r\nفعن الفاضل النّووىّ « 1 » قال : هذه الرّوايات كلّها من رواية عمر بن الخطّاب و ابنه عبد اللّه ، قال : و انكر عائشة عليهما و نسبتهما الى النسيان و الاشتباه ، و احتجّت بقوله تعالى :  وَ لا تَزِرُ وازِرَةٌ وِزْرَ أُخْرى *  « 2 » انتهى .\r\nقال صاحب المجالس الفاخرة :\r\nو انكر هذه الرّوايات ايضا عبد اللّه بن عبّاس ، و احتجّ على خطأ راويها ، و التّفصيل فى الصّحيحين و شروحهما . و ما زالت عائشة و عمر فى هذه المسألة على طرفى\r\n\r\n\r\n","description":"","footnote":"\r\n( 1 ) النّووىّ هو محيى الدين ابو زكريّا يحيى بن شرف الشّافعى الفقيه اللغوى ، صاحب الكتب الكثيرة ، المتوفّى سنة 676 ، نسب الى نوا بليدة قرب دمشق قال فى المراصد و هى منزل ايّوب و بها قبر سام بن نوح عليه السّلام . مؤلّف رحمه اللّه .\r\n( 2 ) سورهء انعام ، آيهء 164 .\r\n","page_name":" 1062 ","page_number":432},
  {"content":"\r\n\r\nنقيض حتّى أخرج الطّبرىّ فى حوادث سنة ( 13 ) من تاريخه بالاسناد الى سعيد بن المسيّب قال : لمّا توفّى أبو بكر أقامت عليه عائشة النّوّح ( أى النّائحات ) فأقبل عمر بن الخطاب حتى قام ببابها فنهاهنّ عن البكاء على أبى بكر ، فأبين أن ينتهين ، فقال عمر لهشام بن الوليد : ادخل فاخرج الىّ ابنة أبى قحافة ، فقالت عائشة لهشام حين سمعت ذلك من عمر : انّى احرّج عليك بيتى ، فقال عمر لهشام : ادخل فقد اذنت لك .\r\nفدخل هشام فاخرج امّ فروة اخت ابى بكر الى عمر فعلاها بالدّرّة فضربها ضربات ، فتفرّق النّوّح حين سمعوا ذلك .\r\nقلت : كأنّه لم يعلم تقرير النّبىّ صلّى اللّه عليه و آله و سلّم نساء الانصار على البكاء على موتاهنّ ، و لم يبلغه قوله صلّى اللّه عليه و آله و سلّم : « لكنّ حمزة لا بواكى له » و قوله « على مثل جعفر فلتبك البواكى » ، و لعلّه نسى نهى النّبى صلّى اللّه عليه و آله و سلّم ايّاه عن ضرب البواكى فى يوم وفات رقيّة .\r\nو فى مقامين آخرين نتلوا خبرهما عليك .\r\nاخرج الامام احمد من مسنده من جملة حديث ذكر فيه موت رقيّة بنت رسول اللّه صلّى اللّه عليه و آله و سلّم و بكاء النّساء عليها قال : فجعل عمر يضربهنّ بسوطه فقال النّبىّ صلّى اللّه عليه و آله و سلّم ، « دعهنّ يبكين » ثمّ قال : « مهما يكن من القلب و العين فمن اللّه الرّحمة » و قعد على شفير القبر و فاطمة - عليها السّلام - الى جنبه تبكى ، قال :\r\nفجعل النّبىّ صلّى اللّه عليه و آله و سلّم يمسح عين فاطمة بثوبه رحمة لها .\r\nو اخرج ايضا حديثا فيه انّه مرّ على رسول اللّه صلّى اللّه عليه و آله و سلّم جنازه معها بواكى ، فنهرهنّ عمر ، فقال له رسول اللّه صلّى اللّه عليه و آله و سلّم : « دعهنّ فانّ النّفس مصابة و العين دامعة » الى غير ذلك . « 1 »\r\nبالجمله اخبار اين باب بسيار است و اين مختصر را گنجايش بيش از اين نيست ، پس شايسته است كه شيعيان عموما و ذاكرين خصوصا ملتفت شده در اين\r\n\r\n\r\n","description":"","footnote":"\r\n( 1 ) المجالس الفاخرة ، ص 15 و 16 .\r\n","page_name":" 1063 ","page_number":433},
  {"content":"\r\n\r\nسوگوارى و عزادارى بر وجهى سلوك كنند كه زبان نواصب دراز نشود و اقتصار بر واجبات و مستحبّات كرده از استعمال محرّمات از قبيل غناء كه غالبا نوحه‌هاى لطمه خالى از آن نيست ، و از اكاذيب « 1 » مفتعله ، « 2 » و حكايات ضعيفهء مظنونة الكذب كه در جمله‌اى از كتب غير معتبره بلكه نقل از كتبى كه مصنّف آن‌ها از متدينين اهل علم و حديث نيست احتراز نمايند و شيطان را در اين عبادت بزرگ كه اعظم شعائر اللّه است راه ندهند و از معاصى كثيره كه روح عبادت را مىبرد بپرهيزند خصوصا ريا و كذب و غناء كه در اين عمل سارى و جارى شده است و كمتر كسى از او مصون است .\r\nو صواب چنان است كه در اين مقام چند خبرى در بزرگى عقاب هر يك مذكور شود ، شايد اگر كسى خداى نخواسته مبتلا باشد مرتدع « 3 » شود .\r\n\r\n[ ذكر چند گناه كه بايد در مراثى از آن اجتناب شود 
  ]\r\n\r\nامّا ريا :\r\nپس در كتاب و سنّت آيات و اخبار بسيار وارد شده بر مذمّت و وعيد بر آن ، و در حديث نبوى صلّى اللّه عليه و آله و سلّم است كه ادنى ريا شرك است .\r\nو نيز از آن حضرت مروى است كه : آتش و اهل آتش صيحه و فغان مىكشند از اهل ريا ، عرضه داشتند : يا رسول اللّه ، آتش نيز به فغان مىآيد ؟\r\nفرمود : بلى از حرارت آتشى كه رياكاران به آن معذّب باشند .\r\nو نيز فرمود كه : ريا كار را روز قيامت به چهار نام ندا مىكنند ، مىگويند : اى كافر ، اى فاجر ، اى غادر ، اى خاسر ، گمراه شد كوشش تو و باطل شد اجر تو و نصيبى نيست تو را ، بطلب مزد خود را از كسى كه از براى او علم مىكردى ، اى خدعه‌كننده . « 4 »\r\nو نيز فرموده كه : بهشت تكلّم كرد و گفت بدرستى كه من حرامم بر هر كه بخيل و\r\n\r\n\r\n","description":"","footnote":"\r\n( 1 ) اكاذيب : جمع كذب به معنى دروغ .\r\n( 2 ) مفتعله : ساختگى .\r\n( 3 ) از كردهء خويش بازگردد .\r\n( 4 ) بحار الأنوار ، ج 72 ، ص 303 .\r\n","page_name":" 1064 ","page_number":434},
  {"content":"\r\n\r\nريا كار است . « 1 »\r\nو هم فرموده : بدرستى كه آنچه من بيشتر از همه چيز بر شما مىترسم شرك اصغر است .\r\nگفتند : يا رسول اللّه ، شرك اصغر چيست ؟\r\nفرمود : ريا . « 2 »\r\nو احاديث اين باب بسيار است و كافى است در خباثت آن ، كه در هر عملى داخل شود به فتواى فقها آن عمل باطل و از درجه قبول هابط « 3 » است .\r\nو از براى ريا اقسام خفيّه است و علما در محلّش ذكر كرده‌اند . و در اوّل خاتمه در معنى « تباكى » اشاره كرديم بر ردّ كسانى كه از روى بىادراكى ريا را در عزاى سيّد الشهداء عليه السّلام جايز و شرط اخلاص را برداشته‌اند و اين را از فضايل مخصوصهء آن حضرت شمرده‌اند ! .\r\nسبحان اللّه ! تحمّل آن حضرت تمام اين مصائب را به جهت احكام اساس توحيد ذات مقدّس بارى تعالى و اعلاى كلمهء حق و اتقان مبانى دين مبين و حفظ آن از تطرّق بدعت‌هاى ملحدين بوده چگونه ذى شعورى احتمال دهد كه آن حضرت سبب شود براى جواز اعظم معاصى و اكبر موبقات كه آن ريا و شرك اصغر است  إِنْ هذا إِلَّا اخْتِلاقٌ  . « 4 »\r\n\r\nو امّا كذب :\r\nپس آيات و اخبار در مذمّت آن و مفاسد آن در دنيا و آخرت از حيّز شمار بيرون است و حقّ تعالى لعنت خود را بر كاذبين قرار داده و هم فرموده :\r\n إِنَّما يَفْتَرِي الْكَذِبَ الَّذِينَ لا يُؤْمِنُونَ  « 5 » جز آنان كه ايمان نياوردند كسى دروغ نبندد .\r\nو اگر نبود در مذمّت كذب جز همين آيهء كريمه هرآينه وافى بود [ براى مقصود 
  ]\r\n\r\n\r\n","description":"","footnote":"\r\n( 1 ) بحار الأنوار ، ج 72 ، ص 303 .\r\n( 2 ) بحار الأنوار ، ج 69 ، ص 33 .\r\n( 3 ) هابط : ساقط .\r\n( 4 ) سورهء ص ، آيهء 7 .\r\n( 5 ) سورهء نحل ، آيهء 105 .\r\n","page_name":" 1065 ","page_number":435},
  {"content":"\r\n\r\nتا چه رسد به آيات كثيره .\r\nدر كافى مروى است از امام محمّد باقر عليه السّلام كه فرمود : اوّل كسى كه تكذيب مىكند دروغگو را خداوند عزّ و جلّ است ، پس از آن دو فرشته كه با اويند بعد از آن خودش كه اشتباه ندارد و مىداند دروغ گفته ! . « 1 »\r\nو هم در آنجا و در كتاب عقاب الأعمال از آن جناب مروى است كه فرمود :\r\nحقّ تعالى براى شرّ و بدىها قفل‌ها مقرّر كرده ، و كليد آن قفل‌ها را شراب قرار داده ، و دروغ بدتر است از شراب . « 2 »\r\nو نيز در كافى از امير المؤمنين عليه السّلام روايت شده كه فرمود : و اللّه نخواهيد چشيد مزه و طعم ايمان را تا آن‌گاه كه ترك كنيد دروغ را چه از روى جدّ باشد يا مزاح و خوش طبعى . « 3 »\r\nو در جامع الأخبار از رسول خدا صلّى اللّه عليه و آله و سلّم روايت كرده كه فرمود : هرگاه دروغ گويد مؤمن بدون عذر لعنت كند او را هفتاد هزار ملك و از دل او بوى گندى بيرون آيد و بالا رود تا به عرش رسد پس لعنت كنند او را حملهء عرش ، و حقّ تعالى به واسطهء آن يك دروغ هفتاد زنا بر او نويسد كه آسان‌تر آن‌ها مثل آن است كه كسى با مادر خود زنا كند . « 4 »\r\nو از حضرت امام حسن عسكرى عليه السّلام روايت است كه : تمام خبائث را در خانه‌اى گذاشته و دروغ را كليد آن قرار داده‌اند . « 5 »\r\nو از جناب صادق عليه السّلام مروى است كه فرمود : نظر نكنيد به طول ركوع و سجود مرد زيرا كه آن چيزى است به آن عادت كرده اگر آن را ترك كند از آن وحشت نمايد ،\r\n\r\n\r\n","description":"","footnote":"\r\n( 1 ) بحار الأنوار ، ج 72 ، ص 247 ؛ وسائل الشيعة ، ج 8 ، ص 572 ؛ اصول الكافى ، باب الكذب ؛ المحاسن ، ص 118 .\r\n( 2 ) الكافى ، ج 2 ، ص 339 ؛ سفينة البحار ، ج 2 ، ص 472 ؛ بحار الأنوار ، ج 72 ، ص 231 ؛ عقاب الاعمال ، ص 25 .\r\n( 3 ) بحار الأنوار ، ج 72 ، ص 249 به نقل از الكافى ، ج 2 ، ص 340 .\r\n( 4 ) جامع الاخبار ، چاپ آل البيت عليهم السّلام ، ص 417 ؛ بحار الأنوار ، ج 72 ، ص 363 .\r\n( 5 ) بحار الأنوار ، ج 72 ، ص 263 ؛ الدرة الباهرة ، ص 43 .\r\n","page_name":" 1066 ","page_number":436},
  {"content":"\r\n\r\nو لكن نظر نماييد به راستى گفتارش و واپس دادن امانتش . « 1 »\r\nو از دعوات راوندى منقول است كه رسول خدا صلّى اللّه عليه و آله و سلّم فرمودند كه : ديشب در خواب ديدم كه دو نفر آمدند نزد من و مرا بردند به ارض مقدّسه - كه ظاهرا مراد از آن شام باشد - و ذكر نمودند جمله‌اى از عجايب كه در آنجا ديدند ، و از آن‌ها اين بود : كه ديدند مردى را بر پشت خوابيده و ديگرى بر سر او ايستاده و در دستش مانند عصايى بود از آهن كه سر آن كج باشد ، پس مىآمد بر يك طرف روى او و به آنچه در دستش بود مىزد از يك طرف دهانش تا قفايش و آن را قطعه‌قطعه و پاره پاره مىكرد و همچنين بينيش و همچنين چشمش تا قفاى آن ، آن‌گاه مىآمد به طرف ديگر و مىكرد با او آنچه به طرف ديگر كرده بود . و از اين طرف فارغ نمىشد كه طرف ديگر صحيح و به حال اوّل بر مىگشت . پس مىكرد با او آنچه در مرتبهء اوّل كرده بود ، پس گفتم سبحان اللّه اين چيست ؟ ! .\r\nخبر طولانى است و در آخر آن ذكر شده كه آن دو نفر شرح نمودند براى آن حضرت آنچه را كه ديده بودند در آن شب از عجايب ، و اشخاصى كه ايشان را عذاب مىكردند تا آن كه عرض كردند ، امّا آن مردى كه رسيدند نزد او كه قطعه‌قطعه مىكردند دهانش را تا قفايش و بينيش را تا قفا و چشمش را تا قفا ، پس آن مردى است كه صبح از خانه‌اش بيرون مىرود ، پس دروغى مىگويد كه به آفاق مىرسد پس با او چنين كنند تا روز قيامت . « 2 »\r\nو در بعضى از كتب معتبره اين خبر را چنين نقل كرده كه آن حضرت فرمود :\r\nديدم مردى را كه نزد من آمد و گفت : برخيز ، با او برخاستم ، پس ديدم دو مرد را يكى ايستاده و ديگرى نشسته و در دست ايستاده مانند عصايى آهنين بود كه آن را در گوشهء دهان نشسته فرو مىبرد ، تا مىرسيد ميان دو شانهء او آن‌گاه آن را بيرون مىكشيد و به طرف ديگر فرو مىبرد پس چون بيرون مىكشيد طرف ديگر بر\r\n\r\n\r\n","description":"","footnote":"\r\n( 1 ) بحار الأنوار ، ج 71 ، ص 8 ؛ الكافى 2 ، ص 105 ؛ نور الثقلين ، ج 1 ، ص 496 .\r\n( 2 ) نك ايضا : بخارى ، ج 2 ، ص 104 ؛ فتح البارى ، ج 3 ، ص 251 .\r\n","page_name":" 1067 ","page_number":437},
  {"content":"\r\n\r\nمىگشت به حال اوّلى كه داشت پس به آن كه مرا برخيزانيد . گفتم : اين چيست ؟\r\nگفت : اين مرد دروغگو است كه در قبر عذابش كنند تا روز قيامت .\r\nو بالجمله مفاسد و خرابى حال دروغگو بسيار است . « 1 » و شيخ استاد محدّث متبحر ، ثقهء جليل القدر ، آقا حاج ميرزا حسين نورى - طاب ثراه - در لؤلؤ و مرجان خلاصهء مفاسد و آثار دروغ را كه از آيات و اخبار استفاده كرد به رشتهء مختصرى در آورده به جهت سهولت و در نظر داشتن آن و آن مفاسد و آثار را به چهل عدد شمار كرده بدين طريق :\r\n1 - دروغ ، فسق است  فَلا رَفَثَ وَ لا فُسُوقَ  « 2 » و دروغگو فاسق ،  إِنْ جاءَكُمْ فاسِقٌ بِنَبَإٍ  . « 3 »\r\n2 - دروغ ، قول زور و با بت‌پرستى در يك جا ذكر شده ،  فَاجْتَنِبُوا الرِّجْسَ مِنَ الْأَوْثانِ وَ اجْتَنِبُوا قَوْلَ الزُّورِ  . « 4 »\r\n3 - دروغگو ايمان ندارد .  إِنَّما يَفْتَرِي الْكَذِبَ الَّذِينَ لا يُؤْمِنُونَ  . « 5 »\r\n4 - دروغ را اثم مىنامند . « 6 » مانند خمر و قمار .\r\n5 - دروغگو مبغوض خداوند است . « 7 »\r\n6 - روى دروغگو سياه است . « 8 »\r\n7 - دروغ ، از شراب بدتر است . « 9 »\r\n8 - دروغگو بوى دهانش متعفّن و گنديده است .\r\n\r\n\r\n","description":"","footnote":"\r\n( 1 ) لؤلؤ و مرجان ، ص 71 - 72 .\r\n( 2 ) سورهء بقره ، آيهء 197 ، گفتى است كه « رفث » به معنى جماع و « فسوق » به معناى دروغ است .\r\n( 3 ) سورهء حجرات ، آيهء 6 .\r\n( 4 ) سورهء حج ، آيهء 30 .\r\n( 5 ) سورهء نحل ، آيهء 105 .\r\n( 6 ) قال صلّى اللّه عليه و آله و سلّم : الكذب كلمه اثم لا ما نفع به مسلم .\r\n( 7 ) نك : آيه لعان را .\r\n( 8 ) كنز العمال ، ج 3 ، ص 619 .\r\n( 9 ) محدث نورى ( ره ) در لؤلؤ و مرجان ، ص 57 وجوه متعددى براى زيادتى و بدى و زشتى دروغ از شراب آورده است .\r\n","page_name":" 1068 ","page_number":438},
  {"content":"\r\n\r\n9 - ملك از وى دورى كند به اندازهء يك ميل . « 1 »\r\n10 - خداى تعالى او را لعنت كند  أَنَّ لَعْنَتَ اللَّهِ عَلَيْهِ إِنْ كانَ مِنَ الْكاذِبِينَ  ، « 2 »  فَنَجْعَلْ لَعْنَتَ اللَّهِ عَلَى الْكاذِبِينَ  . « 3 »\r\n11 - بوى گند دهان دروغگو به عرش مىرسد .\r\n12 - حملهء عرش دروغگو را لعنت كند . « 4 »\r\n13 - دروغ ، مخرّب ايمان است . « 5 »\r\n14 - دروغ ، مانع چشيدن طعم ايمان است . « 6 »\r\n15 - دروغگو تخم عداوت و كينه در سينه‌ها بكارد .\r\n16 - دروغگو مروّتش از همه خلق كمتر است . « 7 »\r\n17 - به جهت يك دروغ هفتاد هزار ملك دروغگو را لعن كنند . « 8 »\r\n18 - علامت نفاق است . « 9 »\r\n19 - دروغ ، كليد خانه‌اى است كه تمام خبائث در اوست . « 10 »\r\n20 - دروغ فجور ، و دروغگو فاجر است . « 11 »\r\n21 - دروغگو رأيش در مقام مشورت پسنديده نيست .\r\n22 - دروغ ، زشت‌ترين مرض‌هاى نفسانيّه است .\r\n\r\n\r\n","description":"","footnote":"\r\n( 1 ) كنز العمال ، ج 20 ، ص 619 .\r\n( 2 ) سورهء نور ، آيهء 7 .\r\n( 3 ) سورهء آل عمران ، آيهء 61 .\r\n( 4 ) المستدرك ، ج 9 ، ص 86 .\r\n( 5 ) بحار الأنوار ، ج 69 ، ص 247 .\r\n( 6 ) سفينة البحار ، ج 2 ، ص 473 .\r\n( 7 ) بحار الأنوار ، ج 69 ، 259 .\r\n( 8 ) المستدرك ، ج 9 ، ص 86 .\r\n( 9 ) كنز العمال ، ج 3 ، ص 621 و المستدرك ، ج 9 ، ص 85 .\r\n( 10 ) جامع السعادات ، ج 1 ، ص 233 .\r\n( 11 ) جامع احاديث الشيعة ، ج 3 ، ص 568 .\r\n","page_name":" 1069 ","page_number":439},
  {"content":"\r\n\r\n23 - دروغ ، انگشت پيچ شيطان است . « 1 »\r\n24 - دروغ ، بدترين رياها است . « 2 »\r\n25 - دروغ ، مورث فقر است .\r\n26 - دروغ ، محسوب از خباثت است . « 3 »\r\n27 - دروغ ، فراموشى آورد . « 4 »\r\n28 - دروغ ، درى است از درهاى نفاق .\r\n29 - دروغگو به عذابى مخصوص در قبر معذّب باشد . « 5 »\r\n30 - دروغ ، محروم كند دروغگو را از نماز شب پس محروم شود از روزى . « 6 »\r\n31 - دروغ ، سبب خذلان الهى است . « 7 »\r\n32 - دروغ ، سبب گرفتن صورت انسانى است از دروغگو .\r\n33 - دروغ ، بزرگ‌ترين خباثت است .\r\n34 - دروغ ، از كبائر است . « 8 »\r\n35 - دروغ ، از ايمان دور و مجانب او است . « 9 »\r\n36 - دروغگو از بزرگ‌ترين گناهكاران است . « 10 »\r\n37 - دروغ ، هلاك كند صاحبش را . « 11 »\r\n\r\n\r\n","description":"","footnote":"\r\n( 1 ) آفات اللسان غزالى ، ص 168 .\r\n( 2 ) وسائل الشيعة ، ج 5 ، ص 574 .\r\n( 3 ) المستدرك ، ج 9 ، ص 85 .\r\n( 4 ) الكافى ، ج 2 ، ص 255 .\r\n( 5 ) بخارى ، ج 2 ، ص 104 .\r\n( 6 ) علل الشرائع ، ص 362 .\r\n( 7 ) غرر الحكم ، ج 2 ، ص 876 .\r\n( 8 ) الكافى ، ج 2 ، ص 254 .\r\n( 9 ) المستدرك ، ج 9 ، ص 83 .\r\n( 10 ) المستدرك ، ج 9 ، ص 85 .\r\n( 11 ) المستدرك ، ج 9 ، ص 88 .\r\n","page_name":" 1070 ","page_number":440},
  {"content":"\r\n\r\n38 - دروغ ، حسن و طراوت و بهاء را از صاحبش مىبرد .\r\n39 - دروغگو قابل برادرى كردن كسى با او نيست و از برادرى و مصاحبت با او نهى نموده‌اند .\r\n40 - خداى تعالى او را هدايت نكند و راه حقّ را به او نشان ندهد  إِنَّ اللَّهَ لا يَهْدِي مَنْ هُوَ كاذِبٌ كَفَّارٌ  . « 1 » انتهى .\r\nو چون مفاسد دروغ را دانستى پس بدان جمله‌اى از فحول فقها ، مطلق كذب را از گناهان كبيره شمرده‌اند چه مفسده بر او مترتّب بشود و چه نشود . اين است حال كذب بىمفسده ، و اگر مفسده بر او مترتّب شود خصوصا اگر دينى باشد و سبب ضعف عقيدهء مسلمانى ، يا افترايى به امامى ، يا توهين قدر اهل بيت عليهم السّلام شود ، البته صد مرتبه بدتر و گناهش بيشتر است و اگر كذب بر خدا و رسول صلّى اللّه عليه و آله و سلّم و ائمّه عليهم السّلام باشد كه حالش معلوم است مبطل روزه و موجب كفّاره است .\r\nو در عقاب الأعمال از رسول خدا صلّى اللّه عليه و آله و سلّم روايت كرده كه فرموده :\r\nمن قال علىّ ما لم اقل فليتبوّأ مقعده من النّار . « 2 »\r\nو اطلاق اين خبر مقتضى آن است كه اگر يك كلمه هم باشد و مفيد فايده نشود و مفسده بر او مترتّب نگردد هم موجب دخول در آتش است .\r\nو از اين جهت از مرحوم فقيه زاهد ورع جناب حاجّ ملا محمّد ابراهيم كلباسى - طاب ثراه - نقل شده چنانچه در شفاء الصّدور « 3 » است كه وقتى يكى از فضلاى با ديانت اهل منبر در محضر آن جناب گفت در ذيل قصّه‌اى كه سيّد الشّهداء عليه السّلام فرمود : يا زينب ! يا زينب ، آن فقيه ورع ، بىمحابا در ملأ عامّ به آواز بلند فرمود :\r\nخدا دهنت را بشكند ، امام دو دفعه يا زينب نفرمود ، بلكه يك‌دفعه فرمود !\r\n\r\n\r\n","description":"","footnote":"\r\n( 1 ) سورهء زمر ، آيهء 13 .\r\n( 2 ) بحار الأنوار ، ج 2 ، ص 117 به نقل از عقاب الاعمال .\r\n( 3 ) اثر ارجمند آيت اللّه حاج ميرزا ابو الفضل كلانتر تهرانى كه در سال 1310 ه - چاپ شده و اخيرا دو تن از فضلا جداگانه آن را تحقيق و مجددا منتشر كرده‌اند .\r\n","page_name":" 1071 ","page_number":441},
  {"content":"\r\n\r\nاينك سلسلهء جليلهء اهل منبر حال خود را در اين باب ملاحظه كنند و از مفاسد كذب فى الجمله آگاه شوند و مطالب دروغ و روايات مجعوله را ترك كنند ، بلكه نقل نكنند هر چه ديده يا شنيده‌اند ، و اقتصار كنند بر مطالبى كه ناقل آن ثقه باشد .\r\nسيّد ابن طاووس در كشف المحجّه از رسائل كلينى نقل كرده كه آن بزرگوار به سند خود روايت كرده از حضرت باقر عليه السّلام ، و از جمله فقرات آن اين است .\r\nو لا تحدّث الّا عن ثقة ، فتكون كذّابا و الكذب ذلّ . « 1 »\r\nيعنى : حديث مكن مگر از شخص ثقه و گرنه دروغگوى خواهى بود ، و دروغ ذلّت است ، يعنى سبب ذلّت و خوارى است .\r\nو در نهج البلاغه است كه حضرت امير المؤمنين عليه السّلام در طىّ مكتوب خود به حارث همدانى نوشته :\r\nو لا تحدّث النّاس بكلّ ما سمعت فكفى بذلك كذبا . « 2 »\r\nيعنى : نقل مكن از براى مردم هر چه را كه شنيدى كه همين بىمبالاتى در نقل كافى است براى دروغگويى .\r\nو هم از حضرت صادق عليه السّلام مروى است كه در ذيل خبرى فرمود : آيا نشنيدى كه كفايت مىكند در دروغگويى مرد آن كه نقل كند آنچه را كه شنيده ؟\r\nعلامهء مجلسى ( ره ) در بيان اين خبر فرموده كه دلالت مىكند بر اين كه سزاوار نيست نقل كلام كسى كه اطمينان به نقل او نيست . و به اين مضامين روايات بسيار است و بايد دانست هم چنان كه دروغ گفتن مذموم و منهى است ، گوش دادن به اخبار كاذبه و حكايات و قصص دروغ نيز مذموم است . حقّ تعالى در مذمّت يهودان و بيان صفات خبيثهء ايشان مىفرمايد :\r\n سَمَّاعُونَ لِلْكَذِبِ سَمَّاعُونَ لِقَوْمٍ آخَرِينَ  . « 3 »\r\n\r\n\r\n","description":"","footnote":"\r\n( 1 ) كشف المحجّه ، ص 172 .\r\n( 2 ) نهج البلاغه ، نامه شماره 69 .\r\n( 3 ) سورهء مائده ، آيهء 41 .\r\n","page_name":" 1072 ","page_number":442},
  {"content":"\r\n\r\nو به فاصلهء يك آيه باز اهتمام نموده و فرموده :\r\n سَمَّاعُونَ لِلْكَذِبِ أَكَّالُونَ لِلسُّحْتِ  . « 1 »\r\nو در اين دو آيه كريمه تهديد بليغى است بر شنيدن دروغ مطلقا ، و نيز فرموده :\r\n وَ اجْتَنِبُوا قَوْلَ الزُّورِ  . « 2 »\r\nاز قول زور اجتناب كنيد . و قول زور به دروغ نيز تفسير شده . و اجتناب متحقّق نخواهد شد مگر به دورى كردن از دروغ به همه جهت ، چه به گفتن باشد ، يا به نوشتن ، يا گوش دادن و نحو آن و بنابر آنكه زور دروغ باشد به آيهء مباركهء  وَ الَّذِينَ لا يَشْهَدُونَ الزُّورَ  « 3 » نيز توان استشهاد كرد .\r\nو نيز حقّ تعالى از جملهء نعمت‌هاى بهشت نشنيدن سخن لغو و پوچ و گوش نكردن كلام دروغ را قرار داده ، پس به قاعدهء مقابله معلوم مىشود كه شنيدن كلام دروغ عذابى است و خاصّهء دوزخيان است .\r\nو شيخ صدوق ( ره ) در كتاب عقايد روايت كرده كه از حضرت صادق عليه السّلام پرسيدند از قصّه‌خوانان كه آيا گوش دادن به ايشان حلال است ؟\r\nحضرت فرمود : حلال نيست ، و فرمود : هر كس گوش دهد به كلام سخن گويى ، پس به تحقيق كه او را پرستيده ، پس اگر از جانب خداى تعالى سخن گويد ، يعنى سخن راست و حقّ گويد ، آن گوش‌كننده خدا را پرستيده ، و اگر از طرف ابليس سخن گويد ، يعنى سخنان دروغ و باطل پس آن گوش‌كننده ابليس را پرستيده .\r\nو هم در آن كتاب مروى است كه از آن حضرت پرسيدند از كريمهء :  يَتَّبِعُهُمُ الْغاوُونَ  « 4 » فرمود : هم القصّاص ايشان قصّه‌خوانانند . « 5 »\r\n\r\n\r\n","description":"","footnote":"\r\n( 1 ) سورهء مائده ، آيهء 41 .\r\n( 2 ) سورهء حج ، آيهء 30 .\r\n( 3 ) سورهء فرقان ، آيهء 72 .\r\n( 4 ) سورهء شعراء ، آيهء 224 .\r\n( 5 ) وسائل الشيعة ، ج 12 ، ص 111 ، به نقل از الاعتقادات .\r\n","page_name":" 1073 ","page_number":443},
  {"content":"\r\n\r\nو در تفسير آيهء كريمهء :  وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ  . « 6 »\r\nو از حضرت باقر عليه السّلام مروى است كه فرمودند : از جملهء آن‌ها است قصّه‌خوانان ، يعنى آن‌ها نيز از كسانىاند كه بايد از مجالسشان اعراض كرد ، و سخنانشان را گوش نكرد . « 7 »\r\nو كلام در اين مقام طويل الذيل است و اين مختصر گنجايش بسط ندارد .\r\n\r\nو امّا غناء :\r\nپس شكّى نيست در حرمت و مذمّت گوش كردن آن مطلقا ، چه در مصيبت و مرثيه‌خوانى حضرت سيّد الشّهداء عليه السّلام باشد ، يا غير آن . و شايسته است كه ما در اين مقام اكتفا كنيم به آنچه كه صاحب شفاء الصّدور فى شرح زيارت عاشور نقل كرده فرموده : « اجماع علماى اماميّه بر حرمت غناء است . فى الجمله ، و در كافى است ( و سند به محمّد بن مسلم مىرسد ) كه حضرت صادق عليه السّلام فرمود كه :\r\nغناء ، خداى تعالى وعدهء آتش بر او كرده ، و اين آيهء مباركه تلاوت فرمود :\r\n وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ  . « 8 »\r\nخلاصهء معنى آن كه بعضى مردم لهو حديث را مىخرند و طالبند تا مردم را از راه حقّ بدون علم گمراه كنند و راه خدا را استهزاء مىكنند . اين چنين مردم براى ايشان در آخرت عذابى است خواركننده . « 9 »\r\nو در اينجا لهو الحديث را به غنا تفسير فرموده‌اند . و اين معنى فى الجمله در اخبار اهل البيت عليهم السّلام ممكن است دعوى تواتر او شود . و در بعضى اخبار « قول زور » تفسير به او شده .\r\n\r\n\r\n","description":"","footnote":"\r\n( 6 ) سورهء انعام ، آيهء 68 .\r\n( 7 ) تفسير عياشى ، ج 1 ؛ سورهء انعام ، آيهء 31 .\r\n( 8 ) سورهء لقمان ، آيهء 6 .\r\n( 9 ) الكافى ، ج 6 ، ص 431 .\r\n","page_name":" 1074 ","page_number":444},
  {"content":"\r\n\r\nو حقيقت غنا همان صوت لهوى است ، خواه با ترجيع باشد ، يا از تقطيع صوت و موزون كردن او حاصل شود ، چنانچه در لحن مشهور به « تصنيف » و نوحه‌هاى موازن او مشهود مىشود .\r\nو تصريح كرده به اين تعميم شيخ افقه اكبر ، شيخ جعفر « 1 » در شرح قواعد و فرقى نيست بنابر مشهور بين مرثيهء سيّد الشّهداء عليه السّلام و غير او در حرمت . و شرط نيست خوبى صوت بلكه ميزان آن صوتى است كه اهل فسوق به او در حال طرب تلهّى مىكنند و در عرف او را خوانندگى گويند ، هر چند بخواند و به هر وجه بخواند همه حرام و موجب دخول جهنّم است ، و اگر نشر فضايل مستحبّ است ، دروغ و غنا حرام و باطلند .\r\nو مناسب است در اينجا نقل كلام شيخ اجلّ اعظم ، استاد من تأخّر و تقدّم ، حجة الفرقة النّاجية ، علامة الملّة الزّاكية ، شيخنا الأستاد الاكبر « 2 » - نوّر اللّه ضريحه المطهّر - در مكاسب در ردّ كسى كه گمان كرده كه غنا در مراثى موجب مزيد بكاء و تفجّع است ، كه مىفرمايد :\r\n« اعانت غناء بر بكاء و تفجّع ممنوع است ، چه دانستى كه غنا صوت لهوى است و لهو را با بكاء و تفجّع مناسبتى نيست ، بلكه بنابر ظاهر تعريف مشهور كه او را ترجيع مطرب دانسته‌اند همچنين است ، چه طرب مطلق اختلاف حالت است ، و طربى كه حاصل مىشود از او اگر سرور باشد منافى تفجّع است نه معين بر او ، و اگر حزن باشد به جهت آن است كه در نفوس حيوانيّه از فقد مشتهيات نفسانيّه مركوز است نه به جهت آنچه به سادات زمان و عترت خاتم پيغمبران رسيده ، بر فرض كه اعانت كند توقّف مستحبى يا مباحى بر امرى دليل بر اباحهء او نيست ، بلكه لا بدّ بايد ملاحظهء دليل حرمت كرد اگر بود بسيار خوب و الّا به حكم اصل ، محكوم به اباحه خواهد شد .\r\n\r\n\r\n","description":"","footnote":"\r\n( 1 ) مراد شيخ جعفر كاشف الغطاء ( م 1228 ق ) است .\r\n( 2 ) مراد آيت اللّه شيخ مرتضى انصارى ( م 1281 ق ) است .\r\n","page_name":" 1075 ","page_number":445},
  {"content":"\r\n\r\nبه هر صورت جايز نيست تمسّك در اباحه به اين كه مقدّمهء امر غير حرام است .\r\nو آنچه از كلام او ظاهر مىشود كه فرموده در مراثى طرب نيست ، نظر به مثل مراثى متعارفه نزد اهل ديانت است كه مقصود ايشان از مرثيه جز تفجّع نيست . و گويا حادث نشده بوده در عصر او مراثى آن چنانى كه اكتفا مىكنند اهل لهو و خوش‌گذران‌ها از مردان و زنان به آن مراثى از حضور مجالس لهو و ضرب اعواد و اوتار و تغنّى به قصب و مزمار ، چنانچه شايع است در زمان ما ، و چنانچه خبر داده پيغمبر صلّى اللّه عليه و آله و سلّم به نظير او در آنجا كه فرمود :\r\nيتّخذون القرآن مزامير . « 1 »\r\nچنانچه زيارت حضرت سيّد الشّهداء عليه السّلام ، سفرش از اسفار لهو و نزهت شده براى كثيرى از مترفين .\r\nو همانا پيغمبر صلّى اللّه عليه و آله و سلّم خبر داده به نظير او در سفر حجّ و فرموده : اغنياى امّت من براى نزهت حجّ مىكنند ، و اوساط براى تجارت ، و فقرا براى سمعه . و گويا كلام آن حضرت مثل كتاب عزيز است كه وارد است در موردى و جارى است در نظير او » .\r\nتا اينجا است ترجمهء عبارت مكاسب شيخ قدّس اللّه نفسه و روّح رمسه . « 2 »\r\nو چون عموم اهل اين ملّت ، از عالم و عامى كلام اين پيشواى مقدّم و قدوهء معظم را جارى مجراى نصوص مىدانند خوب است ، تأمّل كرده دستور العمل سلوك و سرمشق رفتار خود كنند ، و از اين قرار قدمى تخطّى روا ندارند .\r\nو از اعظم مصائب اسلام كه مؤمن غيور اگر از شدّت اين مصيبت جان بدهد ملوم نيست ، اين است كه مردم لهو طلب و هواپرست اسماء اهل بيت طهارت عليهم السّلام را كه خدايشان در قرآن به كرامت و بزرگى ستوده ، مثل زينب عليها السّلام و سكينه عليها السّلام در آلات لهو و لعب مىبرند ، و براى اسماء گروهى كه در اغانى و مثالث و مثانى بايد برده شود ، مثل ليلى و سلمى برده تكرار مىنمايند ، و تذكّر مصائب آن رسول را به\r\n\r\n\r\n","description":"","footnote":"\r\n( 1 ) عيون الاخبار ، ج 2 ، ص 42 ؛ بحار الأنوار ، ج 89 ، ص 194 ، ط بيروت ؛ وسائل ، ج 12 ، ص 230 .\r\n( 2 ) مكاسب ، باب الغناء .\r\n","page_name":" 1076 ","page_number":446},
  {"content":"\r\n\r\nسيرت بنى اميّه و بنى مروان مايهء عيش و تنعّم و وسيلهء تغنّى و ترنّم مىكنند . و اگر كسى تأمّل كند اين كار از حدّ فسق گذشته سر از گريبان كفر و الحاد در مىآورد ، نعوذ باللّه من الخذلان و غلبة الهوى و مكيدة الشّيطان » . انتهى . « 1 »\r\nو در مقدّمهء كتاب اربعين الحسينيّه « 2 » نصيحت بالغه ، و موعظت جامعه ذكر شده كه ايرادش در اينجا مناسب است فرموده :\r\nلازم است كه متديّنين از مذهب اثنىعشريّه آگاه شوند كه در عصر ما شعارى در مذهب شيعه شايع‌تر از مراسم تعزيه‌دارى و گريستن بر مصائب سيّد مظلومين عليه السّلام نيست ، بلكه اكثر آثار و سنن و آداب شرعيّه مهجور شده جز توسّل به حضرت سيّد الشّهداء عليه السّلام كه مايهء اميدوارى شيعه است روز به روز در ترقّى و كمال است .\r\n\r\n[ انتقاد از مقتل‌نويسان 
  ]\r\nپس شايسته باشد كه حدود اين عمل به طورى مضبوط شود كه مطابق قواعد شرع اقدس باشد و مورد طعن و اعتراض مذاهب خارجه نباشد . و چون در اين زمان معاشرت و مخالطت « 3 » كامله است ميان اهالى اين مذهب با مذاهب ديگر و واقعهء كربلا و ابتلاى حضرت سيّد الشّهداء عليه السّلام در اكثر تواريخ ملل مذكور و مضبوط است ، شايسته باشد كه در مجامع تعزيه‌دارى از امور مبتدعه و منهيّات شريعت مقدّسه احتراز تمام نمايند ، مانند نواختن سازها و خوانندگىهاى طرب‌آميز ، و بسا باشد كه مجالس لهو و لعب به پرداختگى بعض از مجامع تعزيه‌دارى نباشد ! .\r\nو در حديثى حال اين گونه مردم بيان شده كه گفته‌اند : يطلبون الدّنيا باعمال الآخرة . « 4 »\r\n\r\n\r\n","description":"","footnote":"\r\n( 1 ) شفاء الصدور ، ج 2 ، ص 306 - 309 .\r\n( 2 ) اثر استاد مؤلّف آيت اللّه ميرزا محمّد ارباب قمى ( ره ) است .\r\n( 3 ) آميزش بىكم‌وكاست .\r\n( 4 ) يعنى با كار آخرتى دنيا را مىجويند .\r\n","page_name":" 1077 ","page_number":447},
  {"content":"\r\n\r\nو اين حركات موجب محرومى از ثواب‌هاى عظيمه خواهد شد ، و شيطان را عداوت تمامى به انواع انسان است ، پس هر عملى كه نفعش بيشتر باشد ؛ توجّه شيطان به افساد آن عمل زياده خواهد شد ، مانند توسّل به حضرت سيّد الشّهداء عليه السّلام كه به حسب ضرورت دين و اخبار ائمّهء طاهرين عليهم السّلام موجب رستگارى و نجات دنيا و آخرت است .\r\nو هر عمل كه موجب فوايد دنيويّه شود ؛ نااهلان توجّهى تامّ و هجومى عامّ در آن عمل خواهند نمود ، مانند ذكر مصائب كه يكى از وسايل معتبرهء معاش شده ، و جهت عبادت كمتر ملحوظ شود تا رفته رفته كار به جايى رسيده كه در مجامع علماى مذهب اكاذيب صريحه ذكر مىشود و نهى از اين منكر ميسّر نيست ، و جمله‌اى از ذاكرين مصائب ، باك از اختراع وقايع مبكيه « 1 » ندارند .\r\nبسا باشد كه اختراع سخنى كند و خود را مشمول حديث : من ابكى فله الجنّة « 2 » مىداند ، و به طول زمان همان حرف دروغ ، شيوعى در تأليفات جديده پيدا كند . و هرگاه محدّث مطلع امين ، منع از آن اكاذيب نمايد نسبت به كتابى مطبوع يا به كلامى مسموع دهد يا تمسّك به قاعده تسامح در ادلّهء سنن نمايد . و دست آويز نقل‌هاى ضعيفه قرار دهد ، موجب ملامت و توبيخ ملل خارجه خواهد شد ، مانند جمله‌اى از وقايع معروفه كه در كتب جديده مضبوط و نزد اهل علم و حديث عين و اثرى از آن وقايع نيست . مانند عروسى قاسم در كربلا كه در كتاب روضة الشّهداء تألف فاضل كاشفى نقل شده . « 3 »\r\nو شيخ طريحى - كه از اجلّهء علماء و معتمدين است - از او نقل نموده ، ولى در كتاب منتخب ، مسامحات بسيارى نموده كه بر اهل بصيرت و اطلاع پوشيده نيست . انتهى . « 4 »\r\n\r\n\r\n","description":"","footnote":"\r\n( 1 ) داستانهاى گريه آور .\r\n( 2 ) كامل الزيارات ، باب 33 ، ح 1 و 2 و 3 و 4 و 5 ص 208 به بعد .\r\n( 3 ) روضة الشهداء ، ص 321 و 346 .\r\n( 4 ) اربعين الحسينية ، ص 8 و 164 .\r\n","page_name":" 1078 ","page_number":448},
  {"content":"\r\n\r\n\r\nنصح و تحذير\r\nچه قدر شايسته و لازم است سلسلهء جليلهء اهل منبر و ذاكرين مصيبت سيّد مظلومان را كه دامن همّت بر كمر زدند و علم تعظيم شعائر اللّه را بر دوش كشيدند و براى تنظيم اين مشعر عظيم ، نفوس خويش را مبذول داشتند ، ملتفت باشند كه اين عبادت مانند ساير عبادات است ، و اين عمل آن‌گاه عبادت شود كه در هنگام به جاى آوردن جز رضاى خداوند و خشنودى رسول خدا و ائمّهء هدى - صلوات اللّه عليهم اجمعين - ، غرض و مقصدى در نظر نباشد ، و از مفاسدى كه بر اين كار بزرگ طارى و سارى شده در حذر باشند كه مبادا ( العياذ باللّه ) اقدام كند در اين عبادت عظيم براى تحصيل مال يا جاه ، يا مبتلا شود به دروغ گفتن و افترا بستن بر خداى تعالى و بر حجج طاهره و علماى اعلام .\r\nو غنا خواندن و اطفال امارد را با الحان فسوق پيش از خود به خوانندگى واداشتن ، و بىاذن بلكه با نهى صريح به خانهء مردم در آمدن و بر منبر بالا رفتن ، و آزردن حاضرين در نكردن گريه به كلمات بليغه ، و ترويج باطل در وقت دعا و قبل از آن ، و مدح كسانى كه مستحقّ مدح نيستند . و اهانت به بزرگان دين و افشا اسرار آل محمّد عليهم السّلام ، و برانگيختن فتنه ، و اعانت ظلمه ، و مغرور كردن مجرمين ، و متجرّى نمودن فاسقين ، و كوچك نمودن معاصى را در نظر و خلط كردن حديثى به حديث ديگر به طور تدليس ، و تفسير آيات شريفه را به آراء كاسده و نقل اخبار به معانى باطلهء فاسده .\r\nو فتوا دادن با نداشتن اهليّت آن ، چه به حقّ يا به خلاف آن ، و تنقيص انبياى عظام و اوصياى كرام عليهم السّلام به جهت بزرگ كردن و بلند نمودن مقامات ائمّه عليهم السّلام ، و متوسّل شدن براى زينت دادن كلام ، و رونق گرفتن مجلس به سخنان كفره و حكايات مضحكه و اشعار فجره و فسقه در مطالب منكره ، و تصحيح كردن اشعار دروغ مراثى را به عنوان زبان حال ، و ذكر كردن شبهات در مسائل اصول دين بىبيان\r\n\r\n","description":"","footnote":"","page_name":" 1079 ","page_number":449},
  {"content":"\r\n\r\nرفع آن يا نداشتن قوّهء آن . و خراب كردن پايهء اصول دين ضعفاى مسلمين ، و ذكر آنچه منافى عصمت و طهارت اهل بيت نبوّت عليهم السّلام است ، و طول دادن سخن به جهت اغراض كثيرهء فاسده ، و محروم نمودن حاضرين از اوقات فضيلت نماز ، و امثال اين مفاسد كه لا تعدّ و لا تحصى است .\r\nو نيز در حذر باشد كه مبادا ( العياذ باللّه ) داخل شود در زمرهء آنان كه مقدّمات وعظ را پيش گرفته و گاهى خطب بليغهء امير المؤمنين عليه السّلام و مواعظ شافيه و رفتار و كردار آن حضرت را ذكر كنند و مردم را از محنت دنيا و آفات و مهلكات آن بترسانند ، و بر بغض دنيا و زهد در آن ترغيب و تحريص نمايند و به حالت پيشوايان دين و خواصّ اصحاب و علماى راشدين استشهاد كنند . و گاهى از احوال نفس و صفات آن از خوف و رجاء و توكّل و رضاء ، و از رذايل خبيثه و صفات قبيحه و غيرها سخن گويند ، و محفوظات خود را از كتاب غزالى و غيره در نهايت فصاحت و بلاغت بىتوقّف و لكنت بيان كنند ، و آيات و اخبار مناسب با اين مقام را مرتّب و منظّم با سخنان پرداخته و كلماتى كه در آن سجع و قافيه به هم انداخته ذكر نمايند ، و بيچاره چنان پندارد كه به گفتن آن‌ها نيز خود متّصف است ، و حال آن كه در آن صفات از پايهء ادنى عامى ترقّى ننموده است .\r\nو چنان شيفتهء جيفهء دنيا و آلوده به خباثت رذايل است كه اگر صاحب مجلس در وقت دخول يا خروج او غفلت كند و به لوازم تكريم و توقير او كه متوقّع است عمل نكند ، يا او را خاتم آن مجلس قرار ندهد ، درهم و برهم شود و گله و ايراد نمايد و فضّاحى كند ، و با اين حالت خود را از اهل اللّه و اهل آخرت و داخل در زمرهء چاكرين حضرت سيّد الشّهداء عليه السّلام و روحى فداه پندارد ، و گمان كند كه به جهت مقدارى از محفوظات منبريّه از همه رذايل و خباثات عارى و برى است ، و اخلاق رذيله در عوام النّاس و مستمعين مجلس است ! و بر داناى بصير و متجسّس عيوب نفس مكشوف است كه چنين كس حالش حال چراغ است كه خويشتن را مىسوزد و ديگران را مىفروزد و داخل شود در\r\n\r\n","description":"","footnote":"","page_name":" 1080 ","page_number":450},
  {"content":"\r\n\r\nزمرهء غاوين در كريمهء :  فَكُبْكِبُوا فِيها هُمْ وَ الْغاوُونَ  « 1 » و مشمول آيهء شريفهء :  أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّهِ  « 2 » و آيهء مباركهء :  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ  « 3 » و كريمهء :  لِمَ تَقُولُونَ ما لا تَفْعَلُونَ  « 4 » و غيرها مىباشد .\r\nو لقد اجاد الحافظ الشّيرازى :\r\n واعظان كاين جلوه در محراب و منبر مىكنند * چون به خلوت مىروند آن كار ديگر مىكنند\r\nمشكلى دارم ز دانشمند مجلس بازپرس * توبه فرمايان چرا خود توبه كمتر مىكنند\r\nگوئيا باور نمىدارند روز داورى * كاين همه قلب « 5 » و دغل در كار داور مىكنند « 6 » \r\nقال اللّه تعالى :   قُلْ هَلْ نُنَبِّئُكُمْ بِالْأَخْسَرِينَ أَعْمالًا ، الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً   . « 7 »\r\nاين مطالب كه مذكور شد تكاليف اهل منبر و نحو ايشان بود .\r\n\r\n[ تكليف مستمعان و بانيان مجالس 
  ]\r\nامّا تكليف ديگران كه از او بهره‌مند شوند و به فيوضات بىحدّ و احصا رسند . « 8 »\r\nچه صاحب مجلس و چه غير او از حاضرين و مستمعين ، اعانت و رعايت و توقير و\r\n\r\n\r\n","description":"","footnote":"\r\n( 1 ) سورهء شعراء ، آيهء 94 .\r\n( 2 ) سورهء زمر ، آيهء 56 .\r\n( 3 ) سورهء بقره ، آيهء 44 .\r\n( 4 ) سورهء صف ، آيهء 3 .\r\n( 5 ) غش . خ . ل\r\n( 6 ) ديوان حافظ ، به اهتمام محمّد قزوينى و دكتر قاسم غنى ، كتابخانهء زوار ، ص 135 .\r\n( 7 ) سورهء كهف ، آيهء 102 - 104 .\r\n( 8 ) مقايسه كنيد لؤلؤ و مرجان چاپ فراهانى ، ص 43 به بعد .\r\n","page_name":" 1081 ","page_number":451},
  {"content":"\r\n\r\nاكرام و احسان و انعام است به او به مال و زبان و ساير جوارح به قدر آنچه از قوّه برآيد و از عهده تواند در آيد ، و آنچه با او كنند هرگز وفا به حقّى كه در اين عمل بر ايشان پيدا كرده نخواهد كرد چه آنچه با او كنند و به او دهند از متاع دنيا تمام به يك تار جامهء بهشتى كه هزارها از آن به توسّط آن روضه‌خوان به آن‌ها رسيده مقابلى نخواهد كرد ، پس هر چه دهند كم دادند و هر چه كنند كم كردند ، چنانچه سيرت مرضيّهء ائمهء طاهرين عليهم السّلام چنين بوده با اين طايفه و امثال ايشان .\r\nلختى رجوع به احاديث و آثار كن ببين حضرت امام زين العابدين عليه السّلام چگونه عطاها فرمود به فرزدق شاعر پس از آن كه قصيدهء معروفه را خواند . « 1 »\r\nو ملاحظه كن عطاى حضرت صادق عليه السّلام را به اشجع سلمى پس از آن كه به عيادت آن حضرت آمد و دو بيت خواند : البسك اللّه منه عافية الخ . نزد حضرت چهار صد درهم بود به وى عطا فرمود ، اشجع شكركنان گرفت و برفت ، حضرت او را طلبيد و انگشترى به او عطا كرد كه ده هزار درهم قيمت داشت . « 2 »\r\n\r\n[ عطاى حضرت امام رضا عليه السّلام نسبت به دعبل خزاعى 
  ]\r\nو قضيّهء عطاى حضرت امام رضا عليه السّلام نسبت به دعبل خزاعى از پول زياد و جبّه ، و به روايتى انگشتر عقيقى و پيراهن خز سبزى كه هزار شب در هر شبى هزار ركعت نماز در آن خوانده بود و هزار ختم قرآن در آن نموده معروف است .\r\nو از غرر و درر سيّد « 3 » نقل شده كه : دعبل بن على ، و ابراهيم بن العبّاس كه با يكديگر صديق و دوست بودند خدمت حضرت ثامن الأئمّه عليه السّلام رسيدند بعد از آن كه وليعهد شده بود پس دعبل خواند :\r\n مدارس آيات خلت من تلاوة * و منزل وحى مقفر العرصات \r\nو ابراهيم خوانده قصيده‌اى كه اوّل آن اين است :\r\n ازالت عزاء القلب بعد التّجلّد * مصارع اولاد النّبىّ محمّد ص \r\n\r\n\r\n","description":"","footnote":"\r\n( 1 ) لؤلؤ و مرجان ، ص 45 .\r\n( 2 ) همان ، ص 45 و امالى طوسى ، مجلس 10 .\r\n( 3 ) مراد سيد مرتضى علم الهدى ( م 436 ه . ) است .\r\n","page_name":" 1082 ","page_number":452},
  {"content":"\r\n\r\nپس حضرت به آن دو نفر بيست هزار درهم بخشيد ، از آن دراهم كه اسم مباركش را مأمون بر آن‌ها سكّه زده بود . پس دعبل نصف خود را به قم آورد و اهل قم هر درهمى از آن‌ها را به ده دراهم خريدند ، پس حصّهء دراهم دعبل صد هزار درهم شد . و امّا ابراهيم آن‌ها را نگاه داشت تا وفات يافت . « 1 »\r\n\r\n[ عطاى حضرت امام حسين عليه السّلام نسبت به آن كه سورهء حمد تعليم يكى از پسرانش نمود 
  ]\r\nو حضرت سيّد الشّهداء عليه السّلام به آن كه سورهء حمد تعليم يكى از پسرانش نمود هزار اشرفى و هزار جامه عطا كرد ، و دهانش را پر از مرواريد كرد و مىفرمود : كجا وفا كند اين عطاى من به عطاى او ؟ ! « 2 » و در فصل مكارم اخلاق آن حضرت گذشت « 3 » كه چهار هزار درهم عطا فرمود به آن عربى كه خواند از براى او :\r\n لن يخب الآن من رجاك و من * حرّك من دون بابك الحلقة \r\nو با اين همه عطا از او شرم كرد و عذر خواست و فرمود : خذها فانّى اليك معتذر . « 4 »\r\n\r\n[ عطاى حضرت موسى بن جعفر عليهما السّلام در روز عيد نوروز 
  ]\r\nو در حال حضرت موسى بن جعفر عليهما السّلام بيايد ان شاء اللّه كه در روز عيد نوروز ، آن حضرت به امر منصور در جاى او نشست و مردم ديدن آن جناب آمدند و به اندازهء وسع خود هر يك هديّه و تحفه آوردند ، و آخر همه پير مردى فقير آمد و عرض كرد : من هديّه‌اى ندارم جز سه شعر كه جدّم در مرثيهء جدّت حضرت حسين عليه السّلام گفته پس آن سه شعر را خواند .\r\nحضرت فرمود : قبول كردم هديّهء تو را بنشين . آن مرد نشست . حضرت فرستاد نزد منصور كه اين مال‌هايى كه به عنوان هديّه و تحفه آوردند چه بايد كرد ؟\r\nمنصور تمام آن‌ها را به آن حضرت بخشيد . حضرت هم تمام را به آن پير مردى\r\n\r\n\r\n","description":"","footnote":"\r\n( 1 ) لؤلؤ و مرجان ، ص 47 به نقل از غرر و درر و الغدير ، ج 2 ، ص 350 در باب تائيهء دعبل .\r\n( 2 ) بحار الانوار ، ج 44 ، ص 191 ؛ سفينة البحار ، ج 1 ، ص 609 ؛ لؤلؤ و مرجان ، ص 45 ؛ اعيان الشيعة ، ج 1 ، ص 579 .\r\n( 3 ) در ص 670 .\r\n( 4 ) بحار الانوار ، ج 44 ، ص 190 ؛ مناقب ابن شهر آشوب ، ج 4 ، ص 65 .\r\n","page_name":" 1083 ","page_number":453},
  {"content":"\r\n\r\nكه مرثيه خواند بخشيد ! . « 1 »\r\n\r\n[ عطاى امام باقر عليه السلام به كميت 
  ]\r\nو مورّخ امين ، مسعودى رحمه اللّه در مروج الذّهب در بيان سبب عصبيّت بين نزاريّه و يمانيّه كه مقدّمهء سلطنت عبّاسيّين و هلاكت مروانيّين شده ، نقل كرده كه چون كميت قصيدهء هاشميات را گفت به بصره آمد و نزد فرزدق رفت و آن اشعار را كه اوّل آن اين بيت است :\r\n طربت و ما شوقا الى البيض اطرب * و لا لعبا منّى ، و ذو الشّيب يلعب ؟ \r\nبر فرزدق خواند ، فرزدق او را تصديق و تحسين كرد و امر كرد كه او را به اشاعهء آن ، پس كميت به مدينه رفت و شبى خدمت حضرت باقر عليه السّلام شرف‌ياب شد و اشعار خود را براى آن جناب خواند ، و چون قصيدهء ميميّه را شروع كرد و به اين شعر رسيد :\r\n و قتيل بالطّف غودر منهم * بين غوغاء امّة و طغام \r\nآن حضرت گريست و فرمود : اى كميت ! اگر نزد من مالى بود تو را صله مىداديم ، لكن از براى تو است آن عبارتى كه رسول خدا صلّى اللّه عليه و آله و سلّم به حسّان بن ثابت فرموده : لا زلت مؤيّدا بروح القدس ما ذبّيت عنّا اهل البيت .\r\nپس كميت از نزد آن حضرت بيرون شد و نزد عبد اللّه بن الحسن رفت اشعار خود را نيز براى او خواند . عبد اللّه گفت : همانا من ضيعه‌اى را - كه زمين و آب باشد - به چهار هزار درهم خريده‌ام و اين نوشتهء آن است ، پس قبالهء آن ملك را به او داد و آن ملك را به او بخشيد .\r\nكميت گفت : پدر و مادرم فداى تو باد ، اگر من شعر براى غير بگويم ، براى دنيا و مال مىگويم ، و لكن به خدا سوگند براى شما اهل بيت جز خدا نظر ندارم . و من در ازاى چيزى كه براى خدا گفته‌ام ، مال و ثمن نمىگيرم . عبد اللّه اصرار بليغ كرد كه قبول كند ، لاجرم كميت قبالهء آن ملك را گرفت و برفت . و پس از چند روز نزد\r\n\r\n\r\n","description":"","footnote":"\r\n( 1 ) لؤلؤ و مرجان ، ص 42 به نقل از مناقب ؛ المناقب ، ج 4 ، ص 318 ؛ بحار الأنوار ، ج 48 ، ص 108 ؛ العوالم ، ج 21 ، ص 188 و 189 و نيز ص 218 به نقل از مناقب .\r\n","page_name":" 1084 ","page_number":454},
  {"content":"\r\n\r\nعبد اللّه آمد و گفت : پدر و مادرم فداى تو باشد ، من به تو حاجتى دارم . فرمود : هر حاجت كه داشته باشى برآورده است بگو حاجتت را . گفت : مىخواهم كه اين قباله را بگيرى و ملك خود را پس‌گيرى . آن نوشته را نزد عبد اللّه نهاد . عبد اللّه نيز قبول كرد .\r\nاين وقت عبد اللّه بن معاويه بن عبد اللّه بن جعفر جامه‌اى از پوست برداشت و چهار گوشهء آن را به دست چهار نفر از كودكان خود داد و در خانه‌هاى بنى هاشم گردش كرد و گفت : اى بنى هاشم ! اين كميت است كه در حقّ شما شعر گفته هنگامى كه مردم از ذكر فضايل شما سكوت كرده‌اند و خون خود را نزد بنى اميّه در معرض ريختن در آورده ، پس هر چه شما را ممكن شود او را صله دهيد ، پس هر كه هر چه ممكنش مىشد از درهم و دينار در آن جامهء پوستى مىريخت . پس زن‌هاى هاشميّات را نيز اعلام كرد تا آن‌ها هم هر چه بتوانند عطا كنند .\r\nپس زن‌ها نيز هر چه ممكن بود او را عطا كردند . حتّى آن كه حلى و زيورهاى خود را از بدن بيرون مىكردند و براى كميت مىدادند تا آن كه جمع شد براى كميت مقدار صد هزار درهم .\r\nپس عبد اللّه آن‌ها را به نزد كميت آورد و گفت : يا ابا المستهلّ ! اتيناك بجهد المقلّ .\r\nهمانا از تو عذر مىخواهيم ، چه آن كه ما در زمان دولت دشمنان خود هستيم و اين مقدار را جمع كرديم و در اوست زيور زنان چنان كه مىبينى ، پس به اين‌ها استعانت بجو به روزگار خويش .\r\nكميت گفت : پدر و مادرم فداى شماها ، همانا زياد عطا فرموديد ، و من غرضى در مدح شماها نداشتم جز خدا و رسولش صلّى اللّه عليه و آله و سلّم و نمىگيرم از شما چيزى ، اين‌ها را به صاحبانش ردّ كن . پس عبد اللّه هر چه سعى كرد كه كميت قبول كند او قبول نكرد الخ . « 1 »\r\nو در روايات اهل سنّت است كه صاعد مولاى كميت گفت : با كميت خدمت حضرت باقر عليه السّلام رفتيم ، و كميت انشاء كرد براى آن جناب قصيده‌اى كه اوّل آن اين\r\n\r\n\r\n","description":"","footnote":"\r\n( 1 ) مروج الذهب ، ج 3 ، ص 228 ؛ الغدير ج 2 ، ص 187 - 188 به نقل از مروج الذهب .\r\n","page_name":" 1085 ","page_number":455},
  {"content":"\r\n\r\nمصرع است : من لقلب متيّم مستهام .\r\nحضرت فرمود : اللّهمّ أغفر للكميت ، اللّهمّ اغفر للكميت . « 1 »\r\nو گفته روزى كميت خدمت آن جناب رفت ، و آن حضرت هزار دينار و كسوه به او بخشيد ، كميت پول‌ها را قبول نكرد و جامه‌ها را به جهت تبرّك و تيمن قبول نمود . و گفته كه يك وقت نيز خدمت حضرت فاطمه بنت الحسين عليه السّلام شرف‌ياب شديم . فاطمه فرمود : اين شاعر ما اهل بيت است و قدحى سويق براى او آورد ، و كميت از آن آشاميد . آن‌گاه امر فرمود سى دينار و مركبى به كميت دادند ، كميت بگريست و گفت : به خدا سوگند قبول نخواهم كرد ، من با شما به جهت دنيا دوستى نكردم الخ .\r\nاز اين قبيل قضايا بسيار است ، و اين مقدار تطويل به جهت تنبيه نفوس ناقصهء بعضى از صاحبان مجلس تعزيهء حضرت سيّد الشّهداء عليه السّلام است كه در ايّامى كه اقامهء مجلس تعزيه مىكنند چه اندازه توهين و تخفيف مىكنند سلسلهء جليلهء اهل ذكر و مرثيه را و گمان مىكنند به جهت آن وجه جزئى كه بعد از مدّت مديدى به جان كندن مىدهند ، جان روضه‌خوان را خريده و طوق عبوديّت بر گردن او افكنده‌اند .\r\nو چه بسيار او امر و نواهى مىكنند و توقعات بى جا از او دارند . به علاوهء خرابىها و مفاسد ديگر كه از براى ايشان است كه بسيار است و به اين جزئىها اصلاح نخواهد شد . و هل يصلح العطّار ما افسد الدّهر ؟ لكن للعالم ان يظهر علمه ، نبّهنا اللّه و ايّاكم من رقدة الغفلة و السّلام على من اتّبع الهدى .\r\nتمام شد مجلّد اوّل كتاب منتهى الآمال فى ذكر تواريخ النّبى و الآل به دست مؤلف آن عباس بن محمّد رضا القمى ، و بعد شروع مىشود به احوال حضرت امام زين العابدين عليه السّلام در مجلّد دوم إن شاء اللّه تعالى و اللّه الموفّق .\r\n\r\n\r\n","description":"","footnote":"\r\n( 1 ) خزانة الادب ، ج 1 ، ص 69 ؛ الغدير ، ج 2 ، ص 189 و ص 20 .\r\n","page_name":" 1086 ","page_number":456},
  {"content":"\r\n\r\n\r\n[ مقدمه مصنف براى جزء دوم از كتابش 
  ]\r\n( بسم اللّه الرّحمن الرّحيم ) الحمد للّه ، و سلام على عباده الّذين اصطفى محمّد و آله خير الورى .\r\nامّا بعد : اين مجلّد دوّم است از كتاب « منتهى الآمال فى تواريخ النّبىّ و الآل عليهم السّلام » تأليف اين فقير بىبضاعت و متمسّك به احاديث اهل بيت رسالت صلّى اللّه عليه و آله و سلّم ، عبّاس بن محمّد رضا القمىّ - عفى اللّه تعالى عن جرائمهما - ، و مشتمل است بر باب ششم و ساير ابواب آن كتاب شريف تا باب چهاردهم .\r\nاسأل اللّه تعالى ان يوفّقنى لاتمامه ، و يفوزنى بسعادة اختتامه ، انّه قريب مجيب .\r\n\r\n","description":"","footnote":"","page_name":" 1087 ","page_number":457},
  {"content":"\r\n . \r\n","description":"","footnote":"","page_name":" 1088 ","page_number":458},
  {"content":"\r\n\r\n\r\nباب ششم در تاريخ حضرت سيّد السّاجدين و امام الزاهدين ، جناب على بن الحسين ، زين العابدين عليه السّلام است .\r\nو در آن چند فصل است :\r\n\r\n","description":"","footnote":"","page_name":" 1089 ","page_number":459},
  {"content":"\r\n . \r\n","description":"","footnote":"","page_name":" 1090 ","page_number":460},
  {"content":"\r\n\r\n\r\nفصل اوّل : در بيان ولادت و اسم و لقب و كنيت آن جناب است\r\n\r\n[ تاريخ ميلاد 
  ]\r\nبدان كه در تاريخ ميلاد آن حضرت اختلاف بسيار است و شايد اصحّ اقوال نيمهء جمادى الأولى سنهء سى و شش « 1 » و يا پنجم سنهء سى و هشت بوده باشد . « 2 »\r\nوالدهء مكرّمهء آن حضرت ، عليا مخدّره شهربانو دختر يزدجرد بن شهريار بن پرويز بن هرمز بن انوشيروان پادشاه « 3 » عجم بوده ، و بعضى به جاى شهربانو ، شاه زنان « 4 » گفته‌اند .\r\n\r\n\r\n","description":"","footnote":"\r\n( 1 ) نك : حدائق الرياض به نقل از الاقبال ، ص 621 ؛ مصباح المتهجد ، ص 733 ؛ بحار الأنوار ، ج 46 ، ص 14 ، ح 30 ؛ جلاء العيون ، ص 831 ؛ العدد القويه ، ص 55 .\r\n( 2 ) نك : الكافى ، ج 1 ، ص 466 ؛ التهذيب ، ج 6 ، ص 77 ؛ كشف الغمه ، ج 2 ، ص 105 ؛ مناقب ابن شهر آشوب ، ج 4 ، ص 175 ؛ روضة الواعظين ، ص 242 ؛ الفصول المهمة ، ص 183 .\r\n( 3 ) برخى از كسانى كه مادر امام سجاد عليه السّلام را دخت پادشاه عجم دانسته‌اند :\r\nجابر بن عبد اللّه انصارى ؛ ابو الاسود دئلى ؛ ابن كلبى ( م 206 ) نك المناقب ، ج 3 ، ص 208 ؛ أصمعى ( م 213 و يا 217 ) ؛ مبرّد ( م 285 ) ؛ صفّار ( م 290 ) ؛ على بن محمّد بن عبد اللّه ؛ ابن ابى الثلج بغدادى ( م 325 ) ( نك : تاريخ الائمة ، ص 24 ) ؛ كلينى ( م 329 ) نك : الكافى ، ج 1 ، ص 466 ؛ نوبختى ؛ مسعودى نك : اثبات الوصية ، ص 168 ؛ شيخ صدوق ؛ شيخ مفيد نك : الارشاد ؛ محمّد بن جرير طبرى ؛ شيخ طوسى نك : التهذيب ، ج 6 ، ص 77 ؛ راغب اصفهانى ( م 502 ) ؛ زمخشرى ( م 537 ) فضل بن حسن طبرسى نك : اعلام الورى و ديگرانى كه نامشان در كتاب خلاصة البيان فى احوال شاه زنان آمده است . و نيز نك : سفينة البحار ، ج 2 ، ص 233 .\r\n( 4 ) از جمله نك : تاريخ الائمه از ابن ابى الثلج ، ص 24 ؛ التهذيب ، ج 6 ، ص 77 ؛ اعلام الورى ، ص 256 ؛ جامع المقال ، ص 188 .\r\n","page_name":" 1091 ","page_number":461},
  {"content":"\r\n\r\nچنانچه شيخنا الحرّ العاملى در ارجوزهء خود فرموده :\r\n و امّة ذات العلى و المجد * شاه زنان بنت يزدجرد\r\nو هو ابن شهريار ابن كسرى * ذو سؤدد ليس يخاف كسرى \r\nعلّامهء مجلسى ( ره ) در جلاء العيون فرموده : ابن بابويه به سند معتبر از حضرت امام رضا عليه السّلام روايت كرده است كه : عبد اللّه بن عامر چون خراسان را فتح كرد ، دو دختر از يزدجرد پادشاه عجم گرفت و براى عثمان فرستاد ، پس يكى را به حضرت امام حسن عليه السّلام و ديگرى را به حضرت امام حسين عليه السّلام داد . « 1 » و آن را كه حضرت امام حسين عليه السّلام گرفت ، حضرت امام زين العابدين عليه السّلام از او به هم رسيد ، و چون آن حضرت از او متولّد شد او به رحمت الهى و اصل شد ( و آن دختر ديگر نيز در وقت ولادت فرزند اوّل وفات يافت ) . پس يكى از كنيزان حضرت امام حسين عليه السّلام او را تربيت مىكرد ، و حضرت او را مادر مىگفت . و چون حضرت امام حسين عليه السّلام شهيد شد ، حضرت امام زين العابدين عليه السّلام او را به يكى از شيعيان خود تزويج كرد و به اين سبب شهرت كرد كه حضرت امام زين العابدين عليه السّلام مادر خود را به يكى از شيعيان خود تزويج نموده . « 2 »\r\nمؤلف گويد كه : اين حديث مخالفت دارد با آنچه گذشت و در فصل اولاد حضرت امام حسين عليه السّلام كه شهربانو را در زمان عمر آوردند ، و شايد يكى از راويان اشتباهى كرده باشد ، و آن روايت كه در آنجا واقع شده اشهر و اقوى است چنان كه قطب راوندى به سند معتبر از حضرت امام محمّد باقر عليه السّلام روايت كرده است كه چون دختر يزدجرد بن شهريار آخر پادشاهان عجم را براى عمر آوردند و داخل مدينه كردند جميع دختران مدينه به تماشاى جمال او بيرون آمدند و مسجد مدينه از شعاع روى او روشن شد .\r\nو چون عمر اراده كرد كه روى او را ببيند مانع شد ، و گفت : سياه باد روز هرمز كه\r\n\r\n\r\n","description":"","footnote":"\r\n( 1 ) و نيز نك : الامام زين العابدين ، طبع نجف ، 1374 ، ص 12 .\r\n( 2 ) عيون اخبار الرضا عليه السّلام ، ج 2 ، ص 128 ، ح 6 ؛ بحار الأنوار ، ج 46 ، ص 8 ، ح 19 .\r\n","page_name":" 1092 ","page_number":462},
  {"content":"\r\n\r\nتو دست به فرزند او دراز مىكنى .\r\nعمر گفت : اين گبرزاده مرا دشنام مىدهد ! و خواست كه او را آزار كند .\r\nحضرت امير عليه السّلام فرمود كه : تو سخنى را كه نفهميدى چگونه دانستى كه دشنام است ؟ پس عمر امر كرد كه ندا كنند در ميان مردم و او را بفروشند .\r\nحضرت فرمود : جايز نيست فروختن دختران پادشاهان هر چند كافر باشند ، و ليكن بر او عرض كن كه يكى از مسلمانان را خود اختيار كند و او را به او تزويج كنى و مهر او را از عطاى بيت المال او حساب كنى .\r\nعمر قبول كرد ، و گفت : يكى از اهل مجلس را اختيار كن .\r\nآن سعادتمند آمد و دست بر دوش مبارك حضرت امام حسين عليه السّلام گذارد .\r\nپس حضرت امير المؤمنين عليه السّلام از او پرسيد به زبان فارسى كه چه نام دارى اى كنيزك ؟\r\nعرض كرد : جهان شاه .\r\nحضرت فرمود : بلكه تو را شهربانويه نام كرده‌اند .\r\nعرض كرد : اين نام خواهر من است .\r\nحضرت باز به فارسى فرمود : راست گفتى ، پس رو كرد به حضرت امام حسين عليه السّلام و فرمود كه : اين با سعادت را نيكو محافظت نما و احسان كن به سوى او كه فرزندى از تو به هم خواهد رسانيد كه بهترين اهل زمين باشد بعد از تو . اين مادر اوصياء ذريّهء طيّبهء من است ، پس حضرت امام زين العابدين عليه السّلام از او به هم رسيد .\r\nو روايت كرده است كه : پيش از آن كه لشكر مسلمانان بر سر ايشان بروند ، شهربانو در خواب ديد كه حضرت رسول صلّى اللّه عليه و آله و سلّم داخل خانهء او شد با حضرت امام حسين عليه السّلام و او را براى آن حضرت خواستگارى نمود و به او تزويج كرد .\r\nشهربانو گفت كه : چون صبح شد محبّت آن خورشيد فلك امامت در دل من جا كرد و پيوسته در خيال آن حضرت بودم . چون شب ديگر به خواب رفتم حضرت فاطمه عليها السّلام را در خواب ديدم كه به نزد من آمده و اسلام را بر من عرضه داشت و من\r\n\r\n","description":"","footnote":"","page_name":" 1093 ","page_number":463},
  {"content":"\r\n\r\nبه دست مبارك آن حضرت در خواب مسلمان شدم ، پس فرمود كه : در اين زودى لشكر مسلمانان بر پدر تو غالب خواهند شد و تو را اسير خواهند كرد و به زودى به فرزند من حسين عليه السّلام خواهى رسيد و خدا نخواهد گذارد كه كسى دستى به تو برساند تا آن كه به فرزند من برسى . و حقّ تعالى مرا حفظ كرد كه هيچ كس به من دستى نرسانيد تا آن كه مرا به مدينه آوردند ، و چون حضرت امام حسين عليه السّلام را ديدم دانستم كه همان است كه در خواب با حضرت رسول صلّى اللّه عليه و آله و سلّم به نزد من آمده بود و حضرت رسول صلّى اللّه عليه و آله و سلّم مرا به عقد او در آورده بود و به اين سبب او را اختيار كردم . « 1 »\r\nو شيخ مفيد ( ره ) روايت كرده است كه حضرت امير المؤمنين عليه السّلام حريث بن جابر « 2 » را والى كرد در يكى از بلاد مشرق و او دو دختر يزدجرد را براى حضرت فرستاد . حضرت يكى را كه شاه زنان نام داشت به حضرت امام حسين عليه السّلام داد و حضرت امام زين العابدين عليه السّلام از او به هم رسيد ، و ديگرى را به محمّد بن ابى بكر داد ، و قاسم جدّ مادرى حضرت صادق عليه السّلام از او به هم رسيد . پس قاسم با امام زين العابدين عليه السّلام خاله زاده بودند انتهى . « 3 »\r\n\r\nو امّا كنى و القاب آن حضرت\r\n: پس بدان كه اشهر در كنيت آن حضرت ، ابو الحسن « 4 » و ابو محمّد « 5 » است . و القاب مشهورهء آن حضرت ، زين العابدين ، « 6 » و سيّد الساجدين و العابدين ، « 7 » و زكىّ ، « 8 » و\r\n\r\n\r\n","description":"","footnote":"\r\n( 1 ) الخرائج و الجرائح ، ج 2 ، ص 75 ؛ بحار الأنوار ، ج 46 ، ص 10 ، ح 21 .\r\n( 2 ) الارشاد مفيد ، ج 2 ، ص 37 ؛ بحار الأنوار ، ج 46 ، ص 12 ، ح 23 ؛ عمدة الطالب ، ص 192 ؛ روضة الواعظين ، ص 172 .\r\n( 3 ) تنقيح المقال ، ج 1 ، ص 261 ؛ شرح ابن ابى الحديد ، ج 4 ، ص 27 ؛ وقعة صفين ، ص 299 ، 301 ، 485 - 488 .\r\n( 4 ) صفة الصفوة ، ج 2 ، ص 52 ؛ طبقات ، ج 5 ، ص 157 ؛ جلاء العيون ؛ ص 831 - 833 .\r\n( 5 ) صفة الصفوة ، ج 2 ، ص 52 ؛ كشف الغمة ، ج 2 ، ص 105 .\r\n( 6 ) نك : حلية الاولياء ، ج 3 ، ص 133 ؛ كشف الغمة ، ج 2 ، ص 72 و 74 .\r\n( 7 ) كشف الغمة ، ج 2 ، ص 74 .\r\n( 8 ) كشف الغمة ، ج 2 ، ص 74 .\r\n","page_name":" 1094 ","page_number":464},
  {"content":"\r\n\r\nامين ، « 1 » و سجّاد ، « 2 » و ذو الثّفنات . « 3 »\r\nو نقش نگين آن جناب به روايت حضرت صادق عليه السّلام ، « الحمد للّه العلىّ [ العظيم 
  ] » « 4 » بوده ، و به روايت امام محمّد باقر عليه السّلام « العزّة للّه » « 5 » و به روايت حضرت ابو الحسن موسى عليه السّلام : « خزى و شقى ، قاتل الحسين بن على عليه السّلام » . « 6 »\r\nابن بابويه از حضرت امام محمّد باقر عليه السّلام روايت كرده است كه پدرم علىّ بن الحسين عليه السّلام هرگز ياد نكرد نعمتى از خدا را مگر آن كه سجده كرد براى شكر آن نعمت ، و نخواند آيه‌اى از كتاب خدا كه در آن سجده باشد مگر آن كه سجده مىكرد ، و هرگاه حقّ تعالى از او بدى را دفع مىكرد كه از او در بيم بود يا مكر مكر كننده‌اى را از او مىگردانيد سجده مىكرد ، و هرگاه از نماز واجب فارغ مىشد سجده مىكرد ، و هرگاه توفيق مىيافت كه ميان دو كس اصلاح كند براى شكر آن سجده مىكرد ، و اثر سجده در جميع مواضع سجود آن حضرت بود ، و به اين سبب آن حضرت را « سجّاد » مىگفتند . « 7 »\r\nو نيز از امام محمّد باقر عليه السّلام روايت كرده است كه در موضع سجدهء پدرم اثرهاى آشكار و برآمدگىها بود كه در هر سال دو مرتبه آن‌ها را مىبريدند ، و در هر مرتبه « ثفنه » « 8 » و برآمدگى پنج موضع را مىبريدند . به اين سبب آن حضرت را « ذو الثّفنات » مىخواندند . « 9 »\r\n\r\n\r\n","description":"","footnote":"\r\n( 1 ) كشف الغمة ، ج 2 ، ص 74 ؛ تاريخ الائمة ، ص 28 ؛ تاريخ مواليد الائمة ، ص 180 .\r\n( 2 ) علل الشرائع ، ص 232 ؛ مناقب ، ج 4 ، ص 75 .\r\n( 3 ) علل الشرائع ، ص 233 ؛ مناقب 4 ، ص 175 ؛ الفصول المهمة ، ص 101 ؛ العوالم ، ص 15 ؛ بحار الأنوار ، ج 46 ، ص 6 .\r\n( 4 ) ستايش خدايى را سزد كه برتر و بزرگ است . الكافى ، ج 6 ، ص 473 ؛ بحار الأنوار ، ج 46 ، ص 5 .\r\n( 5 ) قرب الاسناد ، ص 64 ؛ بحار الأنوار ، ج 46 ، ص 7 و ج 42 ، ص 68 .\r\n( 6 ) الكافى ، ج 6 ، ص 474 ؛ عيون اخبار الرضا ، ج 2 ، ص 56 ؛ وسائل ، ج 3 ، ص 410 ؛ بحار الأنوار ، ج 3 ، ص 247 و ج 46 ، ص 5 .\r\n( 7 ) علل الشرائع ، ص 232 .\r\n( 8 ) ثفنه : از اعضايى كه بر روى زمين گرفته و سخت مىشود .\r\n( 9 ) علل الشرائع ، ص 232 ، ح 1 : باب 166 ؛ بحار الأنوار ، ج 46 ، ص 6 ، ح 10 ، به نقل از علل و جلاء العيون ، ص 833 - 834 .\r\n","page_name":" 1095 ","page_number":465},
  {"content":"\r\n\r\nمؤلّف گويد كه : اهل لغت گفته‌اند : ثفنه واحد ثفنات البعير است ، يعنى آنچه بر زمين برسد از شتر چون بخسبد و غليظ شود و پينه بندد ، مانند زانوها و غير آن . و از اين معلوم مىشود كه پيشانى و دو كف دست و زانوهاى مبارك آن حضرت از كثرت سجده پينه مىبسته و مثل ثفنهء شتر نمودار مىگشته است ، در هر سال دو بار آن‌ها را قطع مىكردند ديگر باره به هم مىرسيد .\r\nايضا روايت كرده است كه چون زهرى حديثى از حضرت علىّ بن الحسين عليه السّلام نقل مىكرد و مىگفت : خبر داد مرا زين العابدين علىّ بن الحسين عليهما السّلام ، سفيان بن عيينه پرسيد كه چرا آن حضرت را زين العابدين مىگويى ؟\r\nگفت : براى آن كه شنيده‌ام از سعيد بن المسيّب كه روايت كرد از ابن عبّاس كه حضرت رسول صلّى اللّه عليه و آله و سلّم فرمود كه : در روز قيامت منادى ندا كند كجا است زين العابدين ؟\r\nپس گويا مىبينم كه فرزندم علىّ بن الحسين بن علىّ بن ابى طالب عليهم السّلام در آن هنگام با تمام وقار و سكون ، صفوف اهل محشر را بشكافد و بيايد . « 1 »\r\nو در كشف الغمّه است كه : سبب ملقّب شدن آن حضرت به لقب « زين العابدين » آن است كه : شبى آن جناب در محراب عبادت به تهجّد ايستاده بود ، پس شيطان به صورت مار عظيمى ظاهر شد كه آن حضرت را از عبادت خود مشغول گرداند ، حضرت به او ملتفت نشد . پس آمد و ابهام پاى آن حضرت را در دهان گرفت و گزيد به نحوى كه آن حضرت را متألم نمود و باز متوجّه او نگرديد ، پس چون فارغ شد از نماز خود دانست كه او شيطان است ، او را سبّ كرد و لطمه زد و فرمود كه : دور شو اى ملعون ، و باز متوجّه عبادت خود شد پس شنيده شد صداى هاتفى كه سه مرتبه او را ندا كرد :\r\nانت زين العابدين ، « تويى زينت عبادت كنندگان » ، پس از اين لقب ظاهر شد در ميان مردم و مشهور گشت . « 2 »\r\n\r\n\r\n","description":"","footnote":"\r\n( 1 ) علل الشرائع ، ص 230 ، ج 46 ، ص 2 ؛ ناسخ التواريخ ، حضرت سجاد عليه السّلام ، ج 1 ، ص 23 ؛ جلاء العيون ، ص 834 ؛ بحار الأنوار ، ج 46 ، ص 2 ؛ العوالم - امام سجاد عليه السّلام - ، ص 16 .\r\n( 2 ) كشف الغمه ، ج 2 ، ص 286 ؛ بحار الأنوار ، ج 46 ، ص 5 ، ح 6 ؛ ناسخ ، ج 1 ، ص 23 ؛ جلاء العيون ، 835 ، التتمة فى تواريخ الائمه عليهم السّلام ، ص 83 ؛ العوالم ، ص 17 .\r\n","page_name":" 1096 ","page_number":466},
  {"content":"\r\n\r\n\r\nفصل دوّم : در مكارم اخلاق امام زين العابدين عليه السّلام است و در آن چند خبر است :\r\n\r\nاوّل - در كظم غيظ آن حضرت است .\r\nشيخ مفيد و غيره روايت كرده‌اند كه : مردى از اهل بيت حضرت امام زين العابدين عليه السّلام نزد آن حضرت آمد و به آن جناب ناسزا و دشنام گفت ، حضرت در جواب او چيزى نفرمود ، پس چون آن مرد برفت با اهل مجلس خود ، فرمود كه :\r\nشنيديد آنچه را كه اين شخص گفت ؟ الحال دوست دارم كه با من بياييد برويم نزد او تا بشنويد جواب مرا از دشنام او .\r\nگفتند : مىآييم و ما دوست مىداشتيم كه جواب او را مىدادى ، پس حضرت نعلين خود را بر گرفت و حركت فرمود و مىخواند :\r\n وَ الْكاظِمِينَ الْغَيْظَ وَ الْعافِينَ عَنِ النَّاسِ وَ اللَّهُ يُحِبُّ الْمُحْسِنِينَ  . « 1 »\r\nراوى گفت : از خواندن آن حضرت اين آيهء شريفه را دانستيم كه بد به او نخواهد گفت ، پس آمد تا منزل آن مرد و صدا زد او را و فرمود : به او بگوييد كه علىّ بن الحسين است . چون آن شخص شنيد كه آن حضرت آمده است ، بيرون آمد مهيّا براى شرّ ، و شك نداشت كه آمدن آن حضرت براى آن است كه مكافات كند بعض جسارت‌هاى او را .\r\n\r\n\r\n","description":"","footnote":"\r\n( 1 ) سورهء آل عمران ، آيهء 134 .\r\n","page_name":" 1097 ","page_number":467},
  {"content":"\r\n\r\nحضرت چون ديد او را فرمود : اى برادر ! تو آمدى نزد من و به من چنين و چنين گفتى ، پس هرگاه آنچه گفتى از بدى در من است از خدا مىخواهم كه بيامرزد مرا ، و اگر آنچه گفتى در من نيست حقّ تعالى بيامرزد تو را .\r\nراوى گفت : آن مرد كه چنين شنيد ميان ديدگان آن حضرت را بوسيد و گفت :\r\nآنچه من گفتم در تو نيست و من به اين بدىها سزاوارترم ! راوى حديث گفت كه : آن مرد حسن بن حسن ( ره ) بوده . « 1 »\r\n\r\nدوّم [ دشنام و ناسزا گفتن به آن جناب 
  ]\r\n- صاحب كشف الغمّه نقل كرده كه : روزى آن حضرت از مسجد بيرون آمده بود ، مردى ملاقات كرد او را و دشنام و ناسزا گفت به آن جناب . غلامان آن حضرت خواستند به او صدمتى برسانند ، فرمود : او را به حال خود گذاريد ، پس رو كرد به آن مرد و فرمود : ما ستر عنك من امرنا اكثر ، « آنچه از كارهاى ما از تو پوشيده است بيشتر است از آن كه تو بدانى و بگويى » . پس از آن فرمود آيا تو را حاجتى مىباشد كه در انجاح آن تو را اعانت كنيم ؟\r\nآن مرد شرمسار شد ، پس آن حضرت كسايى سياه مربّع بر دوش داشتند نزد او افكندند و امر فرمودند كه هزار درهم به او بدهند ، پس بعد از آن هر وقت آن مرد آن حضرت را مىديد ، مىگفت : گواهى مىدهم كه تو از اولاد رسول خدايى صلّى اللّه عليه و آله و سلّم . « 2 »\r\n\r\nسيّم [ هلاك شدن آن حضرت 
  ]\r\n- و نيز روايت كرده كه وقتى جماعتى ميهمان آن حضرت بودند . يك تن از خدّام بشتافت و كبابى از تنور بيرون آورده با سيخ به حضور مبارك آورد ، سيخ كباب از دست او افتاد بر سر كودكى از آن حضرت كه در زير نردبان بود او را هلاك كرد .\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 145 ؛ بحار الأنوار ، ج 46 ، ص 54 ، ح 1 ؛ اعلام الورى ، ص 261 ؛ العوالم ، ج 18 ، 112 و 114 به نقل از مناقب ابن شهر آشوب .\r\n( 2 ) كشف الغمه ، ج 2 ، ص 293 ؛ بحار الأنوار ، ج 46 ، ص 99 ، ح 87 .\r\n","page_name":" 1098 ","page_number":468},
  {"content":"\r\n\r\nآن غلام سخت مضطرب و متحيّر ماند ، حضرت با وى فرمود : انت حر ، « تو آزادى در راه خدا تو اين كار را به عمد نكردى » ، پس امر فرمود كه آن كودك را تجهيز كرده و دفن نمودند . « 1 »\r\n\r\nچهارم [ در امان بودن مملوك ايشان 
  ]\r\n- در كتب معتبره نقل شده كه آن حضرت وقتى مملوك خود را دو مرتبه خواند او جواب نداد و چون در مرتبهء سيّم جواب داد حضرت به او فرمود : اى پسرك من ! آيا صداى مرا نشنيدى ؟\r\nعرض كرد : شنيدم .\r\nفرمود : پس چه شد تو را كه جواب مرا ندادى ؟\r\nعرض كرد : چون از تو ايمن بودم .\r\nفرمود : الحمد للّه الّذى جعل مملوكى يأمننى ، « حمد خداى را كه مملوك مرا از من ايمن گردانيد » . « 2 »\r\n\r\nپنجم [ رفتار با كنيزان 
  ]\r\n- نيز روايت شده كه در هر ماهى آن حضرت كنيزان خود را مىخواند و مىفرمود : من پير شده‌ام و قدرت بر آوردن حاجت زنان را ندارم ، هر يك از شما خواسته باشد او را به شوى دهم ، و اگر خواهد به فروش آورم ، و اگر خواهد آزادش فرمايم ، چون يكى از ايشان عرض مىكرد ، نخواهم ، حضرت سه دفعه مىگفت :\r\nخداوندا گواه باش ، و اگر يكى خاموش مىماند با زنان خويش مىفرمود : از وى بپرسيد تا چه خواهد ، پس به هر چه مراد او بود رفتار مىفرمود . « 3 »\r\n\r\nششم [ سفر بطور ناشناس 
  ]\r\n- شيخ صدوق از حضرت صادق عليه السّلام روايت كرده كه حضرت امام\r\n\r\n\r\n","description":"","footnote":"\r\n( 1 ) كشف الغمه ، ج 2 ، ص 293 ، صفة الصفوة ، ج 2 ، ص 56 ؛ بحار الأنوار ، ج 46 ، ص 99 ، ح 87 ؛ العوالم ، 18 ، ص 116 .\r\n( 2 ) كشف الغمه : ج 2 ، ص 299 ؛ الارشاد مفيد ، ج 2 ، ص 147 ؛ اعلام الورى ، ص 256 ؛ مختصر تاريخ دمشق ، ج 17 .\r\nص 240 ؛ مناقب ابن شهر آشوب ، ج 4 ، ص 157 ، حديقة الشيعة ، ج 2 ، ص 687 .\r\n( 3 ) المناقب ، ج 4 ، ص 163 .\r\n","page_name":" 1099 ","page_number":469},
  {"content":"\r\n\r\nزين العابدين عليه السّلام سفر نمىكرد مگر با جماعتى كه نشناسند او را ، و شرط مىكرد بر ايشان كه خدمت رفقا را در آنچه محتاجند به آن با آن حضرت باشد .\r\nچنان افتاد كه وقتى با قومى سفر كرد ، پس شناخت مردى آن حضرت را ، به آن جماعت گفت : آيا مىدانيد كيست اين مرد كه همسفر شما است ؟\r\nگفتند : نه .\r\nگفت : اين بزرگوار على بن الحسين عليه السّلام است . رفقا كه اين شنيدند به يك‌دفعه از جاى خود برخاستند و دست و پاى مباركش ببوسيدند و عرض كردند : يا بن رسول اللّه ! صلّى اللّه عليه و آله و سلّم اراده فرمودى كه ما را به آتش دوزخ بسوزانى هرگاه ندانسته از دست يا زبان ما جسارتى مىرفت آيا ابد الدّهر ما هلاك نمىگشتيم ! چه چيز شما را بر اين كار بداشت ؟\r\nفرمود : من وقتى سفر كردم با جماعتى كه مرا مىشناختند ايشان براى خشنودى رسول خدا صلّى اللّه عليه و آله و سلّم زياده از آنچه من مستحق بودم با من عطوفت و مهربانى كردند از اين روى ترسيدم كه شما نيز با من همان رفتار نماييد ، پس پوشيده داشتن امر خود را دوست‌تر داشتم . « 1 »\r\n\r\nهفتم [ برخورد با بطال 
  ]\r\n- و نيز از آن حضرت روايت كرده كه در مدينه مردى بطّال بود كه به هزل و مزاح خود مردم مدينه را به خنده مىآورد ، وقتى گفت اين مرد ( يعنى على بن الحسين عليه السّلام ) مرا مانده و عاجز گردانيده و هيچ نتوانستم وى را به خنده افكنم . تا آن كه وقتى آن حضرت مىگذشت و دو تن از غلامانش در پشت سرش بودند ، پس آن مرد بطّال آمد و رداى آن حضرت را از در هزل و مزاح از دوش مباركش كشيد و برفت .\r\nآن حضرت به هيچ وجه به او التفات ننمود ، پس از پى بىآن مرد رفتند و رداى مبارك را بازگرفتند و آوردند و بر دوش مباركش افكندند .\r\n\r\n\r\n","description":"","footnote":"\r\n( 1 ) عيون اخبار الرضا عليه السّلام ، ج 2 ، ص 145 ، ح 13 ؛ بحار الأنوار ، ج 46 ، ص 69 .\r\n","page_name":" 1100 ","page_number":470},
  {"content":"\r\n\r\nحضرت فرمود : كى بود اين مرد ؟\r\nعرض كردند : مردى بطّال است كه اهل مدينه را از كار و كردار خود مىخنداند .\r\nفرمود : به او بگوييد : انّ للّه يوما يخسر فيه المبطلون . يعنى : خداى را روزى است كه در آن روز آنان كه عمر خود را به بطالت گذرانيده‌اند زيان مىبرند . « 1 »\r\n\r\nهشتم [ در هر شبانه روزى هزار ركعت نماز مىگزارد 
  ]\r\n- شيخ صدوق در كتاب خصال از حضرت امام محمّد باقر عليه السّلام روايت كرده كه فرمود : پدرم حضرت علىّ بن الحسين عليه السّلام در هر شبانه روزى هزار ركعت نماز مىگزارد چنان كه امير المؤمنين عليه السّلام نيز چنين بود ، و از براى پدرم پانصد درخت خرما بود در نزد هر درختى دو ركعت نماز مىگزارد ، و گاهى كه به نماز مىايستاد رنگ مباركش متغيّر مىگشت ، و حالش نزد خداوند جليل مانند بندگان ذليل بود و اعضاى شريفش از خوف خدا مىلرزيد و نمازش نماز مودّع بود . ( يعنى مانند آن كه مىداند اين نماز آخر او است و بعد از آن ديگر نماز ممكن نخواهد بود او را ) . « 2 »\r\nو روزى در نماز ايستاده بود كه ردا از يك طرف دوش مباركش ساقط شد ، حضرت اعتنا نكرد و آن را درست نفرموده تا نمازش تمام شد ، بعضى از اصحاب آن حضرت از سبب بىالتفاتى به ردا پرسيد .\r\nفرمود : واى بر تو باد آيا مىدانى نزد كى ايستاده بودم و با كه تكلّم مىكردم ؟ ! همانا قبول نمىشود از نماز بنده مگر آنچه كه دل او با او همراه باشد و به جاى ديگر نپردازد .\r\nآن مرد عرض كرد : پس ما هلاك شديم يعنى از جهت اين نمازهاى بىحضور قلب كه به جا مىآوريم .\r\nفرمود : نه چنين است حقّ تعالى تدارك خواهد فرمود نقصان آن را به نمازهاى نافله .\r\n\r\n\r\n","description":"","footnote":"\r\n( 1 ) امالى صدوق ، چاپ مؤسسه بعثت ، ص 299 ؛ بحار الأنوار ، ج 46 ، ص 68 ؛ مناقب ، ج 3 ، ص 297 ؛ العوالم ، ج 18 ، ص 112 به نقل از امالى صدوق .\r\n( 2 ) خصال ، ج 2 ، ص 517 ، ح 4 ؛ بحار الأنوار ، ج 46 ، ص 61 ، ح 19 ؛ العوالم ، ج 18 ، ص 102 - 103 به نقل از خصال .\r\n","page_name":" 1101 ","page_number":471},
  {"content":"\r\n\r\nآن حضرت را حالت چنان بود كه در شب‌هاى تار انبانى بر دوش مىكشيد كه در آن كيسه‌هاى دنانير و دراهم بود و به خانه‌هاى فقرا مىبرد ، و بسا بود كه طعام با هيزم بر دوش برمىداشت و به خانه‌هاى محتاجين مىبرد و به آن‌ها عطا مىفرمود در حالتى كه صورت مبارك خود را پوشانيده بود تا او را نشناسند و آن‌ها نمىدانستند كه پرستارشان كيست . تا زمانى كه آن حضرت از دنيا رحلت فرمود و آن عطايا و احسان‌ها از ايشان مفقود شد دانستند كه آن شخص حضرت امام زين العابدين عليه السّلام بوده . « 1 »\r\nو گاهى كه جسد نازنينش را از براى غسل برهنه كردند و بر مغسل نهادند بر پشت مباركش از آن انبان‌هاى طعام كه بر دوش كشيده بود براى فقرا و ارامل « 2 » و ايتام اثرها ديدند كه مانند زانوى شتر پينه بسته بود . « 3 »\r\nو همانا روزى آن حضرت از خانه بيرون رفت . سائلى به رداى آن حضرت كه از خز بود چسبيد و از دوش آن حضرت برداشته شد ، آن بزرگوار اعتنا به آن نكرد و از او در گذشت و بگذشت .\r\nو حال آن حضرت چنان بود كه جامهء خز براى زمستان خود مىخريد ، چون تابستان مىشد آن را مىفروخت و بهاى آن را تصدّق مىفرمود . « 4 »\r\nروز عرفه بود كه آن جناب نظر فرمود به جمعى كه از مردم سؤال مىكردند ، فرمود به ايشان كه واى بر شما ، از غير خدا سؤال مىكنيد در مثل چنين روزى كه رحمت واسعهء الهى به مرتبه‌اى بر مردم نازل است كه اگر از خدا سؤال كنند در باب سعادت اطفالى كه در شكم مادران مىباشند هرآينه اميد است كه اجابت شود .\r\nو از اخلاق شريفهء آن حضرت آن بود كه با مادر خود طعام ميل نمىفرمود ، به آن\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 64 ؛ العوالم ، ج 18 ، ص 106 - 107 .\r\n( 2 ) زن‌هاى شوهر مرده .\r\n( 3 ) بحار الأنوار ، ج 46 ، ص 66 ؛ العوالم ، ج 18 ، ص 107 .\r\n( 4 ) مناقب ابن شهر آشوب ، ج 3 ، ص 294 ؛ بحار الأنوار ، ج 46 ، ص 90 ؛ حلية الاولياء ، ج 3 ، ص 136 به نقل از العوالم ، ج 18 ، ص 107 .\r\n","page_name":" 1102 ","page_number":472},
  {"content":"\r\n\r\nحضرت عرض كردند كه : شما از تمام مردم در برّ به والدين و صلهء رحم سبقت فرموده‌ايد جهت چيست كه با مادر خود طعام ميل نمىفرماييد ؟\r\nفرمودند كه : خوشم نمىآيد كه دستم پيشى گيرد بر آن لقمه كه مادرم به آن توجّه كرده و آن را براى خود اراده كرده . « 1 »\r\nروزى شخصى به آن جناب عرض كرد كه : يا بن رسول اللّه ! من شما را به جهت خدا دوست مىدارم .\r\nآن حضرت فرمود : خداوندا من پناه مىبرم به تو از آن كه مردم مرا به جهت تو دوست داشته باشند و تو مرا دشمن داشته باشى .\r\nو آن حضرت را ناقه‌اى بود كه بيست حجّ بر آن گذاشته بود و يك تازيانه بر آن نزده بود ، گاهى كه آن شتر بمرد به امر آن حضرت او را در خاك پنهان كردند تا درندگان جثهء او را نخورند .\r\nو روزى از يكى از كنيزان آن جناب پرسيدند كه از حال آقاى خود براى ما نقل كن ، گفت : مختصر بگويم يا مطوّل ؟\r\nگفتند : مختصر بگو .\r\nگفت : هيچ گاهى روز طعام از براى او حاضر نكردم براى آن كه روزه بود ، و هيچ شبى براى او رختخواب پهن نكردم از جهت آن كه براى خدا شب‌زنده‌دار بود . « 2 »\r\nو روزى آن حضرت به جماعتى گذشتند كه به غيبت آن حضرت مشغول بودند ، آن حضرت در نزد ايشان ايستاد و فرمود : اگر راست مىگوييد در اين عيب‌ها كه براى من ذكر مىكنيد خدا مرا بيامرزد ، و اگر دروغ مىگوييد خدا شما را بيامرزد .\r\nو هرگاه طالب علمى به خدمت آن حضرت مىآمد مىفرمود :\r\nمرحبا بوصيّة رسول اللّه صلّى اللّه عليه و آله و سلّم آن‌گاه مىفرمود : بدرستى كه طالب علم وقتى كه از منزل خويش بيرون مىرود ،\r\n\r\n\r\n","description":"","footnote":"\r\n( 1 ) وسائل الشيعة ، كتاب اطعمه و اشربه و كتاب زكات ؛ وفيات الاعيان ، ج 3 ، ص 268 .\r\n( 2 ) بحار الأنوار ، ج 46 ، ص 67 ، ح 33 ؛ العوالم ، ج 18 ، ص 102 ؛ علل الشرائع ، ص 232 ، ح 9 .\r\n","page_name":" 1103 ","page_number":473},
  {"content":"\r\n\r\nپاى خود را نمىگذارد بر هيچ تر و خشكى از زمين مگر اين كه تا هفتم زمين از براى او تسبيح مىكنند .\r\nو آن حضرت كفالت مىنمود صد خانواده از فقراى مدينه را و دوست مىداشت كه يتيمان و مردمان نابينا و اشخاص عاجز و زمين‌گير و مساكين كه براى معيشت خود تدبيرى ندارند بر طعام آن حضرت حاضر شوند و آن بزرگوار به دست خويش به ايشان طعام مرحمت مىفرمود ، و هر كدام از ايشان صاحب عيال بودند براى آن‌ها نيز طعام روانه مىفرمود . و هيچ طعامى ميل نمىفرمود مگر آن كه مثل آن را تصدّق مىفرمود .\r\nدر هر سال هفت ثفنه ( يعنى برآمدگى و پينه ) از مواضع سجدهء آن جناب از كثرت نماز و سجدهء آن بزرگوار ساقط مىشد و آن‌ها را جمع مىنمود ، تا وقتى كه از دنيا رحلت فرمود با آن جناب دفن كردند .\r\nو همانا بر پدر بزرگوار خود بيست سال گريست ، و در پيش آن حضرت طعامى نگذاشتند مگر آن كه گريست تا آن كه وقتى يكى از غلامانش عرض كرد كه : اى آقاى من ! وقت آن نشد كه اندوه شما بر طرف شود ؟ فرمود : واى بر تو ، يعقوب پيغمبر عليه السّلام دوازده پسر داشت خداوند تعالى يكى از آن‌ها را از او پنهان كرد آن قدر بر او گريست تا چشمانش از كثرت گريه سفيد شد و از بسيارى حزن و اندوه بر پسرش موهاى سرش سفيد گشت و قدش خميده شد و حال آن كه فرزندش در دنيا زنده بود ، و من به چشم خود ديدم كه پدر و برادر و عمو و هفده نفر از اهل بيت خود را كه شهيد گشته بودند و جسدهاى نازنين ايشان بر زمين افتاده بود ، پس چگونه اندوه من بر طرف شود . « 1 »\r\n\r\nنهم [ حمل غذا به خانه فقرا 
  ]\r\nروايت شده كه : چون تاريكى شب دامن بگسترانيدى و چشم‌ها به خواب شدى ، حضرت امام زين العابدين عليه السّلام در منزل خود به پا شدى و آنچه از قوت اهل\r\n\r\n\r\n","description":"","footnote":"\r\n( 1 ) خصال ، ص 517 ؛ بحار الأنوار ، ج 46 ، ص 61 ، ح 19 .\r\n","page_name":" 1104 ","page_number":474},
  {"content":"\r\n\r\nخانه زياد آمده بود در انبانى كرده بر دوش برداشته و به خانه‌هاى فقراى مدينه رو نهادى ، در حالتى كه صورت مباركش را پوشيده بود بر ايشان قسمت مىفرمود . و بسا بود كه فقرا بر در سراهاى خود به انتظار قدوم مباركش ايستاده بودند و چون آن حضرت را مىديدند با هم بشارت همىدادند و مىگفتند كه صاحب انسان رسيد . « 1 »\r\n\r\nدهم - از دعوات راوندى نقل است كه\r\nحضرت امام محمّد باقر عليه السّلام فرمود : پدرم على بن الحسين عليه السّلام فرمود : وقتى مرض شديدى مرا عارض شد ، پدرم فرمود : به چه مايل هستى ؟\r\nگفتم : ميل دارم كه چنان باشم كه اختيار نكنم چيزى را بر آن چيزى كه حقّ تعالى براى من مقرّر داشته و اختيار فرموده .\r\nفقال لى : احسنت ، ضاهيت ابراهيم الخليل عليه السّلام حيث قال [ له 
  ] جبرئيل عليه السّلام :\r\nهل من حاجة ؟ فقال : لا اقترح على ربّى ، بل حسبى اللّه و نعم الوكيل . « 2 »\r\nيعنى : پدرم فرمود : نيكو گفتى ، شبيه به ابراهيم خليل عليه السّلام شدى هنگامى كه جبرئيل گفت : آيا حاجتى دارى ؟ فرمود : تحكّم نمىكنم بر ربّ خود بلكه خداى مرا كافى است و نيكو وكيلى است .\r\n\r\nيازدهم [ امان دادن به اهل مروان 
  ]\r\n- ابن اثير در كامل التّواريخ نقل كرده كه چون اهل مدينه بيعت يزيد را شكستند و عامل يزيد و بنى اميّه را از مدينه بيرون كردند ، مروان نزد عبد اللّه بن عمر آمد و از او درخواست نمود كه عيال خود را نزد او گذارد تا آن كه از آسيب اهل مدينه محفوظ بماند ، ابن عمر قبول نكرد ، مروان خدمت حضرت امام\r\n\r\n\r\n","description":"","footnote":"\r\n( 1 ) المناقب ، ج 4 ، ص 153 .\r\n( 2 ) بحار الأنوار ، ج 46 ، ص 67 ، به نقل از الدعوات راوندى ، ص 168 ؛ العوالم ، ج 18 ، ص 122 - 123 به نقل از الدعوات .\r\n","page_name":" 1105 ","page_number":475},
  {"content":"\r\n\r\nزين العابدين عليه السّلام رسيد و استدعا كرد كه حرم خود را در حرم آن حضرت در آورد كه در سايهء عطوفت آن جناب محفوظ و مصون بماند ، آن جناب قبول فرموده ، مروان زوجهء خود عايشه دختر عثمان بن عفّان را با حرم خود فرستاد خدمت حضرت على بن الحسين عليه السّلام ، آن جناب به جهت صيانت آن‌ها ايشان را با حرم خود از مدينه بيرون برد به ينبع ، « 1 » و به قولى حرم مروان را به طائف روانه فرمود و همراه كرد با ايشان پسر گرامى خود عبد اللّه را . « 2 »\r\n\r\nدوازدهم [ امان به زنان مدينه 
  ]\r\n- از ربيع الأبرار زمخشرى نقل است كه چون يزيد بن معاويه به جهت قتل و غارت اهل مدينه مسلم بن عقبه را به مدينه فرستاد ، حضرت امام زين العابدين عليه السّلام كفالت فرمود چهار صد زن كثير الاولاد را با عيال و حشم آن‌ها و ايشان را جزء عيالات خود نمود ، خورش و خوردنى و نفقه داد تا لشكر ابن عقبه از مدينه بيرون شدند . يكى از آن زنان گفت : به خدا قسم كه من در كنار پدر و مادرم چنين زندگانى به خوشى و آرامش نكرده بودم كه در سايهء عطوفت اين شريف نمودم . « 3 »\r\n\r\n\r\n","description":"","footnote":"\r\n( 1 ) محلى در سى فرسخى مدينه واقع در ساحل درياى سرخ است .\r\n( 2 ) الكامل فى التاريخ ، ج 4 ، ص 113 . و نيز نك : انساب الاشراف ، ج 4 ، ص 323 .\r\n( 3 ) ربيع الابرار ، ج 1 ، ص 427 .\r\n","page_name":" 1106 ","page_number":476},
  {"content":"\r\n\r\n\r\nفصل سيّم : در عبادت حضرت امام زين العابدين عليه السّلام است\r\n\r\n[ خشوع در نماز 
  ]\r\nهمانا كثرت عبادت حضرت سيّد العابدين اشهر است از آن كه ذكر بشود ، آن جناب عابدترين اهل روزگار بود چنان كه در القاب شريفش به برخى از آن اشارت رفت . و بس است در اين مقام كه هيچ كس از مردمان را طاقت نبود كه مانند حضرت امير المؤمنين عليه السّلام رفتار نمايد ، چرا آن حضرت در شبانه روزى هزار ركعت نماز مىگزاشت ، و چون وقت نماز مىرسيد بدنش را لرزه مىگرفت و رنگش زرد مىگشت ، « 1 » و چون به نماز مىايستاد مانند ساق درختى بود حركت نمىكرد مگر آنچه كه باد از او حركت دهد . « 2 » و چون در قرائت حمد به مالك يوم الدّين مىرسيد چندان آن را مكرّر مىكرد كه نزديك مىگشت قالب تهى كند ، « 3 » و چون سجده مىكرد سر از سجده بر نمىداشت تا عرق مباركش جارى مىشد . شب‌ها را به عبادت به روز مىآورد و روزها را روزه مىداشت ، و شب‌ها چندان نماز مىگزاشت كه خسته مىشد به حدّى كه نمىتوانست ايستاده حركت نمايد و به فرش خويش خود را برساند لاجرم مانند كودكان كه به راه نيفتاده‌اند حركت مىنمود تا خود را به فراش خود مىرسانيد . و چون ماه رمضان مىشد تكلّم نمىكرد مگر به دعا و\r\n\r\n\r\n","description":"","footnote":"\r\n( 1 ) نك : فلاح السائل ، ص 101 .\r\n( 2 ) الكافى ، ج 3 ، ص 300 .\r\n( 3 ) الكافى ، ج 2 ، ص 602 .\r\n","page_name":" 1107 ","page_number":477},
  {"content":"\r\n\r\nتسبيح و استغفار . و از براى آن حضرت خريطه‌اى بود كه در آن تربت مقدّسهء حضرت امام حسين عليه السّلام نهاده بود گاهى كه مىخواست سجده كند بر آن تربت سجده مىكرد .\r\n\r\n[ حال وضوء 
  ]\r\nو در عين الحياة است كه : « صاحب كتاب حلية الأولياء روايت نموده كه : چون حضرت امام زين العابدين عليه السّلام از وضو فارغ مىشدند و ارادهء نماز مىفرمودند رعشه در بدن و لرزه بر اعضاى آن حضرت مستولى مىشد ، چون سؤال مىنمودند مىفرمود كه : واى بر شما ! مگر نمىدانيد كه به خدمت چه خداوندى مىايستم و با چه عظيم الشّأنى مىخواهم مناجات كنم » . « 1 »\r\nدر هنگام وضو نيز اين حالت را از آن حضرت نقل كرده‌اند . « 2 »\r\n\r\n[ پينه بستن پيشانى و رنگ زرد آن حضرت 
  ]\r\nروايتى وارد شده كه : فاطمه دختر حضرت امير المؤمنين عليه السّلام روزى جابر بن عبد اللّه انصارى رضى اللّه عنه را طلبيد و گفت : تو از صحابهء كبار حضرت رسولى صلّى اللّه عليه و آله و سلّم ، و ما اهل بيت را حقّ بر تو بسيار است ، و از بقيّهء اهل بيت رسالت همين على بن الحسين عليه السّلام مانده و او بر خود جور مىنمايد در عبادت الهى پيشانى و زانوها و كف‌هاى او از بسيارى عبادت پينه كرده و مجروح گشته و بدن او نحيف شده و كاهيده ، از او التماس نما كه شايد پاره‌اى تخفيف دهد .\r\nچون جابر به خدمت آن جناب رسيد ديد كه در محراب نشسته و عبادت بدن شريفش را كهنه و نحيف گردانيده ، و حضرت جابر را اكرام فرمود و در پهلوى خويش تكليف نمود و با صداى بسيار ضعيف . احوال او پرسيد .\r\nپس جابر گفت : يا بن رسول اللّه ! خداوند عالميان بهشت را براى شما و دوستان شما خلق كرده و جهنّم را براى دشمنان و مخالفان شما آفريده ، پس چرا اين قدر بر خود تعب مىفرمايى ؟\r\n\r\n\r\n","description":"","footnote":"\r\n( 1 ) سير اعلام النبلاء ، ج 4 ، ص 38 ؛ صفة الصفوة ، ج 2 ، ص 52 ؛ العقد الفريد ، ج 3 ، ص 103 ؛ حلية الاولياء ، ج 3 ، ص 132 .\r\n( 2 ) نك : اتحاف بحب الاشراف ، ص 49 ؛ سير اعلام النبلاء ، ج 4 ، ص 238 ؛ اخبار الدول ، ص 109 .\r\n","page_name":" 1108 ","page_number":478},
  {"content":"\r\n\r\nحضرت فرمود كه : اى مصاحب حضرت رسول صلّى اللّه عليه و آله و سلّم ! حضرت رسالت پناه صلّى اللّه عليه و آله و سلّم با آن كرامتى كه نزد خداوند خود داشت كه ترك اولاى گذشته و آيندهء او را آمرزيد او مبالغه و مشقّت در عبادت را ترك نفرمود - پدرم و مادرم فداى او باد - تا آن كه بر ساق مباركش نفخ ظاهر شد و قدمش ورم كرد ، صحابه گفتند كه : چرا چنين زحمت مىكشى و حال آن كه خدا بر تو تقصير نمىنويسد ؟ فرمود كه : آيا من بندهء شاكر خدا نباشم و شكر نعمت‌هاى او را ترك نمايم .\r\nجابر گفت : يا بن رسول اللّه ! بر مسلمانان رحم كن كه به بركت شما خدا بلاها را از مردمان دفع مىنمايد و آسمان‌ها را نگاه مىدارد و عذاب‌هاى خود را بر مردمان نمىگمارد . فرمود كه : اى جابر ! بر طريق پدران خود خواهم بود تا ايشان را ملاقات نمايم . « 1 »\r\nاز حضرت صادق عليه السّلام منقول است كه پدرم فرمود : روزى بر پدرم على بن الحسين عليه السّلام داخل شدم ديدم كه عبادت در آن حضرت بسيار تأثير كرده و رنگ مباركش از بيدارى زرد گرديده و ديده‌اش از بسيارى گريه مجروح گشته و پيشانى نورانيش از كثرت سجود پينه كرده و قدم شريفش از وفور قيام در صلاة ورم كرده ، چون او را بر اين حال مشاهده كردم خود را از گريه منع نتوانستم نمود و بسيار بگريستم . آن حضرت متوجّه تفكّر بودند ، بعد از زمانى به جانب من نظر افكندند و فرمودند كه : بعضى از كتاب‌ها كه عبادت امير المؤمنين عليه السّلام در آنجا مسطور است به من ده ، چون بياوردم و پاره‌اى بخواندند بر زمين گذاشتند و فرمودند كه : كى ياراى آن دارد كه مانند على بن ابى طالب عليه السّلام عبادت كند ؟ « 2 » و كلينى از حضرت جعفر بن محمّد عليه السّلام روايت كرده كه حضرت سيّد السّاجدين عليه السّلام چون به نماز مىايستاد رنگش متغيّر مىشد . و چون به سجود\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 78 ، ح 75 ؛ الخرائج و الجرائح ، ج 1 ، ص 270 - 271 ؛ العوالم ، ج 18 ، ص 58 ؛ امالى طوسى ، ج 2 ، ص 249 ؛ بشارة المصطفى ، ص 66 ؛ مناقب ابن شهر آشوب ، ج 3 ، ص 289 .\r\n( 2 ) الارشاد ، ج 2 ، ص 142 ؛ بحار الأنوار ، ج 46 ، ص 74 ؛ اعلام الورى ، ص 254 ؛ مناقب ابن شهر آشوب ، ج 4 ، ص 749 .\r\n","page_name":" 1109 ","page_number":479},
  {"content":"\r\n\r\nمىرفت سر بر نمىداشت تا عرق از آن جناب مىريخت . « 1 »\r\nو از حضرت امام محمّد باقر عليه السّلام منقول است كه حضرت علىّ بن الحسين عليه السّلام در شبانه روزى هزار ركعت نماز مىگزارد « 2 » و چون به نماز مىايستاد رنگ به رنگ مىگرديد ، و ايستادنش در نماز ، ايستادن بندهء ذليل بود كه نزد پادشاه جليلى ايستاده باشد ، و اعضاى او از خوف الهى لرزان بود ، چنان نماز مىكرد كه گويا نماز وداع است و ديگر نماز نخواهد كرد ، چون از تغيّر احوال آن جناب سؤال مىنمودند چنين مىفرمود : كسى كه نزد خداوند عظيمى ايستد سزاوار است كه خائف باشد .\r\n\r\n[ حضور قلب در نماز 
  ]\r\nو نقل كرده‌اند كه : در بعضى از شب‌ها يكى از فرزندان آن جناب از بلندى افتاد دستش شكست و از اهل خانه فرياد بلند شد ، همسايگان جمع شدند و شكسته‌بند آوردند ، دست آن طفل را بستند و آن طفل از درد فرياد مىكرد و حضرت از اشتغال به عبادت نمىشنيد ، چون صبح شد و از عبادت فارغ گرديد دست طفل را ديد در گردن آويخته از كيفيّت حال پرسيد ، خبر دادند . « 3 »\r\nو در وقت ديگر در خانهء حضرت ، در آن خانه كه [ او 
  ] در سجود بود آتشى گرفت و اهل خانه فرياد مىكردند كه : يا بن رسول اللّه ! النّار ، النّار ، حضرت متوجّه نشدند تا آتش خاموش شد ، بعد از زمانى سر برداشتند . از آن جناب پرسيدند كه چه چيز بود شما را غافل از اين آتش گردانيده بود ؟ فرمود كه : آتش كبراى قيامت مرا از آتش اندك در دنيا غافل گردانيده بود . ( تمام شد آنچه از عين الحياة نقل كرديم ) . « 4 »\r\nروايت شده از ابو حمزهء ثمالى - كه از زاهدين اهل كوفه و مشايخ آنجا بود -\r\n\r\n\r\n","description":"","footnote":"\r\n( 1 ) بحار الأنوار ، 46 ، ص 79 ؛ التهذيب ، ج 2 ، ص 286 .\r\n( 2 ) نك : مناقب ابن شهر آشوب ، ج 4 ، ص 150 ؛ روضة الواعظين ، ج 1 ، ص 197 .\r\n( 3 ) مناقب ابن شهر آشوب ، ج 4 ، ص 148 .\r\n( 4 ) عين الحياة ، ص 38 ؛ مناقب ابن شهر آشوب ، ج 4 ، ص 148 .\r\n","page_name":" 1110 ","page_number":480},
  {"content":"\r\n\r\nگفت : ديدم حضرت امام زين العابدين عليه السّلام را كه وارد مسجد كوفه شد و آمد نزد ستون هفتم و نعلين خود را كند و به نماز ايستاد ، پس دست‌ها را تا برابر گوش بلند كرد و تكبيرى گفت كه جميع موهاى بدن من از دهشت آن راست ايستاد و گفته كه چون آن حضرت نماز گزاشت گوش كردم ، نشنيدم لهجه‌اى پاكيزه‌تر و دلرباتر از او . « 1 »\r\nو نيز روايت شده كه : آن حضرت از تمامى مردم صوت مقدّسش به قرآن مجيد نيكوتر بود و چندان نيكو و دلكش قرائت نمودى كه سقّايان بر در خانهء آن حضرت مىايستادند و قرائت آن جناب را استماع مىنمودند . « 2 »\r\n\r\n[ حج‌گذارى آن حضرت 
  ]\r\nغزّالى در كتاب اسرار الحجّ نقل كرده از سفيان بن عيينه كه : حجّ گزارد على بن الحسين عليه السّلام ، چون خواست محرم شود راحله‌اش « 3 » ايستاد و رنگش زرد شد و لرزه او را عارض شد ، شروع كرد به لرزيدن و نتوانست لبّيك بگويد .\r\nسفيان گفت : چرا تلبيه نمىگوييد ؟\r\nفرمود : مىترسم در جوابم گفته شود : لا لبّيك و لا سعديك ! . پس چون تلبيه گفت غش كرد و از راحله‌اش بر زمين واقع شد . و پيوسته اين حال او را عارض مىشد تا از حجّش فارغ شد . « 4 »\r\nو در كتاب حديقة الشيعة است كه طاووس يمانى گفت : نصف شبى داخل حجر اسماعيل شدم ديدم كه حضرت امام زين العابدين عليه السّلام در سجده است و كلامى را تكرار مىكند ، چون گوش كردم اين دعا بود :\r\nالهى عبيدك بفنائك ، مسكينك بفنائك ، فقيرك بفنائك .\r\nو بعد از آن هر گونه بلا و المى و مرضى كه مرا پيش آمد چون نماز كردم و سر به سجده نهادم اين كلمات را گفتم مرا خلاصى و فرجى روى داد .\r\n\r\n\r\n","description":"","footnote":"\r\n( 1 ) فرحة الغرى ، ص 75 .\r\n( 2 ) الكافى ، ج 2 ، ص 451 ؛ بحار الأنوار ، ج 46 ، ص 70 .\r\n( 3 ) راحله : مركب سوارى .\r\n( 4 ) احياء العلوم غزالى ، ج 1 ، ص 268 .\r\n","page_name":" 1111 ","page_number":481},
  {"content":"\r\n\r\nو « فناء » در لغت به معنى فضاى در خانه است ، يعنى بندهء تو ، و مسكين تو ، و محتاج تو بر درگاه تو ، منتظر رحمت تو است و چشم عفو و احسان از تو دارد .\r\nو هر كس اين كلمات را از روى اخلاص بگويد البتّه اثر مىكند و هر حاجت كه دارد بر مىآيد . انتهى . « 1 »\r\nو بالجمله آنچه در باب عبادات آن حضرت نقل شده غير آنچه ذكر شد زياده از اين است كه در اين مختصر نقل شود من اكتفا مىكنم از آن‌ها به يك خبر :\r\nقطب راوندى و ديگران روايت كرده‌اند از حمّاد بن حبيب كوفى كه گفت : سالى به آهنگ حجّ بيرون شديم ، همين كه از زباله ( كه نام منزلى است ) « 2 » كوچ كرديم ، بادى سياه و تاريك وزيدن گرفت به طورى كه قافله را از هم متفرّق و پراكنده ساخت و من در آن بيابان متحيّر و سرگردان ماندم ، پس خود را رسانيدم به يك وادى خالى از آب و گياه و تاريكى شب مرا فرا گرفت ، پس من خود را بر درختى جاى دادم ، چون تاريكى دنيا را فرا گرفت جوانى را ديدم رو كرد با جامه‌هاى سفيد و بوى مشك از او مىوزيد ، با خود گفتم : اين شخص بايد يكى از اولياء اللّه باشد ، پس ترسيدم هرگاه ملتفت من بشود به جاى ديگر رود ، پس چندان كه مىتوانستم خود را پوشيده داشتم ، پس آن جوان مهيّاى نماز شد و ايستاد و گفت :\r\nيا من حاز كلّ شىء ملكوتا ، و قهر كلّ شىء جبروتا ، صلّ على محمّد و آل محمّد ، و اولج قلبى فرح الاقبال عليك « 3 » ، و الحقنى بميدان المطيعين لك .\r\nپس در نماز شد ، چون ديدم كه اعضاء و اركان او آمادهء نماز گرديد و حركات او سكون گرفت برخاستم و به آن مكان كه مهيّاى نماز شد شدم ، ديدم چشمهء آبى\r\n\r\n\r\n","description":"","footnote":"\r\n( 1 ) حديقة الشيعة ، ج 2 ، ص 693 ؛ سير اعلام النبلاء ، ج 4 ، ص 393 ؛ الارشاد مفيد ، ج 2 ، ص 143 ؛ مختصر تاريخ دمشق ، ج 17 ، ص 235 ؛ تذكرة الخواص ، ص 297 ؛ بحار الأنوار ، ج 46 ، ص 75 ، فصول المهمة ، ص 201 و 202 ؛ مناقب ابن شهر آشوب ، ج 4 ، ص 48 .\r\n( 2 ) نام منزلى است در راه مكه از كوفه . نك : معجم البلدان ، ج 3 ، ص 129 .\r\n( 3 ) در بعضى نسخ : إليك .\r\n","page_name":" 1112 ","page_number":482},
  {"content":"\r\n\r\nمىجوشد ، من نيز تهيهء نماز ديدم و در پشت سرش بايستادم . ديدم گويا محرابى براى من ممثّل شد و مىديدم او را كه هر وقت به آيتى مىگذشت كه در آن آيه وعد و وعيد مذكور بودى با ناله و حنين آن را مكرّر فرمودى ، پس چون تاريكى شب روى به نهايت گذاشت از جاى خود برخاست و گفت :\r\nيا من قصده الضّالّون فاصابوه مرشدا ، و امّه الخائفون فوجدوه معقلا ، و لجأ اليه العابدون [ العائذون 
  ] فوجدوه موئلا ، متى راحة من نصب لغيرك بدنه ؟ ! و متى فرح من قصد سواك بهمّته ؟ « 1 » الهى تقشّع « 2 » الظّلام و لم أفض من خدمتك وطرا ، و لا من حياض مناجاتك صدرا ، صلّ على محمّد و آل محمّد ، و افعل بى أولى الامرين بك ، يا ارحم الرّاحمين .\r\nحمّاد بن حبيب مىگويد : اين وقت بيم كردم كه مبادا شخص او از من ناپديد گردد و اثر امرش بر من پوشيده ماند ، پس در او درآويختم و عرض كردم : تو را سوگند مىدهم به آن كسى كه ملال و خستگى و رنج و تعب از تو برگرفته و لذّت رهبت را در كام تو نهاده بر من رحمت آور و مرا در جناح مرحمت و عنايت جاى ده كه من ضالّ و گمشده‌ام و همى آرزومندم كه به كردار تو روم و به گفتار تو شوم .\r\nفرمود : اگر توكّل تو از روى صدق باشد گم نخواهى شد لكن متابعت من كن و بر اثر من باش ، پس به كنار آن درخت شد و دست مرا بگرفت ، مرا به خيال همىآمد كه زمين از زير قدمم حركت مىنمايد ، همين كه صبح طلوع كرد به من فرمود بشارت باد تو را كه اين مكان مكّهء معظّمه است ، پس من صدا و ضجّهء حاجّ را بشنيدم . عرض كردم : تو را سوگند مىدهم به آن كه اميدوارى به او در روز آزفه و يوم فاقه ( يعنى روز قيامت ) تو كيستى ؟\r\nفرمود : اكنون كه سوگند دادى ، منم على بن الحسين بن على بن ابى طالب عليهم السّلام . « 3 »\r\n\r\n\r\n","description":"","footnote":"\r\n( 1 ) در العوالم : نبيّته .\r\n( 2 ) در الخرائج : قد انقشع .\r\n( 3 ) الخرائج و الجرائح ، ج 1 ، ص 265 ، ح 9 ؛ بحار الأنوار ، ج 46 ، ص 41 به نقل از الخرائج ، العوالم ، ج 18 ، 33 ؛ مدينة المعاجز ، ص 314 ؛ الصحيفة السجادية الجامعه ، دعاء 72 ؛ مستدرك الوسائل ، ج 4 ، ص 124 و 177 .\r\n","page_name":" 1113 ","page_number":483},
  {"content":"\r\n\r\n\r\nفصل چهارم : در ذكر پاره‌اى از كلمات شريفه و مواعظ بليغهء حضرت امام زين العابدين عليه السّلام است\r\nو اكتفا مىشود به\r\n\r\nذكر چند خبر :\r\n\r\nاوّل\r\n- قال عليه السّلام يوما : اصحابى ، اخوانى ، عليكم بدار الآخرة ، و لا اوصيكم بدار الدّنيا ، فانّكم عليها و بها متمسّكون . اما بلغكم ما قال عيسى بن مريم للحوارييّن ؟ قال لهم : قنطرة فاعبروها و لا تعمروها . و قال : ايّكم يبنى على موج البحر دارا ؟ تلكم الدّار الدّنيا و لا تتّخذوها قرارا .\r\nيعنى : آن حضرت روزى با جماعت اصحاب خود فرمود :\r\nاصحاب من ! برادران من ، همانا وصيّت مىكنم شما را به تدارك و تهيّهء خانهء آخرت ، و براى سراى دنيا شما را وصيّت نمىكنم ، زيرا كه شما در دنيا حريص هستيد و متمسّك به آن مىباشيد ، آيا به شما نرسيده است آنچه عيسى بن مريم عليه السّلام به حواريّين گفت ؟ فرمود به ايشان كه : دنيا پلى است ، از اين پل عبور كنيد و به عمارتش مكوشيد .\r\nيعنى از پل بايد گذشت نه به آرزوى اقامت نشست .\r\nو نيز عيسى عليه السّلام فرمود : كدام يك از شما بر موج دريا عمارت مىكنيد ، اينك دنياى شما را همين حالت است . و بنا بر آن چون بنا بر موج بحر است ، پس چنين\r\n\r\n","description":"","footnote":"","page_name":" 1114 ","page_number":484},
  {"content":"\r\n\r\nمكانى سست بنيان را آرام و قرار ندانيد . « 1 »\r\n در ره عقبى است دنيا چون پلى * بىبقا جايى و ويران منزلى\r\nفوج مخلوقند همچون موج بحر * هالك اندر قعر يا در اوج بحر \r\n\r\nدوّم\r\n- فى جامع الأخبار عن علىّ بن الحسين عليه السّلام قال : يغفر اللّه للمؤمنين « 2 » كلّ ذنب ، و يطهر منه فى الآخرة ما خلا ذنبين : ترك التّقيّة ، و تضييع حقوق الاخوان . « 3 »\r\nيعنى : حضرت امام زين العابدين عليه السّلام فرمود : مىآمرزد حقّ تعالى هر گناهى را كه مؤمن مرتكب آن شده و پاك مىشود از آن در آخرت مگر دو گناه : يكى ترك تقيّه در مواقع تقيّه . و ديگر ضايع ساختن حقوق برادران دينى .\r\nمخفى نماند اين كه امام عليه السّلام در اين خبر ترك تقيّه را گناهى بزرگ شمرده كه در خور آمرزش نيست از آن است كه بسيار مىشود كه ترك تقيّه مورث مفاسد عظيمه مىشود كه لطمه‌هاى بزرگ بر دين و مذهب وارد مىكند و خون‌ها ريخته و فتنه‌هاى بزرگ انگيخته كه قلوب مخالفين را مستبدّ بر لجاج و عناد ، و دوام و ثبات بر جهالت و غوايت مىگرداند .\r\nو اين فرمايش عين حكمت است چنانچه تضييع حقوق اخوان كه دليل بر خروج از مدارج عدل و دخول در ظلمات ظلم است نيز همان نتيجه را دارد .\r\nمؤيّد اين است آنچه روايت شده كه : مرد مؤمنى فقير حضور مبارك حضرت موسى بن جعفر عليه السّلام مشرّف شد و از آن جناب درخواست كرد كه مالى به او مرحمت كند كه سدّ فاقهء او شود .\r\nحضرت به صورت او خنديد و فرمود : از تو مسأله‌اى مىپرسم هرگاه صواب جواب دادى ده برابر آنچه از من خواسته‌اى به تو عطا كنم - و آن مرد صد درهم از آن جناب خواسته بود كه سرمايهء خود كند و به آن معاش كند - پس آن مرد گفت : بپرس .\r\n\r\n\r\n","description":"","footnote":"\r\n( 1 ) بحار الأنوار ، ج 73 ، ص 107 ، ح 107 .\r\n( 2 ) در جامع الاخبار با تحقيق علا آل جعفر ، ص 252 : للمؤمن .\r\n( 3 ) جامع الاخبار ، ص 252 ، فصل 53 ؛ تفسير امام عسكرى عليه السّلام ، ص 165 ، 321 .\r\n","page_name":" 1115 ","page_number":485},
  {"content":"\r\n\r\nحضرت فرمود : هرگاه به تو واگذار كنند كه براى خود چيزى خواهش و تمنّا نمايى چه تمنّا خواهى كرد ؟\r\nگفت : تمنّا كنم كه حقّ تعالى روزى فرمايد مرا تقيّه در دين و قضاى حقوق اخوان مؤمنين .\r\nفرمود : چه شد تو را كه خواهش نمىكنى ولايت ما اهل بيت را ؟\r\nعرض كرد : به جهت آن است كه اين را حقّ تعالى به من عطا فرموده و آن را عطا نفرموده ، پس من شكر مىكنم خدا را بر آن نعمت كه به من داده و مسألت مىكنم از او آنچه را كه به من نداده .\r\nحضرت فرمود به او : احسنت و امر فرمود كه دو هزار درهم به او دهند و فرمود كه : اين را صرف كن در « مازو » ( يعنى : مازو بخر ) و آن را سرمايهء خود كرده به آن تجارت كن . « 1 »\r\n\r\nسوّم\r\n- روى عنه عليه السّلام قال : عجبت لمن يحتمى من الطّعام لمضرّته ، كيف لا يحتمى من الذّنب لمعرّته ؟ « 2 » يعنى : آن حضرت فرمود : عجب دارم من از آن كس كه پرهيز از طعام مىكند به جهت آن كه مبادا به او ضرر رساند ، چگونه پرهيز از گناه نمىكند كه مبادا بدى و جزاى بد به او عايد گردد . ؟ !\r\nمؤلّف گويد كه : اين كلمهء شريفه شبيه است به فرمايش حضرت امام حسن عليه السّلام :\r\nعجبت لمن يتفكّر فى مأكوله ، كيف لا يتفكّر فى معقوله . « 3 »\r\nو اين فرمايش از روى فرمايش پدر بزرگوارش حضرت امير المؤمنين عليه السّلام است كه فرموده :\r\n« ما لي ارى النّاس اذا قرّب اليهم الطّعام ليلا تكلّفوا انارة المصابيح ليبصروا ما يدخلون\r\n\r\n\r\n","description":"","footnote":"\r\n( 1 ) بحار الأنوار ، ج 75 ، ص 415 .\r\n( 2 ) بحار الأنوار ، ج 78 ، ص 159 ؛ كشف الغمه ، ج 2 ، ص 319 .\r\n( 3 ) بحار الأنوار ، ج 1 ، ص 218 ، ح 43 .\r\n","page_name":" 1116 ","page_number":486},
  {"content":"\r\n\r\nبطونهم ، و لا يهتمّون بغذاء النّفس بان ينيروا مصابيح ألبابهم بالعلم ليسلموا من لواحق الجهالة و الذّنوب فى اعتقاداتهم و اعمالهم ؟ » يعنى : براى چيست كه مىبينم مردم را هنگامى كه در شب طعام نزد ايشان حاضر مىشود به مشقّت و رنج روشن مىكنند چراغ را تا آن كه ببينند چيست كه داخل در شكم خود مىكنند ، و لكن اهتمام نمىكنند در غذاى نفس ، ( يعنى :\r\nمطالبى كه در سينه جاى مىدهند و اعتقاد به آن مىنمايند ) به آن كه روشن كنند چراغ عقول خود را به علم تا سالم بمانند از آنچه به آن‌ها ملحق مىشود از ضرر جهالت و گناهان در اعتقادات و اعمال خود .\r\n\r\nچهارم\r\n- در عين الحياة است كه از حضرت على بن الحسين عليه السّلام منقول است كه فرمود : بدرستى كه دنيا بار كرده است و پشت كرده است و مىرود ، و آخرت بار كرده است و رو كرده است و مىآيد . و هر يك از دنيا و آخرت را فرزندان و اصحاب است ، پس شما از فرزندان آخرت باشيد نه از فرزندان و كاركنان دنيا . اى گروه ! از زاهدان در دنيا باشيد و به سوى آخرت رغبت نماييد ، بدرستى كه زاهدان در دنيا زمين را بساط خود مىدانند ، و خاك را فرش خود قرار داده‌اند ، و آب را بوى خوش خود مىدانند و به آن خود را مىشويند و خوشبو مىسازند و خود را جدا كرده‌اند و بريده‌اند از دنيا بريدنى .\r\nبدرستى كه كسى كه مشتاق بهشت است شهوت‌هاى دنيا را فراموش مىكند ، و كسى كه از آتش جهنّم مىترسد البته مرتكب محرّمات نمىشود ، و كسى كه ترك دنيا كرد مصيبت‌هاى دنيا بر او سهل مىشود .\r\nبدرستى كه خدا را بندگانى هست كه در مرتبهء يقين چنانند كه گويا اهل بهشت را در بهشت ديده‌اند كه مخلّدند و گويا اهل جهنّم را در جهنّم ديده‌اند كه معذّبند ، مردم از شرّ ايشان ايمنند ، و دل‌هاى ايشان پيوسته از غم آخرت محزون است ، و نفس‌هاى ايشان عفيف است از محرّمات و شبهات ، و كارهاى ايشان سبك است و بر خود دشوار نكرده‌اند . چند روزى اندك صبر كردند ، پس در آخرت راحت‌هاى\r\n\r\n","description":"","footnote":"","page_name":" 1117 ","page_number":487},
  {"content":"\r\n\r\nدور و دراز غير متناهى براى خود مهيّا كرده‌اند ، چون شب مىشود نزد خداوند خود بر پا مىايستند و آب ديدهء ايشان بر رويشان جارى مىگردد و تضرّع و زارى و استغاثه به پروردگار خود مىكنند و سعى مىكنند كه بدن‌هاى خود را از عذاب الهى آزاد كنند چون روز شد بردبارانند ، حكيمانند ، دانايانند ، نيكوكاران و پرهيزكارانند .\r\nاز عبادت مانند تير باريك شده‌اند و خوف الهى ايشان را چنان تراشيده و نحيف گردانيده كه چون اهل دنيا به ايشان نظر مىكنند گمان مىكنند كه ايشان بيمارند ، و ايشان را بيمارى بدنى نيست بلكه بيمار خوف و عشق و محبّت‌اند ، و بعضى گمان مىبرند كه عقل ايشان به ديوانگى مخلوط شده است . و نه چنين است بلكه بيم آتش جهنّم در دل ايشان جا كرده است . « 1 »\r\n\r\nپنجم\r\n- در كشف الغمّه است كه حضرت امام محمّد باقر عليه السّلام فرمود : وصيّت كرد مرا پدرم به اين كلمات . فرمود : اى پسر جان من ! با پنج طبقه از مردم مصاحبت مكن و سخن با ايشان مگوى و رفاقت مكن با ايشان در راه .\r\nعرض كردم كه : فدايت شوم اين جماعت كيانند ؟\r\nفرمود : لا تصحبنّ فاسقا فانّه يبيعك باكلة فما دونها .\r\nيعنى : البتّه با فاسق يار مشو ، زيرا كه او تو را به يك خوراك ، يا به يك لقمه ، بلكه كمتر از آن مىفروشد .\r\nعرض كردم : اى پدر ! و كمتر از آن چيست ؟\r\nفرمود به طمع لقمه تو را مىفروشد لكن به آن نمىرسد .\r\nگفتم : اى پدر ! دوّم كيست ؟\r\nفرمود : با بخيل مصاحبت مكن ، زيرا كه تو را محروم مىنمايد از مالش در وقتى كه نهايت احتياج به آن دارى .\r\nعرض كردم : سيّم كيست ؟\r\nفرمود : با كذّاب مصاحبت مكن ، زيرا كه او به منزلهء سراب است دور مىكند از\r\n\r\n\r\n","description":"","footnote":"\r\n( 1 ) بحار الأنوار ، ج 73 ، ص 43 ؛ الكافى ، ج 2 ، ص 107 .\r\n","page_name":" 1118 ","page_number":488},
  {"content":"\r\n\r\nتو نزديك را و نزديك مىكند به تو دور را . و سراب آن است كه شعاع آفتاب در نيمروز به زمين مستوى افتد لمعات آن درخشنده در نظر آيد چون آب موج‌زننده ، پس گمان برده شود كه آن آبى است بر زمين جارى مىشود و آن صورت است و حقيقت ندارد .\r\nگفتم : اى پدرم چهارم كيست ؟\r\nفرمود : احمق است ، زيرا كه او مىخواهد تو را نفع رساند از حمق و نادانى خود تو را ضرر مىرساند .\r\nعرض كردم : اى پدر پنجم كيست ؟\r\nفرمود : مصاحبت مكن با قاطع رحم زيرا كه من يافتم او را ملعون در سه موضع از كتاب خداى تعالى . « 1 »\r\n\r\nششم\r\n- در بحار و غير آن از جملهء وصاياى آن حضرت است به فرزند خويش كه فرمود :\r\nيا بنىّ ! اصبر على النّوائب ، و لا تتعرّض للحقوق ، و لا تجب اخاك الى الامر الّذى مضرّته عليك اكثر من منفعته له . « 2 »\r\nاى پسرك من ! صبر كن بر نوائب و مصائب روزگار و خود را در معرض حقوق در نياور ، و اجابت مكن برادر خود را در امرى كه ضرر آن به تو بيشتر است از منفعتش براى او .\r\n\r\nهفتم\r\n- در كشف الغمّه است كه حضرت امام زين العابدين عليه السّلام فرمود :\r\nهلك من ليس له حكيم يرشده ، و ذلّ من ليس له سفيه يعضده . « 3 »\r\nيعنى : هلاك مىشود آن كسى كه حكيم دانشمند او را ارشاد ننمايد ، و خوار و زار مىشود آن كسى كه سفيهى او را هم بازو نشود . و چه بسا شود كه از نادان كارها\r\n\r\n\r\n","description":"","footnote":"\r\n( 1 ) بحار الأنوار ، ج 78 ، ص 137 ؛ كشف الغمه ، ج 2 ، ص 293 .\r\n( 2 ) بحار الأنوار ، ج 46 ، ص 95 .\r\n( 3 ) كشف الغمه ، ج 2 ، ص 325 .\r\n","page_name":" 1119 ","page_number":489},
  {"content":"\r\n\r\nساخته شود كه از دانايان نشود .\r\n\r\nهشتم\r\n- روايت شده كه آن حضرت فرمود : آگاه باشيد كه هر بنده را ، چهار چشم است : با دو چشم كه چشم ظاهر باشد مىبيند امر دين و دنياى خود را و با دو چشم ديگر كه چشم باطن باشد مىبيند امر آخرت خود را ، و چون حقّ تعالى بخواهد خير بنده را ، بگشايد براى او دو چشم دل او را تا ببيند به آن دو چشم غيب و امر آخرت خود را ، و اگر اراده فرموده باشد به او غير آن را ، بگذارد دل او را به همان حال كه هست . « 1 »\r\n\r\nنهم\r\n- قال عليه السّلام : خير مفاتيح الامور الصّدق ، و خير خواتيمها الوفاء . « 2 »\r\nفرمود كه : بهترين مفاتيح و كليدها براى مطالب و امور ، صدق و راستى است . و بهترين خاتمهء امور وفا است .\r\nفقير گويد كه : اين فرمايش نزديك است به فرمايش حضرت امير المؤمنين عليه السّلام انّ الوفاء توام الصّدق و لا اعلم جنّة اوقى منه . « 3 »\r\n\r\nدهم\r\n- قال عليه السّلام : مسكين ابن آدم ، له فى كلّ يوم ثلاث مصائب لا يعتبر بواحدة منهنّ .\r\nيعنى : حضرت امام زين العابدين عليه السّلام فرمود : بيچاره فرزند آدم براى او در هر روزى سه مصيبت است كه به هيچ يك از آن‌ها عبرت نمىگيرد ، و اگر عبرت بگيرد سهل و آسان شود بر وى امر دنيا .\r\nامّا مصيبت اوّل : كم شدن هر روز است از عمر او . همانا اگر در مال او نقصان پديد آيد مغموم شود با آن كه جاى درهم رفته درهمى مىآيد و عمر را چيزى بر نمىگرداند .\r\nمصيبت دوّم : استيفاء روزى او است ، پس هرگاه حلال باشد حساب از او كشند ، و اگر حرام باشد او را عقاب كنند .\r\n\r\n\r\n","description":"","footnote":"\r\n( 1 ) خصال ، ص 240 ؛ بحار الأنوار ، ج 70 ، ص 53 .\r\n( 2 ) بحار الأنوار ، ج 78 ، ص 161 .\r\n( 3 ) نهج البلاغه ، خطبه 41 .\r\n","page_name":" 1120 ","page_number":490},
  {"content":"\r\n\r\nمصيبت سيّم : از اين بزرگ‌تر است .\r\nپرسيدند چيست ؟\r\nفرمود : هيچ روزى را شب نمىكند مگر اين كه به آخرت يك منزل نزديك مىشود لكن نمىداند كه به بهشت وارد مىشود يا به دوزخ . « 1 »\r\nمؤلّف گويد كه : از كلام اين بزرگوار اخذ كرده است ابو بكر بن عيّاش كلام خود را گفته :\r\nمسكين محبّ الدّنيا ، يسقط منه درهم فيظلّ نهاره يقول : انّا للّه و انّا اليه راجعون ، و ينقص عمره و دينه و لا يحزن عليهما .\r\nيعنى : بيچاره محبّ دنيا ، يك درهم از او ساقط مىشود ، روز خود را مىگذراند به گفتن كلمهء استرجاع ، و كم مىشود از عمر و دينش و محزون نمىشود بر آن‌ها .\r\nپس شايسته است كه آدمى بر عمر خود شحيح « 2 » باشد و بر عمر تلف‌شدهء خود تأسّف خورد .\r\nو به مفاد فرمايش حضرت امير المؤمنين عليه السّلام :\r\nمن كرم المرء بكائه على ما مضى من زمانه ، و حنينه الى اوطانه ، و حفظه قديم اخوانه . « 3 »\r\nبر ايّام گذشتهء خود زارى نمايد ، و روى نياز به درگاه حضرت بارى نمايد ، و تدارك ما فات و طلب عفو از تقصيرات خود كند .\r\n\r\nيازدهم\r\n- قال عليه السّلام : انّ من سعادة المرء ان يكون متجره فى بلده ، و يكون خلطاؤه صالحين و يكون له ولد يستعين بهم . « 4 »\r\nيعنى : از سعادت و نيكبختى مرد آن است كه سوداگرى و تجارت‌گاه او در\r\n\r\n\r\n","description":"","footnote":"\r\n( 1 ) بحار الأنوار ، ج 78 ، ص 160 .\r\n( 2 ) شحيح - بخيل ، حريض ، آزمند ، تنگ نظر . فرهنگ نوين ، ص 335 .\r\n( 3 ) بحار الأنوار ، ج 74 ، ص 264 ؛ كنز الفوائد .\r\n( 4 ) بحار الأنوار ، ج 103 ، ص 7 ؛ خصال ، ص 159 .\r\n","page_name":" 1121 ","page_number":491},
  {"content":"\r\n\r\nشهرش باشد ، و با آنان كه آميزش و معاشرت دارد صالح و نيكوكار باشند ، و براى او فرزندانى باشد كه از ايشان يارى و استعانت جويد .\r\n\r\n[ ندبه‌هاى آن حضرت 
  ]\r\nمؤلف گويد كه : كلمات بسيار از حضرت امام زين العابدين عليه السّلام در پند و نصيحت و زهد و موعظت نقل شده ، و معلوم است كه در كلمات آن جناب آثارى عظيمه است خصوصا ندبه‌هايى كه از آن حضرت نقل شده .\r\nاز ابو حمزهء ثمالى مروى است كه فرمود : من نشنيدم احدى از مردم ، ازهد از حضرت على بن الحسين زين العابدين عليه السّلام بوده باشد مگر آنچه به من رسيده از امير المؤمنين على عليه السّلام و على بن الحسين عليه السّلام چنان بود كه هرگاه تكلّم مىفرمود در زهد و موعظه به گريه در مىآورد هر كس را كه در محضر شريفش حضور داشت .\r\nو چون اين كتاب شريف گنجايش ذكر آن كلمات عاليه و جواهر غاليه را ندارد من به چند جمله از آن ندبه‌ها تبرّك جسته و به آن‌ها اكتفا مىنمايم :\r\n\r\nقال عليه السّلام فى ندبته المرويّة عن الزّهرى :\r\nيا نفس حتّام الى الحياة سكونك ، و الى الدّنيا و عمارتها ركونك ، أما اعتبرت به من مضى من اسلافك ، و من وارته الارض من الّافك ، و من فجعت به من اخوانك ، و نقلت الى دار البلى من اقرانك ؟\r\n فهم فى بطون الارض بعد ظهورها * محاسنهم فيها بوال دواثر\r\nخلت دورهم منهم و اقوت عراصهم * و ساقتهم نحو المنايا المقادر\r\nو خلّوا عن الدّنيا و ما جمعوا لها * و ضمّتهم تحت التّراب الحفائر \r\nحاصل فرمايش آن حضرت اين است : اى نفس ، تا چند ؟ و تا به كى به حيات و زندگانى دنيا دل بسته‌اى ؟ و به اين جهان و عمارت كردن آن ركون و ميل نموده‌اى ؟\r\nآيا عبرت نمىگيرى به گذشتگان از پدرانت و آنان كه پنهان كرد زمين از دوستانت ، و كسانى كه مصيبت ايشان را دريافتى از برادرانت ، و اشخاصى كه به گور سپردى از همگنانت ؟ همانا ايشان در شكم زمين شدند بعد از آن كه در روى زمين بودند و محاسن ايشان پوسيده و كهنه شد ، خالى شد از ايشان خانه‌ها و عرصه‌هاى\r\n\r\n","description":"","footnote":"","page_name":" 1122 ","page_number":492},
  {"content":"\r\n\r\nخانه‌هايشان و راند ايشان را به سوى مرگ تقديرات و بگذشتند از دنيا و بگذاشتند آنچه را كه از آن جمع كرده بودند و در زير خاك گور پنهان شدند .\r\nكم اخترمت أيدى المنون ، من قرون بعد قرون ، و كم غيرت الأرض ببلائها ، و غيّبت فى ثراها ، ممّن عاشرت من صنوف النّاس ، و شيّعتهم الى الأرماس .\r\n و أنت على الدّنيا مكبّ منافس * لخطّابها فيها حريص مكاثر\r\nعلى خطر تمسى و تصبح لاهيا * أ تدرى بما ذا لو عقلت مخاطر\r\nو انّ امرا يسعى لدنياه جاهدا * و يذهل عن اخراه لا شكّ خاسر \r\nچه بسيار ! دست و چنگال مرگ ، مستأصل و تباه ساخته اشخاص عصرهاى گذشتهء هر قرنى از پى قرنى ، و چه بسيار ! تغيير داده است زمين به كهنه كردن و پنهان كرده است در خاك خود از اشخاصى كه با آن‌ها معاشر بودى از اقسام مردمان ، و مشايعت كردى ايشان را تا گورستان و با اين كه اين جمله را در چنگال بلا و خاك گور نگران شدى ، هيچ از دنيا پند نگرفتى ؟ و به ديدهء عبرت نرفتى ؟\r\nهم چنان بر دنيا و كار دنيا مايل و راغب و به اين عروس نازيبا كه هزاران هزار داماد را در هر گوشه به خاك و خون ناشاد ساخته به حرص كار كنى و به تكاثر تفاخر خواهى و با اين كه در معرض هزاران بليّت و خطر هستى به لهو و لعب غفلت و غرور روز به شب همىرسانى ! آيا هيچ مىدانى كه به چه خطرها اگر تعقّل كنى دچارى ؟ و بدرستى كه هر مردى از پى دنيا سعى و كوشش و جهد و جنبش نمايد و از تدارك سراى جاويد غافل بماند بدون شكّ و شبهت گرفتار بسى زيان و خسارت است :\r\nانظرى الى الامم الماضية ، و القرون الفانية ، و الملوك العاتية ، كيف انتسفتهم الايّام فافناهم الحمام ، فامتحت من الدّنيا آثارههم ، و بقيت فيها أخبارهم .\r\n و اضحوا رميما فى التّراب و اقفرت * مجالس منهم عطلت و مقاصر\r\nو حلّوا بدار لا تزاور بينهم * و انّى لسكّان القبور التّزاور\r\nفما إن ترى الّا جثى قد ثروا بها * مسنّمة تسفى عليها الاعاصر \r\n\r\n","description":"","footnote":"","page_name":" 1123 ","page_number":493},
  {"content":"\r\n\r\nاز روى تفكّر و تعقّل نيك بنگر به امّتهاى گذشته ، و مردم قرنهاى فانى گشته ، و سلاطين سركش ، چگونه حوادث ايّام ريشهء وجود ايشان را از بيخ بركند و مرگ ايشان را فانى نمود پس محو و نابود شد از دنيا آثارشان و چيزى از ايشان به جاى نماند جز خبرشان و به تمامت در زير خاك استخوان‌هاى پوسيده گشته ، مجالس از ايشان خالى و مقاصر از ايشان عاطل ماند ، و جملگى بار سفر بسته به خانه‌اى وارد شدند كه به هيچ وجه يكديگر را زيارت نكنند و چگونه و كجا براى سكّان قبور و خفتگان گور تزاور و زيارت است ؟ پس نمىبينى مگر سنگ‌هاى بالا بردهء روى قبر ايشان را كه در آن منزل كرده‌اند كه باد ، خاك و غبار بر روى آن‌ها انگيزاند .\r\nكم عاينت من ذى عزّ و سلطان و جنود و اعوان ، تمكّن من دنياه ، و نال منها مناه ، و بنى الحصون و الدّساكر ، و جمع الاغلاق و الذّخائر :\r\n فما صرفت كفّ المنيّة اذ اتت * مبادرة تهوى اليه الذّخائر\r\nو لا دفعت عنه الحصون الّتى بنى * و حفّ بها انهارها و الدّساكر\r\nو لا قارعت عنه المنيّة خيله * و لا طمعت فى الذّبّ عنه العساكر \r\nچه بسيار معاينت و ديدار نمودى صاحبان عزّ و سلطنت و لشكرها و اعوان را كه از دنياى خويش تمكّن يافتند ، و آرزوى خود را در جهان دريافتند ، حصن‌هاى حصين و قلعه‌هاى رصين و قصرهاى استوار و سراهاى پايدار بنا نمودند ، و نفايس اموال و ذخاير فراوان فراهم كردند ، لكن از اين ذخاير و اموال و قصور عاليه و آثار ، لشكر مرگ را چاره نتوانستند ، و از اين دساكر و عساكر موت را دفع و مانع نيامدند ، نه از جنود نامعدود و نه از ذخاير نامحدود حاصلى دريافتند و نه از مردان كينه كش و نه از گردان گردن‌كش شاطر اجل و قاصد مرگ را پاسخ بياراستند .\r\nفالبدار ، البدار ، و الحذار الحذار من الدّنيا و مكائدها ، و ما نصبت لك من مصائدها ، و تجلّى لك من زينتها ، و استشرف لك من فتنتها :\r\n و فى دون ما عاينت من فجعاتها * الى رفضها داع و بالزّهد آمر\r\nفجدّ و لا تغفل فعيشك زائل * و أنت الى دار المنيّة صائر \r\n\r\n","description":"","footnote":"","page_name":" 1124 ","page_number":494},
  {"content":"\r\n\r\n فلا تطلب الدّنيا فانّ طلابها * و ان نلت منها غبّها لك ضائر \r\nپس بشتاب و سرعت كن و در حذر باش از دنيا و نيرنگ‌هاى آن ، و آن دام‌ها كه براى فريب دادن تو گسترده ، و آن آرايشى كه از زينت‌ها بر خود نموده ، و آن نمايشى كه از فتنه‌ها بر خود داده ، و كافى است كمتر از آنچه ديده‌اى از فجايع و مصيبات دنيا تو را براى خواندن به ترك دنيا ، و امر كردن به زهد در آن ، پس به جدّ و جهد بكوش و به غفلت مباش چه زندگى تو زايل و تو به سراى مرگ شتابنده و صائرى . و هيچ در طلب دنيا مباش و اين رنج بر خود مسپار چه در طلب خويش گر چند به مقصود هم نايل گردى در پايان آن ضرر بينى :\r\nكم غرّت من مخلد اليها ، و صرعت من مكبّ عليها ، فلم تنعشه من صرعته ، و لم تقله من عثرته ، و لم تداوه من سقمه ، و لم تشفه من ألمه .\r\n بلى اوردته بعد عزّ و منعة * موارد سوء ما لهنّ مصادر\r\nفلمّا راى ان لا نجاة و انّه * هو الموت لا ينجيه منه الموازر\r\nتندّم لو يغنيه طول ندامة * عليه و ابكته الذّنوب الكبائر \r\nچه بسيار كسان كه به سبب ميل و رغبت به اين سراى سراسر آفت ، مغرور و فريفته شدند ، و چه بسيار مردمان كه به سبب روى افكندن بر آن بيفتادند و هيچ برنخاستند ، و از آن لغزيدن استقامت نيافتند ، و از آن مرض دوا نديدند ، و از آن درد و الم شفا نجستند . بلكه اين دنياى غدّارهء فجّاعه از در مكر و نيرنگ در آمد و ايشان را از آن پس كه عزيز بودند و به كثرت قوم و عشيرت و طايفه و قبيله نيرومند شدند به موارد سوء و آبگاهى ناخوش در آورد در حالتى كه هيچ مقام بازگشتى براى ايشان نبود و چون ديدند كه براى خود رستگارى و نجات نيست و مرگ او را دريافته و از هيچ موازر و معاونى راه نجات به دست نشود در تهيّهء غم و اندوه و حسرت در افتاد ، ليكن چه سود كه از آن طول حسرت و ندامت فايده نيافت و جز آن كه معاصى كبيره‌اش به گريه و زارى در آورد حاصلى نماند :\r\nبكى على ما أسلف من خطاياه ، و تحسّر على ما خلّف من دنياه ، حيث لا ينفعه\r\n\r\n","description":"","footnote":"","page_name":" 1125 ","page_number":495},
  {"content":"\r\n\r\nالاستعبار ، و لا ينجيه الاعتذار من هول المنيّة ، و نزول البليّة .\r\n احاطت به آفاته و همومه * و انبس لمّا اعجزته المعاذر\r\nفليس له من كربة الموت فارج * و ليس له ممّا يحاذر ناصر\r\nو قد جشأت خوف المنيّة نفسه * تردّدها دون اللّهاة الحناجر \r\nپس بگريد بر آنچه از او سر زده از گناهان خود و حسرت و اندوه خود بر آنچه مىگذارد از دنياى خود در آن وقتى كه نفع ندهد او را گريه و استعبار و بهانه و اعتذار به سبب هول مرگ و نزول بليّه . احاطه كرده است بر وى آفات و غم و اندوه و هموم او . و از اين كه هيچ معذرتى او را به كار نيايد در يأس و اندوه و تحيّر است و او را از كربت و اندوه مرگ هيچ چيز فرجى نرساند و از آنچه در بيم و حذر است ناصرى نباشد همانا خوف مرگ و وحشت منيّت نفس او را مضطرب و جان او را از خوف و فزع همى از حلقوم به كام و از كام به حلقوم مىآورد .\r\nهنالك خفّ عنه عوّاده ، و أسلمه أهله و أولاده ، و ارتفعت الرّنّة و العويل ، و يئسوا من برء العليل ، غضّوا بأيديهم عينيه ، و مدّوا عند خروج نفسه رجليه .\r\n فكم موجع يبكى عليه تفجّعا * و مستنجد صبرا و ما هو صابر\r\nو مسترجع داع له اللّه مخلص * يعدّد منه خير ما هو ذاكر\r\nو كم شامت مستبشر بوفاته * و عمّا قليل كالّذى صار صائر \r\nو در آن هنگام ( يعنى در وقتى كه آثار مرگ نمودار و پيك اجل پديدار گشت ) آنان كه از روى مهر و شفقت به عيادتش آمده بودند او را تنها مىگذارند و مىروند ، و اهل و اولادش كه روزگاران درازش همسر و همراز و مصاحب و انباز بودند و اگر او را خارى بر پا مىنشست ايشان را نيش‌ها بر جگر جاى مىكرد ، و اگر او را صداعى « 1 » عارض مىگرديد ايشان را خارها بر دل مىخليد چون سكرات موت در وى نگران كردند او را تسليم مرگ نمايند ، پس صداها به ناله و عويل بركشند و از بهبودى عليل مأيوس گردند ، چشمان او را كه به ديدارش بسى شاد بودند با دست\r\n\r\n\r\n","description":"","footnote":"\r\n( 1 ) صداع - سر درد ، سر درد شديد . فرهنگ نوين ، ص 369 .\r\n","page_name":" 1126 ","page_number":496},
  {"content":"\r\n\r\nخود ببندند و آن دو دست و دو پايش را كه عزيز مىداشتند به جانب قبله كشند ، پس چه بسيار كس كه با درد و داغ بر او گريان باشند و بسيارى طلب شكيبايى و صبر كنند لكن صبرشان رفته و رشتهء شكيبايى ايشان پاره گشته . و چه بسيار كسان كه كلمهء استرجاع به زبان مىآورند و از روى خلوص نيّت و مهر و حفادت خداى را بر ترحّم بر وى مىخوانند ، و نيكويىهاى او را ياد مىكنند ، و براى او دعاى خير و طلب مغفرت مىنمايند . و چه بسيار كسان كه بر مرگ او شادان و به وفات او خرسند هستند با اين كه ايشان نيز به زودى از دنبال او شتابان و روان باشند .\r\nشقّ جيوبها نساؤه ، و لطم خدودها اماؤه ، و اعول لفقده جيرانه ، و توجّع لرزئه اخوانه ، ثمّ اقبلوا على جهازه ، و تشمّروا لابرازه :\r\n فظلّ احبّ القوم كان لقربه * يحثّ على تجهيزه و يبادر\r\nو شمّر من قد احضروه لغسله * و وجّه لمّا فاظ للقبر حافر\r\nو كفّن فى ثوبين فاجتمعت له * مشيّعة اخوانه و العشائر \r\nزن‌هاى او در مصيبتش گريبان چاك كنند ، و كنيزانش بر چهره لطمه مىزنند ، و همسايگان او به سبب فقدان او بانگ ناله و عويل در افكنند ، و برادران او در مصيبتش به درد و الم و اندوه و غم اندر شوند ، پس آن‌گاه براى تجهيز و تكفين او ساخته و براى در آوردن و شستن و بردن به سوى گور مشمّر گردند . پس آن كه نزديك‌ترين مردم بود به سوى او سرعت و شتاب كند در تجهيز او ، و مبادرت كند به گور فرستادن او ، و مهيّا شوند كسانى كه نزد او حاضر شده‌اند براى غسل ، و فرستاده شود قبر كن براى كندن قبر او ، و با دو جامه بدنش را كفن كنند ، پس جمع شوند عشاير و برادران او و او را تشييع كنند .\r\nفلو رايت الاصغر من اولاده ، و قد غلب الحزن على فؤاده ، فغشى من الجزع عليه ، و قد خضبت الدّموع خدّيه ، ثمّ أفاق و هو يندب اباه و يقول بشجو : وا ويلاه :\r\n لأبصرت من قبح المنيّة منظرا * يهال لمراه و يرتاع ناظر\r\nأكابر أولاد يهيج اكتيابهم * اذا ما تناساه البنون الأصاغر \r\n\r\n","description":"","footnote":"","page_name":" 1127 ","page_number":497},
  {"content":"\r\n\r\n و رنّة نسوان عليه جوازع * مدامعها فوق الخدود غزائر \r\nپس اگر ببينى كوچك‌ترين فرزندان اين مرده را كه آتش بر دلش چيره و روزگارش بر سر خيره گشته و از كثرت جزع و ناله و اندوه و زارى بر پدرش بيهوش گرديده ، و از اشك خونين و خراش چهره دو گونه‌اش رنگين شده ، پس به هوش آمده بر پدر خود ندبه مىكند و از روى حزن ، فرياد « وا ويلاه » مىكشد ، هرآينه خواهى ديد از قبح منيّه منظرى كه از ديدن او شخص ناظر به هول و هيبت افتد فرزندان كبارش بعد از آن كه اولاد صغارش او را فراموش كردند هم چنان بر وى به ندبه و زارى روز مىسپارند و زن‌هاى او بر او مويه و ناله مىنمايند و بسى سرشك ديده بر چهره روان مىدارند .\r\nثمّ أخرج من سعة قصره ، الى ضيق قبره فحثوا بأيديهم التّراب ، و اكثروا التّلدّد و الانتخاب ، و وقفوا ساعة عليه و قد يئسوا من النّظر اليه :\r\n فولّوا عليه معولين و كلّهم * لمثل الّذى لاقى أخوه محاذر\r\nكشاء رتاع آمنات بدا لها * بمذبة « 1 » باد للذّراعين حاسر\r\nفراغت و لم ترتع قليلا و أجفلت * فلمّا انتحى منها الّذى هو حاذر \r\nچون او را غسل و كفن كردند ، از آن قصر كه بسى رنج و تعب در بنايش كشيد و خود را صاحبش مىديد او را بيرون مىبرند و در تنگناى گور با مار و مورش مىافكنند و بر عذارى كه غبارى نمىنشست خاك مىريزند و آن بدنى را كه از گلشن پيرهن مىساختند از گل و خشت مىپوشانند و همى از روى حسرت و حيرت از چپ و راست نگران مىشوند ، ناله و نفير بر مىآورند و آن سال‌ها مصاحبت را كه بر يك ساعت مهاجرت جايز نمىشمردند بر قبرش ايستاده از ديدارش مأيوس و از نظر كردن به او نوميد مىشوند ، پس به تمامى نالان و گريان و فريادكنان باز مىشوند در حالتى كه جملگى ايشان از آنچه بر سر برادرشان آمده خوفناك هستند .\r\n\r\n\r\n","description":"","footnote":"\r\n( 1 ) بمذئبة باد الذّراعين . ( خ . ل )\r\n","page_name":" 1128 ","page_number":498},
  {"content":"\r\n\r\nامّا هيچ متنبّه نشوند و ديگر باره به آسايش و آرامش خويش به غفلت و جهالت بازشوند و گذشته را فراموش كنند ، چون گوسفندان كه آسوده و ايمن به چريدن باشند كه ناگاه دشنهء تيزى را نگران باشند در دست قصّابى كه دست‌ها را تا به مرفق برزده ، پس گوسفندان بترسند و اندكى از چريدن دورى گيرند و فرار كنند و چون آن كه از او در بيم شدند كنارى جويد .\r\nعادت الى مرعاها ، و نسيت ما فى أختها دهاها ، ا فبافعال البهائم اقتدينا ؟ و على عادتها جرينا ؟ عد الى ذكر المنقول الى الثّرى و المدفوع الى هول ما ترى .\r\n هوى مصرعا فى لحده و توزّعت * مواريثه ارحامه و الاواصر\r\nو انحوا على أمواله بخصومة « 1 » * فما حامد منهم عليها و شاكر\r\nفيا عامر الدّنيا و يا ساعيا لها * و يا آمنا من ان تدور الدّوائر \r\nكيف امنت هذه الحالة و انت صائر اليها لا محالة ؟\r\nبه چراگاه خود بازشوند و آنچه وارد شود به خواهر خود ( يعنى آن گوسفندى كه در دست قصّابش ديدند ) فراموش نمايند ، آيا بايست ما به افعال بهايم و رفتار چهارپايان اقتدا نماييم و بر عادت آن‌ها عادت جوييم ؟\r\nبرگرد به ذكر آن مرده كه او را داخل در قبر كردند و به آن هول و بيم كه مىبينى سپردند ، پس نازل شد در لحد خويش و در زير خاك جاى كرد . و ميراث او را خويشان و ارحامش قسمت نمودند و در تقسيم ميراث او سرعت و خصومت نمودند و بر اين مال‌ها كه از آن مرده بيچاره به ايشان رسيد هيچ يك او را حامد و شاكر نشدند . « 2 »\r\n\r\nو در ندبهء ديگر فرمايد :\r\nاين السّلف الماضون ، و الاهلون و الاقربون ، و الاوّلون و الآخرون و الانبياء و المرسلون ؟\r\nطحنتهم و اللّه المنون ، و توالت عليهم السّنون ، و فقدتهم العيون ، و انّا اليهم صائرون ، فانّا للّه\r\n\r\n\r\n","description":"","footnote":"\r\n( 1 ) يخضمونها . ( خ . ل )\r\n( 2 ) البلد الامين ، ص 320 - 323 ؛ الصحيفة السجادية الجامعة ، ص 499 - 512 و الصحيفة الرابعة از نورى رحمه اللّه .\r\n","page_name":" 1129 ","page_number":499},
  {"content":"\r\n\r\nو انّا اليه راجعون .\r\n اذا كان هذا نهج من كان قبلنا * فانّا على آثارهم نتلاحق\r\nفكن عالما أن سوف تدرك ما مضى * و لو عصمتك الرّاسيات الشّواهق\r\nفما هذه دار المقامة فاعلمن * و لو عمر الانسان ما ذرّ شارق « 1 » \r\nكجا شدند پيشينيان گذشته ، و اهل و خويشان ، و اوّلين و آخرين ، و پيغمبران و مرسلين ؟ به خدا سوگند كه آسياى مرگ بر ايشان بگشت و ساليان جهان بر ايشان گذشت و از چشم‌ها ناپديد شدند و همانا ما نيز به سوى ايشان رويم و به آن‌ها ملحق شويم ، پس بدرستى كه ما از آن خداونديم كه به كمند بندگى او در بنديم . و بدرستى كه ما به سوى پاداش و جزا دادن او رجوع‌كنندگانيم ، و چون طريقت آنان كه بر ما سبقت داشتند بر اين نهج بود البتّه ما نيز بر اثر ايشان خواهيم شد و اين را بدان كه اگر چند در كوه‌هاى بلند پراكنده پناهنده گرديد با گذشتگان انباز و با خفتگان زمين همراز گردى اين سراى زيستن و اقامت ورزيدن نيست ، اگر چه انسان آن چند كه آفتاب تابش افكند در روى زمين عمر كند :\r\n كه را دانى از خسروان عجم * ز عهد فريدون و ضحّاك و جم\r\nكه بر تحت و ملكش نيامد زوال * نماند مگر ملك ايزد تعال\r\nكه را جاودان ماندن اميد هست * كه كس را ندانى كه جاويد هست \r\nاين من شقّ الانهار ، و غرس الاشجار ، و عمر الدّيار ؟ أ لم تمح منهم الآثار ، و تحلّ بهم دار البوار ؟ فاخش الجوار ، و لك اليوم بالقوم اعتبار ، فانّما الدّنيا متاع و الآخرة دار القرار :\r\n تخرّمهم ريب المنون فلم تكن * لتنفعهم جنّاتهم و الحدائق\r\nو لا حملتهم حين ولّوا بجمعهم * نجائبهم و الصّافنات السّوابق\r\nو راحوا عن الاموال صفرا و خلّقوا * ذخائرهم بالرّغم منهم و فارقوا \r\nكجا شدند آن‌ها كه نهرها بشكافتند و آب‌ها جارى ساختند ، و درخت‌ها بنشاندند ، و خانه‌ها آباد كردند ؟ آيا آثار ايشان ناپديد نگشت ؟ يعنى : آن خانه‌ها ،\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 85 - 87 .\r\n","page_name":" 1130 ","page_number":500},
  {"content":"\r\n\r\nمزارها و آن يارها ، مارها و آن عقارب و آن مناظر ، مخاطر و آن قصور ، قبور ، و آن بوستان‌ها گورستان‌ها نگشت ؟ و روزگار غدّار ايشان را در دار بوار و خانهء هلاكت و دمار دچار نساخت و نهال وجود ايشان را از زهراب جوى فنا ناچيز نگردانيد ، و آن ارض و بوم جاى ارضه « 1 » و بوم نگشت ؟ و آن باغ‌ها ويرانهء زاغ‌ها نگرديد ؟ پس از اين گونه مجاورت و جوار بترس ، و بر اين مردم كه به اين احوال در افتاده‌اند به ديدهء عبرت و اعتبار بنگر ، چه دنيا را دوامى نيست و سراى آخرت محلّ قرار و استقرار است ، همانا حوادث روزگار ايشان را به هلاكت و دمار در افكنده و از آن حدايق و بوستان و اعوان و دوستان سودى نديدند و آن هنگام كه به ديگر سراى بار سفر بربستند آن شترهاى گزيده و آن اسب‌هاى رونده براى ايشان حاصلى نبخشيد و ايشان با كمال اندوه و غم از اموال نفيسه و ذخاير بديعهء خويش دور افتاده با دست خالى برفتند ، و آن اموال كه به زحمت‌هاى فراوان فراهم كردند بگذاشتند و با تمام غم و اندوه از جمله جدا گشته و بگذشتند ، و دماغ‌هاى پرباد ايشان بر خاك گور ماليد و كلّه‌هاى پرهواى ايشان پوسيده شد .\r\nاين من بنى القصور و الدّساكر ، و هزم الجيوش و العساكر ، و جمع الاموال و الذّخائر ، و حاز الآثام و الجرائر ؟ اين الملوك و الفراعنة ، و الاكاسرة و السياسنة ؟ اين العمّال و الدّهاقنة ؟ اين ذو و النّواحى و الرّساتيق ، و الاعلام ، و المناجيق ، و العهود ، و المواثيق :\r\n كان لم يكونوا اهل عزّ و منعة * و لا رفعت اعلامهم و المناجق\r\nو لا سكنوا تلك القصور الّتي بنوا * و لا اخذت منهم بعهد مواثق\r\nو صاروا قبورا دارسات و اصبحت * منازلهم تسفى عليها الخوافق \r\nكجايند آنان كه بنيان قصور و دساكر نهادند ، و جيوش و عساكر را منهزم ساختند ، و اموال و ذخاير فراهم آوردند ، و حامل آثام و حائز جرائر شدند ؟ .\r\nكجايند پادشاهان جهان ، و فراعنهء زمان ، و اكاسرهء روزگار ، و سلاطين بنى ساسان ؟\r\n\r\n\r\n","description":"","footnote":"\r\n( 1 ) موريانه .\r\n","page_name":" 1131 ","page_number":501},
  {"content":"\r\n\r\nكجايند عمّال و دهاقانان و دارندگان نواحى و صاحبان اعلام و مناجيق و عهود و مواثيق ؟\r\nگويا هرگز اهل عزّت و سلطنت نبودند و دور باش عظمت و سلطنت نداشتند ، در هيچ ميدانى رايات جنگ نيفراشتند و سنگ‌هاى منجنيق نينداختند ، و در اين قصور كه با اين همه غرور و سرور بر پاى كردند سكون نگرفتند ، و با هيچ عهد و پيمانى اطمينان نجستند ، همه در گورهاى كهنه منزل گزيدند و با خاك گور يكسان شدند و منازل ايشان را صرصر دواهى از خاك حوادث انباشته داشت . « 1 »\r\n خاك شد آن كس كه در اين خاك زيست * خاك چه داند كه در اين خاك چيست\r\nهر ورقى چهرهء آزاده‌اى است * هر قدمى فرق ملك زاده ايست\r\nخاك تو آميختهء رنج‌ها است * در دل اين خاك بسى گنج‌هاست\r\nگنج امان نيست در اين خاكدان * مغز وفا نيست در اين استخوان\r\nچون كه سوى او بودت بازگشت * بر سر اين خاك چه بايد نشست \r\nو لقد اخذ منها من قال :\r\n اين الملوك و ذو التّيجان من يمن * و اين منهم اكاليل و تيجان\r\nو اين ما شاده شدّاد فى الارم * و اين ما ساسه فى الفرس ساسان\r\nو اين ما حازه قارون من ذهب * و اين عاد و شدّاد و قحطان\r\nاتى على القوم امر لا مردّ له * حتّى قضوا فكأنّ القوم ما كانوا \r\n\r\n\r\n","description":"","footnote":"\r\n( 1 ) الصحيفة الخامسة از سيد محسن امين ، ص 296 .\r\n","page_name":" 1132 ","page_number":502},
  {"content":"\r\n\r\n و صار ما كان من ملك و من ملك * كما حكى عن خيال الطّيف اسنان « 1 » \r\nو در ندبهء ديگر مىفرمايد :\r\nفانظر به عين قلبك الى مصارع اهل البدخ ، و تأمّل معاقل الملوك ، و مصانع الجبّارين ، و كيف عركتهم الدّنيا بكلاكل الفناء ، و جاهرتهم بالمنكرات ، و سحبت عليهم اذيال البوار ، و طحنتهم طحن الرّحا للحبّ ، و استودعتهم هوج الرّياح تسحب عليهم اذيالها فوق مصارعهم فى فلوات الارض ، فتلك مغانيهم و هذى قبورهم توارثها اعصارها و حريقها .\r\nمؤلف گويد كه : اگر ما بخواهيم زيادتر از اين فقره از اين ندبهء شريفه نقل نماييم ، از وضع كتاب خارج مىشويم ، شايسته است به همين اكتفا نماييم . و چون در اين كلمات حضرت امام زين العابدين عليه السّلام امر فرموده كه از روى تأمّل و تعقّل با ديدهء دل به مصارع و مقابر گردن‌كشان و معاقل حصينه و قصور رفيعهء پادشاهان و عمارات و مصانع جبّاران نظر كنيم و عبرت گيريم ، پس سزاوار است كه اين اشعار حكيم خاقانى « 2 » را كه مناسب اين مقام است در ذيل آن عوض ترجمه نقل نماييم :\r\n هان اى دل عبرت بين از ديده نظر كن هان * ايوان مداين را آيينهء عبرت دان\r\nيك ره ز ره « 3 » دجله ، منزل به مداين كن * وز ديده ، دوم دجله ، بر خاك مداين ران\r\nاز آتش حسرت بين ، بريان جگر دجله * خود آب شنيدستى كاتش كندش بريان ؟ \r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 82 ؛ البداية و النهاية ، ج 9 ، ص 109 ؛ الصحيفة السجادية الجامعة ، ص 520 .\r\n( 2 ) دربارهء خاقانى نك : خاقانى در ايوان مدائن از علىقلى محمودى بختيارى ، قصيدهء فنى و تصويرآفرينى خاقانى شروانى از دكتر منيره احمد سلطانى ، ديوان خاقانى با تصحيح دكتر ضياء الدين سجادى ، گزيده اشعار خاقانى از دكتر سجادى ، خاقانى شاعرى دير آشنا از على دشتى .\r\n( 3 ) زلب در بعضى كتب .\r\n","page_name":" 1133 ","page_number":503},
  {"content":"\r\n\r\n هر گه « 1 » به زبان اشك آواز ده ايوان را * تا آن كه به گوش دل پاسخ شنوى زايوان\r\nدندانهء هر قصرى پندى دهدت نونو * پند سر دندانه بشنو ز بن دندان\r\nگويد كه : « تو از خاكى ، ما خاك توييم اكنون * گامى دو سه بر ما نه ، اشكى دو سه هم بفشان »\r\nاز نوحهء جغد الحقّ ماييم به درد سر * از ديده گلابى كن ، درد سر ما بنشان\r\nآرى چه عجب دارى كاندر چمن گيتى * جغد است پس بلبل نوحه است پس از الحان\r\nاين است همان درگاه كو راز شهان بودى * حاجب ، ملك بابل ، هندو ، شه تركستان\r\nاين است همان ايوان كز نقش رخ مردم * خاك در او بودى ايوان نگارستان\r\nاز اسب پياده شو بر نطع زمين رخ نه * زير پى پيلش بين شه مات شده نعمان\r\nمست است زمين زيراك خورده است به جاى مى * در كاس سر هرمز خون دل نوشروان\r\nكسرى و ترنج زر پرويز و به زرّين * بر باد شده يكسر با خاك شده يكسان\r\nپرويز به هر بزمى زرّين تره گستردى * كردى ز بساط زر زرّين تره را بستان \r\n\r\n\r\n","description":"","footnote":"\r\n( 1 ) گه گه .\r\n","page_name":" 1134 ","page_number":504},
  {"content":"\r\n\r\n پرويز كنون گم شد زان گمشده كمتر گوى * زرّين تره كو بر گور و كم تركوا بر خوان\r\nگويى كه كجا رفتند اين تاجوران يك يك * ز ايشان شكم خاك است آبستن جاويدان\r\nخون دل شيرين است آن مى كه دهد رزبان * زاب و گل پرويز است آن خم كه نهد دهقان\r\nاز خون دل طفلان سرخاب رخ آميزد * اين زال سفيد ابرو ، وين مام سيه‌پستان « 1 » \r\n\r\n\r\n","description":"","footnote":"\r\n( 1 ) ديوان ، ص 358 .\r\n","page_name":" 1135 ","page_number":505},
  {"content":"\r\n\r\n\r\nفصل پنجم : در بعضى از معجزات امام زين العابدين عليه السّلام است\r\nمخفى نماند كه هيچ معجزه و كرامتى بالاتر از آداب و اخلاق كريمه ، و كلمات و مواعظ بليغه ، و صحائف ، و ادعيهء شريفهء آن حضرت نيست ، و شايسته است كه در اين مقام به همان مختصر كه در فصول سابقه ذكر كرديم اكتفا كنيم لكن واجب مىكند كه به جهت تبرّك و تيمّن چند خبر نيز در اينجا ايراد نماييم :\r\n\r\nاوّل - در شهادت حجر الأسود به امامت آن حضرت\r\n: شيخ كلينى و ديگران از حضرت امام محمّد باقر عليه السّلام روايت كرده‌اند كه : چون امام حسين عليه السّلام به درجهء رفيعهء شهادت فايز گرديد ، محمّد بن حنفيّه خدمت امام زين العابدين عليه السّلام پيام فرستاد و با آن حضرت خلوت نمود و گفت : اى برادرزادهء من ! مىدانى كه رسول خدا صلّى اللّه عليه و آله و سلّم بعد از خود وصيّت و امامت را با على بن ابى طالب عليه السّلام گذاشت ، و از آن پس به امام حسن عليه السّلام ، و از پس وى با حسين عليه السّلام ، و هم اكنون كه پدرت ( رضوان و صلوات يزدان بر وى باد ) شهيد گرديد ، وصيّت نگذاشت ، اينك من عمّ تو و برادر پدر تو و فرزند على عليه السّلام مىباشم و به سنّ از تو بزرگ‌ترم و با اين سنّ و قدمت كه مراست و آن حداثت و خردسالى كه تو راست من به اين امر از تو سزاوارتر باشم . مقصد آن است كه با من در امر وصيّت و امامت نزاع نكنى .\r\nحضرت فرمود : اى عمّ ! از خدا بپرهيز و در پى آنچه سزاوار آن نيستى خاطر\r\n\r\n","description":"","footnote":"","page_name":" 1136 ","page_number":506},
  {"content":"\r\n\r\nميانگيز ، من تو را موعظه مىكنم كه مبادا در شمار جاهلان باشى ، اى عمو ! پدرم عليه السّلام از آن پيش كه به عراق توجّه فرمايد با من وصيّت نهاد و يك ساعت پيش از شهادتش در امر امامت و وصيّت عهد و پيمان با من استوار فرمود و اينك اسلحهء رسول خدا صلّى اللّه عليه و آله و سلّم است كه نزد من است ، پس گرد اين امر مگرد ، چه من مىترسم عمرت كوتاه شود و در احوال تو آشوب و اختلال روى نمايد ، خداوند تبارك و تعالى ابا و امتناع دارد كه امامت و وصيّت را جز در نسل حسين عليه السّلام مقرّر فرمايد . و اگر خواهى بر اين جمله نيك دانا شوى بيا تا نزديك حجر الأسود شويم و اين حكومت از وى جوييم و از حقيقت اين امر از او پرسش كنيم .\r\nحضرت امام محمّد باقر عليه السّلام فرمود كه : اين مكالمت و سخن در ميان ايشان گذشت در وقتى كه در مكّه بودند ، پس به جانب حجر الأسود روان شدند ، حضرت على بن الحسين عليه السّلام روى به محمّد كرد و فرمود : تو ابتدا كن و در پيشگاه خداى تعالى به زارى و ضراعت خواستار شو تا حجر الأسود را از بهر تو به سخن در آورد ، آن‌گاه از او پرسش كن .\r\nپس محمّد روى مسألت و ابتهال به درگاه خالق متعال آورد و خداى را همىبخواند ، آن‌گاه حجر الأسود را خواند حجر او را جواب نداد .\r\nحضرت فرمود : اى عمّ ! اگر تو وصى و امام بودى حجر تو را جواب مىداد .\r\nمحمّد گفت : اى برادرزاده ! اكنون تو حجر را بخوان و پرسش كن .\r\nپس حضرت امام زين العابدين عليه السّلام به آن طور كه مىخواست دعا نمود ، پس فرمود سؤال مىكنم از تو به حقّ خداوندى كه عهد و ميثاق پيغمبران و اوصياء و تمامى مردمان را در تو قرار داد ، خبر دهى ما را كه بعد از حسين بن على عليه السّلام وصىّ و امام كيست ، پس حجر چنان جنبش كرد كه نزديك بود از جاى خود كنده شود ، آن‌گاه خدايش به زبان عربى مبين به نطق آورد [ و 
  ] به على بن الحسين عليه السّلام گفت :\r\nوصيّت و امامت بعد از حسين بن على پسر فاطمه بنت رسول اللّه عليهم السّلام ، مخصوص\r\n\r\n","description":"","footnote":"","page_name":" 1137 ","page_number":507},
  {"content":"\r\n\r\nتو است . « 1 »\r\nپس موافق بعضى روايات محمّد پاى مبارك آن حضرت را بوسيد و گفت :\r\nامامت مخصوص تو است . « 2 »\r\nمؤلف گويد كه : در حديقة الشّيعه است كه : اين به جهت آن بود كه ازالهء شكوك و اوهام مستضعفان انام گردد و محمّد بن حنفيّه قدّس سرّه مىخواست كه بر آن‌هايى كه او را امام مىدانستند حقيقت و مقام و منزلت آن حضرت به ظهور رسد ، نه آن كه در امر امامت منازعت نموده و از پدر و برادر خود نشنيده ، يا شنيده و اغماض عين كرده ، چه مرتبهء او از اين عالىتر است كه اين توهّم دربارهء او رود ، چه حضرت رسول خدا صلّى اللّه عليه و آله و سلّم وصىّ خود را خبر داد كه بعد از من تو را پسرى خواهد شد از دخترى از بنى حنيفه و من اسم و كنيت خود را به او بخشيدم « 3 » و به غير او اسم و كنيت من به ديگرى حلال نيست كه ميان كنيت و نام من جمع كند مگر قائم آل من عليه السّلام كه خليفهء دوازدهمين من است و عالم را پر از عدل و داد خواهد كرد بعد از آن كه پر شده باشد از جور و ظلم ، « 4 » لهذا حضرت امير المؤمنين عليه السّلام او را محمّد نام نهاده و كنيتش را ابو القاسم كرده ، و محمّد مذكور را در علم و ورع و زهد و تقوى نظير و عديل نبود ، پس چون مىتواند بود كه از امام زمان خود غافل و طلب چيزى كه حقّ او نباشد نمايد ! ؟\r\nو دليل بر اين معنى آن كه با وجود گواهى حجر الأسود جمعى كثير اعتقاد به امامت او داشتند و از منع او ، از آن اعتقاد ممنوع نشدند و بر همان عقيدهء فاسده ماندند بلكه تا مدّت‌ها خلقى بىاندازه در عالم بودند كه او را زنده مىدانستند ، و\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 111 ؛ الاحتجاج طبرسى ، ج 2 ، ص 46 ؛ الكافى ، ج 1 ، ص 282 ؛ الامامة و التبصرة ، ص 60 ؛ بصائر الدرجات ، ص 522 ؛ مختصر بصائر الدرجات ، ج 14 ، ص 170 ؛ بخشى از آن در مناقب ابن شهر آشوب ، ج 4 ، ص 147 .\r\n( 2 ) حديقة الشيعة ، ج 2 ، ص 683 .\r\n( 3 ) نك : تنقيح المقال ، ج 3 ، ص 112 .\r\n( 4 ) تبصرة العوام ، ص 178 .\r\n","page_name":" 1138 ","page_number":508},
  {"content":"\r\n\r\nمىگويند هنوز از آن قوم جماعتى هستند كه مىگويند او در غارى در كوه رضوى - كه كوهى است نزديك به مدينه - ، مشغول به عبادت است و مىگويند ، مهدى موعود او است ؟ ! و آب و عسل حقّ تعالى در آن غار به جهت او خلق نموده تا گرسنه و تشنه نماند . و اين شعر از اشعار يكى از شيعيان او است :\r\n و سبط لا يذوق الموت حتّى * يقود الخيل يقدمه اللّواء\r\nيغيب فلا يرى فيهم زمانا * برضوى عنده عسل و ماء \r\nيعنى : يكى از اسباط رسول است كه موت ، او را در نمىيابد و او الم مرگ را نمىچشد تا آن كه بيرون بياورد لشكر را و علم‌ها پيشاپيش او خواهد بود و بعد از آن كه مدّت‌ها از نظر مردمان غايب باشد در كوه رضوى كه در آنجا عسل و آب به جهت او خلق شده و به عبادت حق تعالى مشغول است .\r\nو اين شاعر نه همين در باب امامت و مهدويّت آن حضرت غلط كرده ، بلكه در اين كه او را « سبط » « 1 » شمرده هم به غلط افتاده .\r\nمؤلّف گويد : كه اين اشعار را شيخ مفيد ( ره ) از كثيّر عزّه نقل كرده و اوّلش اين است :\r\n ألا انّ الائمّة من قريش * ولاة الحقّ أربعة سواء\r\nعلىّ و الثلاثة من بنيه * هم الاسباط ليس بهم خفاء « 2 »\r\nفسبط سبط إيمان و برّ * و سبط غيّبته كربلاء\r\nو سبط لا يذوق الموت . \r\nالخ « 3 »\r\n\r\nدويم - خبر زهرى و آنچه را كه مشاهده كرده از دلايل آن حضرت :\r\nدر حديقة الشّيعه است كه : از معجزات حضرت على بن الحسين عليه السّلام آن است كه\r\n\r\n\r\n","description":"","footnote":"\r\n( 1 ) حديقة الشيعة ، ج 2 ، ص 683 - 685 .\r\n( 2 ) در بعضى منابع : هم أسباطه و الأوصياء .\r\n( 3 ) عيون الاخبار ، ج 2 ، ص 144 به نقل از كثيّر عزّه ، عصره ، حياته ، شعره ؛ از دكتر احمد محمّد عليّان ، ص 78 . و كثير عزّه حياته و شعره ؛ از احمد الربيعى ، چاپ دار المعرفهء مصر ، ص 119 به نقل از عيون الأخبار .\r\n","page_name":" 1139 ","page_number":509},
  {"content":"\r\n\r\nدر كشف الغمّه از شهاب [ ابن 
  ] زهرى نقل نموده كه گفت : عبد الملك مروان [ فرستاده‌اى 
  ] از شام به مدينه فرستاد كه آن حضرت را به شام برند ، و آن حضرت را در غل و زنجير كرده از مدينه بردند و موكّلان بر او گماشتند ، و من از موكّلان التماس كردم كه رخصت سلام بدهند ، و چون به خدمتش رسيدم و او را با غل و زنجير ديدم گريستم و گفتم : دوست مىدارم كه اين غل و زنجير بر من باشد و شما را اين آزار نباشد .\r\nتبسّم نموده ، فرمود كه : اى زهرى ! تو را گمان آن است كه مرا از اين غل آزارى است ، نه چنين است ؛ و دست و پاى را از غل و زنجير بيرون آورده و گفت : چون شما را چنين چيزها پيش آيد عذاب خدا را به خاطر بگذرانيد و از آن انديشه كنيد ، و تو را خاطر جمع باد كه من بيش از دو منزل با اين جمع همراه نيستم .\r\nپس روز سيّم ديدم كه موكّلان سراسيمه به مدينه برگشتند و از پى بىآن حضرت مىگرديدند و نشان نمىيافتند و مىگفتند : در دور او نشسته بوديم كه به يك بار غل و زنجير را ديديم بر جاى او است و او پيدا نيست .\r\nپس من به شام رفتم و عبد الملك مروان را ديدم ، از من احوال پرسيد آنچه ديده بودم نقل كردم .\r\nگفت : و اللّه كه همان روز كه پى او مىگشتند به خانهء من آمد و به من خطاب نمود كه : ما انا و انت ؟ يعنى : تو را با من و مرا با تو چه كار است ؟\r\nمن گفتم : دوست مىدارم كه با من باشى ! فرمود : من دوست نمىدارم كه با تو باشم . و از پيش من بيرون رفت . و به خدا قسم چنان هيبتى از او به من رسيد كه چون به خلوت آمدم جامهء خود را ملوّث ديدم ! زهرى گويد : من گفتم كه : على بن الحسين عليه السّلام به خداى خود مشغول است به او گمان بد مبريد .\r\nگفت : خوشا به حال كسى كه به شغل او مشغول است . « 1 »\r\n\r\n\r\n","description":"","footnote":"\r\n( 1 ) كشف الغمّه ، ج 2 ، ص 288 ؛ حديقة الشيعة ، ج 2 ، ص 687 - 688 .\r\n","page_name":" 1140 ","page_number":510},
  {"content":"\r\n\r\n\r\nسيّم - خبر يافتن مردى فقير دو دانه مرواريد در شكم ماهى به بركت آن حضرت :\r\nو نيز در كتاب مذكور مسطور است كه : از زهرى منقول است كه گفت : در خدمت آن حضرت - يعنى امام زين العابدين عليه السّلام بودم - مردى از شيعيان وى به خدمتش آمد ، اظهار كرد عيال‌مندى و پريشانى و چهار صد درهم قرض خود را ، امام عليه السّلام بگريست ! چون سبب پرسيدند فرمود كه : كدام محنت عظيم‌تر از اين باشد كه آدمى برادر مؤمن خود را پريشان و قرض‌دار ببيند و علاج آن نتواند كند ؟ و چون مردمان از آن مجلس بيرون شدند ، يكى از منافقان گفت : عجب است كه ايشان يك بار مىگويند كه آسمان و زمين مطيع ما است و يك بار مىگويند كه از اصلاح حال برادر مؤمن خود عاجزيم ! آن مرد درويش از شنيدن اين سخن آزرده شد و به خدمت امام رفته گفت : يا بن رسول اللّه ! كسى چنين گفت و آن سخن بر من سخت آمد چنان كه محنت‌ها و پريشانىهاى خود را فراموش كردم .\r\nپس آن حضرت فرمود : بدرستى كه خداى تعالى تو را فرج داد ، و كنيز را آواز داده و فرمود : آنچه به جهت افطار نمودن من مهيّا كردى بيار . كنيزك دو قرص نان جو خشك شده آورد . آن حضرت فرمود : بگير اين قرص‌ها را كه در خانهء ما به غير از اين نيست و ليكن حق تعالى به بركت اين تو را نعمت و مال بسيار دهد .\r\nپس آن مرد دو قرص نان را گرفته به بازار شد و ندانست كه چه كند ، نفس و شيطان وسوسه‌اش مىكردند كه نه دندان طفلان به اين قرصها كار مىكند ، و نه شكم تو و اهل بيت تو را سير مىكند ، و نه طلبكارى از تو به بها مىگيرد ، پس در بازار مىگشت تا آن كه به ماهىفروشى رسيد كه يك ماهى از آنچه گرفته بود در دستش مانده بود كه هيچ كس به هيچش نمىخريد .\r\nآن مرد درويش با او گفت : بيا قرص جوى دارم با اين ماهى تو سودا كنم .\r\nماهىفروش قبول نموده و ماهى را داد آن قرص را گرفت . و بعد از قدمى چند كه آن\r\n\r\n","description":"","footnote":"","page_name":" 1141 ","page_number":511},
  {"content":"\r\n\r\nدرويش رفت بقّالى ديد كه اندك نمكى با خاك ممزوج شده دارد كه به هيچ نمىخرند ، گفت : بيا اين نمك را بده و اين قرص را بگير شايد من به اين نمك اين ماهى را علاج كنم ، مرد بقّال نمك را داد و آن قرص را گرفت .\r\nپس به خانه آمد و در فكر بود كه ماهى را پاك كند ، شنيد كسى در مىزند ، چون بيرون آمد ديد هر دو مشتريهاى خود را كه قرصها را واپس آورده‌اند و مىگويند دندان طفلان ما بر اين قرص تو كار نمىكند و ما ندانستيم كه تو از پريشانى اين قرص‌ها را به بازار آورده‌اى ، اين نان خود را بستان ، ما تو را حلال كرديم و آن ماهى و نمك را به تو بخشيديم .\r\nآن مرد ايشان را دعا كرده برگشت ، و چون طفلانش را دندان بر آن كار نمىكرد بر سر ماهى و پختن ماهى رفتند . چون شكم ماهى را شكافتند دو دانه مرواريد در شكم ماهى بود كه به از آن در هيچ صدف و دريايى نباشد .\r\nپس خداى را بر آن نعمت شكر كردن گرفتند ، و آن مرد در فكر بود كه آيا اين‌ها را به كه بفروشد و چه كند . رسول حضرت امام زين العابدين عليه السّلام آمده پيغام آورد كه امام عليه السّلام مىفرمايد كه : خداى تعالى تو را فرج داد و از پريشانى خلاص شدى اكنون طعام ما را به ما ردّ كن كه آن را به غير از ما كسى نمىخورد ، و آن دو قرص را خادم برده حضرت امام سجّاد عليه السّلام با آن افطار كرد . و درويش مرواريد را به مال عظيم فروخت وام بگذارد و حالش نيكو شد و از توانگران گرديد .\r\nچون منافقان بر آن احوال اطّلاع يافتند با هم گفتند : چه عظيم است اختلاف ايشان ، اوّل قادر نبود بر اصلاح درويش و آخر او را توانگرى عظيم داد .\r\nچون اين سخن به امام عليه السّلام رسيد فرمود : به پيغمبر خدا نيز اين چنين مىگفتند ، نشنيده‌ايد كه تكذيب او نمودند در وقتى كه احوال بيت المقدّس را مىگفت و گفتند كسى كه از مكّه به مدينه به دوازده روز رود چگونه به بيت المقدّس در يك شب مىرود و بازمىآيد ؟ كار خدا و اولياء خدا را ندانسته‌اند . « 1 »\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 20 ؛ حديقة الشيعة ، ج 2 ، ص 691 - 693 ؛ مناقب ابن شهر آشوب ، ج 4 ، ص 146 ؛ الخرائج ، ج 2 ، ص 708 .\r\n","page_name":" 1142 ","page_number":512},
  {"content":"\r\n\r\n\r\nچهارم - جوان شدن حبابهء والبيّه « 1 » به معجزهء آن حضرت :\r\nشيخ صدوق و ديگران از حبابهء والبيّه روايت كرده‌اند كه گفت : ديدم حضرت امير المؤمنين عليه السّلام را در شرطة الخميس و با آن حضرت تازيانه‌اى بود كه مىزد به آن فروشندگان جرّى و مارماهى و زميّر و طبرانى - كه ماهيان حرام مىباشند - و مىفرمود به ايشان : اى فروشندگان مسخ‌شدگان بنى اسرائيل و اى جند بنى مروان .\r\nاين وقت فرات بن احنف برخاست و عرض كرد : يا امير المؤمنين عليه السّلام چند بنى مروان كيست ؟\r\nفرمود : گروهى كه مىتراشند ريش را و تاب مىدهند سبيل را .\r\nحبابه گفت : هيچ گوينده را نديدم كه تكلّم كند بهتر از آن حضرت ، پس به متابعت آن جناب روان شدم تا در فضاى مجلس جلوس فرمود ، اين وقت من خدمتش عرض كردم كه يا امير المؤمنين عليه السّلام ! چيست دلالت امامت ؟ خدا تو را رحمت كند .\r\nفرمود : بياور به نزد من اين سنگريزه را و اشاره فرمود به دست مبارك به سنگ ريزه ، من آن را به نزدش بردم با خاتم مباركش آن را نقش فرمود ، و آنگاه به من فرمود : اى حبابه ! هر كس مدّعى امامت باشد و قدرت داشته باشد كه سنگ ريزه را نقش نمايد هم چنان كه ديدى پس بدان كه او امام واجب الطّاعة است ، و امام هر چيزى را كه اراده نمايد از وى پوشيده نماند ، پس من رفتم .\r\nاين گذشت تا وقتى كه حضرت امير المؤمنين عليه السّلام از دنيا رحلت فرمود ، من خدمت حضرت امام حسن عليه السّلام برسيدم و آن جناب در جاى حضرت\r\n\r\n\r\n","description":"","footnote":"\r\n( 1 ) شرح حال حبابه در منابع بسيارى آمده است از جمله نك : تراجم اعلام النساء ، ج 2 ، ص 6 ؛ تنقيح المقال ، ج 3 ، ص 74 ؛ رجال كشى ، ص 114 ؛ جامع الرواة ، ج 1 ، ص 177 و ج 2 ، ص 456 ؛ مجمع الرجال ، ج 7 ، ص 171 ؛ معجم رجال الحديث ، ج 23 ، ص 184 .\r\n","page_name":" 1143 ","page_number":513},
  {"content":"\r\n\r\nامير المؤمنين عليه السّلام نشسته بود و مردم از حضرتش سؤال مىكردند ، پس به من فرمود : اى حبابه والبيّه ! گفتم : بلى اى مولاى من .\r\nفرمود : بياور آنچه با خوددارى ، من آن سنگريزه را به آن حضرت دادم آن جناب با خاتم مباركش بر آن نقش كرد هم چنان كه حضرت امير المؤمنين عليه السّلام آن را نقش كرده بود .\r\nحبابه گفت : پس از امام حسن عليه السّلام رفتم به خدمت حضرت امام حسين عليه السّلام و آن جناب در مسجد رسول خدا صلّى اللّه عليه و آله و سلّم بود ، پس مرا نزديك طلبيد و ترحيب نمود ، فرمود :\r\nانّ فى الدّلالة دليلا على ما تريد .\r\nهمانا در آن دلالت كه از پدر و برادرم ديدى دليل است بر آنچه مىخواهى از دانستن امامت من ، آيا باز مىخواهى دلالت امامت را ؟\r\nعرض كردم : بلى اى سيّد من .\r\nفرمود : بياور آن سنگريزه كه با خوددارى ، من آن سنگريزه را به آن حضرت دادم خاتم بر آن نهاد چنان كه نقش بست بر آن .\r\nحبابه گويد : پس از امام حسين عليه السّلام خدمت على بن الحسين امام زين العابدين عليه السّلام شدم . در آن وقت پيرى به من اثر كرده بود و مرا درمانده و بيچاره كرده بود و سنين عمرم به صد و سيزده سال رسيده بود ، پس ديدم آن حضرت را پيوسته در ركوع و سجود مشغول به عبادت است و فراغى نيست . او را از اين روى مأيوس شدم از دلالت ، پس اشاره فرمود به من به انگشت سبّابهء خويش . از معجزهء آن حضرت جوانى من به من برگشت ، پس من عرض كردم : اى آقاى من ! چه مقدار گذشته است از دنيا و چه مقدار باقى است ؟\r\nفرمود : امّا ما مضى فنعم ، و امّا ما بقى فلا .\r\nآنچه گذشته است مىگويم و آنچه به جاى مانده نه .\r\n\r\n","description":"","footnote":"","page_name":" 1144 ","page_number":514},
  {"content":"\r\n\r\nآن‌گاه فرمود : آنچه با تو است بياور ، پس من آن سنگريزه را به خدمتش دادم پس نقش نهاد بر آن .\r\nپس از آن حضرت ، حضرت امام محمّد باقر عليه السّلام را ملاقات نمودم آن را نقش فرمود :\r\nبعد از آن خدمت حضرت صادق عليه السّلام شدم و بر آن نقش نهاد .\r\nپس خدمت حضرت موسى بن جعفر عليه السّلام شدم و آن سنگريزه را نقش نهاد .\r\nو پس از آن به خدمت حضرت رضا عليه السّلام رسيدم و آن را نقش نهاد .\r\nو حبابه بعد از اين نه ماه زندگى كرد در دنيا و وفات كرد ، به روايت عبد اللّه بن همام . « 1 »\r\nمؤلّف گويد : حبابهء والبيّه كه خبر را روايت كرده زنى بوده از شيعيان عاقلهء كاملهء جليله ، عالمه به مسائل حلال و حرام ، كثير العبادة ، به حدّى در عبادت كوشش و جهد كرده بود كه پوستش بر شكمش خشك شده بود و صورتش از كثرت سجود و كوبيده شدن به محلّ سجده محترق شده بود و پيوسته به زيارت حضرت حسين عليه السّلام مشرف مىگشت ، و چنان بود كه هرگاه مردم به نزد معاويه مىرفتند او به نزد امام حسين عليه السّلام مىرفت و بر آن حضرت وفود مىنمود ، و وقتى در صورتش برصى عارض شده بود به بركت آب دهان مقدّس آن حضرت آن مرض بر طرف شد . « 2 »\r\nو اين زن همان زن است كه گفته : ديدم حضرت امام محمّد باقر عليه السّلام را در مسجد الحرام در وقت عصر كه مردم دورش جمع شدند و مسائل حلال و حرام و مشكلات خود را پرسيدند ، حضرت از جاى خود حركت نفرمود تا آن كه هزار مسأله ايشان را فتوى فرمود .\r\n\r\n\r\n","description":"","footnote":"\r\n( 1 ) بحار الأنوار ، ج 25 ، ص 175 به نقل از كمال الدين ، ص 536 ؛ مرآت العقول ، ط دار الكتب الاسلاميه ، ج 4 ، ص 78 .\r\n( 2 ) تنقيح المقال ، ص 75 .\r\n","page_name":" 1145 ","page_number":515},
  {"content":"\r\n\r\n\r\n[ ريش‌تراشى 
  ]\r\nو صدر خبر دلالت دارد بر عدم جواز تراشيدن ريش و آن كه ريش‌تراشى به هيأت بنى مروان و بنى اميّه است . و چون در زمان ما تراشيدن ريش شايع شده و قبحش از بين رفته و به حدّى آن منكر معروف شده كه نهى از آن ، منكر مىنمايد . و شايسته باشد كه ما در اينجا به ادلّهء عدم جواز آن اشاره كنيم :\r\nشهيد اوّل « 1 » ( ره ) در قواعد فرموده : جايز نيست براى خنثى تراشيدن ريش زيرا كه احتمال مىرود مرد باشد . « 2 »\r\nو ظاهر اين عبارت مسلّم بودن حرمت است براى مرد .\r\nمير داماد در شارع النّجاة حكم به حرمت كرده و گويا نسبت به اجماع داده .\r\nو علّامه مجلسى ( ره ) در حليه « 3 » نسبت به مشهور داده و در كتاب جعفريات به سند صحيح مروى است كه حضرت رسول خدا صلّى اللّه عليه و آله و سلّم فرمود تراشيدن ريش از مثله « 4 » است ، و هر كه مثله كند بر او باد لعنت خدا . « 5 »\r\nو در عوالى اللّئالئ مروى است كه آن جناب فرمود :\r\nليس منّا من سلق و لا خرق و لا حلق .\r\nنيست از ما كسى كه با بىحيايى و وقاحت سخن بسيار گويد ، و مال خود را تبذير كند ، و ريش را تراشد .\r\nچنان كه مؤلّف آن ابن ابى جمهور در حاشيه تفسير فرموده . « 6 »\r\nو در فقيه مروى است كه حضرت رسول خدا صلّى اللّه عليه و آله و سلّم فرمود : شارب را از ته بگريد\r\n\r\n\r\n","description":"","footnote":"\r\n( 1 ) و نيز فخر الدين . نك : كلمهء طيبه محدث نورى كه قول اين دو بزرگوار را نقل كرده .\r\n( 2 ) القواعد ، ص 232 .\r\n( 3 ) حلية المتقين ، فصل 5 ، ص 156 و در مرآت العقول و بحار الأنوار ، ج 16 .\r\n( 4 ) مثله : قطع كردن بعضى از اعضاء بدن را گويند .\r\n( 5 ) سفينة البحار ، ج 2 ، ص 508 .\r\n( 6 ) عوالى اللئالى ، ج 1 ، ص 111 .\r\n","page_name":" 1146 ","page_number":516},
  {"content":"\r\n\r\nو ريش « 1 » را بلند بگذاريد و به يهودان و گبران خود را شبيه مگردانيد . « 2 »\r\nو نيز فرموده ، گبران ريش‌هاى خود را چيدند و سبيل‌هاى خود را زياد كردند ، و ما شارب خود را مىچينيم و ريش را مىگذاريم . « 3 »\r\nبعضى گفته‌اند : محتمل است مراد از عدم تشبّه به يهود ، اصلاح كردن ريش باشد چون يهود ريش را نمىتراشند .\r\nو چون نامهء دعوت حضرت رسول صلّى اللّه عليه و آله و سلّم به ملوك كسرى رسيد به « باذان » كه عامل يمن بود نوشت كه آن حضرت را نزد او فرستد ، و او كاتب خود « بانويه » و مردى كه او را « خرخسك » مىگفتند به مدينه فرستاد . آن دو نفر ريش‌ها را تراشيده و شارب را گذاشته بودند ، پس آن جناب را خوش نيامد كه به ايشان نظر كند ، فرمود : واى بر شما ، كى امر كرده شما را به اين ؟\r\nگفتند : ربّ ما ، يعنى : كسرى .\r\nحضرت فرمود : ليكن پروردگار من امر كرده مرا به گذاشتن ريش و چيدن شارب . « 4 »\r\nو سيوطى در جامع صغير از حضرت امام حسن عليه السّلام روايت كرده كه آن جناب فرموده : ده خصلت است كه قوم لوط كردند و به سبب آن هلاك شدند ، و زياد كنند امّت من يك خصلت ديگر را و شمرد از آن ده بريدن ريش را با مقراض . « 5 » « 6 »\r\nشيخ على در درّ المنثور از دو راه استدلال كرده : يكى به خبر فقيه مذكور ؛ و\r\n\r\n\r\n","description":"","footnote":"\r\n( 1 ) معلوم است مراد از بلند گذاشتن ريش ، مقابل گرفتن شارب است كه چندان بلند گذارند از حدّ قبضه تجاوز كند ، و لقد احسن من قال : اللّحية لحلية ما لم تطل عن الطليّة ، يعنى : ريش زينت است مادامىكه تجاوز نكند از طليه به معنى گردن و بيخ آن است . مؤلّف رحمه اللّه .\r\n( 2 ) مكارم الاخلاق ، ج 1 ، ص 156 ؛ بحار الأنوار ، ج 76 ، ص 112 ؛ الفقيه ، ج 1 ، ص 76 .\r\n( 3 ) مكارم الاخلاق ، ج 1 ، ص 157 ؛ بحار الأنوار ، ج 76 ، ص 112 ؛ الفقيه ، ج 1 ، ص 76 .\r\n( 4 ) سفينة البحار ، ج 2 ، ص 508 .\r\n( 5 ) مقراض - قيچى .\r\n( 6 ) الجامع الصغير ، ج 2 ، ص 155 .\r\n","page_name":" 1147 ","page_number":517},
  {"content":"\r\n\r\nمستحبّ بودن يك جزء آن به جهت دليل خارج ، منافات با وجوب جزء ديگر ندارد به جهت ظاهر امر كه وجوب است ، خصوص با نهى از تشبيه به يهود و گبر .\r\nدوّم آن كه براى ازالهء موى ريش در شرع ديهء كامله مقرّر شده و هر چه چنين باشد فعلش بر غير بلكه بر صاحبش حرام است . و بيرون رفتن بعض افراد نادره مثل ازالهء موى سر منافات با اين قاعدهء كليّه ندارد . « 1 »\r\nو فقير گويد كه : من اين جمله را از كلمهء طيّبه نقل كردم و در حديث است در ذيل آيهء شريفه  وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ  « 2 » كه گرفتن شارب و گذاشتن ريش از آن عشرهء حنفيّه است كه بر حضرت ابراهيم عليه السّلام نازل شده و آن ده امرى است كه نسخ نشده و نخواهد شد تا روز قيامت . و بودن گذاشتن ريش در عداد مستحبّات دليل استحباب نمىشود چون بعض مذكورات در آن از واجبات است مثل غسل جنابت و ختنه كردن ، و ممكن است استدلال كرده شود به اخبار دالّه بر عدم جواز تشبّه مردان به زنان چون كه مرد به ريش تراشيدن شبيه به زن مىشود .\r\nحضرت صادق عليه السّلام در توحيد مفضّل فرمود كه : بيرون آمدن مو بر صورت باعث عزّت او است زيرا كه به واسطهء آن از حدّ كودك بودن و شباهت به زن داشتن بيرون مىآيد . « 3 »\r\nو حضرت امام رضا عليه السّلام فرموده كه : حق تعالى زينت داده مردان را به ريش ، و قرار داده ريش را فضيلتى از براى مردان كه به آن امتياز پيدا كنند از زنان . « 4 »\r\nو در جزء خبرى است مروى از حضرت صادق عليه السّلام كه : « شخصى از قوم عاد تكذيب حضرت يعقوب پيغمبر كرد ، آن حضرت بر او نفرين كرد كه ريش او ريخته شود . پس به دعاى آن پيغمبر ريش آن مرد عادى بر سينه‌اش ريخته و امرد شد » .\r\n\r\n\r\n","description":"","footnote":"\r\n( 1 ) كلمهء طيبه ، ص 11 - 19 ( پاورقى ) .\r\n( 2 ) سورهء بقره ، آيهء 124 .\r\n( 3 ) توحيد المفضل ، ص 49 ؛ بحار الأنوار ، ج 3 .\r\n( 4 ) سفينة البحار ، ج 2 ، ص 508 .\r\n","page_name":" 1148 ","page_number":518},
  {"content":"\r\n\r\nاز اين خبر معلوم شود كثرت قبح و شناعت بىمو شدن صورت مرد پير كه حضرت يعقوب عليه السّلام در عوض تكذيب آن مرد اين عقوبت را براى او اختيار فرمود .\r\nو ممكن است نيز تمسّك به حديثى كه دلالت دارد بر تحريم هم شكل شدن با اعداء دين ، و آن خبر اين است : شيخ صدوق از حضرت صادق عليه السّلام روايت كرده كه فرمود : وحى فرستاد حقّ تعالى به سوى پيغمبرى از پيغمبران خود كه بگو به مؤمنين نپوشيد لباس دشمنان مرا ، و مخوريد مطاعم دشمنان مرا ، و سلكوك نكنيد به مسلك‌هاى دشمنان من ، پس دشمنان من خواهيد بود هم چنان كه ايشان دشمنان من‌اند . « 1 »\r\nمخفى نماند كه : ريش‌تراش محروم است از بسيارى از فوايد و بركات ، از جمله : خضاب است كه وارد شده يك درهم در خضاب افضل است از انفاق هزار درهم در راه خدا . « 2 » و در خضاب چهارده خصلت است : دور مىكند باد را از گوشها ، و روشن مىكند چشم را الخ .\r\nو هم محروم است از شانه كردن ريش و فوايدى كه بر آن مترتّب است و آن بر طرف كردن فقر و بردن وباء است . و هر كه هفتاد مرتبه ريش خود را شانه زند كه بشمرد آن را يك به يك ، چهل روز شيطان نزد او نشود . « 3 »\r\nو از حضرت صادق عليه السّلام روايت شده كه در آيهء شريفه :  خُذُوا زِينَتَكُمْ عِنْدَ كُلِّ مَسْجِدٍ  « 4 » كه فرمود : شانه كردن نزد هر نماز است ، فريضه و نافله « 5 » الى غير ذلك .\r\nفقير گويد ، كه : من نمىدانم شخصى كه ريش خود را تراشيده در دعاى رجب ، « يا من ارجوه لكلّ خير » ، عوض ريش خود كه در مشت خود مىگيرد و به جاى « حرّم شيبتى على النّار » ، چه خواهد گفت ؟ و چگونه خود را محروم مىكند از توجّه\r\n\r\n\r\n","description":"","footnote":"\r\n( 1 ) سفينة البحار ، ج 2 ، ص 509 .\r\n( 2 ) بحار الأنوار ، ج 76 ، ص 99 .\r\n( 3 ) وسائل الشيعة ، ج 1 ، باب 76 ، استجاب تسرى اللحية ؛ بحار الأنوار ، ج 76 ، ص 117 .\r\n( 4 ) سورهء اعراف ، آيهء 31 .\r\n( 5 ) وسائل الشيعة ، ج 1 ، باب 71 استحباب التمشط عند الصلاة فرضا و نفلا .\r\n","page_name":" 1149 ","page_number":519},
  {"content":"\r\n\r\nحقّ تعالى بر او و ترحّم بر او ! يا نشنيده‌اى ؟ كه كسى كه مىخواهد حق تعالى بر او ترحّم فرمايد و او را از آتش جهنّم آزاد نمايد بعد از نمازها بگيرد ريش خود را به دست راست و كف دست چپ را به آسمان بگشايد و بگويد هفت مرتبه :\r\nيا ربّ محمّد و آل محمّد ، صلّ على محمّد و آل محمّد ، و عجّل فرج آل محمّد .\r\nپس سه دفعه بگويد با همان حال :\r\nيا ذا الجلال و الاكرام ، صلّ على محمّد و آل محمّد ، و ارحمنى و اجرنى من النّار .\r\n\r\nپنجم - [ سنگى حلال مشكلات 
  ]\r\nدر مدينة المعاجز از ابو جعفر طبرى مروى است كه ابو نمير على بن يزيد گفت :\r\nمن بودم در خدمت حضرت على بن الحسين عليه السّلام در وقتى كه از شام به مدينهء طيبه مىرفت و با جماعت نسوان آن حضرت از رعايت احترام و حشمت فرو گذاشت نمىكردم و هميشه به ملاحظهء احترام ايشان از ايشان دور تر فرود مىآمدم ، چون به مدينه وارد شدند پارهء حلىّ و زيور خود را براى من فرستادند من قبول نكردم و گفتم : اگر حسن سلوكى در اين مقام از من ظاهر گشت محض خشنودى خداى تعالى بود ، اين هنگام آن حضرت سنگى سياه و سخت برگرفت و با خاتم مبارك بر آن نقش نهاد و فرمود : بگير اين را و هر حاجتى كه تو را روى دهد از آن بخواه .\r\nمىگويد : قسم به آن كه محمّد صلّى اللّه عليه و آله و سلّم را مبعوث به حقّ فرمود كه من در سراى تاريك از آن سنگ طلب روشنى مىكردم روشنايى مىداد ، و بر قفل‌ها آن را مىگذاشتم باز مىشد و آن را به دست مىگرفتم و حضور سلاطين مىرفتم از ايشان بدى نمىديدم . « 1 »\r\n\r\nششم - دريدن شيران است دزدى را كه متعرض آن حضرت شد\r\n: و نيز در آن كتاب و غيره است كه حضرت امام محمّد باقر عليه السّلام فرمود : وقتى\r\n\r\n\r\n","description":"","footnote":"\r\n( 1 ) دلائل الامامة ، ص 85 ؛ إثبات الهداة ، ج 5 ، ص 256 ؛ مدينة المعاجز ، ص 294 ؛ نوادر المعجزات ، ص 116 .\r\n","page_name":" 1150 ","page_number":520},
  {"content":"\r\n\r\nحضرت على بن الحسين عليه السّلام به سفر حجّ بيرون شد و رفت تا رسيد به يك وادى ما بين مكّه و مدينه ، پس ناگاه مردى راهزن به آن حضرت برخورد و گفت به آن جناب فرود آى .\r\nفرمود : مقصود چيست ؟\r\nگفت : تو را بكشم و اموالت برگيرم .\r\nفرمود : هر چه دارم با تو قسمت مىكنم و بر تو حلال مىنمايم .\r\nگفت : نه .\r\nفرمود : براى من قدرى كه مرا به مقصد برساند بگذار .\r\nقبول نكرد ، حضرت فرمود : ( فاين ربّك ؟ قال : نائم ) ، پروردگار تو كجا است ؟\r\nگفت : خواب است .\r\nدر اين حال دو شير حاضر شدند يك شير سرش را و آن ديگر پايش را گرفتند و كشيدند .\r\nپس حضرت فرمود : گمان كردى كه پروردگارت از تو در خواب است ؟ ( يعنى :\r\nاين است جزاى تو بچش عقوبت خود را ) . « 1 »\r\n\r\nهفتم - در توكّل آن حضرت است\r\n: در مناقب و مدينة المعاجز و غيرهما است كه ابراهيم بن ادهم و فتح موصلى هر يك جداگانه روايت كرده‌اند ، در بيابان با قافلهء راه مىبرديم ، پس مرا حاجتى افتاد ، از قافله دور شدم ، به ناگاه كودكى را ديدم در بيابان روان است ، با خود گفتم :\r\nسبحان اللّه ! كودكى در چنين بيابانى پهناور راه مىسپارد ، سپس نزديك او شدم و بر او سلام كردم و جواب شنيدم ، پس به او گفتم : كجا قصد دارى ! گفت : به خانهء پروردگارم .\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 41 .\r\n","page_name":" 1151 ","page_number":521},
  {"content":"\r\n\r\nگفتم : حبيب من ، تو كودكى و بر تو اداى فرض و سنّتى نيست .\r\nفرمود : اى شيخ ! مگر نديدى كه از من كوچك‌ترها بمردند .\r\nعرض كردم : زاد و راحلهء تو چيست ؟\r\nفرمود : زادى تقواى ، و راحلتى رجلاى ، و قصدى مولاى ، توشهء من پرهيزكارى من است ، و راحلهء من دو پاى من ، و مقصود من مولاى من است .\r\nعرض كردم : طعامى با تو نمىبينم ؟\r\nفرمود : اى شيخ ! آيا پسنديده است كه تو را كسى به خانهء خود بر خوان خود بخواند و تو با خود طعام و خوردنى ببرى ؟\r\nگفتم : نه .\r\nفرمود : آن كه مرا دعوت فرموده مرا طعام مىخوراند و سيراب مىفرمايد .\r\nگفتم : پس پا بردار و تعجيل كن تا به قافله خود را برسانى .\r\nفرمود : علىّ الجهاد و عليه الابلاغ ، بر من است كوشش و بر خدا است مرا رسانيدن ، مگر نشنيده‌اى قول خداوند تعالى :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ  ، « 1 » آنان كه كوشش كردند در ما هرآينه بنمايانيم ايشان را راههاى خود ، و بدرستى كه خداى با نيكوكاران است .\r\nراوى گفت : در آن حال كه بر اين منوال بوديم ناگاه جوانى خوش‌رو با جامه‌هاى سفيد روى آورد و به آن كودك معانقه نمود و بر او سلام كرد . من رو به آن جوان كردم و گفتم : تو را قسم مىدهم به آن كه تو را نيكو خلق فرموده كه اين كودك كيست ؟\r\nگفت : آيا او را نمىشناسى ؟ اين على بن الحسين بن علىّ بن ابى طالب عليهم السّلام است .\r\nپس آن جوان را بگذاشتم و با آن كودك روى آوردم و گفتم : تو را سوگند مىدهم به حقّ پدرانت كه اين جوان كيست ؟\r\n\r\n\r\n","description":"","footnote":"\r\n( 1 ) سورهء عنكبوت ، آيهء 69 .\r\n","page_name":" 1152 ","page_number":522},
  {"content":"\r\n\r\nفرمود : آيا او را نمىشناسى ؟ اين برادر من خضر عليه السّلام است كه هر روز بر ما وارد مىشود و بر ما سلام مىكند .\r\nعرض كردم : از تو مسألت مىنمايم به حقّ پدرانت كه مرا خبر دهى كه اين مفاوز و بيابان‌هاى بىآب را بدون زاد و توشه چگونه مىپيمايى ؟\r\nفرمود : من اين بيابان‌ها را مىپيمايم به زاد ، و زاد من در آن‌ها چهار چيز است .\r\nعرض كردم : چيست آن‌ها ؟\r\nفرمود : دنيا را به تمامى آن بدون استثناء ، مملكت خدا مىدانم و تمامى مخلوق را غلامان و كنيزان و عيال خدا مىبينم ، و اسباب و ارزاق را به دست قدرت خدا مىدانم ، و قضا و فرمان خداى را در تمام زمين خداى نافذ مىبينم .\r\nگفتم : خوب توشه‌اى است توشهء تو اى زين العابدين عليه السّلام و تو با اين زاد و مفاوز آخرت را مىپيمايى تا به دنيا چه رسد . « 1 »\r\n\r\nهشتم - در جلالت و عظمت آن حضرت است\r\n: در جمله‌اى از كتب معتبره روايت شده كه در زمان خلافت عبد الملك مروان سالى پسرش هشام به حجّ رفت ، و در حال طواف چون به حجر الأسود رسيد ، خواست استلام كند از كثرت ازدحام نتوانست و كسى از او احتشام نبرد ، آن وقت در مسجد الحرام منبرى براى او نصب كردند تا بر منبر قرار گرفت و اهل شام بر دور او احاطه كردند كه در اين هنگام حضرت سيّد الساجدين و ابن الخيرتين ، امام زين العابدين عليه السّلام پيدا شد در حالى كه ازار و ردايى در بر داشت و صورتش چندان نيكو بود كه احسن تمام مردم آنجا بود ، و بويش از همه پاكيزه‌تر ، و در جبهه‌اش از آثار سجده پينه بسته بود ، پس شروع فرمود به طواف كردن بر دور كعبه ، و چون به حجر الأسود رسيد ، مردم به ملاحظهء هيبت و جلالت آن حضرت از نزد حجر دور شدند تا آن حضرت استلام فرمود . هشام از ملاحظهء اين امر در غيظ و غضب شد .\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 38 ؛ به نقل از مناقب ، ج 4 ، ص 137 .\r\n","page_name":" 1153 ","page_number":523},
  {"content":"\r\n\r\nمردى از اهل شام چون اين عظمت و جلالت مشاهده كرد از هشام پرسيد كه :\r\nاين شخص كيست كه مردم به اين مرتبه از او هيبت و احتشام مىبرند ؟\r\nهشام براى اين كه اهل شام آن جناب را نشناسند ، گفت : نمىشناسم .\r\nفرزدق شاعر در آنجا حاضر بود ، گفت : « لكنّى اعرفه » .\r\n ( گفت : من مىشناسمش نيكو * زو چه پرسى به سوى من كن رو ) \r\nاگر هشام او را نمىشناسد من او را خوب مىشناسم .\r\nآن شامى گفت : كيست او يا ابا فراس ؟\r\nفرزدق گفت :\r\n هذا الّذى تعرف البطحاء وطأته * و البيت يعرفه و الحلّ و الحرم\r\nهذا ابن خير عباد اللّه كلّهم * هذا التّقىّ النّقىّ الطّاهر العلم\r\nاذا رأته قريش قال قائلها * الى مكارم هذا ينتهى الكرم\r\nيكاد يمسكها عرفان راحته * ركن الحطيم اذا ما جاء يستلم\r\nو ليس قولك : من هذا بضائره * العرب تعرف من انكرت و العجم\r\nهذا ابن فاطمة ان كنت جاهله * بجدّه انبياء اللّه قد ختموا\r\nمقدّم بعد ذكر اللّه ذكرهم * فى كلّ برّ « 1 » و مختوم به الكلم\r\nيستدفع الضّرّ « 2 » و البلوى بحبّهم * و يستربّ به الاحسان و النّعم\r\nان عدّ اهل التّقى كانوا أئمّتهم * او قيل : « من خير اهل الارض ؟ » قيل : هم\r\nما قال : « لا » قطّ ، الّا فى تشهّده * لو لا التّشهّد كانت لاءه نعم « 3 » \r\n\r\n\r\n","description":"","footnote":"\r\n( 1 ) بداء .\r\n( 2 ) الشر و در منبعى السوء .\r\n( 3 ) جمعى اين جريان را با سندهايى كه نزد آن‌ها صحيح است روايت كرده‌اند از جمله نك : حلية الاولياء ، ج 3 ، ص 139 از حافظ ابو نعيم ؛ الأغانى ، ج 19 ، ص 140 از ابو الفرج اصفهانى : طبقات الشافعية الكبرى ، ج 1 ، ص 153 ، از سبكى ؛ رجال كشى ، ص 86 ؛ اخبار الدول ، ج 1 ، ص 229 و نيز نك انبوه منابع را در كتاب ارزشمند الامام زين العابدين عليه السّلام از مورخ شهير مرحوم مقرّم ، ص 391 به بعد ؛ ديوان فرزدق ، ج 2 ، ص 178 ؛ الارشاد مفيد ، ج 2 ، ص 151 .\r\n","page_name":" 1154 ","page_number":524},
  {"content":"\r\n\r\nهشام در غضب شد و جائزهء فرزدق را قطع كرد و امر كرد او را در عسفان - كه موضعى است ما بين مكّه و مدينه - حبس نمودند . « 1 »\r\nاين خبر چون به حضرت علىّ بن الحسين عليه السّلام رسيد دوازده هزار درهم براى فرزدق فرستاد و از او معذرت خواست كه اگر بيشتر مىداشتم زيادتر بر اين تو را صله مىدادم .\r\nفرزدق آن مال را ردّ كرد و پيغام داد كه من براى صله نگفتم ، بلكه به جهت خدا و رسول صلّى اللّه عليه و آله و سلّم گفتم .\r\nحضرت دوباره آن مال براى او روانه كرد و پيغام فرستاد كه به حقّ من قبول كن .\r\nفرزدق قبول نمود . « 2 »\r\nو در بعض روايات است كه حبس او طول كشيد و هشام او را به قتل تهديد كرد ، فرزدق به امام عليه السّلام شكايت كرد . حضرت دعا كرد حقّ تعالى او را از حبس خلاص نمود ، فرزدق خدمت آن حضرت رسيد و عرض كرد : هشام نام مرا از ديوان عطا محو كرد .\r\nحضرت فرمود : عطاى تو چه مقدار بود ؟\r\nعرض كرد : فلان و فلان ، پس حضرت به مقدارى كه چهل سال او را كفايت كند به او عنايت فرمود و فرمود : اگر مىدانستم تو به بيشتر از اين محتاج مىشوى عطا مىنمودم ، چون چهل سال به پاى رفت فرزدق وفات كرد . « 3 »\r\nمؤلّف گويد كه : « فرزدق » نام او همان بن غالب بن صعصعهء تميمى مجاشعى است و كنيت او ابو فراس ، و فرزدق لقب او است ، و او از اعيان شيعهء امير المؤمنين عليه السّلام و مدّاح خاندان طيّبين و طاهرين بوده ، و او از خاندان بزرگ است و پدران او را مآثر ظاهره و مفاخر باهره است .\r\n\r\n\r\n","description":"","footnote":"\r\n( 1 ) كشى ، ص 129 .\r\n( 2 ) مناقب ، ج 4 ، ص 169 ؛ بحار الأنوار ، ج 46 ، ص 124 .\r\n( 3 ) الخرائج و الجرائح ، ج 1 ، ص 267 ؛ بحار الأنوار ، ج 46 ، ص 141 ؛ مدينة المعاجز ، ج ص 314 ؛ العوالم ، 18 ، ص 199 .\r\n","page_name":" 1155 ","page_number":525},
  {"content":"\r\n\r\nاز كتاب اصابه نقل شده كه : غالب ، پدر فرزدق از كريمان روزگار و صاحب شتران بيشمار بود و چون در بصره به خدمت حضرت امير عليه السّلام رسيد و فرزدق را همراه آورده به پابوس آن حضرت مشرّف گردانيد و اظهار نمود كه شعر را خوب مىگويد و وادى نظم را چابكانه مىپويد ، حضرت فرمود كه : تعليم قرآن او را به از شعر و انشاد آن است .\r\nپس فرزدق با خود عهد كرد كه من بعد به هيچ چيز نپردازد تا قرآن مجيد را محفوظ خود سازد . « 1 »\r\nبالجمله اين قصيده زياده از چهل بيت است و از ملاحظهء آن معلوم مىشود كه فرزدق در چه مرتبه از ادب بوده كه مرتجلا اين قصيدهء شريفه را كلا او بعضا انشاء كرده .\r\nمحقّق بهبهانى از جدّ خود تقى مجلسى رحمه اللّه نقل كرده كه ، عبد الرّحمن جامى « 2 » سنّى در سلسلهء الذّهب اين قصيده را به نظم فارسى در آورده « 3 » و گفته كه : زنى از اهل كوفه فرزدق را بعد از مرگ در خواب ديد از او پرسيد كه خدا با تو چه كرد ؟\r\nگفت : خدا مرا آمرزيد به سبب آن قصيده كه در مدح حضرت على بن الحسين عليه السّلام گفتم .\r\nجامى گفته : سزاوار است كه حق تعالى تمام عالم را بيامرزد به بركت اين قصيدهء شريفه .\r\nو نيز در سلسله گفته :\r\n صادقى از مشايخ حرمين * چون شنيد اين نشيد دور از شين\r\nگفت : نيل مراضئ حق را * بس بود اين عمل فرزدق را\r\nمستعد شد رضاى رحمان را * مستحق شد رياض رضوان را\r\nزان كه نزديك حاكم جائر * كرد حق را براى حقّ ظاهر \r\n\r\n\r\n","description":"","footnote":"\r\n( 1 ) الاصابة ، ج 3 ، ص 216 .\r\n( 2 ) جامى ( 817 ه - 898 ه ) از شعرا و نويسندگان نامى در سدهء نهم هجرى است .\r\n( 3 ) مثنوى هفت اورنگ ، ص 141 .\r\n","page_name":" 1156 ","page_number":526},
  {"content":"\r\n\r\n\r\nنهم - در تكلّم آهو با آن حضرت است\r\n: در كشف الغمّه و ديگر از كتب معتبره روايت است كه وقتى حضرت امام زين العابدين عليه السّلام با اصحاب خود نشسته بود كه ناگاه ماده آهويى از بيابان نمايان گشت و همىآمد تا حضور مبارك امام عليه السّلام و همى دم با دست بر زمين زد و همهمه و صدا نمود .\r\nبعضى از آن جماعت عرض كردند : يا بن رسول اللّه ! اين ماده آهو چه مىگويد ؟\r\nفرمود : مىگويد : فلان ابن فلان قرشى بچّهء او را روز گذشته در فلان وقت گرفته و از ديروز تاكنون شير نخورده .\r\nاز اين كلام در دل مردى از آن جماعت چيزى خطور كرد . ( يعنى : حالت انكارى پديد گشت ) و امام عليه السّلام به علم خود بدانست ، پس بفرمود آن مرد قرشى را حاضر كردند و با او فرمود : چيست اين آهو را كه از تو شكايت مىكند ؟\r\nعرض كرد : چه مىگويد ؟\r\nفرمود : مىگويد تو بچّهء او را روز گذشته در فلان وقت گرفته‌اى و از آن هنگام كه او را مأخوذ داشته‌اى به او شير نداده است ، و از من خواستار مىشود كه از تو بخواهم اين بچّه آهو را بياورى تا شير بدهد و ديگر باره به تو بازگرداند .\r\nآن مرد گفت : سوگند به آن كه محمّد صلّى اللّه عليه و آله و سلّم را به رسالت مبعوث داشت راست فرمودى .\r\nفرمود : اين بچّه آهو را به من فرست ، چون مادرش بچّهء خود را بديد ، همهمه نمود دم و دست خود را بر زمين زد و بچه‌اش را شير بداد .\r\nامام عليه السّلام به او فرمود : اى فلان ! به حقّ من بر تو اين بچّه آهو را به من ببخش ، پس به آن حضرت بخشيد . امام عليه السّلام نيز او را به آهو بخشيد و تكلّم فرمود با وى به كلام او ، آهو همهمه كرد و دم به زمين ماليد و با بچّه‌اش روان گشت .\r\nعرض كردند ، يا بن رسول اللّه ! چه مىگفت ؟\r\n\r\n","description":"","footnote":"","page_name":" 1157 ","page_number":527},
  {"content":"\r\n\r\nفرمود : دعا كرد براى شما و شما را جزاى خير گفت . « 1 »\r\n\r\nدهم - در دلايل آن حضرت است در واقعهء حرّه\r\n: در مناقب است كه : سؤال كرد ليث خزاعى از سعيد بن مسيّب از نهب و غارت مدينه ؟\r\nگفت : بلى ، اسب‌ها را بستند بر ستون‌هاى مسجد رسول خدا صلّى اللّه عليه و آله و سلّم ديدم اسب‌ها را اطراف و گرداگرد قبر مطهّر ، و سه روز مدينه را غارت كردند ، و چنان بود كه من و على بن الحسين عليه السّلام سر قبر پيغمبر صلّى اللّه عليه و آله و سلّم مىآمديم و امام زين العابدين عليه السّلام به كلامى تكلّم مىكرد كه من نفهميدم ، پس در ميان ما و مردم حائلى پديد مىگشت و ما نماز مىگذاشتيم و مردمان را مىديديم و ايشان ما را نمىديدند ، و ايستاده بود مردى كه بر تن داشت حلّه‌هاى سبز سوار بر اسب دم كوتاه اشهب ( يعنى سفيد و سياه كه سفيدى غلبه كرده ) به دست او بود حربه و با على بن الحسين عليه السّلام بود . پس هرگاه مردى آهنگ حرم رسول خدا صلّى اللّه عليه و آله و سلّم مىكرد آن سوار حربهء خود را به دو اشارت مىنمود ، پس بدون آن كه به او برسد هلاك مىگشت .\r\nپس چون از غارت و نهب فارغ شدند ، حضرت امام زين العابدين عليه السّلام نزد زنان رفت و نگذاشت هيچ گوشوارى در گوش كودكى و نه زيورى بر زنى و نه جامه‌اى مگر آن كه براى آن سوار بيرون آورد .\r\nآن سوار عرض كرد : يا بن رسول اللّه ! من فرشته‌اى مىباشم از فرشتگان از شيعيان تو و شيعهء پدر تو ، چون اين مردم به غارت و آزار اهل مدينه بيرون تافتند ، از پروردگار خود خواستم كه مرا اذن دهد در يارى و نصرت شما آل محمّد عليهم السّلام ، حق تعالى مرا رخصت فرمود تا اين عمل من در حضرت پروردگار و رسول خدا صلّى اللّه عليه و آله و سلّم و شما اهل بيت ذخيره بماند تا روز قيامت برسد . « 2 »\r\n\r\n\r\n","description":"","footnote":"\r\n( 1 ) كشف الغمه ، ج 2 ، ص 321 ؛ بحار الأنوار ، ج 46 ، ص 30 ؛ العوالم ، ج 18 ، ص 51 ؛ مدينة المعاجز ، ص 313 ؛ الخرائج ، ج 1 ، ص 259 - 260 ؛ بصائر الدرجات ، ص 350 ؛ الاختصاص ، ص 292 .\r\n( 2 ) مناقب ، ج 4 ، ص 143 ؛ بحار الأنوار ، ج 46 ، ص 131 به نقل از مناقب .\r\n","page_name":" 1158 ","page_number":528},
  {"content":"\r\n\r\nمؤلّف گويد : مراد از اين نهب و غارت همان غارتى است كه در واقعهء حرّه اتّفاق افتاد و كيفيّت آن به نحو اختصار چنان است كه چون ظلم و طغيان يزيد و عمّال او ( لعنهم اللّه ) عالم را فرا گرفت و فسق و فجور او بر مردم ظاهر گشت و هم بعد از شهادت حضرت امام حسين عليه السّلام در سنهء شصت « 1 » جمعى از اهل مدينه به شام رفتند و به چشم خود ديدند كه يزيد ( لعين ) پيوسته مشغول به شرب خمر و سگ بازى ، و حليف قمار و طنابير و آلات لهو و لعب مىباشد ، چون برگشتند ، اهل مدينه را به شنايع اعمال يزيد لعين اخبار كردند ، مردم مدينه عامل يزيد ، عثمان بن محمّد بن ابى سفيان را با مروان حكم و ساير امويّين از مدينه بيرون كردند و سبّ و شتم يزيد را آشكار كردند و گفتند : كسى كه قاتل اولاد حضرت رسول صلّى اللّه عليه و آله و سلّم و ناكح محارم و تارك صلاة و شارب خمر است لياقت خلافت ندارد ، پس با عبد اللّه بن حنظلهء « غسيل الملائكه » بيعت كردند .\r\nاين خبر چون گوشزد يزيد پليد شد ، مسلم بن عقبهء مرّى « 2 » را كه تعبير از او به « مجرم » و « مسرف » كنند ، با لشكرى فراوان از شام به جانب مدينه گسيل داشت .\r\nمسلم به عقبه با لشكرش چون نزديك به مدينه شدند در سنگستان مدينه كه معروف به حرّه واقم « 3 » است و بر مسافت يك ميل از مسجد سرور انبياء صلّى اللّه عليه و آله و سلّم است رسيده بودند كه اهل مدينه به دفع آن بيرون شدند ، و لشكر يزيد ( پليد ) شمشير در ايشان كشيدند و حرب عظيمى واقع شد جماعت بسيارى از مردم مدينه كشته شدند ، و پيوسته مروان بن حكم ( لعين ) ، مسرف را تحريص بر كشتن اهل مدينه مىكرد تا اين كه ايشان را تاب مقاومت نماند . لاجرم به مدينه گريختند و پناه به روضهء مطهّرهء حضرت رسول خدا صلّى اللّه عليه و آله و سلّم بردند و قبر منوّر آن حضرت را ملاذ خود قرار دادند .\r\n\r\n\r\n","description":"","footnote":"\r\n( 1 ) شصت و دو .\r\n( 2 ) درباهء اين سفاك نك : الاعلام زركلى ، ج 7 ، ص 222 ؛ طبرى ، ج 7 ، ص 14 ؛ نسب قريش ، ص 137 ؛ المحبر ، ص 303 و 482 ؛ المحن 146 - 155 .\r\n( 3 ) نك : مراصد الاطلاع ، ج 1 ، ص 394 و 396 و ج 5 ، ص 1422 .\r\n","page_name":" 1159 ","page_number":529},
  {"content":"\r\n\r\nلشكر مسرف نيز در مدنيه ريختند و به هيچ وجه آن بىحياها احترام قبر مطهّر نگه نداشتند و با اسب‌هاى خود داخل روضهء منوّره شدند ، و اسب‌هاى خود را در مسجد حضرت رسول صلّى اللّه عليه و آله و سلّم جولان دادند و پيوسته از مردم كشتند تا روضه و مسجد پر از خون شد و تا قبر مطهّر خون رسيد و اسب‌هاى ايشان در روضه - كه ما بين قبر و منبر است و روضه‌اى است از رياض جنّت - روث و بول كردند و چندان از مردم مدينه كشت كه مداينى از زهرى روايت كرده كه هفتصد نفر از وجوه ناس از قريش و انصار و مهاجر و موالى كشته شد و از ساير مردمان غير معروف از زن و مرد و حرّ و عبد عدد مقتولين ده هزار تن به شماره رفت .\r\nابو الفرج گفته كه : از اولاد ابو طالب دو تن در واقعهء حرّه شهيد گشت : يكى ابو بكر بن عبد اللّه بن جعفر بن ابى طالب عليه السّلام ، و ديگر عون اصغر و او نيز فرزند عبد اللّه بن جعفر برادر عون اكبر است كه در كربلا شهيد گشت . و مادر او جماله دختر مسيّب بن نجبه است كه به جهت خون خواهى امام حسين عليه السّلام بر ابن زياد خروج كرد و در عين‌ورده كشته گشت . « 1 »\r\nو مسعودى فرمود كه : از بنى هاشم غير از اولاد ابو طالب نيز جماعتى كشته گشتند مانند فضل بن عبّاس بن ربيعة بن الحارث بن عبد المطّلب و حمزة بن نوفل بن الحارث و عبّاس بن عتبة بن ابى لهب و غير ايشان از ساير قريش و انصار و مردمان ديگر از معروفين كه عدد مقتولين ايشان چهار هزار به شمار رفته به غير از كسانى كه معروف نبودند .\r\nپس از آن مسرف بن عقبه دست تعدّى بر اعراض و اموال مردم گشاد « 2 » اموال و زنان اهل مدينه را تا سه روز بر لشكر خويش مباح داشت .\r\nابن قتيبة در كتاب الإمامة و السّياسة نقل كرده كه : در واقعهء حرّه اوّل خانه‌هايى كه غارت شد ، خانه‌هاى بنى عبد الأشهل بود . و نگذاشتند در منازل چيزى از اثاث\r\n\r\n\r\n","description":"","footnote":"\r\n( 1 ) مقاتل الطالبيين ، ص 82 و 83 .\r\n( 2 ) مروج الذهب ، ج 3 ، ص 70 .\r\n","page_name":" 1160 ","page_number":530},
  {"content":"\r\n\r\nالدّار و حلّى و زيور و فراش حتّى كبوتر و مرغ را گرفتند و ذبح كردند . پس ريختند به خانهء محمّد بن مسلمه زن‌ها صيحه كشيدند . زيد بن محمّد بن مسلمه صداى زن‌ها را كه شنيد به جانب آن صداها دويد ، ديد ده نفر از لشكر شامند كه مشغول غارتگرىاند ، زيد با ده نفر از اهل خود با آن‌ها مقاتله كرد تا آن جماعت را به قتل رسانيد و آنچه غارت كرده بودند برگردانيد و آن‌ها را در چاه بىآب ريخته و خاك بالاى آن‌ها ريخت .\r\nپس جمعى ديگر از اهل شام آمدند با آن‌ها نيز مقاتله كرد تا آن چهارده نفر از آن‌ها را به قتل رسانيد ليكن صورتش مضروب شمشير چهار نفر گرديد .\r\nو ابو سعيد خدرىّ در اين واقعه ملازمت خانه را اختيار كرد ، چند نفر از اهل شام بر او وارد شدند گفتند : اى شيخ ! تو كيستى ؟\r\nگفت : ابو سعيد خدرى از اصحاب پيغمبرم صلّى اللّه عليه و آله و سلّم .\r\nگفتند : پيوسته مىشنيديم نام تو را ، خوب كردى و حظّ خود را گرفتى كه ترك قتال با ما كردى و در خانه‌ات نشستى ، اينك هر چه دارى براى ما بياور .\r\nگفت : به خدا سوگند مالى نزد من نيست كه براى شما آورم ، شامىها در غضب شدند ريش ابو سعيد را كندند و او را بسيار زدند ، پس آنچه در خانه داشت غارت كردند حتّى سير و يك جفت كبوتر كه در خانهء او بود .\r\nپس ابن قتيبه نقل كرده كه : جماعتى از اشراف را به قتل صبر شربت فنا چشانيدند . و گفته كه : رسيد عدد كشتگان حرّه از قريش و انصار و مهاجرين و وجوه مردم به هزار و هفتصد نفر ، از ساير مردم به ده هزار سواى زنان و كودكان .\r\nابو معشر گفته ، كه : داخل شد مردى از اهل شام بر زنى از طايفهء انصار كه تازه طفلى زاييده بود و آن طفل در بغلش بود ، پس به آن زن گفت : مالى هست براى من بياور .\r\nگفت : به خدا سوگند چيزى براى من نگذاشته‌اند كه براى تو بياورم .\r\nآن مرد گفت : براى من چيزى بيرون آر و الّا تو را با كودكت مىكشم .\r\nگفت : واى بر تو اين كودك فرزند ابن ابى كبشهء انصارى صاحب رسول خدا صلّى اللّه عليه و آله و سلّم\r\n\r\n","description":"","footnote":"","page_name":" 1161 ","page_number":531},
  {"content":"\r\n\r\nاست از خدا بترس متعرّض ما مشو ، رو كرد به طفل خود و گفت : اى كودك من و اللّه اگر چيزى مىداشتم فداى تو مىدادم و نمىگذاشتم كه بر تو صدمه‌اى وارد آيد .\r\nپس آن شامى بىرحم گرفت پاى آن كودك مظلوم را در حالى كه پستان در دهانش بود و كشيد او را از كنار مادرش و زد او را بر ديوار به نحوى كه مغز سرش بر زمين پراكنده شد .\r\nراوى گفت : هنوز آن مرد از خانه بيرون نشد كه نصف صورتش سياه گرديد و ضرب المثل شد . « 1 »\r\nو بالجمله چون مسرف از قتل و غارت و هتك اعراض اهل مدينه بپرداخت ، مردم را به بيعت يزيد ( ملعون ) و اقرار بر عبوديّت و بندگى او خواند و هر كه اباء مىكرد او را مىكشت . تمامى اهل مدينه جز حضرت امام زين العابدين عليه السّلام و على بن عبد اللّه بن عبّاس از ترس جان اقرار نمودند و بيعت كردند .\r\nو امّا سبب آن كه مسرف متعرّض حضرت سيّد الساجدين عليه السّلام و على بن عبد اللّه بن عبّاس نشد ، آن بود كه چون خويشان مادرى على بن عبد اللّه در ميان لشكر مسرف جاى داشتند ، مسرف را در باب او مانع شدند .\r\nو امّا حضرت سجاد عليه السّلام ، پس پناه به قبر مطهّر پيغمبر صلّى اللّه عليه و آله و سلّم برد و خويشتن را به آن چسبانيد و اين دعا [ را 
  ] خواند :\r\n« اللّهمّ ربّ السماوات السّبع و ما اظللن ، و الأرضين السّبع و ما افللن ، ربّ العرش العظيم ، ربّ محمّد و آله الطّاهرين ، اعوذ بك من شرّه ، و ادرأ بك فى نحره اسألك ان تؤتينى خيره ، و تكفينى شرّه . »\r\nپس به جانب مسلم بن عقبه روانه شد و پيش از آن كه آن امام معصوم عليه السّلام بر آن پليد ميشوم وارد شود ، آن ملعون در كمال غيظ و غضب بود و بر آن جناب و آباء كرام او عليهم السّلام ناسزا مىگفت ، چون آن جناب وارد شد و نگاه مسرف بر آن حضرت افتاد ، چندان ترس و رعب از آن حضرت در دل او جا كرد كه لرزه او را گرفت و از\r\n\r\n\r\n","description":"","footnote":"\r\n( 1 ) الامامة و السياسة ، ج 1 ، ص 182 - 184 .\r\n","page_name":" 1162 ","page_number":532},
  {"content":"\r\n\r\nبراى آن جناب به پاى خاست و آن حضرت را در پهلوى خويش جاى داد و در كمال خضوع عرض كرد كه حوائج خود را بخواهيد كه هر چه بخواهيد قبول است ، پس هر كه را آن حضرت شفاعت كرد مسرف به جهت آن حضرت از او در گذشت و مكرما از نزد او بيرون رفت .\r\nو بالجمله قضيّهء حرّه را شيعه و سنّى در كتب خود ذكر كرده‌اند ، « 1 » وقوعش در بيست و هشتم ماه ذى الحجّة سال شصت و سيّم هجرى دو ماه و نيم به مرگ يزيد مانده بود .\r\nو چون مسرف بن عقبه از كار مدينه بپرداخت ، به قصد دفع عبد اللّه بن زبير و اهل مكّه از مدينه بيرون تاخت . هنوز به مكّه نرسيده در بين راه در ثنيّهء مشلّل - كه نام كوهى است كه از آنجا به قديد فرود مىشوند - ، به دركات دوزخ شتافت .\r\nپس از آن كه جماعتش از آن محلّ حركت كردند ، امّ ولد يزيد بن عبد اللّه بن ربيعه كه مترقّب موت مسرف بود و از عقب لشكر مىآمد سر گور مسرف آمد و قبرش را بشكافت . چون لحد را گشود ، ديد مار سياهى بزرگ دهن گشوده و بر گردن مسرف پيچيده ترسيد نزديك رود ، صبر كرد تا مار از او دور شد ، آن وقت مردهء مسرف را در آورده و در ثنيّه بياويخت . و به قولى او را آتش زده و كفنش را پاره كرد ، و بر درختى در آنجا او را آويزان كرد ، پس هر كه از آنجا مىرفت سنگ بر او مىافكند ، و آنچه كرد مسرف بن عقبه با اهل مدينه ، كارهاى بسر بن ارطاة بود در حجاز و يمن براى معاويّه .\r\nو در كامل ابن اثير است كه يزيد خواست عمرو بن سعيد را بفرستد به جنگ اهل مدينه قبول نكرد ، پس خواست ابن زياد را روانه نمايد اقدام نكرد و گفت :\r\n\r\n\r\n","description":"","footnote":"\r\n( 1 ) در خصوص واقعهء حرة و ويران كردن كعبه معظمه به اين منابع مراجعه فرماييد : الاخبار الطوال ، ص 220 تا 237 ؛ الامامة و السياسة ، ج 1 ، ص 220 تا 232 و ج 2 ، ص 11 ؛ تاريخ الخلفاء ، ص 139 - 140 ؛ تاريخ يعقوبى ، ج 2 ، ص 223 و 224 ؛ تذكرة الخواص ، ص 298 و 299 ؛ السيرة الحلبية ، ج 1 ، ص 195 تا 199 ؛ مروج الذهب ، ج 3 ، ص 17 تا 19 ؛ تاريخ طبرى ، ج 4 ، ص 370 ؛ كامل ابن اثير ، ج 3 ، ص 310 ؛ شرح نهج البلاغه ، ج 3 ، ص 470 ؛ كتاب المحن ، ص 146 - 172 .\r\n","page_name":" 1163 ","page_number":533},
  {"content":"\r\n\r\nو اللّه لا جمعتهما للفاسق : قتل ابن رسول اللّه صلّى اللّه عليه و آله و سلّم و غزو الكعبة .\r\nپس مسلم بن عقبه را براى اين كار اختيار كرد ، و او با اين كه پيرى بود كهن و سالخورده و مريض قبول كرده و اقدام در اين كار نمود . « 1 »\r\n\r\nيازدهم - در آمدن باران به دعاى آن حضرت\r\n: شيخ طبرسى در احتجاج و غير او از ثابت بنانىّ روايت كرده كه سالى با جماعتى از عبّاد بصره مثل أيّوب سجستانى و صالح مرّى و عتبة الغلام و حبيب فارسى و مالك بن دينار به عزم حجّ حركت كرديم ، چون به مكّهء معظّمه رسيديم آب سخت و كمياب بود و از قلّت باران جگر جملهء ياران تشنه و تفته بود و از اين حال با ما جزع و فزع آوردند تا مگر به دعاى باران شويم . پس به كعبه در آمديم و طواف بداديم و با تمام خضوع و ضراعت نزول رحمت را از درگاه حضرت احديت مسألت نموديم ، آثار اجابت مشاهدت نرفت ، در اين حال كه بر اين منوال بوديم به ناگاه جوانى را ديديم كه رو به ما آورد و فرمود :\r\nبا مالك بن دينار ! و يا ثابت البنانىّ ! و يا ايّوب السّجستانى ! و يا صالح المرىّ ! و يا عتبة الغلام ! و يا حبيب الفارسى ! و يا سعد ! و يا عمر ! و يا صالح الأعمى ! و يا رابعه ! و يا سعدانه ! و يا جعفر بن سليمان ! ما گفتيم : لبّيك و سعديك يا فتى ! فرمود : اما فيكم أحد يحبّه الرّحمن ؟ . . . آيا در ميان شما يك نفر نبود كه خدايش دوست بدارد ؟\r\nعرض كرديم : اى جوان ! از ما دعا كردن است و از خدا اجابت فرمودن .\r\nفرمود : دور شويد از كعبه ، چه اگر در ميان شما يك تن بودى كه او را خداى دوست مىداشت دعايش را به اجابت مقرون مىفرمود ، آن‌گاه خود به كعبه در آمد و به سجده بر زمين افتاد ، شنيدم كه در حال سجده مىگفت : « سيّدى بحبّك لى الّا\r\n\r\n\r\n","description":"","footnote":"\r\n( 1 ) الكامل فى التاريخ ، ج 4 ، ص 111 .\r\n","page_name":" 1164 ","page_number":534},
  {"content":"\r\n\r\nسقيتهم الغيث » ، اى سيّد من ! سوگند مىدهم تو را به دوستى تو با من كه اين گروه را از آب باران سيراب فرمايى .\r\nهنوز سخن آن جوان تمام نشده بود كه سحابى جنبان و يارانى چنان كه از دهن‌هاى مشك ريزان گشت .\r\nپس گفتم : اى جوان ! از كجا دانستى كه خدايت دوست مىدارد ؟\r\nفرمود : اگر مرا دوست نمىداشت به زيارت خود مرا طلب نمىفرمود ، پس چون مرا به زيارت خود طلبيده دانستم كه مرا دوست مىدارد ، پس مسألت كردم از او به حبّ او مرا ، پس مسألت مرا اجابت فرمود .\r\nو از اين كلام شايد خواسته باشد اشاره فرمايد كه نه آن است كه هر كس به آن آستان مبارك در آيد در زمرهء زائرين و محبوب خداى تعالى باشد .\r\nراوى مىگويد : پس از اين كلمات روى از ما برتافت و فرمود :\r\n من عرف الرّبّ فلم تغنه * معرفة الرّب فذاك الشّقّى\r\nما ضرّ فى الطّاعة ما ناله * فى طاعة اللّه و ما ذا لقى\r\nما يصنع العبد به غير التّقى * و العزّ كلّ العزّ للمتّقى \r\nثابت بنانى گويد : گفتم : اى مردم مكّه ! كيست اين جوان ؟\r\nگفتند : وى على بن الحسين بن على بن ابى طالب عليهم السّلام است . « 1 »\r\nمؤلّف گويد كه : آمدن باران به دعاى حضرت امام زين العابدين عليه السّلام عجبى ندارد ، بلكه پست‌ترين بندگان آن حضرت هرگاه طلب باران كند حقّ تعالى به دعاى او مرحمت فرمايد . آيا نشنيده‌اى كه مسعودى در اثبات الوصيّة نقل فرموده از سعيد بن المسيّب كه : سالى قحطى شد و مردم به يمين و شمال در طلب باران شدند ، من نظر افكندم ديدم غلام سياهى بالاى تلّى بر آمد و از مردم جدا شد . پس من به قصد او جانب او رفتم ديدم لبهاى خود را حركت مىدهد هنوز دعاى او تمام نشده بود ابرى از آسمان ظاهر شد ، آن سياه چون نظرش بر آن ابر افتاد حمد خدا را كرد و از آنجا حركت\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 50 ، به نقل از الاحتجاج طبرسى ، ج 2 ، ص 149 - 151 ؛ العوالم ، ص 81 - 82 .\r\n","page_name":" 1165 ","page_number":535},
  {"content":"\r\n\r\nنمود و باران ما را فرو گرفت و به حدى كه گمان كرديم ما را غرق خواهد كرد .\r\nپس من به عقب آن شخص شدم ديدم داخل خانهء حضرت علىّ بن الحسين عليه السّلام شد . پس خدمت آن حضرت رسيدم ، گفتم : اى سيّد من ! در خانهء شما غلام سياهى است منّت گذار بر من به فروش آن را به من .\r\nفرمود : اى سعيد چرا نبخشم آن را به تو ؟\r\nپس امر فرمود بزرگ غلامان خود را كه هر غلامى كه در خانه است به من عرضه كند . پس ايشان را جمع كرد . آن غلام را در بين ايشان نديدم .\r\nگفتم : آن را كه من مىخواهم در بين ايشان نيست .\r\nفرمود : ديگر باقى نمانده مگر فلان ميرآخور ، پس امر فرمود او را حاضر نمودند ، چون حاضر شد ديدم او همان مقصود من است .\r\nگفتم : اين است همان مطلوب من ، حضرت فرمود ، به او اى غلام ! سعيد مالك شد تو را پس برو با او .\r\nآن سياه رو به من كرد و گفت :\r\nما حملك على آن فرّقت بينى و بين مولاى ؟\r\nچه واداشت تو را كه مرا از مولايم جدا ساختى ؟\r\nگفتم : اين به سبب آن چيزى است كه از تو مشاهده كردم بالاى تلّ .\r\nغلام اين را كه شنيد دست ابتهال به درگاه خالق ذو الجلال بلند كرد و رو به آسمان نمود و گفت : اى پروردگار من ! رازى بود ما بين تو و بين ، من پس الحال كه آن را فاش كردى پس مرا بميران و به سوى خود ببر ، پس گريست حضرت على بن الحسين عليه السّلام و آن كسانى كه حاضر بودند با او از حال آن غلام ، و من با حال گريان بيرون شدم ، پس چون به منزل خويش رفتم رسول آن حضرت آمد كه اگر مىخواهى به جنازهء صاحبت حاضر شوى حاضر شو ، پس برگشتم با آن رسول ، ديدم آن غلام وفات كرده در محضر آن حضرت عليه السّلام . « 1 »\r\n\r\n\r\n","description":"","footnote":"\r\n( 1 ) اثبات الوصية ، ص 148 .\r\n","page_name":" 1166 ","page_number":536},
  {"content":"\r\n\r\n\r\nفصل ششم : در انتقال حضرت امام زين العابدين عليه السّلام از اين دار فانى به فراديس جنان و سراى جاودانى\r\n\r\n[ تاريخ وفات و مدت عمر آن حضرت 
  ]\r\nبدان كه در وفات آن حضرت ما بين علما اختلاف بسيار است . و مشهور آن است كه در يكى از سه روز بوده : دوازدهم محرّم ، يا هيجدهم ، « 1 » يا بيست و پنجم « 2 » آن ، سنهء نود و پنج ، « 3 » يا نود و چهار ، و سال وفات آن حضرت را سنة الفقهاء مىگفتند از كثرت مردن فقها و علما .\r\nدر مدّت عمر شريف آن حضرت نيز اختلاف است ، اكثر پنجاه و هفت سال گفته‌اند . « 4 » و شيخ كلينى به سند معتبر از حضرت صادق عليه السّلام روايت كرده كه حضرت على بن الحسين عليه السّلام را در وقت وفات پنجاه و هفت سال بود ، و وفات آن حضرت در سال نود و پنج واقع شد . و بعد از امام حسين عليه السّلام سى و پنج سال زندگانى كرد . « 5 »\r\n\r\n[ سبب وفات آن حضرت 
  ]\r\nاز اخبار معتبره كه بر وجه عموم وارد شده ظاهر مىشود كه آن حضرت را به زهر\r\n\r\n\r\n","description":"","footnote":"\r\n( 1 ) نك : كفاية الطالب ، 454 ؛ بحار الأنوار ، ج 46 ، ص 152 به نقل از آن .\r\n( 2 ) نك : فرق الشيعة نوبختى ، ص 66 ؛ التهذيب ، ج 6 ، ص 77 ؛ مسار الشيعة ، ص 26 ؛ الارشاد مفيد .\r\n( 3 ) نك : الكافى ، ج 1 ، ص 468 ؛ اثبات الوصية ، ص 171 ؛ التهذيب ، ج 6 ، ص 77 .\r\n( 4 ) تذكرة الخواص ، ص 332 .\r\n( 5 ) الكافى ، ج 1 ، ص 360 .\r\n","page_name":" 1167 ","page_number":537},
  {"content":"\r\n\r\nشهيد كردند . « 1 »\r\nو ابن بابويه و جمعى را اعتقاد آن است كه وليد بن عبد الملك آن حضرت را زهر داده ، « 2 » و بعضى هشام بن عبد الملك گفته‌اند . « 3 »\r\nو ممكن است كه هشام بن عبد الملك به جهت آن عداوت و بغضى كه از آن حضرت در دل گرفت از آن روزى كه آن حضرت در طواف كعبه استلام حجر كرد و هشام نتوانست ، و فرزدق شاعر آن جناب را به آن اشعار معروفه مدح كرد چنان كه در فصل معجزات آن حضرت به آن اشاره شد . به اين سبب و سبب‌هاى ديگر برادر خود وليد بن عبد الملك را كه خليفهء آن زمان بود وادار كرده باشد كه آن حضرت را زهر دهد . پس هر دو آن حضرت را زهر داده‌اند و صحيح است نسبت قتل آن حضرت به هر دو تن .\r\n\r\n[ وصيت آن حضرت بر امام باقر ع 
  ]\r\nشيخ ثقهء جليل على بن محمّد خزّاز قمىّ در كتاب كفاية الأثر از عثمان بن خالد روايت كرده كه گفت : مريض شد حضرت على بن الحسين عليه السّلام همان مرضى كه در آن وفات فرمود ، پس جمع كرد اولاد خود محمّد و حسن و عبد اللّه و عمر و زيد و حسين را ، و در ميان همه ، فرزندش محمّد بن على عليه السّلام را وصى قرار داد ، و ناميد او را به باقر و امر ساير فرزندان خود را به آن جناب واگذار فرمود . و از جملهء مواعظى كه در وصيت خود به آن حضرت فرمود اين بود :\r\nيا بنىّ ، انّ العقل رائد الرّوح ، و العلم رائد العقل ( الى ان قال ) و اعلم انّ السّاعات يذهب عمرك ، و انّك لا تنال نعمة الّا بفراق اخرى . فإيّاك و الامل الطّويل ، فكم من مؤمّل املا لا يبلغه ، و جامع مال لا يأكله الخ . « 4 »\r\nفرمود : بدان كه ساعت‌ها بر تو مىگذرد و عمر تو را مىبرد ، و تو نمىرسى به\r\n\r\n\r\n","description":"","footnote":"\r\n( 1 ) نك : بحار الأنوار ، ج 46 ، ص 149 ؛ جلاء العيون ، ص 841 .\r\n( 2 ) الفصول المهمه ، ص 194 ؛ جلاء العيون ، ص 841 .\r\n( 3 ) نك : بحار الأنوار ، ج 46 ، ص 153 ؛ جلاء العيون ، ص 841 .\r\n( 4 ) كفاية الأثر ، ص 239 ؛ بحار الأنوار ، ج 46 ، ص 230 .\r\n","page_name":" 1168 ","page_number":538},
  {"content":"\r\n\r\nنعمتى مگر بعد از مفارقت نعمت ديگر . پس بپرهيز از آرزوى دراز چه بسيار آرزومندان بودند كه به آرزوى خود نرسيدند و چه بسيار كسان كه جمع كردند مالى را و آن را نخوردند ، و منع كردند مردم را از چيزى كه زود آن را بگذاشتند و بگذشتند و شايد آن مال را از راه باطل فراهم آورده و از حقّش منع كرده ، به حرام آن را دريافته و ارث گذاشته و وزر و و بال و سنگينى و اثقال آن را بر دوش خود برداشته . اين است زيان روشن و خسران مبين .\r\nو نيز از زهرى روايت كرده كه گفت : در آن مرض كه على بن الحسين عليه السّلام وفات فرمود خدمتش رسيدم ، در آن وقت طبقى كه در آن نان و كاسنى بود خدمتش بياوردند ، به من فرمود از اين بخور ، عرض كردم : يا بن رسول اللّه ! تناول كرده‌ام .\r\nفرمود : اين كاسنى است .\r\nگفتم : فضل كاسنى چيست ؟\r\nفرمود : هيچ برگى از آن نيست جز آن كه قطره‌اى از آب بهشت بر آن است و در او هست شفاى هر دردى .\r\nزهرى گويد : پس از آن طعام را برداشتند و روغن بياوردند ، فرمود : تدهين كن .\r\nعرض كردم : روغن ماليده‌ام ، فرمود : اين روغن بنفشه است .\r\nعرض كردم : فضيلت روغن بنفشه بر ساير ادهان چيست ؟\r\nقال : كفضل الاسلام على ساير الاديان ، فرمود : چون فضيلت اسلام است بر ساير مذاهب .\r\nپس از آن پسرش محمّد عليه السّلام بر آن حضرت وارد شد ، آن حضرت مدّتى دراز با وى راز فرمود و شنيدم كه در جملهء كلمات خويش مىفرمود : عليك بحسن الخلق ، بر تو باد نيكويى خلق و خوى .\r\nعرض كردم : يا بن رسول اللّه ! اگر امر و قضاى خدا كه ما را به جمله در خواهد يافت فرا رسد بعد از تو به نزد كدام كس برويم ؟ و مرا در دل افتاده بود كه آن حضرت از موت خود خبر مىدهد .\r\n\r\n","description":"","footnote":"","page_name":" 1169 ","page_number":539},
  {"content":"\r\n\r\nفرمود : اى ابو عبد اللّه ! به سوى اين پسرم و اشاره به فرزندش محمّد عليه السّلام كرد و فرمود : همانا او است وصى من وارث من و صندوق علم من ، معدن علم ( حلم خ . ل ) و باقر علم است .\r\nعرض كردم : يا بن رسول اللّه ! معنى باقر العلم چيست ؟\r\nفرمود : زود است كه شيعيان خالص من به خدمتش مراوده كنند و براى ايشان بشكافد علم را شكافتنى .\r\nزهرى مىگويد : پس از اين جناب محمّد باقر عليه السّلام را براى حاجتى به بازار فرستاد . چون برگشت عرض كردم : يا بن رسول اللّه ! از چه روى با اكبر اولاد خود وصيّت ننمودى ؟\r\nفرمود : امامت به كوچكى و بزرگى نيست ، رسول خدا صلّى اللّه عليه و آله و سلّم اين گونه با ما عهد نهاده و در لوح و صحيفه به اين گونه نوشته يافتيم كه : دوازده تن مىباشند ، نوشته شده بود امامت ايشان و نام‌هاى پدران و مادران ايشان . آن‌گاه فرمود : از صلب پسرم محمّد هفت تن از اوصياء بيرون مىآيند كه مهدى - صلوات اللّه عليهم از جملهء ايشان است . « 1 »\r\nشيخ كلينى از حضرت امام محمّد باقر عليه السّلام روايت كرده است كه آن حضرت فرمود : چون پدرم را وقت وفات رسيد ، مرا به سينهء خود چسبانيد و فرمود : اى فرزند گرامى ! تو را وصيّت مىكنم . با آنچه وصيّت كرد مرا پدرم در هنگام شهادت خود و گفت كه پدرش او را وصيّت كرده بود به اين وصيّت در وقت وفات خود كه :\r\nزنهار ستم مكن بر كسى كه ياورى بر تو به غير از خدا نداشته باشد . « 2 »\r\nو در بحار از بصائر الدّرجات نقل كرده كه چون آن حضرت را حالت موت رسيد ، رو كرد به اولاد خود كه در نزدش جمع بودند و از ميانه توّجه فرمود به پسرش حضرت امام محمّد باقر عليه السّلام فرمود : اى محمّد ! اين صندوق را ببر به منزل\r\n\r\n\r\n","description":"","footnote":"\r\n( 1 ) كفاية الاثر ، ص 241 ؛ بحار الأنوار ، ج 46 ، ص 232 .\r\n( 2 ) الكافى ، ج 2 ، ص 249 ؛ بحار الأنوار ، ج 46 ، ص 153 ؛ جلاء العيون ، ص 840 .\r\n","page_name":" 1170 ","page_number":540},
  {"content":"\r\n\r\nخود ، پس فرمود معلوم باشد كه در اين صندوق دينار و درهمى نيست ليكن مملوّ از علم است . « 1 »\r\nو در روايت ديگر است كه : آن صندوق را چهار نفر حمل كردند و مملوّ بود از كتب و سلاح رسول اللّه صلّى اللّه عليه و آله و سلّم .\r\n\r\n[ ناقه آن حضرت پس از وفات 
  ]\r\nو در جلاء العيون فرموده و در بصائر الدّرجات به سند معتبر از حضرت صادق عليه السّلام روايت كرده است كه ، آن حضرت فرمود : پدرم حضرت امام محمّد باقر عليه السّلام مىفرمود كه : چون وقت وفات پدرم حضرت امام زين العابدين عليه السّلام شد ، فرمود : آب وضويى براى من بياور . چون آوردم فرمود كه : در اين آب ميته هست ، بيرون بردم و نزديك چراغ ملاحظه كردم موش مرده‌اى در آن آب بود . آن را ريختم و آب ديگر آوردم وضو ساخت و فرمود كه : اى فرزند ! اين شبى است كه مرا وعدهء وفات داده‌اند ، ناقهء مرا در حظيره ضبط كن ، و علفى براى آن مهيّا كن .\r\nپس حضرت صادق عليه السّلام فرمود كه : چون آن حضرت را دفن كردند ناقهء خود را رها كرد و از حظيره بيرون آمد و نزديك قبر رفت بى آن كه قبر را ديده باشد و سينهء خود بر قبر آن حضرت گذاشت و فرياد و ناله مىكرد و آب از ديده‌هايش مىريخت .\r\nچون اين خبر به حضرت امام محمّد باقر عليه السّلام دادند ، حضرت به نزد ناقه آمد و فرمود كه : ساكت شو و برگرد خدا بركت دهد براى تو .\r\nپس ناقه برخاست و به جاى خود برگشت و باز بعد از اندك زمانى برگشت به نزد قبر و ناله و اضطراب مىكرد و مىگريست در اين زمان كه خبر آن را به حضرت گفتند فرمود كه : بگذاريد آن را كه بىتاب است و چنين ناله و اضطراب مىكرد تا بعد از سه روز هلاك شد . « 2 » و حضرت بر آن ناقه بيست و دو حجّ كرده بود يك تازيانه بر آن نزده بود .\r\n\r\n\r\n","description":"","footnote":"\r\n( 1 ) بصائر الدرجات ، ص 483 ؛ بحار الأنوار ، ج 46 ، ص 229 ؛ جلاء العيون ، ص 839 - 840 .\r\n( 2 ) بصائر الدّرجات ، ص 503 .\r\n","page_name":" 1171 ","page_number":541},
  {"content":"\r\n\r\n\r\n[ كلمات آن حضرت هنگام وفات 
  ]\r\nو على بن ابراهيم به سند حسن از حضرت امام رضا عليه السّلام روايت كرده است كه حضرت على بن الحسين عليه السّلام در شب وفات پدرش « 1 » مدهوش گرديد و چون به هوش بازآمد فرمود :\r\n الْحَمْدُ لِلَّهِ الَّذِي صَدَقَنا وَعْدَهُ ، وَ أَوْرَثَنَا الْأَرْضَ نَتَبَوَّأُ مِنَ الْجَنَّةِ حَيْثُ نَشاءُ فَنِعْمَ أَجْرُ الْعامِلِينَ .  « 2 »\r\nيعنى : حمد مىكنم خداوندى را كه راست گردانيد وعدهء ما را و ميراث داد به ما زمين و بهشت را كه در هر جاى آن خواهيم قرار گيريم ، پس نيكو اجرى است مزد عمل كنندگان براى خدا - اين را فرمود و به رياض بهشت ارتحال كرد . « 3 »\r\nو كلينى به سند حسن از حضرت امام رضا عليه السّلام روايت كرده است همين روايت را ، و اضافه كرده است كه سورهء اذا وقعت « 4 » و سورهء انّا فتحنا « 5 » تلاوت فرمود و بعد از آن اين آيه را خواند و به عالم بقا ارتحال نمود . « 6 »\r\nو در مدينة المعاجز از محمّد بن جرير طبرى نقل كرده كه چون حضرت امام زين العابدين عليه السّلام را حالت موت در رسيد فرمود به امام محمّد باقر عليه السّلام اى محمّد ! امشب چه شب است ؟\r\nگفت : شب فلان و فلان .\r\nفرمود : از ماه چه گذشته ؟\r\nفرمود : فلان و فلان .\r\nفرمود : از ماه چه باقى مانده ؟\r\nگفت : فلان و فلان .\r\n\r\n\r\n","description":"","footnote":"\r\n( 1 ) « پدرش » ظاهرا زائد است .\r\n( 2 ) سورهء زمر ، آيهء 74 .\r\n( 3 ) تفسير قمى ، ج 2 ، ص 254 در ذيل آيهء 74 سورهء زمر ؛ بحار الأنوار ، ج 46 ، ص 147 .\r\n( 4 ) سورهء واقعه ، آيهء 1 .\r\n( 5 ) سورهء فتح ، آيهء 1 .\r\n( 6 ) الكافى ، ج 1 ، ص 468 ؛ جلاء العيون ، ص 840 .\r\n","page_name":" 1172 ","page_number":542},
  {"content":"\r\n\r\nفرمود : اين همان شب است كه مرا وعدهء وفات داده‌اند ، پس فرمود : براى من آب وضويى حاضر كنيد ، چون حاضر كردند فرمود : در اين آب موش است ، بعضى گفتند كه : اين سخن از سنگينى مرض مىفرمايد : پس چراغى طلبيدند و در آن آب نگاه كردند موشى در آن ديدند پس آن آب را ريختند ، و آب ديگر آوردند آن حضرت با آن وضو ساخت و نماز گزاشت چون شب به آخر رسيد آن حضرت از اين سراى پرملال ، به ديگر جهان انتقال فرمود . صلوات اللّه و سلامه عليه . « 1 »\r\nو از دعوات راوندى نقل شده كه آن حضرت در وقت وفات اين كلمات را مكرّر نمود تا وفات فرمود :\r\nاللّهمّ ارحمنى فانّك كريم ، اللّهمّ ارحمنى فانّك رحيم . « 2 »\r\nو چون حضرت امام زين العابدين عليه السّلام از اين عاريت سرا بگذشت ، مدينه در ماتمش صيحهء واحده گشت و مرد و زن ، و سياه و سفيد ، و صغير و كبير در مصيبتش نالان و از زمين و آسمان آثار اندوه نمايان بود .\r\nاز على بن زيد روايت شده و همچنين از زهرى كه گفت : من به سعيد بن مسيّب گفتم : تو مىگويى على بن الحسين عليه السّلام نفس زكيّه بود و نظير نداشت ؟\r\nسعيد گفت : چنين بود و كسى قدر او را نشناخت .\r\nعلى بن زيد گفت : گفتم : سوگند به خداى ، اين حجّت محكم بر تو وارد مىآيد كه بر جنازهء مباركش نماز نگزاشتى .\r\nسعيد گفت : همانا چنان بود كه قاريان به سفر مكّه بيرون نمىشدند تا حضرت على بن الحسين عليه السّلام بيرون شود .\r\nدر يكى از سال‌ها آن حضرت بيرون شد و ما نيز در حضرتش بيرون شديم ، گاهى كه هزار نفر بوديم ، و در سقيا - كه نام منزلى است - فرود آمديم ، حضرت فرود آمد و دو ركعت نماز گزارد و بعد از نماز به سجده رفت و تسبيحى در سجود خود\r\n\r\n\r\n","description":"","footnote":"\r\n( 1 ) دلائل الامامة ، ص 90 ؛ فرج المهموم ، ص 228 از دلائل ؛ الهداية الكبرى ، ص 224 مانند آن .\r\n( 2 ) دعوات راوندى ، ص 250 .\r\n","page_name":" 1173 ","page_number":543},
  {"content":"\r\n\r\nخواند ، پس هيچ درختى و كلوخى در دور آن حضرت نماند جز آن كه با آن حضرت تسبيح گفتند ، و ما از اين حال در فزع شديم ، پس سر مبارك برداشت و فرمود : اى سعيد ! در فزع شدى ؟\r\nعرض كردم : آرى يا بن رسول اللّه .\r\nفرمود كه : حق تعالى چون جبرئيل را خلق كرد اين تسبيح را به او الهام فرمود و چون جبرئيل اين تسبيح را خواند جميع آسمان‌ها و آنچه در آسمان‌ها بودند با او در اين تسبيح موافقت كردند و آن اسم اعظم اللّه اكبر است . اى سعيد ! خبر داد مرا پدرم ، از پدرش ، از حضرت رسول صلّى اللّه عليه و آله و سلّم ، از جبرئيل ، از خداوند عزّ و جلّ كه فرمود : نيست هيچ بنده‌اى از بندگان من كه به من ايمان آورده و تو را تصديق نموده باشد ، نماز گزارد در مسجد تو دو ركعت در وقت خلوت از مردمان مگر آن كه مىآمرزم گناهان گذشته و آينده‌اش را .\r\nسعيد مىگويد كه : من هيچ شاهدى افضل از حضرت على بن الحسين عليه السّلام نديدم وقتى كه اين حديث را براى من نقل كرد .\r\n\r\n[ تشييع جنازه آن حضرت 
  ]\r\nپس چون آن حضرت وفات نمود ابرار و فجّار به جمله در جنازه‌اش حاضر شدند ، و همگى آن حضرت را به خير و نيكى ياد كردند ، و جميع مردم از پى جنازه بيرون رفتند تا به محلّ خود فرود آوردند ، من با خود گفتم اگر در تمام روزگار روزى دريابم كه در خلوت آن دو ركعت نماز را در مسجد گزارم امروز است و جز يك مرد و زن كسى بر جاى نمانده بود ايشان نيز به تشييع جنازه بيرون شدند و من بر جاى بماندم تا آن نماز بگزارم . اين هنگام بانگ تكبيرى از آسمان برخاست و از زمين تكبيرى در جواب گفته شد و هم از آسمان بانگ تكبيرى بلند گشت و زمين نيز جواب داد ، من ترسيدم و بر روى در افتادم پس آنان كه در آسمان بودند هفت تكبير گفتند و كسانى كه در زمين بودند ، هفت تكبير گفتند و نماز گذاشته شد بر حضرت على بن الحسين عليه السّلام و مردمان داخل مسجد شدند و من نه به آن دو ركعت نماز نائل شدم و نه به نماز گذاشتن بر جنازهء مبارك آن حضرت .\r\n\r\n","description":"","footnote":"","page_name":" 1174 ","page_number":544},
  {"content":"\r\n\r\nراوى گفت : گفتم : اى سعيد ! من اگر به جاى تو بودم اختيار نمىكردم جز نماز بر على بن الحسين عليه السّلام را ، همانا اين كردار تو خسرانى بود آشكار .\r\nپس سعيد بگريست و گفت : من در اين كار نمىخواستم مگر خير خود را ، كاش بر وى نماز كرده بودم كه مانندش ديده نشده است . « 1 »\r\n\r\n[ مدفن امام سجاد عليه السّلام 
  ]\r\nدر جنّات الخلود در ذكر مدفن حضرت امام زين العابدين عليه السّلام فرموده كه : آن حضرت در مدينهء طيّبه وفات يافت در خانهء خود و در بقيع نزد عمّ بزرگوار خود مدفون گشت ، و آن مكان را شرافت بسيار است و از جملهء بقاع مكرّمه است كه هر كس در آنجا مدفون گردد بىحساب داخل بهشت شود به شرايط ايمان صحيح ، چنان كه در حديث معتبر وارد شده كه :\r\nالحجون و البقيع يؤخذان باطرافهما و ينشران فى الجنّة . « 2 »\r\nو حجون ، قبرستانى است در مكّه ، يعنى اين دو بقعه را در قيامت گوشه‌اش را مىگيرند و مانند پلاس مىتكانند به بهشت .\r\n\r\n[ خصائص آن حضرت 
  ]\r\nو در خصائص آن جناب گفته كه خصائص آن حضرت :\r\n1 - تأليف صحيفهء كامله است كه مصحف اهل بيت و عروة الوثقى شيعيان است .\r\n2 - جمع شدن نجابت عرب و عجم هر دو در او به اعتبار پدر و مادر به قول حضرت رسول صلّى اللّه عليه و آله و سلّم كه : انّ للّه من عباده خيرتين ، فخيرته من العرب قريش و من العجم فارس . « 3 » لهذا ملقّب به ابن الخيرتين شد .\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 149 ؛ العوالم ، ج 18 ، ص 302 ؛ رجال كشى ، ج 1 ، ص 333 ؛ جلاء العيون ، ص 841 .\r\n( 2 ) جنات الخلود ، ص 25 ؛ سفينة البحار ، ج 1 ، ص 227 .\r\n( 3 ) بحار الأنوار ، ج 46 ، ص 7 .\r\n","page_name":" 1175 ","page_number":545},
  {"content":"\r\n\r\n3 - انتشار اولاد رسول خدا صلّى اللّه عليه و آله و سلّم از آن حضرت . لهذا او را آدم بنى الحسين گويند . و اول كسى است كه گوشه‌نشينى و عزلت را اختيار كرد . و اوّل كسى است كه به مهر و تسبيح خاك امام حسين عليه السّلام سجده و عبادت كرد و از همهء خلايق بيشتر گريست .\r\nوارد شده كه رئيس البكّائين چهارند : آدم و يعقوب و يوسف و امام زين العابدين عليهم السّلام . « 1 »\r\nمؤلّف گويد كه : صحيفهء كامله همان ادعيهء مباركهء سجّاديّه است كه به اخت القرآن و انجيل اهل البيت و زبور آل محمّد عليهم السّلام ملقب است .\r\nابن شهر آشوب در مناقب نقل كرده كه : نزد مردى بليغ از اهالى بصره از صحيفهء كامله سخن رفت گفت : خذوا عنّى حتّى املى عليكم از من بگيريد تا بر شما املاء كنم ، كنايت از اين كه به اين فصاحت از بهر شما از خود آغاز نمايم . و قلم بر گرفت و سر به زير افكند تا املاء نمايد سر بر نياورد تا هم چنان جان سپرد . « 2 »\r\n\r\n\r\n","description":"","footnote":"\r\n( 1 ) العوالم ، ج 18 ، ص 156 .\r\n( 2 ) مناقب ، ج 4 ، ص 137 .\r\n","page_name":" 1176 ","page_number":546},
  {"content":"\r\n\r\n\r\nفصل هفتم : در ذكر اولاد حضرت سيّد السّاجدين امام زين العابدين عليه السّلام است\r\n\r\n[ تعداد اولاد آن حضرت 
  ]\r\nشيخ مفيد و صاحب فصول المهمّه فرموده‌اند كه : اولاد حضرت على بن الحسين عليه السّلام از ذكور و اناث پانزده نفر بودند :\r\nامام محمّد باقر عليه السّلام مكنّى به ابو جعفر ، مادرش امّ عبد اللّه دختر حضرت امام حسن مجتبى عليه السّلام بوده ، و عبد اللّه و حسن و حسين . مادرشان امّ ولد بوده ، و زيد و عمر از امّ ولد ديگر ، و حسين اصغر و عبد الرّحمن و سليمان از امّ ولد ديگر ، و على ( و اين كوچك‌ترين اولاد حضرت على بن الحسين عليه السّلام بوده ) و خديجه ، و مادر اين دو تن امّ ولد بوده ، و محمّد اصغر : مادرش امّ ولد بود ، و فاطمه و عليّه و امّ كلثوم ، مادرشان امّ ولد بوده . « 1 »\r\nمؤلّف گويد كه : عليّه همان مخدّره است كه علماء رجال او را در كتب رجال ذكر كرده‌اند و گفته‌اند كتابى جمع فرموده كه زراره از او نقل مىكند . « 2 »\r\nو خديجه زوجه محمّد بن عمر بن على بن ابى طالب عليه السّلام بوده .\r\nاكنون شروع كنيم به تفصيل احوال اولاد حضرت امام زين العابدين عليه السّلام :\r\n\r\nذكر ابو محمّد عبد اللّه الباهر ابن على بن الحسين عليه السّلام و احوال بعضى از اعقاب او\r\n: شيخ مفيد رحمه اللّه فرمود كه : عبد اللّه بن على متولّى صدقات حضرت رسول صلّى اللّه عليه و آله و سلّم و\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 155 ؛ بحار الأنوار ، ج 46 ، ص 166 ؛ فصول المهمة ، ص 209 .\r\n( 2 ) رجال نجاشى ، ص 304 ، 832 .\r\n","page_name":" 1177 ","page_number":547},
  {"content":"\r\n\r\nامير المؤمنين عليه السّلام بود ، و مردى فاضل و فقيه بود .\r\nو روايت كرده از پدران بزرگواران خود ، از حضرت رسول صلّى اللّه عليه و آله و سلّم اخبار بسيارى و مردم آثار بسيار از او نقل كرده‌اند . « 1 »\r\nو از روايات منقولهء از او اين خبر است ، كه پيغمبر خدا صلّى اللّه عليه و آله و سلّم فرمود : بدرستى كه بخيل و تمام بخيل كسى است كه من مذكور شوم نزد او و صلوات بر من نفرستد ، صلّى اللّه عليه و آله . « 2 »\r\nو نيز روايت كرده از پدرش ، از جدّش امير المؤمنين عليه السّلام كه آن حضرت دست راست دزد را در اوّل دزدى او مىبريد ، پس اگر دوباره دزدى مىكرد پاى چپش را مىبريد و اگر مرتبهء سيّم دزدى مىكرد مخلّد در زندان مىنمود . « 3 »\r\nمؤلّف گويد كه : عبد اللّه مذكور را عبد اللّه الباهر گويند به واسطهء حسن و جمال و درخشندگى رخسار او ، نقل شده كه هيچ مجلسى ننشستى مگر آن كه حاضران را از فروغ روى و روشنى جمال نور بخشيدى ، و جماعتى مادر او را امّ عبد اللّه والدهء حضرت امام محمّد باقر عليه السّلام دانسته‌اند و اولاد او را از پسرش محمّد ارقط دانند .\r\nو از احفاد او است عبّاس بن محمّد بن عبد اللّه بن على بن الحسين عليهم السّلام كه هارون الرّشيد او را بكشت ، و سببش آن شد كه وقتى بر هارون وارد شد و ما بين او و هارون كلماتى ردّ و بدل شد و در پايان كلام هارون الرّشيد با وى گفت : يا ابن الفاعله ! عبّاس گفت : فاعله ( يعنى زانيه ) مادر تو است كه در اصل كنيزكى بوده و بنده‌فروشان در فراش او رفت و آمد كرده‌اند .\r\nهارون از اين سخن سخت در غضب شد او را نزديك خويش طلبيد و گرز آهن\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 166 ؛ الارشاد مفيد ، ج 2 .\r\n( 2 ) بحار الأنوار ، ج 94 ، ص 61 ؛ معانى الاخبار ، ص 246 به اختلاف اندك .\r\n( 3 ) الارشاد مفيد ، ج 2 ، ص 169 - 170 . و نيز نك دربارهء حديث آخر ، الكافى ، ج 7 ، ص 222 با اختلاف اندك ؛ بحار الأنوار ، ج 79 ، ص 188 .\r\n","page_name":" 1178 ","page_number":548},
  {"content":"\r\n\r\nبر وى زد و او را به قتل رسانيد .\r\nو نيز از احفاد او است عبد اللّه بن احمد الدّخ بن محمّد بن اسماعيل بن محمّد بن عبد اللّه الباهر كه صاحب عمدة الطّالب گفته كه او در ايّام مستعين خروج كرد و او را بگرفتند و به سرّمن‌رأى حمل نمودند ، و در جملهء عيالش دخترش زينب بود و مدتى در آنجا زيست نمودند ، عبد اللّه در آنجا بمرد و عيالش به حضرت امام حسن عسكرى عليه السّلام اتّصال يافتند آن حضرت ايشان را در جناح رحمت جاى داد و دست مبارك بر سر زينب بماليد و انگشتر خود به او بخشيد و آن انگشتر از نقره بود .\r\nزينب از آن حلقهء بساخت و در گوش كرد . و چون زينب وفات كرد آن حلقه در گوش داشت و صد سال عمر يافته بود و مويش سياه بود . « 1 »\r\nو برادرش حمزه بن احمد الدّخ معروف است به قمى بدان سبب كه از ناحيهء طبرستان به قم آمد پس از كشتن حسن بن زيد برادرش با حسين بن احمد كوكبى و با حمزه بود ، دو پسرش ابو جعفر محمّد و ابو الحسن على به زبان طبرى سخن مىگفتند . چون حمزه به قم ساكن شد و وطن ساخت وجه معاش اكتساب كرد ، و ببود تا وفات كرد و در مقبرهء بابلان كه حضرت معصومه در آن مدفون است مدفون گرديد .\r\nپس ابو جعفر پسرش بعد از وفات پدر رئيس و پيشوا گشت و چند صنعت به قم پديد كرد و پل وادى واشجان به بست ، رباطى آنجا به گچ و آجر بساخت و او نيز در مقبرهء بابلان مدفون است .\r\nو پسرش ابو القاسم على جوانى كامل و فاضل بود موصوف به قوت بطش بوده ، و املاكى چند به غير از آن كه از پدر به ميراث به او رسيده بود به دست آورد ، و پيشوا و مقدّم سادات شد ، و نقابت علويّه به قم بعد از عمّش على بن حمزه نقيب به دو مفوّض گشت ، و از جاريهء تركيه در سنهء سيصد و چهل و سه ابو الفضل محمّد را\r\n\r\n\r\n","description":"","footnote":"\r\n( 1 ) عمدة الطالب ، ص 253 .\r\n","page_name":" 1179 ","page_number":549},
  {"content":"\r\n\r\nآورد و در شوّال سنه سى صد و چهل و پنج به حجّ رفت و معزّ الدّوله و سادات عراق و حجاز او را گرامى داشتند ، و در سنهء سى صد و چهل و شش به قم برگرديد و هميشه مقدّم و پيشوا بود تا وفات يافت . و وفاتش در روز جمعه سلخ شعبان سنهء سى صد و چهل و هفت بود . و او را در قبّهء متّصله به مشهد پدرش دفن كردند ، و جدّش محمّد بن اسماعيل آن كسى است كه رجاء ابن ابى الضّحاك در سنهء دويست او را با حضرت على بن موسى الرّضا عليه السّلام به نزد مأمون برد .\r\nو بالجمله ، معلوم گشت كه اولاد و اعقاب حمزة القمّى نقباء و اشراف مىباشند ، و نيز از جملهء ايشان است ابو الحسن علىّ الزّكى نقيب رى ، و او پسر ابو الفضل محمّد شريف است كه اينك به او اشاره مىرود :\r\n\r\nذكر امامزادهء جليل ، سلطان محمّد شريف كه قبرش در قم است\r\n: بدان كه اين بزرگوار سيّدى است جليل القدر و رفيع المنزلة و فاضل ، مكنّى به ابو الفضل ، ابن سيّد جليل ابو القاسم على ، نقيب قم ابن ابى جعفر محمّد بن حمزة القمّى ، ابن احمد بن محمّد بن اسماعيل بن محمّد بن عبد اللّه الباهر بن امام زين العابدين عليه السّلام .\r\nو اين سيّد شريف در قم بقعه و مزارى دارد معروف در محلّهء سلطان محمّد شريف كه به نام او مشهور گشته كه پدر و دو جدّش على و محمّد و حمزة نيز در قبرستان بابلان كه حضرت معصومه عليها السّلام در آن مدفون است به خاك رفته‌اند .\r\nو اين سيّد جليل را اعقاب است كه جمله‌اى از ايشان نقباء و ملوك رى بودند ، از آن جمله سيّد اجلّ عزّ الدّين ابو القاسم يحيى بن شرف الدّين ابو الفضل محمّد بن ابو القاسم على بن عزّ الاسلام و المسلمين محمّد بن السيّد الأجلّ ، نقيب النّقباء ، اعلم ، ازهد ابو الحسن المطهّر ابن ذى الحسبين على الزّكيّ ابن السّلطان محمّد شريف مذكور است كه نقيب رى و قم و جاى ديگر بود . و او را خوارزمشاه به قتل رسانيد ، و اولاد او به جانب بغداد منتقل شدند . و اين سيّد شريف بسيار جليل\r\n\r\n","description":"","footnote":"","page_name":" 1180 ","page_number":550},
  {"content":"\r\n\r\nالشّأن و بزرگ مرتبه بوده . و كافى است در اين باب ، آن كه عالم جليل ، و محدّث نبيل ، و فقيه نبيه ، و ثقهء ثبت معتمد ، حافظ ، صدوق ، شيخ منتجب الدّين « 1 » كه شيخ اصحاب و يگانهء عصر خود بوده و وفاتش در سنهء پانصد و هشتاد و پنج واقع شده ، كتاب فهرست خود را با كتاب الأربعين عن الاربعين من الاربعين فى فضائل امير المؤمنين عليه السّلام به جهت آن جناب تصنيف كرده و در فهرست در باب « ياء » فرموده : سيّد اجلّ مرتضى عزّ الدّين يحيى بن محمّد بن على بن المطهّر ابو القاسم نقيب طالبيّين است و در عراق عالم فاضل كبير است ، رحاى تشيّع براى او دور مىزند ، متّع اللّه المسلمين و الاسلام به طول بقائه . روايت مىكند احاديث را از والد سعيدش شرف الدّين محمّد و از مشايخش - قدس اللّه ارواحهم - ، « 2 » و در اوّل فهرست مدح بسيار از آن جناب نموده از جمله فرموده در حق او : سلطان عترت طاهره ، رئيس رؤساى شيعه ، صدر علماء عراق ، قدوة الأكابر ، حجّة اللّه على الخلق ، ذى الشّرفين ، كريم الطّرفين ، سيّد امراء السّادات شرقا و غربا ، ملك السّادة و منبع السّعادة و كهف الأمّة و سراج الملّة و عضو من اعضاء الرّسول صلّى اللّه عليه و آله و سلّم و جزء من اجزاء الوصيّ و البتول الى غير ذلك .\r\nو از فرزندان احمد الدّخّ ابو جعفر محمّد بن احمد معروف به كوكبى است و از وى عقب به جاى ماند .\r\nاز جملهء ايشان ابو الحسن احمد بن على بن محمّد كوكبى است . و او نقيب الفقهاء بغداد در روزگار معزّ الدّولهء بويهى بود .\r\nو از جملهء ايشان ابو عبد اللّه جعفر بن احمد الدّخّ است و او را عقب بود .\r\nو از جمله ايشان الشّريف النسّابة ابو القاسم حسين بن جعفر الأحول بن الحسين بن جعفر مذكور است كه معروف بوده به اين خدّاع ، و خداع زنى بود كه جدّش\r\n\r\n\r\n","description":"","footnote":"\r\n( 1 ) شرح حال او در منابع بسيارى آمده است از جمله نك : لؤلؤ البحرين ، ص 235 ، فوائد الرضوية ، ج 1 ، ص 309 ؛ روضات ، ج 4 ، ص 316 .\r\n( 2 ) الفهرست ، ص 131 ، ش 538 .\r\n","page_name":" 1181 ","page_number":551},
  {"content":"\r\n\r\nحسين را تربيت كرده بود ، و اين سيّد در مصر جاى داشت و كتاب المعقّبين تصنيف او است و او را عقب بود .\r\n\r\nذكر عمر الاشرف بن على بن الحسين عليه السّلام و احوال بعضى از اعقاب او\r\n: شيخ مفيد ( ره ) فرمود كه : عمر بن على بن الحسين عليه السّلام فاضل و جليل و متولّى صدقات حضرت رسول صلّى اللّه عليه و آله و سلّم و صدقات حضرت امير المؤمنين عليه السّلام بود و داراى ورع و سخاوت بود .\r\nروايت كرده داود بن القاسم از حسين بن زيد كه گفت : ديدم عمويم عمر بن على بن الحسين عليه السّلام را كه شرط مىكرد بر آن كه بيع مىكرد صدقات على عليه السّلام را ( يعنى كسانى كه ميوه‌هاى بساتين و باغ‌ها و زراعت‌هاى صدقات را مىخريدند ) كه شكافى گذارد در حائط و ديوار آن كه اگر كسى بخواهد داخل شود بتواند و منع نكند كسى را كه داخل در آن مىشود و بخواهد بخورد از آن . « 1 »\r\nمؤلّف گويد كه : عمر بن على مذكور ، ملقّب به اشرف است و او را عمر اشرف گفتند بالنسبة به عمر اطرف پسر حضرت امير المؤمنين عليه السّلام چه آن كه اين عمر از آن جهت كه فرزند حضرت زهرا عليها السّلام است و داراى آن شرف و شرافت است اشرف از آن يك باشد . و آن يك را عمر اطرف گفتند از آن كه فضيلت و جلالت او از يك سوى به تنهايى است كه طرف پدرى نسبت به حضرت امير المؤمنين عليه السّلام باشد و از طرف مادرى داراى شرافت نيست ، امّا عمر اشرف از طرف پدر و مادر هر دو شرافت دارد .\r\nو در رجال كبير است كه : عمر بن على بن الحسين عليه السّلام مدنى و از تابعين است .\r\nروايت مىكند از ابو امامة سهل بن حنيف . وفات كرد به سنّ شصت و پنج و به قولى به سنّ هفتاد سالگى انتهى .\r\nو بدان كه عمر اشرف امّ سلمه دختر امام حسن عليه السّلام را تزويج نموده و در كتب\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 170 ؛ بحار الأنوار ، ج 46 ، ص 167 ، به نقل از الارشاد .\r\n","page_name":" 1182 ","page_number":552},
  {"content":"\r\n\r\nانساب است كه عمر اشرف از يك مرد فرزند آورد و او على اصغر محدّث است ، و از حضرت امام جعفر صادق عليه السّلام حديث روايت مىكند . و او از سه مرد اولاد در آورد :\r\nابو على قاسم و عمر الشّجرى و ابو محمّد حسن .\r\nو بدان نيز كه عمر اشرف جدّ امّى علم الهدى سيّد مرتضى و برادرش سيّد رضى است ، و سيّد مرتضى در اوّل كتاب رسائل ناصريات نسب شريف خود را بيان فرموده و فضايل اجداد امّى خود را ذكر نموده تا آن كه فرموده :\r\nو امّا عمر بن على ، ملقّب به اشرف ، پس او فخم السّيادة ، جليل القدر و المنزلة بوده در دولت بنى اميّه و بنى عبّاس جميعا ، و داراى علم بود و از او حديث روايت شده . و روايت كرده ابو الجارود بن المنذر كه به حضرت ابو جعفر باقر عليه السّلام عرض كردم كه : كدام يك از برادرانت افضل و محبوب‌تر است نزد حضرتت ؟\r\nفرمود : امّا عبد اللّه پس دست من است كه با آن حمله مىكنم ، و اين عبد اللّه برادر پدر و مادرى آن حضرت بود ، و امّا عمر پس چشم من است كه مىبينم با آن ، و امّا زيد پس زبان من است كه تنطّق مىكنم با آن ، و امّا حسين پس حليم و بردبار است .\r\nيمشى على الارض هونا ، و اذا خاطبهم الجاهلون قالوا سلاما . « 1 »\r\nفقير گويد كه نسب سيّدين از طرف مادر به عمر اشرف بدين طريق است : فاطمه دختر حسين ، « 2 » بن احمد ، بن ابى محمّد حسن ، بن علىّ ، بن حسن ، بن علىّ ، بن عمر اشرف ، ابن علىّ بن الحسين عليه السّلام .\r\n\r\n[ فرمانرواى ديلم 
  ]\r\nو ابو محمّد حسن همان است كه ملقّب است به « اطروش » « 3 » و « ناصر كبير » و\r\n\r\n\r\n","description":"","footnote":"\r\n( 1 ) اقتباس از آيهء 63 سورهء فرقان .\r\n( 2 ) حسن . ( خ . ل )\r\n( 3 ) اطروش : كر . گوش او در يك از جنگها صدمه ديده بود .\r\n","page_name":" 1183 ","page_number":553},
  {"content":"\r\n\r\nمالك بلاد ديلم ، و طود العلم ، و العالم العليم ، صاحب مؤلّفات كثيره از جملهء صد مسأله كه سيّد مرتضى رضى اللّه عنه او را تصحيح فرموده و ناصريّات نام نهاده . و ديگر كتاب انساب الأئمة عليهم السّلام و مواليد ايشان و دو كتاب در امامت و غير ذلك .\r\nدر سنهء سى صد و يك به طبرستان در آمد و سه سال و سه ماه مالك طبرستان شد . و النّاصر للحقّ لقب يافت ، و مردمان به دست او مسلمانى گرفتند ، و كارش سخت عظيم گرديد و در سى صد و چهارم در آمل بمرد و نود و نه سال ، و به قولى نود و پنج سال عمر كرد .\r\nو غير از پسرش احمد پسرى ديگر داشته مسمّى به ابى الحسن على به مذهب اماميّه بوده و زيديّه را هجو مىنموده ، و نقض كرده بر عبد اللّه معزّ در قصايدش در ذمّ علويّين .\r\nمسعودى در مروج الذّهب گفته : در سنهء سى صد و يك حسن بن على اطروش در بلاد طبرستان و ديلم ظهور كرد و مسوده را از آنجا بيرون كرد ، و اطروش مذكور مردى عالم و با فهم و عارف به آراء و نحل بود و در ديلم مدّتى اقامت داشت و مردم ديلم كافر و مجوس بودند اطروش ايشان را به خداى خواند ، آن جماعت به دست او مسلمان شدند و در ديلم مسجدها بنيان كرد . « 1 » انتهى .\r\n\r\n[ مادر سيد رضى و مرتضى 
  ]\r\nو بالجمله ، فاطمه والدهء سيّدين ظاهرا همان است كه شيخ مفيد ( ره ) براى او كتاب احكام النّساء تأليف نموده ، و از آن مخدّره به سيّدهء جليلهء فاضله - ادام اللّه اعزازها - تعبير فرموده . « 2 »\r\nو هم در كتب معتبره نقل شده كه شيخ مفيد ( ره ) شبى در عالم رؤيا ديد كه حضرت فاطمه عليها السّلام وارد شد بر او در مسجدش با دو نور ديده‌اش حسن و\r\n\r\n\r\n","description":"","footnote":"\r\n( 1 ) مروج الذهب ، ج 4 ، ص 278 .\r\n( 2 ) مستدرك الوسائل ، ج 3 ، ص 516 .\r\n","page_name":" 1184 ","page_number":554},
  {"content":"\r\n\r\nحسين عليهما السّلام در حالى كه كودك بودند و تسليم فرمود آن دو بزرگوار را به شيخ و فرمود : علّمهما الفقه ! شيخ بيدار شد به حال تعجّب از اين خواب . همين كه روز بالا آمد ، وارد شد در مسجدش فاطمه والدهء سيّدين با جوارى خود و دو پسرش مرتضى و رضى در حالى كه كودك بودند ، چون شيخ نظرش بر آن مخدّره افتاد به جهت احترام او از جاى برخاست و سلام كرد بر او . آن مخدّره گفت : اى شيخ ! اين دو كودك پسران منند حاضر كردم ايشان را براى آن كه فقه تعليمشان نمايى .\r\nشيخ چون اين را شنيد گريست و خواب خود را براى آن بىبى نقل كرد و مشغول تعليم ايشان شد تا رسيدند به آن مرتبه رفيعه و مقام معلوم از كمالات و فضايل و جميع علوم . « 1 »\r\nو چون آن سيّدهء جليله وفات « 2 » كرد ، پسرش سيّد رضى او را مرثيه گفت به قصيده‌اى كه اين چند شعر از او است :\r\n ابكيك لو نفع الغليل بكائى * و اردّ « 3 » لو ذهب المقال بدائى\r\nو ألوذ بالصّبر الجميل تعزّيا * لو كان فى الصّبر الجميل عزائى\r\nلو كان مثلك كلّ امّ برّة * غنى البنون بها عن الآباء « 4 » \r\nو نيز از اعقاب عمر الأشرف است ، محمّد بن قاسم العلوىّ كه در ايّام معتصم اسير و گرفتار شد و شايسته است كه ما در اينجا اشاره به حال او كنيم :\r\n\r\nذكر اسيرى ابو جعفر محمّد بن القاسم بن علىّ بن عمر بن امام زين العابدين عليه السّلام\r\n: مادرش صفيّه دختر موسى بن عمر بن علىّ بن الحسين عليه السّلام است . و او مردى\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، ج 1 ، ص 41 .\r\n( 2 ) اين مخدّره محترمه در ذى الحجّهء سال 385 ق به رحمت ايزدى پيوست .\r\n( 3 ) در بعضى منابع : و اقول .\r\n( 4 ) اين قصيدهء رائده عصماء 68 بيت است . نك : ديوان شريف رضى ، ج 1 ، ص 26 ، ط بيروت .\r\n","page_name":" 1185 ","page_number":555},
  {"content":"\r\n\r\nبوده صاحب عبادت و زهد و ورع و علم و فقه و دين ، و پيوسته لباس‌هاى پشمينه مىپوشيد و در ايّام معتصم در كوفه خروج كرد و معتصم به دفع او بر آمد . محمّد بر خود ترسيد ، به جانب خراسان سفر كرد و پيوسته از بلاد خراسان نقل و انتقال مىنمود . گاهى به مرو و گاهى به سرخس و زمانى به طالقان و گاهى به نسّاء منتقل مىشد ، و براى او حروب و وقايعى رخ داد و خلق بسيارى با وى بيعت كردند و رشتهء اطاعت و انقياد امر او را در گردن افكندند .\r\nابو الفرج نقل كرده كه : در اندك زمانى در مرو چهل هزار نفر به بيعت او در آمدند و شبى وعده كرده كه لشكرش جمع شوند ، در آن شب صداى گريه شنيد و در تحقيق آن بر آمد ، معلوم شد كه يكى از لشكريان او نمد مرد جولايى را به قهر و غلبه گرفته است و اين گريه از آن مرد جولا است .\r\nمحمّد آن مرد ظالم غاصب را طلبيد و سبب اين امر شنيع را از او پرسيد .\r\nگفت : ما در بيعت تو در آمديم كه مال مردم ببريم و هر چه خواهيم بكنيم .\r\nمحمّد امر كرد تا نمد را بگرفتند و به صاحبش ردّ نمودند . آن‌گاه فرمود : به چنين مردم نتوان در دين خدا انتصار جست ، امر كرد لشكر را متفرّق نمودند . چون مردم پراكنده شدند محمّد با خواصّ اصحاب خود از كوفيّين و غيره در همان وقت به طالقان رفت - و ما بين مرو و طالقان چهل فرسخ مسافت است - و چون به طالقان رسيد خلق بسيارى با وى بيعت كردند .\r\nعبد اللّه بن طاهر كه از جانب معتصم والى نيشابور بود ، حسين بن نوح را به دفع او روانه كرد ، چون لشكر حسين با لشكر محمّد تلاقى كردند و رزم دادند طاقت مقاتلت لشكر محمّد را نياورده هزيمت نمودند ، ديگر باره عبد اللّه بن طاهر لشكر بسيارى به مدد حسين فرستاد ، حسين چند كمينى ترتيب داده به جنگ محمّد حاضر شد ، اين دفعه غلبه و ظفر براى حسين رخ داد و اصحاب محمّد هزيمت كردند ، محمّد نيز مختفيا به جانب نسّاء سفر كرد .\r\nعبد اللّه بن طاهر جاسوس روانه كرد و از جاى و مكان محمّد در نسّاء مطّلع شد ،\r\n\r\n","description":"","footnote":"","page_name":" 1186 ","page_number":556},
  {"content":"\r\n\r\nآن وقت ابراهيم بن غسّان را با هزار سوار منتخب نموده و امر كرد كه به دلالت دليلى به سمت نسّاء بيرون شود و دور منزل محمّد را دفعة احاطه كند و او را دستگير نمايد و بياورد .\r\nابراهيم بن غسّان به همراهى دليل با آن سواران به سمت نسّاء كوچ كرده در روز سيّم وارد نسّاء شدند ، و در خانه‌اى كه محمّد در آن جاى داشت احاطه كردند ، پس ابراهيم وارد خانه شد و محمّد بن قاسم را با ابو تراب كه از خواص اصحاب او بود بگرفت و در قيد و بند كرد و به نيشابور برگشت و شش روزه به نيشابور رسيد و محمّد را به نظر عبد اللّه بن طاهر رسانيد ، عبد اللّه را چون نظر به ثقالت قيد و بند او افتاد ، گفت : اى ابراهيم ! از خدا نترسيدى كه اين بندهء صالح الهى را چنين در بند و زنجير نمودى ؟\r\nابراهيم گفت : اى امير ! خوف تو مرا از خوف خدا بازداشت . پس عبد اللّه امر كرد تا قيد او را تخفيف دادند و سه ماه او را در نيشابور بداشت و براى آن كه امر او را بر مردم پنهان دارد امر كرد محاملى ترتيب داده بر استرها حمل كرده به جانب بغداد بفرستند و برگردانند تا مردم چنان گمان كنند كه محمّد را به بغداد فرستاده ، چون سه ماه گذشت ابراهيم بن غسّان را امر كرد كه در شب تارى محمّد را حمل كرده به جانب بغداد برد ، چون خواستند حركت كنند عبد اللّه بر محمّد عرضه كرد اشياء نفيسه را هر چه خواهد با خود بردارد ، محمّد چيزى قبول نكرد جز مصحفى كه از عبد اللّه بن طاهر بود آن را با خود برداشت .\r\nو بالجمله ، چون نزديك بغداد شدند ، خبر ورود محمّد را به معتصم دادند ، معتصم امر كرد تا سرپوش محمل محمّد را بردارند و عمامه از سرش برگيرند تا مكشوف و سر برهنه وارد بلد شود .\r\nپس محمّد را با آن نحو در روز نيروز سنهء دويست و نوزده وارد بغداد كردند ، و اراذل و اوباش لشكر معتصم در جلو محمّد به لهو و لعب و رقص و طرب اشتغال داشتند و معتصم بر موضع رفيعى تماشا مىكرد و مىخنديد ، و محمّد را در آن روز\r\n\r\n","description":"","footnote":"","page_name":" 1187 ","page_number":557},
  {"content":"\r\n\r\nغم عظيمى عارض شد و حال آن كه هيچ گاهى حالت انكسار و جزع در شدايد از او مشاهده نگشته بود ، پس محمّد بگريست و گفت : خداوندا تو مىدانى كه من قصدى جز رفع منكر و تغيير اين اوضاع نداشتم ، و زبانش به تسبيح و استغفار حركت مىكرد و بر آن جماعت نفرين مىنمود .\r\nپس معتصم مسرور كبير را امر كرد تا او را در محبس افكند . پس محمّد را در سردابى شبيه به چاه حبس كردند كه نزديك بود از بدى آن موضع هلاك گردد ، و خبر سختى او به معتصم رسيد ، امر كرد او را بيرون آوردند و در قبّه‌اى در بستانى او را حبس نمودند و جماعتى را به حراست او گماشت . « 1 »\r\nو از پس آن اختلاف است ما بين مورّخين ، بعضى گفته‌اند كه : او را مسموم كردند ، و بعضى گفته‌اند كه : به تدبيرى خود را از محبس بيرون كرد و خود را به واسط رسانيد و در واسط از دنيا رفت ، و به قولى زنده بود در ايّام معتصم و واثق و متوارى مىزيست تا در ايّام متوكّل او را بگرفتند و در محبس افكندند تا در زندان وفات يافت .\r\nو از احفاد عمر الأشرف است ، امامزاده جعفرى كه در دامغان معروف و صاحب بقعه و بارگاه است و نسبش چنان كه در آن بقعه نوشته شده چنين است :\r\nهذا قبر الامام الهمام المقتول المقبول ، قرّة عين الرّسول صلّى اللّه عليه و آله و سلّم ، جعفر بن علىّ بن حسن بن علىّ بن عمر بن علىّ بن حسين بن علىّ بن ابى طالب سلام اللّه عليهم .\r\nو او غير از امامزاده جعفرى است كه در رى كشته شده ، چه او جعفر بن محمّد بن جعفر بن حسن بن علىّ بن عمر بن على بن الحسين عليه السّلام است چنان كه در مقاتل الطّالبيين است .\r\nو بدان كه ياقوت حموى در معجم البلدان گفته : قبر النّذور مشهدى است در ظاهر بغداد به مسافت نصف ميل از سور بلد و آن قبر را مردم زيارت مىكنند و براى\r\n\r\n\r\n","description":"","footnote":"\r\n( 1 ) مقاتل الطالبيين ، ص 385 با اختلاف .\r\n","page_name":" 1188 ","page_number":558},
  {"content":"\r\n\r\nآن نذرى كنند .\r\nاز قاضى تنوخى بغدادى نقل است كه گفت : من با عضد الدّوله بودم وقتى كه از بغداد به عزم همدان بيرون شد ، نظرش افتاد بر بناء قبر النّذور ، از من پرسيد كه : اى قاضى ! اين بناء چيست ؟\r\nگفتم : اطال اللّه بقاء مولانا ، اين مشهد النّذور است و نگفتم كه قبر النّذور است ، زيرا مىدانستم كه از لفظ قبر و كمتر آن تطيّر مىزند .\r\nعضد الدّوله را خوش آمد و گفت : مىدانستم كه قبر النّذور است ، مرادم از اين سؤال شرح حال او بود ؟\r\nگفتم : اين قبر عبد اللّه بن محمّد بن عمر بن علىّ بن الحسين بن علىّ بن ابى طالب عليهم السّلام است ، بعضى از خلفاء خواست او را خفية بكشد ، امر كرد در همين محلّ زمين را گود كردند مانند زبيه ( و آن مغاكى است كه براى شكار كردن شير درست مىكنند ) و روى آن را پوشانيدند ، عبيد اللّه كه از آنجا عبور كرد ندانسته در آن مغاك افتاد و خاك بر روى او ريخته شد و او زنده در زير خاك مدفون گشت ، و اين قبر مشهور به نذور شد به سبب آن كه هر كه براى مقصدى نذرى براى او مىكند به مقصود خود مىرسد و من مكرّر براى او نذر كرده‌ام و به مقصد خود نايل گشته‌ام .\r\nعضد الدّوله قبول نكرد و گفت : واقع شدن اين نذرها اتّفاقى است و منشأ اين چيزها مردم و عوام مىباشند كه بازارى مىخواهند درست كنند چيزهاى باطل نقل مىكنند .\r\nقاضى گفت : من سكوت كردم ، پس از چند روزى عضد الدّوله مرا طلبيد و در باب قبر النّذور مرا تصديق نمود و گفت نذرش مجرّب است ، من براى امر بزرگى بر او نذر كردم و به مطلب رسيدم . « 1 »\r\n\r\n\r\n","description":"","footnote":"\r\n( 1 ) معجم البلدان ، ج 4 ، ص 304 « قبر » .\r\n","page_name":" 1189 ","page_number":559},
  {"content":"\r\n\r\n\r\nذكر زيد بن علىّ بن الحسين عليه السّلام و مقتل او\r\n: \r\n[ كمالات زيد 
  ]\r\nشيخ مفيد ( ره ) فرموده كه : زيد بن علىّ بن الحسين عليه السّلام بعد از حضرت امام محمّد باقر عليه السّلام از ديگر برادران خود بهتر و از همگى افضل بود و عابد و پرهيزكار و فقيه و سخى بود ، و با شمشير ظهور نمود . امر به معروف و نهى از منكر و طلب خون امام حسين عليه السّلام كرد .\r\nپس روايت كرده از ابو الجارود و زياد بن المنذر كه گفت : وارد مدينه شدم و از هر كس از زيد پرسش كردم گفتند : او حليف القرآن است . يعنى پيوسته مشغول قرائت قرآن مجيد است . « 1 »\r\nو از خالد بن صفوان نقل كرده كه گفت : زيد از خوف خدا مىگريست چندان كه اشك چشمش با آب بينيش مخلوط مىگشت . و اعتقاد كردند بسيارى از شيعه در حقّ او امامت را . و سبب حصول اين عقيدت خروج زيد بود با شمشير و دعوت فرمودن او مردمان را به سوى رضاى از آل محمّد صلّى اللّه عليه و آله و سلّم . ايشان چنان گمان كردند كه مقصود او از اين كلمه خود او است و حال آن كه اين اراده نداشت ، زيرا كه زيد معرفت و شناسايى داشت به استحقاق برادرش حضرت امام محمّد باقر عليه السّلام امامت را ، و به وصيّت آن حضرت در هنگام وفاتش به حضرت صادق عليه السّلام . « 2 »\r\nمؤلف گويد كه : ظهور كمالات نفسانى و مجاهدات زيد بن على با مردهء مروانى مستغنى از توصيف است . صيت فضل و شجاعت او مشهور و مآثر سيف و سنان او در السنه مذكور . اين چند شعر كه در وصف فضل و شجاعت او است در كتاب مجالس المؤمنين مسطور است :\r\n فلمّا تردّى بالحمائل و انتهى * يصول به اطراف القنا الذّوابل\r\nتبيّنت الأعداء انّ سنانه * يطيل حنين الامّهات الثّواكل \r\n\r\n\r\n","description":"","footnote":"\r\n( 1 ) نك : بحار الأنوار ، ج 46 ، ص 186 .\r\n( 2 ) الارشاد مفيد ، ج 2 ، ص 172 .\r\n","page_name":" 1190 ","page_number":560},
  {"content":"\r\n\r\n تبيّن فيه ميسم العزّ و التّقى * وليدا يفدّى بين ايدى القوابل « 1 » \r\nسيّد اجلّ ، سيّد عليخان در شرح صحيفه فرموده كه : زيد بن علىّ بن الحسين عليه السّلام را ابو الحسين كنيت بود ، و مادرش امّ ولد ، و مناقبش اكثر ممّا يحصر و يعدّ . آن سيّد والانسب موصوف به حليف القرآن بودى چه هيچ‌گاه از قرائت كلام مجيد بر كنار نبودى . « 2 »\r\nابو نصر بخارى از ابن الجارود روايت كند كه گفت : وارد مدينه شدم و از هر كس از زيد پرسش كردم با من گفتند : اين حليف القرآن را مىخواهى ! و اين اسطوانهء مسجد را مىگويى ؟ زيرا كه از كثرت نماز او را چنين مىخواندند . « 3 »\r\n\r\n[ سبب خروج زيد 
  ]\r\nپس سيّد ، كلام شيخ مفيد را كه ما نقل كرديم نقل كرده آن‌گاه فرموده كه : اهل تاريخ گفته‌اند : سبب خروج زيد و روى برتافتن او از اطاعت بنى مروان آن بود كه براى شكايت از خالد بن عبد الملك بن الحرث بن الحكم امير مدينه به سوى هشام بن عبد الملك راه گرفت ، و هشام او را رخصت حضور نمىداد و زيد مطالب خويش همى به دو برنگاشت ، و هشام در اسفل مكتوب او مىنوشت به زمين خود بازگرد . و زيد مىفرمود : سوگند با خداى هرگز به سوى ابن الحرث بازنشوم .\r\nبالجمله ، بعد از آن كه مدّتى زيد در آنجا بماند ، هشام رخصت داد تا به حضور او در آيد ، چون زيد در پيش روى هشام بنشست ، هشام گفت : مرا رسيده است كه تو در طلب خلافت و آرزوى اين رتبت مىباشى با آن كه تو را اين مقام و منزلت نباشد ، چه فرزند كنيزى بيش نيستى .\r\nزيد گفت : همانا براى اين كلام تو جوابى باشد ، گفت : بگوى .\r\nگفت : هيچ كس به خداوند اولى نباشد از پيغمبرى كه او را مبعوث داشت و او اسماعيل بن ابراهيم عليه السّلام و پسر كنيز است و خداوند او را برگزيد و حضرت\r\n\r\n\r\n","description":"","footnote":"\r\n( 1 ) مجالس المؤمنين ، ج 2 ، ص 253 ( اشعار از حسن كنانى است ) .\r\n( 2 ) رياض السالكين ، ج 1 ، ص 73 .\r\n( 3 ) سرّ السلسلة العلوية ، ص 57 .\r\n","page_name":" 1191 ","page_number":561},
  {"content":"\r\n\r\nخير البشر صلّى اللّه عليه و آله و سلّم را از صلب او پديد ساخت ، پس بعضى كلمات ما بين زيد و هشام ردّ و بدل شد ، بالأخره هشام گفت : دست اين گول نادان را بگيريد و بيرون بريد .\r\nپس زيد را بيرون بردند و با چند تن به جانب مدينه روان داشتند تا از حدود شامش خارج نمودند ، و چون از وى جدا شدند به جانب عراق عدول فرمود و به كوفه در آمد و مردم كوفه روى به بيعت او در آوردند . « 1 »\r\nمسعودى در مروج الذّهب فرموده : سبب خروج زيد آن شد كه در رصافه « 2 » ( كه از اراضى قنسرين است ) بر هشام داخل شد . و چون وارد مجلس او شد جايى از براى خود نيافت كه بنشيند و هم از براى او جايى نگشودند ، لاجرم در پايين مجلس بنشست ، و روى به هشام كرد و فرمود :\r\nليس احد يكبر عن تقوى اللّه ، و لا يصغر دون تقوى اللّه ، و انا اوصيك بتقوى اللّه فاتّقه .\r\nهشام گفت : ساكت باش لا امّ لك ؛ تويى آن كس كه به خيال خلافت افتاده‌اى و حال آن كه تو فرزند كنيزى مىباشى ؟ ! زيد گفت : از براى حرف تو جوابى است ، اگر بخواهى بگويم و اگر نه ساكت باشم .\r\nگفت : بگو .\r\nفرمود : انّ الامّهات لا تقعدون بالرّجال عن الغايات ، پستى رتبهء مادران موجب پستى قدر فرزندان نمىشود ، و اين بازنمىدارد ايشان را از ترقى و رسيدن به پايان .\r\nآن‌گاه فرمود : مادر اسماعيل كنيزى بود از براى مادر اسحاق و با آن كه مادرش كنيز بود حق تعالى او را مبعوث به نبوت فرمود ، و قرار داد او را پدر عرب ، و بيرون آورد از صلب او پيغمبر خاتم صلّى اللّه عليه و آله و سلّم را ، اينك تو مرا به مادر طعنه مىزنى ، و حال آن كه من فرزند على و فاطمه عليها السّلام مىباشم . پس به پا خاست و خواند :\r\n شرّده الخوف و ازرى به * كذلك من يكره حرّ الجلاد \r\n\r\n\r\n","description":"","footnote":"\r\n( 1 ) رياض السالكين ، ج 1 ، ص 73 .\r\n( 2 ) شهرى است كه در كشور سوريه واقع است . المنجد لغت « الرصافة » .\r\n","page_name":" 1192 ","page_number":562},
  {"content":"\r\n\r\n قد كان فى الموت له راحة * و الموت حتم فى رقاب العباد\r\nان يحدث اللّه له دولة * يترك آثار العدى كالرّماد \r\nو از نزد هشام بيرون شد و به جانب كوفه شتافت .\r\n\r\n[ شهادت زيد 
  ]\r\nقرّاء و اشراف كوفه با او بيعت كردند . پس زيد خروج كرد و يوسف بن عمر ثقفى كه عامل عراق بود از جانب هشام حرب او را آماده گشت ، همين كه تنور حرب تافته شد ، اصحاب زيد بناى غدر نهادند ، نكث بيعت « 1 » كرده و فرار نمودند ، و باقى ماند زيد با جماعت قليلى . و پيوسته قتال سختى كرد تا شب داخل شد و لشكريان دست از جنگ كشيدند و زيد زخم بسيار برداشته بود و تيرى هم بر پيشانيش رسيده بود . پس حجّامى « 2 » را از يكى از قراء كوفه طلبيدند تا پيكان تير را از جبههء او بيرون كشد . همين كه حجّام آن تير را بيرون آورد جان شريف زيد از تن بيرون آمد . آن وقت جنازهء او را برداشتند و در نهر آبى دفن كردند و قبر او را از خاك و گياه بر كردند و آب بر روى آن جارى ساختند ، و از آن حجّام پيمان گرفتند كه اين مطلب را آشكار نكند .\r\nهمين كه صبح شد ، حجّام نزد يوسف رفت و موضع دفن زيد را نشان داد .\r\nيوسف قبر زيد را شكافت و جنازهء او را بيرون آورد و سر نازنينش را جدا كرد و براى هشام فرستاد . و هشام او را مكتوب كرد كه زيد را برهنه و عريان بر دار كشد ! يوسف او را در كناسهء كوفه برهنه كرده بر دار آويخت ! و به همين قضيّه اشاره كرده بعض شعراء بنى اميّه و خطاب به آل ابو طالب و شيعيان ايشان نموده و گفته :\r\n صلبنا لكم زيدا على جذع نخلة * و لم ار مهديّا على الجذع يصلب \r\nو آن‌گاه بعد از زمانى هشام براى يوسف نوشت كه جثّهء زيد را به آتش بسوزاند و خاكسترش را به باد دهد .\r\n\r\n\r\n","description":"","footnote":"\r\n( 1 ) پيمان‌شكنى .\r\n( 2 ) حجام : كسى كه ديگران را حجامت مىكند .\r\n","page_name":" 1193 ","page_number":563},
  {"content":"\r\n\r\nو ذكر كرده ابو بكر بن عيّاش و جماعتى آن كه ، زيد پنجاه ماه برهنه بر دار آويخته بود در كناسهء كوفه و احدى عورت او را نديد ، به جهت آن كه خدا او را مستور فرموده بود .\r\nو چون ايّام سلطنت به وليد بن يزيد بن عبد الملك رسيد و يحيى بن زيد در خراسان ظهور كرد وليد نوشت به عامل خود در كوفه كه زيد را با دارش بسوزاند .\r\nپس زيد را سوزانيدند و خاكسترش را در كنار فرات به باد دادند .\r\nو نيز مسعودى گفته كه : حكايت كرده هثيم بن عدىّ طائى از عمرو بن هانى كه گفت : بيرون شديم در زمان سفّاح با علىّ بن عبد اللّه عبّاسى به جهت نبش كردن گورهاى بنى اميّه ، پس رسيديم ، به قبر هشام . او را از گور بيرون آورديم ديديم بدنش هنوز متلاشى نشده بود ، اعضايش صحيح مانده بود جز نرمهء بينىاش . عبد اللّه هشتاد تازيانه بر بدن او زد پس او را بسوزانيد .\r\nآن‌گاه رفتيم به ارض وابق ، سليمان را از گور در آورديم ، چيزى از او نمانده بود جز صلب و اضلاع و سرش ، او را هم سوزانيديم . و همچنين كرديم با ساير مرده‌هاى بنى اميّه كه گورهاى ايشان در قنسرين بود . پس رفتيم به سوى دمشق و گور وليد بن عبد الملك را شكافتيم ، هيچ چيز از او نيافتيم . پس قبر عبد الملك را شكافتيم چيزى از او نديديم جز شئون سرش . آن‌گاه گور يزيد بن معاويه را كنديم چيزى نديديم جز يك استخوان و در لحدش خطّى سياه و طولانى ديديم مثل آن كه در طول لحد خاكسترى ريخته باشند .\r\nپس تفتيش كرديم از قبور ايشان در ساير بلدان و سوزانديم آنچه را كه يافتيم از ايشان .\r\nمسعودى مىگويد : اين كه اين خبر را ما در اين موقع ياد كرديم براى آن كردار ناستوده است كه هشام با زيد بن على عليه السّلام به پاى برد و آنچه ديد به پاداش كردارش بود ( انتهى ) . « 1 »\r\n\r\n\r\n","description":"","footnote":"\r\n( 1 ) مروج الذهب ، ج 3 ، ص 206 - 208 .\r\n","page_name":" 1194 ","page_number":564},
  {"content":"\r\n\r\n خود لحد گويد به ظالم كيستى * ظالما در بيت مظلم چيستى\r\nظالمان را كاش جان در تن مباد * كز حريقش آتش اندر من فتاد\r\nنيكوان را خوفها از من بود * اى عجب ظالم ز من ايمن بود\r\nخانهء ظالم به دنيا شد خراب * من بر او پاينده تا يوم الحساب \r\nهمانا اين گردون گردان هزاران عبد الملك و مروان را از ملك و روان بىنصيب ساخته و اين روزگار خون‌آشام هزاران وليد و هشام را دستخوش حوادث سهام و دواهى حسام گردانيده ، و اين فلك سبزفام بسى جبابره و تبابعه را ناكام گردانيده است .\r\nچه بسيار پادشاهان با گنج و كلاه را از فراز كاخ به نشيب خاك سياه منزل داده ، و چه شهرياران فيروز بخت را از فراز تخت به تختهء تابوت در افكنده :\r\n خون دل شيرين است آن مى كه دهد رزبان * ز آب و گِل پرويز است آن خم كه نهد دهقان « 1 » \r\nاى عجب ! چه بسيار بديدند و بسيار شنيدند كه ستمكاران پيشين زمان چه ستم‌ها كردند و چه خون‌ها به ناحق ريختند ، و چه مال‌ها اندوختند و چه البسهء حرير و ديباج دوختند و چه تخت و تاج بياراستند و چه بناهاى مشيّد و چه بنيادهاى مسدّد بساختند ، آخر الأمر با چه وبال‌ها بازرفتند ، و چه خيال‌ها به گور بردند و از آن جمله جز اعمال نشان نگذاشتند :\r\n گويى كه نگون كرده است ايوان فلك‌ش را * حكم فلك گردان يا حكم فلك گردان \r\n\r\n[ گريه امام صادق ع بر زيد 
  ]\r\nشيخ صدوق از حمزة بن حمران روايت كرده كه گفت : داخل شدم بر حضرت امام جعفر صادق عليه السّلام ، آن حضرت فرمود كه : اى حمزه از كجا مىآيى ؟\r\nعرض كردم : از كوفه مىآيم .\r\nحضرت از شنيدن اين كلمه گريست چندان كه محاسن شريفش از اشك\r\n\r\n\r\n","description":"","footnote":"\r\n( 1 ) از خاقانى است . نك : ديوان خاقانى ، ص 358 .\r\n","page_name":" 1195 ","page_number":565},
  {"content":"\r\n\r\nچشمش تر شد .\r\nعرضه داشتم ، يا بن رسول اللّه ! چه شد شما را كه گريه بسيار كرديد ؟\r\nفرمود : گريه‌ام از آن شد كه ياد كردم عمويم زيد را و آن مصائبى كه به او رسيد .\r\nگفتم : چه چيز به خاطر مبارك در آوردى ؟\r\nفرمود : ياد كردم شهادت او را در آن هنگام كه تيرى به جبين او رسيد و از پا در آمد ، پس فرزندش يحيى به سوى او آمد و خود را بر روى او افكند و گفت : اى پدر ! بشارت باد تو را كه اينك وارد مىشوى بر رسول خدا و على و فاطمه و حسن و حسين عليهم السّلام .\r\nزيد گفت : چنين است كه مىگويى اى پسر جان من ، پس حدّادى را طلبيدند كه آن تير را بيرون آورد ، همين كه تير را از پيشانى او كشيدند جان او نيز از تن بيرون شد ، پس نعش زيد را برداشتند آوردند به سوى نهر آبى كه در نزد بستان زائده جارى مىشد . پس در ميان آن نهر قبرى كندند و زيد را دفن نمودند ، آن‌گاه آب بر روى قبرش جارى كردند تا آن‌كه قبرش معلوم نباشد كه مبادا دشمنان او را از قبر بيرون آوردند و لكن وقتى كه او را دفن مىنمودند يكى از غلامان ايشان كه از اهل سند بود اين مطلب را دانست . روز ديگر خبر برد براى يوسف بن عمر و تعيين كرد براى ايشان قبر زيد را ، پس يوسف بن عمر جسد زيد را از ميان قبر بيرون آورد و در كناسهء كوفه به دار كشيد و تا چهار سال به دار آويخته بود ، پس از آن امر كرد او را پايين آوردند و به آتش سوزانيدند و خاكسترش را به باد دادند .\r\nپس حضرت فرمود : خدا لعنت كند قاتل و خاذل زيد را و به سوى خداوند شكايت مىكنم آنچه را كه بر ما اهل بيت بعد از پيغمبر صلّى اللّه عليه و آله و سلّم از اين مردم مىرسد و از حقّ تعالى يارى مىجوييم بر دشمنان خود و هو خير مستعان . « 1 »\r\nو نيز شيخ صدوق از عبد اللّه بن سيابه روايت كرده كه گفت : هفت نفر بوديم از كوفه بيرون شديم و به مدينه رفتيم ، چون خدمت حضرت صادق عليه السّلام رسيديم\r\n\r\n\r\n","description":"","footnote":"\r\n( 1 ) امالى صدوق ، مجلس 62 ، ص 477 ؛ بحار الأنوار ، ج 46 ، ص 172 ؛ العوالم ، ج 18 ، ص 257 .\r\n","page_name":" 1196 ","page_number":566},
  {"content":"\r\n\r\nحضرت فرمود : از عموى من زيد خبر داريد ؟\r\nگفتيم : اگر براى شما از كوفه خبرى رسيد مرا اطّلاع دهيد .\r\nپس گفتند : چند روزى نگذشت نامه‌اى از كوفه آمد كه زيد روز چهارشنبه غرّهء صفر خروج كرد و روز جمعه به درجهء رفيعهء شهادت رسيد و كشته شد با او فلان و فلان ، پس ما به خدمت حضرت صادق عليه السّلام رسيديم و كاغذ را به آن حضرت داديم ، چون آن نامه را قرائت نمود گريست و فرمود : انّا للّه و انّا اليه راجعون ، از خدا مىطلبم مزد مصيبت عمويم زيد را ، همانا زيد نيكو عمويى بود و از براى دنيا و آخرت ما نافع بود و به خدا قسم كه عمويم شهيد از دنيا رفت مانند شهدايى كه در خدمت حضرت رسول و على و حسن و حسين عليهم السّلام شهيد گشتند . « 1 »\r\nشيخ مفيد ( ره ) فرموده كه : چون خبر شهادت زيد به حضرت صادق عليه السّلام رسيد ، سخت غمگين و محزون گشت به حدى كه آثار حزن بر آن حضرت ظاهر شد و هزار دينار از مال خود عطا كرد كه قسمت كنند در ميان عيالات آن كسانى كه در يارى زيد شهيد گشته بودند كه از جملهء آن‌ها بود عيال عبد اللّه بن زبير برادر فضيل بن زبير رسّانى كه چهار دينار به او رسيد . و شهادت او در روز دوّم صفر سال صد و بيستم واقع شد و مدّت عمرش چهل و دو سال بوده . « 2 »\r\n\r\nذكر اولاد زيد بن علىّ بن الحسين عليه السّلام و مقتل يحيى بن زيد :\r\nهمانا اولاد زيد به قول صاحب عمدة الطّالب چهار پسر بود و دختر نداشت . و پسران او يحيى و حسين و عيسى و محمّد است .\r\nاما يحيى در اوايل سلطنت وليد بن يزيد بن عبد الملك خروج كرد به جهت نهى از منكر و دفع ظلم شايعهء امويّه و در پايان كار كشته گشت .\r\nو كيفيّت مقتل او به نحو اختصار چنين است :\r\n\r\n\r\n","description":"","footnote":"\r\n( 1 ) عيون اخبار الرضا عليه السّلام ، باب 25 ، ج 1 ، ح 6 ؛ بحار الأنوار ، ج 46 ، ص 175 .\r\n( 2 ) الارشاد ، ج 2 ، ص 173 ؛ بحار الأنوار ، ج 46 ، ص 187 ؛ العوالم ، ج 18 ، ص 263 .\r\n","page_name":" 1197 ","page_number":567},
  {"content":"\r\n\r\nابو الفرج و غيره نقل كرده‌اند كه : چون زيد بن علىّ بن الحسين عليه السّلام در سنهء صد و بيست و يك در كوفه شهيد گشت ، و يحيى از كار دفن پدر فارغ گرديد ، اصحاب و اعوان زيد متفرّق گرديدند ، و با يحيى باقى نماند جز ده نفر ، لا جرم يحيى شبانه از كوفه بيرون شد و به جانب نينوا رفت و از آنجا حركت كرد به سوى مدائن ، و مدائن در آن وقت در طريق خراسان بود ، يوسف بن عمر ثقفى والى عراقين براى گرفتن يحيى ، حريث كلبى را به مدائن فرستاد ، يحيى از مدائن به جانب رى شتافت و از رى به سرخس رفت و در سرخس بر يزيد بن عمرو تيمى وارد شد و مدّت شش ماه در نزد او بماند . جماعتى از محكّمه ( يعنى خوارج كه كلمهء لا حكم الّا اللّه را شعار خود كرده بودند ) خواستند با او هم دست شوند به جهت قتال با بنى اميّه . يزيد بن عمرو ، يحيى را از همراهى با ايشان نهى كرد و گفت : چگونه استعانت مىجويى بر دفع اعداء به جماعتى كه بيزارى از على و اهل بيتش مىجويند ؟\r\nپس يحيى ايشان را از خود دور كرد و از سرخس به جانب بلخ رفت و بر حريش بن عبد الرّحمن شيبانى ورود كرد و نزد او بماند تا هشام از دنيا رفت و وليد خليفه گشت .\r\nآن‌گاه يوسف بن عمر براى نصر بن سيّار عامل خراسان نوشت كه به سوى حريش بفرست تا يحيى را مأخوذ دارد . نصر براى عقيل عامل بلخ نوشت كه حريش را بگير و او را رها مكن تا يحيى را به تو سپارد ، عقيل حسب الأمر نصر بن سيّار حريش را بگرفت و او را ششصد تازيانه زد و گفت : به خدا سوگند اگر يحيى را به من نسپارى تو را مىكشم . حريش هم از اين كار اباء كرد .\r\nقريش پسر حريش ، عقيل را گفت كه : با پدر من كارى نداشته باش كه من كفايت اين مهمّ بر عهده مىگيرم و يحيى را به تو مىسپارم .\r\nپس جماعتى را با خود برداشت و در تفتيش يحيى بر آمد و يحيى را يافتند در خانه‌اى كه در جوف خانهء ديگر بود ، پس او را با يزيد بن عمرو كه يكى از اصحاب كوفهء او بود گرفتند و براى نصر فرستادند . نصر او را در قيد و بند كرده محبوس\r\n\r\n","description":"","footnote":"","page_name":" 1198 ","page_number":568},
  {"content":"\r\n\r\nداشت و شرح حال را براى يوسف بن عمر نگاشت . يوسف نيز قضيّه را براى وليد نوشت ، وليد در جواب نوشت كه يحيى و اصحاب او را از بند رها كنند ، يوسف مضمون نامهء وليد را براى نصر نوشت ، نصر بن سيّار يحيى را طلبيد و او را تحذير از فتنه و خروج نمود و ده هزار درهم و دو استر به وى داد و او را امر كرد كه ملحق به وليد بشود .\r\nابو الفرج روايت كرده كه : چون يحيى را از قيد رها كردند جماعتى از مالداران شيعه رفتند به نزد آن حدّادى كه قيد يحيى را از پاى او در آورده بود با وى گفتند كه :\r\nاين قيد آهن را به ما به فروش . حدّاد آن قيد را به معرض بيع در آورد و هر كدام خواست كه ابتياع كند ديگرى بر قيمت او مىافزود تا قيمت آن به بيست هزار درهم رسيد . آخر الأمر جملگى آن مبلغ را دادند و به شراكت خريدند ، پس آن قيد را قطعه‌قطعه كرده قسمت كردند هر كس قيمت خود را براى تبرّك نگين انگشت نمود .\r\nو بالجمله ، چون يحيى رها شد به جانب سرخس رفت و از آنجا به نزد عمرو بن زراره والى ابر شهر شد ، عمرو يحيى را هزار درهم داد تا نفقه كند و او را بيرون كرد به جانب بيهق ، يحيى در بيهق هفتاد نفر را با خود هم دست نمود و براى ايشان ستور خريد و به دفع عمرو بن زراره عامل ابر شهر بيرون شد . عمرو چون از خروج يحيى مطّلع شد قضيّه را براى نصر بن سيّار نوشت . نصر نوشت براى عبد اللّه بن قيس عامل سرخس و براى حسن بن زيد عامل طوس كه به ابر شهر روند و در تحت فرمان عامل او عمرو بن زراره شوند و با يحيى كارزار كنند .\r\nپس عبد اللّه و حسن با جنود خود به نزد عمرو رفتند و ده هزار تن از عساكر و جنود تهيّه كردند و جنگ يحيى را آماده گشتند .\r\nيحيى با هفتاد سوار به جنگ ايشان آمد و با ايشان كارزار سختى كرد و در پايان كار عمرو بن زراره را بكشت و بر لشكر او ظفر جست و ايشان را منهزم و متفرّق كرد و اموال لشكرگاه عمرو را به غنيمت برداشت .\r\n\r\n","description":"","footnote":"","page_name":" 1199 ","page_number":569},
  {"content":"\r\n\r\nپس از آن به جانب هرات شتافت و از هرات به جوزجان ( كه ما بين « مرو » و « بلخ » و از بلاد خراسان است ) وارد شد ، نصر بن سيّار سلم ( سالم ) بن احور با هشت هزار سوار شامى و غير شامى به جنگ يحيى فرستاد ، پس در قريهء ارغوى تلاقى دو لشكر شد و تنور جنگ تافته گشت ، يحيى سه روز و سه شب با ايشان رزم كرد تا لشكرش كشته شد و در پايان كار در غلواى جنگ تيرى بر جبههء يحيى رسيد و از پا در آمد و شهيد گرديد .\r\nپس چون ظفر براى لشكر سلم واقع شد و يحيى كشته گشت ، آمدند بر مقتل او بدن او را برهنه كردند و سرش را جدا نمودند و براى نصر فرستادند ، نصر براى وليد فرستاد ، پس بدن يحيى را در دروازهء شهر جوزجان بر دار آويختند و پيوسته بدن او بر دار آويخته بود ، تا اركان سلطنت امويّه متزلزل گشت و سلطنت بنى عبّاس قوّت گرفت .\r\nو ابو مسلم مروزى داعى دولت بنى عبّاس « سلم » قاتل يحيى را بكشت و جسد يحيى را از دار به زير آورد و او را غسل داد و كفن كرد و نماز بر او خواند و در همان جا او را دفن كرد . پس نگذاشت احدى از آن‌ها را كه در خون يحيى شركت نموده بودند مگر آن كه بكشت ، پس در خراسان و ساير اعمال او تا يك هفته عزاى يحيى را به پا داشتند و در آن سال هر مولودى كه در خراسان متولّد شد يحيى نام نهادند ، و قتل يحيى در سنهء صد و بيست و پنجم واقع شد ، و مادرش ريطة دختر ابو هاشم عبد اللّه بن محمّد حنفيّه بوده . « 1 »\r\nو دعبل خزاعى اشاره به قبر او نموده در اين مصراع :\r\nو اخرى بارض الجوزجان محلّها . « 2 »\r\nو در سند صحيفهء كامله است كه : عمير بن متوكّل ثقفى بلخى ، روايت كرد از پدرش متوكّل بن هارون كه گفت : ملاقات كردم يحيى بن زيد بن على عليه السّلام را در وقتى\r\n\r\n\r\n","description":"","footnote":"\r\n( 1 ) مقاتل الطالبيين ، ص 103 - 108 .\r\n( 2 ) ديوان دعبل الخزاعى ، ص 136 .\r\n","page_name":" 1200 ","page_number":570},
  {"content":"\r\n\r\nكه متوجّه به خراسان بود پس سلام كردم بر او .\r\nگفت : از كجا مىآيى ؟\r\nگفتم : از حجّ .\r\nپس پرسيد از من از حال اهل بيت و بنى عمّ خود و مبالغه كرد در پرسش از حال حضرت جعفر بن محمّد عليهما السّلام پس من خبر دادم او را به خبر آن حضرت و خبر ايشان و حزن و اندوه ايشان بر پدرش زيد .\r\nيحيى گفت كه : عموى من محمّد بن على عليه السّلام اشاره فرمود بر پدرم به ترك خروج و او را آگاهى داد كه اگر خروج كند و از مدينه مفارقت نمايد به كجا خواهد رسيد مآل امر او ، پس آيا ملاقات كردى پسر عمويم جعفر بن محمّد عليه السّلام را ؟\r\nگفتم : آرى .\r\nگفت : آيا شنيدى از او كه دربارهء من چيزى بفرمايد ؟\r\nگفتم : آرى .\r\nفرمود : به چه ياد كرد مرا خبر بده ؟\r\nگفتم : فدايت شوم دوست نمىدارم كه بگويم به روى تو آنچه كه شنيده‌ام از آن حضرت ، گفت : آيا به مرگ مىترسانى مرا ، بيار آنچه شنيده‌اى .\r\nگفتم : شنيدم مىفرمود : تو كشته مىشوى و بر دار آويخته مىشوى مانند پدرت . پس متغيّر شد روى يحيى و اين آيهء مباركه را تلاوت نمود :\r\n يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  . « 1 »\r\nپس بعد از كلماتى چند گفت به من آيا چيزى نوشته‌اى از پسر عمّم ؟ ( يعنى حضرت صادق عليه السّلام چيزى به تو املاء فرموده كه نگاشته باشى آن را ؟ ) گفتم : آرى .\r\nفرمود : بنما به من آن را .\r\n\r\n\r\n","description":"","footnote":"\r\n( 1 ) رعد 39 ، و نيز نك : الصحيفة السجادية الكاملة ، ص 4 - 8 ؛ إثبات الهداة ، ج 2 ، ص 88 ، ح 36 به نقل از صحيفه سجاديه .\r\n","page_name":" 1201 ","page_number":571},
  {"content":"\r\n\r\nپس بيرون آوردم به سوى او نوعى چند از علم ، و بيرون آوردم براى او دعايى را كه املاء كرده بود بر من حضرت صادق عليه السّلام و فرموده بود كه پدرش محمّد بن علىّ عليه السّلام بر او املاء كرده و خبر داده او را كه اين از دعاى پدر بزرگوارش علىّ بن الحسين عليه السّلام از جملهء دعاى صحيفهء كامله است ، پس نظر كرد يحيى در آن تا رسيد به آخر آن و فرمود كه : آيا رخصت مىدهى مرا در نوشتن اين دعا ؟\r\nگفتم : يا بن رسول اللّه ! آيا رخصت مىجويى در چيزى كه از خود شما است ؟\r\nپس فرمود : آگاه باش كه بيرون خواهم آورد به سوى تو صحيفه‌اى از دعاى كامل كه پدرم حفظ كرده آن را از پدرش و همانا پدرم وصيّت كرده مرا به نگاهداشتن و صيانت آن و منع نمودن آن را از غير اهلش .\r\nعمير گفت كه : پدرم متوكّل گفت : برخاستم به سوى يحيى و سرش را بوسيدم و گفتم : به خدا سوگند يا بن رسول اللّه كه من پرستش و بندگى مىكنم خدا را به دوستى و طاعت شما و همانا اميدوارم كه حقّ تعالى مرا نيكبختى و سعادت بخشد به دوستى شما در حيات و ممات .\r\nپس افكند يحيى صحيفه‌اى را كه به او دادم به سوى پسرى كه با او بود و گفت :\r\nبنويس اين دعا را به خطّ روشن خوب و عرض كن آن را بر من شايد كه من حفظ كنم آن را پس بدرستى كه من مىطلبيدم اين دعا را از حضرت جعفر - حفظه اللّه - و نمىداد به من .\r\nمتوكّل گفت : چون اين كلمه را شنيدم پشيمان شدم از كار خود و ندانستم كه چه كنم و جناب ابو عبد اللّه صادق عليه السّلام با من از پيش نفرموده بود كه دعا را به كسى ندهم .\r\nپس يحيى طلب كرد جامه‌دانى و بيرون آورد از آن صحيفهء قفل‌زدهء مهر كرده ، پس نگاه كرد به مهر آن و بوسيد آن را و گريست ، پس شكست آن مهر را و قفل را گشود و صحيفه را باز كرد و بر چشم خود گذاشت و ماليد آن را بر روى خود و گفت : به خدا قسم اى متوكّل كه اگر نبود آنچه نقل كردى از قول پسر عمّم حضرت\r\n\r\n","description":"","footnote":"","page_name":" 1202 ","page_number":572},
  {"content":"\r\n\r\nصادق عليه السّلام كه من كشته مىشوم و بر دار كشيده مىشوم همانا نمىدادم اين صحيفه را به تو و در دادن آن بخيل بودم و لكن من مىدانم كه گفتهء او حقّ است ، فرا گرفته است آن را از پدران خود عليهم السّلام و همانا به زودى خواهد شد . پس ترسيدم كه بيفتد مثل اين علم در چنگ بنى اميّه پس پنهان كنند آن را و ذخيره كنند آن را در خزانه‌هاى خود از براى خود ، پس بگير اين صحيفه را و كفايت كن از براى من آن را و منتظر باش ، پس هرگاه واقع شد آنچه بايد ما بين من و اين قوم واقع شود پس اين صحيفه امانت است از من نزد تو تا اين كه برسانى آن را به دو پسر عمّم محمّد و ابراهيم پسران عبد اللّه بن حسن بن حسن بن علىّ عليه السّلام چه ايشان قائم مقام منند در اين امر بعد از من .\r\nمتوكّل گفت : گرفتم صحيفه را ، پس چون كشته شد يحيى بن زيد رفتم به سوى مدينه و ملاقات كردم حضرت صادق عليه السّلام را و نقل كردم براى آن حضرت حديث يحيى را ، پس گريست آن حضرت و بسيار اندوهگين شد بر حال يحيى و فرمود :\r\nخداوند رحمت كند پسر عمّ مرا و او را ملحق كند به پدران و اجداد او . به خدا سوگند اى متوكّل منع نكرد مرا از دادن دعا به يحيى مگر همان چيزى كه مىترسيد يحيى از آن بر صحيفهء پدرش . اكنون كجا است آن صحيفه ؟\r\nگفتم : اين است آن ، پس گشود آن را و فرمود : به خدا قسم اين خطّ عمويم زيد و دعاى جدّم علىّ بن الحسين عليه السّلام است ، پس فرمود به پسرش اسماعيل كه برخيز اى اسماعيل و بياور آن دعايى را كه امر كرده بودم تو را به حفظ و صيانت آن ، پس اسماعيل برخاست و بيرون آورد صحيفه‌اى را كه گويا همان صحيفه است كه داده بود آن را به من يحيى ، پس بوسيد آن را حضرت صادق عليه السّلام و گذاشت آن را بر چشم خود و فرمود : اين خطّ پدرم و املاء جدّ من است در حضور من .\r\nعرض كردم : يا بن رسول اللّه ! اگر رخصت باشد مقابله كنم اين صحيفه را با صحيفهء زيد و يحيى ؟ پس رخصت داد مرا و فرمود كه : ديدم من تو را اهل اين امر ، پس نگاه كردم ديدم كه آن دو صحيفه يكىاند و نيافتم يك حرفى كه با هم مخالفت\r\n\r\n","description":"","footnote":"","page_name":" 1203 ","page_number":573},
  {"content":"\r\n\r\nدر آن داشته باشد ، پس رخصت طلبيدم از آن حضرت در دادن صحيفه را به پسران عبد اللّه بن حسن . فرمود :\r\n إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  . « 1 »\r\nخداوند تعالى امر مىكند شما را كه برسانيد امانت‌ها را به اهل ان . آرى بده اين صحيفه را به ايشان ، پس چون برخاستم براى ديدن ايشان ، حضرت فرمود به من كه بر جاى خود باش .\r\nپس فرستاد آن حضرت به طلب محمّد و ابراهيم ، چون حاضر شدند فرمود :\r\nاين ميراث پسر عمّ شما يحيى است از پدرش كه مخصوص ساخته است شما را به آن نه برادران خود را و ما شرطى مىكنيم با شما در باب اين صحيفه .\r\nعرض كردند : خدا تو را رحمت كند ، بفرما كه قول تو مقبول و پذيرفته است .\r\nفرمود كه : بيرون نبريد اين صحيفه را از مدينه .\r\nگفتند : از براى چيست اين ؟\r\nفرمود : پسر عمّ شما مىترسيد براى اين صحيفه امرى را كه مىترسم من آن را بر شما .\r\nگفتند : او مىترسيد بر آن هنگامى كه دانست كه كشته مىشود ، پس حضرت صادق عليه السّلام فرمود كه : شما نيز ايمن نباشيد ، به خدا سوگند كه من مىدانم شما به زودى خروج خواهيد كرد چنان كه او خروج كرد و كشته مىشويد هم چنان كه او كشته شد . پس برخاستند و مىگفتند : لا حول و لا قوّة الّا باللّه العلىّ العظيم . « 2 »\r\n\r\nذكر احوال حسين ذو الدّمعة ، پسر دوّم زيد شهيد و اولاد و اعقاب او\r\n: همانا حسين بن زيد مكنّى به ابو عبد اللّه و ابو عاتقه و ملقّب به ذو الدّمعة و ذو العبرة است ، روزى كه پدرش كشته گشت هفت‌ساله بود ، حضرت صادق عليه السّلام او\r\n\r\n\r\n","description":"","footnote":"\r\n( 1 ) سورهء نساء ، آيهء 58 .\r\n( 2 ) رياض السالكين ، ج 1 ، ص 69 - 144 ، در تتمة المنتهى ، ص 133 نيز در اين باره بحث شد .\r\n","page_name":" 1204 ","page_number":574},
  {"content":"\r\n\r\nرا به منزل خود برده و تبنّى و تربيت او فرمود و علم وافرى به او عنايت نمود ، و دختر محمّد بن ارقط بن عبد اللّه الباهر را به وى تزويج نمود .\r\nو او سيّدى زاهد و عابد بود ، و از كثرت گريستن او در نماز شب از خوف خداى تعالى او را ذو الدّمعة گفتند ، و چون در آخر عمر نابينا شد او را مكفوف گفتند .\r\nاز حضرت صادق و حضرت موسى بن جعفر عليهما السّلام روايت مىكند ، و ابن ابى عمير و يونس بن عبد الرّحمن و غير ايشان از او روايت مىكنند ، تاج الدّين بن زهرة در ذكر بيت زيد شهيد فرموده : و از اعاظم ايشان است حسين ذو العبرة و ذو الدّمعة ، و او سيّدى بوده جليل القدر ، شيخ اهل خويش و كريم قوم خود . و بود آن جناب از رجال بنى هاشم از جهت لسان و بيان و علم و زهد و فضل و احاطه به نسب و ايّام ناس . روايت كرده از حضرت صادق عليه السّلام ، و وفات كرده سنه صد و سى و چهار ( انتهى ) .\r\nو ابو الفرج نقل كرده كه : حسين ذو الذّمعة در محاربهء محمّد و ابراهيم پسران عبد اللّه بن حسن با منصور حاضر بود ، پس از آن از ترس منصور متوارى و پنهان شد . و روايت كرده از پسرش يحيى بن حسين كه مادرم به پدرم گفت : چه شده كه گريهء بسيار مىكنى ؟\r\nگفت : آيا آن دو تير و آتش جهنّم براى من سرورى گذاشتند كه مانع شود مرا از گريستن ؟ و مرادش از دو تير آن دو تيرى بوده كه برادرش يحيى و پدرش زيد به آن شهيد گشتند . « 1 »\r\nبالجمله ، حسين در سال يك صد و سى پنج ، به قولى يك صد و چهل وفات كرد . و دخترش را مهدى عبّاسى تزويج كرده . و او را اعقاب بسيار است از جمله ابو المكارم محمّد بن يحيى بن نقيب ابو طالب حمزة بن محمّد بن حسين بن محمّد بن حسن الزّاهد بن ابو الحسين يحيى بن الحسين بن زيد شهيد است كه قرآن را محفوظ داشت ، و همچنين هر يك از پدرانش تا امير المؤمنين عليه السّلام .\r\n\r\n\r\n","description":"","footnote":"\r\n( 1 ) مقاتل الطالبيين ، ص 257 .\r\n","page_name":" 1205 ","page_number":575},
  {"content":"\r\n\r\nو يحيى بن الحسين ذو الدّمعة همان است كه در سنهء دويست و هفت يا دويست و نه در بغداد وفات كرد و مأمون بر وى نماز گزاشت .\r\nو از جملهء اعقاب حسين ذو الدّمعة ، يحيى بن عمر است كه در ايّام مستعين باللّه خليفهء دوازده عبّاسى به قتل رسيد .\r\n\r\nذكر قتل يحيى بن عمر بن يحيى بن حسين بن زيد شهيد و ذكر بعض اعقاب او\r\n: يحيى بن عمر مكنّى به ابو الحسين ، و مادرش امّ الحسن دختر حسين بن عبد اللّه بن اسماعيل بن عبد اللّه بن جعفر طيّار رحمه اللّه است ، در ايّام متوكّل در خراسان خروج كرد ، او را مأخوذ داشتند و به نزد متوكّل بردند ، متوكل امر كرد تا او را تازيانه‌اى چند بزدند و در محبس فتح بن خاقان افكندند و مدّتى محبوس بماند تا او را رها كردند .\r\nپس به جانب بغداد رفت و مدّتى در بغداد بماند آن‌گاه به جانب كوفه كوچ كرد .\r\nو در ايّام خلافت مستعين خروج كرد ، و گاهى كه ارادهء خروج كرد ابتدا نمود به زيارت قبر حضرت امام حسين عليه السّلام و با جماعت زوّار ارادهء خود را بگفت ، جماعتى از ايشان با وى هم داستان شدند و به قريهء شاهى آمدند و در آنجا بماندند تا شب داخل شد ، آن‌گاه به كوفه رفتند .\r\nاصحاب او مردم كوفه را به بيعت او دعوت كردند و پيوسته ندا در دادند كه ايّها النّاس ! اجيبوا داعى اللّه . خلق كثيرى در بيعت او داخل شدند ، چون روز ديگر بشد آنچه اموال در بيت المال كوفه بود يحيى بگرفت و در ميان مردم پخش كرد و پيوسته در ميان ايشان به عدل و داد رفتار مىنمود و مردم كوفه از جان و دل او را دوست مىداشتند .\r\nعبد اللّه بن محمود كه از جانب خليفه در كوفه بود لشكر خود را جمع كرد و به جنگ يحيى بيرون شد ، يحيى يك تنه بر او حمله نمود و ضربتى بر صورتش زده و او را با لشكرش هزيمت داد . و يحيى مردى قوى و شجاع و دلير بود .\r\n\r\n","description":"","footnote":"","page_name":" 1206 ","page_number":576},
  {"content":"\r\n\r\nابو الفرج از قوّت او نقل كرده كه : او را عمودى ثقيل بود از آهن ، هرگاه بر يكى از غلامان و كنيزانش خشم مىكرد ، آن عمود را به گردن او مىپيچيد و كسى نمىتوانست او را باز كند مگر خودش كه او را باز مىكرد . « 1 »\r\nو بالجمله خبر يحيى در بلاد و امصار شايع شد ، چون خبر او به بغداد رسيد ، محمّد بن عبد اللّه بن طاهر پسر عمّ خود حسين بن اسماعيل را با جماعتى از لشكر به دفع يحيى فرستاد ، بغداديّين به كره و بىرغبتى به حرب يحيى بيرون شدند ، چه آن كه اهل بغداد در باطن به يحيى ميل داشتند .\r\nو بالجمله بعد از حروب و وقايعى ما بين يحيى و لشكر حسين در قريهء شاهى تلاقى شد و جنگ ما بين دو طرف پيوسته گشت و هيضم كه يكى از سرهنگان لشكر يحيى بود گاهى كه تنور جنگ تافته شد بگريخت و لشكر يحيى را دل بشكست و لشكر دشمن قوّت گرفت ، يحيى چون هزيمت هيضم را بديد ، قدم مردانگى را استوار داشت و پيوسته جنگ كرد تا زخم بسيارى برداشت و از كار افتاد و سعد ضبابىّ نزديك شد و سرش را از تن بريد و به نزد حسين بن اسماعيل برد . و از كثرت جراحت و زخم كه بر صورتش رسيده بود كسى درست او را نمىشناخت . پس آن سر را به جانب بغداد به نزد محمّد بن عبد اللّه بن طاهر حمل دادند ، پس آن را به سامره براى مستعين فرستاد ، ديگر باره به بغداد آوردند در بغداد نصب كردند .\r\nمردم بغداد ضجّه كشيدند و انكار قتل او نمودند ، چه آن كه در باطن ميل داشتند به جهت آنچه از يحيى مشاهده كرده بودند از حسن معاشرت و تورّع از اخذ مال و كفّ از دماء و بسيارى عدل و احسان او . پس جماعتى بر محمّد بن عبد اللّه بن طاهر وارد شدند و او را به فتح و ظفر تهنيت گفتند ، و ابو هاشم جعفرى نيز بر محمّد داخل شد و گفت : ايّها الامير ! آمدم تو را تهنيت گويم به چيزى كه اگر رسول خدا صلّى اللّه عليه و آله و سلّم زنده بود بايد او را تعزيت گفت ، محمّد او را جوابى نگفت ، پس ابو هاشم بيرون آمد و اين شعر بگفت :\r\n\r\n\r\n","description":"","footnote":"\r\n( 1 ) مقاتل الطالبيين ، ص 420 .\r\n","page_name":" 1207 ","page_number":577},
  {"content":"\r\n\r\n يا بنى طاهر كلوه وبيّا * انّ لحم النّبىّ غير مرىّ\r\nانّ و ترا يكون طالبه اللّه * لوتر نجاحه بالحرىّ \r\nپس محمّد امر كرد اسيران اهل بيت ، يحيى را به جانب خراسان كوچ دهند و گفت سرهاى اولاد پيغمبر در هر خانه‌اى كه باشد باعث زوال نعمت آن خانه مىشود .\r\nابو الفرج از ابن عمّار حديث كرده كه : گاهى كه اسيران اهل بيت يحيى و اصحاب او را به بغداد مىآوردند به سختى تمام با پاى برهنه ايشان را مىدوانيدند و هرگاه يكى از ايشان از كثرت خستگى و تعب عقب مىماند او را گردن مىزدند ، و تا آن زمان شنيده نشده بود كه با اسيرى اين نحو بدرفتارى كنند .\r\nو بالجمله ، در همان ايّامى كه در بغداد بودند ، مكتوب مستعين باللّه رسيد كه اسيران را از بند و حبس رها كنند ، پس محمّد بن طاهر همگى را رها كرد مگر اسحاق بن جناح صاحب شرطهء يحيى را كه او را در حبس بداشت تا در محبس وفات كرد ، پس جنازهء او را در خرابه‌اى افكندند و ديوارى بر روى او خراب كردند . « 1 »\r\nو بالجمله ، يحيى مردى شريف و ورع و ديّن و خيّر و كثير الإحسان و عطوف و رءوف بر رعيّت و حامى اهل بيت خود از طالبيّين بود ، و پيوسته با ايشان نيكى و احسان مىنمود و لهذا قتل او در قلوب مردم از خاصّه و عامّه و صغير و كبير و قريب و بعيد سخت اثر كرد و شهادتش در حدود سنهء دويست و پنجاه واقع شد ، و جماعت بسيارى او را مرثيه گفتند ، از جمله بعض شعراى آن عصر گفته :\r\n بكت الخيل شجوها « 2 » بعد يحيى * و بكاه المهنّد المصقول\r\nو بكاه العراق شرقا و غربا * و بكاه الكتاب و التّنزيل\r\nو المصلّى و البيت و الرّكن * و الحجر جميعا له عليه عويل \r\n\r\n\r\n","description":"","footnote":"\r\n( 1 ) مقاتل الطالبيين ، ص 423 .\r\n( 2 ) يعنى حاجت و اندوه ، مؤلف رحمه اللّه .\r\n","page_name":" 1208 ","page_number":578},
  {"content":"\r\n\r\n كيف لم تسقط السّماء علينا * يوم قالوا ابو الحسين قتيل\r\nو بنات النّبىّ يندبن شجوا * موجعات دموعهنّ همول\r\nو يرثّين « 1 » للرّزيّة بدرا * فقده مفظع عزيز جليل\r\nقطعت وجهه سيوف الاعادى * بابى وجهه الوسيم الجميل\r\nقتله مذكر لقتل علىّ * و حسين يوم اوذى الرّسول\r\nصلوات الاله وقفا عليهم * ما بكى موجع و حنّ ثكول \r\nو نيز از اعقاب حسين ذو الدّمعة است ، سيّد اجلّ نسّابه ، علّامهء نحرير ، بهاء الدّين علىّ بن غياث الدّين عبد الكريم نيلى نجفى « 2 » ابن عبد الحميد بن عبد اللّه بن احمد بن حسن بن على بن محمّد بن على بن غياث الدّين عالم تقى . و او همان است كه جمعى از اعراب در شط سواره بر او حمله كردند و لباس‌هاى او را ربودند و خواستند سراويل « 3 » او را بربايند مانع شد ، او را شهيد كردند .\r\nابن سيّد جلال الدّين عبد الحميد كه محمّد بن جعفر المشهدى در مزار كبير از او روايت مىكند ، ابن عالم فاضل محدّث عبد اللّه التّقى النّسابة ، ابن نجم الدّين اسامة نقيب عراق ، ابن نقيب شمس الدّين احمد بن نقيب ابو الحسن على بن سيّد فاضل نسّابه ابو طالب محمّد بن ابو على عمر الشّريف رئيس جليل ، امير حاجّ بود و در سنهء سى صد و سى و نهم حجر الأسود به دست او جاى خود برگشت ، و در واقعه قرامطه كه به مكه آمدند و حجر الاسود را كندند و به كوفه بردند و چندى او را در ستون هفتم مسجد نصب كردند .\r\nو به اين واقعه اشاره كرده بود حضرت امير المؤمنين عليه السّلام در اخبار غيبيّهء خود كه روزى در كوفه فرمود :\r\nلا بدّ ان يصلب فى هذه السّارية .\r\n\r\n\r\n","description":"","footnote":"\r\n( 1 ) رثّيت الميّت ترثية . يعنى ستودم ميّت را و گريستم بر وى .\r\n( 2 ) دربارهء او نك : فوائد الرضوية ، ص 307 ؛ خاتمهء مستدرك ، ج 2 ، ص 296 .\r\n( 3 ) شلوار .\r\n","page_name":" 1209 ","page_number":579},
  {"content":"\r\n\r\nنيست چارهء از آن كه آويخته شود در اين ستون . و اشاره فرمود به ستون هفتم ، و اين قصّه طولانى است .\r\nو اين سيّد جليل همان است كه قبّهء جدّش امير المؤمنين عليه السّلام را بنا كرد و از خلّص مال خود . ابن يحيى النّسابه نقيب النّقباء القائم بكوفه ابن الحسين النّسابة ، النّقيب الطّاهر ابن ابى عاتقه احمد محدّث ابن ابى على عمر بن يحيى بن الحسين ذو الدّمعة ابن زيد الشّهيد ابن امام زين العابدين عليه السّلام .\r\nو بالجمله ، بهاء الدّين علىّ مذكور جلالت شأنش بسيار و مناقبش بىشمار ، و از جملهء تأليفات شريفهء او است كه نقدهء اخبار و سدنهء آثار بر آن ركون و اعتماد نموده ، و از آن نقل كرده‌اند مانند : كتاب انوار المضيئة « 1 » و الدّر النّضيد و كتاب سرور اهل الأيمان فى علامات ظهور صاحب الزّمان - صلوات اللّه عليه - و كتاب الغيبة و الإنصاف فى الرّد على صاحب الكشّاف و شرح مصباح صغير شيخ و غير ذلك .\r\nاستاد شيخ حسن بن سليمان حلّى صاحب مختصر البصائر و ابن فهد حلّى و تلميذ شيخ شهيد و فخر المحقّقين و سيّد عميد الدّين است .\r\nو جدّ او محمّد الشريف الجليل ابن عمر بن يحيى بن الحسين النّسابه ابن ابى عاتقه احمد محدّث است . و احمد محدّث همان است كه صاحب عمدة الطّالب در حق او گفته كه : او مردى وجيه و متموّل بود و هيچ يك از علويّين را آن مقدار اموال و املاك و زراعت و فلاحت نبود ، بعضى گفته‌اند : در يك سال به تنهايى هفتاد و هشت هزار جريب زمين را زراعت مىفرمود .\r\nو از غرائب حكايات او اين است كه وقتى در ديوان جلوس فرموده بود و مطهّر بن عبد اللّه وزير عزّ الدّولة بن بويه در ديوان حاضر بود در اين حال توقيعى به دو رسيد كه رسول قرامطه به كوفه مىرسد و شايسته چنان است كه براى تهيّهء اسباب دفاع او چيزى به كوفه مكتوب شود .\r\nمطهّر بن عبد اللّه وزير آن توقيع را به شريف نشان داد و به دو اشارت كرد كه يكى\r\n\r\n\r\n","description":"","footnote":"\r\n( 1 ) منتخب الأنوار المضيئة تحقيق و منتشر شده است .\r\n","page_name":" 1210 ","page_number":580},
  {"content":"\r\n\r\nرا به عنوان اين خدمت به آن شخص رسول به كوفه روانه دارد و منزل و ما يحتاج او را فراهم كند و از آن پس وزير به بعض مهمّات ديوان مشغول گرديد و ساعتى به آن حال بود . چون ملتفت گشت شريف را فارغ البال و آسوده خيال بر جاى خود نشسته ديد ، و از روى تعجّب گفت كه : اى شريف ؟ اين امر و قضيّه از آن امور نباشد كه به تهاون و تكاسل بگذرد .\r\nشريف گفت : همانا من به جانب كوفه رسول بفرستادم و جواب بازآمد كه در تهيّهء اسباب كار هستند . وزير از اين امر تعجّب كرد و از وى از چگونگى امر پرسيدن گرفت ، شريف او را خبر داد كه او را در بغداد مرغ‌هاى كوفى و در كوفه طيور بغداديّه است و چون تو به آنچه رأى زدى مرا اشارت فرمودى من فرمان كردم تا به توسّط مرغ به كوفه مكتوب بفرستد و هم اكنون خبر بازرسيد كه آن مكتوب به كوفه وصول يافت و اينك به اطاعت امر مشغول هستند . « 1 »\r\nو نيز از اعقاب حسين ذو الدّمعة است ، سيّد اجلّ بهاء الشّرف نجم الدّين ابو الحسن محمّد بن الحسن بن احمد بن علىّ بن محمّد بن عمر بن يحيى ابن الحسين النّسابة بن احمد المحدّث ابن عمر بن يحيى بن الحسين ذو الدّمعة كه در اوّل صحيفهء كامله اسمش هست و عميد الرّؤساء از او روايت مىكند و جماعت بسيارى غير از عميد الرّؤساء نيز از او روايت مىكنند مانند ابن سكون و جعفر بن على والد شيخ محمّد بن المشهدى ، و شيخ هبة اللّه بن نما و غير ايشان عليهم الرّضوان .\r\n\r\nذكر عيسى پسر سيّم زيد بن علىّ بن الحسين عليه السّلام\r\n: همانا عيسى بن زيد مكنّى است به ابو يحيى ، و ملقّب است به موتم الأشبال . و اين لقب از آن يافت كه وقتى شيرى را كه داراى بچّگان بود و سر راه بر مردم گرفته بود بكشت ، از آن وقت لقب موتم الأشبال يافت . يعنى يتيم كنندهء شير بچّگان .\r\n\r\n\r\n","description":"","footnote":"\r\n( 1 ) عمدة الطالب ، ص 278 .\r\n","page_name":" 1211 ","page_number":581},
  {"content":"\r\n\r\nابو الفرج ستايش بليغى از او نموده و گفته كه : او مردى جليل القدر و صاحب علم و ورع و تقوى و زهد بوده ، و از حضرت صادق عليه السّلام و برادر آن حضرت عبد اللّه بن محمّد عليه السّلام و از پدر خود زيد بن على عليه السّلام و غير هم روايت مىكرد و علماى عصر او مقدم او را مبارك مىشمردند . « 1 »\r\nو سفيان ثورى « 2 » را با او ارادتى تامّ بود و او را به زيادت تعظيم و احترام مىنمود ، و لكن موافق روايتى مدح او محلّ نظر است ، چه سوء ادبى و جسارتى از او بالنّسبة به امام زمان خود ، حضرت صادق - ارواح العالمين فداه - ظاهر گشته .\r\nو بالجمله ، عيسى در وقعهء محمّد و ابراهيم پسران عبد اللّه بن حسن حاضر بود ، و چون آن دو تن كشته شدند عيسى از مردم اعتزال جست و در كوفه در خانهء علىّ بن صالح بن حىّ متوارى گشت ، و نسبش را از مردم پوشيده داشت تا وفات يافت .\r\nو در ايّامى كه عيسى پنهان بود ، يحيى بن حسين بن زيد و به قول صاحب عمدة الطالب محمّد بن محمّد بن زيد با پدر گفت كه : دوست دارم مرا بر عمويم دلالت كنى و بگويى در كجا است تا او را ملاقات كنم ، همانا قبيح است بر من كه من چنين عمويى داشته باشم و او را ديدار ننمايم .\r\nپدر گفت : اى پسر جان ! اين خيال از سر به در كن ، چه آن كه عموى تو عيسى خود را پنهان كرده است و دوست ندارد كه شناخته شود و مىترسم اگر تو را به سوى او دلالت كنم و به نزد او روى به سختى افتد و منزل خود را تغيير دهد .\r\nيحيى در اين باب مبالغه و اصرار كرد تا آن كه پدر را راضى نمود كه مكان عيسى را نشان دهد .\r\nحسين گفت : اى پسر ! اگر خواهى عموى خود را ملاقات كنى از مدينه به كوفه سفر كن ، چون به كوفه رسيدى از محلّهء بنى حىّ پرسش نما ، چون اين دانستى برو به فلان كوچه و آن كوچه را براى او وصف كرد ، چون به آن كوچه رسيدى خانه‌اى\r\n\r\n\r\n","description":"","footnote":"\r\n( 1 ) مقاتل الطالبيين ، ص 269 .\r\n( 2 ) درباره سفيان مؤلف در تتمة المنتهى ، ص 211 نيز سخن گفته است .\r\n","page_name":" 1212 ","page_number":582},
  {"content":"\r\n\r\nبينى به فلان صفت و فلان نشانى ، آن خانهء عموى تو است . لكن تو بر در خانه منشين بلكه برو در اوايل كوچه بنشين تا وقت مغرب ، آن‌گاه مردى بينى بلند قامت به سنّ كهولت كه صورت نيكويى دارد و آثار سجده در جبههء او نمايان است و جبّهء از پشم در بر دارد و شترى در پيش انداخته از سقّايى برگشته ، و به هر قدمى كه بر مىدارد و مىنهد ذكر خدا را به جا مىآورد و اشك از چشمان او فرو مىريزد ، همان شخص عموى تو عيسى است . چون او را ديدى برخيز و بر او سلام كن و دست در گردن او آور و عمويت ابتدا از تو وحشت خواهد كرد ، تو خود را به او بشناسان تا قلبش ساكن شود . پس زمان كمى با او ملاقات مىكنى و مجلس خود را با او طولانى مكن كه مبادا كسى شما را ببيند و او را بشناسد آن‌گاه او را وداع كن و ديگر به نزد او مرو و گرنه از تو نيز پنهان خواهد شد و به مشقّت خواهد افتاد .\r\nيحيى گفت : آنچه فرمودى اطاعت خواهم كرد ، پس تجهيز سفر كرده با پدر وداع نموده به جانب كوفه روان شد .\r\nچون به كوفه رسيده منزل نمود ، آن‌گاه در تجسّس عمّ خود شد ، و از محلّهء بنى حىّ پرسش نمود آن خانه را كه پدرش وصف كرده بود پيدا نمود ، پس در بيرون كوچه به انتظار عمو بنشست تا وقتى كه آفتاب غروب كرد ، ناگاه مردى را ديد كه شترى در پيش انداخته و مىآيد به همان اوصافى كه پدرش نشانى داده بود و هر قدمى كه بر مىدارد و مىگذارد لبهايش به ذكر خدا حركت مىكند و اشك از ديدگانش فرو مىريزد ، يحيى برخاست و بر او سلام كرد و با او معانقه نمود .\r\nيحيى گفت : چون چنين كردم عمويم مانند وحشى كه از انسى وحشت كند از من وحشت كرد .\r\nگفتم اى عمو ! من يحيى بن حسين بن زيد پسر برادر تو مىباشم . چون اين از من شنيد مرا به سينه چسبانيد و چنان گريست و حالش منقلب شد كه گفتم الحال سكته خواهد كرد ، چون قدرى به خويشتن آمد شتر خود را بخوابانيد و با من بنشست و از احوال خويشان و اهل بيت خود از مردان و زنان و كودكان يك يك\r\n\r\n","description":"","footnote":"","page_name":" 1213 ","page_number":583},
  {"content":"\r\n\r\nپرسيد و من حالات ايشان را براى او شرح دادم و او مىگريست .\r\nآن‌گاه كه از حال ايشان مطّلع شد ، حال خود را براى من نقل كرد و گفت : اى پسرك ! اگر از حال من خواسته باشى بدان كه من نسب و حال خودم را از مردم پنهان كرده‌ام و اين شتر را كرايه كرده هر روز به سقّايى مىروم و آب بار مىكنم و براى مردم مىبرم و آنچه تحصيل كردم اجرت شتر را به صاحبش مىدهم و آنچه باقى مانده باشد در وجه قوت خود صرف مىكنم و اگر روزى مانعى براى من پيدا شود كه نتوانم در آن روز به آب‌كشى بيرون روم آن روز را قوتى ندارم كه صرف كنم ، لاجرم از كوفه به صحرا بيرون مىشوم و از فضول بقول ( يعنى برگ كاهو و پوست خيار و امثال اين‌ها كه مردم دور افكنده‌اند ) جمع مىكنم و آن را قوت و غذاى خود مىگردانم ، و در اين مدّت كه پنهان گشته‌ام در همين خانه منزل كرده‌ام و صاحب خانه هنوز مرا نشناخته . و چندى كه در اين خانه ماندم دختر خود را به من تزويج كرد و حق تعالى از او دخترى به من كرامت فرمود ، چون به حدّ بلوغ رسيد مادرش به من گفت كه دختر را به پسر فلان مرد سقّا كه همسايهء ما است تزويج كن . زيرا كه به خواستگارى او آمده‌اند . من او را پاسخ ندادم زوجه‌ام اصرار بليغى كرد من در جواب ساكت بودم و جرأت نمىكردم كه نسب خود را با وى بگويم و او را خبر دهم كه دختر من فرزند پيغمبر صلّى اللّه عليه و آله و سلّم است و كفو و هم شأن او پسر فلان مرد سقّا نيست . زوجهء من به ملاحظهء فقر و افلاس و گمنامى من چنان پنداشت لقمه‌اى كه هرگز در خيالش نمىگنجيد به چنگش افتاده ، لاجرم در اين باب مبالغهء بسيار كرد تا آن كه من از تدبير كار عاجز شدم و از خدا كفايت اين امر را خواستم . حقّ تعالى دعاى مرا مستجاب فرمود و بعد از چند روزى دخترم وفات يافت و از غصّهء او راحت شدم ، لكن پسر جان من ، يك غصّه در دلم ماند كه گمان نمىكنم احدى آن قدر غصّه و درد دل داشته باشد و آن غصّه آن است كه مادامىكه دخترم زنده بود من نتوانستم خود را به او بشناسانم و با او بگويم كه : اى نور ديده ، تو از فرزندان پيغمبرى و خانم مىباشى ، نه آن كه دختر يك عمله باشى و او بمرد و شأن خود\r\n\r\n","description":"","footnote":"","page_name":" 1214 ","page_number":584},
  {"content":"\r\n\r\nرا ندانست .\r\nپس عمويم با من وداع كرد و مرا قسم داد كه ديگر به نزد او نروم مبادا كه شناخته شود و دستگير گردد ، پس من بعد از چند روز ديگر رفتم او را ببينم ديگر او را ديدار نكردم و همان يك‌دفعه بود ملاقات من با او . « 1 »\r\nابو الفرج روايت كرده از خصيب وابشى - كه از اصحاب زيد بن على و مخصوصين عيسى ابن زيد بود - گفت : در اوقاتى كه عيسى در كوفه متوارى و پنهان بود گاهى ما به ديدن او با حال خوف مىرفتيم و بسا بود كه در صحرا بود و آب آب‌كشى مىكرد ، پس مىنشست با ما و حديث مىكرد ما را و مىگفت : و اللّه دوست داشتم كه من ايمن بودم بر شما از اين‌ها ( يعنى مهدى عبّاسى و اعوان او ) پس طول مىدادم مجالست با شما را و توشه مىبردم از حديث با شماها و نظر بر روى شماها . به خدا سوگند كه من شوق ملاقات شما را دارم و پيوسته به ياد شما هستم در خلوات و در رختخواب خود در خواب ، برويد تا مشهور نشود موضع شما و امر شما پس برسد بدى يا ضررى . « 2 »\r\nو بالجمله ، عيسى به همين حال بود تا وفات يافت . و او را چند نفر مخصوص بود كه پوشيده بر امر او مطّلع بودند : يكى ابن علّاق صيرفى ، و ديگر حاضر ، و سيّم صبّاح زعفرانى ، و چهارم حسن بن صالح . و مهدى در صدد بود كه اگر عيسى را نمىيابد لااقل بر اين چند تن ظفر يابد ، تا گاهى كه بر حاضر ظفر يافت و او را در محبس انداخت و به هر حيله كه بايد و شايد خواست تا مگر از عيسى و اصحاب او از حاضر خبر گيرد او كتمان كرد و بروز نداد تا او را كشتند ، و چون عيسى دنيا را وداع كرد دو طفل صغير از او بماند و صبّاح كفالت ايشان مىنمود .\r\nو نقل شده كه صبّاح با حسن گفت : اكنون كه عيسى وفات كرد چه مانع است كه ما خود را ظاهر كنيم و خبر موت عيسى را به مهدى رسانيم تا او راحت شود و ما نيز\r\n\r\n\r\n","description":"","footnote":"\r\n( 1 ) مقاتل الطالبيين ، ص 270 ؛ مانند آن در عمدة الطالب ، ص 286 به صورت مختصر .\r\n( 2 ) مقاتل الطالبيين ، ص 273 .\r\n","page_name":" 1215 ","page_number":585},
  {"content":"\r\n\r\nاز خوف او ايمن شويم ، چه آن كه طلب كردن مهدى ما را به جهت عيسى است الحال كه او بمرد ديگر با ما كارى ندارد .\r\nحسن گفت : نه و اللّه چشم دشمن خدا را به مرگ ولىّ اللّه فرزند نبىّ اللّه روشن نخواهم كرد ، همانا يك شبى كه من به حالت ترس به پايان برم بهتر است از جهاد و عبادت يك سال .\r\nصبّاح گفت : چون دو ماه از موت عيسى بگذشت حسن بن صالح نيز از دنيا بگذشت ، آن‌گاه من احمد و زيد كودكان يتيم عيسى را برداشتم و به جانب بغداد پا گذاشتم ، چون به بغداد رسيدم كودكان را در خانه‌اى سپردم و خود را با جامهء كهنه به دار الخلافهء مهدى شدم ، چون به آنجا رسيدم گفتم : من صبّاح زعفرانى مىباشم ، و اذن بار طلبيدم ، خليفه مرا طلب كرد و چون بر او داخل شدم گفت : تويى صبّاح زعفرانى ؟\r\nگفتم : بلى .\r\nگفت : لا حياك اللّه و لا بيّاك اللّه و لا قرّب دارك ، اى دشمن خدا تويى كه مردم را به بيعت دشمن من عيسى مىخواندى ؟\r\nگفتم : بلى .\r\nگفت : پس به پاى خود به سوى مرگ آمدى .\r\nگفتم : اى خليفه ! من از براى شما بشارتى دارم و هم تعزيتى .\r\nگفت : بشارت و تعزيت تو چيست ؟\r\nگفتم : امّا بشارت تو به مرگ عيسى بن زيد است . و امّا تعزيت نيز براى موت عيسى است چه آن كه عيسى پسر عمّ و خويش تو بود .\r\nمهدى چون اين بشنيد سجدهء شكر به جاى آورد ، پس از آن پرسيد كه عيسى كى وفات كرد ؟\r\nگفتم : تا به حال دو ماه است .\r\nگفت : چرا تا به حال مرا خبر ندادى ؟\r\n\r\n","description":"","footnote":"","page_name":" 1216 ","page_number":586},
  {"content":"\r\n\r\nگفتم : حسن بن صالح نمىگذاشت تا آن كه او نيز بمرد من به سوى تو آمدم ، مهدى چون خبر مرگ حسن شنيد سجدهء ديگر به جاى آورد و گفت : الحمد للّه كه خدا شرّ او را از من كفايت كرد چه آن كه او سخت‌ترين دشمنان من بود ، آن‌گاه گفت : اى مرد ! هر چه خواهى از من بخواه كه حاجت تو برآورده خواهد شد و من تو را از مال دنيا بىنياز خواهم كرد .\r\nگفتم : به خدا سوگند كه من از تو چيزى نمىطلبم و حاجتى نمىخواهم جز يك حاجت .\r\nگفت : آن كدام است ؟\r\nگفتم : كفالت يتيمان عيسى ابن زيد است ، و به خدا قسم است اگر من چيزى مىداشتم كه بتوانم آن‌ها را كفالت كنم اين حاجت را نيز از تو نمىطلبيدم و ايشان را به بغداد نمىآوردم . پس شرحى از عيسى و كودكان او نقل كردم و گفتم شايسته است كه شما در حقّ اين كودكان يتيم گرسنه كه نزديك است هلاك شوند پدرى كنى و ايشان را از گرسنگى و پريشانى برهانى .\r\nمهدى چون حال يتيمان عيسى را شنيد بىاختيار بگريست چندان كه اشك چشمش سرازير شد .\r\nگفت : اى مرد ! خدا جزاى خير دهد تو را ، خوب كردى كه حال ايشان را براى من نقل كردى و حقّ ايشان را ادا نمودى ، همانا فرزندان عيسى نيز مانند فرزندان منند اكنون برو و ايشان را به نزد من آر .\r\nگفتم : از براى ايشان امان است ؟\r\nگفت : بلى در امان خدا و در امان من و در ذمّه من و ذمّهء پدران من مىباشند .\r\nو من پيوسته او را قسم مىدادم و از او امان مىگرفتم كه مبادا اگر ايشان را براى او آورم آسيبى به ايشان رساند و مهدى هم ايشان را امان مىداد تا آن كه در پايان كلام گفت : اى حبيب من ، اطفال كوچك را چه تقصير است كه من ايشان را آسيبى برسانم ؟ همانا آن كه با سلطنت من معارض بود پدر ايشان بود . و اگر او نيز به نزد\r\n\r\n","description":"","footnote":"","page_name":" 1217 ","page_number":587},
  {"content":"\r\n\r\nمن مىآمد و با من منازعت نمىكرد مرا با وى كارى نبود تا چه رسد به كودكان يتيم ، الحال برخيز برو و ايشان را به نزد من آر خداى جزاى خيرت دهد ، و از تو هم استدعا مىكنم كه عطاى مرا قبول كنى .\r\nگفتم : من چيزى نمىخواهم . آن‌گاه رفتم و كودكان عيسى را حاضر كردم ، چون مهدى ايشان را بديد به حال ايشان رقّت كرد و ايشان را به خود چسبانيد و امر كرد كنيزكى را كه پرستارى ايشان كند و چند نفر هم موكّل خدمت ايشان نمود و من نيز در هر چندى از حال ايشان تحقيق مىكردم و پيوسته در دار الخلافه بودند تا زمانى كه محمّد امين مقتول گشت ، آن‌گاه از دار الخلافه بيرون شدند و زيد به مرض از دنيا بگذشت و احمد مختفى و متوارى گشت . « 1 »\r\n\r\nذكر اولاد و اعقاب عيسى بن زيد شهيد\r\n: همانا عيسى ابن زيد را از چهار فرزند اعقاب به يادگار ماند : احمد المختفى و زيد و محمّد و حسين غضارة . و حسين جدّ على بن زيد بن الحسين است كه در ايّام مهتدى باللّه خروج كرد در كوفه ، جماعتى از عوام و اعراب كوفه با او بيعت كردند .\r\nمهتدى شاه بن ميكال را با لشكرى عظيم به جنگ او فرستاد ، چون اين خبر گوشزد لشكر على گرديد متوحّش شدند ، چه آن كه عدد ايشان به دويست سوار مىرسيد .\r\nعلى چون وحشت ايشان را بديد گفت : همانا اى مردم ! اين لشكر مرا مىطلبند و با غير من كارى ندارند ، من بيعت خود را از گردن شما برداشتم پى كار خود رويد و مرا با ايشان گذاريد ، گفتند : به خدا قسم كه ما چنين نخواهيم كرد ، چون لشكر شاه بن ميكال رسيد لشكر على را فزعى غالب شد ، على گفت : اى مردم به جاى خود بمانيد و تماشاى شجاعت من نماييد .\r\nپس شمشير از نيام كشيد و اسب خود را در ميان آن لشكر عظيم دوانيد و بر ايشان از يمين و يسار شمشير زد تا آن كه از ميان لشكر بيرون شد و بر فراز تلّى\r\n\r\n\r\n","description":"","footnote":"\r\n( 1 ) مقاتل الطالبيين ، ص 278 - 281 با اختلاف اندك .\r\n","page_name":" 1218 ","page_number":588},
  {"content":"\r\n\r\nرفت ، ديگر باره از پشت ايشان در آمد و بر ايشان حمله كرد . لشكر از ترس براى او كوچه مىدادند تا به مكان اوّل خود عود نمود و دو سه كرّت اين چنين حمله كرد ، لشكر شاه هزيمتى شنيع نمودند و علىّ بن زيد فتح كرد ، و ببود تا در ايّام معتمد در بصره ناجم او را با طاهر بن محمّد بن ابو القاسم بن حمزة بن حسن بن عبيد اللّه بن العبّاس ابن امير المؤمنين عليه السّلام و طاهر بن احمد بن القاسم بن محمّد بن القاسم بن الحسن بن زيد بن الحسن بن علىّ بن ابى طالب عليه السّلام گردن زد .\r\n\r\nذكر احمد بن عيسى ابن زيد و ناجم صاحب زنج\r\n: احمد بن عيسى بن زيد مردى عالم و فقيه و بزرگ و زاهد و صاحب كتابى در فقه بوده . و مادرش عاتكه دختر فضل بن عبد الرّحمن بن عبّاس بن ربيعة بن حارث بن عبد المطلّب هاشميّه بوده و تولدش در سال يك صد و پنجاه و هشتم و وفاتش در سال دويست و چهلم روى داد . در پايان روزگار نابينا گشت و چنان كه در ذيل وفات پدرش عيسى اشارت رفت از آن هنگام كه او را به مهدى تسليم كردند در دار الخلافه مىزيست تا زمان رشيد . صاحب عمدة الطالب گفته كه نزد رشيد مىزيست تا كبير شد و خروج نمود ، پس او را مأخوذ و محبوس داشتند ، پس خلاص گشت و پنهان گرديد و ببود تا در بصره وفات نمود و اين هنگام روزگارش از هشتاد سال گذشته بود و از اين روى او را مخفى مىناميدند . ( انتهى ) . « 1 »\r\nو زوجه‌اش خديجه دختر علىّ بن عمر بن علىّ بن الحسين عليه السّلام است . و او مادر محمّد پسرش است كه مردى وجيه و فاضل بوده و در بغداد در حبس وفات كرده .\r\nمؤلف گويد : از كسانى كه خود را به احمد مختفى نسبت داده ، صاحب زنج « 2 » است ، ادّعا مىكرده كه من على بن محمّد بن احمد بن عيسى بن زيد بن علىّ بن\r\n\r\n\r\n","description":"","footnote":"\r\n( 1 ) عمدة الطالب ، ص 290 .\r\n( 2 ) مؤلّف محترم در تتمة المنتهى ، ص 345 نيز به صاحب زنج پرداخته و ما مأخذ سخنان ايشان را در آنجا ذكر خواهيم كرد .\r\n","page_name":" 1219 ","page_number":589},
  {"content":"\r\n\r\nالحسين عليه السّلام مىباشم . و جماعتى او را دعىّ آل ابو طالب مىگفتند و در توقيع حضرت امام حسن عسكرى عليه السّلام است : صاحب الزّنج ليس من اهل البيت . « 1 » و اصلش از يكى از قراء رى بود و به مذهب ازارقه و خوارج ميل داشت و تمام گناهان را شرك مىدانست و انصار و اصحابش زنجى بودند .\r\nدر ايّام خلافت مهتدى باللّه سه روز به آخر ماه رمضان مانده سنهء دويست و پنجاه و پنجم در حدود بصره خروج كرد . پس از آن به سوى بصره شد و بصره را مالك گرديد و جماعت زنگ را براى انگيزش فتنه و غوغا برآشفت و آن جماعت در آن هنگام در بصره و اهواز و نواحى اهواز جمعى بزرگ بودند و اهل اين نواحى اين جماعت را مىخريدند و در املاك و ضياع و باغستان خود به خدمت مأمور مىساختند و جماعتى از اعراب ايشان نيز او را متابعت مىكردند . و از وى افعالى ظهور يافت كه هيچ كس پيش از وى چنين نكرده بود .\r\nو در زمان المعتمد على اللّه ابو العبّاس احمد بن متوكّل برادرش طلحة بن متوكّل كه ملقّب به موفق و قائم به امر خلافت بود ، به جنگ وى بيرون شد و پيوسته به حيلت و تدبير جنگ و گريز مىكرد تا او را بكشت و مردم را از شرّ او آسوده كرد . و مدّت ايّام تسلّط و قهر صاحب زنج چهار ده سال و چهار ماه بود .\r\nو او مردى قسّى القلب و ذميم الأفعال بود و در سفك دماء مسلمانان و اسر نساء و كشتن زنان و اطفال و غارت كردن اموال خوددارى نكرد . و نقل شده كه در يك واقعه در بصره سى صد هزار نفس از مردم بكشت و فتنه او بر مردم سخت عظيم بود .\r\nحضرت امير المؤمنين عليه السّلام در اخبار غيبيّه خود مكرّر اشاره فرموده به صاحب زنج و گرفتارىهاى اهل بصره « 2 » از جمله فرموده :\r\n\r\n\r\n","description":"","footnote":"\r\n( 1 ) بحار الأنوار ، ج 50 ، ص 292 .\r\n( 2 ) از جمله نك : مجمع البيان ، ج 3 ، ص 205 ؛ بحار الأنوار ، ج 32 ، ص 250 ، و ج 41 ، ص 334 ؛ المناقب ، ج 2 ، ص 273 ؛ إثبات الهداة ، ج 2 ، ص 445 .\r\n","page_name":" 1220 ","page_number":590},
  {"content":"\r\n\r\nيا احنف ، كأنّى به و قد سار بالجيش الّذى لا يكون له غبار و لا لجب ، و لا قعقعة لجم ، و لا حمحمة خيل و لا لجب يثيرون الأرض بأقدامهم كأنّها أقدام النّعام .\r\nسيّد رضى رضى اللّه عنه فرموده كه حضرت امير المؤمنين عليه السّلام در اين خطبه اشاره به صاحب زنج فرموده . و معنى كلام آن حضرت آن است كه اى احنف ! گويا مىنگرم او را كه با سپاهى سير مىكند كه نه گرد و غبارى و نه صدايى و نه آواز سلاح و لگامى دارد با قدم‌هاى خويشتن زمين را بر هم مىشورانند و گامهاى آن‌ها مانند قدمهاى شتر مرغ است . « 1 »\r\nمؤلّف گويد كه : در اوائل ظهور صاحب زنج كه زنگيان به دو پناهنده گشتند و جمعيّت وى بسيار گشت ، مورّخين نوشته‌اند كه در تمامى سپاه او به غير از سه شمشير نبود . چون به آهنگ بصره شد به قريهء معروف به كرخ رسيد ، بزرگان قريه به ديدار او بشتافتند و لوازم پذيرايى به جاى آوردند و صاحب الزّنج آن شب با ايشان به پاى برد و چون بامداد شد اسبى كميت از بهرش از آن قريه هديه كردند و آن اسب را زين و لگام نبود و از هيچ كجا به دست نيامد ، پس ريسمانى بر او استوار كردند و سوار شدند و هم با ريسمان از ليف دهانش بستند .\r\nابن ابى الحديد مىگويد : اين داستان مصدّق قول حضرت امير المؤمنين عليه السّلام است كه فرموده :\r\nكأنّى به قد سار في الجيش الّذى ليس له غبار و لا لجب الخ . « 2 »\r\nپس از آن حضرت به احنف مىفرمايد :\r\nويل لسككم العامرة ، و الدّور المزخرفة الّتى لها أجنحة كاجنحة النّسور ، و خراطيم كخراطيم الفيلة ، من اولئك الّذين لا يندب قتيلهم و لا يفتقد غائبهم . « 3 »\r\nمىفرمايد : « اى احنف ! واى بر كوى و برزن‌هاى آبادان شما و خانه‌هاى آراسته\r\n\r\n\r\n","description":"","footnote":"\r\n( 1 ) نهج البلاغه ، خطبه 128 ، ص 245 ، چاپ صبا .\r\n( 2 ) شرح نهج البلاغه ابن ابى الحديد ، ج 8 ، ص 136 .\r\n( 3 ) نهج البلاغه ، خطبه 126 .\r\n","page_name":" 1221 ","page_number":591},
  {"content":"\r\n\r\nو زينت و نگار كرده كه بال‌ها دارد مانند بال‌هاى كركس و خرطوم‌ها مانند خرطوم فيل از چنين گروهى كه نه بر كشتهء ايشان كسى ندبه مىكند و نه گمشدهء ايشان را كسى جستجو مىكند » . چون كه زنگيان عبيد و غريب بودند و كسى نداشتند كه بر ايشان ندبه كند يا از نابود شدن ايشان جايش خالى بماند ، و شايد مراد از اين بال‌ها رواشن باشد يا اخشاب و بورياهايى كه بيرون عمارت‌ها از سقف‌ها آويزان مىكنند كه درها و ديوارها را از صدمهء باران و تابش آفتاب نگهدارد . و خرطوم خانه‌ها ناودانهاى متّصل به ديوار است تا به زمين كه قير بر آن‌ها ماليده‌اند و بسيار شبيه است به خرطوم فيل . و حضرت امير المؤمنين عليه السّلام به اين فرمايش اشاره مىفرمايد به خراب شدن و سوختن اين عمارت در فتنهء صاحب زنج .\r\nهمانا مورّخين نقل كرده‌اند كه : در روز جمعه هفدهم شوال سنهء دويست و پنجاه و هفت ، صاحب زنج داخل بصره شد و مردم بصره را بكشت و مسجد جامع و خانه‌هاى مردم را آتش زد ، و در روز جمعه و شب شنبه و روز شنبه پيوسته مردم را كشت و خانه‌ها را آتش زد تا آن كه جوىها از خون روان گشت و كوى و بازار خون‌گسار گرديد و كوشك و گلستان ، گورستان گرديد و خانه‌ها و هركجا كه رهگذر انسان يا چارپايان بود با هر اسباب و اثاث و متاعى بود به جمله بسوختند .\r\nو اتّسع الحريق من الجبل الى الجبل ، و عظم الخطب ، و عمّها القتل و النّهب و الاحراق .\r\nپس از اين قتل عامّ ، مردم را امان دادند و گفتند : هر كه حاضر شود در امان است ، گاهى كه مردم جمع شدند بناى غدر نهادند و شمشير در ميان ايشان نهادند و صداهاى مردم به شهادت جارى و خونشان در زمين سارى بود ، كشتند هر كس را كه ديدند . در بصره هر كه مالدار بود اوّل مال او را مىگرفتند يعنى شكنجه مىكردند او را تا ظاهر كند مال خود را و ناگهان او را مىكشتند ، و هر كه فقير بود بدون فرصت در همان وقت او را مىكشتند ، تا آن كه نقل شده كه هر كس از مردم بصره به حيلهء مختلفه جان به سلامت ببرد در آن آبار و چاهها كه در سراها كنده بودند پنهان گرديده و چون تاريكى شب جهان را فرو مىگرفت از ظلمت چاه طلوع مىكردند ، و\r\n\r\n","description":"","footnote":"","page_name":" 1222 ","page_number":592},
  {"content":"\r\n\r\nچون مأكولى موجود نبود ناچار از گوشت سگ و موش و گربه كار خورش و خوردنى مىساختند و چون خورشيد طلوع مىكرد به چاه غروب مىنمودند و به همين گونه مىگذرانيدند چندان كه از آن حيوانات نيز چيزى به جاى نماند و بر هيچ چيز دست نيافتند ، اين وقت نگران بودند تا از همگنان و هم جنسان خود هر كس از گرسنگى به مردى ديگران از گوشتش زندگى گرفتى و هر كس را قدرت بودى رفيق خود را بكشتى و او را بخوردى و چنان سختى كار بر مردم شدّت كرد كه زنى را ديدند كه سرى بر دست گرفته و مىگريد ، از سبب آن پرسيدند ؟ گفت : مردم دور خواهرم جمع شدند تا بميرد گوشت او را بخورند هنوز خواهرم نمرده بود كه او را پاره پاره كردند و گوشت او را قسمت نمودند و از گوشت او قسمتى به من ندادند جز سرش و در اين قسمت بر من ظلم نمودند .\r\nمؤلّف گويد : معلوم شد فرمايش حضرت امير المؤمنين عليه السّلام در آن خطبهء شريفه كه فرموده :\r\nفويل لك يا بصرة ، من جيش من نقم اللّه ! لا رهج له ، و لا حسّ ، و سيبتلى أهلك بالموت الاحمر و الجوع الاغبر . « 1 »\r\nواى بر تو اى بصره ! از لشكرى كه نقمت و شكنج خداوند است ، و بانگ و غبار و جنبش ندارد ، ( چه سياه زنگى را چون ديگر لشكرها آواز و آهنگ و جرنگ اسلحه و مركب بسيار نبود ) ، و زود باشد اى بصره كه اهل تو به مرگ احمر و جوع اغبر مبتلا شوند . ( يعنى به قتل و قحط تباه گردند ) .\r\nو اين كلمات حضرت امير المؤمنين عليه السّلام معجزهء بزرگى است .\r\n\r\nذكر محمّد بن زيد بن الإمام زين العابدين عليه السّلام و اعقاب او :\r\nمحمّد بن زيد كوچك‌ترين فرزندان زيد شهيد است ، و او را در عراق اعقاب بسيار بوده ، كنيتش ابو جعفر ، فضلى بسيار و نبالتى به كمال داشت ، و قصّه‌اى از\r\n\r\n\r\n","description":"","footnote":"\r\n( 1 ) نهج البلاغه ، خطبه 101 ، ص 194 ؛ بحار الأنوار ، ج 32 ، ص 248 ، ح 196 ، به نقل از نهج .\r\n","page_name":" 1223 ","page_number":593},
  {"content":"\r\n\r\nفتوّت و جوانمردى او معروف است كه داعى كبير آن را براى سادات و علويّين نقل كرده كه آن را سرمشق خود قرار داده و به آن طريق رفتار نمايند ، و ما آن قصّه را در ذكر اولاد حضرت امام حسن عليه السّلام نگارش داديم به آنجا رجوع شود . « 1 »\r\nو پسرش محمّد بن زيد همان است كه در ايّام ابو السّرايا در سنهء صد و نود و نه بعد از وفات محمّد بن ابراهيم طباطبا مردم با وى بيعت كردند و آخر الأمر او را گرفته به نزد مأمون در مرو فرستادند و در آن وقت بيست سال داشت ، مأمون تعجّب كرد از صغر سنّ او ، با وى گفت :\r\nكيف رايت صنع اللّه بابن عمّك ؟\r\nمحمّد گفت :\r\n( شعر )\r\n رايت امين اللّه فى العفو و الحلم * و كان يسيرا عنده اعظم الجرم \r\nگويند : چهل روز در مرو بود ، آن‌گاه مأمون او را زهر خورانيد و جگرش پاره پاره شده در طشت مىريخت و او نظر مىكرد به آن‌ها و خلالى در دست داشت و آن‌ها را مىگردانيد . و مادرش فاطمه دختر علىّ بن جعفر بن اسحاق بن علىّ بن عبد اللّه بن جعفر بن ابى طالب بوده است .\r\nو پسر ديگرش جعفر بن محمّد بن زيد ، مردى عالم و فقيه و اديب و شاعر و آمر به معروف و ناهى از منكر بوده ، در كلاجرد نيشابور به خاك رفته . كذا فى بعض المشجّرات ، و ظاهرا او است پدر احمد سكّين كه بيايد ذكرش بعد از اين .\r\nو بدان كه از احفاد محمّد بن زيد است ، سيّد اجلّ ، وحيد عصره ، و فريد دهره ، صدر الدّين علىّ بن نظام الدّين احمد بن مير محمّد معصوم مدنى ، مشهور به سيّد عليخان شيرازى ، « 2 » جامع جميع كمالات و علوم ، صاحب مؤلّفات نفيسه مانند :\r\n\r\n\r\n","description":"","footnote":"\r\n( 1 ) ص 589 .\r\n( 2 ) دربارهء او نك : مقدمهء آثار او و تلامذة العلامة المجلسى و المجازون منه ، ص 41 ؛ رياض العلماء ، ج 3 ، 363 ؛ امل الآمل ج 2 ، ص 176 .\r\n","page_name":" 1224 ","page_number":594},
  {"content":"\r\n\r\nشرح صمديّه و شرح صحيفه و سلافة و انوار الرّبيع و سلوة الغريب و غير ذلك .\r\nوفاتش سنهء هزار و صد و نوزده در شيراز واقع شده و قبرش در شاه چراغ نزديك قبر سيّد اجلّ ، سيّد ماجد است ، و پدران سيّد على خان همگى علما ، و فضلا و محدّثين بوده‌اند ، در كتاب سلافة العصر من محاسن اعيان العصر در ترجمهء والدش نظام الدّين احمد فرموده :\r\nامام ابن امام و همام ابن همام و هلمّ جرّا الى ان اجاوز المجرّة مجرّا لا اقف على حدّ حتّى انتهى الى اشرف جدّ ، و كفى شاهدا على هذا المرام قول احد اجداده الكرام : ليس فى نسبنا الّا ذو فضل و حلم حتّى نقف على باب مدينة العلم . « 1 »\r\nو از جملهء پدران او است استاد البشر ، و العقل الحادى عشر ، غياث الدّين منصور دشتكى كه قاضى نور اللّه در مجالس در ترجمهء او فرموده : خاتم الحكماء ، و غوث العلماء ، الأمير غياث الدّين منصور شيرازى ، آن كه ارسطو و افلاطون ، بلكه حكماى دهر و قرون اگر در زمان آن قبلهء اهل ايمان بودندى مفاخرت و مباهات به انخراط در سلك مستفيدان و ملازمان مجلس عالىاش نمودندى ( انتهى ) . « 2 »\r\nگويند در بيست سالگى از ضبط علوم فارغ گرديده و در چهارده سالگى داعيهء مناظره با علّامهء دوّانى در خود ديده ، در سنهء نهصد و سى و شش كه زمان سلطنت در كفّ با كفايت شاه طهماسب صفوى بود آن جناب به صدارت عظمى رسيد ، ملقّب به صدر صدور ممالك گرديد ، و در سنهء نهصد و سى و هشت جناب خاتم المجتهدين ، محقّق كركى از عراق عرب به تبريز آمد و از جانب سلطان نهايت احترام ديد به امير غياث الدّين مذكور در طريقهء محبّت مسلوك فرمود .\r\nگويند كه : اين دو بزرگوار با هم قرار دادند كه در يك هفته جناب محقّق كتاب شرح تجريد را نزد مير بخواند و در هفتهء ديگر جناب مير كتاب قواعد را از جناب محقّق استفاده نمايد . مدّتى بر اين منوال گذشت تا آن كه مفسدان سخن‌چينى\r\n\r\n\r\n","description":"","footnote":"\r\n( 1 ) سلافة العصر ، ص 10 .\r\n( 2 ) مجالس المؤمنين ، ج 2 ، ص 230 .\r\n","page_name":" 1225 ","page_number":595},
  {"content":"\r\n\r\nكردند و ما بين اين دو بزرگوار را به هم زدند . پس جناب ميرزا از منصب صدارت استعفا و عود به شيراز نمود و در سنهء نهصد و چهل و هشت به رحمت ايزدى پيوست و در جوار مزار پدر بزرگوارش به خاك رفت . و آن جناب را مصنّفات بسيار است كه ذكرش در اينجا مهمّ نيست .\r\nو والد ماجدش سيّد الحكماء و المدقّقين ، ابو المعالى ، صدر الدّين محمّد بن ابراهيم است كه معروف به صدر الدّين كبير ، كه قاضى نور اللّه در ترجمهء او فرموده :\r\nآباء و اجداد امجاد او تا حضرات ائمّهء معصومين عليهم السّلام همگى حافظ احاديث و حامل علوم شرعيّه بوده‌اند ( انتهى ) . « 1 »\r\nاز مآثر او مدرسهء رفيعهء منصوريّه است در شيراز . در سنهء نهصد و سه از دنيا رحلت فرمود .\r\nو از جملهء اجداد ايشان است نصير الدّين ابو جعفر احمد سكّين كه مقرّب خدمت حضرت امام رضا عليه السّلام بوده و آن حضرت فقه الرّضا را به خطّ مبارك خويش براى او نوشته و آن كتاب شريف در جملهء كتب سيّد عليخان در بلاد مكّهء معظّمه بوده چنان كه صاحب رياض فرموده ، « 2 » و سيّد صدر الدّين محمّد مذكور فرموده :\r\nثمّ انّ احمد السّكين جدّى صحب الامام الرّضا عليه السّلام من لدن كان بالمدينة الى ان اشخص تلقاء خراسان عشر سنين ، فاخذ منه العلم و اجازته عندي ، فاحمد يروى عن الامام الرّضا عليه السّلام ، عن آبائه عليهم السّلام ، عن رسول اللّه صلّى اللّه عليه و آله و سلّم و هذا الاسناد ايضا ممّا أتفرّد به لا يشركنى فيه احد و قد خصّنى اللّه تعالى بذلك ، و الحمد للّه .\r\n\r\nذكر حسين بن الامام زين العابدين عليه السّلام و بعض اعقاب او\r\n: شيخ مفيد ( ره ) فرموده كه : حسين بن على بن الحسين عليه السّلام سيّدى فاضل و صاحب ورع بوده ، و روايت كرده حديث بسيار از پدر بزرگوار و از عمّه‌اش فاطمه\r\n\r\n\r\n","description":"","footnote":"\r\n( 1 ) مجالس المؤمنين ، ج 2 ، ص 229 .\r\n( 2 ) رياض العلماء ، ج 3 ، ص 364 .\r\n","page_name":" 1226 ","page_number":596},
  {"content":"\r\n\r\nبنت الحسين عليه السّلام و از برادرش حضرت امام محمّد باقر عليه السّلام .\r\nاحمد بن عيسى از پدرش حديث كرده كه گفت : مىديدم حسين بن على را كه دعا مىكرد . من با خود مىگفتم كه دست خود را از دعا پايين نمىآورد تا مستجاب شود دعاى او در تمامى خلق .\r\nو از سعيد صاحب حسن بن صالح مروى است كه هيچ كس را نديده بودم كه از حسن بن صالح بيمناك‌تر از خداى باشد تا گاهى كه به مدينهء طيّبه در آمدم و حسين بن على بن الحسين عليه السّلام را بديدم و از وى خائف‌تر و به آن درجه از خداى بيمناك نديدم از شدّت بيم و خوف چنان نمودى كه گويا او را به آتش در برده ، ديگر باره‌اش بيرون آورده‌اند .\r\nيحيى بن سليمان بن حسين از عمّش ابراهيم بن الحسين از پدرش حسين بن على بن الحسين عليهما السّلام روايت كرده كه حسين گفت : ابراهيم بن هشام مخزومى والى مدينه بود و در هر جمعه ما را به مسجد رسول خداى صلّى اللّه عليه و آله و سلّم نزديك منبر جمع كردى و بر منبر بالا رفتى و امير المؤمنين عليه السّلام را ناسزا گفتى .\r\nحسين مىگويد : پس روزى در آنجا حاضر شدم در وقتى كه آن مكان از جمعيّت پر شده بود ، من خود را به منبر چسبانيدم پس مرا خواب ربود ، در آن حال ديدم كه قبر شريف پيغمبر صلّى اللّه عليه و آله و سلّم شكافته شد و مردى با جامهء سفيد نمايان گشت ، به من گفت : اى ابو عبد اللّه ! محزون نمىكند تو را آنچه اين مىگويد ؟\r\nگفتم : بلى و اللّه .\r\nگفت : چشمهاى خود را بگشا و ببين خدا با او چه مىكند ، پس ديدم ابراهيم بن هشام را در حالتى كه به على عليه السّلام بد مىگفت ناگاه از بالاى منبر به زير افتاده و بمرد لعنة اللّه عليه . « 1 »\r\nمؤلّف گويد : پيش از اين دانستى كه حضرت امام زين العابدين عليه السّلام را دو پسر بوده به نام حسين و آن كه كوچك‌تر بوده حسين اصغرش مىگفتند و فرمايش شيخ\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 167 به نقل از الارشاد ، ص 269 .\r\n","page_name":" 1227 ","page_number":597},
  {"content":"\r\n\r\nمفيد در توصيف حسين معلوم نيست كه كدام يك مراد او است ، لكن شيخ ما در مستدرك الوسائل و بعضى ديگر فرمايش او را بر حسين اصغر وارد كرده‌اند ، به هر جهت آن حسين كه صاحب اولاد و اعقاب است حسين اصغر است كه كنيه‌اش ابو عبد اللّه بوده و مردى عفيف و محدّث و فاضل بوده و جماعتى از وى روايت حديث كرده‌اند از جمله عبد اللّه بن المبارك و محمّد بن عمر واقدى شيعى است در سنه صد و پنجاه و هفت به سنّ شصت و چهار سالگى وفات كرد و در بقيع به خاك رفت .\r\nو او را چند پسر بوده : يكى عبد اللّه پدر قاسم است كه رئيس و جليل بوده ، و ديگر حسن بن حسين است كه مردى محدّث نزيل مكّه بوده و در ارض روم وفات كرده ، و ديگر ابو الحسين على بن حسين است كه او را از رجال بنى هاشم مىشمردند ، و صاحب فضل و لسان و بيان و سخاوت بوده .\r\nو از اخلاق او نقل شده كه چون طعام برايش حاضر مىكردند صداى سائل كه بلند مىشد طعام خود را به سائل مىداد ، ديگر باره طعام براى او حاضر مىكردند باز صداى سائل مىشنيد آن طعام را به سائل مىداد . لاجرم در وقت غذا خوردن او زوجه‌اش كنيزى را مىفرستاد به نزد در بايستد تا سائل پيدا شود و به او چيزى دهد كه سائل صدا نكند تا على آن طعام را بخورد .\r\nو ديگر عبيد اللّه اعرج است كه بيايد ذكرش و بيايد در ذكر اولاد حضرت صادق عليه السّلام آن كه فاطمه دختر حسين زوجهء آن حضرت و مادر اسماعيل و عبد اللّه پسران آن حضرت بوده .\r\nو بالجمله ، فرزندان و بازماندگان حسين اصغر در حجاز و عراق و بلاد عجم و مغرب بسيار بوده‌اند .\r\nاز ايشان است حفيدش ابو عبد اللّه محمّد بن عبد اللّه بن الحسين مذكور مدنى نزيل كوفه كه علماى رجال او را ذكر كرده‌اند ، وفاتش سنه صد و هشتاد و يك واقع شده . و برادرش قاسم بن عبد اللّه بن الحسين مردى رئيس و فاضل بوده ، ابو الفرج\r\n\r\n","description":"","footnote":"","page_name":" 1228 ","page_number":598},
  {"content":"\r\n\r\nدر مقاتل الطّالبيين او را ذكر نموده .\r\nو از جملهء ايشان است عبد اللّه بن الحسن بن الحسين الأصغر مدفون در شوشتر كه قاضى نور اللّه در مجالس در حقّ او گفته كه : « او از اكابر ذريّهء سيّد المرسلين ، و در فضل و طهارت مشابه جدّ خود حضرت امام زين العابدين عليه السّلام بود و لهذا در دست اعادى دين شهيد گرديد » . و هم نقل كرده كه : « نام شريف او عبد اللّه و لقب منيفش زين العابدين بود . بانى اصل عمارت او مستنصر خليفهء عبّاسى [ است 
  ] كه اوّل بار قبّهء شريف حضرت امام موسى كاظم و امام محمّد جواد عليهما السّلام را بنا نهاد و بعد از آن متأخران سادات حسينى مرعشى شوشتر بر آن عمارت افزودند و مساعى جميله در ترويج مزار فايض البركات او كه از اشرف و الطف بقاع شوشتر است نمودند ، شكر اللّه سعيهم » ( انتهى ) . « 1 »\r\nو در تحفة العالم نيز قريب به همين نقل شده ، و در آن كتاب است كه : روزهاى پنج شنبه و جمعه عموما و روز بيست و يكم ماه رمضان خصوصا كه روز وفات حضرت امير المؤمنين عليه السّلام است ، مردم به زيارت آن حضرت روند و ازدحامى عظيم شود ، و گويند سر آن حضرت است كه در شوشتر مدفون است . « 2 »\r\nو نيز از ايشان است احمد بن على بن محمّد بن جعفر بن عبد اللّه بن الحسين الأصغر كه معروف است به عقيقى و مقيم مكّهء معظّمه بوده و از اصحابنا الكوفيّين روايت بسيار سماع كرده و كتبى تصنيف نموده و پسرش على بن احمد معروف به عقيقى صاحب كتب كثيره و كتاب رجال معاصر شيخ صدوق است .\r\nو شيخ ابو على در منتهى المقال از او بسيار نقل مىكند و علامت او را « عق » قرار داده و فرموده كه : او از اجلّهء علماء اماميّه و اعاظم فقهاء اثنىعشريّه صاحب مصنّفات مشهور است .\r\nو آية اللّه علامه در خلاصه از كتاب رجال او بسيار نقل مىكند . و شيخ صدوق در\r\n\r\n\r\n","description":"","footnote":"\r\n( 1 ) مجالس ، ج 1 ، ص 496 .\r\n( 2 ) تحفة العالم ، ص 82 - 83 .\r\n","page_name":" 1229 ","page_number":599},
  {"content":"\r\n\r\nكتاب اكمال الدّين « 1 » حديثى نقل كرده كه صريح است در جلالت و علوّ منزلت او . و عمّش حسن بن محمّد بن جعفر بن عبد اللّه بن الحسين الأصغر .\r\nاز جانب داعى كبير حكومت شهر سارى داشت ، در غيبت داعى ، جامهء سياه كه شعار عبّاسيان بود بپوشيد و خطبه به نام سلاطين خراسان كرد . چون داعى قوّت گرفت و معاودت نمود او را به قتل رسانيد .\r\nو از جملهء ايشان است سيّد شريف نسّابه ، امامزاده قاضى صابر كه در ونك كه يكى از قراء طهران است مدفون است و نسب شريفش چنانچه در روح و ريحان است چنين است : ابو القاسم على بن محمّد بن نصر بن مهدى بن محمّد بن على بن عبد اللّه بن عيسى بن على بن حسين الأصغر بن على بن الحسين بن على بن ابى طالب عليهم السّلام . و نقل كرده از نهاية الأعقاب كه تولد اين امامزاده در همان قريه بوده و در علم نسب كمال امتياز داشته ، و در زمان‌هاى گذشته هر بلدى را نسّابه‌اى بوده و نسّابهء رى او بوده و نسّابين به خدمتش مىرسيدند و از او استفاده مىنمودند .\r\nو از مجد الدّين كه يكى از نسّابين رى بوده نقل كرده كه گفته :\r\nو قد رأيته بالرّى و حضرت مجلسه و كان يدخل علىّ و يجرى بيننا مذاكرة فى علم الانساب فى شهور سنة ستّ و عشرين و خمسمائة .\r\nو از جملهء ايشان است محمّد السّليق و علىّ المرعش پسران عبيد اللّه « 2 » بن محمّد بن حسن بن حسين الأصغر ، امّا اين كلمه مأخوذ است از قوله تعالى :  سَلَقُوكُمْ بِأَلْسِنَةٍ حِدادٍ .  « 3 »\r\nو امّا على المرعش ، قاضى نور اللّه شوشترى گفته كه : كبوتر بلند پرواز را مرعش مىگويند و چون على مذكور به علوّ شأن و رفعت منزلت و مكان اتّصاف داشت توصيف او به مرعش جهت استعارهء علوّ منزلت او بوده باشد ، و فرموده : به او\r\n\r\n\r\n","description":"","footnote":"\r\n( 1 ) كمال الدين ، ص 505 ، ح 36 .\r\n( 2 ) عبد اللّه ( خ . ل ) .\r\n( 3 ) احزاب ، آيهء 19 .\r\n","page_name":" 1230 ","page_number":600},
  {"content":"\r\n\r\nمنتسبند سادات مرعشيّه و آن‌ها چهار فرقه‌اند :\r\nفرقهء اوّل : سادات عالى درجات مازندران كه به تشيّع مشهورند ، و از جملهء ايشان است مير قوام الدّين كه سلاطين قواميّه مرعشيّهء مازندران به او منسوبند و او مشهور به مير بزرگ است و نسبش بدين طريق است :\r\nسيّد قوام الدّين صادق بن عبد اللّه بن محمّد بن ابى هاشم بن على بن حسن بن على المرعش ، و آن جناب مدّتى در خراسان به سلوك مشغول بود ، بعد از آن به مازندران وطن اصلى خود رجوع كرد ، و در سنهء هفتصد و شصت فرمانده مازندران گرديد ، و در سنهء هفتصد و هشتاد و يك وفات كرد و در آمل مدفون گشت ، و مشهدش مزارى است ساطع الأنوار كه در عهد صفويّه بارگاهش به اهتمام تمام پرداخته و قبّهء عظيمى بر آن افراخته شد .\r\nو او را چند پسر والاگهر بوده ، از آن جمله است سيّد رضى الدّين والى آمل و سيّد فخر الدّين سردار رستمدار ، و سيّد كمال الدّين فرمان فرماى سارى .\r\nفرقهء دوم : سادات شوشترند كه از مازندران به آنجا آمده‌اند و ترويج مذهب ائمّهء اطهار عليهم السّلام نموده‌اند . و از اكابر متأخّر ايشان صدر عالى مقدار ، امير شمس الدّين اسد اللّه الشّهير به شاه مير و پدر منشرح الصّدر مير سيّد شريف است .\r\nفرقهء سوم : مرعشيّهء اصفهانند كه ايشان نيز از مازندران به اصفهان آمده‌اند .\r\nفرقهء چهارم : مرعشيّهء قزوين‌اند كه از قديم الأيّام در آن ديار روزگار گذرانيده‌اند ، و بعضى از ايشان نقيب و متولّى آستانهء حضرت شاهزادهء حسين‌اند . « 1 »\r\nو بدان كه از اولاد على مرعش است سيّد فاضل فقيه ، عارف ، زاهد ، ورع ، اديب ابو محمّد حسن بن حمزة بن على مرعش كه از اجلّاى فقهاى طايفهء شيعه و از علماء اماميّهء مائهء رابعه است و در طبرستان بوده ، شيخ نجاشى و طوسى و علّامه و ساير ارباب رجال - رضوان اللّه عليهم - او را ذكر كرده‌اند و ستايش بليغ از او نموده‌اند و مصنّفات او را نام برده‌اند ، روايت مىكند از او تلّعكبرى .\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 147 و 148 .\r\n","page_name":" 1231 ","page_number":601},
  {"content":"\r\n\r\nشيخ نجاشى فرموده كه او معروف است به مرعشى و از بزرگان اين طايفه و فقهاى ايشان بود . به بغداد آمد و شيوخ ما با او در سنه سى صد و پنجاه و شش ( ستّ و خمسين و ثلاث مائة ) ملاقات كردند و در سنهء سى صد و پنجاه و هشت ( ثمان و خمسين و ثلاث مائة ) وفات يافت . « 1 » و سيّد بحر العلوم او را توثيق نموده و فرموده : و قد صحّ بما قلناه انّ حديث الحسن صحيح . و ابن شهر آشوب در كتاب معالم العلماء ذكر نموده : از جملهء مصنّفات او كتاب غيبت است . « 2 »\r\nمؤلّف گويد : كه از كتاب غيبت او نقل شده اين حكايت كه فرموده : حديث كرد از براى ما مردى صالح از اصحاب ما اماميّه ، گفت :\r\nسالى از سال‌ها به ارادهء حجّ بيرون رفتم ، در آن سال گرما شدّت تمام داشت و سموم بسيار بود ، پس از قافله منقطع گشتم و راه را گم كردم و از غايت تشنگى از پاى در آمده بر زمين افتادم و مشرف به مرگ شدم ، پس شيههء اسبى به گوشم رسيد ، چشم گشودم جوانى ديدم خوش‌روى و خوش‌بوى بر اسبى شهبا سوار ، و آن جوان آبى به من آشامانيد كه از برف خنك‌تر و از عسل شيرين‌تر بود و مرا از هلاك شدن رهانيد .\r\nگفتم : اى سيّد من ! تو كيستى كه اين مرحمت دربارهء من فرمودى ؟\r\nفرمود : منم حجّت خداى بر بندگان خدا و بقيّة اللّه در زمين او ، منم آن كسى كه پر خواهم كرد زمين را از عدل آن چنان كه پر شده باشد از ظلم و جور ، منم فرزند حسن بن على بن محمّد بن على بن موسى بن جعفر بن محمّد بن على بن الحسين بن علىّ بن ابى طالب عليهم السّلام ، بعد از آن فرمود كه چشمهايت را بپوش . پوشيدم ، فرمود : بگشا ، گشودم ، خود را در پيش روى قافله ديدم ، پس آن حضرت از نظرم غايب شد صلوات اللّه عليه .\r\nمؤلّف گويد كه : در احوال حضرت امام جعفر صادق عليه السّلام بيايد ان شاء اللّه تعالى\r\n\r\n\r\n","description":"","footnote":"\r\n( 1 ) رجال نجاشى ، ص 64 .\r\n( 2 ) معالم العلماء ، ص 36 .\r\n","page_name":" 1232 ","page_number":602},
  {"content":"\r\n\r\nخبرى مناسب با اين حكايت .\r\nو بدان نيز كه منتهى مىشود به علىّ مرعش نسب شريف سيّد شهيد و عالم فاضل جليل قاضى نور اللّه ابن شريف الدّين حسينى مرعشى « 1 » صاحب مجالس المؤمنين ، و احقاق الحقّ ، و الصّوارم المهرقة و غير ذلك .\r\nمعاصر شيخنا البهايى بوده و در اكبرآباد هند قاضى القضاة بود ، و با آن كه ما بين اهل سنّت بود تقيّه مىنمود ، آنچه قضاوت نمود و حكم داد تمامتش بر مذهب اماميّه بود و لكن آن را مطابق مىكرد با فتواى يكى از ائمهء اهل سنّت از كثرت اطلاع و مهارتى كه داشت در فقه شيعه و سنّى و احاطه به كتب و تصانيف آن‌ها .\r\nاهل سنّت او را به سبب تأليف كتاب احقاق الحقّ شهيد كردند . و مرقد شريفش در اكبرآباد مزار و مشهور است . قريب نود مجلّد در غالب علوم تأليف نموده كه از جملهء آن‌ها است مصائب النّواصب در ردّ ميرزا مخدوم شريفى كه در مدّت هفده روز نوشته . و والدش نيز از اهل علم و حديث بوده .\r\nو نيز از سادات مرعشيّه است ، سيّد محقّق علّامه خليفه سلطان : حسين بن محمّد بن محمود الحسينى الآملى الاصفهانى ملقّب به سلطان العلماء ، صاحب مصنّفات و حواشى دقيقهء موجزه مفيده .\r\nدر زمان شاه عبّاس اوّل امر وزارت و صدارت به وى تفويض شد و چندان مكانت و مرتبت پيدا كرد نزد سلطان كه داماد سلطان گرديد . صاحب تاريخ عالم آراء در تاريخ وزارت او اين مصرع گفته : « وزير شاه شد داماد سلطان » .\r\nدر سنهء هزار و شصت و چهار در اشرف مازندران وفات كرد ، جنازهء شريفش را از اشرف به نجف اشرف حمل كردند و به خاك سپردند .\r\nو نيز از سادات مرعشيّه است ، سيّد سند و ركن معتمد ، عالم فاضل جليل و فقيه محقّق بىبديل ، محدّث باهر ، و سحاب ماطر ، و بحر زاخر ، جناب آقا ميرزا\r\n\r\n\r\n","description":"","footnote":"\r\n( 1 ) براى اطلاع بيشتر نك : فوائد الرضوية ، ص 697 ؛ ريحانة الادب ، ج 3 ، ص 384 ؛ روضات الجنات ، ج 4 ، ص 257 ؛ رياض العلماء ، ج 5 ، ص 265 ؛ معجم المؤلفين ، ج 12 ، ص 122 .\r\n","page_name":" 1233 ","page_number":603},
  {"content":"\r\n\r\nمحمّد حسين شهرستانى حائرى صاحب مؤلّفات فائقه و تصنيفات رائقه . ولادت شريفش يك هزار سال و دو ماه بعد از ولادت مبارك حضرت حجت - صلوات اللّه عليه و آله - روى داده از بطن كريمهء قدوة العلماء العظام آقا احمد بن آقا محمّد على كرمانشاهى ابن استاد اكبر محقّق بهبهانى رضى اللّه عنه و عمدهء تحصيلش نزد علّامهء ثانى سميّش مرحوم فاضل اردكانى بوده خود آن جناب در كتاب موائد در ترجمهء آقا محمّد ابراهيم بن آقا احمد فرموده : وى خالوى حقير است ، برادر اعيانى والده بود و ايشان همشيرهء صاحب فصول است ، زمانى كه حقير در كرمانشاهان متولّد شدم والد در سفرى بود ، خال مذكور به ايشان نوشت كه خداوند مولودى به شما عطا كرده كه با شما مفاخره مىكند مىگويد : منم حسين و پدرم على و مادرم فاطمه و جدّم احمد و خالم ابراهيم .\r\nحقير گويد : بلى و برادرم كه حسن و پسرانم على و زين العابدين و دخترانم سكينه و فاطمه ( انتهى ) .\r\n\r\nذكر عبيد اللّه الأعرج بن الحسين الاصغر بن الإمام زين العابدين عليه السّلام و بعض اولاد و اعقاب او\r\n: همانا عبيد اللّه بن الحسين الأصغر را ابو على كنيت است . مادرش امّ خالد يا خالده دختر حمزة بن مصعب بن زبير بن العوّام است و چون در يكى از دو پاى او نقصانى بود اعرجش خواندند . وقتى وارد شد بر ابو العبّاس سفاح ، سفّاح ضيعتى از ضياع مدائن را كه به هر سال هشتاد هزار دينار را از آن مدخل برخاستى در اقطاع وى مقرّر فرمود . و عبيد اللّه از بيعت محمّد بن عبد اللّه معروف به نفس زكيّه تخلّف جست ، از اين روى محمّد سوگند خورد كه اگر او را بنگرد به قتل رساند ، چون وى را نزد محمّد آوردند محمّد هر دو چشم خود فرو خوابانيد تا خلاف سوگند خود نكرده باشد ، چه اگر ديدارش به ديدارش افتادى به تقاضاى سوگند او را بايستى به قتل رساند و عبيد اللّه در خراسان به ابو مسلم در آمد ، ابو مسلم مقدمش را گرامى\r\n\r\n","description":"","footnote":"","page_name":" 1234 ","page_number":604},
  {"content":"\r\n\r\nداشت و از بهرش رزق واسع و روزى فراوان مقرّر داشت و مردم خراسان او را بزرگ داشتند . و عبيد اللّه در ضيعتى كه در ذى امران يا ذى امان داشت وفات يافت ، و او را از چهار تن عقب بماند : على الصّالح و جعفر الحجّة و محمّد الجوّانى و حمزة المختلس .\r\nامّا على الصّالح بن عبيد اللّه الأعرج كنيه‌اش ابو الحسن و مردى كريم و با ورع و فاضل و پرهيزكار و ازهد آل ابو طالب بود . و او و زوجه‌اش امّ سلمه دختر عبد اللّه بن الحسين الأصغر را كه دختر عمويش باشد الزوج الصّالح مىخواندند .\r\nقاضى نور اللّه در مجالس المؤمنين گفته آنچه حاصلش اين است كه : ابو الحسن على بن عبيد اللّه اعرج سخت بزرگ و عظيم القدر بود و رياست عراق به دو تعلّق داشت و مستجاب الدّعوة و اعبد آل ابو طالب بود در زمان خويش . و از اختصاص يافتگان به حضرت امام موسى و امام رضا عليهما السّلام بود و حضرت امام رضا عليه السّلام او را زوج الصّالح مىناميد و آخر الأمر در خدمت آن حضرت به خراسان رفت ، و چون محمّد بن ابراهيم طباطبا خواست از بهر ولايت ابو السّرايا از وى بيعت ستاند ، قبول نكرد .\r\nو در رجال كشى از سليمان بن جعفر مروى است كه : على بن عبيد اللّه در آغاز امر با من گفت : مىخواهم در حضرت امام رضا عليه السّلام فايز شوم و بر وى سلام فرستم .\r\nگفتم : چه تو را بازمىدارد ؟\r\nگفت : عظمت و هيبت آن حضرت چون روزى چند بر آمد امام عليه السّلام رنجور شد .\r\nمردم به عبادت آن جناب مبادرت نمودند با وى گفتم : وقت است كه به حضور مباركش مشرّف شوى ، چون به خدمت آن حضرت رسيد امام عليه السّلام او را مكرّم و معظّم داشت ، على بن عبيد اللّه نيك شادان شد ، از آن پس وى در بستر رنجورى در افتاد ، امام عليه السّلام او را عبادت فرمود ، من نيز در خدمت آن حضرت بودم و آن حضرت چندان جلوس فرمود تا آنان كه در آن خانه بودند بيرون رفتند ، و چون آن حضرت بيرون شد من نيز در خدمت آن حضرت بيرون شدم ، كنيز من در خانهء على\r\n\r\n","description":"","footnote":"","page_name":" 1235 ","page_number":605},
  {"content":"\r\n\r\nبن عبيد اللّه بود با من گفت كه امّ سلمه زن على از پس پرده به حضرت امام رضا عليه السّلام به نظاره بود ، چون آن حضرت بيرون شد از پرده بيرون آمد و روى خود را بر آن مكان كه آن حضرت نشسته بود بگذاشت و همىبوسيد و دست بر آنجا كشيد و بر چهره ماليد . من اين داستان را در آستان آن امام انس و جان به عرض رسانيدم فرمود : اى سليمان ! بدان كه على بن عبيد اللّه و زن او و فرزندان او از اهل بهشت باشند . اى سليمان ! بدان كه اولاد على و فاطمه هرگاه خداى تعالى اين امر را ( يعنى معرفت امامت ائمّهء اهل بيت را ) به ايشان روزى فرمايد ايشان چون ديگر مردم نخواهند بود . « 1 »\r\nو على صالح را اولاد و اعقاب بوده و در اولاد او بوده رياست عراق .\r\nو از احفاد او است ، شيخ شرف النّسّابة ابو الحسن محمّد بن محمّد بن علىّ بن الحسين بن على بن ابراهيم بن على صالح كه شيخ سيّدين رضى و مرتضى بوده .\r\nحكى انّه بلغ تسعا و تسعين سنة و هو صحيح الأعضاء .\r\nو امّا جعفر الحجّة بن عبيد اللّه الأعرج : پس او سيّدى است شريف عفيف ، عظيم الشّأن ، جليل القدر ، عالى همّت ، رفيع مرتبت ، فصيح اللّسان . گويند در فصاحت و براعت شبيه زيد بن على عليه السّلام بود ، و زيديّه او را حجّة اللّه مىگفتند و جمعى به امامت او قايل بودند . ابو البخترى وهب بن وهب والى مدينه از جانب هارون الرّشيد او را در حبس كرد و هيجده ماه در حبس بود تا وفات كرد ، و پيوسته قائم اللّيل و صائم النّهار بود و افطار نمىكرد مگر در عيدين ، و پيوسته امارت و رياست در اولاد او بوده در مدينه ، تا سنهء هزار و هشتاد و هشت بلكه زيادتر .\r\nو او را چند پسر بوده يكى ابو عبد اللّه الحسين و او مسافرت كرد به بلخ و اولاد پيدا كرد در آنجا ، و از اولاد او است ابو القاسم على بودلة بن محمّد الزّاهد كه سيّدى جليل القدر ، عظيم الشّأن ، عالم ، فاضل ، كامل ، صالح ، عابد ، رفيع المنزلة بوده كه سيّد ضامن در تحفه ترجمهء او و اولاد او را ذكر كرده ، و ديگر ابو محمّد\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 856 ؛ مجالس المؤمنين ، ج 1 ، ص 496 - 497 .\r\n","page_name":" 1236 ","page_number":606},
  {"content":"\r\n\r\nحسن است . و از اولاد اوست نجم الملّة و الحقّ و الدّين سيّد مهنّا قاضى مدينه .\r\n\r\nذكر مهنّا بن سنان و نسب طاهر جدّ او ( ره )\r\n: هو السّيّد مهنّا بن سنان بن عبد الوهّاب بن نميلة بن محمّد بن ابراهيم بن عبد الوهّاب ، و تمامى اين جماعت هر كدام در عصر خود قاضى مدينهء مشرفه بوده‌اند ، ابن ابى عمارة مهنّا الأكبر بن ابى هاشم داود بن امير شمس الدّين ابى احمد قاسم بن امير على عبيد اللّه كه امارت و رياست داشت در مدينه در عقيق .\r\nابن ابى الحسن طاهر كه در حقّ او گفته‌اند : عالم ، فاضل ، كامل ، جامع ، ورع ، زاهد ، صالح ، عابد ، تقىّ ، نقىّ ، ميمون ، جليل القدر ، عظيم الشّأن ، رفيع المنزلة ، عالى الهمّة بوده به حدى كه فرزندان برادرش را ابن اخى طاهر مىگفتند . « 1 »\r\nو از ايشان است شريف ابو محمّد حسن بن محمّد يحيى النّسابة كه شيخ تلّعكبرىّ از او روايت مىكند ، و در سنه سى صد و پنجاه و هشت وفات كرده و در منزل خود در بغداد در سوق العطش - كه نام محلّه‌اى است - مدفون شده . و شيخ مفيد رحمه اللّه در اوايل جوانيش او را درك كرده و از او اخذ نموده .\r\nو بيايد در ذكر اولاد حضرت موسى بن جعفر عليه السّلام در حال احمد بن موسى عليه السّلام روايتى از شيخ مفيد از شريف مذكور ، و سيد ضامن بن شدقم نقل كرده است كه ما بين ابو الحسن طاهر و يكى از اهل خراسان محبّت و مودّت بود و آن مرد خراسانى هر سال كه به حجّ مشرّف مىگشت چون به مدينه مشرّف مىشد بعد از زيارت حضرت رسول خدا و ائمّهء هدى - عليهم الصّلاة و السّلام - به زيارت اين سيّد مشرّف مىشد و دويست دينار تقديم آن جناب مىنمود ، و اين مستمرّى شده بود براى آن سيّد معظّم تا آن كه بعضى از معاندين به آن شخص خراسانى گفتند تو مال خود را ضايع و در غير محلّ صرف مىنمايى چه اين سيّد در غير طاعت خدا و رسول آن را صرف مىنمايد ، آن شخص خراسانى سه سال آن مستمرّى را قطع\r\n\r\n\r\n","description":"","footnote":"\r\n( 1 ) نك : تحفة الازهار ، ج 2 ( قسم اول ) ، ص 191 .\r\n","page_name":" 1237 ","page_number":607},
  {"content":"\r\n\r\nنمود . سيّد بزرگوار دل شكسته شد ، جدّش را در خواب ديد ، با وى فرمود : غمناك مباش كه من امر كردم آن مرد خراسانى را كه آن وجه را هر ساله به تو بدهد و آنچه هم از تو فوت شده عوض آن را به تو بدهد . و آن خراسانى نيز رسول خدا صلّى اللّه عليه و آله و سلّم را در خواب ديد كه با وى فرمود : اى فلان ! قبول كردى حرف دشمنان را در حقّ پسرم طاهر ، قطع مكن صلهء او را و بده به او عوض آنچه از او فوت شده در سال‌هاى قبل .\r\nآن مرد بيدار شد و به كمال مسرّت و خوش حال به مكّه مشرّف شد و در مدينه خدمت جناب سيّد رسيد و دست و پاى او را بوسيد و شش صد دينار و بعض هدايا تسليم سيّد نمود .\r\nسيّد فرمود : خواب ديدى جدّم رسول خدا صلّى اللّه عليه و آله و سلّم را كه تو را امر به آن نمود ؟\r\nگفت : بلى . پس خود سيّد خواب خود را نقل كرد ، آن خراسانى ديگر باره دست و پاى او را بوسه داد و از او معذرت خواست . « 1 »\r\nو آن سيّد پسر عالم فاضل عارف ورع زاهد ابو الحسن يحيى نسّابه است . اوّل كسى است كه جمع كرده كتابى در نسب آل ابو طالب .\r\nو كان رحمه اللّه عارفا باصول العرب و فروعها ، و حافظا لانسابها و وقايع الحرمين اخبارها .\r\nدر محرّم سنهء دويست و چهارده در عقيق مدينه به دنيا آمد و در سنهء دويست و هفتاد و هفت در مكّه وفات كرد و در نزديكى قبر خديجهء كبرى رضى اللّه عنها به خاك رفت . ابن ابى محمّد حسن بن ابى الحسن جعفر الحجّة بن عبيد اللّه الحسين الأصغر بن الإمام زين العابدين عليه السّلام .\r\nو بالجمله ، سيّد مهنّاى مذكور ، علّامهء فقيه نبيه ، محقق مدقّق ، جامع فضايل و كمالات ، در نهايت جلالت قدر و عظمت شأن است و صاحب مسائل مدنيّات است . و آن مسائلى است كه از آيت اللّه علّامهء حلّى رحمه اللّه سؤال كرده و علّامه جواب داده و تجليل بسيار از او فرموده از جمله در يكى از اجوبهء مسائل فرموده :\r\n\r\n\r\n","description":"","footnote":"\r\n( 1 ) همان ، ص 191 - 192 .\r\n","page_name":" 1238 ","page_number":608},
  {"content":"\r\n\r\nالسيّد الكبير ، النّقيب الحسيب ، النّسيب ، المرتضى ، مفخر السّادة ، و زين السّيادة ، معدن المجد و الفخار و الحكم و الآثار ، الجامع للقسط الاوفى من فضائل الاخلاق و السّهم المعلّى من طيب الاعراق ، مزيّن ديوان القضاء باظهار الحقّ على الحجّة البيضاء عند ترافع الخصماء ، نجم الملّة و الحقّ و الدّين مهنّا بن سنان الحسينى القاطن بمدينة جدّه رسول اللّه صلّى اللّه عليه و آله و سلّم . السّاكن مهبط وحى اللّه ، سيّد القضاة و الحكام بين الخاصّ و العامّ ، شرّف اصغر خدمه و اقلّ خدّامه رسائل فى ضمنها مسائل . الى غير ذلك .\r\nروايت مىكند سيّد مهنّاى مذكور ، از علّامه و فخر المحققين ، و اجازه داده به شيخ شهيد رحمه اللّه و سيد على سمهودى در جواهر العقدين حكايتى از جلالت او نقل كرده شبيه به حكايت جدّش سيّد ابو الحسن طاهر كه شيخ ما در خاتمهء مستدرك آن را نقل فرموده و سيّد ضامن ابن شدقم مدنى در تحفه در ذكر سيّد مهنّا بن سنان گفته كه : والدم على بن حسين ذكر كرده در شجرهء انساب اتّصال نسب سادات بدلاء را كه در قرب كاشان از بلاد عجم مىباشند به سنان قاضى ، و ايشان در آنجا معروفند به وحاحده انتهى . « 1 »\r\nو حموى در معجم گفته كه : به عقيق مدينه منسوب است محمّد بن جعفر بن عبد اللّه بن الحسن الأصغر معروف به عقيقى و او را عقب است و در اولاد او رياست بوده ، و از اولاد او است احمد بن حسين بن احمد بن علىّ بن محمّد عقيقى ابو القاسم كه از وجوه اشراف بوده و در دمشق وفات كرد ، در چهارم جمادى الأولى سنه 378 [ و 
  ] در باب صغير به خاك رفت . انتهى . « 2 »\r\nو نيز از اولاد ابو محمّد حسن بن جعفر الحجّة است سيّد مجد الدّين ابو الفوارس محمّد بن ابى الحسن فخر الدّين على عالم فاضل ، اديب شاعر نسّابه ابن محمّد بن احمد بن على الأعرج بن سالم بن بركات بن ابى العز محمّد بن ابى منصور الحسن نقيب الحائر ابن ابو الحسن على بن حسن بن محمّد المعمّر بن احمد الزّائر بن على\r\n\r\n\r\n","description":"","footnote":"\r\n( 1 ) تحفة الازهار ، ج 2 ( قسم اول ) ، ص 207 .\r\n( 2 ) معجم البلدان ، ج 4 ، ص 139 « عقيق » مات بدمشق لأربع خلون من جمادى الأولى سنة 378 . . .\r\n","page_name":" 1239 ","page_number":609},
  {"content":"\r\n\r\nبن يحيى النّسّابة ابن حسن بن جعفر الحجة .\r\nو بالجمله سيّد مجد الدّين ابو الفوارس عالمى جليل القدر بوده و صاحب تحفة الأزهار ثناى بليغى از او نموده و فرموده كه : اسمش در حائر امام حسين عليه السّلام و مساجد حلّه مرقوم است ، و اولاد او را بنو الفوارس مىگويند و او پدر سيّد عالم جليل محقّق مدقّق عميد الدّين عبد المطلّب بن محمّد است كه بسيار جليل القدر و رفيع المنزلة است و از مشايخ شيخ شهيد است . و والده‌اش دختر شيخ سديد الدّين والد علّامه است .\r\nشيخ شهيد « 1 » ( ره ) در اجازهء ابن بجده در حقّ او فرموده :\r\nعن عدّة من اصحابنا منهم المولى السيّد الامام المرتضى علم الهدى ، شيخ اهل البيت عليهم السّلام فى زمانه ، عميد الحقّ و الدّين ابو عبد اللّه عبد المطّلب بن الاعرج الحسينى طاب اللّه ثراه و جعل الجنّة مثواه .\r\nمصنّفات آن جناب مشهور است و اكثر آن‌ها تعليقات و شروحى است بر جملهء از كتب خالويش علّامه مانند منية اللّبيب شرح تهذيب الأصول و كنز الفوائد فى حلّ مشكلات القواعد و تبصرة الطّالبين فى شرح نهج المسترشدين و شرح مبادى الأصول الى غير ذلك .\r\nولادتش شب نيمهء شعبان سنه شش صد و هشتاد و يك در حلّه ، وفاتش شب دهم شعبان سنه هفت صد و پنجاه و شش واقع شده و از مجموعهء شيخ شهيد نقل شده كه فرموده ، در بغداد وفات كرده و جنازه‌اش را به مشهد مقدّس امير المؤمنين عليه السّلام نقل كردند ، بعد آن صلّى عليه بالحلّة فى يوم الثلثاء بمقام امير المؤمنين عليه السّلام .\r\nروايت مىكند از پدر و جدّش و از دو خالش علّامه و رضى الدّين على بن يوسف برادر علّامه و غير ذلك و پسرش سيّد جمال الدّين محمّد بن عبد المطّلب عالم جليل ، عالى الهمّة ، رفيع القدر و المنزلة در مشهد غروى به ظلم و ستم شهيد گشت .\r\n\r\n\r\n","description":"","footnote":"\r\n( 1 ) تحفة الازهار ، ج 2 ، ص 181 .\r\n","page_name":" 1240 ","page_number":610},
  {"content":"\r\n\r\nو در تحفة الازهار است كه : آن جناب را در نجف اشرف به ظلم و عدوان آتش زدند و سوزانيدند ، « 1 » و برادران عميد الدّين فاضل علّامه نظام الدّين عبد الحميد ، و فاضل علّامه ضياء الدّين عبد اللّه و اولاد او نيز از فقها و علما مىباشند و در عمدة الطّالب به ايشان اشاره شده . « 2 »\r\n\r\nو امّا محمّد الجوّانى بن عبد اللّه [ عبيد اللّه 
  ] الأعرج\r\n: پس منسوب است به جوّانيّه كه قريه‌اى است در نزديك مدينه « 3 » كه منسوب است به آن علويّون بنو الجوانىّ كه از ايشان است ابو الحسن على بن ابراهيم بن محمّد بن الحسن ابن محمّد جوّانى بن عبيد اللّه الأعرج كه علماى رجال او را ذكر كرده‌اند و توثيق نموده‌اند و گفته‌اند : ثقه و صحيح الحديث بوده و با حضرت امام رضا عليه السّلام به خراسان رفته .\r\nو لكن احقر در رفتن او به خراسان با حضرت امام رضا عليه السّلام تأمّل دارم ، زيرا كه او زياده از صد سال بعد از حضرت امام رضا عليه السّلام بوده ، به دليل اين كه ابو الفرج اصفهانى كه تاريخ وفاتش در سنهء سى صد و پنجاه و شش است از او سماع كرده و كتب او را از او نقل مىكند و شيخ تلعكبرىّ كه وفاتش سنهء سى صد و هشتاد و پنج است از پسرش ابو العبّاس احمد بن على بن ابراهيم بن جوّانى اجازه گرفته و از او روايت مىكند و دعاء حريق را از او شنيده ، پس بسيار بعيد است كه على بن ابراهيم مذكور در سنهء دويست هجرى با حضرت امام رضا عليه السّلام به خراسان رفته باشد ، و آنچه به نظر احقر مىرسد آن است كه محمّد جوّانى كه جدّ جدّ على است با حضرت امام رضا عليه السّلام به خراسان رفته ، زيرا كه در روايت اسم جوّانى برده نشده بلكه خبر اين است :\r\n\r\n\r\n","description":"","footnote":"\r\n( 1 ) تحفة الازهار ، ج 2 ( قسم اول ) ، ص 182 .\r\n( 2 ) عمدة الطالب ، ص 333 .\r\n( 3 ) تحفة الازهار ، ج 2 ( قسم اول ) ، ص 158 .\r\n","page_name":" 1241 ","page_number":611},
  {"content":"\r\n\r\nعن ابى جعفر محمّد بن عيسى قال كان الجوّانىّ خرج مع ابى الحسن عليه السّلام الى خراسان كان من قرابته .\r\nو مراد از جوّانى محمّد بن عبيد اللّه اعرج است . و آن كه مراد على بن ابراهيم باشد ظاهرا اشتباه است ، زيرا كه على مذكور ولادتش در مدينه شده و نشو و نماى او در كوفه و در كوفه وفات كرده . و اگر جوّانى به او بگويند به تبع جدّش محمّد جوّانى است ، و اللّه العالم .\r\nو محتمل است كه او را پسرى بوده على نام و او با حضرت همراه بوده چنان كه فاضل نسّابه جناب سيد ضامن بن شدقم در تحفة الأزهار در احوال ابى الحسن على بن محمّد جوّانى بن عبيد اللّه اعرج گفته كه : او سيّدى بود جليل القدر ، و عظيم الشّأن ، و رفيع المنزلة ، حسن الشّمائل ، جمّ الفضائل ، عالم فاضل تقى نقى مبارك همراه حضرت امام رضا عليه السّلام بود در طريق خراسان و از آن حضرت حديث روايت كرده و كثير العبادة بود ، روزها روزه مىگرفت و شب را قائم به عبادت بود و در هر روزى هزار مرتبه قل هو اللّه احد مىخواند . بعد از موتش يكى از اولادش او را خواب ديد از حالش پرسيد ، گفت : جايم در بهشت است به جهت تلاوت كردنم سورهء اخلاص را . و او را مصنّفات عديدهء جليله است در بيشتر علوم ( انتهى ) . « 1 »\r\nو نيز از اولاد محمّد جوّانى است ابو عبد اللّه محمّد بن الحسن بن عبد اللّه بن الحسن بن محمّد بن الحسن بن محمّد بن الحسن بن محمّد جوّانىّ ابن عبيد اللّه الأعرج كه نجاشى فرموده : ساكن طبرستان بود و فقيه بود و سماع حديث كرده . و از مصنّفات اوست كتاب ثواب الأعمال . « 2 »\r\nو امّا حمزة المختلس بن عبيد اللّه الأعرج پس اعقاب او قليل است ، و از اعقاب او است حسين بن محمّد بن حمزة المختلس معروف به حرون كه بعد از ايّام يحيى بن عمر بن يحيى ابن الحسين بن زيد بن الإمام زين العابدين عليه السّلام كه گذشت ذكر او ،\r\n\r\n\r\n","description":"","footnote":"\r\n( 1 ) تحفة الازهار ، ج 2 ( قسم اول ) ، ص 158 - 159 .\r\n( 2 ) رجال نجاشى ، ص 395 .\r\n","page_name":" 1242 ","page_number":612},
  {"content":"\r\n\r\nدر سنهء دويست و پنجاه و يك در كوفه خروج كرد . مستعين ، مزاحم بن خاقان را با لشكرى عظيم به حرب او فرستاد ، چون عبّاسيّين به كوفه نزديك شدند حسين از راه ديگر از كوفه بيرون شد و به سامرّاء رفت و با معتزّ باللّه بيعت كرد ، و اين در ايّامى بود كه مستعين باللّه در بغداد بود و مردم سامرّاء با معتزّ باللّه بيعت كرده بودند ، و مدّتى بر اين منوال بر حسين گذشت ، ديگر باره ارادهء خروج كرد ، او را بگرفتند و در محبس افكندند و تا سال دويست و شصت و هشت در زندان بود . معتمد او را رها كرد ، ديگر باره در كوفه خروج كرد ، در سنهء دويست و شصت و نه ، او را بگرفتند و به نزد موفّق بردند ، امر كرد او را در واسط حبس كردند و چندى در زندان بود تا وفات كرد .\r\n\r\nذكر علىّ اصغر بن الإمام زين العابدين عليه السّلام و پسرش حسن افطس و اولاد و اعقاب او\r\n: همانا على بن على بن الحسين عليه السّلام كوچك‌ترين فرزندان حضرت سجّاد عليه السّلام بوده و صاحب شرف و قدر بوده ، و گفته شده كه : از براى او آثارى از فضايل و مناقب بوده و حضرت امام زين العابدين عليه السّلام او را به نام برادرش على بن الحسين عليه السّلام نام نهاد ، و اولاد او بسيار شدند .\r\nصاحب عمدة الطّالب مىگويد : على اصغر مكنّى به ابو الحسن است و از پسرش حسن افطس اعقاب پيدا كرد . « 1 »\r\nابو نصر بخارى گفته است : افطس با محمّد بن عبد اللّه بن الحسن نفس زكيّه خروج كرد و رايتى بيضاء در دست داشت و آزموده بود و هيچ كس به شجاعت و صبر او با نفس زكيّه خروج ننمود ، و افطس را به سبب طول قامت « رمح آل ابو طالب » مىگفتند . « 2 »\r\nابو الحسن عمرى گفته كه : افطس صاحب رايت صفراء نفس زكيّه بود . و چون\r\n\r\n\r\n","description":"","footnote":"\r\n( 1 ) عمدة الطالب ، ص 339 .\r\n( 2 ) سر السلسلة العلوية ، ص 77 .\r\n","page_name":" 1243 ","page_number":613},
  {"content":"\r\n\r\nنفس زكيّه به قتل رسيد حسن افطس مخفى گرديد و چون حضرت امام جعفر صادق عليه السّلام به عراق آمد و ابو جعفر منصور را بديد با وى فرمود : اى امير المؤمنين ! مىخواهى كه به حضرت رسول صلّى اللّه عليه و آله و سلّم احسانى كرده باشى ؟\r\nگفت : بلى يا ابا عبد اللّه .\r\nفرمود : از پسر عمّش حسن بن على بن على يعنى افطس درگذر ، منصور از او در گذشت .\r\nو روايت شده از سالمه كنيز حضرت امام جعفر صادق عليه السّلام كه گفت : مريض شد حضرت امام جعفر صادق عليه السّلام ، پس ترسيد بر خود ، پس موسى عليه السّلام پسرش را بخواست و فرمود : اى موسى ! بده به افطس هفتاد اشرفى و فلان و فلان .\r\nسالمه گويد من نزديك شدم و گفتم : آيا عطا مىكنى به افطس و حال آن كه نشست در كمين تو و مىخواست تو را بكشد ؟\r\nفرمود : اى سالمه ! مىخواهى من از آن كسان باشم كه خداى تعالى فرموده :\r\n ( وَ يَقْطَعُونَ ما أَمَرَ اللَّهُ بِهِ أَنْ يُوصَلَ )  « 1 » يعنى : قطع مىكنند و مىبرند چيزى را كه حقّ تعالى فرمان كرده كه به هم پيوسته دارند . يعنى رحم .\r\nو حسن افطس را اولاد بسيار است و عقب او از پنج تن است : علىّ الحورى و عمر و حسين و حسن مكفوف و عبيد اللّه قتيل برامكه .\r\nامّا على الحورىّ بن افطس بن علىّ اصغر بن الإمام زين العابدين عليه السّلام ، مادرش امّ ولد اسمش عبّاده بوده . و على شاعرى فصيح و همان كس باشد كه دختر عمر عثمانيّه را كه از نخست در تحت نكاح مهدى عبّاسى بود به نكاح در آورد و موسى الهادى را اين امر گران افتاد و فرمان داد تا او را طلاق گويد .\r\nعلى امتناع نمود و گفت : مهدى رسول خدا صلّى اللّه عليه و آله و سلّم نبوده است تا زنان او بعد از وى بر ديگران حرام باشند و از من اشرف نبوده است .\r\nموسى هادى از اين سخن در خشم شد و فرمان داد چندان او را بزدند تا\r\n\r\n\r\n","description":"","footnote":"\r\n( 1 ) سورهء بقرهء ، آيهء 27 . المجدى ، ص 212 .\r\n","page_name":" 1244 ","page_number":614},
  {"content":"\r\n\r\nبىهوش گشت ! و اين على را هارون رشيد به قتل رسانيد .\r\n\r\nذكر سيّد رضىّ الدّين محمّد آوى « 1 » كه يكى از اعقاب علىّ الحورىّ است\r\n: همانا از اعقاب علىّ الحورىّ مىباشد سيّد جليل ، عابد نبيل ، رضى الدّين محمّد آوى النقيب ابن فخر الدّين محمّد بن رضىّ الدّين محمّد بن زيد بن الدّاعى بن زيد بن على بن الحسين بن الحسن بن ابى الحسن على بن ابى محمّد الحسن النّقيب الرّئيس ابن علىّ بن محمّد على الحورىّ بن حسن بن على اصغر بن الإمام زين العابدين عليه السّلام . و اين سيّد جليل صاحب مقامات عاليه و كرامات باهره است و عديل سيّد رضى الدّين بن طاووس و صديق او است و بسيار مىشود كه سيّد ابن طاووس تعبير مىكند از او در كتب خود به برادر صالح چنان كه در رسالهء مواسعه و مضايقه فرموده كه ، توجّه كردم من با برادر صالح خود محمّد بن محمّد بن محمّد قاضى آوى - ضاعف اللّه سعادته و شرّف خاتمته - از حلّه به سوى مشهد مولايمان حضرت امير المؤمنين عليه السّلام ، پس بيان فرموده كه در اين سفر مكاشفات جميله و بشارات جليله براى من روى داد .\r\nمؤلف گويد كه : از براى اين سيّد بزرگوار قصّه‌اى است متعلّق به دعاى عبرات « 2 » كه سيّد ابن طاووس در مهج الدّعوات « 3 » و علّامه در منهاج الصلاح به آن اشاره كرده‌اند و آن حكايت چنين است كه : فخر المحقّقين ، از والدش علّامه از جدّش شيخ سديد الدّين ، از سيّد مذكور روايت كرده كه آن جناب محبوس بود در نزد اميرى از امراء سلطان جرماغون مدّت طويلى در نهايت سختى و تنگى ، پس در خواب خود ديد خلف صالح منتظر را - صلوات اللّه عليه - پس گريست و گفت : اى مولاى من ! شفاعت كن در خلاص شدن من از اين گروه ظلمه .\r\n\r\n\r\n","description":"","footnote":"\r\n( 1 ) در بارهء او نك : الانوار الساطعة ، ص 172 .\r\n( 2 ) المواسعة و المضايقة ، ص 6 .\r\n( 3 ) دعاى عبرات در مهج الدعوات ، چاپ دار الكتب الاسلاميه ، ص 403 .\r\n","page_name":" 1245 ","page_number":615},
  {"content":"\r\n\r\nحضرت فرمود : بخوان دعاى عبرات را .\r\nسيّد گفت : كدام است دعاى عبرات ؟\r\nفرمود : آن دعا در مصباح تو است .\r\nسيّد گفت : اى مولاى من ! دعا در مصباح من نيست .\r\nفرمود : نظر كن در مصباح خواهى يافت دعا را در آن ، پس از خواب بيدار شده نماز صبح را ادا كرد و مصباح را بازنمود پس ورقه‌اى يافت در ميان اوراق كه اين دعا نوشته بود در آن پس چهل مرتبه آن دعا را خواند .\r\nآن امير را دو زن بود يكى از آن دو زن عاقله و مدبّره و آن امير بر آن اعتماد داشت ، پس امير نزد او آمد در نوبه‌اش ، پس گفت به امير ، گرفتى يكى از اولاد امير المؤمنين عليه السّلام را ؟\r\nامير گفت : چرا سؤال كردى از اين مطلب ؟\r\nگفت : در خواب ديدم شخصى را و گويا نور آفتاب مىدرخشيد از رخسار او ، پس حلق مرا ميان دو انگشت خود گرفت آن‌گاه فرمود كه مىبينم شوهرت را كه گرفت يكى از فرزندان مرا ، و طعام و شراب بر او تنگ گرفته .\r\nپس من به او گفتم : اى سيّد من ! تو كيستى ؟ فرمود : من علىّ بن ابى طالبم ، بگو با او اگر او را رها نكرد هرآينه خراب خواهم كرد خانهء او را . پس اين خواب منتشر شد و به سلطان رسيد ، پس گفت : مرا علمى به اين مطلب نيست و از بوّاب خود جستجو كرد و گفت : كى محبوس است در نزد شما ؟ گفتند : شيخ علوى كه امر كردى به گرفتن او . گفت : او را رها كنيد و اسبى به او بدهيد كه سوار شود و راه را به او دلالت كنيد كه برود به خانهء خود . ( انتهى ) . « 1 »\r\nو اين سيّد جليل همان است كه سند يك قسم استخاره به تسبيح به او منتهى مىشود . « 2 »\r\n\r\n\r\n","description":"","footnote":"\r\n( 1 ) بحار الأنوار ، ج 53 ، ص 221 ، از منهاج الصلاح .\r\n( 2 ) و نيز نك : فتح الأبواب بين ذوى الألباب و بين ربّ الارباب فى الاستخارات از ابن طاووس ، چاپ آل البيت : ، ص 272 .\r\n","page_name":" 1246 ","page_number":616},
  {"content":"\r\n\r\nو او روايت مىكند از حضرت صاحب الأمر - صلوات اللّه عليه - چنان كه شيخ شهيد در ذكرى نقل فرموده . و ظاهر آن است كه سيّد آن استخاره را تلقّى كرده از حضرت حجت - عجّل اللّه فرجه - مشافهة بدون واسطه و اين در غيبت كبرى منقبتى است عظيمه لا يحوم حولها فضيلة . و من كيفيّت آن استخاره را در كتاب باقيات صالحات كه در حاشيهء مفاتيح است نقل كردم ، بدانجا رجوع كنند .\r\nروايت مىكند اين بزرگوار از برادر روحانى خود سيّد ابن طاووس و از پدر بزرگوار خود از پدرش از پدرش از پدرش داعى بن زيد كه پدر چهارم او است از سيّد مرتضى و شيخ طوسى و سلّار و غيره . و وفاتش در چهارم صفر سنهء شش صد و پنجاه و چهار واقع شده .\r\nو آوىّ « 1 » نسبت به آوه بر وزن ساوه از توابع قم است و فضيلت بسيار براى او نقل شده كه جمله‌اى از آن را قاضى نور اللّه در مجالس المؤمنين ايراد فرموده . « 2 »\r\nو بدان كه از بنى اعمام سيّد رضىّ مذكور است سيّد جليل شهيد تاج الدّين ابو الفضل محمّد بن مجد الدّين حسين بن علىّ بن زيد بن داعى ، و شايسته است كه ما به نحو اختصار به شهادت او اشاره كنيم :\r\n\r\nشهادت ابو الفضل تاج الدّين محمّد الحسينى ( ره )\r\n: صاحب عمدة الطالب گفته كه : اين سيّد جليل در آغاز امر واعظ بود ، و روزگار خويش را به مواعظ و نصايح به پاى گذاشت . سلطان اولجايتو محمّد او را احضار كرده به حضرت خويش اختصاص داد ، و نقابت نقباى ممالك عراق و مملكت رى و بلاد خراسان و فارس و ساير ممالك خود را به تمامت به عهدهء كفايتش حوالت داد ، امّا رشيد الدّين طبيب كه در حضرت سلطان وزارت داشت با تاج الدّين به\r\n\r\n\r\n","description":"","footnote":"\r\n( 1 ) مرحوم مؤلّف آوىّ ضبط نموده ولى در بعض نسخ عمدة الطالب و در كتاب اللباب فى تهذيب الأنساب و بسيارى از كتب لغت و انساب آبىّ ضبط شده نسبت به آبه بر وزن ساوه ، مصحّح قبلى .\r\n( 2 ) مجالس المؤمنين ، ج 1 ، ص 88 - 89 .\r\n","page_name":" 1247 ","page_number":617},
  {"content":"\r\n\r\nعداوت و كين بود و سبب آن شد كه در مشهد ذى الكفل نبى عليه السّلام كه در قريه‌اى در ميان حلّه و كوفه بود مردم يهود به زيارت مىرفتند و به آن مكان شريف حمل نذور مىنمودند ، سيّد تاج الدّين بفرمود تا مردم يهود را از آن قريه ممنوع داشتند ، و در بامداد آن شب منبرى در آنجا نصب نموده نماز جمعه و جماعتى به پاى مىرفت .\r\nرشيد الدّين كه از علوّ مقام و منزلت سيّد والارتبت در حضرت سلطنت دلى پركين و خاطرى اندوهگين داشت از اين كردار بر حسد و عداوتش بر افزود پس اسباب قتل او را فراهم نمود به نحوى كه جاى ذكرش نيست .\r\nپس اين سيّد جليل را با دو پسرش شمس الدين حسين و شرف الدّين على در كنار دجله حاضر كردند بر طبق ميل رشيد خبيث اوّل دو پسرش را و پس از آن خود آن سيد جليل را به قتل رسانيدند .\r\nو اين قضيّه در ماه ذى القعده سنه هفت صد و يازده روى داد ، و بعد از قتل ايشان مردم عوام بغداد و جماعت حنابلهء شقاوت نهاد ، خباثت فطرى خويش را ظاهر كرده بدن آن سيّد جليل را پاره پاره كرده گوشتش را بخوردند ، و موهاى شريفش را كنده هر دسته از موى مباركش را به يك دينار بفروختند ، چون سلطان اين داستان بشنيد سخت خشمناك شده و از قتل او و پسرانش متأسف گرديد و بفرمود تا قاضى حنابله را به دار كشند ، جماعتى لب به شفاعت گشودند ، فرمان كرد تا واژگونه‌اش بر درازگوشى كور نشانده در بازارهاى بغداد گردش دهند و هم فرمان كرد كه بعد از آن از حنابله كسى قضاوت نكند . « 1 »\r\n\r\nذكر بعض اعقاب عمر بن حسن افطس بن على اصغر بن الإمام زين العابدين عليه السّلام\r\n: از جملهء ايشان است سيّد عبد اللّه شبّر . « 2 » بدان كه از اعقاب او است سيّد جليل\r\n\r\n\r\n","description":"","footnote":"\r\n( 1 ) عمدة الطالب ، ص 341 - 343 .\r\n( 2 ) براى اطلاع بيشتر نك : فوائد الرضوية ، ص 249 ؛ روضات الجنات ، ج 4 ، ص 264 ؛ معارف الرجال ، ج 3 ؛ ريحانة الادب ، ج 3 ، ص 175 ؛ هدية الاحباب ، ص 180 .\r\n","page_name":" 1248 ","page_number":618},
  {"content":"\r\n\r\nالشّأن سيّد عبد اللّه معروف به « شبّر » ابن سيّد جليل عالى همّت ، رفيع مرتبت سيّد محمّد رضا ، ابن محمّد ، بن الحسن ، بن احمد ، بن علىّ ، بن احمد ، بن ناصر الدين ، بن شمس الدّين محمّد ، بن نجم الدّين ، بن حسن شبّر ، بن محمّد ، بن حمزة ، بن احمد ، بن علىّ ، بن طلحة ، بن الحسن ، بن علىّ ، بن عمر ، بن الحسن افطس ، بن علىّ ، بن علىّ ، بن الحسين ، بن علىّ بن ابى طالب عليهم السّلام . فاضل محدّث جليل و فقيه خبير متتبّع نبيل عالم ربّانى مجلسى عصر خود . تلمّذ كرده بر جماعتى از فقهاى اعلام مانند شيخ جعفر كبير و صاحب رياض و آقا ميرزا محمّد مهدى شهرستانى و محقّق قمى و شيخ احسايى و غيرهم . و تصنيف كرده كتب نافعهء بسيار در تفسير و حديث و فقه و اصول و عبادات و غير ذلك ، و تعريب كرده جمله‌اى از كتابهاى فارسى علّامهء مجلسى را .\r\nو شيخ ما مرحوم ثقة الاسلام نورى در دار السّلام اسامى مصنّفات او را با عدد ابيات آن‌ها ذكر فرموده و نقل كرده از شيخ اجلّ محقّق مدقّق شيخ اسد اللّه صاحب مقابس الأنوار كه وقتى داخل شد بر سيّد مذكور و تعجّب كرد از كثرت مصنّفات او و قلّت مصنّفات خود با آن فهم و استقامت و اطّلاع و دقّت كه حقّ تعالى به او مرحمت فرموده بود و سرّ او را از سيّد پرسيد .\r\nسيّد گفت كه : كثرت تصانيف من از توجّه امام همام حضرت امام موسى عليه السّلام است زيرا كه من آن حضرت را در خواب ديدم كه قلمى به من داد و فرمود بنويس ، از آن وقت من موفّق شدم به تأليف . پس هر چه از قلمم بيرون آمده از بركات آن قلم شريف است . « 1 »\r\nوفات كرد در رجب سنهء هزار و دويست و چهل و دو به سنّ پنجاه و چهار سالگى . و قبر شريفش در جوار حضرت موسى بن جعفر عليه السّلام است با مرحوم والدش در رواق شريف در حجرهء قريب به باب القبله است در يمين كسى كه داخل حرم مطهّر شود .\r\n\r\n\r\n","description":"","footnote":"\r\n( 1 ) دار السلام ، ج 2 ، ص 250 .\r\n","page_name":" 1249 ","page_number":619},
  {"content":"\r\n\r\nو نيز از اعقاب عمر بن حسن افطس است امير عماد الدّين محمّد بن نقيب النّقباء امير حسين بن جلال الدّين مرتضى بن حسن بن حسين بن شرف الدّين مجد الدّين محمّد بن تاج الدّين حسن بن شرف الدّين حسين بن الامير الكبير عماد الشّرف بن عبّاد بن محمّد بن حسين بن محمّد بن الامير حسين القمى بن الامير علىّ بن عمر الاكبر بن حسن الأفطس بن علىّ الاصغر بن الامام زين العابدين عليه السّلام .\r\nو امير عماد الدّين مذكور اوّل كسى است كه وارد شد به اصفهان و مدفون است در كوه جورت اصفهان جنب قريهء خاتون‌آباد . و او را دو پسر معروف بوده : مير سيّد على كه مدفون است نزد او ، و ديگر مير اسماعيل كه او نيز در بقعهء جورت مدفون است ، و مشهور است به شاه مراد ، و محلّ نذور و صاحب كرامات جليله است و اولاد و احفاد او علماء و مدرّس و رئيس بوده‌اند . و شايسته است كه من در اينجا به جهت احياء ذكر آن‌ها اشاره به معروفين از آن‌ها نمايم بنابر آنچه از بعض مشجّرات التقاط كرده‌ايم .\r\n\r\nذكر اولاد و اعقاب مير اسماعيل بن مير عماد الدّين محمّد معروف به « خاتون‌آبادى »\r\n: مير اسماعيل بن مير عماد را دو پسر معروف بوده است مير محمّد باقر ، و مير محمد صالح . امّا مير محمّد باقر پس مردى عالم و ورع و زاهد و صاحب مقامات عليّه و كرامات جليّه بوده ، اخذ حديث كرده از تقىّ مجلسى ، و حافظ قرآن مجيد بوده ، و هفت مرتبه به حجّ مشرف شده كه بيشترش پياده بوده ، ولادتش در خاتون خاتون‌آباد « 1 » بوده و قبرش در جورت معروف و مزار است .\r\nو پسرش مير عبد الحسين فاضل كامل ، عالم ورع ، محدّث فقيه ، ثقة مجمع اخلاق فاضله ، كثير الجدّ در عبادت و زهد و تقوى است . و تلميذ محقّق سبزوارى و تقىّ مجلسى است . در شعبان سنهء هزار و سى و هفت در خاتون خاتون‌آباد متولّد شده و\r\n\r\n\r\n","description":"","footnote":"\r\n( 1 ) خاتون خاتون‌آباد از دهات قهات در مشرق اصفهان قرار گرفته و فاصلهء آن تا شهر قريب 4 فرسنگ مىباشد . سيرى در تخت فولاد اصفهان ، ص 112 .\r\n","page_name":" 1250 ","page_number":620},
  {"content":"\r\n\r\nدر اصفهان وفات كرده . و در تخت فولاد در مقبرهء بابا ركن الدّين مدفون گشته .\r\nو پسرش مير معصوم است كه در سنهء هزار و صد و پنجاه و شش وفات كرده و در تخت فولاد در نزديكى تكيهء محقّق خوانسارى در جلو قبر مرحوم خلد مقام آقا محمّد بيدآبادى مدفون گشته و معروف است به كرامات و محلّ نذور خلق است .\r\nگويند آقا محمّد وصيّت كرده بود كه نزد او دفنش كنند .\r\nو فرزند ديگر مير محمّد باقر ، مير محمّد اسماعيل است كه عالم عامل ، فاضل كامل ، زاهد تارك دنيا بوده و در علم فقه و حديث و تفسير و كلام و حكمت و غيرها ماهر بوده ، و در جامع جديد عبّاسى در اصفهان مدرّس بوده ، و قريب پنجاه سال تدريس مىكرده و اخذ علم از مولى محمّد تقى مجلسى و ميرزا رفيع الدّين نايينى و سيّد ميرزا جزايرى نموده و هشتاد و پنج سال عمر نموده و در روز دوشنبه شانزدهم ربيع الثانى سنهء يك هزار و سى و يك متولّد شد و در سنهء يك هزار و يك صد و شانزده وفات فرموده .\r\nو از رسالهء اجازات سيّد نور الدّين بن سيّد نعمت اللّه جزايرى - عليهما الرّحمة - نقل شده كه در حال اين سيّد جليل نگاشته كه در سنّ هفتاد سالگى عزلت از خلق اختيار كرده در مدرسهء تخت فولاد كه از بناى خود ايشان است سكنى نموده و قبر خود را در حجره‌اى از حجرات كنده و شب‌ها بعد از فريضهء مغرب و عشاء در ميان آن قبر رفته و تهجّد در قبر گذاشته و بعد از آن از قبر بيرون مىآمد و شرح بر اصول كافى و تفسير قرآن مىنوشته ، و روزها جمعى از طلّاب مستعد كه از جمله مرحوم والدم سيّد نعمت اللّه بوده در خدمت ايشان بودند . عاقبت در همان جا وفات فرمود و در همان قبر مدفون شد و بعد از فوت ايشان شاه سلطان حسين حجره را بزرگ كرده و قبّه براى او ساخت كه الآن در تخت فولاد موجود است .\r\nو مير محمّد اسماعيل مذكور را چند فرزند بوده از جمله مير محمّد باقر ملّا باشى كه فاضل كامل متبحّر در فنون علم صاحب مؤلّفات بوده از جمله ترجمهء مكارم الأخلاق . اخذ علم كرده بود از والد ماجدش و از محقّق خوانسارى ، و در مدرسهء\r\n\r\n","description":"","footnote":"","page_name":" 1251 ","page_number":621},
  {"content":"\r\n\r\nچهار باغ اصفهان تدريس مىفرمود ، و در سنهء هزار و يك صد و بيست و هفت او را به زهر شهيد كردند . در تاريخ او گفته شده : آمد جگر ( 223 ) از شهيد ثالث بيرون ( 1350 ) در تخت فولاد در جوار والدش در يكى از حجرات مدفون گشت .\r\nو در نزد او است قبر فرزند جليلش سيّد محمّد اسماعيل بن سيّد محمّد باقر ملّا باشى كه عالم عابد ورع ، تقىّ نقىّ ، محدث زاهد ماهر در فنون علم سيّما فقه و حديث و تفسير بوده ، اخذ علم كرده بود از والد ماجد خود و از فاضل خوانسارى و امامت مىكرده در جامع عبّاسى ، و تدريس مىنموده در مدرسهء جديده سلطانيّه و چون در زمان افاغنه بوده مجهول القدر مانده .\r\nو فرزند جليلش استاد الكلّ فى الكلّ ، ميرزا ابو القاسم مدرّس عالم فاضل ، كامل ، تقىّ نقىّ ، جامع اغلب علوم از فقه و حديث و تفسير و اخلاق و كلام ، استاد فضلاى عصر خود بوده مانند والد ماجدش سيّد محمّد اسماعيل در جامع عبّاسى امامت داشته و قريب سى سال در مدرسهء سلطانيه تدريس مىنموده و در علم حكمت و كلام بر عالم جليل مولى اسماعيل خاجويى تلمّذ كرده ، و در فقه و اصول و حديث بر علّامهء طباطبايى بحر العلوم تلمّذ نموده و جناب بحر العلوم از ايشان حكمت و كلام چهار سال اخذ كرده و در سنهء هزار و دويست و دو به سنّ پنجاه و هفت سالگى در اصفهان وفات كرده ، جنازه‌اش را به نجف اشرف حمل كردند و در نزديكى مضجع شريف او را در سردابى دفن نمودند .\r\nو فرزند جليلش مير محمد رضا عالم فاضل تقىّ نقىّ ماهر در فقه و حديث بوده ، محترز از لذّات و منعزل از خلق بوده بعد از پدرش مدّت سى سال در مدرسهء سلطانيّه تدريس و در جامع عبّاسى امامت داشته ، در ماه رجب سنهء هزار و دويست و سى و هشت در اصفهان وفات كرده ، جنازه‌اش را به نجف اشرف حمل نمودند .\r\nو فرزند جليلش مير محمّد صادق عالم فاضل كامل ورع تقىّ نقىّ ، جامع معقول و منقول ، و مدرّس در اغلب علوم بوده ، اكثر علماى بلاد از تلامذهء او بودند ،\r\n\r\n","description":"","footnote":"","page_name":" 1252 ","page_number":622},
  {"content":"\r\n\r\nامامت كرد در جامع عبّاسى مدّت سى و دو سال ، ازهد اهل زمان خود بوده ، چهل سال روزه گرفته و به اندك چيزى تعيّش كرده و در مدّت عمر خود در مجلس حكّام و سلاطين داخل نشده مگر يك شب به جهت محاجّه با ميرزا على محمّد باب .\r\nاخذ كرده بود علم فقه را از محقّق قمى و شيخ محمّد تقى صاحب حاشيه بر معالم ، و علم حكمت و كلام را از مولى على نورى و ملّا محراب و ملّا اسماعيل خاجويى . در سنهء هزار و دويست و هفت متولّد شده و در چهاردهم رجب سنهء هزار و دويست و هفتاد و دو بعد از تحويل به شش ساعت وفات فرمود . و عجب آن است كه والد ماجدش مير محمّد رضا و جدّ امجدش ميرزا ابو القاسم نيز هر كدام بعد از تحويل [ شمس 
  ] به شش ساعت وفات كردند رضوان اللّه عليهم اجمعين .\r\nو نافلهء ايشان عالم فاضل كامل حاجّ مير محمّد صادق بن حاجّ مير محمّد حسين بن مير محمّد صادق مذكور است كه مقامش در علم مقامى است رفيع . مانند آباى امجادش در اصفهان به تدريس و نشر علم اشتغال داشت تا سال گذشته كه سنهء يك هزار و سى صد و چهل و هشت باشد به رحمت ايزدى پيوست .\r\n\r\nذكر مير محمّد صالح فرزند ديگر مير اسماعيل مير عماد الدّين محمّد و ذكر اولاد و اعقاب او\r\n: همانا مير محمّد صالح از زوجهء خود سيّدة النّساء بنت سيّد حسين حسينى كه منتسب به گلستانه است دو فرزند بود : سيّد عبد الواسع و سيّد محمّد رفيع ، سيّد محمّد رفيع مشغول به عبادت بود ، هشتاد و هشت سال عبادت كرد و در اصفهان وفات نمود و در مقبرهء بابا ركن الدّين مدفون گشت ، و سيّد محمّد صالح والدش در اوايل شباب وفات كرد و در خاتون خاتون‌آباد با سيّد حسين پدر زوجهء خود در جنب بقعه‌اى كه منسوب است به اين محمّد حنفيّه مدفون گشت .\r\nو امّا مير عبد الواسع بن مير محمّد صالح . سبط او مير محمّد حسين در ترجمهء او گفته كه جدّم سيّد عبد الواسع عالم عامل ورع متعبّد ، ماهر در فنون علم و انحاء نحو\r\n\r\n","description":"","footnote":"","page_name":" 1253 ","page_number":623},
  {"content":"\r\n\r\nو ساير علوم و فنون عربيّت بود تعلّم كرده بود بر فاضل علّامه ابو القاسم جرفادقانى ، و اخذ حديث كرد از جماعتى از افاضل عصر خويش خصوص از جدّم علّامه ملّا محمّد تقى مجلسى رحمه اللّه ، ولادتش در خاتون خاتون‌آباد شد و لكن به اصفهان رحلت كرد و متوطّن در آنجا شد . نود و نه سال عمر كرد و در ماه رمضان سنه هزار و يك صد و نه وفات كرد و در مقبرهء بابا ركن الدّين مدفون گشت ، بعد از چندى از سنين نعشش را به نجف اشرف حمل كردند و نزديك قبر مطهّر به خاك سپردند و من او را درك كردم ، و نزد او مصحف شريف و مقدارى از نحو و صرف و منطق خواندم و او مرا در حجر خود تربيت كرد و حقوقش بر من بسيار است ، جزاه اللّه عنّى احسن الجزاء و حشره مع مواليه .\r\nو فرزند جليلش ، مير محمّد صالح بن مير عبد الواسع ، عالم جليل القدر ، داماد علّامهء مجلسى رحمه اللّه بوده . در اصفهان شيخ الاسلام بوده ، و او را مصنّفاتى است از جمله حدائق المقرّبين و ذريعه و شرح فقيه و استبصار ، روايت مىكند از علّامهء مجلسى رحمه اللّه . « 1 »\r\nو فرزند جليلش مير محمّد حسين خاتون‌آبادى سبط علّامهء مجلسى امام جمعهء اصفهان ، عالم عامل ، كامل ، فاضل ، ماهر در فقه و حديث و تفسير و خطّ بوده .\r\nاخذ كرده از پدرش و از مير محمّد اسماعيل و از فرزندش مير محمّد باقر مدرّس . و او را كتابى است در اعمال سنه و رسائلى در فقه . و آن بزرگوار در زمان افاغنه بوده لاجرم از ايشان گريخته و در جورت مختفى شد و در شب دوشنبه بيست و سيّم شوّال سنهء هزار و صد و پنجاه و يك وفات كرد .\r\nو از مير محمّد حسين دو فرزند معروف است : مير محمّد مهدى كه بعد از پدر ماجدش امام جمعهء اصفهان گرديد ، و او پدر مير سيّد مرتضى است ، و او پدر مير محمّد صالح كه مدرّس مدرسهء كاسه گران بوده ، و مير محمّد مهدى كه امام\r\n\r\n\r\n","description":"","footnote":"\r\n( 1 ) نك : الفيض القدسى ، ص 84 ؛ زندگينامه علامه مجلسى ، ج 2 ، ص 46 ؛ تلامذة العلامة المجلسى و المجازون منه ، ص 110 .\r\n","page_name":" 1254 ","page_number":624},
  {"content":"\r\n\r\nجمعهء طهران بوده . و اين هر دو برادر عقيم بودند ، و برادر سيّم ايشان مير محسن است كه والد مير سيّد مرتضى صدر العلماء طهران و ميرزا ابو القاسم امام جمعهء طهران است .\r\nو ميرزا ابو القاسم عالم عامل ، تقىّ نقى ، ماهر در فقه و حديث و غيره ، صاحب اخلاق حسنه و داراى جود و سخا بوده به حدى كه ديگران را بر خود ايثار مىكرده و جدّ و جهد داشت در قضاء حوائج مسلمين ، و آن جناب از شاگردان شيخ اكبر مرحوم شيخ جعفر و صاحب جواهر است . در سنهء هزار و دويست و هفتاد و يك وفات كرد و در طهران دفن شد . و قبر آن جناب در طهران مزارى است معروف به قبّهء عاليه و آن بزرگوار والد مرحوم آمير زين العابدين امام جمعه و جدّ امام جمعهء حاليّه است .\r\nو فرزند ديگر مير محمّد حسين خاتون‌آبادى ، مير عبد الباقى است كه بعد از فوت برادرش مير محمّد مهدى امام جمعهء اصفهان گرديد و آن جناب را در علم و عمل و زهد و تقوى مقامى است معلوم ، و او است يكى از اساتيد علّامهء طباطبايى بحر العلوم ، روايت مىكند از پدرش از جدّش از علّامهء مجلسى مرحوم ، وفات كرد در سنهء هزار و دويست و يازده .\r\nو فرزند جليلش ، حاج مير محمّد حسين سلطان العلماء و امام جمعهء اصفهان است كه وفات كرده در سنهء هزار و دويست و سى و سه .\r\nو فرزند جليلش ، حاجّ ميرزا حسن امام جمعه و سلطان العلماء را سه فرزند است ، يكى مير محمّد مهدى امام جمعهء اصفهان ، كه وفاتش سنهء هزار و دويست و پنجاه و چهار بوده ، و ديگر مير سيّد محمّد امام جمعه ، كه در سنهء هزار و دويست و نود و يك وفات كرده ، و ديگر محمّد حسين امام جمعه ، كه فاضل ماهر در غالب علوم بوده خصوص در كلام و تفسير ، وفات كرده در سنهء هزار و دويست و نود و هفت .\r\nو بعد از آن جناب ميرزا محمّد علىّ بن ميرزا جعفر بن مير سيّد محمّد بن مير\r\n\r\n","description":"","footnote":"","page_name":" 1255 ","page_number":625},
  {"content":"\r\n\r\nعبد الباقى بن مير محمّد حسين خاتون‌آبادى امام جمعهء اصفهان گرديد .\r\nو اين سيّد جليل عالم عامل فقيه محدّث تلميذ مير محمّد رضا و حاجّ ملّا حسين على تويسركانى است و صاحب تصنيفاتى است از جمله رسالهء منجّزات مريض و رسالهء تقليد ميّت و غير ذلك . وفات كرده سنهء هزار و سى صد قبرش جنب قبر مجلسيّين است . و مير سيّد محمّد بن حاج ميرزا حسن والد جناب حاجّ ميرزا هاشم امام جمعهء اصفهان است كه در سنهء هزار و سيصد و بيست و يك وفات كرد .\r\nرحمة اللّه و رضوانه عليهم اجمعين .\r\n\r\nذكر عبد اللّه بن حسن بن على اصغر بن الامام زين العابدين عليه السّلام\r\nو بعض اعقاب او كه از جمله ابيض است كه در رى مدفون است :\r\nصاحب عمدة الطالب گفته كه : عبد اللّه الشّهيد بن افطس در واقعهء فخّ حضور داشته و دو شمشير حمايل كرده و كوششى به سزا نموده ، و بعضى گفته‌اند كه :\r\nحسين صاحب فخّ او را وصىّ خود قرار داده و گفت كه : اگر من كشته گشتم اين امر بعد از من براى تو است . « 1 »\r\nفقير گويد : كه من در احوال بنى الحسن در مجلّد اوّل « 2 » در قصّهء فخّ نقل كردم كه در ابتداء خروج صاحب فخ كه علويّين اجتماع كردند ، چون وقت نماز صبح مؤذّن بالاى مناره رفت كه اذان گويد ، عبد اللّه افطس با شمشير كشيده بالاى مناره رفت و مؤذّن را گفت در اذان حىّ على خير العمل ، بگويد ، مؤذّن از ترس شمشير حىّ على خير العمل گفت ، عبد العزيز عمرى كه نايب الأيالهء مدينهء معظّمه بود از شنيدن حيّعله احساس شرّ كرد و دهشت زده فرياد برداشت كه استر مرا در خانه حاضر كنيد و مرا به دو حبّه آب طعام دهيد ، اين بگفت و فرار كرد و از ترس ، ضرطه مىداد ! تا خود را از ترس علويّين نجات داد .\r\n\r\n\r\n","description":"","footnote":"\r\n( 1 ) عمدة الطالب ، ص 348 .\r\n( 2 ) ص 616 .\r\n","page_name":" 1256 ","page_number":626},
  {"content":"\r\n\r\nو بالجمله ، عبد اللّه همان است كه هارون الرّشيد او را بگرفت و نزد جعفر بن يحيى حبس كرد ، عبد اللّه از زحمت زندان سينه‌اش تنگى گرفت ، رقعه‌اى به سوى رشيد نوشت و در آن نوشته دشنام‌هاى زشت براى او نوشت . رشيد به آن رقعه اعتنايى نكرد و فرمان داد تا بر وى وسعت و گشايش دهند . و گفته بود روزى به حضور جعفر كه خدايا ، كفايت كن امر او را بر دست دوستى از دوستان من و دوستان خودت .\r\nجعفر پس از شنيدن اين سخن امر كرد در شب نوروزى او را بكشتند و سرش را از تن برگرفتند ، پس آن سر را در جملهء هداياى نوروزى به نزد رشيد فرستاد .\r\nچون سرپوش از روى سر برگرفتند و نظر رشيد بر آن سر افتاد و آن شقاوت را از جعفر نگران شد ، اين امر بر وى عظيم و گران آمد ، جعفر گفت : هر چه بينديشيدم هيچ چيزى را براى هديهء پيشگاه تو در اين جشن نوروز و روز دل‌فروز بهتر از اين نيافتم كه سر دشمن تو و دشمن پدران تو را به حضور تو بفرستم ، و اين بود تا وقتى كه هارون الرّشيد ارادهء كشتن جعفر كرد .\r\nجعفر با مسرور كبير گفت كه امير المؤمنين به كدام جرم خون مرا روا شمرده ؟\r\nگفت : به كشتن پسر عمّش عبد اللّه بن حسن بن على عليه السّلام بدون اذن او .\r\nعمرى نسّابه گفته كه : قبر عبد اللّه در بغداد در سوق الطّعام است و مشهدى دارد ، و اعقاب او در مدائن جماعت بسيارند و او را عقب از دو فرزند است ، عبّاس و محمّد امير جليل شهيد كه معتصم خليفه ، او را به زهر كشته . امّا عبّاس بن عبد اللّه شهيد عقبش قليل است « 1 » و در تاريخ قم است كه : پسرش عبد اللّه بن عبّاس با علىّ بن محمّد علوى صاحب زنج در بصره بود . چون علىّ بن محمّد را بكشتند عبد اللّه و برادرش حسن بن عبّاس گريختند و به قم آمدند و در قم متوطّن شدند و از عبد اللّه بن عبّاس در قم ابو الفضل العبّاس ابو على احمد متولّد شد و ابو عبد اللّه الأبيض به\r\n\r\n\r\n","description":"","footnote":"\r\n( 1 ) عمدة الطالب ، ص 348 - 349 .\r\n","page_name":" 1257 ","page_number":627},
  {"content":"\r\n\r\nرى رفت و اعقاب او در رىاند . ( انتهى ) . « 1 »\r\nابو نصر بخارى گفته كه ، حسين بن عبد اللّه بن عبّاس ابيض در سنهء سيصد و نوزده در رى وفات كرد و قبرش ظاهر است و در قرب مزار حضرت عبد العظيم عليه السّلام ، و زيارت كرده مىشود . و عقبش منقرض شد و نسل محمّد بن عبد اللّه به جاى ماند . « 2 »\r\nمؤلّف گويد كه : از نسل محمّد بن عبد اللّه است ابو محمّد يحيى بن محمّد بن احمد بن محمّد بن عبد اللّه بن الحسن بن علىّ بن علىّ بن الحسين بن علىّ بن ابى طالب عليهم السّلام كه از عباد اللّه الصّالحين و از فقها و علما و متكلّمين است . ساكن نيشابور بوده و كتبى تصنيف كرده در امامت و فرائض و غيره ، و شيخ نجاشى و علّامه و ديگران در كتب خود او را ذكر كرده‌اند .\r\n\r\n\r\n","description":"","footnote":"\r\n( 1 ) تاريخ قم ، ص 229 .\r\n( 2 ) سر السلسلة العلوية ، ص 80 .\r\n","page_name":" 1258 ","page_number":628},
  {"content":"\r\n\r\n\r\nباب هفتم در تاريخ حضرت ابو جعفر محمّد بن على بن الحسين ، باقر علوم الاوّلين و الآخرين عليه السّلام است\r\nو در آن چند فصل است :\r\n\r\n","description":"","footnote":"","page_name":" 1259 ","page_number":629},
  {"content":"\r\n . \r\n","description":"","footnote":"","page_name":" 1260 ","page_number":630},
  {"content":"\r\n\r\n\r\nفصل اوّل : در بيان ولادت و اسم و كنيت و لقب آن جناب است\r\n\r\n[ روز تولد 
  ]\r\nبدان كه ولادت با سعادت آن حضرت روز دوشنبه سيّم صفر ، « 1 » يا در غرّهء « 2 » رجب ، « 3 » سال پنجاه و هفت « 4 » در مدينهء منوّره واقع شد . و آن حضرت در واقعهء كربلا حضور داشت ، و در آن وقت چهار سال از سنّ مباركش گذشته بود .\r\n\r\n[ مادر آن حضرت 
  ]\r\nوالدهء ماجده‌اش حضرت فاطمه دختر امام حسن مجتبى عليه السّلام بود كه او را امّ عبد اللّه مىگفتند ، و آن حضرت ابن الخيرتين و علوىّ بين علويّين بود . « 5 »\r\nاز دعوات راوندى نقل است كه روايت شده از حضرت امام محمّد باقر عليه السّلام كه فرمود :\r\n« روزى مادرم در زير ديوارى نشسته بود كه ناگاه صدايى از ديوار بلند شد و از جا كنده شد خواست كه بر زمين افتد مادرم به دست خود اشاره كرد به ديوار و فرمود :\r\nنبايد فرود آيى ، قسم به حقّ مصطفى صلّى اللّه عليه و آله و سلّم كه حقّ تعالى رخصت نمىدهد تو را در افتادن .\r\nپس آن ديوار معلّق در ميان زمين و هوا باقى ماند تا آن كه مادرم از آنجا\r\n\r\n\r\n","description":"","footnote":"\r\n( 1 ) نك : كشف الغمه ، ج 2 ، ص 136 ؛ الدروس ، ص 153 ؛ بحار الأنوار ، ج 46 ، ص 219 - 217 به نقل از آن دو كتاب .\r\n( 2 ) غرّه : چند معنى دارد اينجا منظور نخستين روز هر ماه است .\r\n( 3 ) نك : مسار الشيعة ، ص 33 .\r\n( 4 ) نك : الكافى ، ج 1 ، ص 429 ؛ روضة الواعظين ، ص 248 ؛ مسار الشيعة ، ص 33 ؛ التهذيب ، ج 6 ، ص 77 .\r\n( 5 ) مناقب ابن شهر آشوب ، ج 4 ، ص 208 ؛ الكافى ، ج 1 ، ص 390 .\r\n","page_name":" 1261 ","page_number":631},
  {"content":"\r\n\r\nبگذشت ، پس پدرم امام زين العابدين عليه السّلام صد اشرفى براى او تصدّق داد . » « 1 »\r\nو نيز راوى از حضرت صادق عليه السّلام روايت كرده كه روزى آن جناب ياد كرد جدّه‌اش مادر حضرت امام محمّد باقر عليه السّلام را و فرمود : كانت صديقة لم يدرك فى آل الحسن عليه السّلام مثلها . « 2 » جدّه‌ام صدّيقه بود و در آل حضرت حسن عليه السّلام زنى به درجه و مرتبهء او نرسيد .\r\nو به اسانيد معتبره از حضرت صادق عليه السّلام منقول است كه چون يكى از مادران ائمّه عليهم السّلام به يكى از ايشان حامله مىشود ، در تمام آن روز او را سستى و فتورى حاصل مىشود مانند غش ، پس مردى را در خواب مىبيند كه او را بشارت مىدهد به فرزند داناى بردبارى ، چون از خواب بيدار مىشود از جانب راست خود از كنار خانه صدايى مىشنود و گويندهء آن را نمىبيند كه مىگويد : حامله شدى به بهترين اهل زمين و بازگشت تو به سوى خير و سعادت است و بشارت باد تو را به فرزند بردبار دانا . پس ديگر در خود ثقل و گرانى نمىيابد تا آن كه نه ماه از حمل او مىگذرد ، پس صداى بسيار از ملائكه از خانهء خود مىشنود ، چون شب ولادت مىشود نورى در خانهء خود مشاهده مىكند كه ديگرى آن نور را نمىبيند مگر پدر آن امام ، پس امام مربّع نشسته از مادر پديد مىگردد ، سرش به زير نمىآيد چون به زمين مىرسد روى به جانب قبله مىگرداند و سه مرتبه عطسه مىكند و بعد از عطسه حمد حقّ تعالى مىگويد ، و ختنه كرده و ناف بريده متولّد مىشود ، و آلوده به خون و كثافت نمىباشد ، و دندان‌هاى پيشش همه روييده مىباشد ، و در تمام روز و شب از رو و دست‌هاى او نور زردى مانند طلا ساطع مىشود . « 3 »\r\n\r\n\r\n","description":"","footnote":"\r\n( 1 ) الكافى ، ج 1 ، ص 469 ؛ بحار الأنوار ، ج 4 ، ص 366 ؛ العوالم ، ص 16 .\r\n( 2 ) الكافى ، ج 1 ، ص 469 ؛ الدعوات راوندى ، ص 68 ؛ بحار الأنوار ، ج 46 ، ص 215 ؛ به نقل از الدعوات ؛ إثبات الهداة ، ج 5 ، ص 270 ؛ الوافى ، ج 3 ، ص 768 ؛ عيون المعجزات ، ص 75 ؛ الهداية الكبرى ، ص 241 ؛ العوالم ، ص 16 .\r\n( 3 ) الكافى ، ج 1 ، ص 318 .\r\n","page_name":" 1262 ","page_number":632},
  {"content":"\r\n\r\n\r\n[ اسم و كنيه و لقب 
  ]\r\nاسم شريف آن حضرت « محمّد » ، « 1 » و كنيت آن جناب « ابو جعفر » « 2 » و القاب شريفه‌اش « باقر » و « شاكر » و « هادى » است « 3 » و مشهورترين لقب‌هاى آن حضرت باقر است ، و اين لقبى است كه حضرت رسالت صلّى اللّه عليه و آله و سلّم آن جناب را به آن ملقّب فرموده ، چنانچه به روايت سفينه از جابر بن عبد اللّه منقول است كه حضرت رسول صلّى اللّه عليه و آله و سلّم به من فرمود :\r\nاى جابر ! اميد است كه تو در دنيا بمانى تا ملاقات كنى فرزندى از من كه از اولاد حسين خواهد بود كه او را محمّد نامند يبقر علم الدّين بقرا ، يعنى : او مىشكافد علم دين را شكافتنى ، پس هرگاه او را ملاقات كردى سلام مرا به او برسان . « 4 »\r\nشيخ صدوق ( ره ) روايت كرده از عمرو بن شمر ، كه گفت : سؤال كردم از جابر بن يزيد جعفى كه براى چه امام محمّد باقر عليه السّلام را باقر ناميدند ؟\r\nگفت : به علّت آن كه بقر العلم بقرا ؛ أى شقّه شقّا و اظهره اظهارا ، شكافت علم را شكافتنى و آشكار و ظاهر ساخت آن را ظاهركردنى ، بتحقيق حديث كرد مرا جابر بن عبد اللّه انصارى كه شنيد از رسول خدا صلّى اللّه عليه و آله و سلّم كه فرمود : اى جابر ! تو زنده مىمانى تا ملاقات مىنمايى پسرم محمّد بن علىّ بن الحسين بن علىّ بن ابى طالب عليهم السّلام را كه معروف است در تورات به باقر ، پس هرگاه ملاقات كردى او را از جانب من او را سلام برسان .\r\nپس جابر بن عبد اللّه ( ره ) آن حضرت را در يكى از كوچه‌هاى مدينه بديد و گفت ، اى پسر تو كيستى ؟\r\nفرمود : محمّد بن علىّ بن الحسين بن علىّ بن ابى طالب هستم .\r\nجابر گفت : اى پسرك با من روى كن . آن حضرت به دو روى كرده .\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 4 ، ص 210 ؛ التتمة ، ص 93 .\r\n( 2 ) نك : تاريخ الأئمة ، ص 30 ؛ التتمة ، ص 93 .\r\n( 3 ) التتمة ، ص 93 ؛ الفصول المهمه ، ص 211 ؛ نور الابصار ، ص 157 ؛ و كشف الغمه .\r\n( 4 ) الارشاد مفيد ، ج 2 ، ص 159 ؛ بحار الأنوار ، ج 46 ، ص 222 به نقل از الارشاد ؛ مناقب آل ابى طالب ، ج 4 ، 197 ؛ اخبار الدول ، ج 1 ، ص 331 ؛ إثبات الهداة ، ج 2 ، ص 151 ؛ العوالم ، ص 20 .\r\n","page_name":" 1263 ","page_number":633},
  {"content":"\r\n\r\nگفت : روى واپس كن ، چنان كرد .\r\nعرض كرد : سوگند به پروردگار كعبه كه اين شمايل و خصال رسول خدا صلّى اللّه عليه و آله و سلّم است ، اى فرزند ، رسول خدايت سلام رسانيد ، فرمود : مادام كه آسمان و زمين بر جاى باشد سلام بر رسول خداى باد ، و بر تو باد اى جابر كه تبليغ سلام آن حضرت نمودى ، آن‌گاه جابر به آن حضرت عرض كرد :\r\nيا باقر ! انت الباقر حقّا ، انت الّذى تبقر العلم بقرا . « 1 »\r\nو علما گفته‌اند كه : آن حضرت را « باقر » گفتند لتبقّره فى العلم و هو تفجّره و توسعه [ فيه 
  ] « 2 » چه آن حضرت شكافندهء علوم اوّلين و آخرين و دلش بحر پهناور و چشمهء جوشندهء علم و دانش بود .\r\nدر تذكرهء سبط ابن الجوزى مسطور است كه آن حضرت را باقر ناميدند از كثرت سجود آن حضرت ، بقر السّجود جبهته ؛ اى فتحها و شقّها ، يعنى گشاده كرد سجود جبين او را و قيل بغزارة علمه « 3 » يعنى بعضى گفته‌اند كه آن حضرت را به سبب غزارت و كثرت علمش باقر لقب كردند .\r\nو ابن حجر هيتمى با كثرت نصب و عنادش در صواعق محرقه گفته :\r\nابو جعفر محمّد الباقر عليه السّلام سمّى بذلك من بقر الارض ، اى شقّها و اثار مخبئاتها و مكامنها ، « 4 » فلذلك هو اظهر من مخبئات كنوز المعارف و حقائق الاحكام و اللّطائف ما لا يخفى الّا على منطمس البصيرة ، او فاسد الطّويّة و السّريرة ، و من ثمّ قيل [ فيه : 
  ] هو باقر العلم و جامعه ، و شاهر علمه و رافعه . الخ . « 5 »\r\n\r\n\r\n","description":"","footnote":"\r\n( 1 ) علل الشرائع ، ص 233 ؛ بحار الأنوار ، ج 46 ، ص 221 - 222 به نقل از علل ؛ العوالم ، ص 56 - 57 و 20 .\r\n( 2 ) بحار الأنوار ، ج 46 ، ص 222 ؛ كشف الغمة ، ج 2 ، ص 117 ؛ العوالم ، ص 22 ؛ عيون الاخبار و فنون الآثار ، ص 213 ؛ عمدة الطالب ، ص 183 ؛ الصحاح ، مادهء « بقر » ج 2 ، ص 594 .\r\n( 3 ) تذكرة الخواص ، ص 336 .\r\n( 4 ) مكانها . خ . ل\r\n( 5 ) الصواعق المحرقة ، ص 210 ؛ العوالم ، ص 182 ؛ ملحقات الاحقاق ، ج 12 ، ص 161 از صواعق .\r\n","page_name":" 1264 ","page_number":634},
  {"content":"\r\n\r\nو نقش نگين آن حضرت « العزّة للّه » يا « العزّة للّه جميعا » بوده . « 1 »\r\nو به روايت ديگر انگشتر جدّ خود حضرت امام حسين عليه السّلام را در دست مىكرد و نقش آن « انّ اللّه بالغ امره » بوده . « 2 »\r\nو غير اين نيز روايت شده . « 3 » و منافاتى بين اين روايات نيست چه ممكن است آن حضرت را انگشترهاى متعدّد بوده كه بر هر كدام نقش معيّنى باشد .\r\n\r\n\r\n","description":"","footnote":"\r\n( 1 ) التهذيب ، ج 1 ، ص 32 ؛ الاستبصار ، ج 1 ، ص 48 ؛ قرب الاسناد ، ص 72 ؛ المصباح كفعمى ، ص 522 ؛ وسائل الشيعة ، ج 1 ، ص 234 .\r\n( 2 ) عيون اخبار الرضا عليه السّلام ، ج 2 ، ص 56 ؛ مكارم الاخلاق ، ص 91 .\r\n( 3 ) « رب لا تذرنى فردا » نور الابصار ، ص 143 ؛ الفصول المهمة ، ص 197 و گفته شده :\r\n « ظنى باللّه حسن * و بالنبى المؤتمن\r\nو بالوصى ذي المنن * و بالحسين ، و بالحسن » \r\nاخبار الدول ، ج 1 ، ص 331 ؛ كشف الغمة ، ج 2 ، ص 322 ؛ بحار الأنوار ، ج 46 ، ص 221 ؛ وسائل الشيعة ، ج 3 ، ص 411 .\r\n","page_name":" 1265 ","page_number":635},
  {"content":"\r\n\r\n\r\nفصل دويم : در مكارم اخلاق حضرت امام محمّد باقر عليه السّلام و مختصرى از فضايل و مناقب آن جناب است\r\n\r\n[ علم آن حضرت 
  ]\r\nبر هيچ متأمّل منصفى پوشيده و مخفى نيست كه آنچه از اخبار و آثار در علوم دين و تفسير قرآن و فنون آداب و احكام از آن حضرت روايت شده ، زياده از آن است كه در حوصلهء عقل بگنجد ، و بقاياى صحابه و وجوه و اعيان تابعين و رؤساء و فقهاى مسلمين پيوسته از علم آن جناب اقتباس مىنمودند و به كثرت علم و فضل آن حضرت مثل مىزدند :\r\n يا باقر العلم لاهل التّقى * و خير من لبّى على الاجبل « 1 » \r\nشيخ مفيد مسندا از عبد اللّه بن عطاء مكّى روايت كرده كه مىگفت : هرگز نديدم علما را نزد احدى احقر و اصغر چنان كه مىديدم آن‌ها را در نزد حضرت امام محمّد باقر عليه السّلام ، و هرآينه ديدم حكم بن عتيبه را - با آن كثرت علم و جلالت شأن كه در نزد مردم داشت - گاهى كه در نزد آن جناب بود چنان مىنمود كه طفل دبستانى است در نزد معلّم خود نشسته . « 2 »\r\n\r\n\r\n","description":"","footnote":"\r\n( 1 ) از قرطىّ است : نك : سير أعلام النبلاء ، ج 4 ، ص 403 ؛ المستجاد ص 179 ؛ ملحقات الاحقاق ، ج 2 ، 164 ؛ مرآة الجنان ، ج 1 ، ص 247 ؛ العوالم ، ص 183 . و نيز در اخبار الدول ، ج 1 ، ص 333 گويد قائل شعر قرطبى است و در آن به جاى الاجبل : الجبل . و باقر شريف قرشى در حياة الامام محمّد باقر عليه السّلام ، ج 1 ، ص 22 از امام رضى دانسته است . جوهرة الكلام فى مدح السادة الاعلام ، ص 123 .\r\n( 2 ) حلية الاولياء ج 3 ، ص 186 ؛ مناقب آل ابى طالب ، ج 4 ، ص 180 و 204 ؛ بحار الأنوار ، ج 46 ، ص 286 .\r\n","page_name":" 1266 ","page_number":636},
  {"content":"\r\n\r\nو جابر بن يزيد جعفى هرگاه از آن حضرت روايتى مىكرد مىگفت : حديث كرد مرا وصىّ اوصياء و وارث علوم انبياء محمّد بن علىّ بن الحسين ، صلوات اللّه عليهم اجمعين . « 1 »\r\nشيخ كشى از محمّد بن مسلم روايت كرده كه گفت : در هر امر مشكلى كه رو مىكرد از حضرت امام محمّد باقر عليه السّلام سؤال مىكردم تا آن كه سى هزار حديث از آن حضرت سؤال كردم ، و از حضرت صادق عليه السّلام شانزده هزار حديث . « 2 »\r\nاز حبّابه والبيّه روايت شده كه گفت : ديدم مردى را در مكّه در وقت عصر در ملتزم ، يا ما بين باب كعبه و حجر كه مردمان به حضرتش اجتماع كردند و از معضلات مسائل سؤال كردند و باب مشكلات را استفتاح نمودند ، و آن حضرت با آن زمان اندك از جاى برنخاست تا در هزار مسأله ايشان را فتوى داد ، آن‌گاه برخاست و روى به رحل خود نهاد و منادى با صوت بلند ندا بر كشيد :\r\nالا انّ هذا النّور الابلج المسرّح ، و النّسيم الارج و الحقّ المرج .\r\nيعنى : بدانيد اين است نور روشن و درخشان كه بندگان را به طريق دلالت فرمايد ، و اين است نسيم خوش‌بوى و زان كه جان جهانيان را به نسايم معرفت و دانش معطّر گرداند ، و اين است آن حقّى كه قدرش در ميان مردمان ضايع مانده است يا از خوف دشمنان مضطرب است .\r\nو جماعتى را نگران شدم كه مىگفتند : كيست اين شخص ؟ در جواب ايشان گفتند : محمّد بن علىّ باقر و شكافندهء غوامض علوم ، و ناطق از فهم ، محمّد بن علىّ بن الحسين بن علىّ بن ابى طالب عليهم السّلام . « 3 »\r\nابن شهر آشوب گفته : كه گفته‌اند : از هيچ كس از فرزندان حسن و حسين عليهم السّلام\r\n\r\n\r\n","description":"","footnote":"\r\n( 1 ) المستجاد من كتاب الارشاد ، ص 183 ؛ اعلام الورى ، ص 263 ؛ الارشاد مفيد ، ص 263 ، بحار الأنوار ، ج 46 ، ص 286 .\r\n( 2 ) اختيار معرفة الرجال ، ج 1 ، ص 386 ؛ بحار الأنوار ، ج 46 ، ص 292 به نقل از آن .\r\n( 3 ) مناقب ابن شهر آشوب ، ج 4 ، ص 182 ؛ بحار الأنوار ، ج 46 ، ص 259 به نقل از آن .\r\n","page_name":" 1267 ","page_number":637},
  {"content":"\r\n\r\nظاهر نگرديد آنچه ظاهر شد از آن حضرت از تفسير و كلام و فتاوى و احكام حلال و حرام ، و حديث جابر رضى اللّه عنه دربارهء آن حضرت مشهور است و معروف ، و فقهاى مدينه و عراق به تمامت مذكور داشته‌اند و خبر داده است مرا جدّم شهر آشوب و منتهى بن كيابكى الحسينى به طرق كثيره از سعيد بن مسيّب و سليمان بن اعمش و ابان بن تغلب و محمّد بن مسلم و زرارة بن اعين و ابو خالد كابلى كه جابر بن عبد اللّه انصارى در مسجد رسول خدا صلّى اللّه عليه و آله و سلّم مىنشست و همىگفت :\r\nيا باقر ! يا باقر العلم .\r\nمردم مدينه مىگفتند : جابر پريشان سخن مىگويد ، جابر ( ره ) مىفرمود :\r\nسوگند به خداى كه من بيهوده و پريشان سخن نگويم ، لكن شنيدم از رسول خدا صلّى اللّه عليه و آله و سلّم كه فرمود : اى جابر ! همانا درك خواهى نمود مردى از اهل بيت مرا كه نام او نام من و شمائل او شمائل من باشد بشكافد علم را شكافتنى ، پس اين فرمايش پيغمبر صلّى اللّه عليه و آله و سلّم واداشت مرا به آنچه مىگويم .\r\nو نيز گفته كه : ابو السّعادات در كتاب فضايل الصّحابه گويد كه : جابر انصارى ( ره ) سلام رسول خدا صلّى اللّه عليه و آله و سلّم را به جناب محمّد باقر عليه السّلام تبليغ نمود ، آن حضرت فرمود : وصيّت خويش بگزار چه تو به سوى پروردگار خويش مىشوى ، جابر بگريست و عرض كرد : يا سيّدى ، تو اين از كجا دانستى چه اين عهدى است كه از رسول خدا صلّى اللّه عليه و آله و سلّم با من معهود است فرمود :\r\nو اللّه يا جابر ، لقد اعطانى اللّه علم ما كان و ما هو كائن الى يوم القيامة .\r\nسوگند با خداى اى جابر همانا عطا فرموده است مرا خداى تعالى علم آنچه بوده و علم آنچه خواهد بود تا روز قيامت ، پس جابر وصيّت خويش گزارد و وفات او در رسيد . « 1 »\r\nو روايت شده از حضرت رسول صلّى اللّه عليه و آله و سلّم كه فرمود : هرگاه حسين عليه السّلام از دنيا بيرون رود قائم به امر بعد از او على پسرش است و او است حجت و امام ، و برون آورد\r\n\r\n\r\n","description":"","footnote":"\r\n( 1 ) مناقب ، ج 4 ، ص 195 - 197 ؛ بحار الأنوار ، ج 46 ، ص 294 .\r\n","page_name":" 1268 ","page_number":638},
  {"content":"\r\n\r\nحقّ تعالى از صلب على فرزندى كه هم نام من و شبيه‌ترين مردم باشد به من ، علم او علم من و حكم او حكم من است ، و او است امام و حجّت بعد از پدرش .\r\n\r\n[ خشوع آن حضرت 
  ]\r\nصاحب كشف الغمّه روايت كرده از يكى از غلامان حضرت امام محمّد باقر عليه السّلام كه گفت : وقتى در خدمت آن حضرت به مكّه رفتيم ، پس چون آن حضرت داخل مسجد شد و نگاهش به خانهء كعبه افتاد گريست به حدّى كه صداى مباركش در ميان مسجد بلند شد ، من گفتم : پدر و مادرم فداى تو شود و چون مردم شما را بدين حال نظاره مىكنند خوب است كه فى الجمله صداى مبارك را از گريه كوتاه فرماييد .\r\nفرمود : واى بر تو ، به چه سبب گريه نكنم همانا اميد مىرود كه حق تعالى به سبب گريستن من نظر رحمتى بر من فرمايد و به آن سبب من فردا در نزد او رستگار بوده باشم ، پس آن حضرت دور خانه طواف فرمود پس از آن در نزد مقام به نماز ايستاد و به ركوع و سجود رفت ، و چون سر از سجده برداشت موضع سجدهء آن حضرت از آب ديدگانش تر شده بود . « 1 »\r\nو از حالات آن جناب آن بود كه هرگاه خنده مىكرد مىگفت : اللّهمّ لا تمقتنى ، يعنى : خدايا مرا دشمن مدار .\r\nو روايت شده كه آن حضرت در دل شب در تضرّع خويش به درگاه پروردگار مىگفت :\r\nامرتنى فلم ائتمر ، و نهيتنى فلم انزجر ، فها انا ذا عبدك بين يديك و لا اعتذر . « 2 »\r\nو روايت شده كه آن حضرت در هر جمعه يك دينار تصدّق مىكرد و مىفرمود :\r\nصدقه در روز جمعه مضاعف مىشود . « 3 »\r\nو شيخ كلينى روايت كرده از حضرت صادق عليه السّلام كه مىفرمود : هرگاه پدرم را\r\n\r\n\r\n","description":"","footnote":"\r\n( 1 ) كشف الغمه ، ج 2 ، ص 360 ؛ بحار الأنوار ، ج 46 ، ص 290 به نقل از آن .\r\n( 2 ) بحار الأنوار ، ج 46 ، ص 290 .\r\n( 3 ) روضة الواعظين ، ج 2 ، ص 333 .\r\n","page_name":" 1269 ","page_number":639},
  {"content":"\r\n\r\nامرى محزون مىكرد زن‌ها و اطفال خود را جمع مىكرد و دعا مىكرد و ايشان آمين مىگفتند . « 1 »\r\nو نيز از آن حضرت روايت كرده كه : پدرم كثير الذّكر بود و به حدّى ذكر مىكرد كه گاهى كه با او راه مىرفتيم مىديدم كه ذكر خدا مىكند ، و با او طعام مىخورديم و او ذكر خدا مىكرد ، و با مردم حديث مىكرد و ذكر مىكرد ، و پيوسته مىديدم زبان مباركش را كه به كام شريفش چسبيده و مىگفت : لا إله الّا اللّه ، و ما را نزد خود جمع مىكرد و مىفرمود كه ذكر كنيم تا طلوع آفتاب ، و پيوسته امر مىفرمود به قرائت قرآن از اهل بيت آنان را كه قرائت مىتوانستند كرد و آن‌هايى كه قرائت نمىتوانستند كرد امر مىكرد به ذكر كردن . « 2 »\r\nو روايت شده كه آن حضرت در ميان خاصّه و عامّه ظاهر الجود ، و به كرم و فضل و احسان معروف بود با آن كه عيال بسيار داشت و از اهل بيت خود مال و دولتش كمتر بود . « 3 »\r\nو سلمى مولاة آن حضرت گفته كه : اخوان آن حضرت در خدمتش حضور مىيافتند و از حضرتش بيرون نمىشدند تا ايشان را بر خوان نوال و بساط نعمت و احسان مىنشاند و از اطعمهء طيّبه و ثياب حسنه و دراهم كثيره بهره‌ور مىگردانيد . « 4 »\r\nو حكايت شده كه : روزى كميت در خدمت حضرت امام محمّد باقر عليه السّلام رفته ، ديد كه آن حضرت به اين بيت مترنّم است :\r\n ذهب الّذين يعاش فى اكنافهم * لم يبق الّا شامت او حاسد \r\nپس كميت در بديهه اين بيت ادا نمود :\r\n\r\n\r\n","description":"","footnote":"\r\n( 1 ) الكافى ، ج 2 ، ص 352 ؛ بحار الأنوار ، ج 46 ، ص 297 .\r\n( 2 ) الكافى ، ج 2 ، ص 392 ؛ بحار الأنوار ، ج 46 ، ص 297 به نقل از آن .\r\n( 3 ) الارشاد مفيد ، ج 2 ، ص 166 .\r\n( 4 ) كشف الغمّه ، ج 2 ، ص 332 .\r\n","page_name":" 1270 ","page_number":640},
  {"content":"\r\n\r\n و بقى على ظهر البسيطة واحد * فهو المراد و انت ذاك الواحد \r\nو روايت شده كه جايزهء آن حضرت از پانصد درهم بود تا شش صد هزار درهم .\r\nو ملول نمىشد از صلهء اخوان و احسان كسانى كه به اميد و رجاء قصد آن حضرت كرده‌اند . « 1 »\r\nو نقل شده كه : هرگز از سراى آن حضرت در جواب سائل شنيده نمىشد كه بگويند : يا سائل ، يعنى از روى خفّت و حقارت نام سائل نمىبردند و آن حضرت فرموده بود : سمّوهم باحسن اسمائهم . يعنى سائلين را به بهترين اسامى ايشان نام‌بردار كنيد . « 2 »\r\nو در جنّات الخلود در ذكر اخلاق حميدهء آن حضرت گفته كه : اكثر اوقات از خوف الهى گريستى و صدا به گريه بلند كردى و متواضع‌ترين خلايق بودى ، و مزارع و املاك و مواشى و مراعى و غلامان بسيار داشتى ، و خود بر سر املاك خود رفته كار كردى ، و روزهاى گرم غلامانش زير بغلش را گرفته بردندى و آنچه به هم رسانيدى صرف راه خدا نمودى ، و سخىترين مردم بودى ، و هر كس نزد وى آمدى علمش در نزد علم وى چون قطره بودى در پيش دريا . و چون جدّ خود امير المؤمنين عليه السّلام چشمه‌هاى حكمت از اطرافش جوشيدى و در نزد جلالت وى هر جليلى صغير بودى . « 3 »\r\nابن حجر سنّى متعصّب در صواعق گفته : هو باقر العلم و جامعه ، و شاهر علمه و رافعه ، صفا قلبه ، و زكى علمه و عمله ، و طهرت نفسه ، و شرفت خلقه ، و عمرت اوقاته بطاعة اللّه . و له من الرّسوخ فى مقامات العارفين ما تكلّ عنه السنة الواصفين . و له كلمات كثيرة فى السّلوك و المعارف لا تحتملها هذه العجالة . « 4 »\r\n\r\n\r\n","description":"","footnote":"\r\n( 1 ) الارشاد ، ص 266 .\r\n( 2 ) بحار الأنوار ، ج 46 ، ص 291 .\r\n( 3 ) جنات الخلود ، جدول 12 در معرفت احوال امام پنجم ، فصل اخلاق او .\r\n( 4 ) الصواعق المحرقة ، ص 201 ؛ ملحقات الاحقاق ، ج 12 ، ص 161 به نقل از الصواعق ؛ العوالم ، ص 182 به نقل از الصواعق .\r\n","page_name":" 1271 ","page_number":641},
  {"content":"\r\n\r\nمؤلّف گويد كه : شايسته ديدم در اين مقام به ذكر چند خبر در مناقب و مفاخر حضرت امام محمّد باقر عليه السّلام كتاب خود را زينت دهم .\r\n\r\nاوّل : در زحمت كشيدن آن حضرت است در تحصيل معاش :\r\nشيخ مفيد و ديگران از حضرت ابو عبد اللّه الصّادق عليه السّلام روايت كرده‌اند كه :\r\nمحمّد بن منكدر مىگفت كه : گمان نمىكردم كه مثل علىّ بن الحسين عليه السّلام بزرگوارى خلفى چون خود به يادگار گذارد ، تا گاهى كه محمّد بن على را ملاقات كردم كه همىخواستيم او را موعظتى نمايم او مرا موعظت فرمود .\r\nاصحابش گفتند : به چه چيز تو را موعظت كرد ؟\r\nگفت : در ساعتى بس گرم به يكى از نواحى مدينه بيرون شدم ، و محمّد بن على را كه فربه و تناور بود ملاقات كردم و آن حضرت بر دوش دو غلام سياه خود تكيه كرده مىآمد ، با خويشتن گفتم شيخى از شيوخ قريش در اين ساعت و چنين حالت در طلب دنيا بيرون شده است گواه باش كه من او را موعظت خواهم كرد ، پس به آن حضرت سلام كردم ، نفس زنان و عرق‌ريزان سلام مرا پاسخ راند .\r\nگفتم : اصلحك اللّه ! خوب است شيخى از اشياخ قريش با چنين حالت در طلب دنيا باشد ، اگر مرگ بيايد و تو بر اين حال باشى كار چگونه كنى ؟ ! آن حضرت دست از دوش غلامان برداشت و تكيه كرد و فرمود : به خدا سوگند اگر بيايد مرگ و من در اين حال باشم ، آمده است مرگ در حالتى كه من در طاعتى از طاعات خدا بوده‌ام كه بازداشته‌ام خود را از حاجت به تو و مردم ، و من وقتى از آمدن مرگ ترسانم كه فرا رسد مرا در حالتى كه در معصيتى از معاصى الهى بوده باشم .\r\nمحمّد بن منكدر مىگويد : گفتم : يرحمك اللّه من خواستم تو را موعظه نمايم تو مرا موعظت فرمودى . « 1 »\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 161 ؛ الكافى ، ج 5 ، ص 73 ؛ التهذيب ، ج 6 ، ص 325 ؛ مناقب ابن شهر آشوب ، ج 3 ، ص 201 ؛ بحار الأنوار ، ج 46 ، ص 287 ؛ كشف الغمة ، ج 2 ، ص 125 .\r\n","page_name":" 1272 ","page_number":642},
  {"content":"\r\n\r\nمؤلّف گويد : آنچه بر من ظاهر شده آن است كه محمّد بن منكدر يكى از متصوّفان عامّه باشد مانند طاووس و ابن ادهم و امثال ايشان كه اوقات خود را مصروف عبادات ظاهر كرده و دست از كسب برداشته و خود را كلّ بر مردم كرده .\r\nصاحب مستطرف نقل كرده كه محمّد بن منكدر شب‌ها را بر خود و مادر و خواهر خود قسمت كرده بود كه هر كدام يك ثلث از شب را عبادت مىكردند ، چون خواهرش وفات كرد شب را با مادرش تقسيم كرده بود ، چون مادرش وفات كرد ، محمّد تمام شب‌ها را به عبادت قائم بود . « 1 »\r\nفقير گويد : محمّد بن منكدر ظاهرا اين كار را از آل داود اخذ كرده بود چه آن كه روايت شده كه حضرت داود عليه السّلام تمام ساعات شب و روز را بر اهل خود قسمت كرده بود ، پس نمىگذشت ساعتى مگر آن كه يكى از اولاد او در نماز بود قال اللّه تعالى :  اعْمَلُوا آلَ داوُدَ شُكْراً .  « 2 »\r\nو بالجمله ، فرمايش حضرت امام محمّد باقر عليه السّلام كه « اگر بيايد مرگ و من در اين حال باشم آمده است در حالتى كه من در طاعتى از طاعت خدا بوده‌ام » الخ ، تعريض بر اوست .\r\nو مؤيّد اين مطلب است آنچه صاحب كشف الغمّه روايت كرده از شقيق بلخى كه گفت : در سنهء صد و چهل و نه براى حجّ حركت كردم ، چون به قادسيّه رسيدم نظرى كردم به مردم و زينت و كثرت ايشان ، نظرم افتاد به جوان خوش صورت گندم‌گون و ضعيف البدن كه در بالاى جامهء خود جامهء پشمينه‌اى پوشيده و شمله‌اى بر خود پيچيده و نعلين بر پاى داشت و از مردم كناره كرده و تنها نشسته بود ، با خود گفتم كه اين جوان از صوفيّه است و مىخواهد در راه كلّ بر مردم باشد ، مىروم نزد او و او را توبيخ مىكنم . « 3 » ( و بقيّهء خبر ان شاء اللّه در باب تاريخ حضرت موسى بن جعفر عليه السّلام بيايد ) .\r\n\r\n\r\n","description":"","footnote":"\r\n( 1 ) المستطرف ، ج 1 ، ص 20 .\r\n( 2 ) سورهء سباء ، آيهء 13 .\r\n( 3 ) كشف الغمه ، ج 3 ، ص 3 .\r\n","page_name":" 1273 ","page_number":643},
  {"content":"\r\n\r\nو غرض از اين خبر همين بود كه معلوم شود متصوّفهء آن زمان كلّ بر مردم بودند ، لاجرم روايات بسيار از صادقين عليهما السّلام وارد شده كه امر به كسب فرمودند و نهى از آن كه آدمى كلّ بر مردم شود ، و آن كسى كه مشغول عبادت شود و ديگرى قوت او را دهد ، آن كه قوت او را دهد عبادتش از عبادت او محكم‌تر است ، بلكه حضرت صادق عليه السّلام از حضرت رسول صلّى اللّه عليه و آله و سلّم نقل فرموده كه آن حضرت فرمود : ملعون من القى كلّه على النّاس . « 1 »\r\n\r\nدوّم : [ حمد خداوند توسط آن حضرت 
  ]\r\nاز حضرت امام جعفر صادق عليه السّلام مروى است كه فرمود : استرى از پدرم مفقود شد ، فرمود : اگر خداى تعالى اين استر را بازگرداند او را به سپاسى ستايش فرستم كه خشنود گردد ، چيزى بر نگذشت كه آن استر را با زين و لجام بياوردند ، چون سوار گرديد و راست بنشست و جامه‌هاى مبارك را به خود فراهم كرد سر به آسمان بر كشيد و عرض كرد : الحمد للّه ، سپاس مخصوص خداوند است . و از اين افزون چيزى نفرمود ، آن‌گاه فرمود : هيچ چيز از مراسم حمد و مراتب محمدت فروگذار نكردم و به جاى نگذاشتم و تمام محامد را مخصوص خداوند عزّ و جلّ نمودم ، همانا هيچ حمد و سپاسى نيست جز اين كه داخل اين حمدى است كه به جاى آوردم . « 2 »\r\nو چنين است كه آن حضرت فرمود ، چه الف و لام در الحمد للّه از براى استغراق است ، يعنى : تمام جنس خود را فرا مىگيرد و متفرّد مىگرداند خداى تعالى را به حمد و سپاس و بس .\r\n\r\nسيّم : [ حلم آن حضرت 
  ]\r\nاز كتاب بيان و تبيين جا حظ نقل شده كه گفته :\r\nقد جمع محمّد بن عليّ بن الحسين عليه السّلام صلاح حال الدّنيا بحذافيرها فى كلمتين ،\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 290 .\r\n( 2 ) بحار الأنوار ، ج 46 ، ص 290 .\r\n","page_name":" 1274 ","page_number":644},
  {"content":"\r\n\r\nفقال عليه السّلام : صلاح جميع المعايش و التّعاشر ملء مكيال : ثلثان فطنة ، و ثلث تغافل . « 1 »\r\nو گفته كه وقتى مردى نصرانى از روى جسارت در حضرتش عرض كرد : انت بقر ؟\r\nفرمود : نه چنين است بلكه من باقر مىباشم .\r\nعرض كرد : تو پسر طبّاخه مىباشى .\r\nفرمود : ذاك حرفتها آن حرفهء او بود .\r\nعرض كرد : تو پسر كنيز سياه بديّهء بد زبان هستى .\r\nفرمود : ان كنت صدقت غفر اللّه لها ، و ان كنت كذبت غفر اللّه لك ، اگر آنچه گفتى به حقيقت و راستى آراستى خداى از وى درگذرد و او را بيامرزد و اگر در آنچه گويى دروغ مىگويى خداى از معصيت تو درگذرد و آمرزيده‌ات دارد . « 2 »\r\nو بالجمله ، راوى مىگويد : چون مرد نصرانى اين حلم و بردبارى و بزرگى و بزرگوارى را كه از طاقت بشر بيرون است نگران شد مسلمانى گرفت .\r\nمؤلّف گويد كه : اقتدا كرد به آن حضرت در اين خلق شريف جناب سلطان العلماء و المحقّقين ، افضل الحكماء و المتكلّمين ، ذو الفيض القدّوسى ، جناب خواجه نصير الدّين طوسى قدّس سرّه .\r\nنقل شده كه روزى كاغذى به دستش رسيد از شخصى كه در آن كلمات زشت و بدگويى به ايشان داشت از جمله اين كلمهء قبيحه در آن بود كه يا كلب بن كلب ! محقّق مذكور چون اين كاغذ را مطالعه فرمود جواب آن را به متانت و عبارات خوش مرقوم داشت بدون يك كلمهء زشتى ، از جمله مرقوم فرمود كه : قول تو خطاب به من است سگ ، اين صحيح نيست زيرا كه سگ به چهار دست و پا راه مىرود و ناخنهايش طويل و دراز است و لكن من منتصب القامه‌ام و بشره‌ام ظاهر و نمايان است نه آن كه مانند كلب پشم داشته باشم و ناخنهايم پهن است و ناطق و ضاحكم پس اين فصول و خواصّى كه در من است به خلاف فصول و خواصّ كلب\r\n\r\n\r\n","description":"","footnote":"\r\n( 1 ) كشف الغمة ، ج 2 ، ص 363 ؛ از البيان و التبيين ، ج 1 ، ص 61 ، و بحار الأنوار ، ج 46 ، ص 289 از البيان .\r\n( 2 ) مناقب ابن شهر آشوب ، ج 4 ، ص 207 ؛ بحار الأنوار ، ج 46 ، ص 289 .\r\n","page_name":" 1275 ","page_number":645},
  {"content":"\r\n\r\nاست . و به همين نحو جواب كاغذ او را نگذشت و او را در غيابت جبّ مهانت گذاشت . « 1 »\r\n\r\nچهارم : [ شركت در تشييع جنازه 
  ]\r\nاز زراره روايت شده كه گفت : حضرت امام محمّد باقر عليه السّلام در جنازهء مردى از قريش حاضر شد و من در خدمتش بودم ، و در آن جماعت عطا - كه مفتى مكّه بود - حضور داشت ، در اين حال ناله و فرياد از زنى بلند گشت .\r\nعطا با او گفت : يا خاموش باش يا ما باز مىشويم و آن زن خاموش نشد ، پس عطا بازگشت .\r\nمن به حضرت ابى جعفر عليه السّلام عرض كردم : عطا بازگشت .\r\nفرمود : از چه روى ؟\r\nعرض كردم : اين زن صارخه كه فرياد بركشيد عطا با او گفت يا ناله و زارى و فرياد و بىقرارى مكن ، يا ما بازمىگرديم و آن زن از آن ناله و صراخ بر كنار نشد لاجرم عطا بازگرديد .\r\nفرمود : با ما باش همراه جنازه برويم پس اگر ما وقتى چيزى از باطل را با حقّ نگران شويم و حقّ را به سبب آن باطل فروگذار بنماييم حقّ مسلم را ادا نكرده باشيم . ( يعنى تشييع جنازهء اين مرد مسلم كه حقّ او است به سبب صراخ صارخه فرو گذاشت نمىشود ) .\r\nزراره مىگويد : چون از اداء نماز بر ميّت فراغت يافتند ولىّ او به ابى جعفر عليه السّلام عرض كرد : مأجورا ، مراجعت فرماى خدايت رحمت كناد ، چه تو قادر نيستى كه پياده راه بسيارى ، آن حضرت قبول اين مسئول نفرمود .\r\nعرض كردم : اين مرد اجازت داد مراجعت فرمايى و مرا نيز حاجتى است كه همىخواهم از تو پرسش كنم .\r\nفرمود : برو به نيّت خود همانا ما به اذن اين شخص نيامده‌ايم و به اجازت او نيز\r\n\r\n\r\n","description":"","footnote":"\r\n( 1 ) فوائد الرضويه ، ص 609 - 610 ؛ مستدرك ، ج 3 ، ص 465 چاپ قديم .\r\n","page_name":" 1276 ","page_number":646},
  {"content":"\r\n\r\nمراجعت نمىكنيم ، بلكه اين كار براى فضل و اجرى است كه آن را مىطلبيم ، چه به آن مقدار كه شخص تشييع جنازه مىنمايد مأجور مىشود . « 1 »\r\nمؤلّف گويد كه : از اين حديث شريف معلوم مىشود كثرت فضيلت تشييع جنازه ، و روايت شده : اوّل تحفهء كه به مؤمن داده شود آن است كه آمرزيده شود او و آن كسى كه تشييع جنازهء او نموده . « 2 »\r\nو از حضرت امير المؤمنين عليه السّلام منقول است كه هر كه مشايعت جنازه كند ، نوشته شود براى او چهار قيراط اجر ، يك قيراط براى مشايعت ، يك قيراط به جهت نماز بر آن ، و يك قيراط براى انتظار دفن شدن آن ، و يك قيراط براى تعزيه .\r\nو در روايت ديگر است كه : قيراط مثل كوه احد است . « 3 »\r\nو بيايد در فصل مكارم اخلاق حضرت امام رضا عليه السّلام خبرى در فضيلت تشييع جنازهء دوستان ائمّه عليهم السّلام .\r\nقال العلامة الطّباطبائى بحر العلوم فى الدّرّة :\r\n قد أكّد التّشييع للجنائز * و الأفضل المشى لغير العاجز\r\nو ليتجنّب سبقها المشيع * فانّها متبوعة لا تبع\r\nو الفضل فى ذلك للتأخير * ثمّ اسطحاب جنبى السّرير\r\nو ليحمل السّرير من أطرافه * أربعة تقوم فى اكنافه\r\nلا يأب من ذلك اهل الشّرف * فليس أمر اللّه بالمستنكف\r\nو سنّ للحامل ان يربّعا * يستوعب الجهات منه الأربعا\r\nو أفضل التّربيع أن يفتتحا * من اليمين دائرا دور الرّحى\r\nو ليس للتّشييع حدّ يعتمد * و فى الحديث سير ميلين ورد\r\nو سنّ أن لا يرجع المشيّع * يصبر حتّى الدّفن ثمّ يرجع \r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 300 .\r\n( 2 ) بحار الأنوار ، ج 81 ، ص 259 .\r\n( 3 ) الدعوات راوندى ، ص 262 ؛ بحار الأنوار ، ج 81 ، ص 268 .\r\n","page_name":" 1277 ","page_number":647},
  {"content":"\r\n\r\n و تركه القعود حتّى يلحدا * إن هيّئ القبر و الّا قعدا\r\nو الحمل فى النعش مغشىّ بكساء * يندب إمّا مطلقا أو للنّساء\r\nو لينه عن طرح الثّياب الفاخرة * فانّه أوّل عدل الآخرة « 1 » \r\n\r\nپنجم : [ تسليم أمر خداوند 
  ]\r\n: شيخ كلينى روايت كرده كه : جماعتى خدمت حضرت ابى جعفر باقر عليه السّلام مشرف شدند و اين هنگامى بود كه طفلى از آن حضرت مريض بود ، پس آن جماعت از چهرهء مبارك آن حضرت آثار همّ و غمّ مشاهده كردند چندان كه آسودن نداشت ، آن جماعت از مشاهدهء آن حالت همى با هم گفتند سوگند با خداى اگر اين كودك را آسيبى در رسد بيمناك هستيم كه از آن حضرت حالتى مشاهده نماييم كه خوش نداشته باشيم .\r\nراوى مىگويد كه : چيزى بر نيامد كه آن كودك بمرد ، صداى ناله بلند شد و آن حضرت گشاده روى در غير آن حالتى كه از نخست ديديم بيرون شد ، آن جماعت عرض كردند : فداى تو شويم همانا از آن حالت كه در تو مشاهده كرديم بيمناك بوديم كه اگر واقعه‌اى روى دهد در تو آن بينيم كه به اندوه اندر شويم . فرمود بدرستى كه ما دوست مىداريم ، كه عافيت نصيب ما شود در آن چيزى كه ما دوست مىداريم امّا چون فرمان خداى در رسد تسليم شويم در آنچه او دوست مىدارد . « 2 »\r\n\r\nششم : [ كمك به به كارگران خود 
  ]\r\nاز حضرت صادق عليه السّلام مروى است كه فرمود : در كتاب رسول خدا صلّى اللّه عليه و آله و سلّم است كه هر وقت مماليك خود را در كارى مأمور ساختيد كه بر ايشان دشوار گردد ، شما نيز در آن كار با ايشان كار كنيد . امام جعفر صادق عليه السّلام مىفرمايد : پدرم چون مملوكان خود را به كارى فرمان مىداد خويشتن مىآمد و نظاره مىنمود اگر آن كار\r\n\r\n\r\n","description":"","footnote":"\r\n( 1 ) الدرة النجفية ، ص 65 .\r\n( 2 ) الكافى ، ج 3 ، ص 226 .\r\n","page_name":" 1278 ","page_number":648},
  {"content":"\r\n\r\nدشوار و سنگين بود مىفرمود : بسم اللّه و خود با ايشان به آن كار اشتغال مىورزيد و اگر آن مهم سبك و هموار بود از ايشان بر كنار مىشد . « 1 »\r\n\r\nهفتم : در عطاى آن حضرت است\r\n: شيخ مفيد از حسن بن كثير روايت كرده كه گفت : شكايت كردم به حضرت امام محمّد باقر عليه السّلام از حاجت خويشتن و جفاى اخوان .\r\nفقال : بئس الاخ اخ يرعاك غنيّا و يقطعك فقيرا .\r\nيعنى : نكوهيده برادرى است آن برادر كه در زمان توانگرى و غناى تو با تو به دوستى و معاشرت باشد و در حالت فقر و فاقه قطع رشتهء مودّت و آشنايى كند .\r\nآن‌گاه غلام خويش را فرمان كرد تا كيسه‌اى كه هفت صد درهم داشت بياورد .\r\nفقال عليه السّلام : استنفق هذه ، فاذا نفدت فأعلمنى . « 2 »\r\nو به روايتى استعن بهذه على القوت ، فاذا فرغت فاعلمنى ، يعنى اين جمله را در مخارج خويش به كار بر ، و چون به مصرف رسانيدى مرا آگاه كن .\r\n\r\nهشتم : در حلم و حسن خلق آن حضرت است\r\n: شيخ طوسى از محمّد بن سليمان از پدر خود روايت كرده كه گفت : مردى از اهل شام به خدمت حضرت امام محمّد باقر عليه السّلام رفت و آمدى داشتى و مركزش در مدينه بود ، امّا در مجلس محترم امام عليه السّلام فراوان مىآمد و عرض مىكرد : همانا محبّت و دوستى من با تو مرا به اين حضرت نمىآورد و نمىگويم كه در روى زمين كسى هست كه از شما اهل بيت نزد من مبغوض‌تر و دشمن‌تر باشد ، و مىدانم كه طاعت يزدان و طاعت رسول خدا صلّى اللّه عليه و آله و سلّم و طاعت امير المؤمنين عليه السّلام عداوت ورزيدن با شما است ، لكن تو را مردى فصيح اللّسان و داراى فنون و فضايل و آداب\r\n\r\n\r\n","description":"","footnote":"\r\n( 1 ) بحار الأنوار ، ج 74 ، ص 142 .\r\n( 2 ) الارشاد ، ج 2 ، ص 166 ؛ بحار الأنوار ، ج 46 ، ص 287 ؛ مناقب آل ابى طالب ، ج 4 ، ص 207 .\r\n","page_name":" 1279 ","page_number":649},
  {"content":"\r\n\r\nو نيكو كلام مىنگرم از اين روى به مجلس تو مىآيم ، امّا حضرت ابو جعفر عليه السّلام به او به خوبى و خير سخن مىفرموده و يقول : لن تخفى على اللّه خافية . هيچ چيز در نزد يزدان پنهان نيست .\r\nبالجمله ، روزى چند بر نگذشت كه مرد شامى رنجور گرديد و درد و رنجش شدّت يافت و چون ثقيل و سنگين گرديد ولىّ خويش را به خواست و گفت : چون من بمردم و جامه بر من كشيدى به خدمت محمّد بن على عليهما السّلام بشتاب و از حضرتش مسألت كن كه بر من نماز بگزارد و هم در خدمتش معروض دار كه من خود با تو اين سخن گذاشته‌ام .\r\nبالجمله ، چون شب به نيمه رسيد كه گمان كردند كه وى از جهان برفته است پس او را در هم پوشانيدند و در بامداد ولىّ او به مسجد در آمد و درنگ فرمود تا آن حضرت از نماز خود فراغت يافت و تورّك و كان عقّب فى مجلسه ، يعنى متورّكا جلوس فرموده ظاهر پاى راست را در باطن پاى چپ قرار داده بود و در مجلس خود به تعقيب نماز مىپرداخت . عرض كرد : يا ابا جعفر ، همانا فلان مرد شامى هلاك شد و از تو خواستار گرديد كه بر وى نماز گزارى ، فرمود :\r\nكلّا ، انّ بلاد الشّام بلاد برد و الحجاز بلاد حرّ و لهبها شديد ، فانطلق فلا تعجل على صاحبك حتّى آتيكم .\r\nيعنى : چنين نيست كه پنداريد و دانسته‌ايد كه او هلاك شده ، چه بلاد شام سخت سرد است و بلاد حجاز گرم سير و صورت گرمايش سخت است بازشو و در كار صاحب خود تعجيل مكن تا نزد شما شوم .\r\nپس آن حضرت برخاست و وضو بساخت و ديگر باره دو ركعت نماز بگزاشت و دست مبارك را چندان كه خداى خواست در برابر چهرهء مبارك خود به جهت دعا برافراشت ، پس به سجده در افتاد تا آفتاب چهره گشود ، پس برخاست و روانه شد به منزل مرد شامى و چون داخل آنجا شد آن مرد را بخواند ، شامى عرض كرد :\r\nلبّيك يا بن رسول اللّه ، آن حضرت او را بنشاند و تكيه داد او را و شربت سويقى طلب\r\n\r\n","description":"","footnote":"","page_name":" 1280 ","page_number":650},
  {"content":"\r\n\r\nكرده بد و بياشامانيد و اهلش را فرمود : شكم او را و سينهء او را از طعام سرد آكنده و خنك گردانند و آن حضرت بازگشت و چيزى بر نگذشت كه شامى صحّت و شفا يافت و به حضرت ابى جعفر عليه السّلام بشتافت و عرض كرد : با من خلوت فرماى ، آن حضرت چنان كرد ، شامى عرض نمود : شهادت مىدهم كه تو حجّت خدايى بر خلق خدا و تويى آن باب كه بايد از آن در آمد ، و هر كس بيرون از اين حضرت به راهى ديگر پويد و با كس ديگر گويد خائب و خاسر است ، و به ضلالتى دور دچار است .\r\nامام عليه السّلام فرمود : و ما بدا لك ؟ تو را چه پيش آمد و نمودار گرديد ؟\r\nگفت : هيچ شكّ و شبهت ندارم كه روح مرا قبض كردند و مرگ را به چشم خويش معاينه كردم و به ناگاه صداى منادى برخاست چنان كه به گوش خويش بشنودم كه ندا همىكرد كه روح وى را بر تنش بازگردانيد كه محمّد بن على عليهما السّلام از ما مسألت نموده است .\r\nحضرت ابو جعفر عليه السّلام به او فرمود : اما علمت انّ اللّه يحبّ العبد ، و يبغض عمله ، يبغض العبد و يحبّ عمله ؟ مگر ندانسته‌اى كه خداى تعالى دوست مىدارد بنده‌اى را و عملش را مبغوض مىدارد ، و مبغوض مىدارد بنده‌اى را و دوست مىدارد كردارش را ؟ يعنى : گاهى چنين مىشود ، چنان كه تو در حضرت خداوند مبغوض بودى امّا محبّت و دوستى تو با من در پيشگاه يزدان مطلوب بود .\r\nبالجمله ، راوى گويد : آن مرد شامى از آن پس از جملهء اصحاب ابى جعفر عليه السّلام گرديد . « 1 »\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 233 ، به نقل از امالى طوسى .\r\n","page_name":" 1281 ","page_number":651},
  {"content":"\r\n\r\n\r\nفصل سيّم : در معجزات حضرت امام باقر عليه السّلام است\r\n( و اكتفا مىشود به آن به چند معجزه )\r\n\r\nاوّل : در ذكر معجزهء آن حضرت به نقل از ابى بصير\r\n: قطب راوندى روايت كرده از ابو بصير كه گفت : با حضرت امام محمّد باقر عليه السّلام داخل مسجد شديم و مردم داخل مسجد مىشدند و بيرون مىآمدند ، حضرت به من فرمود : بپرس از مردم كه آيا مىبينند مرا .\r\nپس هر كه را كه ديدم پرسيدم كه ابو جعفر عليه السّلام را ديدى ؟ مىگفت نه ، در حالى كه حضرت آنجا ايستاده بود تا آن كه ابو هارون مكفوف « 1 » ( يعنى نابينا ) داخل شد ، حضرت فرمود : از اين بپرس ، از او پرسيدم كه آيا ابو جعفر را ديدى ؟\r\nگفت : آيا آن حضرت نيست كه ايستاده است ؟\r\nگفتم : از كجا دانستى ؟\r\nگفت : چگونه ندانم و حال آن كه آن حضرت نورى است درخشنده .\r\nو نيز ابو بصير گفته كه : از حضرت باقر عليه السّلام شنيدم كه به مردى از اهل افريقيّه فرمود ، حالت راشد چگونه است ؟\r\nعرض كرد : وقتى كه من بيرون آمدم از وطن زنده و تندرست بود و سلام فرستاد\r\n\r\n\r\n","description":"","footnote":"\r\n( 1 ) ترجمه موسى بن ابى عمير يا موسى بن عمير : ابو هارون المكفوف در معجم رجال الحديث ، ج 19 ، 20 و ج 22 ، ص 72 آمده است .\r\n","page_name":" 1282 ","page_number":652},
  {"content":"\r\n\r\nبر شما .\r\nحضرت فرمود : خداوند او را رحمت كند .\r\nعرض كرد : راشد مرد ؟\r\nفرمود : آرى .\r\nگفت : چه زمان ؟\r\nفرمود : دو روز بعد از بيرون آمدن تو .\r\nعرض كرد به خدا سوگند مرض و علّتى نداشت .\r\nحضرت فرمود : مگر هر كه مىميرد به سبب مرض و علّت مىميرد ؟\r\nراوى گويد : گفتم : راشد كيست ؟\r\nفرمود : مردى از مواليان و محبّان ما بود ، پس فرمود : هرگاه چنان دانستيد كه از براى ما نيست چشم‌هايى كه ناظر بر شما باشد و گوش‌هايى كه شنوندهء آوازهاى شما باشد ، پس بد چيزى دانسته‌ايد ، به خدا سوگند كه بر ما پوشيده نيست چيزى از اعمال شما ، پس ما را جميعا حاضر دانيد و خويشتن را عادت به خير دهيد و از اهل خير باشيد كه به آن معروف باشيد بدرستى كه من به اين مطلب امر مىكنم اولاد و شيعهء خود را . « 1 »\r\n\r\nدوم : در حاضر شدن مرده به معجزهء آن حضرت\r\n: قطب راوندى از ابو عيينه « 2 » روايت كرده كه گفت : در خدمت حضرت امام محمّد باقر عليه السّلام بودم كه مردى داخل شد و گفت : من از اهل شامم ، دوست مىدارم شما را و بيزارى مىجويم از دشمنان شما ، و پدرى داشتم كه بنى اميّه را دوست مىداشت و با مكنت و دولت بود ، و جز من فرزندى نداشت و در رمله مسكن\r\n\r\n\r\n","description":"","footnote":"\r\n( 1 ) الخرائج و الجرائح ، ج 2 ، ص 595 ؛ بحار الأنوار ، ج 46 ، ص 243 ؛ إثبات الهداة ، ج 5 ، ص 297 ؛ مدينة المعاجز ، ص 350 .\r\n( 2 ) در بعضى منابع ، ابو عتيبة و ظاهرا آنچه در متن است صحيح است ، پاورقى الخرائج .\r\n","page_name":" 1283 ","page_number":653},
  {"content":"\r\n\r\nداشت و او را بوستانى بود كه خويشتن در آن خلوت مىنمود و چون بمرد هر چند در طلب آن مال كوشيدم به دست نكردم و هيچ شكّ و شبهت نيست كه محض آن عداوت كه با من داشت آن مال را بنهفت و از من مخفى ساخت .\r\nامام عليه السّلام فرمود : دوست مىدارى كه پدرت را بنگرى و از وى پرسش كنى كه آن مال در كدام موضع است ؟\r\nعرض كرد : آرى سوگند به خداى كه بىچيز و محتاج و مستمندم . پس آن حضرت مكتوبى برنگاشت و به خاتم شريف مزيّن داشت ، آن‌گاه با آن مرد شامى فرمود :\r\nانطلق بهذا الكتاب [ الليلة 
  ] الى البقيع حتّى تتوسّطه ، ثمّ ناد : يا درجان ، فانه يأتيك رجل معتمّ ، فادفع اليه كتابى ، و قل انا رسول محمّد بن على بن الحسين عليهم السّلام ، فانّه يأتيك فاسأله عمّا بدا لك .\r\nاين مكتوب را به جانب بقيع ببر ، در وسط قبرستان بايست ، آن‌گاه ندا بركش و به آواز بلند بگو : يا درجان ! پس شخصى كه عمامه بر سر دارد نزد تو حاضر مىشود ، اين مكتوب را به دو ده و بگو من فرستادهء محمّد بن علىّ بن الحسين عليهم السّلام هستم و از وى هر چه خواهى بازپرس .\r\nمرد شامى آن مكتوب را برگرفت و برفت .\r\nابو عيينه مىگويد : چون روز ديگر فرا رسيد به خدمت حضرت ابى جعفر عليه السّلام شدم تا حال آن مرد را بنگرم ناگاه آن مرد را بر در سراى آن حضرت بديدم كه منتظر اذن بود ، پس او را اجازت دادند و همگى به سراى اندر شديم ، آن مرد شامى عرض كرد : خداى بهتر داند كه علم خود را در كجا بگذارد . همانا شب گذشته به بقيع شدم و به آنچه فرمان رفته بود كار كردم در ساعت ، همان شخص به آن نام و نشان بيامد و با من گفت : از اين مكان به ديگر جاى مشو تا پدرت را حاضر نمايم ، پس برفت و با مردى سياه حاضر شد و گفت : اينك پدر تو است به هر چه خواهى پرسش كن ، گفتم : وى پدر من نيست .\r\n\r\n","description":"","footnote":"","page_name":" 1284 ","page_number":654},
  {"content":"\r\n\r\nگفت : همان است لكن شرارهء آتش و دخان جحيم و عذاب اليم ديگرگونش كرده است ! گفتم : تو پدر منى ؟\r\nگفت : بلى .\r\nگفتم : اين چه حالت است ؟\r\nگفت : اى فرزند ! من دوستدار بنى اميّه بودم و ايشان را بر اهل بيت پيغمبر كه بعد از پيغمبر صلّى اللّه عليه و آله و سلّم هستند برتر مىشمردم از اين روى خداى تعالى مرا با اين هيأت و اين عذاب و اين عقوبت مبتلا گردانيد ، و چون تو دوستدار اهل بيت بودى من با تو دشمن بودم از اين روى تو را از مال خود محروم نموده و آن را از تو مصروف داشتم و امروز بر اين اعتقاد سخت نادم و پشيمانم ، اى فرزند ! به جانب آن بوستان من شو و زير فلان درخت زيتون را حفر كن و آن مال را كه صد هزار درهم مىباشد برگير از آن جمله پنجاه هزار درهم را در حضرت محمّد بن على عليه السّلام تقديم كن و بقيّه را خود بردار . و اينك براى اخذ آن مال مىروم و آنچه حقّ تو است مىآورم ، پس روى به ديار خود نهاده برفت .\r\nابو عيينه مىگويد : چون سال ديگر شد از حضرت امام محمّد باقر عليه السّلام سؤال كردم كه آن مرد شامى صاحب مال چه كرد ؟\r\nفرمود : آن مرد پنجاه هزار درهم مرا آورد ، پس من ادا كردم از آن دينى را كه بر ذمّه داشتم ، و زمينى در ناحيهء خيبر از آن مال خريدم و مقدارى از آن مال را صرف كردم در صلهء حاجتمندان اهل بيت خودم . « 1 »\r\nمؤلّف گويد كه : ابن شهر آشوب نيز اين روايت را به اندك اختلافى نقل فرموده و موافق روايت او آن مرد شامى پدر خود را ديد كه سياه است ، دور گردنش ريسمانى سياه است و زبان خود را از تشنگى مانند سگ بيرون كرده و سربال سياهى بر تن او\r\n\r\n\r\n","description":"","footnote":"\r\n( 1 ) الخرائج و الجرائح ، ج 2 ، ص 597 ؛ بحار الأنوار ، ج 46 ، ص 245 ؛ إثبات الهداة ، ج 5 ، ص 298 ؛ روضة الواعظين ، ص 246 ؛ مدينة المعاجز ، ص 344 .\r\n","page_name":" 1285 ","page_number":655},
  {"content":"\r\n\r\nاست ، و در آخر روايت است كه حضرت فرمود : زود باشد كه اين شخص مرده را نفع بخشد اين پشيمانى و ندامت او بر آنچه تقصير كرده در محبّت ما و تضييع حقّ ما ، به سبب آن رفق و سرورى كه بر ما وارد كرد .\r\n\r\nسيم : در دلائل آن حضرت است در جابر بن يزيد\r\n: در بحار از كافى نقل كرده كه از نعمان بشير مروى است كه گفت : من هم محمل جابر بن يزيد جعفى بودم پس زمانى كه در مدينه بوديم جابر خدمت حضرت امام محمّد باقر عليه السّلام مشرّف شد و با آن حضرت وداع كرد و از نزد آن حضرت بيرون شد در حالى كه مسرور و شادمان بود ، پس از مدينه حركت كرديم تا رسيديم به اخرجه در روز جمعه و اين منزل اوّل است از فيد به مدينه - و فيد منزلى است ما بين كوفه و مكّه كه در نصف راه واقع شده - ، پس نماز ظهر را بگزاشتيم همين كه شتر ما از براى حركت از جاى برخاست ناگاه مردى درازبالا و گندم‌گون بديدم و با او مكتوبى بود و به جابر داد ، جابر بگرفت و ببوسيد و به هر دو چشم خويش برنهاد ، و چون بديديم نوشته بود كه اين نامه‌اى است از محمّد بن علىّ به سوى جابر بن يزيد ، و گلى سياه و تازه و تر بر روى نامه بود ، جابر با آن مرد گفت : چه وقت از خدمت سيّد و آقاى من بيرون شدى ؟\r\nگفت : در همين ساعت .\r\nگفت : پيش از نماز ، يا بعد از نماز ؟\r\nگفت : بعد از نماز ، پس جابر مهر از نامه برگرفت و به قرائت آن پرداخت و همى چهره در هم كشيد تا به پايان نامه رسيد . و نامه را با خود بداشت و از آن پس او را مسرور و خندان نديدم تا به كوفه رسيدم ، و چون هنگام شب به كوفه در آمديم آن شب را بيتوته نموديم و بامدادان محض تكريم جناب « 1 » جابر به خدمتش بيامدم و او را نگران شدم كه به ديدار من بيامد و استخوان مهره‌اى چند از گردن بياويخته و بر\r\n\r\n\r\n","description":"","footnote":"\r\n( 1 ) در بعض نسخ : جانب .\r\n","page_name":" 1286 ","page_number":656},
  {"content":"\r\n\r\nنى سوار گشته و همىگويد : اجد منصور بن جمهور اميرا غير مأمور مىيابم منصور بن جمهور را امير غير مأمور و از اين كلمات و ابيات چندى بر زبان مىراند . آن‌گاه در چهرهء من نگران شد و من در روى او نگران شدم ، پس او چيزى با من نگفت من هم چيزى با وى نگفتم ، شروع كردم به گريستن براى آن حالى كه در او ديدم و كودكان از هر طرف بر من و او انجمن كردند و مردمان فراهم شدند و جابر هم چنان بيامد تا در رحبهء كوفه داخل شد و با كودكان به هر سوى چرخيدن گرفت و مردمان همىگفتند جابر بن يزيد ديوانه شده ، سوگند با خداى روزى چند بر نيامد كه از جانب هشام بن عبد الملك فرمانى به والى كوفه رسيد كه مردى را كه جابر بن يزيد جعفى گويند به دست آور و سر از تنش بردار به من فرست .\r\nوالى با جلساى مجلس روى كرد و گفت : جابر بن يزيد جعفى كيست ؟\r\nگفتند : اصلحك اللّه ، مردى عالم و فاضل و محدّث است و از حجّ آمده است و اين ايّام به بلاى جنون مبتلا گرديده و اكنون بر نى سوار است و در رحبهء كوفه با كودكان هم بازى و هم عنان است ! والى چون اين سخن بشنيد خود بدان سوى شده و او را به آن صورت و سيرت بديد ، گفت : خداى را سپاس مىگزارم كه مرا به خون وى آلوده نساخت .\r\nبالجمله ، راوى مىگويد : چندى بر نگذشت كه منصور بن جمهور به كوفه در آمد و آنچه جابر خبر داده بود به پاى آورد . « 1 »\r\nمعلوم باد كه منصور بن جمهور از جانب يزيد بن وليد اموى در سال يك صد و بيست ششم بعد از عزل يوسف بن عمر دو سال بعد از وفات حضرت باقر عليه السّلام در كوفه ولايت يافت و ممكن است كه جابر رحمه اللّه در آن خبرها كه از وقايع آتيهء كوفه از امام عليه السّلام شنيده است به اين اخبار خبر كرده باشد .\r\nمؤلّف گويد كه : جابر بن يزيد « 2 » از بزرگان تابعين و حامل اسرار علوم اهل بيت\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 282 به نقل از الكافى ، ج 1 ، ص 396 .\r\n( 2 ) براى دريافت اطلاع بيشتر نك : معجم رجال الحديث ، ج 4 ، ص 17 - 27 ؛ رجال نجاشى ، ص 93 ، جامع الرواة ، ج 1 ، ص 144 - 146 ؛ مجمع الرجال ، ج 2 ، ص 7 - 13 ؛ اعيان الشيعة ، ج 4 ، ص 51 ؛ بهجة الآمال ، ج 2 ، ص 487 .\r\n","page_name":" 1287 ","page_number":657},
  {"content":"\r\n\r\nطاهرين عليهم السّلام بوده و گاه گاهى بعضى از معجزات اظهار مىنمود كه عقول مردم تاب شنيدن آن را نداشته لهذا او را نسبت به اختلاط داده‌اند و الّا روايات در مدح او بسيار است ، بلكه در رجال كشى است كه گفته شده كه : منتهى شده علم ائمّه عليهم السّلام به چهار نفر ، اوّل سلمان فارسى رضى اللّه عنه ، دوّم جابر ، سيّم سيّد ( مراد سيّد حميرى است ) ، چهارم يونس بن عبد الرّحمن . « 1 »\r\nو مراد از جابر ، همين جابر بن يزيد جعفى است نه جابر انصارى به تصريح علماى رجال .\r\nو ابن شهر آشوب و كفعمى او را باب حضرت امام محمّد باقر عليه السّلام شمرده‌اند ، و ظاهرا مراد ، باب علوم و اسرار ايشان عليهم السّلام است و حسين بن حمدان حضينى نقل كرده از حضرت صادق عليه السّلام كه فرموده :\r\nانّما سمّى لانّه جبر المؤمنين بعلمه ، و هو بحر لا ينزح ، و هو الباب فى دهره ، و الحجّة على الخلق من حجّة اللّه ابى جعفر محمّد بن على عليهم السّلام .\r\nهمانا جابر به اين اسم ناميده شد به جهت اين كه نيكو حال و توانگر مىكند مؤمنين را به علم خود ، و او دريايى است كه هر چه از او برداشته شود تمام نشود ، و او است باب در زمان خود و حجّت بر خلق از جانب حجّة اللّه ابو جعفر محمّد بن على عليه السّلام . « 2 »\r\nقاضى نور اللّه در مجالس المؤمنين گفته : جابر بن يزيد الجعفى الكوفى : در كتاب خلاصه آورده كه حضرت امام جعفر صادق عليه السّلام بر او رحمت مىفرستاد و مىفرمود : او نقلى كه از ما مىكرده راست و درست است ، و اين غضائرى گفته كه :\r\nجابر ثقة است فى نفسه امّا اكثر آن‌ها كه از او روايت كرده‌اند ضعيف‌اند . « 3 »\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 780 .\r\n( 2 ) سفينة البحار « جبر » .\r\n( 3 ) رجال حلى ، ص 35 ؛ مجالس ، ج 1 ، ص 305 .\r\n","page_name":" 1288 ","page_number":658},
  {"content":"\r\n\r\nو در كتاب شيخ ابو عمرو كشى از جابر مذكور نقل نموده كه گفت : در ايّام جوانى به خدمت حضرت امام محمّد باقر عليه السّلام به مدينه ، رفتم چون به مجلس آن حضرت در آمدم آن حضرت پرسيدند تو چه كسى ؟ گفتم : مردى از كوفه ، پرسيدند از كدام طايفه ؟ گفتم كه : جعفىام ، سؤال نمودند به چه كار آمده‌اى ؟ گفتم : به طلب علم آمده‌ام ، گفتند : از كه طلب مىكنى ؟ گفتم : از شما ، گفتند : پس بعد از اين اگر كسى از تو پرسد از كجايى بگو كه از مدينه‌ام ، پس به آن حضرت گفتم كه پيش از سؤال ديگر مسائل از همين سخن كه حضرت فرمودند سؤال مىنمايم كه آيا جايز است دروغ گفتن ؟ آن حضرت فرمودند : گفتن آنچه تو را تعليم نمودم دروغ نيست زيرا هر كه در شهرى است از اهل آن شهر است تا از آنجا بيرون رود ، و بعد از آن حضرت كتابى به من داد و فرمودند كه : تا بنى اميّه باقىاند اگر چيزى از آن روايت كنى لعنت من و آباء من بر تو متعلّق خواهد بود . پس از آن كتابى كه ديگر به من دادند و فرمودند اين را بگير و مضمون آن را بدان و هرگز به كسى روايت مكن و اگر خلاف آن كنى فعليك لعنتى و لعنة آبائى .\r\nو ايضا روايت نموده كه چون وليد پليد كه از فراعنهء بنى اميّه بود كشته شد ، جابر فرصت غنيمت شمرد و عمّامهء خز سرخ بر سر نهاده ، و به مسجد در آمد و مردم بر او جمع شدند و او شروع در نقل حديث از حضرت امام محمّد باقر عليه السّلام نموده در هر حديث كه نقل مىكرد مىگفت :\r\nحدّثنى وصىّ الاوصياء و وارث علم الانبياء محمّد بن علىّ عليه السّلام .\r\nپس جمعى از مردم كه حاضر بودند چون آن جرأت از او ديدند با همديگر مىگفتند ، جابر ديوانه شده است .\r\nو ايضا از جابر نقل نموده كه مىگفته : هفتاد هزار حديث از حضرت امام محمّد باقر عليه السّلام روايت دارم كه هرگز از آن به كسى روايت نكرده‌ام و هرگز نخواهم كرد .\r\nو نقل نموده كه روزى جابر به آن حضرت گفت كه بر من بارى عظيم از اسرار و احاديث خود بار نموده‌ايد و فرموده‌ايد كه هرگز به كسى از آن روايت نكنم و گاه\r\n\r\n","description":"","footnote":"","page_name":" 1289 ","page_number":659},
  {"content":"\r\n\r\nمىبينم كه آن اسرار در سينهء من به جوش مىآيد و حالتى شبيه به جنون مرا دست مىدهد ، آن حضرت فرمود : هرگاه تو را اين حالت دست دهد به صحرا بيرون رو و گودى بكن و سر خود را در آنجا درآر آن‌گاه بگو : حدّثنى محمّد بن علىّ بكذا و كذا انتهى . « 1 »\r\nفقير گويد كه : حسين بن حمدان روايت كرده كه در اوقاتى كه جابر خود را ديوانه كرده بود ، سوار نى شده بود ، و با كودكان بازى مىكرد ، شخصى شبى به طلاق زنش قسم خورد كه فردا من اوّل كسى را ملاقات مىكنم از حال زن‌ها از او مىپرسم ، اتفاقا اول كسى را كه ملاقات كرد جابر بود سوار بر نى شده بود ، آن مرد پرسيد از او از زن‌ها ، فرمود : زن‌ها سه قسمند و حركت كرد ، آن مرد گرفت نى او را كه حركت نكند ، فرمود : رها كن اسب مرا ، پس دوانيد خود را با بچّگان ، آن مرد چيزى نفهميد ملحق شد به جابر و گفت : بيان كن سه قسم زن‌ها را كه گفتى . فرمود : يكى از آن‌ها براى تو نفع دارد و يكى براى تو ضرر و يكى نه نفع دارد و نه ضرر ، اين را گفت و فرمود : بگذار اسب مرا و حركت كرد ، باز آن مرد نفهميد ، خود را به او رسانيد و گفت : نفهميدم آنچه گفتى ، فرمود : آن زنى كه نفعش براى تو است باكره است ، و آن زنى كه براى تو ضرر دارد زنى است كه شوهر كرده و از شوهر سابقش اولاد دارد ، و آن كه نه نفع دارد و نه ضرر زن ثيّبه است كه اولاد نداشته باشد . « 2 »\r\n\r\nچهارم : در معجزهء آن حضرت است در بدره‌هاى زر\r\n: در بحار از كتاب اختصاص و بصائر الدّرجات نقل كرده كه روايت شده از جابر بن يزيد كه گفت : وارد شدم بر حضرت امام محمّد باقر عليه السّلام و شكايت كردم به آن\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 305 ؛ اختيار معرفة الرجال ، ج 2 ، ص 437 و 438 و 441 .\r\n( 2 ) مولوى اين داستان را به نظم كشيده است با اين مطلع :\r\n آن يكى مىگفت خواهم عاقلى * مشورت آرم به دو در مشكلى \r\nنك : مثنوى ، دفتر دوم ، ص 115 .\r\n","page_name":" 1290 ","page_number":660},
  {"content":"\r\n\r\nحضرت از حاجتمندى ، فرمود : اى جابر ! درهمى نزد ما نيست ، و اندكى بر نگذشت كه كميت شاعر به حضرتش مشرّف شد و عرض كرد : فداى تو شوم ، اگر رأى مبارك باشد قصيده‌اى به عرض رسانم ، فرمود : انشاد كن ، كميت قصيده‌اى انشاد كرد و چون از عرض قصيده بپرداخت حضرت فرمود : اى غلام ! از اين بيت يك بدره بيرون بياور و به كميت بده ، غلام بدره بياورد و به كميت داد .\r\nكميت عرض كرد : فداى تو شوم ، اگر رأى مبارك قرار بگيرد قصيده‌اى ديگر به عرض برسانم .\r\nفرمود : بخوان ، كميت قصيده‌اى ديگر معروض داشت و آن حضرت با غلام فرمود تا بدرهء ديگر از آن خانه بيرون آورد و به كميت بداد .\r\nكميت عرض كرد : فداى تو گردم اگر اجازت رود قصيدهء سوّمين را انشاد نمايم .\r\nفرمود : انشاد كن ، كميت به عرض رسانيد و آن حضرت فرمود : اى غلام ! يك بدره از اين بيت بيرون بياور و به كميت ده ، غلام بر حسب فرمان بدرهء ديگر در آورد و به كميت داد .\r\nكميت عرض كرد : سوگند با خداى من در طلب مال و فايدهء دنيوى به مدح شما زبان نگشودم و جز صلهء رسول خدا صلّى اللّه عليه و آله و سلّم و آنچه واجب گردانيده خداى تعالى بر من از اداى حقّ شما مقصودى ندارم .\r\nحضرت ابى جعفر عليه السّلام در حقّ كميت دعاى خير نمود آن‌گاه فرمود : اى غلام ! اين بدره‌ها را به مكان خودش برگردان .\r\nجابر مىگويد : چون اين حال را مشاهده كردم در خاطرم چيزى خطور كرد و همى با خود گفتم ، امام عليه السّلام با من فرمود درهمى نزد من نيست و دربارهء كميت به سى هزار درهم فرمان كرد ، چون كميت بيرون شد ، عرض كردم : فدايت شوم با من فرمودى يك درهم نزد من نيست و دربارهء كميت به سى هزار درهم امر فرمودى ، فرمود : قم يا جابر و ادخل البيت به پاى شو و به آن خانه كه دراهم بيرون آوردند و دوباره به آن خانه برگردانيدند داخل شو ، جابر گفت : پس برخاستم و به آن خانه\r\n\r\n","description":"","footnote":"","page_name":" 1291 ","page_number":661},
  {"content":"\r\n\r\nدر آمدم و از آن دراهم چيزى نيافتم و بيرون شدم و به حضرتش در آمدم .\r\nفقال لى : يا جابر ، ما سترنا عنكم اكثر مما اظهرنا لكم ، فرمود : اى جابر ! آن معجزات و كرامات و مآثر و فضائلى كه از شما مستور داشته‌ايم بيشتر است از آنچه براى شما ظاهر مىسازيم ، آن‌گاه به پاى خاست و دست مرا بگرفت و به همان خانه در آورد و پاى مبارك بر زمين بزد ناگاه چيزى مانند گردن شتر از طلاى احمر از زمين بيرون آمد ، فرمود : اى جابر ! به اين معجزهء باهره بنگر و جز با برادران دينى خود كه به ايمان ايشان اطمينان داشته باشى اين راز را در ميان مگذار ، همانا خداى تعالى ما را قدرت داده است كه هر چه خواهيم چنان كنيم و اگر بخواهيم جملهء زمين را با اذمّه و مهارهاى خود هر سوى بازكشانيم مىكشانيم . « 1 »\r\n\r\nپنجم : در آن كه ديوار حاجب آن حضرت نبود از ديدن\r\n: قطب راوندى از ابو الصبّاح كنانى روايت كرده كه گفت : روزى به در سراى حضرت امام محمّد باقر عليه السّلام شدم و در را كوبيدم ، كنيز خدمتكار آن حضرت كه پستان برجسته‌اى داشت بر در سراى آمد ، پس دست خود را بر پستان او زدم و گفتم : به آقاى خود بگو كه من بر در سراى مىباشم ، ناگاه صداى مبارك آن حضرت از آخر خانه بلند شد : ادخل لا امّ لك . داخل شو مادر تو را مباد .\r\nپس به سراى داخل شدم و گفتم : به خداى سوگند كه اين حركت از روى ريبه نبود و من در اين كار مقصدى نداشتم مگر زياد شدن يقينم . فرمود : راست گفتى ، اگر گمان بريد كه اين ديوارها حاجب و حائل مىشود ديدگان ما را هم چنان كه حاجب مىشود ديدگان شما را پس چه فرق خواهد بود بين ما و شما ؟ پس بپرهيز از اين كه ديگر مثل اين عمل به جاى آرى . « 2 »\r\nمؤلّف گويد : كه روايت شده نيز از يكى از اصحاب آن حضرت كه گفت : در كوفه\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 239 ؛ بصائر الدرجات ، ج 8 ، باب 2 ، ح 5 ؛ الاختصاص ، ص 271 .\r\n( 2 ) الخرائج ، ج 1 ، ص 272 ؛ بحار الأنوار ، ج 46 ، ص 248 به نقل از آن ؛ كشف الغمة ، ج 2 ، ص 141 .\r\n","page_name":" 1292 ","page_number":662},
  {"content":"\r\n\r\nزنى را تعليم قرائت قرآن مىنمودم وقتى با او جزئى مزاح كردم ، پس چون خدمت آن حضرت مشرّف شدم با من عتاب كرد و فرمود : هر كه در خلوت مرتكب گناهى شود حقّ تعالى با او اعتنايى نخواهد كرد ! ؟ چه گفتى با آن زن ؟\r\nگفت : من صورت خود را از شرم پوشانيدم و توبه كردم .\r\nحضرت فرمود : ديگر به اين كار شنيع عود مكن . « 1 »\r\n\r\nششم : بيرون آوردن آن حضرت طعام و چيزهاى ديگر از خشتى\r\n: در مدينة المعاجز از محمّد بن جرير طبرى نقل كرده كه گفت : حديث كرد مرا ابو محمّد سفيان از پدرش ، از اعمش كه گفت : قيس بن ربيع روايت نموده كه در خدمت حضرت امام محمّد باقر عليه السّلام ميهمان شدم و در منزل مباركش جز خشتى نبود ، چون وقت نماز عشا فرا رسيد آن حضرت به نماز بايستاد و من اقتدا كردم ، پس از آن دست مبارك به آن خشت برد و منديلى سنگين از آن بيرون آورد و مائده‌اى كه هر طعام گرم و سردى در آن بود بر آن گسترده شد و با من فرمود : فهذا ما اعدّ اللّه للاولياء . اين غذايى است كه حقّ تعالى براى اولياء خود مهيّا داشته . پس آن حضرت و من بخورديم آن‌گاه مائده در آن خشت برگشت ، و مرا شكّ فرو گرفت تا گاهى كه آن حضرت براى حاجتى بيرون شد من آن خشت را زير و رو همىكردم و آن را جز خشتى كوچك نيافتم ، و آن حضرت در آمد و مكنون خاطر مرا بدانست ، پس از آن خشت قدحها و كوزه‌ها و سبوها كه از آب مملوّ بود بيرون آورد ، پس بياشاميدم و به موضع خود بازگردانيد و فرمود : مثل تو با من مثل يهود است با مسيح عليه السّلام گاهى كه به او وثوق نمىآوردند . آن‌گاه خشت را فرمان كرد تا سخن گويد و خشت تكلّم نمود . « 2 »\r\n\r\n\r\n","description":"","footnote":"\r\n( 1 ) الخرائج ، ج 2 ، ص 594 ؛ بحار الأنوار ، ج 46 ، ص 247 ؛ دلائل الامامة ، ص 103 ؛ مدينة المعاجز ، ص 340 .\r\n( 2 ) دلائل الامامة ، ص 95 .\r\n","page_name":" 1293 ","page_number":663},
  {"content":"\r\n\r\n\r\nهفتم : در بيرون آوردن آن حضرت سيبى را از ميان سنگ\r\n: و نيز در آن كتاب از جابر بن يزيد روايت كرده كه گفت : در خدمت حضرت امام محمّد باقر عليه السّلام بيرون شدم گاهى كه آن حضرت آهنگ حيره داشت ، چون به كربلا مشرّف شديم ، با من فرمود : اى جابر ، هذه روضة من رياض الجنّة لنا و لشيعتنا ، و حفرة من حفر جهنّم لاعدائنا .\r\nاين زمين براى ما و شيعيان ما بوستانى است از بوستان‌هاى بهشت و براى دشمنان ما حفره‌اى است از حفره‌هاى جهنّم . و پس از آن منتهى شد به آنجا كه اراده داشت ، آن‌گاه با من روى كرد و فرمود : اى جابر ! عرض كردم : لبّيك سيّدى .\r\nفرمود : چيزى مىخورى ؟\r\nعرض كردم : بلى يا سيّدى .\r\nپس دست مباركش را در ميان سنگ‌ها داخل كرد و سيبى از برايم بيرون آورد كه هرگز به آن خوشبويى نديده بودم و به هيچ وجه با ميوه‌هاى دنيايى شباهت نداشت و دانستم از ميوه‌هاى بهشت است و از آن بخوردم و از بركت و فضيلت آن تا چهار روز به طعام حاجت نيافتم و حدثى از من حدوث نيافت . « 1 »\r\n\r\nهشتم : در آنچه مشاهده كرد عمر بن حنظله از دلائل آن حضرت\r\n: صفّار از عمر بن حنظله روايت كرده است كه گفت : به حضرت امام محمّد باقر عليه السّلام عرض كردم : مرا چنان گمان مىرود كه در خدمت تو داراى رتبه و منزلتى هستم .\r\nفرمود : آرى .\r\nعرض كردم : مرا در اين حضرت حاجتى است .\r\n\r\n\r\n","description":"","footnote":"\r\n( 1 ) دلائل الامامة ، ص 97 .\r\n","page_name":" 1294 ","page_number":664},
  {"content":"\r\n\r\nفرمود : چيست .\r\nعرض كردم : اسم اعظم را با من تعليم فرماى .\r\nفرمود : طاقت آن را دارى ؟\r\nعرض كردم : آرى .\r\nفرمود : به اين خانه درآى چون به خانه در آمد ، حضرت ابى جعفر عليه السّلام دست مبارك به زمين گذاشت و آن خانه تاريك شد ، عمر را لرزيدن فرو گرفت آن‌گاه فرمود : چه مىگويى بياموزم تو را ؟\r\nعرض كردم : نه ، پس دست مبارك از زمين برگرفت و خانه به همان حال كه بود بازآمد . « 1 »\r\nمؤلّف گويد كه : در روايات وارد شده كه اسم اعظم الهى بر هفتاد و سه حرف است و در نزد آصف يك حرف از آن بود و به واسطهء آن بود كه سرير بلقيس را به يك طرفة العين نزد سلمان حاضر كرد . و نزد سليمان بن داود يك حرف از آن بود ، و به حضرت عيسى عليه السّلام دو حرف از آن عطا شده بود و به سبب آن بود كه مرده زنده مىكرد و كور مادر زاد و پيس را خوب مىكرد . و به حضرت سلمان عليه السّلام اسم اعظم تعليم شده بود و آن جناب داراى اسم اعظم بود ، و از اينجا معلوم مىشود كثرت عظمت شأن سلمان و علوّ مقام آن قدوهء اهل ايمان ( ره ) . « 2 »\r\nو عمر بن حنظله كه راوى روايت است صاحب مقبولهء معروفه‌اى نزد فقها است و آن روايتى است كه از او نقل شده كه از حضرت صادق عليه السّلام سؤال كرد كه ميان دو نفر از اصحاب ما منازعه شده در دينى يا ميراثى چه كنند ؟ فرمود : نظر كنند به يكى از شماها از كسانى كه روايت كنند احاديث ما را و تأمّل كنند در حلال و حرام ما و شناسند احكام ما را ، پس راضى باشند به حكومت او بدرستى كه من او را حاكم گردانيدم بر شماها ، پس هرگاه حكم كند و از او قبول ننمايند استخفاف كردند حكم\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 235 به نقل از بصائر الدرجات .\r\n( 2 ) نك : اختيار معرفة الرجال ، ج 1 ، ص 56 ؛ الكافى ، ج 1 ، ص 179 ؛ بصائر الدرجات ، ج 4 ، ب 14 .\r\n","page_name":" 1295 ","page_number":665},
  {"content":"\r\n\r\nالهى را و ردّ كردند بر ما ، و ردّ كنندهء بر ما ردّ كنندهء بر خدا است و آن در عرض شرك به خدا است . « 1 »\r\n\r\nنهم : در فرود آمدن انگور و جامه براى آن حضرت است از آسمان\r\n: در مدينة المعاجز از ثاقب المناقب نقل كرده ، و او از ليث بن سعد روايت كرده كه گفت : بر كوه ابو قيس مشغول به دعا بودم ، مردى را ديدم كه دعا مىكرد و در دعاى خود گفت : اللّهمّ انّى اريد العنب فارزقنيه ، « بار خدايا انگور مىخواهم به من روزى فرما » پس ابرى بيامد و بر او سايه افكند و بر سرش نزديك شد و آن مرد دست برافراخت و يك سبد انگور از آن برگرفت و در حضور خود بنهاد و ديگر باره دست به دعا برداشت و عرض كرد : خداوندا برهنه‌ام بپوشان مرا ، پس ديگر باره آن ابر به دو نزديك شد و از او چيزى درهم پيچيده كه دو ثوبى بود بگرفت و آن‌گاه بنشست و به خوردن انگور پرداخت و اين هنگام زمان انگور نبود و من به دو نزديك بودم پس دست به سبد دراز كردم و دانهء چند برگرفتم ، نظر به من افكند و فرمود :\r\nچه مىكنى ؟\r\nگفتم : من در اين انگور شريك هستم .\r\nفرمود : از كجا .\r\nگفتم : تو دعا كردى و من آمين گفتم و دعاكننده و آمين گو هر دو شريك هستند .\r\nفرمود : بنشين و بخور . پس نشستم و با او بخوردم ، چون به حدّ كفايت بخورديم آن سبد به يك سر بلند شد و او به پاى شد و فرمود : اين دو جامه را بردار .\r\nعرض كردم : به جامه حاجت ندارم .\r\nفرمود : روى به گردان تا خود بپوشم پس منحرف شد و آن دو جامه را يكى ازار و ديگرى را ردا ساخت و آنچه بر تن داشت به هم پيچيده به كف خود بلند كرد و از ابو قبيس فرود شد و چون به صفا نزديك شد جماعتى به استقبالش بشتافتند و آن\r\n\r\n\r\n","description":"","footnote":"\r\n( 1 ) الكافى ، ج 1 ، ص 4 .\r\n","page_name":" 1296 ","page_number":666},
  {"content":"\r\n\r\nجامه كه در دست داشت به كسى داد ، از يكى سؤال كردم وى كيست ؟\r\nگفت : فرزند رسول خداى ابو جعفر محمّد بن علىّ بن الحسين بن علىّ بن ابى طالب - صلوات اللّه عليهم - است . « 1 »\r\n\r\nدهم : در بينا كردن آن حضرت ابو بصير را و برگردانيدنش به حال اوّل\r\n: از قطب راوندى نقل شده كه به سند خويش روايت كرده از ابو بصير كه گفت :\r\nگفتم به حضرت امام محمّد باقر عليه السّلام كه من مولاى تو و از شيعهء تو و ناتوان و كور مىباشم ، پس بهشت را براى من ضمانت كن .\r\nفرمود : نمىخواهى علامت ائمّه را به تو عطا كنم ؟\r\nعرض كردم : چه باشد كه هم علامت و هم ضمانت را براى من جمع فرمايى ؟\r\nفرمود : براى چيست كه اين را دوست دارى ؟\r\nگفتم : چگونه آن را دوست ندارم ؟ پس دست مبارك به ديده‌ام ماليد در حال جميع ائمّه عليهم السّلام را نزد آن حضرت بديدم ، آن‌گاه فرمود : چشم بيفكن و نظر كن به چشم خود چه مىبينى ، ابو بصير گفت : به خدا سوگند نديدم مگر سگ يا خوك يا بوزينه .\r\nعرض كردم : اين خلق ممسوخ كدامند ؟\r\nفرمود : اين‌ها كه مىبينى سواد اعظم است و اگر پرده برداشته شود و صورت حقيقى كسان را بازنمايند مردم شيعه مخالفين خود را جز در اين صورت مسخ شده نخواهند ديد ، پس از آن فرمود : اى ابو محمّد ! اگر خواهى كه تو را بر اين حال بازگذارم ( يعنى به حالت بينايى ) لكن حسابت با خدا باشد ، و اگر دوست مىدارى در حضرت يزدان از بهر تو بهشت را ضمانت كنم تو را به حالت نخست بازگردانم .\r\nعرض كردم : هيچ حاجتى نباشد در نظاره به اين خلق منكوس ، مرا به حالت اوّل بازگردان كه هيچ چيز عوض بهشت نيست . پس دست مبارك بر ديده‌ام مسح\r\n\r\n\r\n","description":"","footnote":"\r\n( 1 ) الثاقب فى المناقب ، ص 375 .\r\n","page_name":" 1297 ","page_number":667},
  {"content":"\r\n\r\nكرد و به آن حال كه بودم بازشدم . « 1 »\r\n\r\nيازدهم : در ظاهر كردن آن حضرت است آبى در بيابان براى قبّره\r\n: شيخ برسى از محمّد بن مسلم روايت كرده كه با حضرت باقر عليه السّلام بيرون رفتيم ، ناگاه بر زمين خشكى رسيديم كه آتش از او مشتعل بود ( يعنى از بسيارى حرارت ) و در آنجا گنجشك بسيارى بود كه دور استر آن حضرت پر مىزدند و چرخ مىخوردند ، حضرت آن‌ها را راند و فرمود : اكرامى نيست . ( يعنى براى شما ) ، پس آن جناب رفت تا به مقصد خويش ، چون فردا رجوع كرديم و به همان زمين رسيديم باز آن گنجشك‌ها پرواز مىكردند و دور استر آن حضرت مىگشتند و بر بالاى سر پر مىزدند ، پس شنيدم كه آن حضرت فرمود : بنوشيد و سيراب شويد ، چون نظر كردم ديدم در آن بيابان آب بسيارى است .\r\nگفتم : اى آقاى من ! ديروز منع كردى آن‌ها را امروز سيرابشان كردى ؟\r\nفرمودند : بدان كه امروز در ميان ايشان قبّره مختلط بود پس آب دادم به ايشان و اگر قبّره نبود من به ايشان آب نمىدادم .\r\nگفتم : اى آقاى من چه فرق است ميان قبّره و گنجشك ؟\r\nفرمود : واى بر تو ، امّا گنجشك پس آن‌ها از مواليان فلانند زيرا ايشان از اويند ، و امّا قبّره پس از موالى ما اهل بيت است و ايشان در صفير خود مىگويند :\r\nبوركتم اهل البيت ، و بوركت شيعتكم ، و لعن اللّه اعدائكم . « 2 »\r\n\r\nدوازدهم : در اخبار آن حضرت است از غيب\r\n: قطب راوندى از ابو بصير روايت كرده كه حضرت امام محمّد باقر عليه السّلام به مردى از اهل خراسان فرمود : پدرت چه حال داشت ؟\r\n\r\n\r\n","description":"","footnote":"\r\n( 1 ) الخرائج ، ج 2 ، ص 821 ؛ بحار الأنوار ، ج 27 ، ص 30 ؛ مدينة المعاجز ، ص 352 .\r\n( 2 ) بحار الأنوار ، ج 27 ، ص 272 ؛ از مشارق الانوار ، ص 90 .\r\n","page_name":" 1298 ","page_number":668},
  {"content":"\r\n\r\nگفت : نيك بود .\r\nفرمود : پدرت بمرد گاهى كه به اين حدود توجّه كردى و به نواحى جرجان رسيدى ، آن‌گاه فرمود : برادرت در چه حال است ؟\r\nعرض كرد : او را صحيح و سالم باز گذاشتم .\r\nفرمود : او را همسايه‌اى بود صالح نام در فلان روز و فلان ساعت برادر تو را بكشت .\r\nآن مرد بگريست و گفت : انّا للّه و انا اليه راجعون بما « 1 » اصبت .\r\nفرمود : ساكن باش و اندوه مدار كه جاى ايشان در بهشت است و از منازل اين جهان فانى براى ايشان خوشتر است .\r\nعرض كرد : يا بن رسول اللّه صلّى اللّه عليه و آله و سلّم ! در آن هنگام كه به اين حضرت توجّه نمودم پسرى رنجور و مريض داشتم كه با درد و وجع شديد دچار بود از حال او هيچ پرسش نكردى .\r\nفرمود : پسرت صحّت يافت و عمّش دخترش را به دو تزويج نمود ، و چون تو او را دريابى پسرى از بهرش متولّد شده باشد كه نامش على است و از شيعيان ما باشد ، امّا پسرت شيعهء ما نيست ، بلكه دشمن ما است .\r\nآن مرد عرض كرد : آيا چاره‌اى در اين كار هست ؟\r\nفرمود : او را دشمنى است و آن دشمن او را كافى است .\r\nراوى گفت : پس برخاست آن مرد ، من گفتم : كيست اين مرد ؟\r\nفرمود : مردى است از اهل خراسان و شيعهء ما است و مؤمن است . « 2 »\r\n\r\n\r\n","description":"","footnote":"\r\n( 1 ) در الخرائج : ممّا .\r\n( 2 ) الخرائج و الجرائح ، ج 2 ، ص 595 ؛ بحار الأنوار ، ج 46 ، ص 247 ؛ إثبات الهداة ، ج 5 ، ص 297 ؛ مدينة المعاجز ، ص 350 .\r\n","page_name":" 1299 ","page_number":669},
  {"content":"\r\n\r\n\r\nفصل چهارم : در ذكر بعضى از مواعظ و كلمات حكمت‌آميز حضرت ابى جعفر امام محمّد باقر عليه السّلام است كه از تحف العقول نقل شده .\r\n\r\nاوّل : قال عليه السّلام : ما شيب شىء بشىء احسن من حلم بعلم . « 1 »\r\nيعنى : حضرت امام محمّد باقر عليه السّلام فرمود : آميخته نشده هيچ چيزى به چيزى كه بهتر باشد از آميختن حلم به علم .\r\nمؤلّف گويد : حلم ، نگاهداشتن نفس است از هيجان غضب ، به آن كه قوّهء غضبيّه او را به آسانى حركت ندهد ، و بىتانّى و تثبّت چيزى از او سر نزند ، و و ارادت مكروههء روزگار او را مضطرب نگرداند :\r\n با تو گويم كه چيست غايت حلم * هر كه زهرت دهد شكر بخشش\r\nكم مباش از درخت سايه فكن * هر كه سنگت زند ثمر بخشش\r\nهر كه بخراشدت جگر به جفا * همچو كان كريم زر بخشش \r\nو بس است در شرافت حلم كه با علم توأم ، و مانند نماز و زكات با هم ذكر مىشود .\r\n\r\nدوّم : قال عليه السّلام : الكمال كلّ الكمال : التّفقّه فى الدّين ، و الصّبر على النّائبة ، و تقدير المعيشة . « 2 »\r\n\r\n\r\n","description":"","footnote":"\r\n( 1 ) تحف العقول ، ص 213 ؛ الارشاد مفيد ، ج 2 ، ص 167 ؛ خصال ، ج 1 ، ص 4 با اختلاف اندك .\r\n( 2 ) تحف العقول ، ص 213 .\r\n","page_name":" 1300 ","page_number":670},
  {"content":"\r\n\r\nفرمود : كمال و تمام كمال است تفقّه و بصيرت پيدا كردن در دين ، و صبر كردن در مصيبت و كار دشوار ، و اندازه آوردن امر معيشت : يعنى بسنجد آنچه عايد او مىشود در ماه مثلا ، پس به همان اندازه خرج كند . پس هرگاه ماهى سه تومان عايد او مىشود ، روزى يك قران خرج كند و بيشتر از آن خرج ننمايد و اگر اتّفاقا يك روز زيادتر خرج كرد زيادى را كم روز ديگر گذارد تا آن كه به ذلّت قرض و سؤال از مردم گرفتار نشود .\r\nشيخ ما ثقة الاسلام نورى در خاتمهء مستدرك نقل كرده در حال علّامهء مجلسى ، مولانا محمّد بن باقر ، بن محمّد تقى ، بن مقصود على ، المتخلّص بالمجلسى رحمه اللّه كه والدهء ملّا محمّد تقى عارفهء مقدّسهء صالحه بوده و از تقوى و صلاح او نقل شده :\r\nوقتى شوهرش ملّا مقصود على عازم سفرى گرديد ، پسران خود ملّا محمّد تقى و ملّا محمّد صادق را آورد خدمت علّامهء مقدّس ورع ملّا عبد اللّه ششترى به جهت تحصيل علوم شرعيّه و استدعا كرد از آن بزرگوار كه مواظبت فرمايد در تعليمشان ، پس از آن مسافرت كرد .\r\nپس مصادف شد در آن ايّام عيدى ، جناب ملّا عبد اللّه سه تومان به ملّا محمّد تقى داد فرمود : اين را صرف نمايند در ضروريّات معاش خودتان .\r\nعرض كرد كه : بدون اطّلاع و اجازهء والده نمىتوانيم صرف نماييم ، چون خدمت والدهء خود رسيدند كيفيّت را به عرض رسانيدند فرمود : كه : پدر شما دكّانى دارد كه غلّهء آن چهارده غازبيگى « 1 » است و آن مساوى خرج شما است به نحوى كه تعيين و تقسيم آن كرده‌ام ، و اين عادت شده براى شما در اين مدّت ، پس هرگاه اين مبلغ را بگيرم حال شما در توسعه و فراخى معيشت مىشود ، اين مبلغ تمام مىگردد و شما عادت اوّل خود را فراموش مىنماييد آن وقت به مخارج كم خود صبر نمىنماييد ، پس لا بدّ مىشوم شكايت كنم از تنگى حال شماها در اكثر اوقات\r\n\r\n\r\n","description":"","footnote":"\r\n( 1 ) غازبيگى واحدى بود براى مسكوك در عهد صفويه و آن را « پول » هم مىگفتند و از مس سكّه زده مىشد و ده غاز بيگى معادل يك شاهى بوده است . فرهنگ معين و شاه عباس صفوى از فلسفى ، ج 2 ، ص 377 و ج 3 ، ص 259 .\r\n","page_name":" 1301 ","page_number":671},
  {"content":"\r\n\r\nبه جناب ملّا عبد اللّه و غيره و اين شايستهء ما نيست .\r\nچون خدمت مولانا اين مطلب عرض شد آن بزرگوار دعا كرد در حقّ ايشان ، حقّ تعالى دعاى آن جناب را مستجاب فرمود و اين سلسلهء جليله را از حاميان دين و مروّجين شريعت سيّد المرسلين حضرت خاتم النّبيّين صلّى اللّه عليه و آله و سلّم قرار داد و بيرون آورد از ايشان اين بحر موّاج و سراج وهّاج را . « 1 »\r\n\r\nسيّم : قال عليه السّلام : صحبة عشرين سنة « 2 » قرابة .\r\nيعنى : مصاحبت و رفاقت بيست سال در حكم قرابت و خويشاوندى است .\r\n\r\nچهارم : قال عليه السّلام : ثلاثة من مكارم الدّنيا و الآخرة :\r\nان تعفو عمّن ظلمك ، و تصل من قطعك ، و تحلم اذا جهل عليك . « 3 »\r\nيعنى : سه كار و كردار است كه از مكارم دنيا و آخرت است : يكى آن كه عفو كنى از كسى كه بر تو ستم كرده ، و ديگر آن كه صله و پيوند كنى با كسى كه قطع رحم تو كرده ، سيّم آن كه حلم كنى هرگاه از روى جهل و نادانى با تو رفتار شود .\r\n\r\nپنجم : فرمود ، هيچ بنده‌اى نباشد كه امتناع نمايد از معونهء برادر مسلمان خود\r\nو كوشش در قضاى حاجت او ، خواه بر آورده شود يا نشود مگر اين كه مبتلا گردد در سعى نمودن و كوشش ورزيدن در حاجتى كه موجب گناه او شود و هيچ اجرى نداشته باشد ، و هيچ بنده‌اى نيست كه در انفاق در راه رضاى خدا بخل ورزد مگر اين كه مبتلا شود به اين كه چند برابر آن مبلغ را كه در راه خدا بخل ورزيده بود در مصارفى كه خشم خداى را برانگيزد انفاق كند . « 4 »\r\n\r\nششم : قال عليه السّلام : من لم يجعل اللّه له من نفسه واعظا فانّ مواعظ النّاس لن تغنى عنه شيئا .\r\n\r\n\r\n","description":"","footnote":"\r\n( 1 ) خاتمه المستدرك ، الفائدة الثالثة ، چاپ سنگى ، ص 408 ؛ مرآت الاحوال ، ص 100 .\r\n( 2 ) العوالم ، ص 204 از ربيع الابرار ، يوما نقل كرده و نيز نك : ملحقات الاحقاق ، ج 12 ، ص 187 .\r\n( 3 ) تحف العقول ، ص 214 .\r\n( 4 ) تحف العقول ، ص 214 .\r\n","page_name":" 1302 ","page_number":672},
  {"content":"\r\n\r\nهر كس را كه خداى ، خود او را براى او واعظ و پندگوى نگرداند ، مواعظ ديگران او را فايده نرساند .\r\n\r\nهفتم : قال عليه السّلام : كم من رجل لقى رجلا فقال له :\r\nاكبّ اللّه عدوّك و ما له عدوّ الّا اللّه . « 1 »\r\nچه بسيار افتد كه مردى با مردى ديگر ملاقات نمايد و در دعا و خوش آمد گويد خداوند دشمنت را سرنگون و منكوب گرداند و حال آن كه او را دشمنى نباشد مگر خدا .\r\n( [ فضيلت علم و علما 
  ] )\r\n\r\nهشتم : قال عليه السّلام : عالم ينتفع بعلمه افضل من سبعين الف عابد . « 2 »\r\nيعنى : عالمى كه مردم به علم او منتفع شوند افضل است از هفتاد هزار عابد .\r\nمؤلّف گويد كه : روايت در فضيلت علم و علما زياده از آن است كه احصا شود .\r\nدر جمله‌اى از اخبار است كه « يك عالم افضل است از هزار عابد و هزار زاهد ، و فضل عالم بر عابد مثل فضل آفتاب است بر ستاره‌ها . » « 3 »\r\nو « يك ركعت نماز كه فقيه مىكند بهتر است از هفتاد هزار ركعتى كه عابد مىكند » . « 4 »\r\nو « خواب عالم بهتر است از نماز با جهل » . « 5 »\r\nو « چون مؤمن بميرد و بگذارد يك ورقه كه در آن علمى باشد مىگردد آن ورقه در روز قيامت پرده ميان او و آتش ، و عطا فرمايد او را خداوند به هر حرفى كه نوشته شده در آن شهرى كه وسيع‌تر است از دنيا به هفت مرتبه » . « 6 »\r\n\r\n\r\n","description":"","footnote":"\r\n( 1 ) تحف العقول ، ص 214 .\r\n( 2 ) بحار الأنوار ، ج 2 ، ص 19 ؛ تحف العقول ، ص 215 .\r\n( 3 ) بحار الأنوار ، ج 2 ، ص 19 ح 49 .\r\n( 4 ) بحار الأنوار ، ج 2 ، ص 19 ، ح 51 .\r\n( 5 ) بحار الأنوار ، ج 1 ، ص 185 .\r\n( 6 ) بحار الأنوار ، ج 2 ، ص 144 .\r\n","page_name":" 1303 ","page_number":673},
  {"content":"\r\n\r\nو « چون فقيه بميرد بگريند بر او ملائكه و بقعه‌هاى زمين كه عبادت مىكرد در آن‌ها خدا را ، و درهاى آسمان كه از آنجا اعمال او را بالا مىبرند ، و در اسلام شكستى پيدا شود كه سدّ نكند او را چيزى زيرا كه مؤمنين فقهاى قلعه‌هاى اسلامند مانند قلعه‌اى كه براى دور شهر مىسازند » « 1 » الى غير ذلك .\r\nو شيخ ما ثقة الاسلام نورى در كلمهء طيّبه اخبار بسيار در فضيلت علما و فوايد وجود آن‌ها ذكر كرده از جمله فرموده : و از فوايد وجود علما آن كه ايشانند اسباب دوست داشتن خداوند تعالى بندگان را و دوست داشتن ايشان خداوند را ، و اين دو محبّت غايت سير سالكين و آخر مراحل رجوع كنندگان به سوى خداوند است .\r\nسبط شيخ طبرسى ( ره ) در كتاب مشكاة الأنوار روايت نموده كه شخصى خدمت رسول خدا صلّى اللّه عليه و آله و سلّم عرض كرد : هرگاه حاضر شود جنازه‌اى و حاضر شود مجلس عالمى كدام يك محبوب‌تر است نزد شما كه من حاضر شوم به آنجا ؟\r\nفرمود : اگر هست براى جنازه كسى كه برود با او و دفن كند او را ، پس بدرستى كه حضور مجلس عالم افضل است از حضور هزار جنازه ، و از عيادت هزار مريض ، و از به پا ايستادن به جهت عبادت در هزار شب ، و از روزهء هزار روز ، و از هزار درهم صدقه دادن به مساكين ، و از هزار حجّ سواى حجّ واجب و از هزار جهاد سواى جهاد واجب كه در راه خدا جهاد كنى به مال و جان خود و كجا مىرسد اين مقامات به محضر عالم ، آيا ندانستى كه خداوند اطاعت كرده مىشود به علم ، و خير دنيا و آخرت با علم است و شرّ دنيا و آخرت با جهل است . « 2 »\r\nآيا خبر ندهم شما را از جماعتى كه نه انبيائند و نه شهدا ، غبطه مىبرند در روز قيامت به منزلت ايشان در نزد خداوند كه بر منبرهاى نورند ؟\r\nكسى عرض كرد : كيستند ايشان يا رسول اللّه ؟\r\nفرمود : ايشان آنانند كه محبوب مىكنند بندگان را در نزد خداوند ، و محبوب\r\n\r\n\r\n","description":"","footnote":"\r\n( 1 ) الكافى ، ج 1 ، ص 30 .\r\n( 2 ) مشكاة الأنوار ، چاپ دار الحديث ، ص 239 ؛ روضة الواعظين ، ص 12 ؛ بحار الأنوار ، ج 1 ، ص 204 ؛ النوادر ، ص 21 .\r\n","page_name":" 1304 ","page_number":674},
  {"content":"\r\n\r\nمىكنند خداوند را در نزد بندگان .\r\nعرض كرديم : اين كه خداوند را محبوب مىكنند نزد بندگان دانستيم ، پس چگونه بندگان را محبوب مىكنند نزد خداوند ؟\r\nفرمود : امر مىكنند ايشان را به آنچه خداوند دوست دارد و نهى مىكنند ايشان را از آنچه خداوند مكروه دارد ، پس هرگاه اطاعت كردند ايشان را دوست مىدارد خداوند آن‌ها را . « 1 »\r\nو از فوايد وجود علما مضاعف شدن ثواب نمازها است با ايشان چنانچه شيخ شهيد ( ره ) روايت كرده كه : « نماز با عالم در غير مسجد جامع مقابل هزار ركعت است و در مسجد جامع مقابل صد هزار ركعت ، « 2 » و همچنين مضاعف شدن ثواب صدقات است بر آن‌ها چنانچه علّامهء حلّى رحمه اللّه در رسالهء سعديّه و ابن ابى جمهور در عوالى اللّئالى روايت كرده از رسول خدا صلّى اللّه عليه و آله و سلّم كه « صدقه بر علما به ازاى يكى هفت هزار است » . « 3 » و همچنين رسيدن خير و رحمت به هم‌نشين ايشان ، چنانچه در امالى از جناب صادق عليه السّلام مروى است كه : « هيچ مؤمنى نمىنشيند نزد عالمى يك ساعت مگر آن كه ندا مىكند او را پروردگارش : نشستى نزد حبيب من ، قسم به عزّت و جلالم هرآينه بنشانم تو را در بهشت با او و باكى ندارم » . « 4 » و در عدة الدّاعى مروى است از حضرت امير المؤمنين عليه السّلام كه « نشستن يك ساعت نزد علماى محبوب‌تر است نزد خداوند از عبادت هزار سال » .\r\nو در كافى و غيره از رسول خدا صلّى اللّه عليه و آله و سلّم مروى است كه فرمود : « علماى ساداتند و نشستن با ايشان عبادت است » . « 5 »\r\nو دربارهء اخبار نهى رسيده از مجالست با قاضى عامّه به جهت اين كه شايد\r\n\r\n\r\n","description":"","footnote":"\r\n( 1 ) مشكاة الانوار ، ص 240 ؛ روضة الواعظين ، ص 12 ؛ بحار الأنوار ، ج 2 ، ص 24 .\r\n( 2 ) وسائل الشيعة ، ج 5 ، ص 474 به نقل از شرح لمعه ، الفصل الحادى عشر فى الجماعة .\r\n( 3 ) الرسالة السعدية ، ص 134 .\r\n( 4 ) بحار الأنوار ، ج 1 ، ص 198 از امالى .\r\n( 5 ) بحار الأنوار ، ج 1 ، ص 201 .\r\n","page_name":" 1305 ","page_number":675},
  {"content":"\r\n\r\nلعنت ، او را در رسد پس هم‌نشين او را فراگيرد . و از اين معلوم مىشود كه نشستن با آن كه محلّ رحمت است سبب شركت در آن موهبت است .\r\nو نيز مروى است كه مثل عالم ، مثل عطرفروش است كه در ملاقاتش اگر از عطر نخريدى از بوى عطرش معطّر خواهى شد .\r\nو همچنين رسيدن فيض به نگاه كنندگان به ايشان كه « نظر كردن به روى عالم عبادت است » . « 1 »\r\nو در جامع الأخبار از حضرت رسول خدا صلّى اللّه عليه و آله و سلّم روايت نموده كه : يك نظر به سوى عالم محبوب‌تر است نزد خداوند از عبادت شصت سال .\r\nو در عدة الداعى از حضرت امير المؤمنين عليه السّلام روايت كرده كه نظر به سوى عالم محبوب‌تر است نزد خداوند از اعتكاف يك سال در بيت اللّه الحرام .\r\nو همچنين نظر به در خانهء ايشان . چنانچه در كتاب مذكور مروى است كه خداوند نظر كردن به در خانهء عالم را عبادت قرار داده ، و همچنين زيارت ايشان را چنان كه در آن كتاب از آن جناب مروى است كه زيارت علما محبوب‌تر است نزد خدا از هفتاد طواف دور خانهء خدا و بهتر است از هفتاد حجّ و عمرهء پسنديدهء قبول شده ، و بلند مىكند خداوند براى او هفتاد درجه ، و نازل مىكند بر او رحمت را ، و گواهى مىدهند براى او ملائكه كه بهشت بر او واجب شده ، بلكه زيارت ايشان را بدل زيارت ائمّه عليهم السّلام قرار داده‌اند با آن همه اجرها و خيرها كه در آن است ، چنان كه در كافى جناب كاظم عليه السّلام روايت كرده كه : هر كس قدرت ندارد در زيارت قبور ما پس زيارت كند صلحا و برادران ما را . « 2 »\r\nو همچنين برداشته شدن عذاب دنيا و برزخ از گناهكاران به سبب وجود علما ، موافق رواياتى « 3 » كه ذكرش در اينجا موجب تطويل است . « 4 »\r\n\r\n\r\n","description":"","footnote":"\r\n( 1 ) بحار الأنوار ، ج 1 ، ص 195 .\r\n( 2 ) الكافى ، ج 4 ، ص 59 .\r\n( 3 ) مشكاة الانوار .\r\n( 4 ) كلمهء طيبه ، ص 87 - 89 .\r\n","page_name":" 1306 ","page_number":676},
  {"content":"\r\n\r\nمؤلّف گويد كه : شايسته ديدم اين اشعار حكمت‌آميز را كه در مدح علم و عمل است در اينجا ذكر نمايم :\r\n نيست از بهر آسمان ازل * نردبان پايه به ز علم و عمل\r\nعلم سوى در إله برد * نه سوى ملك و مال و جاه برد\r\nمرد را علم ره دهد به نعيم * مرد را جهل در دهد به جحيم\r\nعلم باشد دليل نعمت و ناز * خنك آن را كه علم شد دمساز\r\nعلم خوان گر ز آدمى است رگى * زان كه شد خاصّ شه به علم سگى\r\nننگ دارد بسى به جان و بدل * سگ عالم از آدمى جاهل\r\nهر كه را علم نيست گمراه است * دست او زان سراى كوتاه است\r\nكار بىعلم تخم در شور است * علم بيكار زنده در گور است\r\nكار بىعلم بار و بر ندهد * تخم بىمغز پس ثمر ندهد\r\nحجّت ايزدى است در گردن * خواندن علم كار ناكردن\r\nآنچه دانسته‌اى به كار درآر * خواندن علم جوى از پى كار\r\nتا تو در علم با عمل نرسى * عالمى فاضلى ولى نه كسى\r\nعلم در مزبله فرو نايد * كه قدم با حدث نمىپايد\r\nچند از اين ترّهات محتالى * چشمها درد و لاف كحّالى ؟\r\nدانش آن خوب‌تر ز بهر بسيج « 5 » * كه بدانى كه مىندانى هيچ \r\n\r\nنهم : قال عليه السّلام : انّما مثل الحاجة الى من اصاب ماله حديثا\r\nكمثل الدّرهم فى فم الافعى انت اليه محوج و انت فيها على خطر . « 6 »\r\nفرمود : همانا مثل حاجتمند بودن به مردم نو كيسه كه به تازه دارى مال و بضاعت شده‌اند ، مانند درمى است كه در دهان افعى باشد كه تو آن درهم حاجت دارى\r\n\r\n\r\n","description":"","footnote":"\r\n( 5 ) كارسازى سفر . ( م )\r\n( 6 ) تحف العقول ، ص 215 .\r\n","page_name":" 1307 ","page_number":677},
  {"content":"\r\n\r\nو لكن به سبب آن افعى دچار خطر و نزديك هلاكتى .\r\n\r\nدهم : قال عليه السّلام : اربع من كنوز البرّ :\r\nكتمان الحاجة ، و كتمان الصّدقة ، و كتمان الوجع ، كتمان المصيبة . « 1 »\r\nچهار چيز است كه از گنجهاى برّ و نيكويى است : كتمان حاجت ، و كتمان صدقه ، و كتمان درد ، و كتمان مصيبت .\r\nمؤلّف گويد : در مجموعهء ورّام خبرى از احنف نقل شده كه ذكرش در اينجا مناسب است و آن چنان است كه احنف گفت : شكايت كردم به عموى خويش صعصعه وجع و درد خود را كه در دل داشتم ، و مرا سرزنش كرد ، فرمود : اى فرزند برادر ! هرگاه مصيبتى بر تو وارد شد شكايت مكن آن را به احدى مانند خودت زيرا كه آن شخصى كه به آن شكايت مىكنى يا دوست تو است ، بد حال مىشود ، و يا دشمن تو است پس مسرور مىشود ، همچنين آن دردى كه در تو است شكايت مكن آن را به مخلوقى كه مثل تو است و قدرت ندارد كه مثل آن را از خودش رفع كند تا چه رسد به ديگرى و لكن عرض كن آن را به آن كه تو را به آن مبتلا كرده است و او قدرت دارد كه آن را از تو بر طرف كند و فرجى از آن تو را كرامت فرمايد .\r\nاى فرزند برادر ! يكى از اين دو چشم من چهل سال است كه بينايى آن رفته است و نمىبينم به آن چيزى نه بيابانى و نه كوهى ، و در اين مدت مديد مطّلع نكرده‌ام به آن زوجهء خود را و نه احدى از اهل بيت خود را . « 2 »\r\nفقير گويد كه : فقرهء اوّل ، مضمون اين شعر است كه حضرت امير المؤمنين عليه السّلام به آن متمثّل مىشده :\r\n فان تسألينى كيف انت فانّنى * صبور على ريب الزّمان صليب\r\nيعزّ علىّ ان يرى بى كأبة * فيشمت عاد او يسام حبيب « 3 » \r\n\r\n\r\n","description":"","footnote":"\r\n( 1 ) تحف العقول ، ص 216 .\r\n( 2 ) مجموعه ورّام ، ج 1 ، ص 57 .\r\n( 3 ) ديوان منسوب امام على عليه السّلام جمع و ترتيب عبد العزيز الكرم ، ص 18 با تفاوت .\r\n","page_name":" 1308 ","page_number":678},
  {"content":"\r\n\r\n\r\nيازدهم : قال عليه السّلام : ايّاك و الكسل و الضّجر\r\nفانّهما مفتاح كل شرّ ، من كسل لم يؤدّ حقّا ، من ضجر لم يصبر على حقّ . « 1 »\r\nفرمود : بپرهيز از كسالت و ملالت در امور ، زيرا كه اين دو چيز كليد هر بدى است ، كسى كه به كسالت و واماندگى رود اداى هيچ حقّى نكند ، و كسى كه ملالت و بىقرارى گيرد بر هيچ حقّى صابر و شكيبا نتواند بود .\r\nمؤلّف گويد كه : در اين مقام حكايتى از شيخ عارف زاهد ، ابو الحجّاج اقصرى در نظر دارم كه شايسته است ذكرش و آن چنان است كه : روزى از او سؤال كردند كه شيخ تو كيست ؟\r\nگفت : شيخ من ابو جعران است ! . - و آن حيوانى است كه سرگين را گرد كرده مىغلطاند و به سوراخ خود برد و نام او « جعل » است - ، مردم گمان كردند كه مزاح مىكند .\r\nگفت : مزاح نمىكنم .\r\nگفتند : چگونه شيخ تو ابو جعران است ؟ ! گفت : شبى از شب‌هاى زمستان بيدار بودم ديدم اين حيوان را كه قصد كرده برود نزد چراغ و چراغ روى پايه بود مانند مناره لكن صاف و املس بود به حدّى كه پاى حيوان به آن قرار نمىگرفت . اين حيوان مىخواست بالاى منارهء چراغ رود ، پايش مىلغزيد و مىافتاد برمىخاست باز بر مناره بلند مىشد و به زحمت مقدارى مىرفت و بازمىافتاد ، من شمردم اين كردار او را تا هفت صد مرتبه و اين حيوان از اين كار كسل و ملول نشد و من تعجّب مىكردم ، تا آن كه من از منزل بيرون شدم براى نماز صبح ، چون نماز گزاشتم و برگشتم ديدم كه بالاى مناره رفته پهلوى فتيلهء چراغ نشسته ، پس گرفتم از او آنچه گرفتم . يعنى جدّ و ثبات در كار و به پايان\r\n\r\n\r\n","description":"","footnote":"\r\n( 1 ) تحف العقول ، ص 216 ؛ العوالم ، ص 212 و نيز نك : ملحقات الاحقاق ، ج 19 ، ص 503 و ج 12 ، ص 196 ؛ حلية الاولياء ، ج 3 ، ص 183 ؛ الفصول المهمة ، ص 197 ؛ تذكرة الخواص ، ص 339 ؛ المختار فى مناقب الاخيار ، ص 30 ؛ الحدائق الوردية ، ص 36 ( نقل از پاورقى العوالم ) .\r\n","page_name":" 1309 ","page_number":679},
  {"content":"\r\n\r\nرسانيدن آن را . « 1 »\r\n\r\nدوازدهم : قال عليه السّلام : التّواضع الرّضا بالمجلس دون شرفه ،\r\nو آن تسلّم على من لقيت ، و ان تترك المراء و ان كنت محقا . « 2 »\r\nفرمود ، تواضع و فروتنى آن است كه راضى باشد شخص به نشستن در محلّى كه پست‌تر است از محلّى كه مقتضاى شرف او است ، و آن كه سلام كنى بر هر كسى كه ملاقات كنى ، و آن كه ترك كنى مراء و مجادله را اگر چه حقّ با تو باشد .\r\n\r\nسيزدهم [ در فضيلت حيا 
  ]\r\nسيزدهم : قال عليه السّلام : الحياء و الايمان مقرونان فى قرن ، فاذا ذهب احدهما تبعه صاحبه . « 3 »\r\nفرمود : حيا و ايمان [ در 
  ] يك ريسمان مقرون و اين دو گوهر گران‌مايه در يك سلك منظوم هستند ، پس هرگاه يكى از آن دو برود رفيقش نيز به مرافقت و مصاحبت او مىرود .\r\nمؤلّف گويد كه : روايات در فضيلت حيا بسيار است ، و كافى است در حقّ او آن كه حضرت رسول صلّى اللّه عليه و آله و سلّم او را لباس اسلام قرار داده فرمود : الاسلام عريان فلباسه الحياء . « 4 » پس هم چنان كه لباس ، ساتر عورات و قبايح ظاهره است ، حيا نيز ساتر قبايح و مساوى « 5 » « 6 » باطنه است .\r\nو روايت شده كه ايمان نيست براى كسى كه حيا ندارد ، و آن كه در هر بنده كه و روايت شده كه ايمان نيست براى كسى كه حيا ندارد ، و آن كه در هر بنده كه\r\n\r\n\r\n","description":"","footnote":"\r\n( 1 ) نك ايضا : الكنى و الالقاب ، ج 1 ، ص 46 .\r\n( 2 ) تحف العقول ، ص 216 .\r\n( 3 ) تحف العقول ، ص 217 .\r\n( 4 ) الكافى ، ج 2 ، ص 46 .\r\n( 5 ) مساوى : زشتيها .\r\n( 6 ) مشكاة الانوار ، ص 411 .\r\n","page_name":" 1310 ","page_number":680},
  {"content":"\r\n\r\nحقّ تعالى اراده فرمايد هلاك او را بيرون كند از او حيا را . « 1 »\r\nو از حضرت رسول صلّى اللّه عليه و آله و سلّم مروى است كه قيامت برپا نخواهد شد تا برود حيا از كودكان و زنان « 2 » الى غير ذلك .\r\nو لهذا اين صفت شريفه در حضرت رسول خدا صلّى اللّه عليه و آله و سلّم و ائمّه هدى عليهم السّلام بسيار و كامل بود به حدّى كه روايت شده پيغمبر خدا صلّى اللّه عليه و آله و سلّم در وقتى كه تكلّم مىفرمود حيا مىكرد و عرق مىنمود ، و فرو مىخوابانيد چشم خود را از مردم از جهت حيا هنگامى كه با او تكلّم مىنمودند .\r\nو فرزدق شاعر ، حضرت امام زين العابدين عليه السّلام را به همين خصلت مدح كرده در قول خود :\r\n يغضى حياء و يغضى من مهابته * فلا يكلّم الّا حين يبتسم « 3 » \r\nو از حضرت امام رضا عليه السّلام نقل شده كه : منافقى وقتى براى آن حضرت نقل كرد كه بعضى از شيعيان تو شراب مىخورند ، حضرت صورت مقدّسش عرق كرد از حيا و خجالت .\r\n\r\nچهاردهم : فرمود ، آن حضرت : آيا خبر ندهم شما را به كارى كه چون به جاى آوريد آن را دور شود سلطان و شيطان از شما ؟\r\nابو حمزه عرض كرد : ما را خبر فرماى تا آن را به جاى آوريم .\r\nفرمود : بر شما باد به دادن صدقه در صبحگاهان ، چه اداى صدقه فرمودن روى شيطان را سياه كند و قهر و ستيز سلطان را در آن روز درهم شكند ، و بر شما باد كه در راه خداى و رضاى حقّ با مردم دوستى و مودّت گيريد . ( يعنى دوستى شما از اين راه باشد ) و بر عمل صالح موازرت و معاونت نماييد چه اين كار ريشهء ظلم سلطان و وسوسهء شيطان را بر مىكند ، و چندان كه مىتوانيد در كار استغفار و طلب\r\n\r\n\r\n","description":"","footnote":"\r\n( 1 ) سفينه البحار ، باب الحياء .\r\n( 2 ) سفينه البحار ، باب الحياء .\r\n( 3 ) اخبار الدول ، ج 1 ، ص 320 .\r\n","page_name":" 1311 ","page_number":681},
  {"content":"\r\n\r\nآمرزش از حضرت پروردگار الحاح و ابرام نماييد ، چه اين كردار گناهان را محو و نابود گرداند . « 1 »\r\n\r\nپانزدهم : روايت شده كه آن حضرت به جابر جعفى فرمود كه :\r\nاى جابر ! آيا همين بس است كسى را كه تشيّع بر خود مىبندد كه دعوى محبّت ما اهل بيت كند ؟ و اللّه شيعهء ما نيست مگر كسى كه اطاعت خدا نمايد و تقوى و پرهيزكارى داشته باشد ، اى جابر ! پيش‌تر شيعيان را نمىشناختند مگر به تواضع و شكستگى و بسيارى ذكر خدا و بسيارى نماز و روزه و تعهّد همسايگان نمودن از فقرا و مساكين و قرض داران و يتيمان و راستى در سخن و تلاوت قرآن و زبان بستن از غير نيكى مردم و امينان خويشان بودند در جميع امور .\r\nجابر گفت : يا بن رسول اللّه ! من كسى را در اين زمان به اين صفات نمىشناسم .\r\nحضرت فرمود كه : اى جابر ، به اين خيال‌ها از راه مرو . همين بس است مگر آدمى را كه گويد : من على عليه السّلام را دوست مىدارم و ولايت او را دارم ، اگر گويد كه رسول خدا را دوست مىدارم و حال آن كه آن حضرت بهتر از امير المؤمنين عليه السّلام است و به اعمال آن حضرت عمل ننمايد و پيروى سنّت او نكند آن محبّت هيچ به كار او نمىآيد ؟ پس از خدا بترسيد و عمل كنيد تا ثواب‌هاى الهى را بيابيد ، بدرستى كه ميان خدا و احدى از خلق خويشى نيست ، و محبوب‌ترين بندگان نزد خدا كسى است كه پرهيزكارى از محارم الهى زيادتر كند و عمل به طاعت الهى بيشتر نمايد ، و اللّه كه تقرّب به خدا نمىتوان جست مگر به طاعت او ، و ما براتى از آتش جهنّم از براى شما نداريم و هيچ كس را بر خدا حجّتى نيست ، هر كه مطيع خدا است ولىّ و دوست ما است ، و هر كه معصيت الهى مىكند او دشمن ما است و به ولايت ما نمىتوان رسيد مگر به پرهيزكارى و عمل صالح . « 2 »\r\nمؤلّف گويد : حكايت شده از شخصى كه گفت : ديدم ابو ميسرهء عابد را كه از\r\n\r\n\r\n","description":"","footnote":"\r\n( 1 ) تحف العقول ، ص 218 .\r\n( 2 ) فضائل الشيعة ، ص 53 .\r\n","page_name":" 1312 ","page_number":682},
  {"content":"\r\n\r\nكثرت عبادات و جدّ و جهد در طاعات دنده‌هاى بدنش ظاهر شده بود ، من گفتم :\r\nيرحمك اللّه انّ رحمة اللّه واسعة ، يعنى خدا تو را رحمت كناد رحمت خداوند واسع است .\r\nابو ميسره در غضب شد و گفت : مگر از من چيزى ديد كه دلالت نوميدى من كند  إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  ، « 1 » همانا رحمت خدا نزديك است به نيكوكاران .\r\nپس من از كلمات او به گريه در آمدم و گريستم .\r\nپس شايسته است كه عقلا و دانايان نظر كنند در حال رسولان و ابدال و اولياء و كوشش و اجتهاد آن‌ها در طاعات و صرف عمر خويش در عبادات كه شب و روز آرام نداشتند و به هيچ وجه سستى نمىنمودند ، آيا آن‌ها حسن ظنّ به خدا نداشتند ؟ نه چنين بود ، بلكه به خدا سوگند كه ايشان اعلم بودند به سعهء رحمت خدا ، و حسن ظنّ ايشان به وجود حقّ تعالى از همه بيشتر بود ، لكن دانستند كه اين رجاء و حسن ظنّ بدون جدّ و اجتهاد آرزوى محض و غرور بحث است ، لاجرم خود را در تعب عبادت و طاعت در آوردند تا محقّق شود بر ايشان رجاء و حسن ظنّشان ، و بس است در اين مقام آن كه حضرت رسول صلّى اللّه عليه و آله و سلّم در منبر آخرى كه در ايّام مرض خويش مردم را موعظه فرمود اين مطلب را فرمود : أيها النّاس ! دعوى نكند دعوى كننده‌اى كه من بىعمل رستگار مىگردم ، و آرزو نكند آرزو كننده‌اى كه من بىطاعت خدا به رضاى او مىرسم ، به حقّ آن خداوندى كه مرا به حق فرستاده است كه نجات نمىدهد از عذاب خدا مگر عمل نيكو با رحمت حقّ تعالى ، آن‌گاه فرمود : و لو عصيت لهويت . « 2 »\r\n\r\nشانزدهم : روايت شده از آن حضرت كه فرمود : ملكى است در خلقت خروس\r\nكه پنجه‌هاى او در ته زمين است و بالهاى او در هوا است و گردن او خم شده است در زير عرش ، پس هرگاه بگذرد از شب نصف آن بگويد : سبّوح قدّوس ، ربّ الملائكة\r\n\r\n\r\n","description":"","footnote":"\r\n( 1 ) سورهء اعراف ، آيهء 56 .\r\n( 2 ) بحار الأنوار ، ج 22 ، ص 647 .\r\n","page_name":" 1313 ","page_number":683},
  {"content":"\r\n\r\nو الرّوح ، ربّنا الرّحمن لا إله غيره . و چون اين ذكر شريف را گفت ، بگويد : ليقم المتهجدون ، يعنى : برخيزند از خواب نماز شب گزارندگان ، پس در اين وقت خروس‌ها صداها بلند كنند ، پس آن ملك به صورت خروس ، ساكت شود به اندازه‌اى كه خدا خواسته ، آن وقت بگويد : سبّوح قدّوس ، ربّنا الرّحمن لا إله غيره ليقم الذّاكرون . يعنى : برخيزند از خواب ذكر كنندگان ، و چون صبح طلوع كند بگويد : ربّنا الرّحمن لا إله غيره ليقم الغافلون . يعنى : برخيزند از خواب غافلان . « 1 »\r\nمؤلّف گويد كه : شايد سبب كم كردن اين ملك عرشى از ذكر سابق خود در هر نوبت بعد ، از آن باشد كه آن رحمات و بركات و الطاف و عناياتى كه عايد مىشود در وقت ذكر اوّل براى متهجّدين كه در آن وقت شب برمىخيزند ، مثل آن عايد نمىشود براى ذاكرين كه در وقت ذكر دوّم از خواب برمىخيزند لهذا از ذكر خود ربّ الملائكة و الرّوح را كم كرده ، و چون صبح طلوع كرد غافلان برخاستند اين الطاف و عناياتى كه براى ذاكرين بود براى ايشان نخواهد بود ، اگر چه از رحمت واسعهء الهى بالكليّة بىبهره نمانند لهذا از ذكر خود سبوح قدّوس را كم كرده اكتفاء نمود به همان ذكر ربّنا الرّحمن لا إله غيره . و شايد كسى كه بين الطّلوعين در خواب باشد بىنصيب و بىبهره و از سعادت محروم و بىروزى ماند .\r\nفمن نام بينهما نام عن رزقه . هذا ما خطر ببالى و اللّه تعالى العالم .\r\nو مناسب است در اين مقام قول بعض شعرا :\r\n هنگام سفيده دم خروس سحرى * دانى كه چرا همىكند نوحه‌گرى ؟\r\nيعنى كه : نمودند در آيينهء صبح * كز عمر شبى گذشت تو بىخبرى \r\nو چه خوب گفته شيخ جامى :\r\n دلا تا كسى در اين كاخ مجازى * كنى مانند طفلان خاك بازى\r\nتويى آن دست‌پرور مرغ گستاخ * كه بودت آشيان بيرون از اين كاخ \r\n\r\n\r\n","description":"","footnote":"\r\n( 1 ) سفينة البحار ، ج 1 ، ص 475 .\r\n","page_name":" 1314 ","page_number":684},
  {"content":"\r\n\r\n چرا زان آشيان بيگانه گشتى * چو دو نان مرغ اين ويرانه گشتى ؟\r\nبيفشان بال و پر ز آميزش خاك * بپر تا كنگره ايوان افلاك\r\nببين در رقص ازرق طيلسانان * رداى نور بر عالم فشانان\r\nهمه دور جهان روزى گرفته * به مقصد راه فيروزى گرفته\r\nخليل‌آسا در ملك يقين زن * نواى لا احبّ الآفلين « 1 » زن \r\n\r\n\r\n","description":"","footnote":"\r\n( 1 ) برگرفته از آيهء 76 سورهء انعام .\r\n","page_name":" 1315 ","page_number":685},
  {"content":"\r\n\r\n\r\nفصل پنجم : در وفات حضرت امام محمّد باقر عليه السّلام و بيان آنچه در ميان آن حضرت و مخالفان واقع شد\r\n\r\n[ دشمنى هشام با آن حضرت 
  ]\r\nمؤلّف گويد كه : من در اين فصل اكتفا مىكنم به آنچه علّامهء مجلسى در جلاء العيون نگاشته . فرموده : سيّد ابن طاووس رضى اللّه عنه روايت كرده است به سند معتبر از حضرت صادق عليه السّلام كه : در سالى از سال‌ها هشام بن عبد الملك به حجّ آمده در آن سال من در خدمت پدرم به حجّ رفته بودم ، پس من در مكّه روزى در مجمع مردم گفتم كه : « حمد مىكنم خداوندى را كه محمّد صلّى اللّه عليه و آله و سلّم را به راستى به پيغمبرى فرستاد ، و ما را به آن حضرت گرامى گردانيد ، پس ماييم برگزيدگان خدا بر خلق او ، و پسنديدگان خدا از بندگان او ، و خليفه‌هاى خدا در زمين . پس سعادتمند كسى است كه متابعت ما كند ، و شقى و بدبخت كسى است كه مخالفت ما نمايد و با ما دشمنى كند . »\r\nپس برادر هشام اين خبر را به او رسانيد و در مكّه مصلحت در آن نديد كه متعرّض ما گردد و چون به دمشق رسيد و ما به سوى مدينه معاودت كرديم پيكى به سوى عامل مدينه فرستاد كه پدرم را و مرا به نزد او به دمشق فرستاد ، چون وارد دمشق شديم سه روز ما را بازنداد ، روز چهارم ما را به مجلس خود طلبيد ، چون داخل شديم هشام بر تخت پادشاهى خود نشسته و لشكر خود را مسلّح و مكمّل دو صف در برابر خود بازداشته بود ، و آماج خانه ( يعنى محلّى كه نشانهء تير در او\r\n\r\n","description":"","footnote":"","page_name":" 1316 ","page_number":686},
  {"content":"\r\n\r\nنصب كرده بودند ) در برابر خود ترتيب داده بود و بزرگان قومش در حضور او به گرو تير مىانداختند .\r\nچون در ساخت خانهء او داخل شديم ، پدرم در پيش مىرفت و من از عقب او مىرفتم ، چون به نزديك [ او 
  ] رسيديم با پدرم گفت كه با بزرگان قوم خود تير بينداز .\r\nپدرم گفت كه : من پير شده‌ام و اكنون از من تيراندازى نمىآيد ، اگر مرا معاف دارى بهتر است .\r\nهشام سوگند ياد كرد كه به حقّ آن خداوندى كه ما را به دين خود و پيغمبر خود عزيز گردانيده تو را معاف نمىگردانم ، پس به يكى از مشايخ بنى اميّه اشاره كرد كه كمان و تير خود را به او بده تا بيندازد .\r\nپس پدرم كمان را از آن مرد گرفت و يك تير از او بگرفت و در زه كمان گذاشت و به قوّت امامت كشيد و بر ميان نشانه زد ، پس تير ديگر بگرفت و بر فاق تير اوّل زد كه آن را تا پيكان به دونيم كرد و در ميان تير اوّل قرار گرفت ، پس تير سيّم را گرفت و بر فاق تير دوّم زد كه آن را نيز به دونيم كرد و در ميان نشانه محكم شد تا آن كه نه تير چنين پياپى افكند كه هر تير بر فاق تير سابق آمد و آن را به دونيم كرد ! و هر تير كه آن حضرت مىافكند بر جگر هشام مىنشست و رنگ شومش متغيّر مىشد . تا آن كه در تير نهم بىتاب شد و گفت : نيك انداختى اى ابو جعفر و تو ماهرترين عرب و عجمى در تيراندازى ، چرا مىگفتى كه من بر آن قادر نيستم ؟ پس از آن تكليف پشيمان شد و عازم قتل پدر من گرديد و سر به زير افكند و تفكّر مىكرد و من و پدرم در برابر او ايستاده بوديم .\r\nچون ايستادن ما به طول انجاميد ، پدرم در خشم شد ، و چون آن حضرت در خشم مىشد نظر به سوى آسمان مىكرد و آثار غضب از جبين مبينش ظاهر مىگرديد ، چون هشام آن حالت را در پدرم مشاهده كرد ، از غضب آن حضرت ترسيد و او را بر بالاى تخت خود طلبيد و من از عقب او رفتم .\r\n\r\n","description":"","footnote":"","page_name":" 1317 ","page_number":687},
  {"content":"\r\n\r\nچون به نزديك او رسيد برخاست و پدرم را دربرگرفت و در دست راست خود نشانيد ، پس دست در گردن من در آورد و مرا در جانب راست پدرم نشانيد ، پس رو به سوى پدرم گردانيد و گفت : پيوسته بايد كه قبيلهء قريش بر عرب و عجم فخر كنند كه مثل تويى در ميان ايشان هست ، مرا خبر ده كه اين تيراندازى را كى تعليم تو نموده است و در چه مدّت آموخته‌اى ؟\r\nپدرم فرمود : مىدانى كه در ميان اهل مدينه اين صنعت شايع است و من در حداثت سنّ چند روزى مرتكب اين بودم و از آن زمان تا حال ترك آن كرده‌ام و چون مبالغه كرديد و سوگند داديد امروز كمان به دست گرفتم .\r\nهشام گفت : مثل اين كمان‌دارى هرگز نديده بودم ، اى ابو جعفر ! در اين امر مثل تو هست ؟\r\nحضرت فرمود كه : ما اهل بيت رسالت علم و كمال و اتمام دين را كه حقّ تعالى در آيهء :  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  ، « 1 » به ما عطا كرده است از يكديگر ميراث مىبريم و هرگز زمين خالى نمىباشد از يكى از ما كه در او كامل باشد آنچه ديگران در آن قاصرند .\r\nچون اين سخن را از پدرم شنيد بسيار در غضب شد و روى نحسش سرخ شد و ديدهء راستش كج شد ، و اين‌ها علامت غضب او بود و ساعتى سر به زير افكند و ساكت شد ، پس سر برداشت و با پدرم گفت كه : آيا نسب ما و شما كه همه فرزندان عبد منافيم يكى نيست ؟\r\nپدرم فرمود كه : چنين است و لكن حقّ تعالى ما را مخصوص گردانيده است از مكنون سرّ خود و خالص علم خود به آنچه ديگرى را به آن مخصوص نگردانيده است .\r\nهشام گفت كه : آيا چنين نيست كه حقّ تعالى محمّد صلّى اللّه عليه و آله و سلّم را از شجرهء عبد مناف به سوى كافّهء خلق مبعوث گردانيده از سفيد و سياه و سرخ ، پس از كجا اين ميراث\r\n\r\n\r\n","description":"","footnote":"\r\n( 1 ) سورهء مائده ، آيهء 3 .\r\n","page_name":" 1318 ","page_number":688},
  {"content":"\r\n\r\nمخصوص شما گردانيده است ؟ و حال آن كه حضرت رسول صلّى اللّه عليه و آله و سلّم بر همه خلق مبعوث است . خدا در قرآن مجيد مىفرمايد :  وَ لِلَّهِ مِيراثُ السَّماواتِ وَ الْأَرْضِ *  « 1 » پس به چه سبب ميراث علم مخصوص شما شد و حال آن كه بعد از محمّد صلّى اللّه عليه و آله و سلّم پيغمبرى مبعوث نگرديد ، و شما پيغمبران نيستيد .\r\nپدرم فرمود : از آنجا كه خدا ما را مخصوص گردانيده كه به پيغمبر خود وحى فرستاد كه  لا تُحَرِّكْ بِهِ لِسانَكَ لِتَعْجَلَ بِهِ .  « 2 » و امر كرد پيغمبر خود را كه مخصوص گرداند ما را به علم خود و به اين سبب حضرت رسالت صلّى اللّه عليه و آله و سلّم برادر خود علىّ بن ابى طالب عليه السّلام را مخصوص مىگردانيد به رازى چند كه از ساير صحابه مخفى مىداشت و چون اين آيه نازل شد و  تَعِيَها أُذُنٌ واعِيَةٌ  . « 3 » يعنى : حفظ مىكند آن‌ها را گوشهاى ضبطكننده و نگاه‌دارنده ، پس حضرت رسول صلّى اللّه عليه و آله و سلّم فرمود : يا على ! من از خدا سؤال كردم كه آن‌ها را گوش تو گرداند و به اين جهت علىّ بن ابى طالب عليه السّلام مىفرمود كه : حضرت رسول صلّى اللّه عليه و آله و سلّم هزار باب از علم تعليم من نمود كه از هر بابى هزار باب ديگر گشوده مىشود ، چنانچه شما راز خود به مخصوصان خود مىگوييد و از ديگران پنهان مىداريد ، همچنين حضرت رسول صلّى اللّه عليه و آله و سلّم رازهاى خود را به على عليه السّلام مىگفت و ديگران را محرم آن‌ها نمىدانست ، همچنين علىّ بن ابى طالب عليه السّلام كسى از اهل بيت خود را كه محرم آن اسرار بود به آن رازها مخصوص گردانيد ، و به اين طريق آن علوم و اسرار به ما ميراث رسيده است .\r\nهشام گفت : على دعوى اين مىكرد كه من علم غيب مىدانم و حال آن كه خدا در علم غيب احدى را شريك و مطّلع نگردانيده است ، پس از كجا اين دعوى مىكرد ؟\r\nپدرم فرمود كه : حقّ تعالى بر حضرت رسول صلّى اللّه عليه و آله و سلّم كتابى فرستاد و در آن كتاب\r\n\r\n\r\n","description":"","footnote":"\r\n( 1 ) سورهء آل عمران ، آيهء 180 .\r\n( 2 ) سورهء القيامة ، آيهء 16 .\r\n( 3 ) الحاقة ، آيه 12 .\r\n","page_name":" 1319 ","page_number":689},
  {"content":"\r\n\r\nبيان كرده آنچه بوده و خواهد بود تا روز قيامت چنانچه فرموده است :\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ  « 1 »  وَ مَوْعِظَةً لِلْمُتَّقِينَ *  . « 2 »\r\nو باز فرموده است : و كلّ شىء احصيناه فى امام مبين . « 3 » و فرموده است كه :\r\n ما فَرَّطْنا فِي الْكِتابِ مِنْ شَيْءٍ  . « 4 »\r\nپس حق تعالى وحى فرستاد به سوى پيغمبر خود كه هر غيب و سرّ كه به سوى او فرستاده البتّه على عليه السّلام را بر آن‌ها مطّلع گرداند ، و حضرت رسول صلّى اللّه عليه و آله و سلّم امر كرد على عليه السّلام را كه بعد از او قرآن را جمع كند و متوجّه غسل و تكفين و حنوط او شود و ديگران را حاضر نكند ، و با اصحاب خود گفت كه حرام است بر اصحاب و اهل من كه نظر كنند به سوى عورت من مگر برادر من على كه او از من است و من از اويم ، و از او است مال من و بر او لازم است آنچه بر من لازم بود ، و او است ادا كنندهء قرض من و وفاكننده به وعده‌هاى من .\r\nپس با اصحاب خود گفت كه : علىّ بن ابى طالب عليه السّلام بعد از من قتال خواهد كرد با منافقان بر تأويل قرآن چنانچه من قتال كردم با كافران بر تنزيل قرآن .\r\nو نبود نزد احدى از صحابه جميع تأويل قرآن مگر نزد على عليه السّلام ، و به اين سبب حضرت رسول صلّى اللّه عليه و آله و سلّم فرمود كه : داناترين مردم به علم قضا علىّ بن ابى طالب عليه السّلام است ، ( يعنى : او بايد كه قاضى شما باشد ) .\r\nو عمر بن خطّاب مكرّر مىگفت : اگر على نمىبود ، عمر هلاك مىشد ، عمر گواهى به علم آن حضرت مىداد و ديگران انكار مىكردند ! پس هشام ساعتى طويل سر به زير افكند ، پس سر برداشت و گفت : هر حاجت كه دارى از من طلب كن .\r\n\r\n\r\n","description":"","footnote":"\r\n( 1 ) در سورهء نحل ، آيهء 89 چنين است :  وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ  . + 46 مائده .\r\n( 2 ) نحل ، آيه 89 .\r\n( 3 ) سورهء يس ، آيهء 12 .\r\n( 4 ) سورهء انعام ، آيهء 38 .\r\n","page_name":" 1320 ","page_number":690},
  {"content":"\r\n\r\nپدرم گفت كه : اهل و عيال من از بيرون آمدن من در وحشت و خوفند ، استدعا دارم كه مرا رخصت مراجعت دهى .\r\nهشام گفت : رخصت دادم در همين روز روانه شو . پس پدرم دست در گردن او آورد و وداع كرد ، و من نيز او را وداع كرده و بيرون آمديم .\r\n\r\n[ برخورد با قوم نصرانى 
  ]\r\nچون به ميدان بيرون خانهء او رسيديم در منتهاى ميدان جماعت كثيرى ديديم كه نشسته‌اند ، پدرم پرسيد كه ايشان كيستند ؟\r\nحاجب هشام گفت : قسّيسان و رهبانان نصارىاند در اين كوه عالمى دارند كه داناترين علماى ايشان است و هر سال يك مرتبه به نزد او مىآيند و مسائل خود را از او سؤال مىكنند و امروز براى آن جمع شده‌اند .\r\nپس پدرم به نزد ايشان رفت و من نيز با او رفتم ، پدرم سر خود را به جامه پيچيد كه او را نشناسند و با آن گروه نصارى به آن كوه بالا رفت ، و چون نصارى نشستند پدرم نيز در ميان ايشان نشست و آن ترسايان مسندها براى عالم خود انداختند و او را بيرون آوردند و بر روى مسند نشاندند و او بسيار معمّر شده بود و حواريّون اصحاب عيسى را بعضى دريافته بود و از پيرى ابروهاى او بر ديده‌اش افتاده بود ، پس ابروهاى خود را به حرير زردى بر سر بست و ديده‌هاى خود را مانند ديده‌هاى افعى به حركت در آورد ، و به سوى حاضران نظر كرد .\r\nو چون خبر به هشام رسيد كه آن حضرت به دير نصارى رفت ، كسى از مخصوصان خود فرستاد كه آنچه ميان ايشان و آن حضرت مىگذرد او را خبر دهد .\r\nچون نظر آن عالم بر پدرم افتاد ، گفت : تو از مايى يا از امّت مرحومه ؟\r\nحضرت فرمود : بلكه از امّت مرحومه‌ام .\r\nپرسيد كه از علماى ايشان ، يا از جهّال ايشان ؟\r\nفرمود كه : از جهّال ايشان نيستم ، پس بسيار مضطرب شد و گفت : من از تو سؤال كنم يا تو از من سؤال مىكنى .\r\nپدرم فرمود : تو سؤال كن .\r\n\r\n","description":"","footnote":"","page_name":" 1321 ","page_number":691},
  {"content":"\r\n\r\nنصرانى گفت : اى گروه نصارى ، غريب است كه مردى از امّت محمّد صلّى اللّه عليه و آله و سلّم به من مىگويد كه از من سؤال كن ، سزاوار است كه مسألهء چند از او بپرسم ، پس گفت :\r\nاى بندهء خدا ! خبر ده مرا از ساعتى كه نه از شب است و نه از روز ؟\r\nپدرم فرمود : ما بين طلوع صبح است تا طلوع آفتاب .\r\nگفت : پس از كدام ساعت‌ها است ؟\r\nپدرم فرمود كه : از ساعات بهشت است و در اين ساعت بيماران ما به هوش مىآيند ، و دردها ساكن مىشود ، و كسى را كه شب خواب نبرد در اين ساعت به خواب مىرود و حقّ تعالى اين ساعت را موجب رغبت رغبت كنندگان به سوى آخرت گردانيده و از براى عمل كنندگان براى آخرت دليل واضحى ساخته و براى انكار انكار كنندگان و متكبّران كه عمل براى آخرت نمىكنند حجّتى گردانيده .\r\nنصرانى گفت : راست گفتى ، مرا خبر ده از آنچه دعوى مىكنيد كه اهل بهشت مىخورند و مىآشامند و از ايشان بول و غايط جدا نمىشود ، آيا در دنيا نظير آن هست ؟\r\nحضرت فرمود : بلى جنين در شكم مادر مىخورد از آنچه مادر او مىخورد و از او چيزى جدا نمىشود .\r\nنصرانى گفت : تو نگفتى كه من از علماى ايشان نيستم ؟ ! حضرت فرمود كه : من گفتم از جهّال ايشان نيستم .\r\nنصرانى گفت : مرا خبر ده از آنچه دعوى مىكنيد كه ميوه‌هاى بهشت بر طرف نمىشود هر چند از آن تناول مىكنند باز به حال خود هست آيا در دنيا نظيرى دارد ؟\r\nحضرت فرمود كه : بلى نظير آن در دنيا چراغ است كه اگر صد هزار چراغ از آن بيفروزند كم نمىشود و هميشه هست .\r\nنصرانى گفت : از تو مسأله‌اى سؤال مىكنم كه نتوانى جواب گفت .\r\nحضرت فرمود كه : سؤال كن .\r\n\r\n","description":"","footnote":"","page_name":" 1322 ","page_number":692},
  {"content":"\r\n\r\nنصرانى گفت : مرا خبر ده از مردى كه با زن خود نزديكى كرد و آن زن به دو پسر حامله شد و هر دو در يك ساعت متولّد شدند و در يك ساعت مردند و در وقت مردن يكى پنجاه سال از عمر او گذشته بود و ديگرى صد و پنجاه سال زندگانى كرده بود ؟\r\nحضرت فرمود كه : آن دو فرزند عزير و عزر بودند كه مادر ايشان به ايشان در يك شب در يك ساعت حامله شد و در يك ساعت متولّد شدند و سى سال با يكديگر زندگانى كردند پس حقّ تعالى عزير را ميرانيد و بعد از صد سال او را زنده كرد و بيست سال ديگر با برادر خود زندگانى كرد و هر دو در يك ساعت فوت شدند .\r\nپس آن نصرانى برخاست و گفت : از من داناترى را آورده‌ايد كه مرا رسوا كند ؟ به خدا سوگند كه تا اين مرد در شام است ديگر من با شما سخن نخواهم گفت ، هر چه خواهيد از او سؤال كنيد .\r\nو به روايت ديگر : چون شب شد آن عالم به نزد آن حضرت آمد و معجزات مشاهده كرد و مسلمان شد ، چون اين خبر به هشام رسيد و به او گفتند : خبر مباحثهء حضرت امام محمّد باقر عليه السّلام با نصرانى در شام منتشر شده و بر اهل شام علم و كمال او ظاهر گرديده او جايزه‌اى براى پدرم فرستاد و ما را به زودى روانهء مدينه كرد .\r\nو به روايت ديگر : آن حضرت را به حبس فرستاد ، به آن ملعون گفتند كه : اهل زندان همه مريد او گرديده‌اند ، پس به زودى حضرت را روانهء مدينه كرد ، و پيش از ما پيك مسرعى فرستاد كه در شهرها كه در سر راه است ندا كنند در ميان مردم كه دو پسر جادوگر ابو تراب ! محمّد بن علىّ و جعفر بن محمّد كه من ايشان را به شام طلبيده بودم ميل كردند به سوى ترسايان ، و دين ايشان را اختيار كردند ، پس هر كه به ايشان چيزى بفروشد يا بر ايشان سلام كند يا با ايشان مصافحه كند خونش هدر است .\r\nچون پيك به شهر مدين رسيد ، بعد از آن ما وارد شهر شديم و اهل آن شهر درها بر روى ما بستند و ما را دشنام دادند و ناسزا به علىّ بن ابى طالب - صلوات اللّه عليه -\r\n\r\n","description":"","footnote":"","page_name":" 1323 ","page_number":693},
  {"content":"\r\n\r\nگفتند و هر چند ملازمان ما مبالغه مىكردند ، در نمىگشودند و آذوقه به ما نمىدادند .\r\n\r\n[ ورود به مدين 
  ]\r\nچون ما به نزديك دروازه رسيديم پدرم با ايشان به مدارا سخن گفت و فرمود : از خدا بترسيد ما چنان نيستيم كه به شما گفته‌اند ، و اگر چنان باشيم ، شما با يهود و نصارى معامله مىكنيد چرا از مبايعهء ما امتناع مىنماييد ؟\r\nآن بدبختان گفتند كه ، شما از يهود و نصارى بدتريد ( نعوذ باللّه ) زيرا كه ايشان جزيه مىدهند و شما نمىدهيد .\r\nهر چند پدرم ايشان را نصيحت كرد سودى نبخشيد و گفتند : در نمىگشاييم بر روى شما تا شما و چهارپايان شما هلاك شويد . حضرت چون اصرار آن اشرار [ را 
  ] مشاهده نمود پياده شد و فرمود : اى جعفر ! تو از جاى خود حركت مكن . و كوهى در آن نزديكى بود كه بر شهر مدين مشرف بود ، حضرت بر آن كوه بر آمد و رو به جانب شهر كرد و انگشت بر گوش‌هاى خود گذاشت و آياتى كه حقّ تعالى در قصّهء شعيب فرستاده است و مشتمل است بر مبعوث گرديدن شعيب بر اهل مدين و معذّب گرديدن ايشان به نافرمانى او ، بر ايشان خواند ، تا آنجا كه حقّ تعالى مىفرمايد :  بَقِيَّتُ اللَّهِ خَيْرٌ لَكُمْ إِنْ كُنْتُمْ مُؤْمِنِينَ  . « 1 »\r\nپس فرمود كه : ماييم به خدا سوگند كه بقيّهء خدا در زمين .\r\nپس حقّ تعالى باد سياهى تيره بر انگيخت كه آن صدا را به گوش مرد و زن و صغير و كبير ايشان رسانيد ، و ايشان را دهشت عظيم عارض شد ، و بر بام‌ها بر آمدند و به جانب آن حضرت نظر مىكردند .\r\nپس مرد پيرى از اهل مدين پدرم را به آن حالت مشاهده كرد و به صداى بلند ندا كرد در ميان شهر كه : از خدا بترسيد اى اهل مدين كه اين مرد در موضعى ايستاده است كه در وقتى كه حضرت شعيب قوم خود را نفرين كرد ، در اين موضع ايستاده بود ، و به خدا سوگند كه اگر در به روى او نگشاييد مثل آن عذاب بر شما نازل\r\n\r\n\r\n","description":"","footnote":"\r\n( 1 ) سورهء هود ، آيهء 85 .\r\n","page_name":" 1324 ","page_number":694},
  {"content":"\r\n\r\nخواهد شد ، پس ايشان ترسيدند و در را گشودند و ما را در منازل خود فرود آوردند و طعام دادند و ما روز ديگر از آنجا بيرون رفتيم .\r\nپس والى مدين اين قصّه را به هشام نوشت ، آن ملعون به او نوشت كه آن مرد پير را به قتل رسانيد . « 1 »\r\nو به روايت ديگر : آن مرد پير را طلبيد و پيش از رسيدن به هشام به رحمت الهى و اصل گرديده . پس هشام لعين به والى مدينه نوشت كه پدرم را به زهر هلاك كند ، و پيش از آن كه اين اراده به عمل آيد ، هشام به درك اسفل جحيم و اصل شد . « 2 »\r\nو كلينى به سند صحيح از زراره روايت كرده است كه گفت : روزى از حضرت امام محمّد باقر عليه السّلام شنيدم كه فرمود : در خواب ديدم كه بر سر كوهى ايستاده بودم ، و مردم از هر طرف آن كوه بالا مىآمدند به سوى من ، چون مردم بسيار جمع شدند بر اطراف آن كوه ، ناگاه كوه بلند شد و مردم از هر طرف فرو مىريختند تا آن كه اندك جماعتى بر آن كوه ماندند و پنج مرتبه چنين شد ، و گويا آن حضرت اين خواب را به وفات خود تعبير فرموده بود ، بعد از پنج شب از اين خواب به رحمت ربّ الارباب و اصل گرديد . « 3 »\r\nو كلينى به سند معتبر روايت كرده است كه : روزى يكى از دندان‌هاى حضرت امام محمّد باقر عليه السّلام جدا شد ، آن دندان را در دست گرفت و گفت : الحمد للّه ، پس حضرت امام جعفر صادق عليه السّلام را گفت كه : چون مرا دفن كنى اين دندان را با من دفن كن ، بعد از چند سال دندان ديگر آن حضرت جدا شد ، و باز در كف راست گذاشت و گفت : الحمد للّه و فرمود كه : اى جعفر ! چون من از دنيا بروم اين دندان را با من دفن كن . « 4 »\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 306 .\r\n( 2 ) قصص الانبياء راوندى ، ص 145 ؛ بحار الأنوار ، ج 46 ، ص 306 به نقل از الامان ؛ چاپ آل البيت ، ص 66 - 73 ؛ دلائل الامامة ، ص 104 .\r\n( 3 ) الكافى ، ج 8 ، ص 182 .\r\n( 4 ) الكافى ، ج 3 ، ص 262 ؛ بحار الأنوار ، ج 46 ، ص 215 .\r\n","page_name":" 1325 ","page_number":695},
  {"content":"\r\n\r\n\r\n[ بيمارى صعب 
  ]\r\nو در كافى و بصائر الدّرجات و ساير كتب معتبره روايت كرده‌اند كه حضرت صادق عليه السّلام فرموده كه پدرم را بيمارى صعبى عارض شد كه اكثر مردم بر آن حضرت خائف شدند و اهل بيت آن حضرت گريان شدند ، آن حضرت فرمود كه : من در اين مرض نخواهم رفت زيرا كه دو كس به نزد من آمدند و مرا چنين خبر دادند ، پس از آن مرض صحّت يافت و مدّتى صحيح و سالم ماند . « 1 »\r\nپس روزى حضرت امام جعفر صادق عليه السّلام را طلبيد و فرمود كه : جمعى از اهل مدينه را حاضر كن . چون ايشان را حاضر كردم فرمود : اى جعفر ! چون من به عالم بقاء رحلت كنم مرا غسل بده و كفن بكن و در سه جامه كه يكى رداى حبره بود كه نماز جمعه در آن مىكرد ، و يكى پيراهنى كه خود مىپوشيد و فرمود كه عمامه بر سرم ببند و عمامه را از جامه‌هاى كفن حساب مكن ، و براى من زمين را شقّ كن به جاى لحد ، زيرا كه من فربهم و در زمين مدينه براى من لحد نمىتوان ساخت ، و قبر مرا چهار انگشت از زمين بلند كن ، و آب بر قبر من بريز ، و اهل مدينه را گواه گرفت .\r\nچون بيرون رفتند گفتم : اى پدر بزرگوار ! آنچه مىفرمودى به عمل مىآوردم و به گواه گرفتن احتياج نبود .\r\nحضرت فرمود كه : اى فرزند ! براى اين گواه گرفتم كه بدانند تويى وصىّ من و در امامت با تو منازعه نكنند .\r\nپس گفتم : اى پدر بزرگوار ! من امروز تو را از همه روز صحيح‌تر مىيابم و آزارى در تو مشاهده نمىكنم .\r\nحضرت فرمود : آن دو كس كه در آن مرض مرا خبر دادند كه صحّت مىيابم در اين مرض به نزد من آمدند و گفتند : در اين مرض به عالم بقاء رحلت مىنمايى . « 2 »\r\nو به روايت ديگر فرمود : كه اى فرزند ! مگر نشنيدى كه حضرت علىّ بن الحسين عليه السّلام مرا از پى ديوار ندا كرد كه اى محمّد ! بيا و زود باش كه ما انتظار\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 213 به نقل از بصائر الدرجات .\r\n( 2 ) الكافى ، ج 3 ، ص 200 ؛ بحار الأنوار ، ج 46 ، ص 214 .\r\n","page_name":" 1326 ","page_number":696},
  {"content":"\r\n\r\nتو مىبريم . « 1 »\r\n\r\n[ شب وفات آن حضرت 
  ]\r\nو در بصائر الدّرجات منقول است كه حضرت امام جعفر صادق عليه السّلام فرمود كه :\r\nدر شب وفات پدر بزرگوار خود به نزد آن حضرت رفتم كه با او سخن بگويم ، مرا اشاره كرد كه دور رو ، و با كسى رازى مىگفت كه من او را نمىديدم ، يا آن كه با پروردگار خود مناجات مىكرد ، پس بعد از ساعتى به خدمت او رفتم فرمود كه : اى فرزند گرامى ! من در اين شب دار فانى را وداع مىكنم و به رياض قدس ارتحال مىنمايم . و در اين شب حضرت رسالت صلّى اللّه عليه و آله و سلّم به عالم بقاء رحلت نمود ، و در اين وقت پدرم حضرت علىّ بن الحسين عليه السّلام براى من شربتى آورد كه من آشاميدم و مرا بشارت لقاى حقّ تعالى داد . « 2 »\r\nو قطب راوندى به سند معتبر از حضرت صادق عليه السّلام روايت كرده است كه چون شب وفات پدر بزرگوارم شد و حال او متغيّر گرديد ، چون آب وضوء آن حضرت را هر شب نزديك رختخواب او مىگذاشتند دو مرتبه فرمود كه : بريز آب را ، مردم گمان كردند كه حضرت از بيهوشى تب اين سخن مىفرمايد ، من رفتم و آب را ريختم ديدم كه موشى در آن آب افتاده بود و حضرت به نور امامت در آن حالت دانسته بود . « 3 »\r\nو كلينى به سند صحيح از آن حضرت روايت كرده است كه مردى چند ميل از مدينه دور بود در خواب ديد كه [ به او گفتند كه 
  ] برو و نماز كن بر امام محمّد باقر عليه السّلام كه ملائكه او را در بقيع غسل مىدهند . « 4 »\r\nو ايضا به سند حسن روايت كرده است كه حضرت امام محمّد باقر عليه السّلام هشت صد درهم براى تعزيه و ماتم خود وصيّت فرمود . « 5 » و به سند موثق از\r\n\r\n\r\n","description":"","footnote":"\r\n( 1 ) بصائر الدرجات ، ص 481 - 482 .\r\n( 2 ) بحار الأنوار ، ج 46 ، ص 213 به نقل از بصائر الدرجات ، ص 482 .\r\n( 3 ) الخرائج ، ج 2 ، ص 711 ؛ بحار الأنوار ، ج 46 ، ص 214 به نقل از الخرائج .\r\n( 4 ) الكافى ، ج 8 ، ص 183 ؛ بحار الأنوار ، ج 46 ، ص 214 .\r\n( 5 ) الكافى ، ج 3 ، ص 217 .\r\n","page_name":" 1327 ","page_number":697},
  {"content":"\r\n\r\nحضرت صادق عليه السّلام روايت كرده است كه پدرم گفت : اى جعفر از مال من وقفى بكن براى ندبه كنندگان كه ده سال در منى در موسم حجّ بر من ندبه و گريه كنند ، و رسم ماتم را تجديد نمايند و بر مظلوميّت من زارى كنند . « 1 »\r\n\r\n[ تاريخ وفات آن حضرت 
  ]\r\nمؤلّف گويد كه : در تاريخ وفات آن حضرت اختلاف است و مختار احقر آن است كه در روز دوشنبه هفتم ذى حجهء سنهء صد و چهاردهم « 2 » به سنّ پنجاه و هفت در مدينهء مشرّفه واقع شد ، و اين در ايّام خلافت هشام بن عبد الملك بود و گفته شده كه آن حضرت را ابراهيم بن وليد بن عبد الملك بن مروان به زهر شهيد كرده « 3 » و شايد به امر هشام « 4 » بوده . و قبر مقدّس آن حضرت به اتّفاق در بقيع واقع شده است در پهلوى پدر و عمّ بزرگوار خود حضرت امام حسن عليه السّلام .\r\nو كلينى به سند معتبر روايت كرده است كه چون حضرت امام محمّد باقر عليه السّلام به دار بقاء رحلت نمود حضرت صادق عليه السّلام مىفرمود كه : هر شب چراغ مىافروختند در حجره‌اى كه آن حضرت در آن حجره وفات يافته بود . « 5 »\r\n\r\n\r\n","description":"","footnote":"\r\n( 1 ) الكافى ، ج 5 ، ص 117 ؛ بحار الأنوار ، ج 46 ، ص 220 .\r\n( 2 ) نك : الارشاد مفيد ، ج 2 ، ص 158 ؛ اعلام الورى ، ص 264 .\r\n( 3 ) مناقب ابن شهر آشوب ، ج 4 ، ص 228 ؛ الفصول المهمه ، ص 218 و نك : اخبار الدول ، ج 1 ، ص 233 .\r\n( 4 ) بحار الأنوار ، ج 46 ، ص 217 .\r\n( 5 ) الكافى ، ج 3 ، ص 472 ؛ جلاء العيون ، ص 851 - 865 .\r\n","page_name":" 1328 ","page_number":698},
  {"content":"\r\n\r\n\r\nفصل ششم : در ذكر اولاد حضرت امام محمّد باقر عليه السّلام است\r\n« 1 » بدان كه اولاد آن حضرت بنابر آن آنچه شيخ مفيد و طبرسى و ديگران ذكر كرده‌اند از ذكور و اناث هفت نفرند : ابو عبد اللّه جعفر بن محمّد عليه السّلام و عبد اللّه كه ام مخدّرهء نجيبه جناب امّ فروه بنت قاسم بن محمّد بن ابى بكر بودند ، و ابراهيم و عبيد اللّه كه از امّ حكيم « 2 » بودند و هر دو در ايّام حيات پدر بزرگوارشان وفات كردند ، و على و زينب و امّ سلمه كه از امّ ولد بودند و بعضى گفته‌اند كه امّ سلمه از مادر ديگر بوده .\r\nشيخ مفيد ( ره ) فرموده كه : عبد اللّه در فضل و صلاح مشار اليه بود ، و روايت شده كه داخل شد بر مردى از بنى اميّه ، آن مرد اموى خواست او را بكشد ، عبد اللّه گفت : مرا مكش تا من از براى تو شفاعت كنم نزد خداى ، اموى گفت : تو را اين مقام و مرتبه نيست پس او را زهر داد و شهيد كرد ، ( انتهى ) . « 3 »\r\nو عبد اللّه را پسرى است اسماعيل نام كه علماى رجال او را از اصحاب حضرت صادق عليه السّلام شمرده‌اند ، و در شرح كافى ملّا خليل است كه عبد اللّه پسر امام محمّد باقر عليه السّلام را دخترى بوده مكنّاة به امّ خير كه بئر امّ خير در مدينه منسوب به او است ،\r\n\r\n\r\n","description":"","footnote":"\r\n( 1 ) در اين بحث مطالعه كتاب بغية الحائر فى احوال اولاد الامام الباقر عليه السّلام ، تأليف سيد حسين حسينى زرباطى مفيد است .\r\n( 2 ) دختر اسيد بن مغيرة بن اخنس بن شريف ثقفى .\r\n( 3 ) الارشاد ، ج 2 ، ص 178 ؛ بحار الأنوار ، ج 46 ، ص 365 به نقل از الارشاد .\r\n","page_name":" 1329 ","page_number":699},
  {"content":"\r\n\r\nو تاج الدّين ابن زهره حسينى در غاية الاختصار فى اخبار البيوتات العلويّه گفته كه :\r\nعلى پسر امام محمّد باقر عليه السّلام دخترى داشت فاطمه نام ، تزويج كرد او را حضرت امام موسى كاظم عليه السّلام ، و قبر على در بغداد در محلّهء جعفريّه در ظاهر سور بغداد واقع است .\r\nمحبّ الدّين بن نجّار مورّخ در تاريخ خود گفته : مشهد طاهر در جعفريّه است ، و گفته : آن قريه‌اى است از اعمال خالص نزديك بغداد ، ظاهر شد در آن قبرى قديم و بر آن سنگى بود كه بر آن نوشته بود :\r\nبسم اللّه الرّحمن الرّحيم ، هذا ضريح الطّاهر علىّ بن محمّد بن علىّ بن الحسين بن علىّ بن ابى طالب عليهم السّلام .\r\nو بقيّهء سنگ از او جدا شده بود ، پس بنا كردند بر آن قبّه‌اى از خشت ، پس از آن تعمير كرد آن را علىّ بن نعيم شيخى از مستوفيان كه كتابت ديوان خالص با او بود و آراست و زينت كرد آن را و قنديل‌هايى از مس بر آن آويزان كرد و در آن صحنى گشاده بنا كرد ، پس او بعد از اين تعميرات يكى از مشاهد و مزارات گشت .\r\nتاج الدّين گفته كه آن مشهد در زمان ما مجهول و خراب است و جماعتى از فقرا در آنجا منزل دارند و نزديك است كه آثارش محو نابود شود . « 1 »\r\nمؤلّف گويد : آنچه مشهور است در زمان ما قبر علىّ بن محمّد الباقر عليه السّلام در ناحيهء كاشان در مشهد اردهال است « 2 » و معروف است به شهزاده سلطان على ، و تأييد مىكند بودنش را در اين مشهد آنچه در بحر الأنساب است كه فرمود :\r\nعلىّ بن محمّد الباقر عليه السّلام لم يعقب سوى بنت ، و دفن فى ناحية كاشان بقرية يقال لها باركوسب فى مشهد ، ( انتهى ) .\r\n\r\n\r\n","description":"","footnote":"\r\n( 1 ) غاية الاختصار ، ص 102 .\r\n( 2 ) نك ايضا : اختران تابناك ، ص 363 - 365 ؛ تذكره جناب سلطان‌على ؛ امام‌زادگان معتبر ، ص 30 ؛ آثار باستانى شهرهاى كاشان و نطنز ، ص 431 ؛ آثار تاريخى تهران ، ج 1 ، ص 432 ؛ النقض ، ص 588 ؛ مراقد المعارف ، ج 22 ، ص 79 .\r\n","page_name":" 1330 ","page_number":700},
  {"content":"\r\n\r\nو از فاضل خبير ، آميرزا عبد اللّه صاحب رياض العلماء « 1 » نيز نقل شده كه فرمود :\r\nقبر علىّ بن محمّد الباقر عليه السّلام در حوالى بلدهء كاشان است و بر او است قبّهء رفيعه و از براى او است كرامات ظاهره ، و در اصفهان نزديك مسجد شاه بقعه و مزارى است به نام احمد بن علىّ بن امام محمّد الباقر عليه السّلام و سنگى در آنجا است به خطّ كوفى بر آن نوشته است : بسم اللّه الرّحمن الرّحيم ، كلّ نفس بما كسبت رهينة . هذا قبر احمد بن علىّ بن محمّد الباقر عليه السّلام تجاوز عن سيّئاته و ألحقه بالصّالحين ، و در بيرون بقعه سنگى است مستطيل بر آن نقش است آمين ربّ العالمين . به تاريخ سنة ثلاث ستيّن و خمسمائة .\r\nو نزديك اين امامزاده است قبر مرحوم عالم فاضل ، فقيه نبيه ، جناب آقاى شيخ محمّد تقى معروف به آقا نجفى در بقعهء بزرگى با قبّهء عاليه اسكنه اللّه فى جنّة عالية . و صاحب روضات الجنّات در ترجمهء امير سيّد محمّد تقى كاشى پشت مشهدى گفته كه : در پشت مشهد كاشان امامزاده‌اى است منسوب به يكى از اولادهاى حضرت امام محمّد باقر عليه السّلام و بعضى گفته كه منسوب است به يكى از اولادهاى حضرت موسى بن جعفر عليه السّلام و اسمش حبيب است و اللّه العالم .\r\nو امّ سلمه زوجه محمّد ارقط بن عبد اللّه الباهر بن امام زين العابدين عليه السّلام بوده و او مادر اسماعيل بن محمّد ارقط است كه با ابو السّرايا خروج كرده . كذا فى بعض المشجّرات . « 2 »\r\n\r\n\r\n","description":"","footnote":"\r\n( 1 ) رياض العلماء ، ج 4 ، ص 216 - 217 .\r\n( 2 ) روضات الجنات ، ج 2 ، ص 127 ؛ البخترى ، ص 34 ؛ الشجرة المباركة ، ص 75 .\r\n","page_name":" 1331 ","page_number":701},
  {"content":"\r\n . \r\n","description":"","footnote":"","page_name":" 1332 ","page_number":702},
  {"content":"\r\n\r\n\r\nباب هشتم در تاريخ حضرت امام به حق ناطق ، مبيّن المشكلات و الحقايق ، جناب ابو عبد اللّه جعفر بن محمّد الصادق عليه السّلام است :\r\nدر آن چند فصل است :\r\n\r\n","description":"","footnote":"","page_name":" 1333 ","page_number":703},
  {"content":"\r\n . \r\n","description":"","footnote":"","page_name":" 1334 ","page_number":704},
  {"content":"\r\n\r\n\r\nفصل اوّل : در بيان ولادت و اسم و لقب و احوال والدهء آن حضرت است\r\n\r\n[ ولادت آن حضرت 
  ]\r\nولادت با سعادت حضرت امام جعفر صادق عليه السّلام در روز دوشنبه هفدهم ماه ربيع الأوّل « 1 » سنهء هشتاد و سه « 2 » واقع شده كه موافق است با روز ولادت حضرت رسول صلّى اللّه عليه و آله و سلّم ، و آن روزى است شريف ، عظيم البركة كه پيوسته صالحين از آل محمّد عليهم السّلام از قديم الايّام بزرگ مىشمردند آن روز را و مراعات مىكردند حرمت آن را ، و در روزه‌اش فضل كبير و ثواب عظيم وارد شده و مستحبّ است در آن روز صدقه و زيارت مشاهد مشرّفه و به جا آوردن خيرات و مسرور نمودن اهل ايمان .\r\n\r\n[ نام آن حضرت 
  ]\r\nاسم مبارك آن حضرت « جعفر » بود . و كنيت شريفش « ابو عبد اللّه » و القاب آن حضرت « صابر » ، « فاضل » ، « طاهر » و « صادق » بود . و مشهورترين القاب آن جناب « صادق » است . « 3 »\r\nابن بابويه و قطب راوندى روايت كرده‌اند كه : از حضرت امام زين العابدين عليه السّلام پرسيدند كه امام بعد از تو كيست ؟\r\nفرمود : محمّد باقر كه علم را مىشكافد شكافتنى .\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 4 ، ص 279 ؛ روضة الواعظين ، ص 253 ؛ الدروس ، ص 154 ؛ كشف الغمه ، ج 2 ، ص 55 و 187 .\r\n( 2 ) الكافى ، ج 1 ، ص 472 ؛ التهذيب ، ج 6 ، ص 78 ؛ الارشاد مفيد ، ج 2 ، ص 179 ؛ فرق الشيعة ، ص 78 .\r\n( 3 ) نك : تذكرة الخواص ، ص 341 ؛ نور الانوار ، ص 160 ؛ كشف الغمّه ، ج 2 ، ص 155 .\r\n","page_name":" 1335 ","page_number":705},
  {"content":"\r\n\r\nپرسيدند كه : بعد از او امام كه خواهد بود ؟\r\nفرمود : جعفر كه نام او نزد اهل آسمان‌ها صادق است .\r\nگفتند : چرا به خصوص او را صادق مىنامند و حال آن كه همهء شماها صادق و راستگوييد ؟\r\nفرمود كه : خبر داد مرا پدرم از پدرش رسول خدا صلّى اللّه عليه و آله و سلّم كه آن حضرت فرمود :\r\nچون متولّد شود فرزند من جعفر بن محمّد بن علىّ بن الحسين عليهم السّلام او را صادق ناميد ، زيرا كه پنجم از فرزندان او جعفر نام خواهد داشت و دعوى امامت خواهد كرد به دروغ از روى افتراء ، و او نزد خدا جعفر كذّاب افتراكننده بر خدا است ، پس حضرت امام زين العابدين عليه السّلام گريست و فرمود كه : گويا مىبينم جعفر كذّاب را كه برانگيخته است خليفهء جور زمان خود را بر تفتيش و تفحّص امام پنهان ( يعنى صاحب الزّمان صلوات اللّه عليه ) . « 1 »\r\nو در شمايل حضرت صادق عليه السّلام گفته‌اند كه آن حضرت ميانه بالا و افروخته رو و سفيد بدن و كشيده بينى و موهاى او سياه و مجعّد بود و بر جدّ رويش خال سياهى بود .\r\nو به روايت حضرت امام رضا عليه السّلام نقش نگين آن حضرت : « اللّه وليّى ، و [ هو 
  ] عصمتى من خلقه » « 2 » و به روايت ديگر : « اللّه خالق كلّ شىء » « 3 » و به روايت معتبر ديگر : « انت ثقتى فاعصمنى من النّاس » ، و به روايت ديگر : « ما شاء اللّه ، لا قوّة الّا باللّه ، استغفر اللّه » « 4 » بوده ، و غير از اين‌ها نيز نقل شده .\r\n\r\n[ مادر آن حضرت 
  ]\r\nوالدهء ماجدهء آن حضرت ، نجيبهء جليلهء مكرّمهء عليا ، جناب فاطمة مسمّاة به\r\n\r\n\r\n","description":"","footnote":"\r\n( 1 ) الخرائج ، ج 1 ، ص 268 ؛ بحار الأنوار ، ج 46 ، ص 230 ، علل الشرائع ، ص 234 ، دلائل الامامة ، ص 112 .\r\n( 2 ) نك : عيون اخبار الرضا عليه السّلام ، ج 2 ، ص 55 - 56 ؛ امالى شيخ صدوق ؛ بحار الأنوار ، ج 47 ، ص 8 و ج 11 ، ص 62 - 3 ؛ الكافى ، ج 6 ، ص 476 .\r\n( 3 ) التتمة ، ص 100 ؛ الكافى ، ج 6 ، ص 473 ؛ بحار الأنوار ، ج 47 ، ص 10 .\r\n( 4 ) اخبار الدول ، ج 1 ، ص 334 ؛ الفصول المهمة ، ص 209 ؛ نور الابصار ، ص 145 ؛ بحار الأنوار ، ج 47 ، 10 .\r\n","page_name":" 1336 ","page_number":706},
  {"content":"\r\n\r\nامّ فروة بنت قاسم بن محمّد بن ابى بكر است « 1 » كه حضرت صادق عليه السّلام در حقّ او فرموده :\r\nكانت امّى ممّن آمنت و اتّقت و احسنت و اللّه يحبّ المحسنين . « 2 »\r\nيعنى : مادرم از جملهء زنانى بود كه ايمان آورد و تقوى و پرهيزكارى را اختيار كرد و احسان و نيكوكارى نمود و خدا دوست دارد نيكوكاران را .\r\nهمانا حضرت صادق عليه السّلام در اين كلمهء موجزه وصف كرده آن مخدّره را به تمام اوصاف شريفه ، همانطور كه حضرت امير المؤمنين عليه السّلام در جواب همّام بن عباده كه سؤال كرد از آن حضرت كه وصف كند براى او متّقين را اكتفا كرد به كلمهء :\r\nاتّق اللّه و احسن ، فانّ اللّه مع الّذين اتّقوا و الّذين هم محسنون . « 3 »\r\nچه آن كه علما در شرح آن گفته‌اند كه گويا مراد از « تقوى » اجتناب كردن است از آنچه خداى تعالى نهى فرموده و « احسان » به جاى آوردن هر چيزى است كه حقّ تعالى به آن امر فرموده ، پس اين كلمه جامع است صفات متّقين و فضايل ايشان را .\r\nو شيخ جليل علىّ بن الحسين مسعودى در اثبات الوصيّة فرموده كه : امّ فروة از تمامى زنان زمان خود تقوايش زيادتر بود ، و روايت كرده از حضرت امام زين العابدين عليه السّلام احاديثى كه از جملهء آن‌ها است قول آن حضرت به او كه اى امّ فروة ! من دعا مىكنم براى گناهكاران شيعيان ما در روز و شب صد نوبت ، ( يعنى استغفار و طلب آمرزش مىكنم برايشان ) زيرا كه ما صبر مىكنيم بر چيزى كه مىدانيم و ايشان صبر مىكنند بر چيزى كه نمىدانند . « 4 »\r\nمؤلّف گويد كه : امّ فروة چندان مجلّله و مكرّمه بود كه به سبب آن از حضرت\r\n\r\n\r\n","description":"","footnote":"\r\n( 1 ) نك : الكافى ، ج 1 ، ص 469 ؛ بحار الأنوار ، ج 46 ، ص 366 به نقل از الكافى .\r\n( 2 ) الكافى ، ج 1 ، ص 393 .\r\n( 3 ) نهج البلاغه ، خطبه 193 .\r\n( 4 ) اثبات الوصية ، ص 154 .\r\n","page_name":" 1337 ","page_number":707},
  {"content":"\r\n\r\nصادق عليه السّلام گاهى به « ابن المكرّمه » تعبير كردند .\r\nو روايت شده از عبد الأعلى كه گفت : ديدم امّ فروة را كه پوشيده بود كسايى و طواف كعبه مىكرد متنكّرة كه كسى او را نشناسد ، پس استلام كرد حجر الأسود را به دست چپ ، مردى در آنجا با وى گفت : يا امّة اللّه ! قد اخطأت السّنّة ! اى كنيز خدا ! خطا كردى در سنّت و آداب كه با دست چپ استلام كردى .\r\nامّ فروة فرمود : انّا لأغنياء من علمك ، يعنى : نمىخواهد چيزى ياد ما دهى همانا ما از علم شما بىنيازيم . « 1 »\r\nفقير گويد : ظاهرا آن مرد از فقهاى عامّه بوده ، و چگونه غنى و بىنياز نباشد از فقه عامّه زنى كه شوهرش باقر علوم اوّلين و آخرين باشد ، و پدر شوهرش حضرت امام زين العابدين عليه السّلام ، و فرزندش ينبوع علم و معدن حكمت و يقين جعفر بن محمّد الصادق الأمين - صلوات اللّه عليهم اجمعين - باشد ، و پدرش « 2 » از ثقات و معتمدان علىّ بن الحسين عليه السّلام « 3 » و يكى از فقهاى سبعهء مدينه باشد در حجر علم تربيت شده و در بيت فقه نشو و نما كرده .\r\nو امّ فروة را خواهرى است معروفه به امّ حكيم ، « 4 » زوجهء اسحاق عريضى ابن عبد اللّه بن جعفر بن ابى طالب - رضى اللّه عنهم اجمعين - ، والدهء قاسم بن اسحاق كه مردى جليل و امير يمن بوده ، و او پدر داود بن القاسم است كه معروف است به ابو هاشم جعفرى بغدادى و بيايد ذكرش در اصحاب حضرت هادى عليه السّلام .\r\n\r\n\r\n","description":"","footnote":"\r\n( 1 ) بحار الأنوار ، ج 46 ، ص 367 .\r\n( 2 ) دربارهء او نك : تهذيب التهذيب ، ج 1 ، ص 331 ؛ تقريب التهذيب ، ج 2 ، ص 120 ؛ تهذيب الكمال ، ج 2 ، ص 1115 ؛ موسوعة رجال الكتب التسعة ، ج 3 ، ص 261 .\r\n( 3 ) الكافى ، ج 1 ، ص 119 ؛ معجم رجال الحديث ، ج 14 ، ص 45 - 46 .\r\n( 4 ) دربارهء او نك : رياحين الشريعه ، ج 3 ، ص 376 ؛ تراجم اعلام النساء ، ج 1 ، ص 259 .\r\n","page_name":" 1338 ","page_number":708},
  {"content":"\r\n\r\n\r\nفصل دوم : در مختصرى از مناقب و مكارم اخلاق و سيرت حميدهء حضرت امام جعفر صادق عليه السّلام و اعتراف دوست و دشمن و موافق و مخالف به فضل آن حضرت عليه السّلام\r\n\r\n[ منزلت آن حضرت بين برادران خود 
  ]\r\n انت يا جعفر فوق المدح و المدح عناء * انّما الأشراف ارض و لهم انت سماء\r\nجاز حدّ المدح من قد ولدته الانبياء . « 1 » \r\nشيخ مفيد ( ره ) فرموده كه حضرت امام جعفر صادق عليه السّلام در ميان برادران خود خليفهء پدرش امام محمّد باقر عليه السّلام و وصىّ و قائم به امر امامت بعد از آن حضرت بود ، و از تمامى برادران خود افضل و مبرّزتر بود ، و قدرش اعظم و جلالتش بيشتر بود در ميان عامّه و خاصّه .\r\n\r\n[ علوم آن جناب 
  ]\r\nو آن قدر مردمان از علوم آن جناب نقل كرده‌اند كه به تمام بلاد و شهرها منتشر گشته و اصقاع عالم را فرا گرفته ، و نقل نشده از احدى از علماى اهل بيت آنچه از آن حضرت نقل شده ، و نقلهء اخبار و سدنهء آثار نقل نكرده‌اند از ايشان مانند آنچه از آن حضرت نقل كرده‌اند .\r\nهمانا اصحاب حديث جمع كرده‌اند اصحاب راويان از آن جناب را از ثقات با اختلاف‌شان در آراء و مقالات ، عددشان به چهار هزار رسيده ، و آن قدر دلائل واضحه بر امامت آن حضرت ظاهر شده كه دل‌ها را روشن نموده و زبان مخالف را\r\n\r\n\r\n","description":"","footnote":"\r\n( 1 ) گوينده اين اشعار عبد اللّه بن المبارك است . ( م )\r\n","page_name":" 1339 ","page_number":709},
  {"content":"\r\n\r\nگنگ كرده از طعن زدن در آن دلائل به ايراد شبهات ، انتهى . « 1 »\r\nو سيّد شبلنجى شافعى گفته كه : مناقب آن حضرت بسيار است به حدى كه محاسب نتواند تمام را در حساب آورد ، و مستوفى هشيار دانا از انواع آن در حيرت شود .\r\nروايت كرده‌اند از آن جناب جماعتى از اعيان ائمّهء اهل سنّت و اعلام ايشان مانند يحيى بن سعيد و ابن جريح و مالك بن انس و ثورى و ابن عيينه و ابو ايّوب سجستانى و غير ايشان . « 2 »\r\nابن قتيبه در كتاب ادب الكاتب گفته كه : كتاب جفر را امام جعفر صادق عليه السّلام نوشته « 3 » و در آن است آنچه مردم به دانستن آن احتياج دارند تا روز قيامت ، و به همين جفر اشاره كرده ابو العلاء معرّى در قول خود :\r\n لقد عجبوا لآل البيت لمّا * اتاهم علمهم فى جلد جفر\r\nو مرآة المنجّم و هى صغرى * تريه كلّ عامرة و قفر \r\nيعنى : مردم تعجب كرداند از اهل بيت وقتى كه آمد ايشان را علم اهل بيت در پوست بزغاله كه جفر باشد . ( يعنى مىگويند چگونه مىشود كه اين همه علم در پوست بزغالهء چهارماهه جمع شود ، پس براى رفع استبعاد ايشان مىگويد ) آيينهء منجّم كه اسطرلاب باشد با آن كه چيز كوچكى است مىنماياند به منجّم ، آسمان و زمين و جاهاى معمور و غير معمور را .\r\nو روايت شده كه آن حضرت مجلسى داشت از براى عامّه و خاصّه ، مردم از اقطار عالم به خدمتش مىرسيدند از حضرتش از حلال و حرام و از تأويل قرآن و فصل الخطاب سؤال مىنمودند و احدى از خدمتش بيرون نمىآمد مگر با جوابى كه مرضىّ و پسنديده‌اش بود .\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 179 .\r\n( 2 ) نور الابصار ، ص 294 .\r\n( 3 ) و نيز اخبار الدول ، ج 1 ، ص 334 .\r\n","page_name":" 1340 ","page_number":710},
  {"content":"\r\n\r\nفقير گويد كه : ظاهرا اين مجلس در ايّام حجّ بوده براى آن حضرت .\r\nو بالجمله نقل نشده از احدى آنچه نقل شده از آن حضرت از علوم ، و با آن كه چهار هزار نفر از آن جناب روايت كرده‌اند و بطون كتب و اسفار دينيّه از احاديث و علوم آن حضرت مملوّ است ، هنوز عشرى از اعشار علم آن حضرت نمايان نشده ، بلكه قطره‌اى ماند كه از دريا برداشته شده ، و گفته شده كه بعضى از علماى عامّه از تلامذه و از خدّام و اتباع آن جناب بوده‌اند و از آن بزرگوار اخذ كرده‌اند . مانند ابو حنيفه ، و محمّد بن حسن ، و ابو يزيد طيفور سقّاء آن حضرت را خدمت كرده و سقايت نموده ، « 1 » و ابراهيم بن ادهم و مالك بن دينار از غلامان آن حضرت بوده‌اند .\r\nمؤلّف گويد : و شايسته باشد كه ما در اين مقام به ذكر چند حديث تبرّك جوييم :\r\n\r\n[ ذكر چند حديث از آن حضرت 
  ]\r\n\r\nاوّل : ابن شهر آشوب از مسند ابو حنيفه نقل كرده كه :\r\nحسن بن زياد گفت : شنيدم كه از ابو حنيفه سؤال كردند كه را ديدى كه از تمامى مردم فقاهتش بيشتر باشد ؟\r\nگفت : جعفر بن محمّد ، زمانى كه منصور او را از مدينه طلبيده بود فرستاد نزد من و گفت : اى ابو حنيفه ! مردم مفتون جعفر بن محمّد شده‌اند ، مهيّا كن براى سؤال از او مسأله‌هاى مشكل و سخت خود را .\r\nپس من آماده كردم براى او چهل مسأله پس منصور مرا به نزد خود طلبيد ، و در آن وقت در حيره بود . من به سوى او رفتم ، پس چون وارد شدم به او ديدم حضرت امام جعفر صادق عليه السّلام در طرف راست منصور نشسته بود ، همين كه نگاهم به او افتاد هيبتى از آن جناب بر من داخل شد كه از منصور فتّاك بر من داخل نشد .\r\nپس سلام كردم به او ، اشاره كرد بنشين ، من نشستم آن وقت رو كرد به جناب صادق عليه السّلام گفت : اى ابو عبد اللّه ! اين ابو حنيفه است . فرمود : بلى مىشناسم او را ، آن‌گاه منصور رو به من كرد و گفت : بپرس از ابو عبد اللّه سؤالات خود را ، پس من\r\n\r\n\r\n","description":"","footnote":"\r\n( 1 ) نك : الاربعين فخر رازى ، ص 476 ؛ طرائف ، ص 520 ؛ مجالس المؤمنين ، ج 2 ، ص 20 ؛ شرح تجريد ، ص 249 ؛ روضات الجنات ، ج 4 ، ص 155 ؛ گوهر مراد ، ص 555 .\r\n","page_name":" 1341 ","page_number":711},
  {"content":"\r\n\r\nمىپرسيدم از آن حضرت و او جواب مىداد ، مىفرمود : شما در اين مسأله چنين مىگوييد و اهل مدينه چنين مىگويند . و فتواى خودش گاهى موافق ما بود ، و گاهى موافق اهل مدينه ، و گاهى مخالف جميع و يك يك را جواب داد تا چهل مسأله تمام شد و در جواب يكى از آن‌ها اخلال ننمود . آن وقت ابو حنيفه گفت :\r\nپس كسى كه اعلم مردم باشد به اختلاف اقوال ، از همه علمش بيشتر و فقاهتش زيادتر خواهد بود . « 1 »\r\n\r\nدوّم : شيخ صدوق از مالك بن انس - فقيه اهل مدينه و امام اهل سنّت - ، روايت كرده كه گفت :\r\nمن وارد مىشدم بر حضرت امام جعفر صادق عليه السّلام ، پس براى من نازبالش مىآورد كه تكيه كنم بر آن ، و مىشناخت قدر مرا و مىفرمود : اى مالك ! من تو را دوست مىدارم ، پس من مسرور مىگشتم به اين و حمد مىكردم خدا را بر آن ، و چنان بود آن حضرت كه خالى نبود از يكى از سه خصلت : يا روزه‌دار بود ، و يا قائم به عبادت بود ، و يا مشغول به ذكر .\r\nو آن حضرت از بزرگان عبّاد و اكابر زهّاد بود و از كسانى بود كه دارا بودند خوف و خشيت از حقّ تعالى را ، و آن حضرت كثير الحديث و خوش مجالست و كثير الفوائد بود . و هرگاه مىخواست بگويد : قال رسول اللّه صلّى اللّه عليه و آله و سلّم رنگش تغيير مىكرد . گاه سبز مىگشت و گاهى زرد به حدّى كه نمىشناخت او را كسى كه مىشناخت او را .\r\nو همانا با آن حضرت در يك سال به حجّ رفتيم ، همين كه شترش ايستاد در محلّ احرام ، خواست تلبيه گويد چنان حالش منقلب شد كه هر چه كرد تلبيه بگويد صدا در حلق شريفش منقطع شد و بيرون نيامد و نزديك شد كه از شتر به زمين افتد .\r\nمن گفتم : يا بن رسول اللّه ! تلبيه را بگو و چاره نيست جز گفتن آن . فرمود : اى پسر ابى عامر ! چگونه جرأت كنم بگويم « لبّيك اللّهمّ لبّيك » ! و مىترسم كه حقّ عز و جلّ\r\n\r\n\r\n","description":"","footnote":"\r\n( 1 ) مناقب ، ج 4 ، ص 255 ؛ بحار الأنوار ، ج 47 ، ص 217 . و نيز نك : جامع مسانيد ابى حنيفه ، ج 1 ، ص 222 ، ط حيدرآباد .\r\n","page_name":" 1342 ","page_number":712},
  {"content":"\r\n\r\nبفرمايد : « لا لبّيك و لا سعديك » . « 1 »\r\nمؤلّف گويد كه : خوب تأمّل كن در حال حضرت صادق عليه السّلام و تعظيم و توقير او از رسول خدا صلّى اللّه عليه و آله و سلّم كه در وقت نقل حديث از آن حضرت و بردن اسم شريف آن جناب چگونه حالش تغيير مىكرده ، با آن كه پسر پيغمبر صلّى اللّه عليه و آله و سلّم و پارهء تن او است ، پس ياد بگير اين را و با نهايت تعظيم و احترام اسم مبارك حضرت رسول صلّى اللّه عليه و آله و سلّم را ذكر كن و صلوات بعد از اسم مباركش بفرست و اگر اسم شريفش را در جايى نوشتى صلوات را بدون رمز و اشاره بعد از اسم مباركش بنويس ، و مانند بعضى از محرومين از سعادت به رمز ( ص ) و يا « صلّعم » و نحو آن اكتفا مكن ، بلكه بدون وضو و طهارت اسم مباركش را مگو و ننويس ، و با همهء اين‌ها باز از حضرتش معذرت بخواه كه در وظيفهء خود نسبت به آن حضرت كوتاهى نمودى و به زبان عجز و لابه بگو :\r\n هزار مرتبه شويم دهان به مشگ و گلاب * هنوز نام تو بردن كمال بىادبى است \r\nاز ابى هارون مولى آل جعده روايت است كه گفت : من در مدينه جليس حضرت صادق عليه السّلام بودم ، پس چند روزى در مجلسش حاضر نشدم ، بعد كه خدمتش مشرّف گشتم فرمود : اى ابو هارون ! چند روز است كه تو را نمىبينم ؟ گفتم : جهتش آن بود كه پسرى براى من متولد شده بود .\r\nفرمود : بارك اللّه لك فيه چه نام نهادى او را ؟\r\nگفتم : محمّد .\r\nحضرت چون نام محمّد شنيد صورتش را برد نزديك به زمين و مىگفت :\r\nمحمّد ، محمّد ، محمّد تا آن كه نزديك شد صورتش بچسبد به زمين . پس از آن فرمود : جانم ، مادرم ، پدرم و تمامى اهل زمين فداى رسول خدا صلّى اللّه عليه و آله و سلّم باد ، پس فرمود : دشنام مده اين پسر را و مزن او را ، و بد مكن با او . و بدان كه نيست خانه‌اى\r\n\r\n\r\n","description":"","footnote":"\r\n( 1 ) خصال ، باب الثلاثة ، ص 167 ؛ بحار الأنوار ، ج 47 ، ص 96 .\r\n","page_name":" 1343 ","page_number":713},
  {"content":"\r\n\r\nكه در آن اسم محمّد باشد مگر آن كه آن خانه در هر روز پاكيزه و تقديس كرده شود . « 1 »\r\n\r\nسيّم : در كتاب توحيد مفضّل « 2 » است كه مفضّل بن عمر\r\nدر مسجد حضرت رسول صلّى اللّه عليه و آله و سلّم بود ، شنيد ابن ابى العوجاء « 3 » با يكى از اصحابش مشغول است به گفتن كلمات كفرآميز ، مفضّل خوددارى نتوانست كرد فرياد زد بر او كه : يا عدوّ اللّه ! الحدت فى دين اللّه و انكرت البارى جلّ قدسه ، اى دشمن خدا ! در دين خدا الحاد ورزيدى و منكر بارى تعالى شدى و از اين نحو كلمات با وى گفت .\r\nابن ابى العوجاء گفت : اى مرد ! اگر تو از اهل كلامى بيا با هم تكلّم كنيم ، هرگاه تو اثبات حجّت كردى ما متابعت تو مىنماييم و اگر از علم كلام بهره ندارى ما با تو حرفى نداريم ، و اگر تو از اصحاب جعفر بن محمّدى ، آن حضرت با ما به اين نحو مخاطبه نمىكند و به مثل تو با ما مجادله نمىنمايد ، و به تحقيق كه شنيده است از اين كلمات بيشتر از آنچه تو شنيدى و هيچ فحش به ما نداده است و در جواب ما به هيچ وجه تعدّى ننموده ، و همانا او مردى است حليم ، با وقار ، عاقل ، محكم و ثابت كه از جاى خود بدر نرود و از طريق رفق و مدارا پا بيرون نگذارد و غضب او را سبك ننمايد ، بشنود كلام ما را و گوش دهد به تمام حجّت و دليل‌هاى ما تا آن كه ما هر چه دانيم بگوييم و هر حجّت كه داريم بياوريم به نحوى كه گمان كنيم بر او غلبه كرديم و حجّت او را قطع نموديم ، آن وقت شروع كند به كلام ، پس باطل كند حجّت و دليل ما را به كلام كمى و خطاب غير بلندى ملزم كند ما را به حجّت خود و عذر ما را قطع كند و ما را از ردّ جواب خود عاجز نمايد ، فان كنت من اصحابه فخاطبنا به مثل خطابه پس هرگاه تو از اصحاب آن جنابى با ما مخاطبه كن به مثل خطاب او . « 4 »\r\n\r\n\r\n","description":"","footnote":"\r\n( 1 ) بحار الأنوار ، ج 17 ، ص 30 به نقل از الكافى ، ج 6 ، ص 39 .\r\n( 2 ) توحيد مفضل ترجمه‌هاى فراوانى دارد ، اين بنده ترجمه ارزشمند مرحوم علامه محمّد باقر مجلسى را تحقيق كرده است و به وسيلهء سازمان چاپ و انتشارات وزارت فرهنگ و ارشاد اسلامى منتشر شده است .\r\n( 3 ) وى عبد الكريم بن نويرة الدهلى ( 155 ه . ) زنديق بوده است نك : امالى مرتضى ، ج 1 ، ص 88 - 89 ؛ البدء و التاريخ ، ج 1 ، ص 82 ؛ الفهرست ابن نديم ، ص 338 .\r\n( 4 ) توحيد المفضل ، 39 ؛ بحار الأنوار ، ج 3 ، ص 57 - 58 .\r\n","page_name":" 1344 ","page_number":714},
  {"content":"\r\n\r\n\r\nچهارم : در بر آوردن آن حضرت حاجت شقرانى و موعظه فرمودن او را\r\n: در تذكرهء سبط ابن جوزى است كه از مكارم اخلاق حضرت صادق عليه السّلام است آن چيزى كه زمخشرى در ربيع الأبرار نقل كرده از اولاد يكى از آزادكرده‌هاى حضرت رسول صلّى اللّه عليه و آله و سلّم كه گفت : در ايّامى كه منصور شروع كرده بود به عطا و جايزه دادن به مردم ، من كسى نداشتم كه براى من نزد منصور شفاعت كند و جايزه براى من بگيرد ، لاجرم رفتم بر در خانهء او متحيّر ايستادم كه ناگاه ديدم جعفر بن محمّد عليه السّلام پيدا شد و من حاجت خود را به آن جناب عرض كردم ، حضرت داخل شد بر منصور و بيرون آمد در حالى كه عطا براى من گرفته بود و در آستين نهاده بود ، پس عطاى مرا به من داد و فرمود :\r\nانّ الحسن من كلّ احد حسن و انّه منك احسن لمكانك منّا .\r\nيعنى : خوبى از هر كس باشد نيكو است و لكن از تو نيكوتر است به سبب مكان و منزلت تو از ما . يعنى انتساب تو به ما كه مردم تو را مولى و آزاد كردهء ما مىدانند ، و بدى و قبيح از هر كس بد است و لكن از تو قبيح‌تر است به جهت مكانت تو از ما .\r\nو اين فرمايش حضرت صادق عليه السّلام به او براى آن بود كه شقرانى شراب مىخورد ، و اين از مكارم اخلاق آن جناب بود ، او را ترحيب كرد و حاجتش را بر آورد با علمش به حال او و او را به نحو تعريض و كنايه موعظه فرمود بدون تصريح به عمل زشت او ، و هذا من اخلاق الأنبياء عليه السّلام . « 1 »\r\n\r\nپنجم : در حفظ كردن آن حضرت است لباس زينت خود را به لباس وصله‌دار\r\n: روايت شده كه روزى يكى از اصحاب حضرت صادق عليه السّلام بر آن حضرت وارد شد ، ديد آن جناب پيراهنى پوشيده كه گريبان او را وصله زده‌اند ، آن مرد پيوسته نظرش بر آن پينه بود و گويا از پوشيدن آن حضرت آن پيراهن را تعجّب داشت ، حضرت فرموده : چه شده تو را كه نظر به سوى من دوخته‌اى ؟\r\n\r\n\r\n","description":"","footnote":"\r\n( 1 ) تذكرة الخواص ، ص 345 .\r\n","page_name":" 1345 ","page_number":715},
  {"content":"\r\n\r\nگفت : نظرم به پينه‌اى است كه در گريبان پيراهن شما است .\r\nفرمود : بردار اين كتاب را و بخوان آن چيزى كه در او نوشته است .\r\nراوى گفت : مقابل آن حضرت يا نزديك آن حضرت كتابى بود پس آن مرد نظر افكند در آن ديد نوشته است در آن :\r\nلا ايمان لمن لا حياء له ، و لا مال لمن لا تقدير له ، و لا جديد لمن لا خلق له .\r\nيعنى : ايمان ندارد كسى كه حيا ندارد ، و مال ندارد كسى كه در معاش خود تقدير و اندازه ندارد ، و نو ندارد كسى كه كهنه ندارد . « 1 »\r\nمؤلّف گويد كه : گذشت در ذيل مواعظ و كلمات حكمت‌آميز حضرت امام محمّد باقر عليه السّلام كلماتى در حيا و بيانى در تقدير معيشت ، به آنجا رجوع شود .\r\n\r\nششم : در تسليت والد دختران از اندوه روزى ايشان است\r\n: شيخ صدوق روايت كرده كه روزى حضرت صادق عليه السّلام پرسيد از حال يكى از اهل مجلسش كه كجا است . گفتند : عليل است ، پس حضرت به عيادت او تشريف برد و نشست نزد سر او ديد كه آن مرد نزديك به مردن است ، فرمود به او : احسن ظنّك باللّه . نيكو كن گمان خود را به خدا ، آن مرد گفت : گمانم به خدا نيك است و لكن غم من براى دخترانم است مرا ناخوش نكرد مگر غصّهء آن‌ها ، حضرت فرمود :\r\nالّذى ترجوه لتضعيف حسناتك و محو سيّئاتك فارجه لاصلاح بناتك .\r\nآن خدايى كه اميدوارى به او براى مضاعف كردن حسناتت و نابود كردن گناهانت پس اميدوار باش براى اصلاح حال دخترانت ، آيا ندانستى كه حضرت رسول صلّى اللّه عليه و آله و سلّم فرمود كه : در ليلة المعراج زمانى كه گذشتم از سدرة المنتهى و رسيدم به شاخه‌هاى آن ديدم بعض ميوه‌هاى آن شاخه‌ها را كه پستان‌هاى آن‌ها آويزان است ، بيرون مىآيد از بعضى از آن‌ها شير ، و از بعض ديگر عسل ، و از بعضى روغن ، و از بعضى ديگر مانند آرد خوب سفيد ، و از بعضى جامه ، و از بعضى چيزى مانند سدر و اين‌ها پايين مىرفتند به سوى زمين ، پس من در دل خود گفتم كه اين\r\n\r\n\r\n","description":"","footnote":"\r\n( 1 ) بحار الأنوار ، ج 47 ، ص 45 .\r\n","page_name":" 1346 ","page_number":716},
  {"content":"\r\n\r\nچيزها كجا فرود مىآيد ؟ و نبود با من جبرئيل زيرا كه من از مرتبهء او تجاوز كرده بودم و او مانده بود از مقام من ، پس ندا كرد مرا پروردگار عزّ و جلّ در سرّ من كه اى محمّد ! من اين‌ها را رويانيدم از اين مكان كه بالاترين مكان‌ها است به جهت غذاى دختران مؤمنين از امّت تو و پسران ايشان ، پس بگو به پدران دخترها كه سينه‌تان تنگى نكند بر بىچيزى ايشان ، پس هم چنان كه من آفريدم ايشان را روزى مىدهم ايشان را . « 1 »\r\nمؤلّف گويد : مناسب ديدم كه در اين مقام اين چند شعر را از شيخ سعدى نقل كنم ، فرمود :\r\n يكى طفل دندان بر آورده بود * پدر سر به فكرت فرو برده بود\r\nكه من نان و برگ از كجا آرمش ؟ * مروّت نباشد كه بگذارمش\r\nچو بيچاره گفت اين سخن پيش جفت * نگر تا زن او را چه مردانه گفت\r\nمخور هول ابليس تا جان دهد * كه هر كس كه دندان دهد نان دهد « 2 »\r\nتواناست آخر خداوند روز * كه روزى رساند ، تو چندين مسوز\r\nنگارندهء كودك اندر شكم * نويسندهء عمر و روزى است هم\r\nخداوندگارى كه عبدى خريد * بدارد ، فكيف آن كه عبد آفريد ؟\r\nتو را نيست اين تكيه بر كردگار * كه مملوك را بر خداوندگار \r\n\r\nهفتم : در عفو و كرم آن حضرت است\r\n: از مشكاة الأنوار نقل است كه مردى خدمت حضرت صادق عليه السّلام رسيد و عرض كرد : پسر عمويت فلان ، اسم جناب تو را برد و نگذاشت چيزى از بدگويى و ناسزا مگر آن كه براى تو گفت ، حضرت كنيز خود را فرمود كه : آب وضو برايش حاضر كند پس وضو گرفت و داخل نماز شد .\r\nراوى گفت : من در دلم گفتم كه حضرت نفرين خواهد كرد بر او ، پس حضرت دو ركعت نماز گزاشت و گفت : اى پروردگار من ! اين حقّ من بود من بخشيدم براى\r\n\r\n\r\n","description":"","footnote":"\r\n( 1 ) عيون اخبار الرضا عليه السّلام ، ج 2 ، ص 3 ؛ بحار الأنوار ، ج 71 ، ص 137 .\r\n( 2 ) در كليات سعدى ، ص 241 ؛ هم آن كس كه دندان دهد نان دهد .\r\n","page_name":" 1347 ","page_number":717},
  {"content":"\r\n\r\nاو ، و تو جود و كرمت از من بيشتر است پس ببخش او را و مگير او را به كردارش و جزا مده او را به عملش پس رقّت كرد آن حضرت و پيوسته براى او دعا كرد و من تعجّب كردم از حال آن جناب . « 1 »\r\n\r\nهشتم : در نان بردن آن حضرت است براى فقراى ظلّهء بنى ساعده در شب\r\n: شيخ صدوق روايت كرده از معلّى بن خنيس كه گفت : شبى حضرت صادق عليه السّلام از خانه بيرون شد به قصد ظلّهء بنى ساعده يعنى سايبان بنى ساعده كه روز در گرما در آنجا جمع مىشدند و شب فقرا و غربا در آنجا مىخوابيدند و آن شب از آسمان باران مىباريد ، من نيز از عقب آن حضرت بيرون شدم و مىرفتم كه ناگاه چيزى از دست آن حضرت بر زمين افتاد ، آن جناب گفت : بسم اللّه اللّهمّ ردّه علينا خداوندا آنچه افتاد به من برگردان .\r\nپس من نزديك رفتم و سلام كردم ، فرمود : معلّى .\r\nگفتم : لبّيك فداى تو شوم .\r\nفرمود : دست بمال بر زمين و هر چه به دست بيايد جمع كند و به من ردّ كن ، گفت : دست بر زمين ماليدم ديدم نان است كه بر زمين ريخته شده است پس جمع مىكردم و به آن حضرت مىدادم كه ناگاه انبانى از نان يافتم پس عرض كردم فداى تو شوم بگذار من اين انبان را به دوش كشم و بياورم .\r\nفرمود : نه بلكه من اولى هستم به برداشتن آن و ليكن تو را رخصت مىدهم كه همراه من بيايى .\r\nگفت : پس با آن حضرت رفتم تا به ظلّهء بنى ساعده رسيديم پس يافتم در آنجا گروهى از فقرا را كه در خواب بودند ، حضرت يك قرص يا دو قرص نان در زير جامهء آن‌ها مىنهاد تا به آخر آن جماعت رسيد و نان او را نيز زير درخت او گذاشت و برگشتيم .\r\n\r\n\r\n","description":"","footnote":"\r\n( 1 ) مشكاة الانوار ، چاپ دار الحديث ، ص 380 ، باب 4 ، فصل 11 ؛ بحار الأنوار ، ج 88 ، ص 385 ؛ مستدرك الوسائل ، ج 6 ، ص 396 .\r\n","page_name":" 1348 ","page_number":718},
  {"content":"\r\n\r\nمن گفتم : فداى تو شوم اين گروه حقّ را مىشناسند يعنى از شيعيانند ؟\r\nقال : لو عرفوا لواسيناهم بالدّقة ( و الدّقّة هى الملح « 1 » ) فرمود : اگر مىشناختند با آن‌ها از خورش نيز مساوات [ مواسات ظ 
  ] مىكردم و نمكى نيز بر نانشان اضافه مىكردم . « 2 »\r\nفقير گويد كه : در كلمهء طيّبه اين عبارت از خبر به اين نحو معنى شده فرمود : اگر حقّ را مىشناختند هرآينه مواسات مىكرديم با ايشان به نمك يعنى در هر چه داشتيم تا نمك ايشان را شريك مىكرديم . « 3 »\r\n\r\nنهم : در عطاى پنهانى آن حضرت است\r\n: ابن شهر آشوب از ابو جعفر خثعمىّ نقل كرده كه گفت : حضرت امام جعفر صادق عليه السّلام هميانى زر به من داد و فرمود : اين را بده به فلان مرد هاشمى و مگو كدام كس داده .\r\nراوى گفت : آن مال را چون به آن مرد دادم گفت : خدا جزاى خير دهد به آن كه اين مال را براى من فرستاده كه هميشه براى من مىفرستد و من به آن زندگانى مىكنم و لكن جعفر صادق عليه السّلام يك درهم براى من نمىدهد با آن كه مال بسيار دارد . « 4 »\r\n\r\nدهم : در عطوفت و رحم آن حضرت است\r\n: از سفيان ثورى روايت شده كه : روزى به خدمت آن حضرت رسيد آن جناب را متغيّرانه ديدار كرد ، سبب تغيّر رنگ را پرسيد آن حضرت فرمود كه : من نهى كرده بودم كه در خانه كسى بالاى بام برود ، اين وقت داخل خانه شدم يكى از كنيزان را كه تربيت يكى از اولادهاى مرا مىنمود يافتم كه طفل مرا در بر دارد و بالاى نردبان است ، چون نگاهش به من افتاد متحيّر شد و لرزيد و طفل از دست او افتاد بر زمين\r\n\r\n\r\n","description":"","footnote":"\r\n( 1 ) يعنى نمك كوبيده .\r\n( 2 ) ثواب الاعمال ، ص 144 ؛ بحار الأنوار ، ج 47 ، ص 20 به نقل از آن .\r\n( 3 ) كلمهء طيّبه ، ص 295 - 296 .\r\n( 4 ) مناقب ، ج 4 ، ص 273 ؛ بحار الأنوار ، ج 47 ، ص 23 .\r\n","page_name":" 1349 ","page_number":719},
  {"content":"\r\n\r\nو بمرد و تغيّر رنگ من از جهت غصّهء مردن طفل نيست بلكه به سبب آن ترسى است كه آن كنيزك از من پيدا كرد . و با اين حال آن حضرت كنيزك را فرموده بود تو را به جهت خدا آزاد كردم باكى بر تو نيست ، باكى نباشد تو را . « 1 »\r\n\r\nيازدهم : در طول دادن آن حضرت است ركوع را\r\n: ثقة الاسلام در كافى مسندا از ابان بن تغلب روايت كرده كه گفت : وارد شدم بر حضرت صادق عليه السّلام هنگامى كه مشغول نماز بود پس شمردم تسبيحات او را در ركوع و سجود تا شصت تسبيحه . « 2 »\r\n\r\nدوازدهم : در استعمال آن حضرت است طيب را در حال روزه\r\n: و نيز در آن كتاب روايت كرده كه چون حضرت صادق عليه السّلام روزه مىگرفت بوى خوش استعمال مىنمود و مىفرمود : الطّيب تحفة الصّائم ، بوى خوش تحفهء روزه‌دار است . « 3 »\r\n\r\nسيزدهم : در عمله‌گرى آن حضرت در بستان خود\r\n: و نيز در آن كتاب از ابو عمرو شيبانى روايت كرده كه گفت : ديدم حضرت صادق عليه السّلام را كه بيلى بر دست گرفته و پيراهن غليظى پوشيده بود و در بستان خويش عمله‌گرى مىكرد و عرق از پشت مباركش مىريخت .\r\nگفتم : فداى تو شوم بيل را به من بده تا اعانت تو كنم ، فرمود : همانا من دوست مىدارم كه مرد اذيّت بكشد به حرارت آفتاب در طلب معيشت . « 4 »\r\n\r\nچهاردهم : در مزد دادن آن حضرت است به عمله در اوّل وقت فراغش از كار\r\n: و نيز از شعيب روايت كرده كه گفت : جماعتى را اجير كرديم كه در بستان حضرت صادق عليه السّلام عمله‌گرى كنند و مدّت عمل ايشان وقت عصر بود ، چون از كار خود فارغ شدند حضرت به معتب غلام خود فرمود كه : مزد اين جماعت را بده\r\n\r\n\r\n","description":"","footnote":"\r\n( 1 ) مناقب ، ج 4 ، ص 274 .\r\n( 2 ) الكافى ، ج 1 ، ص 329 ؛ بحار الأنوار ، ج 47 ، ص 50 .\r\n( 3 ) الكافى ، ج 4 ، ص 113 .\r\n( 4 ) الكافى ، ج 5 ، ص 76 .\r\n","page_name":" 1350 ","page_number":720},
  {"content":"\r\n\r\nپيش از آن كه عرقشان خشك شود . « 1 »\r\n\r\nپانزدهم : در خريدن آن حضرت است خانه‌اى در بهشت براى دوست جبلى خود\r\n: قطب راوندى و ابن شهر آشوب از هشام بن الحكم روايت كرده‌اند كه مردى از ملوك جبل از دوستان حضرت صادق عليه السّلام بود و هر سال به جهت ملاقات آن جناب به حجّ مىرفت و چون مدينه مىآمد حضرت او را منزل مىداد و او از كثرت محبّت و ارادتى كه به آن جناب داشت طول مىداد مكث خود را در خدمت آن حضرت تا يك نوبت كه مدينه آمد پس از آن كه از خدمت آن جناب مرخّص شده به عزم حجّ خواست حركت كند ده هزار درهم به آن حضرت داد تا براى او خانه‌اى بخرد كه هرگاه مدينه بيايد مزاحم آن جناب نشود ، آن مبلغ را تسليم آن حضرت نمود و به جانب حجّ رفت ، چون از حجّ مراجعت كرد و خدمت آن جناب شرفياب شد عرض كرد : براى من خانه خريديد ؟ فرمود : بلى ، و كاغذى به او مرحمت فرمود و گفت : اين قبالهء آن خانه است ، آن مرد چون آن قباله را خواند ديد نوشته‌اند : بسم اللّه الرّحمن الرّحيم ، اين قبالهء خانه‌اى است كه جعفر بن محمّد خريده از براى فلان بن فلان جبلى و آن خانه واقع است در فردوس برين محدود به حدود اربعه : حدّ اوّل به خانهء رسول خدا صلّى اللّه عليه و آله و سلّم ، حدّ دوّم امير المؤمنين عليه السّلام ، حدّ سوّم حسن بن على عليه السّلام ، حدّ چهارم حسين بن على عليه السّلام .\r\nچون آن مرد نوشته را خواند عرض كرد : فدايت شوم راضى هستم به اين خانه .\r\nفرمود كه : من پول خانه را پخش كردم در فرزندان حسن و حسين عليهم السّلام و اميدوارم كه حقّ تعالى از تو قبول فرموده باشد و عوض در بهشت به تو عطا فرمايد .\r\nپس آن مرد آن قباله را بگرفت و با خود داشت تا گاهى كه ايّام عمرش منقضى شد و علّت موت او را دريافت ، پس جميع اهل و عيال خود را در وقت وفات جمع كرد و ايشان را قسم داد ، و وصيّت كرد كه چون من مردم اين نوشته را در قبر من بگذاريد . ايشان نيز چنين كردند ، روز ديگر كه سر قبرش رفتند همان نوشته را يافتند\r\n\r\n\r\n","description":"","footnote":"\r\n( 1 ) الكافى ، ج 5 ، ص 289 ؛ بحار الأنوار ، ج 47 ، ص 57 .\r\n","page_name":" 1351 ","page_number":721},
  {"content":"\r\n\r\nكه در روى قبر است و بر آن نوشته شده است كه به خدا سوگند جعفر بن محمّد عليهما السّلام وفا كرد بدان چه براى من گفته و نوشته بود . « 1 »\r\n\r\nشانزدهم : در ضمان آن حضرت است بهشت را براى همسايهء ابو بصير\r\n: ابن شهر آشوب از ابو بصير روايت كرده كه من همسايه‌اى داشتم كه از اعوان سلطان جور بود و مالى به دست كرده بود و كنيزان مغنّيه گرفته بود و پيوسته انجمنى از جماعت اهل لهو و لعب و عيش و طرب آراسته و شراب مىخورد و مغنّيات براى او مىخواندند ، و به جهت مجاورت با او پيوسته من در اذيّت و صدمه بودم از شنيدن اين منكرات ، لاجرم چند دفعه به سوى او شكايت كردم او مرتدع نشد ، بالأخره در اين باب اصرار و مبالغهء بىحدّ كردم جواب گفت مرا كه : اى مرد ! من مردى هستم مبتلا و اسير شيطان و هوا و تو مردى هستى معافى ، پس اگر حال مرا عرضه دارى خدمت صاحبت يعنى حضرت صادق عليه السّلام اميد مىرود كه خدا مرا از بند نفس و هوا نجات دهد .\r\nابو بصير گفت : كلام آن مرد در من اثر كرد ، پس صبر كردم تا گاهى كه از كوفه به مدينه رفتم چون شرفياب شدم خدمت امام عليه السّلام حال همسايه را براى آن جناب نقل كردم فرمود : گاهى كه به كوفه برگشتى آن مرد به ديدن تو مىآيد پس بگو به او كه جعفر بن محمّد مىگويد : ترك كن آنچه را كه به جا مىآورى از منكرات الهى تا من ضامن تو شوم از براى تو بر خدا بهشت را .\r\nپس چون به كوفه مراجعت كردم مردمان به ديدن من آمدند ، آن مرد نيز به ديدن من آمد ، چون خواست برود من او را نگاه داشتم تا آن كه منزلم از واردين خالى شد ، پس گفتم او را : اى مرد ! همانا من حال تو را به جناب صادق عليه السّلام عرضه كردم ، فرمود كه : او را سلام برسان و بگو : ترك كند آن حال خود را و من ضامن مىشوم بهشت را براى او .\r\nآن مرد از شنيدن اين كلمات گريست و گفت : تو را به خدا سوگند كه جعفر بن\r\n\r\n\r\n","description":"","footnote":"\r\n( 1 ) المناقب ، ج 4 ، ص 233 .\r\n","page_name":" 1352 ","page_number":722},
  {"content":"\r\n\r\nمحمّد عليه السّلام چنين گفت ؟ من قسم ياد كردم كه چنين فرمود ، گفت : همين بس است مرا ، اين بگفت و برفت . پس چند روزى كه گذشت نزد من فرستاد و مرا نزد خود طلبيد چون در خانهء او رفتم ديدم برهنه در پشت در است و مىگويد : اى ابو بصير ! آنچه در منزل خود از اموال داشتم بيرون كردم و الآن برهنه و عريانم چنان كه مشاهده مىكنى .\r\nچون حال آن مرد را ديدم نزد برادران دينى خود رفتم و از براى او لباس جمع كردم و او را به آن پوشانيدم ، چند روزى نگذشت كه باز به سوى من فرستاد كه من عليل شده‌ام به نزد من بيا . پس من پيوسته به نزد او مىرفتم و مىآمدم و معالجه مىكردم او را تا گاهى كه مرگش در رسيد . من در بالين او نشسته بودم و او مشغول به جان كندن بود كه ناگاه غشى او را عارض شد چون به هوش آمد گفت : اى ابو بصير ! صاحبت حضرت جعفر بن محمّد عليه السّلام وفا كرد براى من به آنچه فرموده بود ، اين بگفت و دنيا را وداع نمود .\r\nپس از مردن او چون به سفر حجّ رفتم همين كه مدينه رسيدم خواستم خدمت امام خود برسم در خانه استيذان نمودم و داخل شدم چون داخل خانه شدم ، يك پايم در دالان بود و يك پايم در صحن خانه كه حضرت صادق عليه السّلام از داخل اطاق مرا صدا زد اى ابو بصير ! ما وفا كرديم براى رفيقت آنچه را كه ضامن شده بوديم . « 1 »\r\n\r\nهفدهم : در حلم آن حضرت است\r\n: شيخ كلينى روايت كرده از حفص بن ابى عايشه كه حضرت صادق عليه السّلام فرستاد غلام خود را پى حاجتى ، پس طول كشيد آمدن او ، حضرت به دنبال او شد تا ببيند او را كه در چه كار است ، يافت او را كه خوابيده ، حضرت نزد سر او نشست و او را باد زد تا از خواب خود بيدار شد آن وقت حضرت به او فرمود : اى فلان ! و اللّه نيست براى تو اين كه شب و روز بخوابى ، از براى تو باشد شب ، و از براى ما باشد روز . « 2 »\r\n\r\n\r\n","description":"","footnote":"\r\n( 1 ) نك : بحار الأنوار ، ج 47 ، ص 145 .\r\n( 2 ) الكافى ، ج 8 ، ص 87 ؛ بحار الأنوار ، ج 47 ، ص 56 به نقل از الكافى .\r\n","page_name":" 1353 ","page_number":723},
  {"content":"\r\n\r\n\r\nفصل سوّم : در پاره‌اى از كلمات حكمت‌آميز و مواعظ و نصايح حضرت امام جعفر صادق عليه السّلام است\r\n\r\nاوّل : [ عمل با يقين 
  ]\r\nفرمود به حمران بن اعين : اى حمران ! نظر كن به كسى كه پست‌تر از تو است در توانگرى و توانايى ، و نظر مكن به كسى كه بالاتر از تو است . پس هرگاه به آنچه گفتم رفتار كنى قانع‌تر خواهى شد به آنچه قسمت و روزى تو شده ، و سزاوارتر است براى اين كه مستوجب شوى زيادى را از پروردگار خود .\r\nو بدان كه عمل دائم و كم با يقين بهتر است نزد خدا از عمل بسيار به غير يقين ، و بدان كه نيست ورعى با منفعت‌تر از اجتناب كردن از محارم الهى و ترك كردن اذيّت مؤمنان و غيبت ايشان ، و نيست عيشى گواراتر از حسن خلق ، و نيست مالى بانفع‌تر از قناعت به چيز كم كافى ، و نيست جهلى باضررتر از عجب و خودپسندى . « 1 »\r\n\r\nدوّم : [ در مدح خمول و اعتزال از مردم 
  ]\r\nفرمود آن حضرت : اگر بتوانى كه از منزلت بيرون نيايى بيرون ميا ، زيرا كه بر تو لازم است در بيرون آمدن كه خود را حفظ كنى : غيبت نكنى ، و دروغ نگويى ، و حسد نبرى ، و ريا و تصنّع و مداهنه نكنى . حفظ كردن شخص خود را از اين معاصى در بين مردم مشكل است ، لكن اگر در منزل بماند و بيرون نيايد از شرّ آن‌ها\r\n\r\n\r\n","description":"","footnote":"\r\n( 1 ) بحار الأنوار ، ج 78 ، ص 242 ؛ تحف العقول ، ص 267 ؛ علل الشرائع ، باب 352 ، ص 599 ، ح 1 .\r\n","page_name":" 1354 ","page_number":724},
  {"content":"\r\n\r\nآسوده است .\r\nپس فرمود : خوب صومعهء است براى آدم مسلمان خانه‌اش ، نگه مىدارد در آن چشم و زبان و نفس و فرج خود را . « 1 »\r\nمؤلّف گويد كه : ترغيب فرموده آن حضرت در اين فرمايش اعتزال و كناره كردن از مردم و انس با حقّ تعالى را و روايات در باب اعتزال مختلف است . جمله‌اى در مدح آن وارد شده ، و پاره‌اى در كراهت از آن ، و شايد نسبت به اشخاص و اوقات مختلف باشد ، و ما در اينجا به هر دو اشاره مىكنيم :\r\nامّا آنچه در مدح اعتزال وارد شده به غير از آنچه كه ذكر شد روايات است كه شيخ احمد بن فهد آن‌ها را در كتاب تحصين كه در عزلت و خمول است ذكر كرده :\r\nاز جمله روايت كرده از ابن مسعود كه حضرت رسول صلّى اللّه عليه و آله و سلّم فرمود : هرآينه خواهد آمد بر مردم زمانى كه به سلامت نماند دين صاحب دينى مگر آن كه فرار كند از سر كوه به سر كوه ديگر ، و از سوراخى به سوراخى مانند روباه با بچه‌هايش ، ( يعنى هم چنان كه روباه از ترس آن كه مبادا گرگ بچه‌هايش را بخورد بچه‌اش را به دندان گرفته از اين سوراخ به آن سوراخ فرار مىكند كه بچه‌اش محفوظ بماند همين طور صاحب دين بايد دينش را از مردم به اعتزال از آن‌ها حفظ كند ) .\r\nگفتند : يا رسول اللّه ! صلّى اللّه عليه و آله و سلّم چه زمان است آن زمان ؟\r\nفرمود : در وقتى كه نرسد معيشت مگر به معصيت‌هاى خدا پس در آن وقت حلال مىشود عزوبت .\r\nگفتند : يا رسول اللّه ! صلّى اللّه عليه و آله و سلّم شما ما را امر فرموديد به تزويج ؟\r\nفرمود : بلى و لكن در آن زمان هلاك مرد بر دست پدر و مادرش است و اگر پدر و مادر نداشته باشد هلاكتش به دست زنش و اولادش است ، و اگر زن و اولاد نداشته باشد به دست خويشان و همسايگانش است .\r\nگفتند : چگونه هلاكش بر دست آن‌ها است ؟\r\n\r\n\r\n","description":"","footnote":"\r\n( 1 ) تحف العقول ، ص 264 ؛ روضهء كافى ، ج 8 ، ص 128 ، ضمن حديث 98 .\r\n","page_name":" 1355 ","page_number":725},
  {"content":"\r\n\r\nفرمود : سرزنش مىكنند او را به تنگى معاش و تكليف مىكنند به او چيزهايى كه طاقت آن را ندارد تا وارد مىكنند او را در موارد هلاكت . « 1 »\r\nدر اربعين شيخ بهايى است كه روايت شده :\r\nحواريّون به حضرت عيسى عليه السّلام گفتند كه : يا روح اللّه ! ما با كى مجالست كنيم ؟\r\nفرمود : با كسى كه رؤيت او خدا را به ياد شما بياورد ، و زياد كند در علم شما كلام او ، و رغبت دهد شما را به آخرت عمل او . « 2 »\r\nشيخ بهايى در بيان اين حديث فرموده كه : مخفى نماند ، مراد از مجالست در اين حديث آن چيزى است كه شامل شود الفت و مخالطت و مصاحبت را . و در اين حديث اشعار است به آن كه هر كه داراى اين صفات نباشد شايسته نيست مجالست و مخالطت با او تا چه رسد به آن كه دارا باشد ضدّ اين صفات را ، مثل بيشتر اهل زمان ما پس خوشا به حال كسى كه حقّ تعالى او را توفيق دهد كه از ايشان دورى و اعتزال جويد و از ايشان وحشت كند و انس به خداى تعالى گيرد ، همانا مخالطت با اين مردم دل را مىميراند و دين را فاسد مىنمايد و حاصل مىشود به سبب آن براى نفس ملكاتى كه مهلك است و مىرساند شخص را به خسران مبين ، و وارد شده در حديث كه فرار كن از مردم مانند فرار كردن از شير . « 3 »\r\nو معروف كرخى به حضرت صادق عليه السّلام عرض كرد كه : يا بن رسول اللّه ! مرا وصيّتى فرما .\r\nفرمود : كم كن شناختگان و آشنايان خود را .\r\nعرض كرد : زيادتر بفرما .\r\nفرمود : نشناخته گير شناختگان خود را . « 4 »\r\n\r\n\r\n","description":"","footnote":"\r\n( 1 ) التحصين ، ص 13 ، ح 5 ، القطب الثالث ؛ اربعين شيخ بهايى ، ص 615 به نقل از التحصين .\r\n( 2 ) الكافى ، ج 1 ، ص 39 .\r\n( 3 ) بحار الأنوار ، ج 7 ، ص 110 ؛ اربعين شيخ بهايى چاپ آقاى عقيقى ، ص 614 - 615 .\r\n( 4 ) سفينة البحار « العزلة » ؛ اربعين شيخ بهايى ، ص 615 .\r\n","page_name":" 1356 ","page_number":726},
  {"content":"\r\n\r\nفقير گويد كه : مناسب ديدم در اين مقام اين اشعار را نقل نمايم :\r\n سال‌ها شد كه روى بر ديوار * دل بر آرم به گرد شهر و ديار\r\nتا بيايم نشان آدمئى * كايد از وى نسيم محرمئى\r\nبروم خاكپاى او باشم * نقد جان زير پاى او پاشم\r\nديدنش از خدا دهد يادم * كند از ديدن خود آزادم\r\nسخنش را چو جا كنم در گوش * ساز دم از سخنورى خاموش\r\nوه كز اين كس نشانه پيدا نيست * اثرى در زمانه قطعا نيست\r\nور كسى را گمان برم كه وى است * چون شود ظاهر آن چنان كه وى است\r\nيابمش معجبى به خود مغرور * طورش از اهل دين و دانش دور\r\nنه از اين كار در دلش دردى * نه از اين راه بر رخش گردى\r\nنه ز علم درايتش خبرى * نه ز سرّ روايتش اثرى\r\nسخن او به غير دعوى نه * همه دعوى و هيچ معنى نه\r\nطالبان را شود به تو به دليل * بنمايد به سوى زهد سبيل\r\nبر سر راه خلق چاه كن است * رهنما نيست او كه راه زنست\r\nچون شود گم به سوى حق ره از او * هست شيطان نعوذ باللّه از او\r\nگر كسى را بود شكيبايى * وقت تنهايى است و يكتايى\r\nخانه در سوى انزوا كردن * رو به ديوار عزلت آوردن\r\nدل به يكباره بر خدا بستن * خاطر از فكر خلق بگسستن\r\nبر در دل نشستن از پى پاس * تا به بيهوده نگذرد انفاس\r\nور ز غوغاى نفس امّاره * از جليسى نباشدت چاره\r\nشو انيس كتابهاى نفيس * انّها فى الزّمان خير جليس\r\nگوشه‌اى گير و گوش با خود دار * ديدهء عقل و هوش با خود دار\r\nبگذر از نفس و صاحب دل باش * حسب الإمكان مراقب دل باش \r\nو حكايت شده كه به راهبى از رهبانان چنين گفتند : اى راهب !\r\n\r\n","description":"","footnote":"","page_name":" 1357 ","page_number":727},
  {"content":"\r\n\r\nگفت : من راهب نيستم ، همانا راهب كسى است كه از حقّ تعالى بترسد و حمد كند خدا را بر نعمتهايش ، و صبر كند بر بلايش و پيوسته فرار كند به سوى خدا و استغفار كند از گناه خود ، و امّا من پس سگى گزنده هستم ، خود را در اين صومعه حبس كرده‌ام كه مردم را اذيّت نكنم و از شرّ من راحت باشند .\r\nو نقل شده از قثم زاهد كه گفت : راهبى را ديدم بر باب بيت المقدّس مثل واله ( يعنى مانند كسى كه بىخود شده از اندوه يا سرگشته شده از عشق ) ، به او گفتم كه : مرا وصيّتى كن .\r\nگفت : در دنيا مثل كسى باش كه درندگان او را در ميان گرفته باشند پس او خائف و ترسان است مىترسد كه غفلت كند او را پاره كنند يا بازى كند به دندان او را بگزند ، پس شب او مىگذرد به خوف و ترس در حالى كه ايمنند در آن مغرورشدگان ، و روزش مىگذرد به اندوه و حزن در حالى كه فرحناك و خوش‌حال‌اند در آن مردمان ناچيز و بيكار ، اين را گفت و رفت .\r\nگفتم : زيادتر بگو .\r\nفرمود : آدم تشنه قناعت مىكند به آب كم .\r\nو مناسب است اين چند شعر در اين مقام از شيخ سعدى :\r\n اگر لذّت ترك لذّت بدانى * دگر لذّت نفس لذّت نخوانى\r\nهزاران در از خلق بر خود ببندى * گرت باز باشد در آسمانى\r\nچنان مىروى ساكن و خواب در سر * كه مىترسم از كاروان با زمانى\r\nوصيّت همين است جان برادر * كه اوقات ضايع مكن تا توانى \r\nگفته شده كه به راهبى گفتند كه : چه چيز تو را بر اين داشت از مردم كناره كنى ؟\r\nگفت : ترسيدم كه دينم ربوده شود و من ملتفت نباشم ! .\r\nو لنعم ما قيل :\r\n معرفت از آدميان برده‌اند * آدميان را ز ميان برده‌اند\r\nبا نفس هر كه بر آميختم * مصلحت آن بود كه بگريختم \r\n\r\n","description":"","footnote":"","page_name":" 1358 ","page_number":728},
  {"content":"\r\n\r\n سايهء كس فرّ همايى نداشت * صحبت كس بوى وفايى نداشت\r\nصحبت نيكان ز جهان دور گشت * شان عسل خانهء زنبور گشت\r\nمعرفت اندر گل آدم نماند * اهل دلى در همه عالم نماند \r\nقال الثّورى لجعفر بن محمّد عليه السّلام يا بن رسول اللّه ! اعتزلت النّاس ؟ فقال عليه السّلام : يا سفيان فسد الزّمان و تغيّر الاخوان فرايت الانفراد اسكن للفؤاد ثمّ قال عليه السّلام :\r\n ذهب الوفاء ذهاب امس الذّاهب * و النّاس بين مخاتل و موارب « 1 »\r\nيفشون بينهم المودّة و الصّفا * و قلوبهم محشوّة بعقارب . « 2 » \r\n\r\n[ در مدح و معاشرت كردن با مردم 
  ]\r\nو امّا آن چيزى كه در كراهت از اعتزال وارد شده پس بسيار است و ما اكتفا مىكنيم در اين مقام به آنچه علّامهء مجلسى ( ره ) در عين الحياة ذكر كرده ، ملخّصش آن است كه :\r\nاعتزال از عامّهء خلق در اين امّت ممدوح نيست ، چنان كه احاديث بسيار در فضيلت ديدن برادران مؤمن و ملاقات ايشان و عيادت بيماران ايشان و اعانت محتاجان ايشان و حاضر شدن به جنازهء مرده‌هاى ايشان و قضاى حوايج ايشان وارد شده است ، و هيچ يك از اين‌ها با عزلت جمع نشود .\r\nو ايضا به اجماع و احاديث متواتره ، جاهل را تحصيل مسائل ضروريهء واجب است ، او بر عالم هدايت خلق و امر به معروف و نهى از منكر واجب است ، و هيچ يك از اين‌ها با عزلت جمع نمىشود .\r\nچنانچه كلينى به سند معتبر روايت كرده كه شخصى به خدمت حضرت صادق عليه السّلام عرض كرد كه : شخصى هست مذهب تشيّع را دانسته است ، و اعتقاد خود را درست كرده است و در خانهء خود نشسته است و بيرون نمىآيد و با برادران\r\n\r\n\r\n","description":"","footnote":"\r\n( 1 ) مواربه يعنى با هم زيركى كردن .\r\n( 2 ) بحار الأنوار ، ج 47 ، ص 60 ؛ العدد القوية ، ص 153 ؛ تذكرة الاولياء ، ص 15 ؛ و در تتمة المنتهى ، ص 211 تكرار .\r\n","page_name":" 1359 ","page_number":729},
  {"content":"\r\n\r\nخود آشنايى نمىكند ، حضرت فرمود كه : اين شخص چگونه مسائل خود را ياد مىگيرد ؟ ! « 1 » و به سند معتبر از آن حضرت روايت كرده است كه : بر شما باد به نماز كردن در مساجد ، و با مردم نيكو مجاورت كردن ، و گواهى براى ايشان دادن ، و به جنازهء ايشان حاضر شدن ، بدرستى كه ناچار است شما را از معاشرت مردم ، و تا آدمى زنده هست از مردم مستغنى نيست ، و مردم همگى به يكديگر محتاجند . « 2 »\r\nو حضرت رسول صلّى اللّه عليه و آله و سلّم فرمود كه : كسى كه صبح كند و اهتمام به امور مسلمانان نداشته باشد ، او مسلمان نيست . و كسى كه بشنود كه كسى استغاثه مىكند و از مسلمانان اعانت مىطلبد و اجابت او نكند او مسلمان نيست . « 3 »\r\nو از آن حضرت پرسيدند كه محبوب‌ترين مردم نزد خدا كيست ؟\r\nفرمود : كسى كه نفعش به مسلمانان بيشتر مىرسد . « 4 »\r\nو از حضرت صادق عليه السّلام منقول است كه هر كه زيارت برادر مؤمن خود را از براى خدا بكند ، خداوند عالميان هفتاد هزار ملك را موكّل گرداند كه او را ندا كنند :\r\nخوشا حال تو و گوارا باد بهشت از براى تو . « 5 »\r\nو به سند معتبر از خيثمه روايت كرده است كه به خدمت حضرت امام محمّد باقر عليه السّلام رفتم كه آن حضرت را وداع كنم ، فرمود كه : اى خيثمه ! هر كس از شيعيان و دوستان ما را كه ببينى سلام من به ايشان برسان و ايشان را از جانب من وصيّت كن به پرهيزكارى خداوند عظيم و اين كه نفع رسانند اغنياى شيعيان به فقراى ايشان و اعانت نمايند اقوياى ايشان ضعفا را ، و حاضر شوند زندگان ايشان به جنازهء مردگان ، و در خانه‌ها يكديگر را ملاقات كنند بدرستى كه ملاقات ايشان و صحبت\r\n\r\n\r\n","description":"","footnote":"\r\n( 1 ) الكافى ، ج 1 ، ص 24 .\r\n( 2 ) الكافى ، ج 2 ، ص 464 .\r\n( 3 ) الكافى ، ج 2 ، ص 131 .\r\n( 4 ) الكافى ، ج 2 ، ص 131 .\r\n( 5 ) الكافى ، ج 2 ، ص 175 .\r\n","page_name":" 1360 ","page_number":730},
  {"content":"\r\n\r\nداشتن ايشان باعث احيا امر تشيّع مىشود ، خدا رحم كند بنده‌اى را كه مذهب ما را زنده دارد . « 1 »\r\nو حضرت صادق عليه السّلام فرمود به اصحاب خود كه : با يكديگر برادران باشيد و با يكديگر از براى خدا دوستى و مهربانى كنيد ، و بر يكديگر رحم كنيد ، و يكديگر را ملاقات نماييد ، و در امر دين مذاكره نماييد ، و احياى مذهب حقّ بكنيد . « 2 »\r\nو در حديث ديگر فرمود كه : سعى كردن در حاجت برادر مؤمن نزد من بهتر است از اين كه هزار بنده آزاد كنم ، و هزار كس را بر اسبان زين و لجام كرده سوار كنم و به جهاد فى سبيل اللّه فرستم . « 3 »\r\nو بدان كه در هر يك از اين امور احاديث متواتره وارد شده است و ظاهر است كه عزلت موجب محرومى از اين فضايل است ، و بعضى از اخبار كه در باب عزلت وارد شده است ، مراد از آن‌ها عزلت از بدان خلق است ، در صورتى كه معاشرت ايشان موجب هدايت ايشان نگردد ، و ضرر دينى به اين كس رسانند ، و اگر نه معاشرت با نيكان و هدايت گمراهان شيوهء پيغمبران است و از افضل عبادات است . بلكه آن عزلتى كه ممدوح است در ميان مردم نيز ميسّر است ، و آن معاشرتى كه مذموم است در خلوت نيز مىآيد ، زيرا كه مفسدهء معاشرت خلق ميل به دنيا و تخلّق به اخلاق ايشان و تضييع عمر به معاشرت اهل باطل و مصاحبت ايشان است .\r\nو بسيار است كسى كه معتزل از خلق است و شيطان در آن عزلت جميع حواسّ او را متوجّه تحصيل جاه و اعتبار دنيا گردانيده است ، و هر چند از ايشان دور است امّا به حسب قلب با ايشان معاشرت دارد و اخلاق ايشان را در نفس خود تقويت مىكند و چه بسيار كسى كه در ميان مجالس اهل دنيا باشد و از اطوار ايشان بسيار\r\n\r\n\r\n","description":"","footnote":"\r\n( 1 ) الكافى ، ج 2 ، ص 140 .\r\n( 2 ) الكافى ، ج 2 ، ص 140 ؛ امالى طوسى ، مجلس 2 ، ح 56 ، ص 60 رقم 87 ؛ بحار الأنوار ، ج 71 ، ص 351 .\r\n( 3 ) الكافى ، ج 2 ، ص 158 .\r\n","page_name":" 1361 ","page_number":731},
  {"content":"\r\n\r\nمكدّر باشد و آن معاشرت باعث زيادتى آگاهى و تنبّه او و نفرت او از دنيا گردد و در ضمن معاشرت چون غرض او خدا است از هدايت ايشان يا غير آن از اغراض صحيحه ثواب‌هاى عظيم حاصل كند . چ نانچه به سند صحيح از حضرت صادق عليه السّلام منقول است كه خوشا حال بندهء خاموش و گمنامى كه مردم زمانهء خود را شناسد و به بدن با ايشان مصاحبت كند . و با ايشان در اعمال ايشان با دل مصاحبت ننمايد پس او را به ظاهر شناسند و او ايشان را در باطن شناسد .\r\nپس آنچه مطلوب است از عزلت آن است كه دل معتزل باشد از اطوار ناشايستهء خلق و بر ايشان در امور اعتماد نداشته باشد و پيوسته توكّل به خداوند خود داشته باشد و از فوايد ايشان منتفع گردد و از مفاسد ايشان محترز باشد و اگر نه پنهانى از خلق چارهء كار آدمى نمىكند بلكه اكثر صفات ذميمه را قوىتر مىكند ماند عجب و رياء و غير ذلك . « 1 »\r\n\r\nسيّم : قال عليه السّلام : اذا اضيف البلاء الى البلاء كان من البلاء عافية . « 2 »\r\nيعنى : فرمود آن حضرت ، هرگاه بر آيد بلايى بر بلايى خواهد بود ، از آن بلاء عافيت .\r\nفقير گويد : اين فرمايش حضرت شبيه است به كلام جدّش امير المؤمنين عليه السّلام كه فرموده :\r\nعند تناهى الشّدّة تكون الفرجه ، و عند تضايق حلق البلاء يكون الرّخاء .\r\nنزد پايان رسيدن سختى ، گشايش است ، و نزد تنگ شدن حلقه‌هاى بلا آسايش است .\r\nقال اللّه تعالى :   فَإِنَّ مَعَ الْعُسْرِ يُسْراً . إِنَّ مَعَ الْعُسْرِ يُسْراً   . « 3 »\r\nيعنى : حقّ تعالى فرموده : بدرستى كه با دشوارى آسانى است . باز فرموده :\r\n\r\n\r\n","description":"","footnote":"\r\n( 1 ) عين الحياة ، ص 211 .\r\n( 2 ) بحار الأنوار ، ج 67 ، ص 240 .\r\n( 3 ) سورهء انشراح ، آيهء 5 - 6 .\r\n","page_name":" 1362 ","page_number":732},
  {"content":"\r\n\r\nهمانا با دشوارى آسانى است .\r\nو قال امير المؤمنين عليه السّلام : انّ للنّكبات غايات لا بدّ ان تنتهى اليها ، فاذا احكم على احدكم فليطأطأ لها و ليصبر حتّى تجوز ، فانّ اعمال الحيلة فيها عند اقبالها زائد فى مكروهها . « 1 »\r\nيعنى : حضرت امير المؤمنين عليه السّلام فرموده كه : همانا براى نكبت‌هاى روزگار نهاياتى است كه لا بد و ناچار بايد به آن نهايت برسند ، پس هرگاه استوار و محكم گردد بر يكى از شماها پست كند سر خود را از براى آن و صبر نمايد تا بگذرد ، همانا به كار بردن حيله و تدبير در آن هنگامى كه رو نموده است زياد مىكند در مكروه آن :\r\n اى دل صبور باش و مخور غم كه عاقبت * و اين شام صبح گردد و اين شب سحر شود \r\n\r\nچهارم : فرموده : هرگاه دنيا رو كرد بر قومى بپوشاند به ايشان محاسن غير ايشان را ،\r\nو هرگاه پشت كرد بر ايشان بربايد از ايشان محاسن ايشان را . « 2 »\r\nمؤلّف گويد كه : اين كلام شبيه است به كلام جدّش امير المؤمنين عليه السّلام كه فرموده :\r\nاذا اقبلت الدّنيا على احد اعارته محاسن غيره ، و اذا ادبرت عنه سلبته محاسن نفسه . « 3 »\r\nيعنى : چون روى نهاد دنيا بر كسى عاريه مىدهد بر او نيكويىهاى ديگران را ، و چون پشت گردانيد از او ، مىربايد از او محاسن و نيكوهاى نفس او را .\r\nگويند : در ايّامى كه آل برامكه را بخت و طالع مساعد بود ، رشيد در حقّ جعفر بن يحيى برمكى قسم مىخورد كه او افصح است از قسّ بن ساعده ! و شجاع‌تر است از عامر بن طفيل ! و اكتب ( يعنى : نويسنده‌تر ) است از عبد الحميد ، و سياسىتر است از عمر بن الخطّاب ، و خوش‌صورت‌تر است از مصعب بن زبير - با آن كه جعفر خوش صورت نبود - و انصح ( يعنى : خيرخواه‌تر ) است از براى او از حجّاج براى عبد الملك ، و سخىتر است از عبد اللّه بن جعفر ، و عفيف‌تر است از\r\n\r\n\r\n","description":"","footnote":"\r\n( 1 ) بحار الأنوار ، ج 78 ، ص 38 .\r\n( 2 ) بحار الأنوار ، ج 78 ، ص 38 .\r\n( 3 ) نهج البلاغه ، كلمات قصار 8 ، ص 654 ، چاپ با ترجمه آقاى فقيهى .\r\n","page_name":" 1363 ","page_number":733},
  {"content":"\r\n\r\nيوسف بن يعقوب ! و چون طالع ايشان سرنگون شد تمام را منكر شد حتّى اوصافى كه در جعفر بود و كسى منكر آن نبود ماندن كياست و سماحت او .\r\nحاصل آن كه مردم ، ابناء دنيا و طالب متاع اين جهانند پس در هر كه يافتند او را دوست دارند و براى او كمالات و محاسنى نقل كنند و از عيب‌هاى او چشم بپوشند بلكه عيبهاى او به چشم ايشان در نيايد چه عين الرّضا عن كلّ عيب كليلة . پس حال مردم دنياپرست چنان است كه شاعر گفته :\r\n دوستند آن كه را زمانه نواخت * دشمنند آن كه را زمانه فكند \r\nقال امير المؤمنين عليه السّلام : النّاس ابناء الدّنيا و لا يلام الرّجل على حبّ امّه . « 1 »\r\n\r\nپنجم : فرمود به آن كسى كه از آن جناب وصيّتى خواست كه :\r\nمهيّا و آماده كن ساز و برگ سفر آخرتت را ، و بفرست از پيش توشهء خود را ، و بوده باش وصىّ خودت ، و مگو به غير خودت كه بفرستد براى تو چيزى كه براى تو در كار است :\r\n برگ عيشى به گور خويش فرست * كس نيارد ز پس تو پيش فرست « 2 » \r\nو لقد احسن من قال :\r\n زان پيش كه دست ساقى دهر * در جام مرادت افكند زهر\r\nاز دست ده اين كلاه و دستار * جهدى بكن و دلى به دست آر\r\nكاين رأس هميشه با كله نيست * وين روى هميشه همچو مه نيست\r\nاحسان كن و بهر توشهء خويش * زادى بفرست از خودت پيش \r\nشيخ ابو الفتوح رازى رحمه اللّه روايت كرده كه چون حضرت امير المؤمنين عليه السّلام از دفن صدّيقهء طاهره عليها السّلام فارغ شد به قبرستان رفت و فرمود : سلام بر شما اى اهل گورها ! مال‌هايتان تقسيم شد ، و سراهايتان در او نشستند ، و زنان شما شوهر كردند ، اين خبر آن است كه نزد ما است ، خبر آن كه نزد شما است چيست ؟\r\n\r\n\r\n","description":"","footnote":"\r\n( 1 ) بحار الأنوار ، ج 73 ، ص 131 .\r\n( 2 ) كليات سعدى ، ص 17 .\r\n","page_name":" 1364 ","page_number":734},
  {"content":"\r\n\r\nهاتفى آواز داد كه هر چه خورديم سود كرديم ، و آنچه از پيش فرستاديم يافتيم ، و آنچه بازگذاشتيم زيان كرديم .\r\nو شايسته است در اين مقام اين چند بيت از شيخ سعدى :\r\n خور و پوش و بخشاى و راحت رسان * نگه مى چه دارى براى خسان\r\nزر و نعمت اكنون بده كان تو است * كه بعد از تو بيرون ز فرمان تو است\r\nتو با خود ببر توشهء خويشتن * كه شفقت نيايد ز فرزند و زن\r\nغم خويش در زندگى خور كه خويش * بمرده نپردازد از حرص خويش\r\nبه غمخوارگى چون سر انگشت تو * نخارد كسى در جهان پشت تو \r\n\r\nششم : فرمود كه حضرت در وصيّت خود به عبد اللّه بن جندب كه :\r\nاى پسر جندب ! كم كن خواب خود را در شب و كلام خود را در روز ، همانا نيست در جسد چيزى كه شكرش كمتر باشد از چشم و زبان ، پس بدرستى كه مادر سليمان عليه السّلام به سليمان گفت : اى پسر جان من ! بپرهيز از خواب ( يعنى خواب زياد ) زيرا كه آن محتاج مىكند تو را در روزى كه محتاجند مردم به اعمالشان .\r\nو فرمود : حضرت كه قناعت كن به آنچه كه خدا قسمت تو كرده ، و نظر مكن به آن چيزى كه نزد خوددارى ، و آرزو مكن چيزى را كه به آن نخواهى رسيد ، همانا كسى كه قناعت ورزيد سير گرديد ، و كسى كه قناعت نكرد سير نگشت و بگير بهرهء خود را از آخرت خود ، و در حال غنى و توانگرى تكبّر و ناسپاسى مكن ، و در حال فقر و بىچيزى جزع و بىتابى منما ، و فظّ غليظ مباش كه مردم نزديك شدن به تو را كراهت داشته باشند ، و سست مباش كه حقير شمرد تو را كسى كه بشناسد تو را ، و مخاصمه مكن با كسى كه بالاتر از تو است ، و استهزاء و سخريّه مكن با كسى كه پست‌تر از تو است ، و منازعه مكن در امر و فرمان با كسى كه اهل او است ، و اطاعت مكن سفيهان و بىخردان را ، و خوار مباش كه هر كس تو را تحت قرار دهد ، و اتكال و اعتماد مكن بر كفايت احدى ، و بايست نزد هر كارى تا بشناسى راه داخل شدن در آن و راه خارج شدن از آن را ، پيش از آن كه داخل در آن كار شوى و\r\n\r\n","description":"","footnote":"","page_name":" 1365 ","page_number":735},
  {"content":"\r\n\r\nپشيمان شوى . « 1 »\r\nمؤلّف گويد كه : مضمون فقرهء اخير را شيخ نظامى به نظم در آورده ، فرموده :\r\n در سر كارى كه درآيى نخست * رخنهء بيرون شدنش كن درست\r\nتا نكنى جاى قدم استوار * پاى منه در طلب هيچ كار \r\nروايت شده كه شخصى از حضرت رسول خدا صلّى اللّه عليه و آله و سلّم درخواست كرد كه او را وصيّتى فرمايد . فرمود : وصيّت مىكنم تو را كه هرگاه خواستى اقدام به امرى كنى تأمّل كنى به عاقبت آن پس اگر رشد و صلاح است اقدام كنى ، و اگر غىّ و ضلالت است اقدام نكنى .\r\nو نيز روايت است كه مردى يهودى از آن حضرت مسأله‌اى پرسيد ، پيغمبر صلّى اللّه عليه و آله و سلّم ساعتى مكث كرد ، آن‌گاه او را جواب داد ، يهودى پرسيد : براى چه مكث فرموديد در چيزى كه مىدانستيد ؟\r\nفرمود : براى توقير و بزرگ داشتن حكمت .\r\n\r\nهفتم : قال عليه السّلام : مع التّثبّت تكون السّلامة ،\r\nو مع العجلة تكون النّدامة . و من ابتدأ به عمل فى غير وقته كان بلوغه فى غير حينه . « 2 »\r\nيعنى : حضرت صادق عليه السّلام فرمود : سلامت در تأمّل و تأنّى است ، و با عجله ندامت و پشيمانى است . و كسى كه شروع كند به امرى در غير وقتش ، خواهد بود رسيدن او در غير وقتش ، حاصل آن كه :\r\n مكن در مهمّى كه دارى شتاب * ز راه تأنّى عنان بر متاب\r\nكه اندر تأنّى زيان كس نديد * ز تعجيل بسيار خجلت كشيد \r\n\r\nهشتم : فرمود كه : ما دوست مىداريم هر كسى كه بوده باشد عاقل ،\r\nبا فهم ، فقيه ، حليم ، مداراكننده ، صبور ، صدوق ، وفاكننده . بدرستى كه حقّ تعالى مخصوص گردانيد پيغمبران عليهم السّلام را به مكارم اخلاق ، پس هر كه داراى آن‌ها باشد\r\n\r\n\r\n","description":"","footnote":"\r\n( 1 ) تحف العقول ، ص 222 و 224 .\r\n( 2 ) خصال ، ص 100 .\r\n","page_name":" 1366 ","page_number":736},
  {"content":"\r\n\r\nحمد كند خدا را بر آن و كسى كه داراى آن‌ها نباشد تضرّع كند به سوى خدا و مسألت كند آن‌ها را .\r\nگفتند آن‌ها چيست ؟\r\nفرمود : ورع و قناعت و صبر و شكر و حلم و حيا و سخاوت و شجاعت و غيرت و راستگويى و نيكى كردن و اداى امانت و يقين و خوش خلقى و مروّت . « 1 »\r\nمؤلّف گويد : روايت شده كه از آن حضرت سؤال كردند كه مروّت چيست ؟\r\nفرمود : لا يراك اللّه حيث نهاك ، و لا يفقدك من حيث امرك . يعنى مروّت آن است كه نبيند تو را خداوند تعالى در جايى كه نهى كرده تو را از آنجا و مفقود نكند تو را از جايى كه امر كرد ، تو را به آنجا . « 2 »\r\n\r\n[ ورع 
  ]\r\nو بدان كه در اين اخلاق شريفه ، ورع مقدّم بر همه ذكر شده و شايد توان گفت كه مرتبه‌اش از همه بالاتر باشد ، زيرا كه ورع كه ترك محرّمات و شبهات بلكه بعض مباحات باشد مرتبه‌اى است بسيار رفيعه و درجه‌اى است بسيار عاليه كه به سهولت همه كس به آن مقام نخواهد رسيد . لهذا بسيار شده كه حضرت صادق عليه السّلام شيعيان خود را به ورع توصيه فرمودند .\r\nروايت شده كه عمرو بن سعيد ثقفى خدمت آن حضرت عرض كرد كه : من هميشه شما را ملاقات نمىكنيم ، پس چيزى به من بفرماييد كه به آن رفتار كنم .\r\nحضرت فرمود : تو را وصيت مىكنم به تقوى اللّه و ورع و اجتهاد ( يعنى سعى و كوشش و اهتمام نمودن در عبادت ) و بدان كه نفع نمىكند اجتهادى كه ورع با آن نباشد . « 3 »\r\n\r\n\r\n","description":"","footnote":"\r\n( 1 ) تحف العقول ، ص 269 .\r\n( 2 ) تحف العقول ، ص 267 .\r\n( 3 ) الكافى ، ج 2 ، ص 62 .\r\n","page_name":" 1367 ","page_number":737},
  {"content":"\r\n\r\nو روايت شده كه به ابو الصّباح فرمود كه : چه بسيار كم است در ميان شما كسى كه متابعت جعفر نمايد . همانا از اصحاب من نيست مگر كسى كه ورعش شديد و عظيم باشد و از براى خالق و آفريدگارش عبادت كند و اميد ثواب از او داشته باشد اين جماعت اصحاب منند .\r\nو در روايتى است كه از آن حضرت پرسيدند كه صاحب ورع از مردمان كيست ؟\r\nفرمود : كسى كه بپرهيزد از چيزهايى كه خدا حرام كرده است . « 1 »\r\nو هم از آن حضرت مروى است كه فرمود : اورع مردم كسى است كه توقف كند نزد شبهه . « 2 »\r\nو نيز از آن حضرت مروى است كه فرمود : بر شما باد به ورع و ترك محرّمات و شبهات ، همانا ورع دينى است كه ما پيوسته ملازم آن مىباشيم و خدا را به آن عبادت مىكنيم و آن را اراده مىنماييم از مواليان شيعيان خود پس ما را به تعب نيندازيد و شفاعت خود به اين كه مرتكب محرّمات شويد و بر ما دشوار باشد شفاعت شما . « 3 »\r\nو در روايت ديگر فرمودند كه : نيست شيعهء جعفر مگر كسى كه شكم و فرج خود را از حرام به عفّت بدارد ، و سعى او در عبادت شديد باشد ، و براى آفريدگار خود كار كند ، و اميد ثواب و ترس عقاب او داشته باشد ، پس اگر اين جماعت را ببينى ايشان شيعهء منند . « 4 »\r\nو نيز روايت شده از آن حضرت كه فرمود : سزاوارترين مردم به ورع آل محمّد عليهم السّلام و شيعيان ايشانند به جهت آن كه رعيّت اقتدا كنند به ايشان . « 5 »\r\nو از كثرت ورع صفوان بن يحيى - از اصحاب حضرت امام موسى و امام\r\n\r\n\r\n","description":"","footnote":"\r\n( 1 ) الكافى ، ج 2 ، ص 63 .\r\n( 2 ) بحار الأنوار ، ج 70 ، ص 305 .\r\n( 3 ) بحار الأنوار ، ج 70 ، ص 306 .\r\n( 4 ) خصال ، ج 1 ، ص 295 .\r\n( 5 ) بحار الأنوار ، ج 68 ، ص 166 .\r\n","page_name":" 1368 ","page_number":738},
  {"content":"\r\n\r\nرضا عليهما السّلام است - نقل شده كه يكى از همسايگانش در مكّه دو دينار به دو داد كه به كوفه ببرد ، گفت : من شتر سوارى خود را كرايه كرده‌ام و در وقت كرايه دو دينار جزء اسباب من نبوده ، پس مهلت خواست و رفت از جمّال به جهت حمل آن اذن گرفت .\r\nو قريب به همين از مولانا الاردبيلى نقل شده و بيايد ذكرش در ضمن احوال صفوان بن يحيى در اصحاب حضرت امام رضا عليه السّلام .\r\nو دميرى در حيات الحيوان نقل كرده كه عبد اللّه بن مبارك در شام قلمى عاريه كرد پس سفرى براى او اتّفاق افتاد ، چون به انطاكيّه رسيد ، يادش آمد كه قلم عاريه نزد او مانده ، پس پياده مراجعت به شام كرد و قلم را ردّ كرد به صاحبش و برگشت .\r\nو شيخ بهايى رحمه اللّه در كشكول نقل كرده كه مخلوط شد گوسفندى غارتى با گوسفندان كوفه ، پس يكى از اهل ورع كه از عبّاد كوفه بود اجتناب كرد از خوردن گوشت گوسفند تا هفت سال به جهت آن كه پرسيد گوسفند چند مدّت در دنيا مىماند ؟ گفتند هفت سال . « 1 »\r\nو شيخ ما در كلمهء طيّبه نقل كرده از جناب سيّد ابن طاووس كه احتياط فرموده از خوردن هر طعامى كه از براى غير خدا ترتيب داده شده به جهت آيهء نهى از خوردن حيوانى كه به غير نام خدا كشته شده باشند . « 2 »\r\nشيخ صدوق ( ره ) روايت كرده از حضرت امير المؤمنين عليه السّلام سؤال كردند كه چيست باعث ثبات ايمان ؟ فرمود : ورع .\r\nعرض كردند كه : چيست باعث زوال ايمان ؟ فرمود : طمع . « 3 »\r\n\r\nنهم : فرمود : آدمى جزع و بىتابى مىكند از ذلّت كم\r\nپس اين جزع و عدم صبر او داخل مىكند او را در ذلّت بزرگ . « 4 »\r\n\r\n\r\n","description":"","footnote":"\r\n( 1 ) كشكول ، ج 1 ، ص 168 .\r\n( 2 ) كلمهء طيبه ، ص 195 .\r\n( 3 ) بحار الأنوار ، ج 70 ، ص 305 به نقل از امالى صدوق ، مجلس 48 .\r\n( 4 ) تحف العقول ، ص 273 ؛ بحار الأنوار ، ج 78 ، 249 .\r\n","page_name":" 1369 ","page_number":739},
  {"content":"\r\n\r\nمؤلّف گويد كه : اين فرمايش از آن حضرت به مرازم است در آن شبى كه منصور اجازه داد آن جناب را كه از حيره به مدينه رود و حضرت حركت فرمود با غلامش مصادف و مرازم - كه يكى از اصحابش است - ، همين كه رسيدند به نگهبانان ، در ميان آن‌ها يك نفر باج‌گير بود ، او متعرّض حضرت شد و گفت : نمىگذارم به روى .\r\nحضرت با زبان خوش و اصرار از او درخواست كرد كه بگذار بروند ، آن مرد ابا داشت و نمىگذاشت . مصادف عرض كرد : فدايت شوم اين سگ شما را اذيّت كرد و مىترسم شما را برگرداند و مبتلاى به منصور شويد ، اذن بدهيد من و مرازم او را بكشيم و در ميان نهرش افكنيم و برويم .\r\nفرمود : از اين خيال خود را بازدار .\r\nپس پيوسته با آن مرد در باب اجازهء رفتن تكلّم فرمود تا آن كه بيشتر شب گذشت ، آن وقت آن مرد اذن داد و حضرت تشريف برد ، پس از آن فرمود : اى مرازم ! اين چيزى كه شما گفتيد كه كشتن آن مرد باشد بهتر بود با اين ؟ آن وقت فرمود : آن كلام را كه ذكر شد ، حاصلش اين است كه مدارا با اين مرد و معطّل كردن او ما را ذلّت كوچكى است ، امّا كشتن او سبب مىشد كه ما دچار ذلّت‌هاى بزرگ مىشديم براى تدارك آن ، ( انتهى ) . « 1 »\r\nو از اينجا است كه گفته‌اند : لا يقوم عزّ الغضب بذلّ الاعتذار . يعنى مقابلى مىكند و نمىارزد عزّت غضب به ذلت عذر خواهى از آن .\r\n\r\nدهم : قال عليه السّلام : ليس لابليس جند اشدّ من النّساء و الغضب . « 2 »\r\nفرمود : نيست از براى ابليس لعين لشكرى سخت‌تر از زن‌ها و غضب .\r\nمؤلّف گويد كه : در حديث يحيى پيغمبر عليه السّلام و ابليس است كه آن حضرت از آن ملعون پرسيد كه چه چيز بيشتر موجب سرور و روشنى چشم تو مىگردد ؟\r\nگفت : زنان كه ايشان تله‌ها و دام‌هاى منند ، و چون نفرين‌ها و لعنت‌هاى صالحان\r\n\r\n\r\n","description":"","footnote":"\r\n( 1 ) الكافى ، ج 8 ، ص 87 ؛ بحار الأنوار ، ج 47 ، ص 206 .\r\n( 2 ) بحار الأنوار ، ج 78 ، ص 246 .\r\n","page_name":" 1370 ","page_number":740},
  {"content":"\r\n\r\nبر من جمع مىشود به نزد زنان مىروم و از ايشان دلخوش مىشوم . « 1 »\r\nو در روايت اهل سنّت است كه ابليس به حضرت يحيى عليه السّلام گفت كه : چيزى مثل زنان كمر مرا محكم نمىكند و چشم مرا روشن نمىنمايد ، ايشانند تله‌ها و دام‌هاى من و تيرى كه خطا نخواهم كرد به او . بابى هنّ لو لم يكن هنّ ما اطقت اضلال ادنى آدمىّ ، يعنى پدرم به قربان ايشان اگر چنانچه ايشان نبودند من طاقت نداشتم كه پست‌ترين مردم را گمراه كنم ، چشم من به ايشان روشن است به واسطهء ايشان من به مرادم مىرسم و به سبب ايشان مردم را در مهلكه‌ها مىافكنم .\r\nو از اين نحو كلمات در حقّ زنان بسيار مىگويد تا آن كه عرض مىكند فهنّ سيّداتى ، و على عنقى سكناهنّ ، يعنى : آن‌ها خانم‌هاى منند و جاى ايشان بر گردن من است و بر من است كه آرزوهاى ايشان را بدهم ، هرگاه آن زنى كه از دام‌هاى من است چيزى خواهش كند من به سر عقب خواهش و حاجت‌هاى او مىروم زيرا كه ايشان اميد منند و قوّت من و سند من و محلّ اعتماد و فريادرس منند . « 2 »\r\n\r\n\r\n","description":"","footnote":"\r\n( 1 ) بحار الأنوار ، ج 63 ، ص 225 .\r\n( 2 ) نك : بحار الأنوار ، ج 63 ، ص 229 .\r\n","page_name":" 1371 ","page_number":741},
  {"content":"\r\n\r\n\r\nفصل چهارم : در ذكر چند معجزه از معجزات حضرت امام جعفر صادق عليه السّلام است\r\n\r\nاوّل : در اطّلاع آن حضرت است بر غيب\r\n: شيخ طوسى از داود بن كثير رقّى روايت كرده كه گفت : نشسته بودم خدمت حضرت صادق عليه السّلام كه ناگاه ابتدا از پيش خود به من فرمود : اى داود ! به تحقيق كه عرضه شد بر من عمل‌هاى شما روز پنج شنبه پس ديدم در بين اعمال تو صله و احسان تو را به پسر عمّت فلان ، پس اين مطلب مرا خشنود گردانيد ، همانا صلهء تو مر او را سبب شود كه عمر او زود فانى و اجل او منقطع شود .\r\nداود گفت : مرا پسر عمّى بود معاند و دشمن اهل بيت و مردى خبيث ، خبر به من رسيد كه او و عيالاتش بد مىگذرانند ، پس براى نفقهء او براتى نوشتم و نزد او فرستادم پيش از آن كه به سوى مكّه توجه كنم چون به مدينه رسيدم خبر داد مرا بدين مطلب حضرت امام جعفر صادق عليه السّلام . « 1 »\r\n\r\nدوم : در نشان دادن آن حضرت است علامت امام را به ابو بصير\r\n: در كشف الغمّه از دلائل حميرى نقل شده كه ابو بصير گفت : روزى در خدمت مولاى خودم حضرت صادق عليه السّلام نشسته بودم كه آن حضرت فرمود : اى ابو محمّد ! آيا امامت را مىشناسى ؟\r\n\r\n\r\n","description":"","footnote":"\r\n( 1 ) بحار الأنوار ، ج 47 ، ص 64 به نقل از امالى طوسى .\r\n","page_name":" 1372 ","page_number":742},
  {"content":"\r\n\r\nگفتم : بلى و اللّه الّذى لا إله الا هو تويى امام من و دست خود را بر زانو يا ران آن حضرت نهادم .\r\nفرمود : راست گفتى امام خود را مىشناسى ، پس چنگ زن به دامان او و متمسّك شو به او .\r\nپس گفتم : مىخواهم كه علامت امام را به من عطا فرماييد .\r\nفرمود : بعد از معرفت علامت براى چه مىخواهى ؟\r\nگفتم : ايمان و يقينم زياد شود .\r\nفرمود : اى ابو محمّد ! گاهى كه به كوفه مراجعت كردى خواهى يافت كه اولادى از براى تو شده به نام عيسى و بعد از او اولادى ديگر شود به نام محمّد و بعد از اين دو پسر ، دو دختر براى تو خواهد شد ، و بدان كه اين دو پسر تو نامشان نوشته شده نزد ما در صحيفهء جامعه در عدد اسامى شيعيان و نام پدران و مادران و اجداد و انساب ايشان و آنچه متولّد شود تا روز قيامت . پس حضرت صحيفه‌اى بيرون آورد كه رنگ آن زرد بود و به هم پيچيده بود . « 1 »\r\n\r\nسوم : در اخبار آن حضرت است به مردن زنى بعد از سه روز\r\n: ابن شهر آشوب و قطب راوندى روايت كرده‌اند از حسين بن ابى العلاء كه گفت :\r\nنزد حضرت صادق عليه السّلام بودم كه خدمت آن حضرت آمد مردى با يكى از غلامان او و شكايت كرد به آن حضرت از زن خود و بد خلقى او ، حضرت فرمود : بياور او را نزد من . چون آن زن آمد ، حضرت به او فرمود كه : چه عيبى دارد شوهر تو ؟\r\nآن زن شروع كرد به نفرين كردن به شوهرش و بد گفتن براى او .\r\nحضرت فرمود كه : اگر به اين حال بمانى زنده نخواهى ماند مگر سه روز .\r\nگفت : باكى ندارم به جهت آن كه نمىخواهم ببينم او را هرگز .\r\nحضرت فرمود به آن مرد بگير دست زنت را همانا نخواهد بود ما بين تو و او مگر\r\n\r\n\r\n","description":"","footnote":"\r\n( 1 ) كشف الغمه ، ج 3 ، ص 406 ؛ بحار الأنوار ، ج 47 ، ص 143 .\r\n","page_name":" 1373 ","page_number":743},
  {"content":"\r\n\r\nسه روز .\r\nچون روز سيّم شد آن مرد خدمت آن حضرت مشرّف شد .\r\nحضرت فرمود : زنت چه كرد ؟\r\nگفت : به خدا سوگند الآن او را دفن كردم .\r\nمن پرسيدم كه چه بود حال ؟\r\nاو فرمود : او زنى بود تعدّىكننده ، حقّ تعالى عمر او را قطع كرد و شوهرش را از او راحت نمود . « 1 »\r\n\r\nچهارم : در نجات دادن آن حضرت است برادر داود را از مردن به تشنگى\r\n: ابن شهر آشوب نقل كرده از داود رقّى كه گفت : بيرون شدند از كوفه دو نفر برادران من به قصد رفتن به مزار ، در بين راه يكى از آن دو نفر را تشنگى سخت عارض شد به حدّى كه تاب نياورده از حمار افتاد . برادر ديگر از حال او سرگشته و متحيّر شد ، پس به نماز ايستاد و نماز گزارد و خواند اللّه تعالى را و محمّد صلّى اللّه عليه و آله و سلّم و امير المؤمنين و ائمّه عليهم السّلام را يك يك تا رسيد به امام زمانش امام جعفر صادق عليه السّلام .\r\nپس پيوسته آن حضرت را خوانده و به آن جناب التجاء برد كه ناگاه ديد مردى بالاى سرش ايستاده مىگويد : اى مرد ! چيست قصّهء تو ؟\r\nپس او حال را براى او نقل كرد ، آن مرد قطعهء چوبى به او داد و گفت : بگذار اين را ما بين لب‌هاى برادرت . چون آن چوب را گذاشت ما بين لبهاى او ، برادرش به هوش آمده و چشم‌هاى خود را گشود و برخاست نشست و تشنگيش رفت . پس به زيارت قبر رفتند و چون برگشتند به كوفه آن برادرى كه دعا مىكرده مدينه مشرّف شد ، پس خدمت حضرت صادق عليه السّلام رسيد حضرت فرمود به او : بنشين چگونه است حال برادرت ، كجا است آن چوب ؟\r\nعرض كرد : اى آقا ، من چون برادرم را به آن حال ديدم غصّه و غمم براى او\r\n\r\n\r\n","description":"","footnote":"\r\n( 1 ) الخرائج ، ج 2 ، ص 610 ؛ مناقب ، ج 4 ، ص 224 ؛ وسائل الشيعة ، ج 14 ، ص 572 ؛ بحار الأنوار ، ج 47 ، ص 140 .\r\n","page_name":" 1374 ","page_number":744},
  {"content":"\r\n\r\nسخت شد ، پس چون حقّ تعالى روحش را به او برگردانيد از بسيارى خوش‌حالى ديگر به چوب نپرداختم و از آن غفلت كرده و فراموشش نمودم .\r\nحضرت فرمود : همان ساعت كه تو در غم برادر خود بودى ، برادر من خضر عليه السّلام آمد نزد من ، من بر دست او فرستادم به سوى تو قطعه‌اى از چوب درخت طوبى پس رو كرد به خادم خود و فرمود : بياور آن سبد را . چون سبد را آورد حضرت آن را گشود و از آن قطعهء چوبى بيرون آورد به عين همان چوب و نشان او داد و شناخت آن را ، آن‌گاه حضرت آن را ردّ كرد به جاى خود . « 1 »\r\n\r\nپنجم : در ذليل شدن شير است براى آن حضرت\r\n: و نيز ابن شهر آشوب روايت كرده از ابو حازم عبد الغفّار بن حسن كه وارد شد ابراهيم بن ادهم به كوفه و من با او بودم ، و اين در ايّام منصور بود و اتّفاقا در آن ايّام حضرت جعفر بن محمّد علوى وارد كوفه گشت ، و چون بيرون شد از كوفه كه به مدينه رجوع كند مشايعت كردند آن حضرت را علماى و اهل فضل از اهل كوفه ، و از جملهء كسانى كه به مشايعت آن حضرت آمده بودند سفيان ثورى و ابراهيم ادهم بود و آن اشخاص كه به مشايعت آمده بودند جلوتر از آن حضرت مىرفتند كه ناگاه به شيرى برخوردند كه در سر راه بود ، ابراهيم ادهم به آن جماعت گفت : بايستيد تا جعفر بن محمّد عليه السّلام بيايد ببينيم با اين شير چه مىكند . پس حضرت تشريف آورد ، امر شير را به ميان آوردند ، حضرت رو كرد به شير و رفت تا به او رسيد گوش او را گرفت و او را از راه دور كرد آن‌گاه رو كرد به آن جماعت و فرمود : آگاه باشيد اگر مردم اطاعت مىكردند خدا را حقّ طاعت خدا هرآينه بار مىكردند بر شير بارهاى خود را . « 2 »\r\nفقير گويد : كه ظاهرا در اين فرمايش حضرت تعريض باشد به ابراهيم ادهم و\r\n\r\n\r\n","description":"","footnote":"\r\n( 1 ) المناقب ، ج 4 ، ص 240 .\r\n( 2 ) المناقب ، ج 4 ، ص 241 .\r\n","page_name":" 1375 ","page_number":745},
  {"content":"\r\n\r\nسفيان ثورى و امثال ايشان .\r\n\r\nششم : در نسوزاندن آتش هارون مكّى را به سبب آن حضرت\r\n: و نيز روايت كرده از مأمون رقّى كه گفت : در خدمت آقايم حضرت صادق عليه السّلام بودم كه وارد شد سهل بن حسن خراسانى و سلام كرد بر آن حضرت و نشست و گفت : يا بن رسول اللّه ! از براى شما است رأفت و رحمت ، و شما اهل بيت امامتيد ، چه مانع است شما را كه از حقّ خود بنشينى با آن كه مىيابى از شيعيانت صد هزار نفر كه مقابلت شمشير بزنند .\r\nحضرت فرمود : بنشين اى خراسانى رعى اللّه حقّك . پس فرمود : اى حنفيه ! تنور را گرم كن . پس آن كنيز تنور را گرم كرد كه مانند آتش سرخ شد و بالاى آن سفيد گرديد آن‌گاه فرمود : اى خراسانى برخيز و بنشين در تنور ! مرد خراسانى عرض كرد : اى آقاى من يا بن رسول اللّه ! مرا عذاب مكن به آتش و از من بگذر خدا از تو بگذرد .\r\nفرمود : از تو گذشتم ، پس در اين حال بودم كه هارون مكّى وارد شد و نعلينش را به انگشت سبّابه‌اش گرفته بود ، عرض كرد : السّلام عليك يا بن رسول اللّه . حضرت فرمود بينداز نعلين را از دستت و بنشين در تنور ! راوى گفت كه : هارون كفش را از دست انداخت و نشست در تنور و حضرت رو كرد به مرد خراسانى و شروع كرد با او حديث خراسان گفتن مانند كسى كه مشاهده مىكند آن را ، پس فرمود برخيز اى خراسانى و نظر كن به داخل تنور ، گفت : برخاستم و نظر كردم در تنور ديدم هارون را كه چهار زانو نشسته آن‌گاه از تنور بيرون آمد و بر ما سلام كرد . حضرت فرمود : در خراسان چند نفر مثل اين مرد است ؟ گفت : به خدا قسم يك نفر نيست .\r\nفرمود : ما خروج نمىكنيم در زمانى كه نمىبينى در آن پنج نفر كه معاضد باشند از براى ما ، ما داناتريم به وقت خروج . « 1 »\r\n\r\n\r\n","description":"","footnote":"\r\n( 1 ) المناقب ، ج 4 ، ص 237 .\r\n","page_name":" 1376 ","page_number":746},
  {"content":"\r\n\r\n\r\nهفتم : در اخبار آن حضرت است از ملاحم\r\n: فى البحار عن مجالس المفيد ، مسندا عن سدير الصّيرفى قال : كنت عند ابى عبد اللّه عليه السّلام و عنده جماعة من اهل الكوفة فاقبل عليهم و قال لهم : حجّوا قبل ان لا تحجّوا .\r\nيعنى در بحار از مجالس شيخ مفيد ( ره ) با سند از سدير صيرفى منقول است كه گفت : بودم نزد حضرت صادق عليه السّلام و نزد آن جناب بود جماعتى از اهل كوفه پس رو كرد به ايشان و فرمود : حجّ برويد پيش از آن كه حجّ نتوانيد برويد . قبل ان يمنع البرجانية .\r\nعلّامهء مجلسى در بيان اين كلمه فرموده : يعنى حجّ كنيد پيش از آن كه بيابان مخوف شود و ممكن نشود سير كردن در آن ، و گويا البرجانية كه آخرش ياء با دو نقطه است غلط دانسته‌اند و صحيحش را با باء يك نقطه دانسته‌اند و آن را دو كلمه دانسته البر يعنى بيابان و جانبه ، و لكن از بعضى از اهل تحقيق نقل شده كه بر جانبه معرّب بريطانيه است كه بريطانيا باشد . يعنى حجّ كنيد پيش از آن كه دولت بريطانيا مردم را منع كند .\r\nبعد از آن حضرت فرمود : حج كنيد پيش از آن كه خراب شود مسجدى در عراق ما بين درخت خرما و نهرها ، حجّ كنيد پيش از آن كه بريده شود درخت سدرى در زوراء كه واقع است بر ريشه‌هاى نخله‌اى كه حضرت مريم چيده است از آن رطب تازه . پس وقتى كه اين‌ها واقع شد از حج كردن ممنوع مىشويد ، و ميوه‌ها كم مىشود ، و خشك‌سالى در شهرها پديد آيد ، و مبتلا مىشويد به گرانى نرخ‌ها و ستم كردن سلطان ، و فاش شود در ميان شما ظلم و ستم يا بلاء و وباء و گرسنگى ، و رو آورد به شما فتنه‌ها از جميع آفاق ، پس واى بر شما اى اهل عراق هنگامى كه بيايد به سوى شما رايت‌ها و علم‌ها از خراسان و واى بر اهل رى از ترك ، و واى بر اهل عراق از اهل رى ، و واى بر ايشان از ثطّ .\r\n\r\n","description":"","footnote":"","page_name":" 1377 ","page_number":747},
  {"content":"\r\n\r\nسدير گفت : گفتم : اى مولاى من ثط كيست ؟\r\nفرمود : قومى هستند كه گوشهاى ايشان مانند گوشهاى موش است از كوچكى ، لباس ايشان آهن است ، كلام ايشان مانند كلام شياطين است ، كوچك حدقه هستند امرد و بىمو هستند . پناه ببريد به خدا از شرّ ايشان ، ايشانند كه گشوده مىشود بر دستشان دين و مىباشند سبب امر ما ، ( به اين معنى كه ايشان مقدّمهء ظهور مىباشند ) . « 1 »\r\n\r\nهشتم : در ظاهر شدن آب است براى آن حضرت در بيابان\r\n: در بحار از نوادر على بن اسباط نقل كرده كه او روايت كرده از ابن طبّال از محمّد بن معروف هلالى كه از معمّرين بوده و صد و بيست و هشت سال عمر كرده كه گفت : در ايّام سفّاح در حيره در خدمت حضرت امام جعفر صادق عليه السّلام رفتم ديدم كه مردم دور آن جناب را گرفته‌اند به نحوى كه خدمتش رسيدن ممكن نيست ، سه روز متوالى رفتم به هيچ حيله نتوانستم خود را به آن حضرت برسانم از بسيارى جمعيّت و كثرت مردم ، چون روز چهارم شد و مردم كم شده بودند حضرت مرا ديد و نزديك طلبيد ، پس حركت كرد برود به زيارت قبر امير المؤمنين عليه السّلام من نيز همراه آن جناب رفتم ، چون پاره‌اى راه رفتيم بول فشار داد آن جناب را ، پس از جادّه خود را كنارى كشيد و ريگ‌ها را با دست خود پس كرد آبى براى آن حضرت ظاهر شد كه تطهير كرد براى نماز ، پس برخاست و دو ركعت نماز گزاشت و دعا كرد ، دعايش اين بود :\r\nاللّهمّ لا تجعلنى ممّن تقدّم فمرق ، و لا ممّن تخلّف فمحق ، و اجعلنى من النّمط الاوسط .\r\nپس بنا كرد به رفتن و من هم با او بودم فرمود : اى پسر ، از براى دريا همسايه‌اى نيست ، و براى سلطان صديقى نيست ، و عافيت ثمن ندارد و چه بسيار كس كه آسوده و راحت است و نمىداند .\r\n\r\n\r\n","description":"","footnote":"\r\n( 1 ) بحار الأنوار ، ج 47 ، ص 122 .\r\n","page_name":" 1378 ","page_number":748},
  {"content":"\r\n\r\nپس فرمود : تمسّك بجوييد به پنج چيز : مقدّم بداريد استخاره و طلب خير را ، و تبرّك بجوييد به سهولت ، و زينت دهيد خود را به حلم و بردبارى ، و دورى كنيد از دروغ گفتن ، و تمام دهيد پيمانه و ترازو را .\r\nپس فرمود : فرار كنيد وقتى كه عرب دهنه از سر بردارد و گسسته مهار شود و منع البرجانية و انقطع الحجّ .\r\nگذشت در حديث قبل اين كلمه يعنى دولت بريطانيا منع كند مردم را و راه حجّ منقطع شود ، آن‌گاه فرمود : حجّ كنيد پيش از آن كه نتوانيد ، و اشاره كرد به سوى قبله با انگشت ابهام خود و فرمود : كشته مىشود در اين طرف هفتاد هزار نفر يا زيادتر الخ . « 1 »\r\nمؤلّف گويد : اين پنج چيزى كه حضرت صادق عليه السّلام امر فرموده تمسّك به آن را ، از آداب تجارت و كسب است . و حضرت امير المؤمنين عليه السّلام هر روز اهل كوفه را به اين‌ها و چند چيز ديگر امر مىفرمود چنان كه شيخ كلينى در كافى روايت كرده از جابر از حضرت امام محمّد باقر عليه السّلام كه فرموده : بود امير المؤمنين عليه السّلام در كوفه نزد شما . كه بيرون مىرفت در هر روزى در اوّل روز از دار الأماره ، پس مىگرديد در يك يك از بازارهاى كوفه و تازيانه بر دوش داشت كه دو سر داشت و او را « سبيبه » مىگفتند ، پس مىايستاد در سر هر بازار و ندا مىكرد كه : اى گروه تجّار ! پرهيز كنيد از عذاب خدا ، چون مردم مىشنيدند صداى آن حضرت را مىانداختند آنچه را كه در دست داشتند و دل خود را متوجّه آن حضرت مىنمودند و گوش مىدادند تا چه فرمايد ، مىفرمود كه : مقدّم داريد طلب خير را و بركت بجوييد به خوش‌معاملگى ، و نزديك شويد به مشتريان ( يعنى جنس را قيمت گران نگوييد كه دور باشد از قيمت كه مشترى مىگويد ) و زينت كنيد خود را به بردبارى ، و نگاهداريد خود را از قسم يعنى هر چند كه حقّ باشد ، و اجتناب كنيد از دروغ و دورى كنيد از ستم ، و انصاف دهيد مظلومان را به اين معنى كه چون كسى مغبون شود و استقاله\r\n\r\n\r\n","description":"","footnote":"\r\n( 1 ) بحار الأنوار ، ج 47 ، ص 93 .\r\n","page_name":" 1379 ","page_number":749},
  {"content":"\r\n\r\nنمايد اقاله كنيد و معامله را به هم بزنيد ، و نزديك مشويد به ربا به اين معنى كه احتراز كنيد از هر چه كه احتمال ربا در آن هست ، و تمام دهيد پيمانه و ترازو را ، و كم ندهيد حقوق مردمان را و فساد نكنيد در زمين . پس مىگرديد در جميع بازارهاى كوفه و بعد از آن بر مىگشت و مىنشست براى داورى ميان مردمان . « 1 »\r\n\r\nنهم : در ظاهر كردن آن حضرت است طلاهاى بسيار از زمين\r\n: شيخ كلينى ( ره ) روايت كرده از جماعتى از اصحاب حضرت صادق عليه السّلام كه گفتند : بوديم ما نزد آن حضرت كه فرمود : نزد ما است خزينه‌هاى زمين و كليدهاى آن‌ها و اگر بخواهم كه اشاره كنم با يكى از دو پاى خود كه اى زمين بيرون كن آنچه در تو است از طلا ، هرآينه بيرون كند . بعد از آن اشاره كرد به يكى از دو پاى خود به اين نحو كه كشيد آن پا را در زمين كشيدنى ، پس شكافته شد زمين . بعد از آن دست برد و بيرون آورد شمشهء طلايى كه مقدار يك وجب بود .\r\nپس از آن فرمود : خوب نگاه كنيد در شكاف زمين . نگاه كرديم ديديم شمشهاى بسيار بود بعضى از آن‌ها بر روى بعضى ديگر مىدرخشيد ، پس به آن حضرت عرض كرد بعضى از آن جماعت ، فدايت شوم ! خدا به شما اين همه عطا كرده و شيعيان شما محتاجانند ؟ فرمود : بدرستى كه حقّ تعالى جمع خواهد كرد براى ما و شيعهء ما دنيا و آخرت را و داخل خواهد كرد ايشان را در جنّات نعيم و داخل خواهد كرد دشمن ما را در جحيم . « 2 »\r\n\r\nدهم : در اطلاع آن حضرت است به چيزهاى نهانى\r\n: و نيز روايت كرده از صفوان بن يحيى ، از جعفر بن محمّد بن اشعث كه گفت : به من آيا مىدانى كه به چه سبب ما داخل شديم در اين امر ( يعنى تشيّع و ولايت\r\n\r\n\r\n","description":"","footnote":"\r\n( 1 ) الكافى ، ج 5 ، ص 151 .\r\n( 2 ) الكافى ، ج 1 ، ص 394 .\r\n","page_name":" 1380 ","page_number":750},
  {"content":"\r\n\r\nاهل بيت ) و معرفت به امام پيدا كرديم و حال آن كه نبود در سلسلهء ما از تشيّع ذكرى و نه معرفت به چيزى از آنچه كه نزد مردم است از فضايل اهل بيت عليهم السّلام ؟\r\nگفتم : سببش چه بود ؟\r\nگفت : ابو جعفر دوانيقى به پدرم محمّد اشعث گفت : اى محمّد ! طلب كن براى من مردى را كه او را عقلى باشد كه خوب به جا آورد از جانب من كارى را كه دارم .\r\nپدرم گفت : پيدا كردم براى اين كار فلان ابن مهاجر خالوى خود را .\r\nگفت : بياور او را .\r\nگفت : آوردم نزد او خالوى خود را .\r\nابو جعفر به او گفت : اى پسر مهاجر ! بگير اين مال را ، برو به مدينه و برو نزد عبد اللّه بن حسن [ بن حسن 
  ] و جمعى از اهل بيت او ، كه از جملهء ايشان باشد جعفر بن محمّد ، پس بگو به ايشان كه من مردى غريبم از اهل خراسان و در آنجا جماعتى از شيعيان شما هستند فرستادند به سوى شما اين مال را ، و بده به هر يك از آن‌ها از آن مال به شرط چنان و چنان ( يعنى به شرط آن كه در خلوت باشد و اظهار ارادهء خروج نباشد تا معلوم شود كه كدام ارادهء خروج دارد ) پس هرگاه مال را قبض كردند ، بگو من مردى رسولم و دوست مىدارم كه با من باشد خطّهاى شما به گرفتن شما مالى را كه گرفتيد .\r\nپس گرفت خالو آن مال را و رفت به مدينه ، پس از مدينه برگشت به سوى ابو جعفر دوانيقى و محمّد بن اشعث نزد او بود ، ابو جعفر دوانيقى گفت : چه خبر آوردى از آنجا كه آمدى ؟\r\nگفت : رفتم نزد آن جماعت و اين خطّهاى ايشان است به گرفتن ايشان مال را سواى جعفر بن محمّد كه رفتم نزد او و او مشغول به نماز بود در مسجد پيغمبر ، پس نشستم پشت سر او و با خود گفتم كه : صبر كنم نمازش كه تمام شد با او مذكور كنم آنچه را كه مذكور كردم براى ياران او ، پس شتاب كرد و نماز را تمام نمود و رو به من كرد و فرمود : اى فلان ! بپرهيز از عذاب خدا و فريفته مكن اهل بيت\r\n\r\n","description":"","footnote":"","page_name":" 1381 ","page_number":751},
  {"content":"\r\n\r\nمحمّد صلّى اللّه عليه و آله و سلّم را ، چه ايشان اندك وقتى است كه از دولت آل مروان كه بر ايشان ظلم مىكردند خلاص شده‌اند و جميع ايشان محتاجند ( مراد اين كه مضطرّند به گرفتن مال و معذورند ، قصد خروج ندارند ) .\r\nمن گفتم : چيست آن فريفتن و بازى دادن اصلحك اللّه ؟\r\nپس نزديك كرد سرش را به من تا كسى نشنود و خبر داد مرا به تمام آنچه ما بين من و تو گذشته بود ، گويا او بود در مجلس سفارش‌هاى تو به من و سيّم ما بوده .\r\nابو جعفر دوانيقى گفت : اى پسر مهاجر ! بدان كه نيست از اهل بيت نبوّتى مگر آن كه در ميان ايشان محدّثى است ( يعنى شخصى كه ملائكه او را خبر دهند و با او سخن گويند ) محدّث ما امروز جعفر بن محمّد است .\r\nراوى خبر جعفر بن محمّد اشعث گفت كه : اين دلالت و معجزهء حضرت صادق عليه السّلام سبب شد كه ما قايل به تشيّع شديم . « 1 »\r\n\r\nيازدهم : در زنده كردن آن حضرت گاو مرده را به اذن اللّه\r\n: در خرائج است كه روايت شده از مفضّل بن عمر كه گفت : راه مىرفتم با حضرت صادق عليه السّلام در مكه ، يا گفت : در منى كه گذشتيم به زنى كه در مقابل او ماده گاو مرده‌اى بود و آن زن و بچه‌هايش مىگريستند ، حضرت فرمود : چيست قصهء شما ؟ آن زن گفت كه : من و كودكانم از اين گاو معاش مىكرديم و الحال مرده است و من متحيّر مانده‌ام كه چه كنم .\r\nفرمود : دوست مىدارى كه حقّ تعالى او را زنده گرداند ؟\r\nگفت : اى مرد ! با ما تمسخر مىكنى ؟\r\nفرمود : چنين نيست من قصد تمسخر نداشتم ، پس دعايى خواند و پاى مبارك خود را به گاو زد و صيحه زد به او پس آن گاو مرده زنده شد برخاست بشتاب ، آن زن گفت : به پروردگار كعبه اين عيسى است . حضرت خود را در ميان مردم داخل\r\n\r\n\r\n","description":"","footnote":"\r\n( 1 ) الكافى ، ج 1 ، ص 475 ، ح 6 . و نيز نك : بصائر الدرجات ، ص 265 ، ح 7 ؛ و الخرائج ، ج 2 ، ص 720 .\r\n","page_name":" 1382 ","page_number":752},
  {"content":"\r\n\r\nكرد كه شناخته نشود . « 1 »\r\n\r\nدوازدهم : در علم آن حضرت است به نطق حيوانات\r\n: و نيز در آن كتاب است ، روايت است از صفوان بن يحيى ، از جابر كه گفت : نزد حضرت صادق عليه السّلام بودم ، پس بيرون شديم با آن جناب كه ناگاه ديديم مردى بزغاله‌اى را خوابانيده كه ذبح كند ، آن بزغاله چون حضرت را ديد صيحه كشيد ، حضرت فرمود به آن مرد كه : قيمت اين بزغاله چيست ؟ گفت : چهار درهم .\r\nحضرت از كيسهء خود چهار درهم در آورد و به او داد و فرمود : بزغاله را رها كن براى خودش ، پس گذشتيم . ناگاه برخورديم به شاهينى كه عقب درّاجى را گرفته صيد كند ، آن درّاج صيحه كشيد ، حضرت صادق عليه السّلام اشاره كرد به آن شاهين با آستين خود ، آن شاهين از صيد درّاج گذشت و برگشت .\r\nمن گفتم : ما امرى عجيب ديديم از شما .\r\nفرمود : بلى همانا آن بزغاله كه آن شخص او را خوابانيده بود ذبح كند چون نظرش بر من افتاد گفت : استجير باللّه و بكم اهل البيت ، ممّا يراد منّى طلب مىكنم از خدا و شما اهل بيت كه مرا رهايى دهيد از كشتن ، و درّاج نيز همين را گفت ، و اگر شيعيان استقامت داشتند هرآينه مىشنوانيدم به شما منطق طير را . « 2 »\r\n\r\nسيزدهم : در اخبار آن حضرت است به واقعهء صاحب شب نهر بلخ\r\n: و نيز در خرايج است كه از هارون بن رئاب روايت است كه گفت : من برادرى داشتم جارودى « 3 » مذهب ، وقتى بر حضرت صادق عليه السّلام وارد شدم ، حضرت فرمود كه : چگونه است برادرت كه جارودى است ؟\r\n\r\n\r\n","description":"","footnote":"\r\n( 1 ) الخرائج ، ج 1 ، ص 294 ؛ مدينة المعاجز ، ص 387 ؛ بحار الأنوار ، ج 47 ، ص 115 ؛ كشف الغمة ، ج 2 ، 199 .\r\n( 2 ) الخرائج ، ج 2 ، ص 216 ؛ مدينة المعاجز ، ص 405 ؛ بحار الأنوار ، ج 47 ، ص 99 به نقل از الخرائج .\r\n( 3 ) از اتباع ابو الجارود مكى به ابو النجم زياد بن منذر همدانى نابينا .\r\n","page_name":" 1383 ","page_number":753},
  {"content":"\r\n\r\nگفتم : او پسنديده و مرضى است نزد قاضى و نزد همسايگان ، و در همه حالات خود عيبى ندارد مگر آن كه اقرار ندارد به ولايت شما .\r\nفرمود : چه مانع است او را از اين ؟\r\nگفتم : گمانش اين است كه اين از ورع و خداپرستى او است .\r\nفرمود : كجا بود ورع او در شب نهر بلخ ؟\r\nراوى گفت كه : وارد شدم بر برادرم و به او گفتم : مادرت به عزايت بنشيند چه بوده است قصّهء شب نهر بلخ ؟ و حكايت خود را با حضرت صادق عليه السّلام در باب او برايش نقل كردم .\r\nبرادرم گفت : آيا حضرت صادق عليه السّلام تو را خبر داد به اين ؟\r\nگفتم : بلى .\r\nگفت : شهادت مىدهم كه او است حجّت ربّ العالمين .\r\nگفتم : خبر بده از قصّهء خود .\r\nگفت : مىآمدم از پس نهر بلخ و رفيق شد با من مردى كه با او بود كنيزى آوازه خوان ، پس آن مرد گفت كه يا تو آتشى براى ما طلب كن و من حفظ مىكنم چيزهاى تو را يا من به طلب آتش مىروم و تو حفظ كن چيزهاى مرا ، من گفتم : تو برو پى آتش ، من حفظ مىكنم آنچه دارى ، پس چون آن مرد رفت به طلب آتش برخاستم به سوى آن كنيزك و واقع شد ما بين من و او آنچه شد ، و به خدا سوگند كه نه آن كنيزك اين امر را فاش كرد و نه من فاش كردم به احدى و نمىدانست اين را مگر خداوند تعالى .\r\nپس برادرم را ترسى عارض شد و در سال ديگر با او بيرون شديم و رفتيم خدمت حضرت صادق عليه السّلام ، پس از نزد آن حضرت بيرون نيامد مگر آن كه قايل شد به امامت آن حضرت . « 1 »\r\n\r\n\r\n","description":"","footnote":"\r\n( 1 ) الخرائج ، ج 1 ، ص 617 ؛ بحار الأنوار ، ج 47 ، ص 156 ؛ و مختصر آن در الصراط المستقيم ، ج 2 ، ص 187 ؛ تنقيح المقال ، ج 3 ، ص 284 .\r\n","page_name":" 1384 ","page_number":754},
  {"content":"\r\n\r\n\r\nچهاردهم : در آن چيزى كه مشاهده كرد داود رقّى از دلائل آن حضرت در سفر سند\r\n: و نيز در آن كتاب است كه داود رقّى گفت : من با حضرت صادق عليه السّلام بودم كه حضرت به من فرمود : چه شده كه مىبينم رنگت تغيير كرده ؟\r\nگفتم : تغيير داده آن را قرضى بزرگ كه رسواكننده است و من قصد كرده‌ام براى قرضم به كشتى سوار شوم بروم به سند به نزد برادرم فلان ! فرمود : هرگاه خواستى به روى برو .\r\nگفتم : بازمىگرداند مرا از توجّه به اين سفر هول‌هاى دريا و زلزله‌هاى آن .\r\nفرمود : آن خدايى كه تو را حفظ مىكند در خشكى حفظ مىكند تو را در دريا ، اى داود ! اگر ما نبوديم نهرها جارى نمىشد و ميوه‌ها نمىرسيد و درخت‌ها سبز نمىگشت .\r\nداود گفت : من سوار كشتى شدم و سير كردم تا رسيدم به ساحل همان جايى كه خدا خواسته كشتى آنجا برود پس بيرون آمدم از كشتى بعد از آن كه صد و بيست روز بود كه در كشتى بودم و اين وقت پيش از زوال جمعه بود و آسمان را ابر گرفته بود . پس ناگاه نورى درخشنده ظاهر شد از كنار آسمان تا روى زمين پس صدايى آهسته به گوشم رسيد كه اى داود ! اين وقت زمان قضاى دين تو است سر بلند كن كه سالم ماندى .\r\nگفت : سر بلند كردم ندايى به من رسيد كه برو پشت آن پشتهء سرخ چون به آنجا رفتم ديدم صفحه‌هايى از طلاى سرخ در آنجا است كه يك طرفش صاف است و در جانب ديگرش اين آيهء شريفه نوشته شده :  هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ  . « 1 » يعنى اين بخشش ما است به تو ، پس عطا كن از آن بر هر كه خواهى يا منع كن آن را از هر كه خواهى كه حسابى بر تو نيست .\r\nراوى گفت : پس از آن طلاها برداشتم و آن‌ها را قيمتى بود كه احصا نمىشد .\r\n\r\n\r\n","description":"","footnote":"\r\n( 1 ) سورهء ص آيهء 39 .\r\n","page_name":" 1385 ","page_number":755},
  {"content":"\r\n\r\nگفتم : كارى به آن نمىكنم تا بروم مدينه ، پس آمدم به مدينه و وارد شدم بر حضرت صادق عليه السّلام آن حضرت فرمود : اى داود ! عطاى ما به تو آن نورى بود كه درخشيد براى تو نه آن طلا كه رفتى نزد آن و لكن آن براى تو گوارا باد ، عطايى است بر تو از پروردگار كريم پس حمد كن خدا را .\r\nداود گويد : از معتّب خادم حضرت سؤال كردم كه حضرت در آن وقت كه من از كشتى بيرون آمدم چه مىكرد ؟\r\nگفت : آن وقتى كه تو مىگويى حضرت مشغول بود به حديث گفتن با اصحابش كه از جملهء ايشان بود خيثمه و حمران و عبد الأعلى رو كرده بود به ايشان و حديث مىكرد ايشان را به مثل آنچه كه ذكر كردى ، پس چون وقت نماز شد حضرت برخاست و نماز گزاشت با ايشان .\r\nداود گفت : سؤال كردم اين را از آن جماعت ، ايشان نيز همين حكايت را برايم نقل كردند . « 1 »\r\n\r\nپانزدهم : در زنده كردن آن حضرت است محمّد حنفيّه را به اذن اللّه تعالى براى سيد حميرى\r\n: در مدينة المعاجز از ثاقب المناقب نقل كرده كه ابو هاشم اسماعيل بن محمّد حميرى گفت : شرفياب شدم خدمت حضرت صادق عليه السّلام و گفتم : يا بن رسول اللّه ! به من رسيده كه شما فرموده‌ايد در حقّ من كه من بر چيزى نيستم و حال آن كه من فانى كردم عمرم را در محبّت شما و هجو كردم مردم را به جهت شما .\r\nفرمود : آيا تو نگفتى در حقّ محمّد بن حنفيّه رحمه اللّه .\r\n حتّى متى و الى و كم المدى ؟ * يا بن الوصىّ و انت حىّ ترزق\r\nتأوى برضوى لا تزال و لا ترى * و بنا اليك من الصّبابة أولق \r\nيعنى : تا كى و تا چند مدّت اى پسر وصى پيغمبر صلّى اللّه عليه و آله و سلّم تو زنده باشى و روزى\r\n\r\n\r\n","description":"","footnote":"\r\n( 1 ) الخرائج ، ج 2 ، ص 622 ؛ إثبات الهداة ، ج 5 ، ص 410 ؛ مدينة المعاجز ، ص 405 ؛ بحار الأنوار ، ج 47 ، ص 100 .\r\n","page_name":" 1386 ","page_number":756},
  {"content":"\r\n\r\nبخورى و اقامت طولانى فرموده باشى در كوه رضوى و پيوسته در آنجا باشى و ديده نشوى و حال آن كه از ذوق و عشق تو ديوانه باشيم ؟ آيا قايل نشده‌اى كه محمّد بن حنفيّه قائم است در شعب رضوى و شيرى از راست و شيرى از چپش است و صبح و شام روزيش مىرسد ؟ واى بر تو ، رسول خدا صلّى اللّه عليه و آله و سلّم و على و حسن و حسين عليهم السّلام بهتر از محمّد بن حنفيّه بودند و مرگ را چشيدند .\r\nاسماعيل حميرى گفت : آيا براى اين دليلى هست ؟\r\nفرمود : بلى ، بدرستى كه پدرم مرا خبر داد كه او نماز خواند بر جنازهء محمّد و حاضر بود در دفنش و من مىنمايانم تو را آيتى بر اين ، پس گرفت دست او را و برد به سوى قبرى و دست خود را بر آن زد و دعايى خواند در حال قبر شكافته شد و مردى كه موى سر و ريشش سفيد بود از قبر بيرون آمد و خاك از سر و صورتش مىريخت و مىگفت : اى ابو هاشم ! مرا مىشناسى ؟\r\nسيّد حميرى گفت : نه .\r\nگفت : من محمّد بن حنفيّه‌ام ، همانا امام بعد از حسين عليه السّلام ، علىّ بن الحسين است و بعد از او محمّد بن علىّ و بعد از او اين است عليهم السّلام پس داخل كرد سرش را در قبر و قبر به هم آمد ، اين وقت اسماعيل بن محمّد اين شعر را بگفت :\r\n تجعفرت باسم اللّه و اللّه اكبر * و أيقنت انّ اللّه يعفو و يغفر\r\nو دنت بدين غير ما كنت دائنا * به و نهانى سيّد النّاس جعفر\r\nفقلت : فهبنى قد تهوّدت برهة * و الّا فدينى دين من يتنصّر\r\nفانّى الى الرّحمن من ذاك تائب * و انّى قد اسلمت و اللّه اكبر « 1 » \r\n\r\nشانزدهم : در اخبار آن حضرت است به جنابت ابو بصير\r\n: شيخ مفيد در ارشاد روايت كرده از ابو بصير كه گفت : داخل شدم به مدينه و با\r\n\r\n\r\n","description":"","footnote":"\r\n( 1 ) الثاقب فى المناقب ، ص 395 . در ديوان السيد الحميرى ، ص 202 ده بيت از اين قصيده ثبت شده است ؛ اعلام الورى ، ج 1 ، ص 539 .\r\n","page_name":" 1387 ","page_number":757},
  {"content":"\r\n\r\nمن بود كنيزكى از خودم ، پس با او نزديكى كردم ، پس بيرون شدم از منزل بروم حمّام ديدم ياران خود را از شيعه كه مىروند خدمت حضرت امام جعفر صادق عليه السّلام ، من ترسيدم كه ايشان شرفياب خدمتش شوند و از من فوت شود زيارتش ، من هم با ايشان رفتم تا داخل خانهء حضرت شدم با ايشان ، همين كه مقابل آن حضرت ايستادم نظر كرد به من و فرمود : اى ابو بصير ! آيا ندانستى كه در خانه‌هاى انبياء و اولاد انبياء داخل نمىشود جنب ؟ من خجالت كشيدم و گفتم :\r\nيا بن رسول اللّه ! صلّى اللّه عليه و آله و سلّم چون ياران خود را ديدم شرفياب مىشوند ترسيدم كه از من فوت شود زيارت شما به اتّفاق ايشان ، و ديگر به مثل اين كار عود نخواهم كرد ، اين بگفتم و بيرون شدم . « 1 »\r\n\r\nهفدهم : در اخبار آن حضرت است از ضمير شخصى\r\n: شيخ كلينى ( ره ) روايت كرده كه مردى آمد خدمت حضرت صادق عليه السّلام عرض كرد : يا بن رسول اللّه ! صلّى اللّه عليه و آله و سلّم ديدم در خواب كه گويا بيرون شدم از شهر كوفه ، رفتم در موضعى كه مىشناسم آنجا را ، ديدم گويا شيخى از خشت يا مردى تراشيده از چوب را كه سوار است بر اسبى از چوب ، مىدرخشاند شمشير خود را و من مشاهده مىكنم آن را در حالى كه ترسان و مرعوبم .\r\nحضرت فرمود : تو مردى هستى كه اراده كرده‌اى هلاك كردن مردى را در معيشتش . ( يعنى مىخواهى آن چيزى كه اسباب زندگى و مادّهء حيات او است از او بگيرى ) پس بترس از خداوندى كه تو را خلق كرده و مىميراند تو را :\r\nآن مرد گفت : شهادت مىدهم كه علم به تو عطا شده و بيرون آورده‌اى او را از معدنش ، خبر بدهم تو را يا بن رسول اللّه صلّى اللّه عليه و آله و سلّم از آن چيزى كه برايم بيان كردى ، همانا مردى از همسايگان من آمد به نزد من و بر من عرضه كرد ملك خود را از من\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 185 ؛ مانند آن در بصائر الدرجات ، ص 261 ؛ دلائل الامامة طبرى ، ص 137 ؛ و مناقب ابن شهر آشوب ، ج 4 ، ص 226 ؛ مدينة المعاجز ، ص 379 .\r\n","page_name":" 1388 ","page_number":758},
  {"content":"\r\n\r\nبخرم از او ، پس من قصد كردم كه آن را مالك شوم به قيمت بسيار كم چون دانستم كه طالبى غير از من ندارد .\r\nحضرت فرمود : آن مرد دوست مىدارد ما را و از دشمنان ما بيزارى مىجويد ؟\r\nعرض كرد : آرى يا بن رسول اللّه ، او مردى است بصيرتش نيكو و دينش مستحكم است و من توبه مىكنم به سوى خداى تعالى و به سوى تو از آنچه كه قصد كرده بودم و نيّت نموده بودم ، آن‌گاه گفت : خبر بده مرا يا بن رسول اللّه كه اگر اين مرد ناصبى بود حلال بود بر من اغتيال او ( يعنى اين كار را با او بكنم ) ؟\r\nحضرت فرمود : ادا كن امانت را به كسى كه تو را امين دانست و از تو خواست نصيحت را اگر چه قاتل امام حسين عليه السّلام باشد . « 1 »\r\n\r\nهجدهم : در حفظ حق تعالى آن حضرت را از قتل\r\n: سيّد ابن طاووس روايت كرده است از ربيع ، حاجب منصور كه گفت : منصور روزى مرا طلبيد و گفت : مىبينى كه چه‌ها از جعفر بن محمّد عليه السّلام مردم نقل مىكنند ؟ به خدا سوگند كه نسلش را برمىاندازم . پس يكى از امراى خود را طلبيد و گفت : با هزار نفر برو به مدينه و بىخبر به خانهء امام جعفر برو و سر او و سر پسرش موسى را براى من بياور .\r\nچون آن امير داخل مدينه شد ، حضرت فرمود كه : دو ناقه آوردند و بر در خانهء آن حضرت بازداشتند و اولاد خود را جمع كرد و در محراب نشست و مشغول دعا شد ، حضرت امام موسى عليه السّلام فرمود كه : من ايستاده بودم كه آن امير با لشكر خود به در خانهء ما آمد و امر كرد لشكر خود را كه سرهاى آن دو ناقه را بريدند و برگشت چون به نزد منصور رفت گفت : آنچه فرموده بودى به عمل آوردم و كيسه را نزد منصور گذاشت . منصور چون سر كيسه را گشود سرهاى ناقه را ديد ، پرسيد كه اين‌ها چيست ؟\r\n\r\n\r\n","description":"","footnote":"\r\n( 1 ) الكافى ، ج 8 ، ص 293 .\r\n","page_name":" 1389 ","page_number":759},
  {"content":"\r\n\r\nگفت : ايّها الأمير ! چون داخل خانهء امام جعفر عليه السّلام شدم سرم گرديد و خانه در نظرم تار شد و دو شخص ديدم و در نظرم چنان نمود كه جعفر و پسر او است و حكم كردم كه سر آن‌ها را جدا كردند و آوردم .\r\nمنصور گفت : زنهار آنچه ديدى به كسى نقل مكن و احدى را بر اين معجزه مطّلع مگردان . و تا او زنده بود كسى را بر اين قصّه مطّلع نگردانيدم . « 1 »\r\nمؤلّف گويد كه : در فصل بعد از اين بيايد جملهء از دلايل ، و معجزات حضرت صادق عليه السّلام شبيه به اين معجزه .\r\n\r\n\r\n","description":"","footnote":"\r\n( 1 ) مهج الدعوات ، ص 214 ؛ بحار الأنوار ، ج 47 ، ص 204 ، به نقل از مهج .\r\n","page_name":" 1390 ","page_number":760},
  {"content":"\r\n\r\n\r\nفصل پنجم : در بيان بعضى ستم‌ها كه از منصور دوانقى به امام جعفر صادق عليه السّلام رسيد\r\nمؤلّف گويد كه : ما در اين فصل اكتفا مىكنيم به آنچه علّامهء مجلسى رحمه اللّه در جلاء العيون ذكر كرده ، فرموده :\r\n\r\n[ صحنه أول 
  ]\r\nدر روايات معتبره مذكور است كه ابو العبّاس سفّاح كه اوّل خلفاى بنى العبّاس بود آن حضرت را از مدينه به عراق طلبيد و بعد از مشاهدهء معجزات بسيار و علوم بىشمار و مكارم اخلاق و اطوار آن امام عالى مقدار نتوانست اذيّتى به آن جناب رساند و مرخّص ساخت و آن حضرت به مدينه معاودت فرمود .\r\nچون منصور دوانيقى برادر او به خلافت رسيد و بر كثرت شيعيان و اتباع آن حضرت مطلع شد ، بار ديگر آن حضرت را به عراق طلبيد و پنج مرتبه يا زياده ارادهء قتل آن مظلوم نمود و هر مرتبه معجزهء عظيمى مشاهده نمود و از آن عزيمت برگشت . چنانچه ابن بابويه و ابن شهر آشوب و ديگران روايت كرده‌اند كه روزى ابو جعفر دوانيقى حضرت امام جعفر صادق عليه السّلام را طلبيد كه آن حضرت را به قتل آورد و گفت كه : شمشيرى حاضر كردند و نطعى انداختند و ربيع ، حاجب خود را گفت : چون او حاضر شد و با او مشغول سخن شوم و دست بر دست زنم او را به قتل آورد .\r\nربيع گفت كه : چون حضرت را آوردم و نظر منصور بر او افتاد گفت : مرحبا خوش آمدى اى ابو عبد اللّه ! ما شما را براى آن طلبيديم كه قرض شما را ادا كنيم و\r\n\r\n","description":"","footnote":"","page_name":" 1391 ","page_number":761},
  {"content":"\r\n\r\nحوائج شما را بر آوريم و عذر خواهى بسيار كرد و آن حضرت را روانه نمود و مرا گفت كه بايد بعد از سه روز آن حضرت را روانهء مدينه كنى .\r\nچون ربيع بيرون آمد به خدمت حضرت رسيد و گفت : يا بن رسول اللّه ! صلّى اللّه عليه و آله و سلّم آن شمشير و نطع را كه ديدى براى تو حاضر كرده بود چه دعا خواندى كه از شرّ او محفوظ ماندى ؟\r\nفرمود كه : اين دعا را خواندم ، و دعا را تعليم او نمود . « 1 »\r\nو به روايت ديگر : ربيع برگشت و با منصور گفت : اى خليفه ! چه چيز خشم عظيم تو را به خشنودى مبدّل گردانيد ؟\r\nمنصور گفت : اى ربيع ! چون او داخل خانهء من شد اژدهايى عظيمى ديدم كه به نزديك من آمد و دندان بر من مىخاييد و به زبان فصيح مىگفت كه : اگر اندك آسيبى به امام زمان برسانى گوشت‌هاى تو را از استخوان‌ها جدا مىكنم و من از بيم آن چنين كردم . « 2 »\r\n\r\n[ صحنه دوم 
  ]\r\nو سيّد ابن طاووس رضى اللّه عنه روايت كرده است كه : چون منصور در سالى كه به حجّ آمد به ربذه رسيد ، روزى بر حضرت صادق عليه السّلام در خشم شد و ابراهيم بن جبله را گفت : برو و جامه‌هاى جعفر بن محمّد را در گردن او بينداز و بكش و به نزد من بياور .\r\nابراهيم گفت : چون بيرون رفتم آن حضرت را در مسجد ابو ذر يافتم و شرم مرا مانع شد كه چنانچه او گفته بود حضرت را ببرم ، و به آستين او چسبيدم و گفتم : بيا كه خليفه تو را مىطلبد .\r\nحضرت فرمود : انّا للّه و انّا اليه راجعون مرا بگذار تا دو ركعت نماز بگزارم . پس دو\r\n\r\n\r\n","description":"","footnote":"\r\n( 1 ) عيون اخبار الرضا عليه السّلام ، ج 1 ، ص 304 ، ح 64 ؛ بحار الأنوار ، ج 47 ، ص 162 به نقل از عيون .\r\n( 2 ) بحار الأنوار ، ج 47 ، ص 178 ؛ مناقب ابن شهر آشوب ، ج 4 ، ص 252 .\r\n","page_name":" 1392 ","page_number":762},
  {"content":"\r\n\r\nركعت نماز ادا كرد و بعد از نماز دعايى خواند و گريه بسيار كرد و بعد از آن متوجه من شده فرمود : به هر روش كه تو را امر كرده مرا ببر .\r\nگفتم : به خدا سوگند كه اگر كشته شوم تو را به آن طريق نخواهم برد و دست آن حضرت را گرفته و بردم و جزم داشتم كه حكم به قتل او خواهد كرد .\r\nچون به نزديك پردهء منصور رسيد دعاى ديگر خواند و داخل شد ، چون نظر منصور بر آن حضرت افتاد شروع به عتاب كرد و گفت : به خدا سوگند كه تو را به قتل مىرسانم . حضرت فرمود كه : دست از من بردار كه از زمان مصاحبت من با تو چندان نمانده است و زود مفارقت واقع خواهد شد .\r\nمنصور چون اين خبر را شنيد آن حضرت را مرخّص گردانيد ، و عيسى بن على « 1 » را از عقب حضرت فرستاد كه برو و از آن حضرت بپرس كه مفارقت من از او به فوت من خواهد بود يا به فوت او ؟ چون از حضرت پرسيد ، فرمود كه : به موت من ، برگشت و به منصور نقل كرد و او از اين خبر شاد شد . « 2 »\r\n\r\n[ صحنهء سوم 
  ]\r\nو ايضا روايت كرده است كه روزى منصور در قصر حمراى خود نشست ، و هر روز كه در آن قصر شوم مىنشست آن روز را روز ذبح مىگفتند زيرا كه نمىنشست در آن عمارت مگر براى قتل و سياست ، و در آن ايّام حضرت صادق عليه السّلام را از مدينه طلبيده بود و آن حضرت داخل شده بود ، چون شب شد و بعضى از شب گذشت ربيع حاجب را طلبيد و گفت : قرب و منزلت خود را نزد من مىدانى و آن قدر تو را محرم خود گردانيده‌ام كه بسيار است تو را بر رازى چند مطّلع مىگردانم كه آن‌ها را از اهل حرم خود پنهان مىدارم .\r\nربيع گفت : اين‌ها از وفور اشفاق خليفه است نسبت به من و من نيز در\r\n\r\n\r\n","description":"","footnote":"\r\n( 1 ) عموى منصور .\r\n( 2 ) مهج الدعوات ، ص 186 ؛ بحار الأنوار ، ج 47 ، ص 192 .\r\n","page_name":" 1393 ","page_number":763},
  {"content":"\r\n\r\nدولت خواهى تو مانند خود كسى را گمان ندارم .\r\nگفت : چنين است ، مىخواهم در اين ساعت بر وى و جعفر بن محمّد عليهما السّلام را در هر حالتى كه بيابى بياورى و نگذارى كه هيأت و حالت خود را تغيير دهد .\r\nربيع گفت : بيرون آمدم و گفتم : انّا للّه و انّا اليه راجعون ، هلاك شدم ، زيرا كه اگر آن حضرت را در اين وقت به نزد منصور بياورم با اين شدّت و غضبى كه او دارد البته آن حضرت را هلاك مىكند و آخرت از دستم مىرود ، و اگر مداهنه كنم و نياورم مرا مىكشد و نسل مرا بر مىاندازد و مال‌هاى مرا مىگيرد ، پس مردّد شدم ميان دنيا و آخرت و نفسم به دنيا مايل شد و دنيا را بر آخرت اختيار كردم .\r\nمحمّد پسر ربيع گفت كه : چون پدرم به خانه آمد مرا طلبيد و من از همه پسرهاى او جرىتر و سنگين دل‌تر بودم ، پس گفت : برو به نزد جعفر بن محمّد و از ديوار خانهء او بالا رو و بىخبر به سراى او داخل شو بر هر حالى كه او را بيابى بياور .\r\nپس آخر شب به منزل آن حضرت رسيدم و نردبانى گذاشتم و به خانهء او بىخبر در آمدم ديدم كه پيراهنى پوشيده و دستمالى بر كمر بسته و مشغول نماز است ، چون از نماز فارغ شد گفتم : بيا كه خليفه تو را مىطلبد .\r\nگفت : بگذار كه دعا بخوانم و جامه بپوشم .\r\nگفتم : نمىگذارم .\r\nفرمود كه : بگذار بروم و غسلى بكنم و مهيّاى مرگ گردم .\r\nگفتم : مرخّص نيستم و نمىگذارم ، پس آن مرد پير ضعيف را كه زياده از هفتاد سال از عمرش گذشته « 1 » بود با يك پيراهن و سر و پاى برهنه از خانه بيرون آوردم .\r\nچون پاره‌اى راه آمد ضعف بر او غالب شد و من رحم كردم بر او و بر استر خود سوار كردم ، و چون به در قصر خليفه رسيدم شنيدم كه با پدرم مىگفت : واى بر تو اى ربيع ، دير كرد و نيامد .\r\nپس ربيع بيرون آمد و چون نظرش بر امام عليه السّلام افتاد و او را با اين حالت مشاهده\r\n\r\n\r\n","description":"","footnote":"\r\n( 1 ) اين حدس محمّد بن ربيع است امام بدنى نحيف ، چهرهاى شكسته داشته و لذا وى چنين پنداشته است .\r\n","page_name":" 1394 ","page_number":764},
  {"content":"\r\n\r\nكرد گريست ، زيرا كه ربيع اخلاص بسيار به خدمت حضرت داشت و آن بزرگوار را امام زمان مىدانست .\r\nحضرت فرمود كه : اى ربيع ! مىدانم كه تو به جانب ما ميل دارى ، اين قدر مهلت بده كه دو ركعت نماز به جا بياورم و با پروردگار خود مناجات نمايم .\r\nربيع گفت : آنچه خواهى بكن . و به نزد منصور برگشت و او مبالغه مىكرد از روى طيش و غضب كه جعفر را زود حاضر كن ، پس دو ركعت نماز كرد و زمان طويلى با داناى راز عرض نياز كرد و چون فارغ شد ربيع دست آن حضرت را گرفت و داخل ايوان كرد ، پس در ميان ايوان نيز دعايى خواند ، و چون امام عصر را به اندرون قصر برد و نظر منصور را بر آن حضرت افتاد از روى خشم گفت : اى جعفر ! تو ترك نمىكنى حسد و بغى خود را بر فرزندان عباس ؟ و هر چند سعى مىكنى در خرابى ملك ايشان فايده نمىبخشد .\r\nحضرت فرمود : به خدا سوگند اين‌ها كه مىگويى هيچ يك را نكرده‌ام ، و تو مىدانى كه من در زمان بنى اميّه كه دشمن‌ترين خلق خدا بودند براى ما و شما ، به آن آزارها كه از ايشان بر ما و اهل بيت ما رسيد اين اراده نكردم و از من به ايشان بدى نرسيد ، با شما چرا اين اراده‌ها كنم با خويشى نسبى و اشفاق و الطاف شما نسبت به ما و خويشان ما ؟\r\nپس منصور ساعتى سر در زير افكند و در آن وقت بر روى نمدى نشسته بود و بر بالشى تكيه كرده بود ، در زير مسند خود پيوسته شمشير مىگذاشت ، پس گفت :\r\nدروغ مىگويى و دست در زير مسند كرد و نامه‌هاى بسيار بيرون آورد و به نزديك آن حضرت انداخت و گفت : اين نامه‌هاى تو است كه به اهل خراسان نوشته‌اى كه بيعت مرا بشكنند و با تو بيعت كنند .\r\nحضرت فرمود : به خدا سوگند كه اين‌ها به من افترا است و من اين‌ها را ننوشته‌ام و چنين اراده نكرده‌ام و من در جوانى اين عزم‌ها نكردم اكنون كه ضعف پيرى بر من\r\n\r\n","description":"","footnote":"","page_name":" 1395 ","page_number":765},
  {"content":"\r\n\r\nمستولى شده است چگونه اين اراده كنم ؟ اگر خواهى مرا در ميان لشكر خود « 1 » قرار ده تا مرا مرگ برسد و مرگ من نزديك شده است .\r\nو هر چند آن حضرت اين سخنان معذرت‌آميز مىگفت ، طيش منصور زياده مىشد و شمشير را به قدر يك شبر از غلاف كشيد .\r\nربيع گفت : چون ديدم كه منصور دست به شمشير دراز كرد بر خود لرزيدم و يقين كردم كه آن حضرت را شهيد خواهد كرد ، پس شمشير را در غلاف كرد و گفت : شرم ندارى كه در اين سنّ مىخواهى فتنه به پا كنى كه خون‌ها ريخته شود ؟\r\nحضرت فرمود : نه به خدا سوگند كه اين نامه‌ها را من ننوشته‌ام و خطّ و مهر من در اين‌ها نيست و بر من افترا كرده‌اند . پس منصور باز شمشير را به قدر يك ذراع از غلاف كشيد در اين مرتبه عزم كردم كه اگر مرا امر كند به قتل آن حضرت من شمشير برگيرم و بر خودش بزنم هر چند باعث هلاك من و فرزندان من گردد و توبه كردم از آنچه پيشتر در حقّ آن حضرت اراده كرده بودم .\r\nپس منصور باز آتش غضبش مشتعل گرديد و شمشير را تمام از غلاف كشيد و آن حضرت نزد او ايستاده بود و مترصّد شهادت بود و عذر مىفرمود و منصور قبول نمىنمود ، پس ساعتى سر به زير افكند و سر برداشت و گفت : راست مىگويى ، و با من خطاب كرد كه : اى ربيع ! حقّهء غاليهء مخصوص مرا بياور ، چون آوردم حضرت را نزديك خود طلبيد و بر مسند خود نشانيد و از آن غاليه محاسن مبارك آن حضرت را خوش بو گردانيد و گفت : بهترين اسبان مرا حاضر كن و جعفر را بر آن سوار نما و ده هزار درهم به او عطا كن و همراه او برو تا به نزد او و آن حضرت را مخيّر گردان ميان آن كه با ما باشد با نهايت حرمت و كرامت و ميان برگشت به مدينهء جدّ بزرگوار خود .\r\n\r\n\r\n","description":"","footnote":"\r\n( 1 ) مخفى نماند كه عبارت خبر اين است : فصيّرنى فى بعض حبوسك ، علّامهء مجلسى جيوشك ( به جيم و ياء دو نقطه و شين معجمه ) خوانده و اين معنى را فرموده ، ليكن ظاهر آن است كه حبوسك ( به حاء مهمله و باء موحده و سين مهمله است ) . يعنى مرا در بعض محبس‌هاى خودت قرار ده تا مرا مرگ رسد . مؤلف رحمه اللّه .\r\n","page_name":" 1396 ","page_number":766},
  {"content":"\r\n\r\nربيع گفت كه : من شاد بيرون آمدم و متعجّب بودم از آنچه منصور اوّل در باب آن حضرت اراده داشت و آنچه آخر به عمل آورد ، چون به صحن قصر رسيدم گفتم :\r\nيا بن رسول اللّه ! صلّى اللّه عليه و آله و سلّم من متعجّبم از آنچه او اوّل براى شما در خاطر داشت و آنچه آخر در حقّ شما به عمل آورد ، و مىدانم كه اين اثر آن دعا بود كه بعد از نماز خواندى و آن دعاى ديگر كه در ايوان تلاوت فرمودى .\r\nحضرت فرمود كه : بلى ، دعاى اوّل دعاى كرب و شدايد بود ، و دعاى دوّم دعايى بود كه حضرت رسول صلّى اللّه عليه و آله و سلّم در روز احزاب خواند .\r\nپس فرمود : اگر نه خوف داشتم كه منصور آزرده شود اين زر را به تو مىدادم و ليكن مزرعه‌اى كه در مدينه دارم و پيش از اين ده هزار درهم به قيمت آن به من دادى و من به تو نفروختم او را به تو مىبخشم .\r\nمن گفتم : يا بن رسول اللّه ! صلّى اللّه عليه و آله و سلّم من آن دعاها را از شما مىخواهم كه به من تعليم نماييد و توقّع ديگر ندارم .\r\nحضرت فرمود كه : ما اهل بيت رسالت عطايى كه نسبت به كسى كرديم پس نمىگيريم و آن دعاها را نيز به تو تعليم مىكنم . چون در خدمت آن حضرت به خانه رفتم دعاها را خواند و من نوشتم « 1 » و تمسّكى براى مزرعه نوشت و به من داد ، من گفتم : يا بن رسول اللّه ! صلّى اللّه عليه و آله و سلّم در وقتى كه شما را به نزد منصور آوردند و شما مشغول نماز و دعا شديد و منصور اظهار طيش مىكرد و تأكيد در احضار شما مىنمود هيچ اثر خوف و اضطراب در شما مشاهده نمىكردم .\r\nحضرت فرمود : كسى كه جلالت و عظمت خداوند ذو الجلال در دل او جلوه‌گر شده است ابّهت و شوكت مخلوق در نظر او نمىنمايد ، و كسى كه از خدا مىترسد از بندگان پروا ندارد .\r\nربيع گفت كه : چون به نزد خليفه برگشتم و خلوت شد ، گفتم : ايّها الأمير !\r\n\r\n\r\n","description":"","footnote":"\r\n( 1 ) متن اين دعا در كتاب مهج الدعوات مطالعه فرماييد .\r\n","page_name":" 1397 ","page_number":767},
  {"content":"\r\n\r\nديشب از شما حالت‌هاى غريب مشاهده كردم ، در اوّل حال با آن شدّت غضب جعفر بن محمّد را طلبيدى و به مرتبه‌اى تو را در غضب ديدم كه هرگز چنين غضبى در تو مشاهده نكرده بودم تا آن كه شمشير را به قدر يك شبر از غلاف كشيدى و باز به قدر يك ذراع كشيدى و بعد از آن شمشير را برهنه كردى و بعد از آن برگشتى و او را اكرام عظيم نمودى و از حقّهء غاليهء مخصوص خود كه فرزندان خود را به آن خوش بو نمىكنى او را خوش بو كردى و اكرامهاى ديگر نمودى و مرا به مشايعت او مأمور ساختى ، سبب اين‌ها چه بود ؟\r\nگفت : اى ربيع ! من رازى را از تو پنهان نمىكنم و ليكن بايد كه اين سر را پنهان دارى كه به فرزندان فاطمه و شيعيان ايشان نرسد كه موجب مزيد مفاخرت ايشان گردد ، بس است ما را آنچه از مفاخر ايشان در ميان مردم مشهور است و در السنهء خلق مذكور است .\r\nپس گفت : هر كه در خانه است بيرون كن ، چون خانه را خلوت كردم به نزد او برگشتم ، گفت : به غير از من و تو و خدا كسى در اين خانه نيست ، اگر يك كلمه از آنچه با تو مىگويم از كسى بشنوم تو را و فرزندان تو را به قتل مىرسانم و اموال تو را مىگيرم .\r\nپس گفت : اى ربيع ! در وقتى كه او را طلبيدم مصرّ بودم بر قتل او ، و بر آن كه از او عذرى قبول نكنم ، و بودن او بر من هر چند خروج به شمشير نكند گران‌تر است از عبد اللّه بن الحسن و آن‌ها كه خروج مىكنند ، زيرا كه مىدانم او و پدران او را مردم امام مىدانند و ايشان را واجب الأطاعه مىشمارند و از همهء خلق ، عالم‌تر و زاهدتر و خوش‌اخلاق‌ترند و در زمان بنى اميّه من بر احوال ايشان مطّلع بودم ، چون در مرتبهء اوّل قصد قتل او كردم و شمشير را يك شبر از غلاف كشيدم ديدم كه حضرت رسالت صلّى اللّه عليه و آله و سلّم براى من متمثّل شد و ميان من و او حايل شد و دست‌ها گشوده بود و آستين‌هاى خود را بر زده بود و رو ترش كرده بود و از روى خشم به سوى من نظر مىكرد ، من به آن سبب شمشير را در غلاف برگردانيدم .\r\n\r\n","description":"","footnote":"","page_name":" 1398 ","page_number":768},
  {"content":"\r\n\r\nچون در مرتبهء دوم اراده كردم و شمشير را بيشتر از اوّل از غلاف كشيدم ديدم كه باز حضرت رسول صلّى اللّه عليه و آله و سلّم نزد من متمثّل شد نزديك‌تر از اوّل و خشمش زياده بود و چنان بر من حمله كرد كه اگر من قصد قتل جعفر مىكردم ، او قصد قتل من مىكرد و به اين سبب شمشير را باز به غلاف بردم .\r\nدر مرتبهء سيّم جرأت كردم و گفتم : اين‌ها از افعال جنّ مىبايد باشد و پروا نمىبايد كرد و شمشير را تمام از غلاف كشيدم ، در اين مرتبه ديدم كه آن حضرت نزد من متمثّل شد دامن بر زده و آستين‌ها را بالا بسته و برافروخته گرديده و چنان نزديك من آمد كه نزديك شد دست او به من برسد و به اين جهت از آن اراده برگشتم و او را اكرام كردم و ايشان فرزندان فاطمه‌اند و جاهل نمىباشد به حقّ ايشان مگر كسى كه بهره از شريعت نداشته باشد ، زينهار مبادا كسى اين سخنان را از تو بشنود ! محمّد بن ربيع گفت كه : پدرم اين قصّه را به من نقل نكرد مگر بعد از مردن منصور و من نقل نكردم مگر بعد از مردن مهدى و موسى و هارون و كشته شدن محمّد امين . « 1 »\r\n\r\n[ صحنهء چهارم 
  ]\r\nو ايضا روايت كرده است به سند معتبر از صفوان جمّال كه مردى از اهل مدينه بعد از كشته شدن محمّد و ابراهيم پسرهاى عبد اللّه بن الحسن به نزد منصور دوانيقى رفت و گفت كه : جعفر بن محمّد مولاى خود معلّى بن خنيس را فرستاده است كه از شيعيان اموال و اسلحه بگيرد ، ارادهء خروج دارد و محمّد پسر عبد اللّه نيز به اعانت او اين كارها كرد .\r\nمنصور بسيار در خشم شد و فرمانى بداد و به عم خود كه والى مدينه بود نوشت\r\n\r\n\r\n","description":"","footnote":"\r\n( 1 ) مهج الدعوات ، ص 192 ؛ بحار الأنوار ، ج 47 ، ص 195 .\r\n","page_name":" 1399 ","page_number":769},
  {"content":"\r\n\r\nكه : به سرعت تمام امام عليه السّلام را به نزد او فرستد ، و او نامهء منصور را به خدمت حضرت فرستاد و گفت : بايد كه فردا روانه شوى .\r\nصفوان گفت كه : حضرت مرا طلبيد و فرمود كه : شتر براى ما حاضر كن كه فردا روانه شويم به جانب عراق ، و برخاست و متوجّه مسجد حضرت رسول صلّى اللّه عليه و آله و سلّم شد و چند ركعت نماز كرد و دست به دعا بلند نمود و دعايى خواند و روز ديگر شتران براى آن حضرت حاضر كردم و متوجّه عراق شد ، چون به شهر منصور رسيد به در خانهء او رفت و رخصت طلبيد و داخل شد و منصور اوّل آن حضرت را اكرام نمود و بعد از آن شروع به عتاب كرد و گفت : شنيده‌ام كه معلّى براى تو اموال و اسلحه جمع مىكند .\r\nحضرت فرمود : معاذ اللّه ! اين بر من افترا است .\r\nمنصور گفت : سوگند ياد كن .\r\nحضرت به خدا سوگند ياد كرد .\r\nمنصور گفت : به طلاق و عتاق قسم بخور .\r\nحضرت فرمود كه : سوگند به خدا ياد كردم از من قبول نمىكنى و مرا امر مىكنى كه سوگندهاى بدعت ياد كنم ؟\r\nمنصور گفت : نزد من اظهار دانايى مىكنى ؟\r\nحضرت فرمود كه : چون نكنم و حال آن كه ماييم معدن علم و حكمت .\r\nمنصور گفت : الحال جمع مىكنم ميان تو و آن كه اين‌ها را براى تو گفته است تا در برابر تو بگويد ، و فرستاد آن بدبخت را طلبيد و در حضور حضرت از او پرسيد ، گفت : بلى چنين است و آنچه در حقّ او گفته‌ام صحيح است .\r\nحضرت با او گفت : سوگند ياد مىكنى ؟\r\nگفت : بلى و شروع كرد به قسم و گفت : و اللّه الّذى لا إله الّا هو الطّالب الغالب الحىّ القيّوم .\r\nحضرت فرمود كه : در سوگند تعجيل مكن و به هر نحو كه من مىگويم سوگند\r\n\r\n","description":"","footnote":"","page_name":" 1400 ","page_number":770},
  {"content":"\r\n\r\nياد كن .\r\nمنصور گفت : اين سوگند كه او ياد كرد چه علّت داشت ؟\r\nحضرت فرمود كه : حقّ تعالى صاحب حيا و كريم است و كسى كه او را مدح كند به صفات كماليّه و به رحمت و كرم ، او را معالجه به عقوبت نمىكند ، پس فرمود كه بگو : بيزار شوم از حول و قوّت خدا ، و داخل شوم در حول و قوّت خود اگر چنين نباشد . چون اين سوگند ياد كرد در ساعت افتاد و مرد و به عذاب الهى و اصل شد ، منصور از مشاهدهء اين حال خائف گرديد و گفت : ديگر سخن كسى را در حقّ تو قبول نخواهم كرد . « 1 »\r\n\r\n[ صحنهء پنجم 
  ]\r\nو ايضا روايت كرده است از محمّد بن عبد اللّه اسكندرى كه گفت : من از جملهء نديمان ابو جعفر دوانيقى و محرم اسرار او بودم ، روزى به نزد او رفتم او را بسيار مغموم يافتم و آه مىكشيد و اندوهناك بود .\r\nگفتم : ايّها الأمير ! سبب تفكّر و اندوه تو چيست ؟\r\nگفت : صد نفر از اولاد فاطمه را هلاك كردم و سيّد و بزرگ ايشان مانده است و در باب او چاره نمىتوانم كرد .\r\nگفتم : كيست ؟\r\nگفت : جعفر بن محمّد صادق عليه السّلام .\r\nگفتم : ايّها الأمير ! او مردى است كه بسيارى عبادت او را كاهيده و اشتغال او به قرب و محبّت خدا او را از طلب ملك و خلافت غافل گردانيده .\r\nگفت : مىدانم كه تو اعتقاد به امامت او دارى و بزرگى او را مىدانم و ليكن ملك عقيم است و من سوگند ياد كرده‌ام كه پيش از آن كه شام اين روز در آيد خود را از اندوه او فارغ گردانم .\r\n\r\n\r\n","description":"","footnote":"\r\n( 1 ) مهج الدعوات ، ص 244 ؛ بحار الأنوار ، ج 47 ، ص 200 به نقل از مهج .\r\n","page_name":" 1401 ","page_number":771},
  {"content":"\r\n\r\nراوى گفت كه : چون اين سخن از او شنيدم زمين بر من تنگ شد و بسيار غمگين شدم ، پس جلّادى را طلبيد و گفت : چون من ابو عبد اللّه صادق را طلب نمايم و مشغول سخن گردانم و كلاه‌خود را از سر بردارم و بر زمين گذارم او را گردن بزن و اين علامتى است ميان من و تو .\r\nو در همان ساعت كس فرستاد و حضرت را طلبيد ، چون حضرت داخل قصر شد ديدم كه قصر به حركت در آمد مانند كشتى كه در ميان درياى موّاج مضطرب باشد و ديدم كه منصور برجست و با سر و پاى برهنه به استقبال آن حضرت دويد و بندهاى بدنش مىلرزيد و دندان‌هايش بر هم مىخورد و ساعتى سرخ و ساعتى زرد مىشد و آن حضرت را به اعزاز و اكرام بسيار آورد و بر روى تخت خود نشانيد و به دو زانو در خدمت او نشست مانند بنده كه در خدمت آقاى خود بنشيند و گفت :\r\nيا بن رسول اللّه ! صلّى اللّه عليه و آله و سلّم به چه سبب در اين وقت تشريف آوردى ؟\r\nحضرت فرمود كه : براى اطاعت خدا و رسول و فرمانبردارى تو آمدم .\r\nگفت : من شما را نطلبيدم ، رسول اشتباهى كرده است و اكنون كه تشريف آورده‌اى هر حاجت كه دارى بطلب .\r\nحضرت فرمود : حاجت من آن است كه مرا بىضرورتى طلب ننمايى .\r\nگفت : چنين باشد و حضرت برخاست و بيرون آمد و من خدا را حمد بسيار كردم كه آسيبى از منصور به آن حضرت نرسيد . و بعد از آن كه آن حضرت بيرون رفت منصور لحاف طلبيد و خوابيد و بيدار نشد تا نصف شب و چون بيدار شد ديد من بر بالين او نشسته‌ام .\r\nگفت : بيرون مرو تا من نمازهاى خود را قضا كنم و قصّه‌اى براى تو نقل نمايم ، چون از نماز فارغ شد گفت : چون حضرت صادق را به عزم كشتن طلبيدم و داخل قصر من شد ديدم كه اژدهاى عظيمى پيدا شد و دهان خود را گشود و كام بالاى خود را بر بالاى قصر من گذاشت و كام پايين خود را در زير قصر گذاشت و دم خود را بر دور قصر و خانهء من گردانيد و به زبان عربى فصيح با من گفت كه : اگر بدى اراده\r\n\r\n","description":"","footnote":"","page_name":" 1402 ","page_number":772},
  {"content":"\r\n\r\nمىكنى نسبت به آن حضرت تو را و خانه و قصر تو را فرو مىبرم . و به اين سبب عقل من پريشان شد و بدن من به لرزه آمد به حدى كه دندان‌هاى من بر هم مىخورد .\r\nراوى گفت : من گفتم : اين‌ها از او عجب نيست ، زيرا كه نزد او اسم‌ها و دعايى است كه اگر بر شب بخواند آن‌ها را روز مىشود و اگر بر روز بخواند شب مىشود و اگر بر موج درياها بخواند ساكن مىگردد . پس از چند روز رخصت طلبيدم از او كه به زيارت آن حضرت بروم مرا دستورى داد و ابا نكرد ، و چون به خدمت آن حضرت رفتم از حضرتش التماس كردم آن دعا كه خواند در وقت دخول مجلس منصور تعليم من نمايد ، و اجابت التماس من نمود . « 1 »\r\n\r\n\r\n","description":"","footnote":"\r\n( 1 ) مهج الدعوات ، ص 201 ؛ بحار الأنوار ، ج 47 ، ص 201 ، تا اينجا نقل از جلاء العيون بود از ص 872 تا 881 .\r\n","page_name":" 1403 ","page_number":773},
  {"content":"\r\n\r\n\r\nفصل ششم : در وفات حضرت امام جعفر صادق عليه السّلام است\r\n\r\n[ زمان وفات 
  ]\r\nوفات كرد حضرت صادق عليه السّلام در ماه شوّال « 1 » سنهء يكصد و چهل و هشت به سبب انگور زهرآلود كه منصور به آن حضرت خورانيده بود . و در وقت شهادت از سنّ مباركش شصت و پنج سال « 2 » گذشته بود و در كتب معتبره معيّن نكرده‌اند كه كدام روز از شوال بوده ، بلى صاحب جنّات الخلود كه متتبّع ماهرى است بيست و پنجم آن ماه گفته ، « 3 » و به قولى دوشنبه نيمهء رجب بوده\r\n\r\n[ حال وفات 
  ]\r\nو نقل شده از مشكاة الأنوار كه داخل شد بر آن حضرت بعض اصحابش در مرض وفاتش ديد كه حضرت را چندان لاغر و باريك شده كه گويا هيچ از آن بزرگوار نمانده جز سر نازنينش پس آن مرد به گريه در آمد . حضرت فرمود : براى چه گريه مىكنى ؟\r\nگفت : گريه نكنم ، با آن كه شما را به اين حال مىبينم ؟ ! فرمود : چنين مكن ، همانا مؤمن چنان است كه هر چه عارض او شود خير او است ، و اگر بريده شود اعضاى او براى او خير است ؛ و اگر مالك شود مشرق و مغرب را براى او خير است . « 4 »\r\n\r\n\r\n","description":"","footnote":"\r\n( 1 ) نك : الكافى ، ج 1 ، ص 472 ؛ التهذيب ، ج 6 ، ص 78 ؛ فرق الشيعة ، ص 78 ؛ جلاء العيون ، ص 883 .\r\n( 2 ) نك : الكافى ، ج 1 ، ص 472 ؛ الارشاد مفيد ، ج 2 ، ص 180 ؛ جلاء العيون ، ص 883 .\r\n( 3 ) جنات الخلود ، ص 29 .\r\n( 4 ) مشكاة الانوار ، ص 75 ، باب اوّل ، فصل سابع در « رضا » ؛ بحار الأنوار ، ج 71 ، ص 109 .\r\n","page_name":" 1404 ","page_number":774},
  {"content":"\r\n\r\nو روايت كرده شيخ طوسى از سالمه كنيز حضرت صادق عليه السّلام كه گفت : بودم نزد حضرت صادق عليه السّلام در وقت احتضار كه حال اغماء پيدا كرد ، چون به حال خود آمد فرمود : بدهيد به حسن بن على بن على بن الحسين بن على بن ابى طالب عليهم السّلام كه افطس باشد هفتاد اشرفى و بدهيد به فلان و فلان فلان مقدار .\r\nمن گفتم : عطا مىكنى به مردى كه حمله كرد بر تو با كارد و مىخواست تو را بكشد ؟\r\nفرمود : مىخواهى من از آن كسان نباشم كه خدا مدح كرده ايشان را به صله كردن رحم و در وصف ايشان فرموده :\r\n وَ الَّذِينَ يَصِلُونَ ما أَمَرَ اللَّهُ بِهِ أَنْ يُوصَلَ وَ يَخْشَوْنَ رَبَّهُمْ وَ يَخافُونَ سُوءَ الْحِسابِ  . « 1 »\r\nپس فرمود : اى سالمه بدرستى كه حقّ تعالى خلق كرد بهشت را و خوش بو گردانيد آن را و بوى آن تا دو هزار سال مىرسد و نمىشنود بوى آن را عاق والدين و قطع كنندهء رحم . « 2 »\r\nشيخ كلينى از امام موسى عليه السّلام روايت كرده است كه گفت : پدر بزرگوار خود را كفن كردم در دو جامهء سفيد مصرى كه در آن‌ها احرام مىبست و در پيراهنى كه مىپوشيد و در عمامه‌اى كه از امام زين العابدين عليه السّلام به او رسيده بود و در برد يمنى كه به چهل دينار طلا خريده بود ، « 3 » و اگر امروز مىبود به چهار صد دينار مىارزيد . « 4 »\r\nايضا روايت كرده است كه بعد از وفات حضرت صادق عليه السّلام حضرت امام موسى عليه السّلام مىفرمود كه : هر شب چراغ برافروزند در حجره‌اى كه آن حضرت در آن حجره وفات يافته بود . « 5 »\r\n\r\n\r\n","description":"","footnote":"\r\n( 1 ) سورهء رعد ، آيهء 21 .\r\n( 2 ) كتاب الغيبة شيخ طوسى ، ص 197 ؛ جلاء العيون ، ص 884 .\r\n( 3 ) الكافى ، ج 7 ، ص 55 .\r\n( 4 ) جلاء العيون ، ص 885 .\r\n( 5 ) الكافى ، ج 1 ، ص 251 .\r\n","page_name":" 1405 ","page_number":775},
  {"content":"\r\n\r\nو روايت كرده است شيخ صدوق از ابو بصير گفت : مشرّف شدم خدمت امّ حميده امّ ولد حضرت امام جعفر صادق عليه السّلام براى تعزيت حضرت صادق - صلوات اللّه عليه - پس آن مخدّره گريست و من نيز به جهت گريهء او گريستم .\r\nپس از آن فرمود : اى ابو محمّد ! اگر مىديدى حضرت صادق عليه السّلام را در وقت موت همانا امر عجيبى مشاهده مىكردى . چشم‌هاى خود را گشود و گفت : جمع كنيد به نزد من هر كسى كه ما بين من و او قرابت و خويشى است . پس ما نگذاشتيم احدى را از خويشان او مگر آن كه به نزد او آورديم ، . پس آن جناب نظرى افكند به سوى ايشان و فرمود :\r\nانّ شفاعتنا لا تنال مستخفّا بالصّلاة . « 1 »\r\nهمانا شفاعت ما نخواهد رسيد به كسى كه استخفاف كند به نماز . ( يعنى نماز را خوار و سبك شمرد و اعتنا و اهتمام به آن نداشته باشد ) .\r\n\r\n[ دفن آن حضرت 
  ]\r\nو روايت شده از عيسى بن داب كه چون جنازهء نازنين حضرت صادق عليه السّلام را روى سرير نهادند و حمل كردند به سوى بقيع براى دفن ، ابو هريرهء عجلى كه از شعراى مجاهرين اهل بيت شمرده مىگشت اين اشعار بگفت :\r\n اقول و قد راحوا به يحملونه * على كاهل من حامليه و عاتق\r\nا تدرون ما ذا تحملون الى الثّرى * ثبيرا ثوى من رأس علياء شاهق\r\nغداة حثا الحاثون فوق ضريحه * ترابا و أولى كان فوق المفارق « 2 » \r\nمسعودى گفته كه : دفن كردند آن حضرت را در بقيع نزد پدر و جدّش ، و سنّ آن حضرت شصت و پنج سال بود . و گفته شده كه : آن حضرت را زهر دادند و در قبور ايشان در آن موضع از بقيع سنگ مرمرى است كه بر آن نوشته‌اند :\r\nبسم اللّه الرحمن الرّحيم ، الحمد للّه مبيد الامم و محيى الرّمم هذا قبر فاطمة بنت رسول اللّه صلّى اللّه عليه و آله و سلّم سيّدة نساء العالمين ، و قبر الحسن بن علىّ بن ابى طالب ، و علىّ بن الحسين\r\n\r\n\r\n","description":"","footnote":"\r\n( 1 ) ثواب الاعمال ، ص 228 .\r\n( 2 ) بحار الأنوار ، ج 47 ، ص 333 به نقل از مقتضب الأثر ؛ مناقب آل ابى طالب ، ج 4 ، ص 278 .\r\n","page_name":" 1406 ","page_number":776},
  {"content":"\r\n\r\nبن علىّ بن ابى طالب ، و محمّد بن علىّ ، و جعفر بن محمّد رضى اللّه عنهم ، ( انتهى ) .\r\nو اقول : صلوات اللّه عليهم اجمعين .\r\nو روايت شده كه : شخصى ابو جعفر نام ، وافد اهل خراسان بود و جماعتى از اهل خراسان نزد او جمع شدند و از او درخواست كردند كه اموالى و متاعى بود كه بايد به حضرت صادق عليه السّلام برسد آن‌ها را با خود حمل كند و براى آن حضرت ببرد با مسائلى كه بعضى استفتاء بود و پاره‌اى در مشاوره .\r\nابو جعفر آن اموال و سؤالات را با خود حمل كرده و حركت كرد چون وارد كوفه گشت منزل كرد و به زيارت قبر امير المؤمنين عليه السّلام رفت ، ديد در ناحيهء قبر ، شيخى نشسته و جماعتى دور او حلقه زده‌اند . همين كه از زيارت خود فارغ شد به قصد ايشان رفت ديد كه ايشان فقهاى شيعه مىباشند و از آن شيخ استماع فقه مىكنند .\r\nاز آن جماعت پرسيد كه اين شيخ كيست ؟ گفتند : ابو حمزهء ثمالى است . گفت : من نزد ايشان نشستم .\r\nمؤلّف گويد : كه قبر امير المؤمنين عليه السّلام از زمان وفاتش تا زمان حضرت صادق عليه السّلام پنهان و مخفى بود و كسى مطّلع بر آن نبود جز اولاد و اهل بيت آن حضرت و حضرت امام زين العابدين و امام محمّد باقر عليهم السّلام مكرّر به زيارتش مىرفتند و بسيار بود كه با آن‌ها صاحب روحى نبود مگر شتر ايشان ، و لكن در زمان حضرت صادق عليه السّلام شيعيان قبر آن حضرت را شناختند و به زيارتش مشرّف مىگشتند و سببش آن بود كه حضرت صادق عليه السّلام در ايّامى كه در حيره بود مكرّر به زيارت آن قبر شريف مىرفت و غالبا بعضى از مخصوصان اصحاب خود را همراه مىبرد و مدفن امير المؤمنين عليه السّلام را به ايشان مىنمود و اين بود تا ايّام هارون رشيد كه يك باره قبر مبارك ظاهر شد و مزار قاصى و دانى گشت .\r\nو امّا ابو حمزهء ثمالى پس او در خدمت حضرت امام زين العابدين عليه السّلام به زيارت آن قبر شريف مشرّف گشته بود چنانچه در فصل هشتم بيايد ذكرش .\r\nبالجمله ، آن مرد خراسانى مىگويد : در اين بين كه ما نشسته بوديم مردى\r\n\r\n","description":"","footnote":"","page_name":" 1407 ","page_number":777},
  {"content":"\r\n\r\nاعرابى وارد شد و گفت : جئت من المدينة و قد مات جعفر بن محمّد عليه السّلام . يعنى من از مدينه مىآيم و جعفر بن محمّد عليه السّلام وفات كرد . ابو حمزه از شنيدن اين خبر وحشت اثر نعره زد و دو دست خود را بر زمين زد ، آن وقت سؤال كرد از آن اعرابى كه آيا شنيدى كه كى را وصىّ خويش كرد ؟\r\nگفت : وصىّ خود را قرار داد ، پسرش عبد اللّه و پسر ديگرش موسى عليه السّلام ، و منصور خليفه را .\r\nابو حمزه گفت : حمد خدا را كه ما را هدايت كرد و نگذاشت كه گمراه شويم ! دلّ على الصّغير ، و بيّن « 1 » على الكبير ، و ستر الأمر العظيم .\r\nپس ابو حمزه ، رفت نزد قبر امير المؤمنين عليه السّلام و مشغول به نماز شد ما نيز مشغول به نماز شديم .\r\nپس من رفتم نزد او و گفتم : تفسير كن براى من اين چند كلمه كه گفتى .\r\nپس ابو حمزه تفسير كرد كلام خود را به چيزى كه حاصلش اين است كه : وصيّت منصور ظاهر است كه براى تقيّه است كه وصىّ او را به قتل نرساند ، و فرزند كوچك كه امام موسى است با فرزند بزرگ‌تر كه عبد اللّه است ذكر كرد تا مردم بدانند كه عبد اللّه قابل امامت نيست ، زيرا كه اگر فرزند بزرگ علّتى در بدن و دين نداشته باشد مىبايد كه او امام باشد . و عبد اللّه در بدن فيل پا بود و دينش ناقص بود و جاهل بود به احكام شريعت ، اگر او علّتى نمىداشت به او اكتفا مىكرد ، پس از آنجا دانستم كه امام موسى عليه السّلام است و ذكر آن‌ها براى مصلحت است . « 2 »\r\nشيخ كلينى و شيخ طوسى و ابن شهر آشوب روايت كرده‌اند از ابو ايوب جوزى كه گفت : شبى ابو جعفر دوانيقى در ميان شب فرستاد و مرا طلبيد ، چون رفتم ديدم كه بر كرسى نشسته و شمعى در پيش او نهاده‌اند و نامه در دست دارد و مىخواند ، چون سلام كردم نامه را پيش من انداخت و گريست و گفت : اين نامهء محمّد بن\r\n\r\n\r\n","description":"","footnote":"\r\n( 1 ) در الخرائج ، ص 328 ، منّ .\r\n( 2 ) الخرائج ، ج 1 ، ص 328 - 329 .\r\n","page_name":" 1408 ","page_number":778},
  {"content":"\r\n\r\nسليمان است و خبر وفات امام جعفر صادق عليه السّلام را نوشته است ، پس سه نوبت گفت : انّا للّه و انّا اليه راجعون و گفت : مثل جعفر كجا به هم مىرسد ؟ پس گفت :\r\nبنويس كه اگر يك كس را به خصوص وصىّ كرده است او را بطلب و گردن بزن ، بعد از چند روز جواب نامه رسيد كه پنج نفر را وصىّ كرده است : خليفه و محمّد بن سليمان والى مدينه و دو پسر خود عبد اللّه و موسى و حميده مادر موسى را ، چون نامه را منصور خواند گفت : اين‌ها را نمىتوان كشت . « 1 »\r\nعلامهء مجلسى ( ره ) فرموده كه : حضرت به علم امامت مىدانست كه منصور چنين اراده خواهد كرد آن جماعت را به حسب ظاهر در وصيّت شريك كرده بود ، اوّل نام او را نوشته بود و در باطن امام موسى عليه السّلام مخصوص بود به وصيّت ، و از اين وصيّت نيز اهل علم مىدانستند كه وصايت و امامت مخصوص آن حضرت است چنانچه از روايت ابو حمزه كه گذشت معلوم گشت . « 2 »\r\n\r\n\r\n","description":"","footnote":"\r\n( 1 ) الكافى ، ج 1 ، ص 247 .\r\n( 2 ) جلاء العيون ، ص 885 .\r\n","page_name":" 1409 ","page_number":779},
  {"content":"\r\n\r\n\r\nفصل هفتم : در ذكر اولاد حضرت امام جعفر صادق عليه السّلام است\r\n\r\n[ تعداد اولاد 
  ]\r\nشيخ مفيد ( ره ) فرموده كه : حضرت صادق عليه السّلام را ده تن اولاد بود : اسماعيل و عبد اللّه و امّ فروه . مادر اين سه نفر ، فاطمه دختر حسين بن على بن الحسين بن على بن ابى طالب عليهم السّلام بوده و ديگر موسى عليه السّلام و اسحاق و محمّد كه مادر ايشان امّ ولد بوده و عبّاس و على و اسماء و فاطمه كه هر يك از امّ ولدى بوده‌اند :\r\n\r\n[ اسماعيل 
  ]\r\nو اسماعيل از همه برادران بزرگ‌تر بوده و حضرت صادق عليه السّلام او را بسيار دوست مىداشت و شفقت و مهربانى بر او بسيار مىنمود . و گروهى از شيعه را گمان آن بود كه اسماعيل قائم به امر خلافت و امامت خواهد بود بعد از حضرت صادق عليه السّلام به سبب آن كه بزرگ‌تر اولاد آن جناب بود و محبّت و اكرام پدر بر او بيشتر بود ، لكن در حيات حضرت صادق عليه السّلام در قريهء عريض از دنيا رفت و مردمان جنازهء او را به سر دوش تا مدينه آوردند و در بقيع مدفون گشت . و روايت شده كه حضرت صادق عليه السّلام بر مرگ اسماعيل جزع شديدى نمود و حزن و اندوهش بر او عظيم گشت و بدون كفش و ردا مقدّم سرير او مىرفت و چند دفعه امر فرمود كه سرير او را بر زمين نهند و نزديك جنازه مىآمد و صورت او را باز مىكرد و بر او نظر مىنمود . و مراد آن حضرت از اين كار آن بود تا امر وفات اسماعيل بر همهء مردم\r\n\r\n","description":"","footnote":"","page_name":" 1410 ","page_number":780},
  {"content":"\r\n\r\nمكشوف شود و دفع شبهه شود از كسانى كه معتقد به حيات اسماعيل و خلافت او بعد از پدر مىباشند . « 1 »\r\nمؤلّف گويد كه : احاديث به اين مضمون بسيار است و شيخ صدوق روايت كرده است كه : حضرت صادق عليه السّلام به سعيد بن عبيد اللّه اعرج فرمود كه : چون اسماعيل وفات يافت گفتم : جامه‌اى را كه روى او كشيده بودند بردارند ، چون صورت او را مكشوف كردند ، جبهه و زنخ و گلوى او را بوسيدم ، پس گفتم او را بپوشانند ، بازگفتم كه جامه از روى او برداشتند ديگر باره جبين و زنخ و گلوى او را بوسه دادم پس گفتم او را بپوشانيدند و غسل دادند چون از كار غسل او فارغ شدند نزديك او رفتم ديدم او را در كفن پيچيده‌اند ، گفتم : صورت او را از كفن بيرون كردند باز جبين و زنخ و گلوى او را بوسيدم و او را تعويذ كردم پس گفتم او را در كفن كنند .\r\nراوى گفت : پرسيدم به چه چيز او را تعويذ كرديد ؟\r\nفرمود : به قرآن . « 2 »\r\nو روايت شده كه به حاشيهء كفنش نوشت اسماعيل يشهد ان لا إله الّا اللّه و خواند يكى از شيعيان خود را و درهمى چند به او داد و امر كرد كه حجّ كند با آن از جانب پسرش اسماعيل و فرمود كه هرگاه تو حجّ بگزارى از جانب او نه سهم ثواب مال تو است و يك سهم مال اسماعيل .\r\nو سيّد ضامن بن شدقم در تحفة الأزهار گفته كه وفات كرد اسماعيل در سنهء صد و چهل و دو ، و در سنهء پانصد و چهل و شش رسيد به مدينه حسين بن ابى الهيجاء وزير عبيدلى ، پس بنا كرد بر مشهدش قبّه‌اى . « 3 » و ذكر كرده اين شيبه كه اين محلّ خانهء زيد شهيد پسر امام زين العابدين عليه السّلام بوده .\r\nو بالجمله شيخ مفيد فرموده : چون اسماعيل از دنيا رفت كسانى را كه اعتقاد بر\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 280 ؛ بحار الأنوار ، ج 47 ، ص 241 به نقل از الارشاد .\r\n( 2 ) بحار الأنوار ، ج 47 ، ص 247 به نقل از كمال الدّين .\r\n( 3 ) تحفة الازهار ، ج 3 ، ص 72 .\r\n","page_name":" 1411 ","page_number":781},
  {"content":"\r\n\r\nخلافت او بود بعد از پدر از اين اعتقاد منصرف شدند مگر نادرى از مردمان اباعد كه از خواصّ روات نبودند به همان اعتقاد ماندند و قايل به حيات اسماعيل گشتند و چون حضرت صادق عليه السّلام از دنيا رحلت فرمود جمله‌اى از مردم قايل به امامت حضرت موسى بن جعفر عليه السّلام شدند و ما بقى هم دو فرقه شدند ، فرقه‌اى گفتند اسماعيل امام بوده است و امامت بعد از او منتقل به محمّد بن اسماعيل شده است . و فرقهء ديگر گفتند كه : اسماعيل زنده است و ايشان مردمانى قليل هستند كه گمانشان اين است كه امامت بعد از اسماعيل در اولاد و احفاد او است تا آخر زمان . « 1 »\r\nمؤلّف گويد : سلاطين فاطميّه كه در ديار مغرب سلطنت داشتند از اولاد اسماعيل‌اند . اوّل ايشان عبيد اللّه بن محمّد بن عبد اللّه بن احمد بن محمّد بن اسماعيل بن الامام جعفر الصّادق عليه السّلام ملقّب به المهدى باللّه اوّل كسى است كه از آل اسماعيل در ديار مغرب و مصر خليفه شدند در زمان دولت بنى عبّاس و مدّت دويست و هفتاد و چهار سال پادشاهى مىكردند ، و اوّل سلطنت ايشان در زمان معتمد و معتضد بوده كه اوايل غيبت صغرى باشد . و عدد ايشان چهارده است و ايشان را اسماعيليه و عبيديّه مىگفتند . قاضى نور اللّه گفته كه : قرامطه وراى اسماعيليه طايفهء ديگرند و عبّاسيان و هوا خواهان ايشان از كمال بغض و عداوت قرامطه را داخل اسماعيليه ساختند . « 2 »\r\nفقير گويد كه : حضرت امير المؤمنين عليه السّلام در اخبار غيبيّهء خود اشاره به عبيد اللّه مذكور كرده در آنجا كه فرموده :\r\nثمّ يظهر صاحب قيروان الغضّ البضّ ، ذو النّسب المحض ، المنتجب من سلالة ذى البداء ، المسجّى بالرّداء . « 3 »\r\n\r\n\r\n","description":"","footnote":"\r\n( 1 ) بحار الأنوار ، ج 47 ، ص 242 ؛ الارشاد ، ج 2 ، ص 210 .\r\n( 2 ) مجالس المؤمنين ، ج 2 ، ص 310 .\r\n( 3 ) بحار الأنوار ، ج 41 ، ص 352 .\r\n","page_name":" 1412 ","page_number":782},
  {"content":"\r\n\r\nقيروان شهرى است به مغرب و همان جايى است كه عبيد اللّه مهدى در حدود آن قلعه‌اى بنا كرده و آن را به مهدية موسوم ساخته . و مراد از ذى البداء و مسجّى به رداء اسماعيل بن جعفر عليه السّلام است . « 1 »\r\nقال ابن ابى الحديد : و كان عبيد اللّه المهدىّ ابيض مترفا مشرّبا بحمرة ، رخص البدن « 2 » تارّ الاطراف ، « 3 » و ذو البداء اسماعيل بن جعفر بن محمّد عليه السّلام و هو المسجّى بالرّداء ، لانّ اباه ابا عبد اللّه جعفرا عليه السّلام سجّاه بردائه لمّا مات و ادخل اليه وجوه الشّيعة يشاهدونه ليعلموا موته و تزول عنهم الشّبهة فى امره ( انتهى ) . « 4 »\r\n\r\n[ عبد اللّه 
  ]\r\nو امّا عبد اللّه بن جعفر پس او بعد از اسماعيل بزرگ‌تر بود از ساير برادران خويش و او را نزد پدر چندان مكانت و منزلتى نبود ، و در اعتقاد متهم بر مخالفت با پدر بوده و گفته شده كه با حشويّه خلطه و آميزش داشت و ميل به مذهب مرجئه داشت ، و بعد از فوت پدر ادّعاى امامت نمود و حجّتش بر امامت ، كبر سنّ بود . به اين سبب جماعتى از اصحاب حضرت صادق عليه السّلام او را متابعت كردند و چون او را امتحان كردند دست از او كشيدند و به امامت برادرش موسى عليه السّلام رجوع كردند از بسيارى براهين و دلالات باهرات كه از حضرت مشاهده كردند ، بلى قليلى از مردم به همان اعتقاد ماندند و امامت عبد اللّه را اختيار كردند و ايشان را فطحيّه گويند ، و اين لقب از آن يافتند كه به امامت عبد اللّه ، قايل شدند چه آن كه عبد اللّه افطح الرّجل بود يعنى فيل پا ، و بعضى گفته‌اند كه ايشان را فطحيّه گفتند به سبب آن كه داعى ايشان بر امامت عبد اللّه ، مردى بوده كه او را عبد اللّه بن فطيح مىگفتند .\r\n\r\n\r\n","description":"","footnote":"\r\n( 1 ) در تتمة المنتهى ، ص 371 تكرار شده است .\r\n( 2 ) نرم و نازك .\r\n( 3 ) ضعيف و سست .\r\n( 4 ) شرح نهج البلاغه ، ج 7 ، ص 48 .\r\n","page_name":" 1413 ","page_number":783},
  {"content":"\r\n\r\nقطب راوندى روايت كرده از مفضّل بن عمر كه : چون حضرت صادق عليه السّلام وفات كرد ، عبد اللّه افطح پسر آن حضرت ادّعاى امامت كرد . حضرت امام موسى عليه السّلام امر فرمود هيزم بسيارى آوردند و در وسط خانه ريختند ، آن‌گاه فرستاد به نزد عبد اللّه و او را طلبيد . عبد اللّه به منزل آن حضرت آمد و در آن وقت در خدمت حضرت جماعتى از وجوه اماميّه بودند همين كه عبد اللّه نشست ، حضرت امر فرمود كه آتش در آن هيزم‌ها افكندند هيزم‌ها شروع كرد به سوختن و مردم نمىدانستند سبب آن را تا آن كه هيزمها تمامى آتش شد . پس برخاست حضرت موسى بن جعفر عليه السّلام با جامه‌هاى خود در ميان آتش نشست و رو كرد با مردم حديث گفتن تا يك ساعت پس برخاست و جامهء خود را تكانيد و آمد به مجلس خود ، آن‌گاه فرمود : به برادرش عبد اللّه اگر چنانچه تو امام مىباشى بعد از پدرت بنشين در ميان آتش .\r\nآن جماعت گفتند : ديديم عبد اللّه رنگش تغيير كرده و برخاست در حالى كه ردايش بر زمين كشيده مىشد و از خانهء حضرت بيرون رفت . « 1 » و عبد اللّه بعد از پدر بزرگوارش مدّت هفتاد روز زنده بود و وفات كرد .\r\nو روايت شده كه امام جعفر صادق عليه السّلام به امام موسى عليه السّلام فرمود : اى پسر جان من ! بدرستى كه برادر تو مىنشيند به جاى من و ادّعا مىكند امامت را بعد از من منازعه مكن با او به كلمه‌اى زيرا كه او اوّل كسى است از اهل بيت من كه به من ملحق مىشود . « 2 »\r\nمؤلّف گويد كه : سيّد ضامن بن شدقم مدنى در تحفة الأزهار گفته كه عبد اللّه پسر امام جعفر صادق عليه السّلام وفات كرد در بلدهء بسطام و قبرش معروف است در آنجا مقابل قبر على بن عيسى بن آدم بسطامى . « 3 »\r\nفقير گويد : آنچه براى من نقل شده آن است كه قبرى كه در بسطام است مقابل\r\n\r\n\r\n","description":"","footnote":"\r\n( 1 ) الخرائج ، ج 1 ، ص 308 ؛ بحار الأنوار ، ج 47 ، ص 251 ؛ إثبات الهداة ، ج 5 ، ص 541 ؛ كشف الغمة ، ج 2 ، ص 246 .\r\n( 2 ) بحار الأنوار ، ج 47 ، ص 261 .\r\n( 3 ) تحفة الازهار ، ج 3 ، ص 55 .\r\n","page_name":" 1414 ","page_number":784},
  {"content":"\r\n\r\nقبر ابو يزيد بسطامى ، قبر محمّد پسر عبد اللّه مذكور است نه قبر پدرش و اللّه العالم .\r\n\r\n[ اسحاق 
  ]\r\nو اسحاق بن جعفر مردى بود از اهل فضل و صلاح و ورع و اجتهاد . و روايت كرده‌اند مردم از او حديث و آثار ، و ابن كاسب هرگاه از او حديثى نقل مىكرد ، مىگفت حديث كرد مرا ثقهء رضىّ ، اسحاق بن جعفر عليه السّلام ، و اسحاق قايل بود به امامت برادرش موسى بن جعفر عليهما السّلام . و روايت كرده از پدرش نصّ بر امامت برادرش حضرت موسى بن جعفر را ، و صاحب عمدة الطّالب گفته كه : او اشبه مردم بود به رسول خدا صلّى اللّه عليه و آله و سلّم و مادر او مادر امام موسى عليه السّلام بود ، و اسحاق محدّثى جليل بود و طايفه‌اى از شيعه ادّعا كردند در او امامت را ، و اعقاب او از محمّد و حسين و حسن است . « 1 »\r\nمؤلّف گويد كه : به اسحاق بن جعفر منتهى مىشود نسب بنى زهره كه خانوادهء جليلى بودند در حلب ، و از جملهء ايشان است ابو المكارم حمزة بن على بن زهرهء حلبى ، عالم فاضل جليل ، صاحب تصنيفات كثيره در كلام و امامت و فقه و نحو كه از جمله غنية النزوع الى علمى الأصول و الفروع است و او و پدر و جدّش و برادرش عبد اللّه بن على و برادرزاده‌اش محمّد بن عبد اللّه از اكابر فقهاى اماميّه‌اند . و به نو زهره - كه آية اللّه علّامهء حلّى اجازهء كبيرهء معروفه را براى ايشان نوشته - سيّد جليل حسيب ، صاحب نفس قدسيّه ، و رياست انسيه ، افضل اهل عصر خود ، علاء الدّين ابو الحسن على بن ابراهيم بن محمّد بن ابى على الحسن بن ابى المحاسن زهره ، و فرزند معظّمش شرف الدّين ابو عبد اللّه حسين بن على ، و برادرش سيّد معظّم ممجّد بدر الدّين ابو عبد اللّه محمّد بن ابراهيم و دو پسرش ابو طالب احمد بن محمّد و عزّ الدّين حسن بن محمّد مىباشند كه علّامه ايشان را تجليل تمام نموده و تمامى را اجازه داده و صورت آن اجازه در مجلّد آخر بحار مذكور است .\r\n\r\n\r\n","description":"","footnote":"\r\n( 1 ) عمدة الطالب ، ص 249 .\r\n","page_name":" 1415 ","page_number":785},
  {"content":"\r\n\r\nو سيّد شريف تاج الدّين بن محمّد بن حمزة بن زهره در كتاب غاية الاختصار فى اخبار البيوتات العلويّة المحفوظة من الغبار در ذكر بيت اسحاقييّن گفته : حمد خدا را كه ما را از بيت زهره قرار داد كه نقباء حلب مىباشند . جدّ ايشان زهرة بن ابى المواهب على نقيب حلب ابن محمّد نقيب حلب ابن ابى سالم محمّد مرتضى مدنى است كه از مدينه منتقل شده به حلب ، ابن احمد مدنى - كه مقيم به حران بوده - ابن امير شمس الدّين محمّد مدنى ، ابن الأمير الموقّر الحسين بن اسحاق المؤتمن ، ابن الإمام جعفر صادق عليه السّلام است . و گفته كه : بيت زهره در حلب و در ديار حلب اشهرند از هر مشهورى ، و از ايشان است شريف ابو المكارم حمزة بن على بن زهره ، سيّد جليل كبير القدر ، عظيم الشأن ، عالم كامل ، فاضل مدرّس ، مصنّف مجتهد كه عين اعيان سادات و نقباء حلب صاحب تصنيفات حسنه و اقوال مشهوره است و از براى او كتبى است - قدّس اللّه روحه و نوّر ضريحه - قبرش در حلب پايين جبل جوشن نزد مشهد سقط حسين عليه السّلام است و قبرش معروف است و نوشته شده بر آن اسم و نسب او تا امام صادق عليه السّلام و تاريخ موت او نيز ( انتهى ) . « 1 »\r\nمؤلّف گويد كه : تاريخ موت او سنهء پانصد و هشتاد و پنج است ، و تاريخ ولادتش ماه رمضان سنهء پانصد و يازده ، و قصّهء مشهد سقط در جبل جوشن گذشت در مجلّد اوّل در سير اهل بيت امام حسين عليه السّلام از كوفه به شام .\r\nبدان كه زوجه اسحاق بن جعفر ، عليا مخدّره نفيسه « 2 » بنت حسن بن زيد بن حسن بن على بن ابى طالب عليهم السّلام است كه به جلالت شأن معروف است ، در سنهء دويست و هشت در مصر وفات كرد و در آنجا به خاك رفت ، و مصريّين را اعتقاد تمام است به او و معروف است كه دعا در نزد قبر او مستجاب مىشود و شافعى از او اخذ حديث كرده .\r\n\r\n\r\n","description":"","footnote":"\r\n( 1 ) غاية الاختصار ، ص 92 .\r\n( 2 ) براى اطلاع بيشتر نك : اعيان النساء ، ص 615 ؛ اعيان الشيعة ، ج 10 ، ص 227 ؛ النجوم الزاهرة ، ج 2 ، ص 185 ؛ وفيات الاعيان ، ج 5 ، ص 423 ؛ رياحين الشريعة ، ج 5 ، ص 85 ( كتاب اخير با تحقيق اين بنده آماده چاپ است ) .\r\n","page_name":" 1416 ","page_number":786},
  {"content":"\r\n\r\nسيّد مؤمن شبلنجى در نور الأبصار و شيخ محمّد صبّان در اسعاف الرّاغبين نقل كرده‌اند كه سيّدهء نفيسه متولد شده به مكّه در سنه صد و چهل و پنج ، و نشو و نما كرد در مدينه به عبادت و زهد . روزها روزه مىداشت و شب‌ها به عبادت قيام مىنمود و صاحب مال بود و احسان مىكرد به زمين‌گيران و مريضان و عموم مردم ، و سى مرتبه به حجّ مشرّف شد كه اكثرش پياده بود .\r\nاز زينب دختر يحيى برادر نفيسه نقل شده كه من خدمت كردم عمّه‌ام نفيسه را چهل سال پس نديدم او را كه شب بخوابد و روزها افطار بنمايد ، و پيوسته قائم اللّيل و صائم النّهار بود ، گفتم با وى كه با خودت مدارا نمىكنى ؟\r\nگفت : چگونه رفق و مدارا كنم با نفسم و حال آن كه در جلو عقبات دارم كه قطع آن‌ها نمىكنند مگر فائزون . « 1 »\r\nو جناب نفيسه از شوهرش اسحاق دو فرزند آورد : قاسم و امّ كلثوم و از آن‌ها عقبى نشد . وقتى با شوهرش به زيارت حضرت ابراهيم خليل عليه السّلام مشرّف شد و در مراجعت به مصر تشريف آورد و در خانه‌اى منزل فرمود ، در همسايگى آن دختر يهوديه نابينا بود ، وقتى تبرّك جست به آب وضوى نفيسه ، در حال چشمش روشن شد . يهوديان بسيار اسلام آوردند ، و اهل مصر را در حقّ آن مخدّره عقيدت زياد شد و از او خواهش توقّف نمودند و به قصد زيارت او مشرّف مىشدند و از او بركات مىديدند ، و در مصر بود تا در آنجا وفات كرد .\r\nو نقل كرده كه آن مخدّره قبرى براى خود به دست خود كنده بود و پيوسته در آن قبر داخل مىشده و نماز مىخوانده و قرآن تلاوت مىكرده تا آن كه شش هزار ختم قرآن در آن قبر نموده و در ماه رمضان سنهء دويست و هشت وفات كرد و در وقت احتضار روزه بود ، او را امر به افطار نمودند فرمود : وا عجبا سى سال است تا به حال كه از خداوند تعالى مسألت مىكنم كه با حالت روزه از دنيا بروم و حال كه روزه هستم افطار كنم ، پس شروع كرد به خواندن سورهء انعام و چون رسيد به آيهء مباركهء\r\n\r\n\r\n","description":"","footnote":"\r\n( 1 ) نور الابصار ، 287 .\r\n","page_name":" 1417 ","page_number":787},
  {"content":"\r\n\r\n لَهُمْ دارُ السَّلامِ عِنْدَ رَبِّهِمْ  « 1 » وفات كرد ، و چون وفات كرد مردم اجتماع كردند از قرى و بلدان و روشن كردند شمع‌هاى بسيار در آن شب ، و شنيده مىشد گريه از هر خانه كه در مصر بود ، و بزرگ شد غصّه و حزن بر اهل مصر ، و نماز گزاشتند بر آن مخدّره به جمعيّتى كه مثل آن ديده نشده بود به طورى كه پر كرد فلوات و قيعان را پس دفن شد در همان قبرى كه حفر كرده بود به دست خود در خانهء خودش به درب السّباع در مراغه . « 2 »\r\nو نقل كرده كه بعد از وفات او شوهرش اسحاق مؤتمن خواست كه او را به مدينهء معظّمه نقل كند و در بقيع دفن نمايد اهل مصر مستدعى شدند كه آن مخدّره را در مصر بگذارد براى تبرّك و تيمّن و مال بسيارى هم بذل كردند . اسحاق راضى نشد تا آن كه در خواب ديد رسول خدا صلّى اللّه عليه و آله و سلّم را كه فرمود : معارضه مكن با اهل مصر در باب نفيسه ، همانا رحمت نازل مىشود بر ايشان به بركت او . « 3 » و كراماتى از آن مخدّره نقل كرده بلكه كتابى در مآثر او نوشته شده موسوم به مآثر النّفيسة . « 4 »\r\n\r\n[ محمّد بن جعفر 
  ]\r\nو محمّد بن جعفر را « ديباجه » مىگفتند به جهت حسن و جمال و بهاء و كمال او ، و مردى سخى و شجاع بود و با رأى زيديّه در خروج به شمشير موافقت داشت ، و در ايّام مأمون سنهء صد و نود و نه در مدينه خروج كرد و مردم را به بيعت\r\n\r\n\r\n","description":"","footnote":"\r\n( 1 ) سورهء انعام ، آيهء 127 .\r\n( 2 ) اسعاف الراغبين در هامش نور الابصار ، ص 213 .\r\n( 3 ) اسعاف الراغبين ، ص 215 .\r\n( 4 ) بلكه كتاب‌هايى از جمله : السيدة نفيسة رضى اللّه عنها ( 145 - 208 ه ) محمّد شاهين حمزه ، دار الفكر العربى قاهره ، السيدة نفيسه - رضى اللّه عنها - توفيق ابو علم ، قاهره ، كريمة الدارين الشريفة الطاهرة السيّدة نفيسة بنت الحسن الانور - رضى اللّه عنها - ، شيخ احمد فهمى محمّد مطبعهء حجازى قاهره ، كتاب الجوارى النفيسة فى مناقب السيدة نفيسة ، شيخ محمّد عبد الخالق ؛ الدرة النفيسة فى ترجمة السيدة نفيسة ؛ گوهر خاندان امامت يا زندگانى سيده نفيسه ، عزيز اللّه عطاردى ، انتشارات عطارد .\r\n","page_name":" 1418 ","page_number":788},
  {"content":"\r\n\r\nخود خواند ، اهل مدينه با او بيعت به امارت مؤمنين كردند . و او مردى قوىّ القلب و عابد بود و پيوسته يك روز روزه مىداشت و يك روز افطار مىنمود ، و هرگاه از منزل بيرون مىشد بر نمىگشت مگر آن كه جامهء خود را كنده بود و برهنه‌اى را با آن پوشانيده بود و در هر روزى گوسفندى براى ميهمانان خود مىكشت .\r\nپس به جانب مكّه رفت و با جماعتى از طالبيّين كه از جملهء ايشان بودند حسين بن حسن افطس و محمّد بن سليمان بن داود بن حسن مثنّى و محمّد بن حسن معروف به السّليق و على بن حسين بن عيسى بن زيد و على بن حسين بن زيد و على بن جعفر بن محمّد با هارون بن مسيّب جنگ عظيمى نمودند و بسيار كس از لشكر هارون كشته گشت . آن‌گاه دست از جنگ برداشتند و هارون بن مسيّب حضرت على بن موسى الرّضا عليه السّلام را به رسالت به نزد محمّد بن جعفر فرستاد و او را به طريق سلّم و صلح طلبيد ، محمّد بن جعفر از صلح ابا كرد و آمادهء حرب شد اين وقت هارون لشكرى فرستاد تا محمّد را با طالبيّين در آن كوهى كه منزل داشتند محاصره كردند و تا سه روز مدّت محاصره طول كشيد و آب و طعام ايشان تمام گشت ، اصحاب محمّد بن جعفر دست از او برداشتند و متفرّق شدند ، لاجرم محمّد ردا و نعلين پوشيده به خيمهء هارون بن مسيّب رفت و از او براى اصحاب خود امان خواست ، هارون او را امان داد .\r\nو به روايت ديگر : به جاى هارون عيسى جلودى ذكر شده .\r\nبالجمله طالبيّين را در قيد كردند و در محمل‌هاى بدون وطاء نشانيدند و به خراسان فرستادند . و چون به خراسان ورود كردند مأمون ، محمّد بن جعفر را اكرام كرده و جايزه داد و با مأمون بود تا گاهى كه در خراسان وفات يافت . مأمون به تشييع جنازهء او بيرون شد و جنازهء او را حمل داده تا به نزديك قبر رسانيد و بر او نماز خواند و در لحد خوابانيد ، پس از قبر بيرون آمد و تأمّل كرد تا او را دفن نمودند ، بعضى گفتند : اى امير ! شما امروز در تعب افتاديد خوب است سوار شويد و به منزل تشريف بريد ، گفت : اين رحم من است كه الحال دويست سال است كه قطع\r\n\r\n","description":"","footnote":"","page_name":" 1419 ","page_number":789},
  {"content":"\r\n\r\nشده است ، پس قرض‌هاى محمّد را كه قريب به سى هزار دينار بود ادا كرد .\r\nو از تاريخ قم نقل است كه : محمّد ديباج در جرجان وفات يافت در وقتى كه مأمون به عراق متوجّه شده بود در سنه دويست و سه ، و مأمون بر او نماز گزارد و به جرجان او را دفن كرد ، و عبيد اللّه بن حسن بن عبد اللّه بن عبّاس بن على بن ابى طالب عليهما السّلام و ديگر علويّه مأمون را بدين سبب شكر كردند . و به من رسيده است كه الصّاحب الجليل ، كافى الكفاة ، ابو القاسم اسماعيل بن عبّاد بر سر تربت او عمارتى كرده است در سنهء سى صد و هفتاد و چهار اربع و سبعين و ثلاث مائة ، ( انتهى ) . « 1 »\r\nشيخ صدوق روايت كرده از حضرت عبد العظيم بن عبد اللّه حسنى از جدّش على بن حسن بن زيد بن الحسن بن على بن ابى طالب عليهما السّلام كه گفت حديث كرد مرا عبد اللّه بن محمّد بن جعفر از پدرش از جدّش امام جعفر صادق عليه السّلام كه امام محمّد باقر عليه السّلام جمع كرد اولاد خود را و در ميان ايشان بود عموى ايشان زيد بن على عليه السّلام آن‌گاه بيرون آورد براى ايشان كتابى به خطّ امير المؤمنين عليه السّلام و املاء رسول خدا صلّى اللّه عليه و آله و سلّم ، كه نوشته بود در آن حديث لوح آسمانى هذا كتاب من اللّه العزيز العليم تا آخر كه در آن تصريح شده به اوصياى پيغمبر صلّى اللّه عليه و آله و سلّم ، و در آخر روايت است كه حضرت عبد العظيم فرمود : عجب و تمام عجب از محمّد بن جعفر و خروج او است با آن كه شنيده حديث لوح را از پدرش و خودش حكايت كرده آن را ! « 2 » و بدان كه از اعقاب محمّد بن جعفر است ، سيّد شريف اسماعيل بن حسين بن محمّد بن حسين بن احمد بن عزيز بن الحسين بن محمّد الأطروش بن على بن الحسين بن على بن محمّد ديباج بن الإمام جعفر صادق عليه السّلام ، ابو طالب مروزى علوى نسّابه ، اوّل كسى كه از اجداد او منتقل شده از مرو به قم احمد بن محمّد بن عزيز است و از براى او است از مصنّفات حظيرة القدس حدود شصت مجلّد و غير\r\n\r\n\r\n","description":"","footnote":"\r\n( 1 ) تاريخ قم ، ص 223 - 224 .\r\n( 2 ) كمال الدّين ، ج 1 ، ص 213 ؛ اعلام الورى ، ج 2 ، ص 230 .\r\n","page_name":" 1420 ","page_number":790},
  {"content":"\r\n\r\nآن از مصنّفات ديگر كه همگى در انساب بوده ، ياقوت حموى در سنه شش صد و چهارده در مرو او را ملاقات كرده ، و از معجم الأدباء نقل شده كه ترجمهء او را مفصّل در آن ايراد كرده و عبّاس بن جعفر مردى جليل و فاضل نبيل بوده .\r\n\r\nذكر على بن جعفر و ابو الحسن و احمد بن قاسم كه يكى از احفاد او است و در قم مدفون است :\r\n\r\n[ على بن جعفر 
  ]\r\nبدان كه على بن جعفر عليه السّلام سيّدى جليل القدر ، عظيم الشّأن ، شديد الورع ، عالم كبير ، راوى حديث ، كثير الفضل بوده و تا حضرت جواد عليه السّلام بلكه به قول صاحب عمدة الطّالب تا حضرت هادى عليه السّلام را درك كرده و در ايّام آن حضرت وفات كرده . و پيوسته ملازمت برادرش حضرت موسى بن جعفر عليه السّلام را اختيار كرده بود و از آن جناب معالم دين اخذ مىنمود . و از بركات او است مسائل على بن جعفر كه در دست است و علّامهء مجلسى رحمه اللّه آن را در مجلّد چهارم بحار نقل فرموده .\r\nو بالجمله ، جلالت شأن آن بزرگوار زياده از آن است كه در اينجا ذكر شود و تمامى علماى رجال او را ستايش بليغ نموده‌اند .\r\nو شيخ كشى روايت كرده كه وقتى طبيب خواست حضرت امام محمّد جواد عليه السّلام را فصد كند ، چون نيشتر را نزديك حضرت آورد كه رگ را قطع كند ، على بن جعفر نزديك آمد و گفت : اى آقاى من ! ابتدا مرا فصد كند چون حدّت نيشتر در من اثر كند و جناب شما را متألم نگرداند . و چون آن حضرت برخاست برود على بن جعفر برخاست و كفش‌هاى آن حضرت را جفت كرد و در پيش پاى آن حضرت نهاد و حال آن كه على بن جعفر در آن وقت پير مرد محترمى بود و حضرت جواد عليه السّلام تازه جوان بوده . « 1 »\r\nو شيخ كلينى روايت كرده از محمّد بن حسن بن عمّار كه من ده سال در مدينه خدمت على بن جعفر بودم و از او اخذ مىكردم احاديثى كه از برادرش حضرت ابو الحسن عليه السّلام شنيده بود و مىنوشتم آن‌ها را . وقتى در خدمت او بودم كه حضرت\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 729 .\r\n","page_name":" 1421 ","page_number":791},
  {"content":"\r\n\r\nجواد عليه السّلام داخل مسجد حضرت رسول صلّى اللّه عليه و آله و سلّم شد ، على بن جعفر چون نظرش بر آن حضرت افتاد بىاختيار از جاى خود برخاست و بىكفش و رداء خدمت آن حضرت دويد و دست او را بوسيد و او را تعظيم و تكريم كرد ، حضرت جواد عليه السّلام فرمود ، اى عمو ! بنشين خدا تو را رحمت كند .\r\nعرض كرد : اى سيّد و آقاى من ! چگونه بنشينم و حال آن كه تو ايستاده‌اى ؟ پس چون على بن جعفر از خدمت آن حضرت مرخّص شد و آمد در مجلس خود نشست اصحابش او را سرزنش كردند و گفتند : تو اين نحو با او گرفتار مىكنى و حال آن كه عموى پدر او مىباشى ؟\r\nفرمود : سكوت كنيد ، پس دست برد و محاسن خود را گرفت و گفت : هرگاه حقّ تعالى مرا با اين ريش اهليّت نداد از براى امامت و اين جوان را اهليّت داد و امامت را به او تفويض نمود آيا من انكار كنم فضل او را ؟ پناه مىبرم به خدا از آنچه شما مىگوييد كه احترام او را ندارم بلكه من بندهء او مىباشم . « 1 »\r\nمؤلّف گويد كه : از ملاحظهء اين دو حديث معلوم مىشود كه اين بزرگوار چه اندازه معرفت به امام زمان خود داشته و كفاه ذلك فضلا و شرفا .\r\nقبر اين بزرگوار مشتبه است ، آيا در قم است ؟ يا در عريض كه يك فرسخى مدينه است كه ملك آن جناب و محلّ سكناى او و ذريّه‌اش بوده ؟ اختلاف است ، و ما در هديّة الزّائرين آنچه متعلق به اين مقام است ذكر كرديم به آنجا رجوع شود . « 2 »\r\n\r\n[ ابو الحسن 
  ]\r\nصاحب روضة الشهداء گفته : امّا على عريضى كنيتش ابو الحسن است ، عالم بزرگ بوده ، در كودكى از پدر بازمانده و از برادر خود امام موسى عليه السّلام علم آموخته و نسبت او به عريض است و آن دهى است به چهار ميل از مدينه دور ، و اولاد او بسيارند و ايشان را عريضيّون گويند ، و او را عقب از چهار پسر است : محمّد و\r\n\r\n\r\n","description":"","footnote":"\r\n( 1 ) الكافى ، ج 1 ، ص 322 ؛ بحار الأنوار ، ج 47 ، ص 266 .\r\n( 2 ) هدية الزائرين ، ص 174 ، ط 1243 ق .\r\n","page_name":" 1422 ","page_number":792},
  {"content":"\r\n\r\nاحمد شعرانى و حسن و جعفر . اما جعفر اصغر عقب او را از على پسر او است و حال اين عقب پوشيده است ( انتهى ) .\r\nو احتمال مىرود قبرى كه در قم است قبر همين على باشد .\r\nو امّا قول او كه على را عقب از چهار پسر است خلاف آن چيزى است كه نقل شده ، زيرا كه عالم فاضل جليل سيّد مجد الدّين عريضى استاد شيخ ابو القاسم محقّق حلّى نسبش به عيسى بن على بن جعفر صادق عليه السّلام منتهى مىشود ، بدين طريق : السيّد مجد الدّين على بن حسن بن ابراهيم بن على بن جعفر بن محمّد بن على بن حسن بن عيسى بن على العريضى صاحب المسائل عن أخيه الكاظم عليه السّلام ابن الإمام جعفر صادق عليه السّلام ، و حسن بن على بن جعفر پدر عبد اللّه بن حسن علوى است كه از مشايخ شيخ جليل عبد اللّه بن جعفر حميرى است و بر او اعتماد كرده در طريق خود به مسائل على بن جعفر ، روايت مىكند از جدّش على بن جعفر .\r\n\r\n[ احمد ابن قاسم ابن احمد بن على بن جعفر الصّادق عليه السّلام 
  ]\r\nو بدان كه در بعضى از كتب انساب است كه فاطمهء كبرى بنت محمّد بن عبد اللّه الباهر بن الإمام زين العابدين عليه السّلام زوجهء على عريضى است . و بدان نيز آن كه در قم يكى از احفاد على بن جعفر رضى اللّه عنه كه به شرافت و جلالت معروف است مدفون است و نام شريف او احمد ابن قاسم ابن احمد بن على بن جعفر الصّادق عليه السّلام است و قبرش مزار عامّهء مردم است و واقع است در قبرستان نزديك به دروازهء قلعه در بقعهء قديمه كه از زمان بناى آن تا به حال هفت صد سال است . و خواهرش « 1 » فاطمه نيز ظاهرا در آنجا به خاك رفته و احمد بن قاسم مذكور جليل القدر است .\r\nو در تاريخ قم است كه : چنين رسيده است كه احمد بن قاسم زمين‌گير و عنّين بوده و آبله در چشمش پيدا شده و بدان سبب هر دو چشمش تباه گشت و چون\r\n\r\n\r\n","description":"","footnote":"\r\n( 1 ) از تاريخ قم نقل است كه فاطمه دختر قاسم بن احمد بن علىّ بن جعفر مادر محمّد عزيزى است كه از قم به طرف بغداد رفت و او را در نهروان كشتند و جنازهء او را به قم آوردند و به نزديك مسجد رضائيّه او را دفن كردند ، و فاطمه به مقبرهء مالون مدفون است و او را از آنجا زيارت مىكنند . و محمّد عزيز فرزند عبد اللّه بن حسين بن علىّ بن محمّد بن امام جعفر صادق عليه السّلام است . و ظاهرا همين امامزاده است كه معروف است به سيّد سربخش ، مؤلف رحمه اللّه . [ تاريخ قم ، ص 223 
  ] .\r\n","page_name":" 1423 ","page_number":793},
  {"content":"\r\n\r\nوفات يافت به مقبرهء قديمهء مالون دفن گرديد و تربت او را زيارت مىكردند و بر سر تربت او سايبانى بوده . و چون اصحاب خاقان مفلحى در سنهء دويست و نود و پنج به قم رسيدند آن سايبان را از سر قبر او كشيدند و مدّتى زيارت او نمىكردند تا آن‌گاه كه بعضى از صلحاى قم به خواب ديد در سنهء سى صد و هفتاد و يك كه ساكن در اين تربت مردى بس فاضل است و در زيارت كردن او ثواب و اجر بسيار است ، پس ديگر باره بناى قبر او از چوب مجدّد گردانيدند و مردم زيارت كردن او را از سر گرفتند و جمعى از ثقات گفته‌اند كه : جمعى كه صاحب علّت كهنه بوده‌اند و يا در عضوى از اعضاى ايشان زحمتى و علّتى واقع شده بر سر قبر او مىرفتند و طلب شفا مىنمودند و به بركت روح شريف او از آن علّت شفا مىيافتند . « 1 »\r\nو بدان نيز كه از احفاد علىّ بن جعفر عريضى است سيّد فاضل و عالم كامل آقا سيّد على بن سيد محمّد اصفهانى معروف به امامى كه تلميذ علّامهء مجلسى است و صاحب كتاب تراجيح است در فقه و ترجمهء شفاء و اشارات شيخ رئيس و كتاب هشت بهشت و آن ترجمهء هشت كتاب است از كتب اصحاب ، مانند خصال و كمال الدّين و عيون اخبار الرّضا و امالى و غير ذلك . او را امامى مىگفتند به جهت انتسابش به امامزاده ابو الحسن علىّ زين العابدين بن نظام الدّين احمد بن شمس الدّين عيسى ملقّب به رومى ابن جمال الدّين محمّد بن علىّ العريضى ابن الإمام جعفر الصادق عليه السّلام كه در محلّهء جملان اصفهان مدفون است . « 2 »\r\n\r\n\r\n","description":"","footnote":"\r\n( 1 ) تاريخ قم ، ص 225 . اين قسمت در چاپ كانون انتشار تهران ، كه با تصحيح و مقابله فرزند دانشمند مؤلف مرحوم آقا ميرزا على آقا است در متن بود ( نك : ج 2 : ص 865 ) و در چاپ انتشارات هجرت و چاپ كتابفروشى اسلاميه در پاورقى و ما از نسخهء اوّل تبيعت كرديم .\r\n( 2 ) رياض العلماء ، ج 4 ، ص 186 ؛ الفيض القدسى ، ص 97 ؛ تلامذة العلامة المجلسى ، ص 44 .\r\n","page_name":" 1424 ","page_number":794},
  {"content":"\r\n\r\n\r\nفصل هشتم : در ذكر چند نفر از بزرگان اصحاب حضرت صادق عليه السّلام است\r\n\r\nاوّل : ابان « 1 » بن تغلب « 2 » است :\r\nاز آل بكر بن وائل و از اهل كوفه است و ثقه و جليل القدر است . در مجالس المؤمنين است كه : ابان قارى و عالم به وجوه قرائت و دلايل آن بود و قرائتى علىحدّه دارد كه نزد قرّاء مشهور است و در علم تفسير و حديث و فقه و لغت و نحو امام اهل زمان خود بوده ، و در كتاب ابن داود مذكور است كه او سى هزار حديث از حضرت امام جعفر صادق عليه السّلام حفظ داشت . « 3 »\r\nو او را تصانيف بسيار است مانند تفسير غريب القرآن و كتاب فضايل و كتاب احوال صفّين و مانند آن ، و در كتاب خلاصه مسطور است كه ابان در ميان اصحاب ما ثقه است و جليل القدر و عظيم المنزلة . به خدمت حضرت امام زين العابدين و امام محمّد باقر و امام جعفر صادق عليهم السّلام رسيده و به التفات خاطر عاطر ايشان مشرّف گرديده و حضرت امام محمّد باقر عليه السّلام به او گفته‌اند كه : در مسجد مدينه بنشين و فتوى ده مردمان ، را كه دوست مىدارم در ميان شيعهء من مانند تو را ببينند .\r\n\r\n\r\n","description":"","footnote":"\r\n( 1 ) براى اطلاع بيشتر دربارهء ابن نك : اتقان المقال ، ص 5 ؛ اضبط المقال ؛ مجالس ، ص 135 ؛ رجال طوسى ، ص 151 ؛ تنقيح المقال ، ج 1 ، ص 3 ؛ رجال نجاشى ، ج 1 ، ص 16 - 23 ؛ اعيان الشيعة ، ج 2 ، ص 96 ؛ بهجة الآمال ، ج 1 ، ص 486 ؛ تهذيب المقال ، ج 1 ، ص 204 ؛ معجم رجال الحديث ، ج 1 ، 143 - 154 ؛ جامع الرواة ، ج 1 ، ص 9 .\r\n( 2 ) تغلب بر وزن تضرب .\r\n( 3 ) رجال ابن داود ، ص 29 .\r\n","page_name":" 1425 ","page_number":795},
  {"content":"\r\n\r\nو روايتى ديگر آن است كه مناظره كن با اهل مدينه ، كه دوست مىدارم مانند تو كسى از روات و رجال من باشد .\r\nابان در حيات امام جعفر صادق عليه السّلام وفات يافت و چون خبر فوت او به آن حضرت رسيد ، رحمت بر او فرستادند و سوگند ياد كردند كه موت ابان دل مرا به درد آورد ، و وفات او در سنهء يك صد و چهل و يك بود . « 1 »\r\nو حضرت امام جعفر صادق عليه السّلام او را از وفات او خبر داده بود .\r\nشيخ نجاشى روايت نموده كه : هرگاه ابان به مدينه مىرفت خلايق به جهت استماع حديث و استفادهء مسائل به او هجوم مىكردند چنان كه غير ستون مسجد كه جهت او آن را خالى مىگذاشتند ديگر جايى خالى نمىماند .\r\nو همچنين روايت نموده از عبد الرّحمن بن حجّاج كه گفت : روزى در مجلس ابان بن تغلب بودم كه ناگاه مردى از در در آمد از او پرسيد كه اى ابو سعيد ! مرا خبر ده كه چند كس از صحابهء پيغمبر صلّى اللّه عليه و آله و سلّم با حضرت امير المؤمنين عليه السّلام متابعت نمودند ؟\r\nابان گفت : گوئيا مىخواهى فضل و بزرگى على عليه السّلام را به آن‌ها بشناسى كه متابعت امير المؤمنين عليه السّلام نمودند از اصحاب پيغمبر صلّى اللّه عليه و آله و سلّم .\r\nآن مرد گفت : مقصود من همين است .\r\nپس ابان گفت : و اللّه كه ما فضل صحابه را نمىشناسيم الّا به متابعت از حضرت امير المؤمنين عليه السّلام ؟ « 2 »\r\n\r\nدوّم : اسحاق بن عمّار صيرفى « 3 » كوفى :\r\nاز اصحاب حضرت صادق عليه السّلام و موسى بن جعفر عليه السّلام است ، علماى رجال در\r\n\r\n\r\n","description":"","footnote":"\r\n( 1 ) خلاصة الاقوال ، ص 21 .\r\n( 2 ) رجال نجاشى ، ص 12 .\r\n( 3 ) براى اطلاع بيشتر درباره اسحاق بن عمّار نك : اتقان المقال ، ص 24 ؛ ايضاح الاشتباه ، ص 6 ؛ اعيان الشيعة ، ج 3 ، ص 272 و 276 ؛ بهجة الآمال ، ج 2 ، ص 201 ؛ تنقيح المقال ، ج 1 ، ص 115 ؛ جامع الرواة ، ج 2 ، ص 82 ؛ معجم رجال الحديث ، ج 3 ، ص 62 و 63 ؛ مجمع الرجال ، ج 1 ، ص 188 - 195 .\r\n","page_name":" 1426 ","page_number":796},
  {"content":"\r\n\r\nحقّ او گفته‌اند كه : او شيخ اصحاب ما است و ثقه است ، و او و برادران او يونس و يوسف و قيس و اسماعيل بيت بزرگى از شيعه مىباشند ، و پسران برادرش على و بشير پسران اسماعيل از وجوه اهل حديث مىباشند . و روايت است كه حضرت صادق عليه السّلام هرگاه اسحاق و اسماعيل پسران عمّار را مىديد مىفرمود : و قد يجمعهما لاقوام ، يعنى : حقّ تعالى گاهى دنيا و آخرت را براى بعضى جمع مىفرمايد . « 1 »\r\nو روايت است از عمّار بن حيّان كه گفت : خبر دادم به حضرت صادق عليه السّلام از برّ و نيكى كردن اسماعيل پسرم به من ، فرمود : من او را دوست مىداشتم و الحال زياد شد محبّت من به او . « 2 »\r\nو بالجمله ، علما اسحاق بن عمّار را فطحى مىدانستند به جهت تصريح شيخ در فهرست ، و از اين جهت حديث را از جهت او موثّق مىشمردند تا نوبت به شيخ بهايى رسيد ، ايشان اسحاق بن عمّار را دو نفر گرفتند يكى را امامى گفتند و اسحاق بن عمّار بن موسى را فطحى گرفتند و لهذا در سند بايد رجوع به تميز كنند تا معلوم شود كه كدام يك مىباشند ، و عمل علما بر همين بود تا زمان علّامه طباطبائى بحر العلوم ( ره ) ، اين بزرگوار قرائتى به دست آورد كه اسحاق بن عمّار يك نفر بيشتر نيست و آن هم ثقه و امامى مذهب است ، و شيخ ما علّامهء محدّث نورى - نوّر اللّه مرقده - نيز همين را اختيار كرده در خاتمهء مستدرك الوسائل و اللّه العالم . « 3 »\r\n\r\nسيّم : بريد ( به موحّدهء مضمومه و راء مهملهء مفتوحه ) ابن معاوية العجلى « 4 » مكنّى به ابو القاسم :\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 705 .\r\n( 2 ) الكافى ، ج 2 ، ص 129 ؛ بحار الأنوار ، ج 74 ، ص 55 .\r\n( 3 ) خاتمه المستدرك ، الفائدة الخامسة فى شرح مشيخة كتاب من لا يحضره الفقيه ، ص 562 .\r\n( 4 ) براى اطلاع بيشتر نك : اعيان الشيعة ، ج 3 ، ص 558 ؛ ايضاح الاشتباه ، ص 16 ؛ بهجة الآمال ، ج 2 ، ص 387 ؛ التحرير الطاوسي ، ص 57 ؛ مجمع الرجال ، ج 1 ، ص 253 - 256 ؛ معجم رجال الحديث ، ج 3 ، ص 283 و 285 و 292 ؛ جامع الرواة ، ج 1 ، ص 117 ؛ رجال نجاشى ، ص 81 ؛ رجال طوسى ، 109 و 158 .\r\n","page_name":" 1427 ","page_number":797},
  {"content":"\r\n\r\nاز وجوه فقهاى اصحاب و ثقه و جليل القدر و از حواريّين حضرت باقر و حضرت صادق عليه السّلام مىباشد و از براى او مكانت و محلّ عظيم است نزد ائمّه عليهم السّلام و از اصحاب اجماع است .\r\nحضرت صادق عليه السّلام فرمود : اوتاد زمين و اعلام دين چهار نفرند : محمّد بن مسلم و بريد بن معاويه و ليث بن البخترىّ المرادىّ و زرارة بن اعين . « 1 » و هم در حديثى در حقّ ايشان فرموده :\r\nهؤلاء القوّامون بالقسط ، هؤلاء القوّامون بالصّدق ، و هؤلاء السّابقون السّابقون اولئك المقرّبون . « 2 »\r\nو هم فرموده : بشارت دهيد « مخبتين » را به بهشت ، و اين چهار را اسم برده پس فرموده : اين چهار كس نجباءاند ، امناء الهىاند در حلال و حرام خدا ، اگر ايشان نبودند منقطع مىشد آثار نبوّت و مندرس مىگشت . « 3 »\r\nوفاتش در سنهء صد و پنجاه واقع شده رحمه اللّه و پسرش قاسم بن بريد نيز ثقة و از روات اصحاب حضرت صادق عليه السّلام است . « 4 »\r\n\r\nچهارم : ابو حمزهء ثمالى « 5 » ( به ضمّ مثلّثه ) :\r\nنام شريفش ثابت بن دينار است ، ثقه و جليل القدر و از زهّاد و مشايخ كوفه است . از فضل بن شاذان روايت است كه گفت : شنيدم از ثقه‌اى كه گفت شنيدم از\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 507 .\r\n( 2 ) همان .\r\n( 3 ) خلاصة الاقوال ، ص 136 .\r\n( 4 ) مجالس ، ج 1 ، ص 340 .\r\n( 5 ) براى اطلاع بيشتر نك : اتقان المقال ، ص 31 ؛ اضبط المقال ، ص 490 ؛ ايضاح الاشتباه ، ص 18 ؛ تنقيح المقال ، ج 1 ، ص 189 ؛ جامع الرواة ، ج 1 ، ص 134 - 138 و ج 2 ، ص 440 ؛ مجمع الرجال ، ج 1 ، ص 289 - 295 ؛ بهجة الآمال ، ج 2 ، ص 458 ؛ اعيان الشيعة ، ج 4 ، ص 9 ؛ تفسير القرآن الكريم لأبي حمزة ثابت بن دينار الثمالى ، گردآورى آقاى عبد الرزاق محمّد حسين حرز الدين ، چاپ الهادى قم . ( مقدمه ) .\r\n","page_name":" 1428 ","page_number":798},
  {"content":"\r\n\r\nحضرت رضا عليه السّلام كه فرمود : ابو حمزهء ثمالى در زمان خود مانند سلمان فارسى بود در زمان خود . و اين به آن جهت است كه خدمت كرده به چهار نفر از ما : على بن الحسين و محمّد بن على و جعفر بن محمّد و مقدارى از زمان حضرت موسى بن جعفر عليهم السّلام . « 1 »\r\nو روايت شده كه : وقتى حضرت امام جعفر صادق عليه السّلام ابو حمزه را طلبيد چون وارد شد حضرت به او فرمود : انّى لاستريح اذا رايتك . « 2 » من استراحت و آسايش مىيابم وقتى كه تو را مىبينم .\r\nو روايت شده كه ابو حمزه دختركى داشت بر زمين افتاد و دستش شكست ، نشان شكسته بند داد گفت : استخوانش شكسته بايد او را جبيره كرد ، ابو حمزه به حال آن دختر رقّت كرد و گريست و دعا كرد ، شكسته بند خواست كه دست او را به جبيره بندد ديد آثارى از شكستگى ندارد ، به دست ديگرش نظر كرد ديد آن هم عيبى ندارد ، گفت : اين دختر عيبى ندارد . « 3 »\r\nوفات او در سنهء صد و پنجاه واقع شده . و در ايّام ناخوشى او ابو بصير به خدمت حضرت صادق عليه السّلام رسيد ، حضرت احوال ابو حمزه را پرسيد ، ابو بصير گفت :\r\nناخوش بود ، فرمود : هرگاه برگشتى به نزد او از جانب من او را سلام برسان و او را بگو كه در فلان ماه در فلان روز وفات خواهى كرد .\r\nگفتم : فدايت شوم به خدا ما با او انس داشتيم و او از شيعيان شما است .\r\nفرمود : راست گفتى ، ما عندنا خير لكم . آنچه نزد ما براى شما است بهتر است براى شما .\r\nگفتم : شيعهء شما با شما است ؟\r\nفرمود : هرگاه از خدا بترسد و مراقب پيغمبر خود باشد و از گناهان خود را نگاه دارد با ما خواهد بود در درجات ما ، الخ . « 4 »\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 458 .\r\n( 2 ) سفينة البحار ، ج 1 ، ص 339 .\r\n( 3 ) اختيار معرفة الرجال ، ج 2 ، ص 456 .\r\n( 4 ) اختيار معرفة الرجال ، ج 2 ، ص 507 .\r\n","page_name":" 1429 ","page_number":799},
  {"content":"\r\n\r\nو سيّد عبد الكريم بن طاووس در فرحة الغرىّ روايت كرده كه : حضرت امام زين العابدين عليه السّلام وارد كوفه شد و داخل شد در مسجد آن و در مسجد بود ابو حمزهء ثمالى كه از زاهدين اهل كوفه و مشايخ آنجا بود . پس حضرت دو ركعت نماز گزاشت ، ابو حمزه گفت : نشنيدم لهجه‌اى پاكيزه‌تر از او ، نزديكش رفتم تا بشنوم چه مىگويد ، شنيدم مىگويد :\r\nالهى ان كان قد عصيتك ، فانّى قد أطعتك فى أحبّ الأشياء اليك .\r\nو اين دعايى است معروف . آن‌گاه برخاست و رفت . ابو حمزه گفت كه : من عقب او رفتم تا مناخ كوفه و آن مكانى بود كه شتران را در آنجا مىخوابانيدند ، ديدم در آنجا غلام سياهى است و با او است شتر گزيده و ناقه‌اى .\r\nگفتم با او : اى سياه ! اين مرد كيست ؟\r\nگفت : او تخفى عليك شمائله ، از سيما و شمايلش او را نشناختى ! او على بن الحسين عليه السّلام است .\r\nابو حمزه گفت : پس خود را انداختم روى قدمهاى آن حضرت بوسيدم آن را كه آن جناب نگذاشت و با دست خود سر مرا بلند كرد و فرمود : مكن اى ابو حمزه سجود نشايد مگر براى خداوند عزّ و جلّ .\r\nگفتم : يا بن رسول اللّه صلّى اللّه عليه و آله و سلّم ! براى چه به اينجا آمديد ؟\r\nفرمود : از براى آنچه كه ديدى ( يعنى نماز در مسجد كوفه ) ، و اگر مردم بدانند كه چه فضيلتى است در آن بيايند به سوى آن اگر چه به روش كودكان ، خود را بر زمين كشند ، ( يعنى بيايند هر چند در نهايت سختى باشد راه رفتن براى ايشان مانند اطفالى كه راه نيفتاده‌اند نشسته حركت مىنمايند ) ، پس فرمود : آيا ميل دارى كه زيارت كنى با من قبر جدّم على بن ابى طالب عليه السّلام را ؟\r\nگفتم : بلى . پس حركت فرمود و من در سايهء ناقهء او بودم و حديث مىكرد مرا تا رسيديم به غريّين ، و آن بقعه‌اى بود سفيد كه نور آن مىدرخشيد ، پس از شتر\r\n\r\n","description":"","footnote":"","page_name":" 1430 ","page_number":800},
  {"content":"\r\n\r\nخويش پياده شد و دو طرف روى خود را بر آن زمين گذاشت و فرمود : اى ابو حمزه ! اين قبر جدّ من على بن ابى طالب عليه السّلام است پس زيارت كرد آن حضرت را به زيارتى كه اوّل آن :\r\nالسّلام على اسم اللّه الرّضىّ ، و نور وجهه المضىء است . پس وداع كرد با آن قبر مطهّر و رفت به سوى مدينه و من برگشتم به سوى كوفه . « 1 »\r\nمؤلّف گويد كه : گذشت در ذكر وفات حضرت صادق عليه السّلام كه ابو حمزه در زيارت قبر امير المؤمنين عليه السّلام مشرّف مىگشته و نزديك آن تربت مقدّس مىنشسته و فقهاى شيعه خدمتش جمع مىگشتند و از جنابش اخذ حديث « 2 » و علم مىنمودند .\r\n\r\nپنجم : حريز بن عبد اللّه سجستانىّ\r\n: « 3 » از معروفين اصحاب حضرت صادق عليه السّلام است و كتبى در عبادات نوشته از جمله كتاب صلاة است كه مرجع اصحاب و معتمد عليه و مشهور بوده . و در روايت معروفهء حمّاد است كه به حضرت صادق عليه السّلام گفت : انا أحفظ كتاب حريز فى الصّلاة . « 4 » و بالجمله ، او از اهل كوفه است لكن به جهت تجارت مسافرت به سجستان مىكرد به سجستانى مشهور شد . و در زمان حضرت صادق عليه السّلام شمشير كشيد به جهت قتال خوارج سجستان ، و روايت شده كه حضرت او را جدا كرد و محجوب كرد از خودش و او همان است كه يونس بن عبد الرّحمن فقه بسيار از او نقل كرده .\r\n\r\n\r\n","description":"","footnote":"\r\n( 1 ) فرحة الغرى ، ص 75 ، با تحقيق آل شبيب موسوى ؛ المصباح ، ج 14 ، ص 39 ؛ بحار الأنوار ، ج 100 ، 245 .\r\n( 2 ) مسند ابى حمزة ثابت بن دينار ثمالى ( م 148 ه . ) نام كتابى است كه توسط محقق ارجمند آقاى عبد الرزاق محمّد حسين حرز الدين گردآورى و تنظيم شده و به وسيلهء انتشارات دليل قم منتشر شده است .\r\n( 3 ) براى اطلاع بيشتر نك : تنقيح المقال ، ج 1 ، ص 261 ؛ معجم رجال الحديث ، ج 4 ، ص 42 و 249 - 262 ؛ جامع الرواة ، ج 1 ، ص 182 ؛ اعيان الشيعة ، ج 4 ، ص 617 ؛ مجمع الرجال ، ج 2 ، ص 90 - 93 ؛ رجال كشى ، ص 336 و 385 ؛ رجال نجاشى ، ص 105 .\r\n( 4 ) سفينة البحار ، ج 1 ، ص 242 .\r\n","page_name":" 1431 ","page_number":801},
  {"content":"\r\n\r\n\r\nششم : حُمران بن اعين شيبانىّ\r\n: « 1 » برادر زراره است كه از حواريّين حضرت امام محمّد باقر و امام جعفر صادق عليه السّلام به شمار رفته و حضرت باقر عليه السّلام به او فرموده كه : تو از شيعهء مايى در دنيا و آخرت . « 2 » و حضرت صادق عليه السّلام بعد از موت او فرموده : مات و اللّه مؤمنا ، « 3 » به خدا قسم به حالت ايمان از دنيا رفت . و وقتى به حضرت صادق عليه السّلام عرض كرد : ما شيعيان چه مقدار كم مىباشيم لو اجتمعنا على شاة ما افنيناها ، فرمود : مىخواهيد من عجب‌تر از اين شما را خبر دهم ؟\r\nگفتم : بلى .\r\nفرمود : مهاجر و انصار رفتند و اشاره به دست خود فرمود مگر سه نفر ، « 4 » و مراد آن حضرت از اين سه نفر : سلمان ، ابو ذر ، مقداد است ، چنانچه در روايت باقرى است :\r\nارتدّ النّاس الّا ثلاثة : سلمان و ابو ذر و المقداد ، قال الرّاوى : فقلت عمّار ؟ قال عليه السّلام : كان حاص حيصة « 5 » ثمّ رجع ثمّ قال عليه السّلام : ان اردت الّذى لم يشكّ و لم يدخله شىء فالمقداد . « 6 »\r\nو وارد شده كه وقتى زراره كه در ايّام جوانى كه هنوز مو بر صورتش نروييده بود به حجاز رفت و در منى خيمه حضرت باقر عليه السّلام را يافت ، به آن خيمه داخل شد ، گفت : چون داخل شدم ديدم جماعتى دور خيمه نشسته‌اند و صدر مجلس را خالى گذاشته‌اند و كسى در آنجا نيست و مردى هم در گوشه‌اى نشسته حجامت مىكند ، با خودم گفتم كه بايد حضرت باقر عليه السّلام همين شخص باشد ، به جانب آن جناب رفتم\r\n\r\n\r\n","description":"","footnote":"\r\n( 1 ) براى اطلاع بيشتر نك : اتقان المقال ، ص 54 و 184 ؛ تاريخ آل زرارة ، ص 102 ؛ بهجة الآمال ، ج 3 ، ص 382 ؛ معجم رجال الحديث ، ج 6 ، ص 255 ؛ مجمع الرجال ، ج 2 ، ص 233 ؛ اعيان الشيعة ، ج 6 ، ص 234 .\r\n( 2 ) منتهى المقال ، ج 3 ، ص 126 .\r\n( 3 ) رجال علامه حلى ، ص 63 ؛ منتهى المقال ، ج 3 ، ص 126 .\r\n( 4 ) اختيار معرفة الرجال ، ج 1 ، ص 37 ؛ مجالس المؤمنين ، ج 1 ، ص 203 .\r\n( 5 ) حاص حيصة : بالمهملتين و بالمعجمتين اى جاد و عدل . ( م )\r\n( 6 ) اختيار معرفة الرجال ، ج 1 ، ص 47 .\r\n","page_name":" 1432 ","page_number":802},
  {"content":"\r\n\r\nو سلام كردم جواب فرمود ، مقابل رويش نشستم و حجّام هم پشت سرش بود ، فرمود : از اولاد اعين مىباشى ؟\r\nگفتم : بلى من زراره پسر اعين مىباشم .\r\nفرمود : تو را به شباهت شناختم ، پس فرمود : آيا حمران به حجّ آمده ؟\r\nگفتم : نه و بر شما سلام رسانيد .\r\nفرمود : او از مؤمنين است حقّا كه بر نخواهد گشت هرگز ، هرگاه او را ملاقات كنى سلام مرا به او برسان و بگو به چه جهت حكم بن عتيبه را از جانب من حديث كردى كه انّ الاوصياء محدّثون ، حكم و اشباه او را به مثل اين حديث خبر مده .\r\nزراره گفت حمد كردم خدا را و ثنا گفتم او را . الخ . « 1 »\r\nو روايت ديگر است كه حضرت صادق عليه السّلام احوال حمران را از بكير بن اعين پرسيد ، بكير گفت كه : امسال حجّ نيامده با آن كه شوق شديدى داشت كه خدمت شما برسد و لكن سلام بر شما رسانيده ، حضرت فرمود : بر تو و بر او سلام باد ، حمران مؤمن است از اهل جنّت كه مرتاب نخواهد شد هرگز نه به خدا نه به خدا خبر مده او را . « 2 »\r\nو روايت شده كه اسمش در كتاب اصحاب يمين است .\r\nو روايت شده كه موالى حضرت صادق عليه السّلام نزد آن حضرت مناظره مىنمودند و حمران ساكت بود ، حضرت فرمود به او كه اى حمران ! چرا تو ساكتى تكلّم نمىكنى ؟ گفت : اى آقاى من قسم خورده‌ام كه تكلّم نكنم در مجلسى كه شما در آنجا مىباشيد . فرمود : من اذن دادم تو را در كلام ، تكلّم كن . « 3 »\r\nو يونس بن يعقوب گفته كه : حمران علم كلام را نيكو مىدانست ، « 4 » و حضرت\r\n\r\n\r\n","description":"","footnote":"\r\n( 1 ) اختيار معرفة الرجال ، ج 1 ، ص 414 ؛ منتهى المقال ، ج 3 ، ص 126 .\r\n( 2 ) اختيار معرفة الرجال ، ج 1 ، ص 415 .\r\n( 3 ) سفينة البحار ، ج 1 ، ص 334 ؛ بحار الأنوار ، ج 66 ، ص 3 .\r\n( 4 ) سفينة البحار ، ج 1 ، ص 335 .\r\n","page_name":" 1433 ","page_number":803},
  {"content":"\r\n\r\nصادق عليه السّلام آن مرد شامى را كه به جهت مناظره آمده بود حواله داد به حمران ، آن مرد شامى گفت من به جهت مناظره با تو آمده‌ام نه حمران ، فرمود : اگر غلبه كردى به حمران بر من غلبه كرده‌اى ، پس آن مرد سؤال كرد و حمران جواب داد چنان كه آن مرد خسته و ملول شد .\r\nحضرت با وى فرمود : اى شامى ! حمران را چگونه ديدى ؟\r\nگفت : حاذق است ، از هر چه سؤال كردم از او مرا جواب داد . « 1 »\r\nو بالجمله ، روايات در مدح او بسيار است .\r\nو حسن بن على بن يقطين از مشايخ خود روايت كرده كه حمران و زراره و عبد الملك و بكير و عبد الرّحمن اولاد اعين تمامى مستقيم بودند و چهار نفر ايشان در زمان حضرت صادق عليه السّلام وفات كردند و از اصحاب حضرت صادق عليه السّلام بودند ، و زراره تا زمان حضرت كاظم عليه السّلام بود و ملاقات كرد آنچه ملاقات كرد . « 2 »\r\nو گفته شده كه : حمران از تابعين محسوب مىشود به جهت آن كه او از ابو الطّفيل عامر بن واصله « 3 » روايت مىكند ، و او آخر كسى است از اصحاب حضرت رسول صلّى اللّه عليه و آله و سلّم كه وفات كرده .\r\nمؤلّف گويد كه : حمران از عبيد اللّه بن عمر كه اهل سنّت او را از اصحاب شمرده‌اند نيز روايت كرده .\r\nشيخ طبرسى در مجمع البيان در سورهء مزّمّل بعد از اين آيهء شريفه   « إِنَّ لَدَيْنا أَنْكالًا وَ جَحِيماً ، وَ طَعاماً ذا غُصَّةٍ »   « 4 » فرموده : و روايت شده از حمران بن اعين از عبيد اللّه بن عمر كه حضرت رسول صلّى اللّه عليه و آله و سلّم شنيد كه شخصى اين آيه را قرائت كرد ،\r\n\r\n\r\n","description":"","footnote":"\r\n( 1 ) بحار الأنوار ، ج 47 ، ص 407 .\r\n( 2 ) اختيار معرفة الرجال ، ج 1 ، ص 382 .\r\n( 3 ) وى عامر بن واثله ليثى ( م 110 ) و از ياران نيك على عليه السّلام بوده و در كليهء جنگهاى امير مؤمنان در ركاب حضرت بوده و هشت سال از زندگى رسول خدا - صلى اللّه عليه و آله و سلّم - را درك كرده است . در « آخرين‌ها از او ياد كرده‌ايم .\r\n( 4 ) سورهء مزمل ، آيهء 12 و 13 .\r\n","page_name":" 1434 ","page_number":804},
  {"content":"\r\n\r\nحضرت از شنيدن آن غش كرد . « 1 »\r\nو روايت است كه حمران هرگاه با اصحاب مىنشست پيوسته با ايشان از آل محمّد عليهم السّلام روايت مىكرد ، پس هرگاه ايشان از غير آل محمّد چيزى مىگفتند ايشان را ردّ مىكرد به همان حديث از اهل بيت عليهم السّلام تا سه دفعه چنين مىكرد اگر به همان حال باقى مىماندند برمىخاست و مىرفت . « 2 »\r\nمؤلّف گويد كه : قريب به همين از سيّد حميرى نقل شده از بعضى از اهل فضل « 3 » كه گفت : در نزد ابو عمر و علاء نشسته بوديم و مشغول به مذاكره بوديم كه سيّد حميرى وارد شد و نشست و ما مشغول شديم به ذكر زرع و نخل يك ساعتى ، سيّد برخاست . ما گفتيم : اى ابو هاشم ! براى چه برخاستى ؟ گفت :\r\n انّى لاكره أن أطيل بمجلس * لا ذكر فيه لآل محمّد ص\r\nلا ذكر فيه لأحمد و وصيّه * و بنيه ذلك مجلس قصف « 4 » رد\r\nانّ الّذى ينساهم فى مجلس * حتّى يفارقه لغير مسدّد « 5 » \r\nو پسران حمران ، حمزه و محمّد و عقبه تمامى از اهل حديثند .\r\n\r\nهفتم : زرارة بن اعين شيبانى « 6 » است\r\n: كه جلالت شأن و عظمت قدرش زياده از آن است كه ذكر شود ، جمع شده بود در او جميع خصال خير از علم و فضل و فقاهت و ديانت و وثاقت ، از حواريّين\r\n\r\n\r\n","description":"","footnote":"\r\n( 1 ) مجمع البيان ، ج 5 ، ص 380 .\r\n( 2 ) اختيار معرفة الرجال ، ج 1 ، ص 415 .\r\n( 3 ) پسر ابو الاسود دؤلى . نك : الغدير ، ج 2 ، ص 243 .\r\n( 4 ) پوسيده ، فاسد .\r\n( 5 ) ديوان السيّد الحميرى ، ص 177 .\r\n( 6 ) براى اطلاع بيشتر نك : رسالة فى آل اعين ؛ تاريخ آل زراره ، ص 35 ؛ اضبط المقال ، ص 511 ؛ معجم رجال الحديث ، ج 7 ، ص 218 - 257 ؛ مجمع الرجال ، ج 3 ، ص 25 - 51 ؛ اعيان الشيعة ، ج 7 ، ص 46 ؛ منتهى المقال ، ص 135 ؛ اتقان المقال ، ص 62 ؛ رجال نجاشى ، ص 125 ؛ تنقيح المقال ، ج 1 ، ص 438 ؛ رجال طوسى ، ص 123 و 201 و 350 ؛ رجال كشى ، ص 133 ؛ معالم العلماء ، ص 53 و مسند زرارة بن اعين ، چاپ جامعه مدرسين قم .\r\n","page_name":" 1435 ","page_number":805},
  {"content":"\r\n\r\nصادقين عليهما السّلام است و او همان است كه يونس بن عمّار حديثى از او نقل كرده براى حضرت صادق عليه السّلام در باب ارث كه او از حضرت باقر عليه السّلام نقل كرده بود . حضرت صادق عليه السّلام فرمود : آنچه را كه زراره روايت كرده از ابو جعفر عليه السّلام ، پس جايز نيست كه ما ردّ كنيم . « 1 »\r\nو روايت شده كه آن حضرت به فيض بن مختار فرمود كه : هر وقت خواستى حديث ما را پس اخذ كن از اين شخص نشسته و اشاره فرمود به زراره .\r\nو نيز از آن حضرت مروى است كه دربارهء زراره فرمود :\r\nلو لا زرارة لقلت انّ احاديث ابى ستذهب . « 2 »\r\nو گذشت در بريد كه زراره يكى از اوتاد زمين و اعلام دين است .\r\nو هم روايت است كه وقتى حضرت صادق عليه السّلام به او فرمود : اى زراره اسم تو در نام‌هاى اهل بهشت بىالف است .\r\nگفت : بلى فدايت شوم ، اسم من عبد ربّه است و لكن ملقّب شدم به زراره . و از او نقل شده كه مىگفته : به هر حرف كه از امام جعفر صادق عليه السّلام مىشنوم ايمان من زياده مىشود . « 3 »\r\nو از ابن ابى عمير - كه از بزرگان فضلاى شيعه است - نقل است كه وقتى به جميل بن درّاج - كه از اعاظم فقها و محدّثين اين طايفه است - گفت كه : چه نيكو است محضر تو و چه زينت دارد مجلس افادهء تو ؟\r\nگفت : بلى ، لكن به خدا سوگند كه نبوديم ما در نزديك زراره مگر به منزلهء اطفال مكتبى كه در نزد معلّم خود باشند . « 4 »\r\nو ابو غالب زرارى در رساله‌اى كه به جهت فرزند فرزندش محمّد بن عبد اللّه\r\n\r\n\r\n","description":"","footnote":"\r\n( 1 ) اختيار معرفة الرجال ، ج 1 ، ص 364 .\r\n( 2 ) اختيار معرفة الرجال ، ج 1 ، ص 345 .\r\n( 3 ) همان .\r\n( 4 ) اختيار معرفة الرجال ، ج 1 ، ص 346 .\r\n","page_name":" 1436 ","page_number":806},
  {"content":"\r\n\r\nنوشته ، فرموده : روايت شده كه زراره مردى و سيم و جسيم و ابيض اللّون بود و بر دست خود عصايى داشت ، مردم احتشام او را به پا مىداشتند و صف مىزدند و نظر به حسن و هيأت و جمال او مىنمودند و در جدل و مخاصمت در كلام امتيازى تمام داشت و هيچ كس را قدرت آن نبود كه در مناظره او را مغلوب سازد الّا آن كه كثرت عبادت او را از كلام واداشته بود و متكلّمين شيعه در سلك تلاميذ او بودند ، هفتاد « 1 » سال عمر كرد .\r\nو از براى آل اعين فضايل بسيارى است و آنچه در حقّ ايشان روايت شده زياده از آن است كه براى تو بنويسم ، الخ انتهى . « 2 »\r\nمؤلّف گويد كه : وفات زراره بعد از وفات حضرت صادق عليه السّلام واقع شده به فاصلهء دو ماه يا كمتر ، و زراره در وقت وفات آن حضرت مريض بود و به همان مرض رحلت كرد رحمة اللّه عليه .\r\nو بدان كه بيت اعين از بيوت شريفه است ، و غالب ايشان اهل حديث و فقه و كلام بوده‌اند ، و اصول و تصانيف و روايات بسيار از ايشان نقل شده است .\r\nو زراره را چند تن اولاد بود از جمله رومى و عبد اللّه مىباشند كه هر دو تن از ثقات روانند ، و ديگر حسن و حسين است كه حضرت صادق عليه السّلام در حقّ ايشان دعا كرده و فرموده :\r\nاحاطهما اللّه و كلاهما و رعاهما و حفظهما بصلاح أبيهما كما حفظ الغلامين . « 3 »\r\nو برادران زراره ، حمران و بكير و عبد الرّحمن و عبد الملك تمامى از اجلّاء مىباشند . امّا حمران كه گذشت حالش ، و بكير همان است كه حضرت صادق عليه السّلام\r\n\r\n\r\n","description":"","footnote":"\r\n( 1 ) نود . خ . ل\r\n( 2 ) رساله ابو غالب زرارى ، ص 136 .\r\n( 3 ) اختيار معرفة الرجال ، ج 1 ، ص 350 .\r\n","page_name":" 1437 ","page_number":807},
  {"content":"\r\n\r\nاو را ياد كرده و فرموده : رحم اللّه بكيرا و قد فعل . « 1 »\r\nو نيز روايت شده كه بعد از فوت او حضرت فرمود :\r\nو اللّه لقد انزله اللّه بين رسوله و امير المؤمنين صلوات اللّه و سلامه عليهما . « 2 »\r\nو اولاد و احفاد او اهل حديثند ، و از براى آن جناب در بيرون شهر دامغان بقعه و مزارى است معروف .\r\nو عبد الرّحمن بن اعين همان است كه مشايخ ، شهادت بر استقامت او داده‌اند ، و عبد الملك بن اعين همان است كه حضرت صادق عليه السّلام بر او ترحّم فرموده و قبر او را در مدينه با اصحاب خود زيارت كرده و عارف به نجوم بوده ، « 3 » و فرزندش ضريس بن عبد الملك از ثقات روات است . « 4 »\r\n\r\nهشتم : صفوان بن مهران جمال اسدى كوفى\r\n« 5 » است ، كه مكنّى به ابو محمّد و بسيار ثقه و جليل القدر است :\r\nروايت كرده از حضرت صادق عليه السّلام و عرضه كرده ايمان و اعتقاد خود را دربارهء ائمّه عليهم السّلام به آن حضرت ، حضرت به او فرموده رحمك اللّه . « 6 »\r\nو او همان است كه شتران خود را به هارون رشيد كرايه داد به جهت سفر حجّ ، چون خدمت حضرت موسى بن جعفر عليه السّلام رسيد آن جناب فرمود : اى صفوان ! هر چيز از تو نيكو و جميل است مگر يك چيز از تو و آن كرايه دادن شتر است به اين\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 419 .\r\n( 2 ) همان .\r\n( 3 ) سفينة ، ج 2 ، ص 140 .\r\n( 4 ) نك : رجال كشى ، ج 2 ، ص 601 .\r\n( 5 ) براى اطلاع بيشتر نك : بهجة الآمال ، ج 5 ، ص 39 ؛ تنقيح المقال ، ج 2 ، ص 99 ؛ رجال ابن داود ، ص 111 ؛ رجال حلى ، ص 89 ؛ رجال طوسى ، ص 220 ؛ رجال نجاشى ، ص 140 ، معجم رجال الحديث ؛ ج 9 ، 121 و 137 ؛ جامع الرواة ، ج 1 ، ص 412 ؛ رجال كشى ، ص 44 ؛ مجمع الرجال ، ج 3 ، ص 21 .\r\n( 6 ) سفينة البحار ، ج 2 ، ص 37 « صفا » بحار الأنوار ، ج 47 ، ص 336 .\r\n","page_name":" 1438 ","page_number":808},
  {"content":"\r\n\r\nمرد ( يعنى هارون ) .\r\nعرض كرد كه : من به جهت سفر معصيت و لهو و لعب كرايه ندادم و لكن كرايه دادم براى طريق مكّه و خودم هم در كار نيستم ، بلكه امر دست غلامان من است .\r\nفرمايد : آيا كرايه از ايشان طلب ندارى ؟\r\nگويد : چرا .\r\nفرمايد : آيا دوست ندارى بقاى ايشان را تا كرايهء تو به تو برسد ؟\r\nگويد : بلى .\r\nفرمايد : كسى كه دوست داشته باشد بقاى ايشان را پس او از ايشان است ، و كسى كه از ايشان باشد با ايشان وارد آتش شود .\r\nصفوان رفت و شتران خود را بالتّمام فروخت . هارون چون مطلب را فهميد با وى گفت : به خدا قسم اگر نبود حسن صحبت تو هرآينه تو را مىكشتم . « 1 »\r\nو اين صفوان زيارت روز اربعين امام حسين عليه السّلام را از حضرت صادق عليه السّلام روايت كرده و زيارت وارث و دعاى معروف به علقمه را كه بعد از زيارت عاشورا مىخوانند نيز از آن حضرت نقل كرده . و اين صفوان مكرّر حضرت صادق عليه السّلام را از مدينه به كوفه آورده و با آن جناب به زيارت تربت حضرت امير المؤمنين عليه السّلام نائل گشته و بر قبر آن جناب خوب مطّلع بوده . « 2 »\r\nو از كامل الزّيارة مروى است كه مدت بيست سال به زيارت آن تربت مطهّره مىرفت و نماز خود را در نزد آن حضرت به جا مىآورد . « 3 »\r\nو او جدّ ثقهء جليل و فقيه نبيل ، شيخ طايفهء اماميّه ابو عبد اللّه صفوانى است كه در محضر سيف الدّولهء حمدانى با قاضى موصل در امامت مباهله كرد ، چون قاضى از\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 740 ؛ منتهى المقال ، ج 4 ، ص 29 .\r\n( 2 ) فرحة الغرى ، ص 85 .\r\n( 3 ) كامل الزيارات ، ص 37 .\r\n","page_name":" 1439 ","page_number":809},
  {"content":"\r\n\r\nمجلس برخاست تب كرد و دستش كه در مباهله كشيده بود سياه گشت و ورم كرد و روز ديگر هلاك شد .\r\n\r\nنهم : عبد اللّه بن ابى يعفور\r\n« 1 » است : كه ثقه و بسيار جليل القدر است در اصحاب ائمّه و از حواريّين صادقين عليهما السّلام به شمار مىرفت و بسيار محبوب حضرت صادق عليه السّلام بوده و حضرت از او رضايت داشته ، چون در مقام اطاعت و امتثال امر آن جناب و قبول قول آن حضرت خيلى ثابت قدم بوده چنان كه روايت است كه وقتى به آن حضرت عرض كرد : به خدا سوگند اگر شما انارى را دو نصف كنى و بگويى كه اين نصف حرام است و اين نصف حلال من شهادت مىدهم آنچه را كه گفتى ، حلال ، حلال است و آنچه را كه گفتى حرام ، حرام است . حضرت دو مرتبه فرمود : خدا رحمت كند تو را . « 2 »\r\nو روايت است كه آن حضرت فرمود ، من نيافتم احدى را كه قبول كند وصيّت مرا و اطاعت كند امر مرا مگر عبد اللّه بن ابى يعفور . « 3 »\r\nو او همان است كه دين خود را بر حضرت صادق عليه السّلام عرضه كرده و همان كس است كه آن حضرت بر او سلام فرستاده و وصيّت كرده او را به صدق حديث و اداى امانت . « 4 »\r\nو بالجمله ، در ايّام حضرت صادق عليه السّلام در سال طاعون وفات كرد و بعد از فوت\r\n\r\n\r\n","description":"","footnote":"\r\n( 1 ) براى اطلاع بيشتر نك : بهجة الآمال ، ج 5 ، ص 194 ؛ تنقيح المقال ، ج 2 ، ص 165 و 222 و 3 ؛ معجم رجال الحديث ، ج 10 ، ص 96 و ج 22 ، ص 150 ؛ جامع الرواة ، ج 1 ، ص 467 ؛ مجمع الرجال ، ج 3 ، ص 259 و 263 و ج 7 ، ص 156 ؛ التحرير الطاوسي ، ص 164 ؛ رجال نجاشى ، ص 147 ؛ رجال ابن داود ، ص 116 ؛ رجال حلى ، ص 107 .\r\n( 2 ) اختيار معرفة الرجال ، ج 2 ، ص 518 .\r\n( 3 ) همان ، ج 2 ، ص 514 .\r\n( 4 ) همان .\r\n","page_name":" 1440 ","page_number":810},
  {"content":"\r\n\r\nاو حضرت صادق عليه السّلام براى مفضّل بن عمر مرقومه‌اى نوشته كه تمام آن ثناء و ترضيه است بر ابن ابى يعفور به كلماتى كه دلالت دارد بر جلالت شأن او به مرتبه‌اى كه عقل حيرت مىكند ، از جملهء آن كلمات شريفه اين است :\r\nو قبض صلوات اللّه على روحه محمود الاثر ، مشكور السّعى ، مغفورا له ، مرحوما برضى اللّه و رسوله و امامه عنه ، فبولادتى من رسول اللّه عليه و آله ما كان فى عصرنا احد اطوع للّه و لرسوله و لامامه منه ، فما زال كذلك حتّى قبضه اللّه اليه برحمته ، و صيّره الى جنّته ، الخ . « 1 »\r\n\r\nدهم و يازدهم : عمران بن عبد اللّه بن سعد اشعرى قمّى ، « 2 » و برادرش عيسى بن عبد اللّه\r\n« 3 » است : كه هر دو از اجلّاء اهل قم و از دوستان حضرت صادق عليه السّلام و از محبوبين آن حضرت بوده‌اند و حضرت ايشان را خيلى دوست مىداشت ، و هر وقت بر آن حضرت به مدينه وارد مىشدند از ايشان تفقّد مىفرموده و احوال اهل بيت و اقوام و خويشان و بستگان آن‌ها را مىپرسيده ، و وقتى عمران بر حضرت صادق عليه السّلام وارد شد آن جناب از او احوال پرسى فرمود و با او نيكويى و بشاشت فرمود ، چون برخاست برود حمّاد ناب از آن حضرت پرسيد كه كيست اين شخص كه اين نحو با او نيكويى كرديد ؟\r\nفرمود : اين از اهل بيت نجباء است ( يعنى از اهل قم ) كه اراده نمىكند ايشان را\r\n\r\n\r\n","description":"","footnote":"\r\n( 1 ) همان ، ص 518 .\r\n( 2 ) براى اطلاع بيشتر نك : بهجة الآمال ، ج 5 ، ص 623 ؛ رجال طوسى ، ص 256 ؛ تنقيح المقال ، ج 2 ، ص 350 ؛ رجال كشى ، ص 331 ؛ معجم رجال الحديث ، ج 13 ، ص 142 ؛ جامع الرواة ، ج 1 ، ص 642 ؛ منتهى المقال ، ص 235 ؛ منهج المقال ، ص 252 .\r\n( 3 ) براى اطلاع بيشتر نك : جامع الرواة ، ج 1 ، ص 652 ؛ تاريخ قم ، ص 279 ؛ بهجة الآمال ، ج 5 ، ص 643 ؛ رجال نجاشى ، ص 210 ؛ رجال كشى ، ص 331 ؛ رجال طوسى ، ص 258 ؛ مجمع الرجال ، ج 4 ، ص 303 و 304 ؛ معجم رجال الحديث ، ج 13 ، ص 194 و 200 و 213 .\r\n","page_name":" 1441 ","page_number":811},
  {"content":"\r\n\r\nجبّارى از جبابره مگر آن كه درهم مىشكند او را خدا . « 1 »\r\nو روايت شده كه وقتى آن حضرت ميان ديدگان عيسى را بوسيد و فرمود : تو از ما اهل بيت مىباشى . « 2 »\r\nو اين عمران همان است كه حضرت صادق عليه السّلام از او خواسته بود كه چند خيمه براى آن حضرت درست كند ، او درست كرد و آورد در منى براى آن جناب نصب نمود يك خيمهء زنانه و يك خيمهء مردانه و يك خيمه براى قضاى حاجت ، چون حضرت صادق عليه السّلام با اهل بيت خود وارد شد ، پرسيد اين خيمه‌ها چيست ؟\r\nگفتند : عمران بن عبد اللّه قمّى براى شما درست كرده .\r\nحضرت در آنجا نازل شد و عمران را طلبيد و فرمود : اين خيمه‌ها به چند از كار در آمده ؟\r\nگفت : فدايت شوم كرباسهاى آن از صنعت خودم است و من اين‌ها را براى شما به دست خود درست كرده‌ام و به رسم هديه براى آن حضرت آورده‌ام و دوست دارم فدايت شوم قبول فرماييد و من آن مال را كه فرستاده بوديد براى اين كار ردّ كردم ، پس حضرت دست او را گرفت و فرمود : سؤال مىكنم از خدا كه صلوات بفرستد بر محمّد و آل محمّد و آن كه تو را و عترت تو را در سايهء رحمت خود در آورد روزى كه سايه نباشد جز سايهء او . « 3 »\r\nو پسر عمران ، مرزبان از راويان اصحاب ابو الحسن الرّضا عليه السّلام و صاحب كتاب است . وقتى خدمت آن جناب عرض مىكند كه سؤال مىكنم شما را از اهمّ امور نزد من آيا من از شيعهء شما مىباشم ؟\r\nفرمود : بلى .\r\nگفت : اسم من مكتوب است نزد شما ؟\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 624 .\r\n( 2 ) همان ، ج 2 ، ص 625 .\r\n( 3 ) همان ، ج 2 ، ص 623 .\r\n","page_name":" 1442 ","page_number":812},
  {"content":"\r\n\r\nفرمود : بلى . « 1 »\r\n\r\nدوازدهم : فضيل بن يسار البصرىّ « 2 » ابو القاسم\r\n: ثقهء جليل القدر از روات فقهاى اصحاب صادقين عليهما السّلام و از اصحاب اجماع است ( يعنى از كسانى كه اجماع كرده‌اند اصحاب ما بر تصديق او و اقرار كرده‌اند به فقه او ) ، و روايت است كه حضرت صادق عليه السّلام هرگاه او را مىديد كه رو مىكند مىفرمود : بشّر المخبتين ، هر كه دوست دارد كه نظر كند به سوى مردى از اهل بهشت پس نظر كند به سوى اين مرد . « 3 »\r\nو مىفرمود كه : فضيل از اصحاب پدر من است و من دوست مىدارم كه آدمى دوست بدارد اصحاب پدرش را . « 4 »\r\nو در زمان حضرت صادق عليه السّلام وفات كرد و آن كسى كه او را غسل داده بود براى آن حضرت نقل كرد كه در وقت غسل فضيل دستش سبقت مىكرد بر عورتش .\r\nحضرت فرمود : خدا رحمت كند فضيل را او از ما اهل بيت بود . « 5 »\r\nو روى عن الفضيل قال : قلت لأبي عبد اللّه عليه السّلام : ما يمنعنى من لقائك الّا انّى ما ادرى ما يوافقك من ذلك ؟ قال : فقال عليه السّلام : ذلك خير لك .\r\nو پسران فضيل قاسم و علاء ، و نوادهء او محمّد بن قاسم جميعا از اجلّاء و ثقات اصحاب مىباشند ، رضوان اللّه عليهم اجمعين .\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 794 .\r\n( 2 ) براى اطلاع بيشتر نك : تنقيح المقال ، ج 2 ، ص 15 ؛ رجال ابن داود ، ص 152 ؛ رجال برقى ، ص 11 و 17 ؛ رجال كشى ، ص 212 ؛ رجال حلى ، ص 132 ؛ رجال نجاشى ، ص 219 ؛ معجم رجال الحديث ، ج 13 ، ص 335 - 341 ؛ التحرير الطاوسي ، ص 211 ؛ منهج المقال ، ص 262 ؛ ايضاح الاشتباه ، ص 68 .\r\n( 3 ) كشى ، ج 2 ، ص 472 .\r\n( 4 ) كشى ، ج 2 ، ص 472 .\r\n( 5 ) كشى ، ج 2 ، ص 794 .\r\n","page_name":" 1443 ","page_number":813},
  {"content":"\r\n\r\n\r\nسيزدهم : فيض بن المختار كوفى\r\n« 1 » است : كه ثقه و از روات حضرت باقر و صادق و كاظم عليهما السّلام است ، وقتى خدمت حضرت صادق عليه السّلام اصرار بليغ و مسألت كثير نمود كه او را خبر دهد به امام بعد از خود ، حضرت پرده‌اى كه در كنار اطاق آويخته بود بالا زد و پشت آن پرده رفت و او را طلبيد ، فيض چون به آن موضع وارد شد ديد آنجا مسجد حضرت است ، حضرت در آنجا نماز خواند آن‌گاه منحرف از قبله نشست ، فيض نيز در مقابل آن حضرت قرار گرفت كه ناگاه امام موسى عليه السّلام داخل شد و در آن حال در سنّ پنج سالگى بود و در دست خود تازيانهء داشت ، حضرت صادق عليه السّلام او را بر زانوى خويش نشانيد و فرمود : پدرم و مادرم فدايت باد اين تازيانه چيست در دستت ؟\r\nگفت : گذشتم به على برادرم ديدم اين را در دست داشت و بهيمه را مىزد ، از دست او گرفتم ، آن‌گاه حضرت فرمود : اى فيض ! همانا صحف ابراهيم و موسى رسيد بر رسول خدا صلّى اللّه عليه و آله و سلّم و آن حضرت سپرد او را به على عليه السّلام و او را امين دانست بر آن ، پس يك يك از امامان را ذكر فرمود تا آن كه فرمود : آن صحف نزد من است و من امين دانستم بر آن اين پسرم را با كمى سنّش و اينك نزد او است .\r\nفيض گفت : دانستم مراد آن حضرت را لكن گفتم : فدايت شوم بيانى زياده بر اين مىخواهم .\r\nفرمود : اى فيض ! پدرم هرگاه مىخواست كه دعايش مستجاب شود مرا به طرف راست خود مىنشانيد و دعا مىكرد من آمين مىگفتم ، پس مستجاب مىگشت دعاى او ، و من نيز با اين پسرم چنين هستم و ديروز هم تو را در موقف ياد كرديم فذكرناك بالخير .\r\n\r\n\r\n","description":"","footnote":"\r\n( 1 ) براى اطلاع بيشتر نك : رجال نجاشى ، ص 220 ؛ رجال طوسى ، ص 272 ؛ تنقيح المقال ، ج 2 ، ص 16 ؛ معجم رجال الحديث ، ج 13 ، ص 346 ؛ رجال كشى ، ص 353 ؛ جامع الرواة ، ج 2 ، ص 14 ؛ مجمع الرجال ، ج 5 ، ص 40 و 42 ؛ الفهرست طوسى ، ص 126 ؛ معالم العلماء ، ص 92 .\r\n","page_name":" 1444 ","page_number":814},
  {"content":"\r\n\r\nگفتم : سيّد من زياد كن بيان را .\r\nفرمود : هرگاه پدرم به سفر مىرفت من با او بودم ، پس هرگاه بر روى راحلهء خود مىخواست خوابى كند من راحلهء خود را نزديك راحلهء او مىبردم و ذراع خود را و سادهء او مىنمودم يك ميل و دو ميل تا از خواب بر مىخواست و اين پسر نيز با من چنين مىنمايد .\r\nباز سؤال زياده كرد ، فرمود : من مىيابم به اين پسرم آنچه را كه يعقوب در يوسف يافت .\r\nگفتم : اى سيّد من ! زياده بر اين بفرما .\r\nفرمود : اين همان امام است كه از آن سؤال نمودى پس اقرار كن به حقّ او ، پس برخاستم و سر آن حضرت را بوسيدم و دعا كردم براى او .\r\nپس فيض اذن طلبيد كه به بعضى اظهار كند .\r\nفرمود : به اهل و اولاد و رفقايت بگو ، فيض در آن سفر با اهل و اولاد بود به آن‌ها اطّلاع داد ، حمد خدا را بسيار نمودند و از رفقايش يونس بن ظبيان بود چون به يونس خبر داد ، يونس گفت : از آن حضرت بايد خودم بلا واسطه بشنوم ، و در او عجله بود ، پس روان شد به جانب خانهء آن حضرت ، فيض گفت : من عقب او رفتم همان كه به در خانه آن جناب رسيد صداى آن حضرت بلند شد كه امر چنان است كه فيض براى تو گفت ، يونس گفت : شنيدم و اطاعت كردم . « 1 »\r\n\r\nچهاردهم : ليث بن البَخترى\r\n« 2 » ( به فتح باء موحّده و سكون خاء معجمه و فتح تاء دو نقطهء بالا ) :\r\nمشهور به ابو بصير مرادى . قاضى نور اللّه در مجالس در ترجمهء او گفته كه : در\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 642 با اختلاف اندك .\r\n( 2 ) براى اطلاع بيشتر نك : تنقيح المقال ، ج 2 ، ص 44 ؛ مجمع الرجال ، ج 5 ، ص 82 - 87 ؛ معجم رجال الحديث ، ج 14 ، ص 140 - 152 و ج 21 ، ص 62 ؛ معالم العلماء ، ص 94 ؛ رجال نجاشى ، ص 225 ؛ رجال ابن داود ، ص 157 و 214 ؛ رجال حلى ، ص 136 ؛ التحرير الطاوسي ، ص 230 ؛ رجال طوسى ، ص 134 و 278 .\r\n","page_name":" 1445 ","page_number":815},
  {"content":"\r\n\r\nكتاب خلاصه مذكور است كه كنيت او ابو بصير و ابو محمّد است و از راويان امامين الهمامين محمّد بن على الباقر و جعفر بن محمّد الصّادق عليهما السّلام بوده و حضرت امام محمّد باقر عليه السّلام در شان او فرموده كه : بشّر المخبتين بالجنّة ، يعنى : بشارت است آن كسانى را كه خشوع از براى خدا مىكنند به دخول جنّت و از آن جمله ليث خواهد بود .\r\nو در كتاب خلاصه از مختار كشّى از جميل بن درّاج روايت نموده كه گفت : از حضرت امام جعفر صادق عليه السّلام شنيدم كه مىفرمود :\r\nبشّر المخبتين بالجنّة : بريد بن معاوية العجلى ، و ابو بصير ليث بن البخترى المرادى ، و محمّد بن مسلم ، و زرارة ، اربعة نجباء امناء اللّه على حلاله و حرامه لو لا هؤلاء لانقطعت آثار النّبوّة و اندرست . « 1 »\r\nو ايضا در كتاب كشّى مسطور است كه ابو بصير يكى از آن‌ها است كه اجماع نموده‌اند اماميّه بر تصديق او و اقرار كرده‌اند به فقه او . « 2 »\r\nو از ابو بصير روايت كرده كه گفت : روزى به خدمت حضرت امام جعفر صادق عليه السّلام رفتم از من پرسيدند كه در وقت موت علباء بن درّاع الأسدى حاضر شده بودى ؟\r\nگفتم : بلى ، و او را در آن حال مرا خبر كرد كه تو ضامن دخول بهشت از براى او شده‌اى و از من استدعا كرد كه اين مضمون را ياد شما آورم .\r\nگفتند كه : راست گفته است ، پس من به گريه در آمدم ، گفتم كه : جان من فداى تو باد تقصير من چيست كه قابل اين عنايت نشده‌ام مگر پير سالخوردهء ضرير البصر منقطع به درگاه ، دين پناه شما نيستم ؟\r\nآن حضرت عنايت نموده فرمودند : كه از براى تو نيز ضامن بهشت شدم . من گفتم كه پدران بزرگوار خود را نيز مىخواهم كه از براى من ضامن سازى و يكى را\r\n\r\n\r\n","description":"","footnote":"\r\n( 1 ) مجالس ، ج 1 ، ص 338 ؛ كشى ، ج 1 ، ص 400 .\r\n( 2 ) خلاصة الاقوال ، ص 136 .\r\n","page_name":" 1446 ","page_number":816},
  {"content":"\r\n\r\nبعد از يكى نام بردم ، آن حضرت فرمود كه : ضامن كردم ، بازگفتم كه : مىخواهم جدّ عالى مقدار خود را نيز ضامن سازى ، گفتند كه : چنين كردم ، و ديگر باره در خواست نمودم كه حضرت حقّ جلّ و علا را ضامن سازد و آن حضرت لحظه‌اى سر مبارك گردانيدند و بعد از آن گفتند كه اين نيز كردم . « 1 »\r\nمؤلّف گويد كه : شيخ كشّى از شعيب عقرقوفىّ « 2 » روايت كرده است كه گفت :\r\nگفتم به حضرت صادق عليه السّلام كه بسا شود ما محتاج شويم به سؤال بعض مسائل ، از كى سؤال كنيم ؟\r\nفرمود : بر تو باد به اسدى ، يعنى ابو بصير . « 3 »\r\nشيخ ما در خاتمهء مستدرك فرموده : مراد به ابو بصير ابو محمّد يحيى بن قاسم اسدى است به قرينهء قائد ( يعنى عصاكش ) او على بن ابى حمزه ، كه تصريح كرده‌اند علماء به آن كه او راوى كتاب او است . « 4 »\r\nو اين ابو بصير ثقه است چنان كه در رجال شيخ و خلاصه است . و عقرقوفىّ پسر خواهر ابو بصير مذكور است .\r\n\r\nپانزدهم : محمّد بن على بن نعمان كوفى ابو جعفر معروف به مؤمن الطّاق و به احول « 5 »\r\nنيز :\r\nو مخالفين او را شيطان الطّاق مىگفتند ، دكّانى داشت در كوفه در موضعى معروف به طاق المحامل ، و در زمان او پول قلبى پيدا شده بود كه كسى نمىشناخت به ملاحظهء آن كه باطن آن پولها قلب بود نه ظاهرش ، لكن به دست او كه مىدادند مىفهميد و بيرون مىآورد قلب آن را ، از اين جهت مخالفين او را\r\n\r\n\r\n","description":"","footnote":"\r\n( 1 ) اختيار معرفة الرجال ، ج 1 ، ص 400 .\r\n( 2 ) عقرقوف نام قريه‌اى است از نواحى بغداد در چهار فرسخى . ( مصحّح قبلى )\r\n( 3 ) اختيار معرفة الرجال ، ج 1 ، ص 400 .\r\n( 4 ) سفينة البحار ، ج 1 ، ص 86 ، باب بصر ، المستدرك ، ج 3 ، ص 701 چاپ قديم .\r\n( 5 ) احول به معنى « كاژ » و كسى كه چشمش برگردد .\r\n","page_name":" 1447 ","page_number":817},
  {"content":"\r\n\r\nشيطان الطّاق گفتند ، و او يكى از متكلّمين است و چند كتاب تصنيف كرده « 1 » از جمله كتاب افعل ، لا تفعل . و احتجاج او با زيد بن على عليه السّلام ، « 2 » و هم محاجّهء او با خوارج « 3 » مشهور است و مكالمات او با ابو حنيفه معروف است .\r\nروزى ابو حنيفه با وى گفت كه : شما شيعيان اعتقاد به رجعت داريد ؟\r\nگفت : بلى .\r\nگفت : پس پانصد اشرفى به من قرض بده و در رجعت كه به دنيا برگشتيم از من بگير .\r\nابو جعفر فرمود : از براى من ضامنى بياور كه چون به دنيا برمىگردى به صورت انسان برگردى تا من پول بدهم زيرا كه مىترسم به صورت بوزينه برگردى و من نتوانم از تو وجه خود را دريافت نمايم ! . « 4 »\r\nو هم روايت شده كه چون حضرت صادق عليه السّلام رحلت فرمود ، ابو حنيفه به مؤمن الطّاق گفت : يا ابا جعفر ! امام تو وفات كرد ؟\r\nمؤمن گفت : لكن امامك من المنظرين الى يوم الوقت المعلوم ، اگر امام من وفات نمود امام تو ( شيطان ) نمىميرد تا وقت معلوم . « 5 »\r\nو در مجالس المؤمنين است كه : روزى ابو حنيفه با اصحاب خود در يكى از مجالس نشسته بود كه ابو جعفر از دور پيدا شده و متوجّه جانب ايشان شد و چون ابو حنيفه را نظر بر او افتاد از روى تعصّب و عناد با اصحاب خود گفت كه : قد جاءكم الشّيطان ، يعنى شيطان به سوى شما آمد ! ابو جعفر چون اين سخن بشنيد و نزديك رسيد اين آيه را بر ابو حنيفه و اصحاب او خواند :  أَنَّا أَرْسَلْنَا الشَّياطِينَ عَلَى الْكافِرِينَ \r\n\r\n\r\n","description":"","footnote":"\r\n( 1 ) نك : الفهرست ابن النديم ، ص 264 ؛ الفهرست شيخ طوسى ، ص 132 ؛ رجال نجاشى ، ص 325 .\r\n( 2 ) نك : معجم رجال الحديث ، ج 7 ، ص 351 ؛ بحار الأنوار ، ج 47 ، ص 404 ؛ الاختصاص ، ص 45 ؛ كشى ، ص 166 .\r\n( 3 ) نك : قاموس الرجال ، ج 8 ، ص 306 ؛ مجمع الرجال ، ج 6 ، ص 4 ؛ اعيان الشيعة ، ج 10 ، ص 81 .\r\n( 4 ) الاحتجاج طبرسى ، ج 2 ، ص 148 ؛ قاموس الرجال ، ج 8 ، ص 304 ؛ تنقيح المقال ، ج 3 ، ص 161 ؛ رجال نجاشى ، ص 326 ؛ رجعت مرحوم علامه مجلسى ، ص 116 به نقل از رجال نجاشى .\r\n( 5 ) اختيار معرفة الرجال ، ج 2 ، ص 426 ؛ قاموس الرجال ، ج 8 ، ص 306 ؛ تاريخ بغداد ، ج 13 ، ص 436 .\r\n","page_name":" 1448 ","page_number":818},
  {"content":"\r\n\r\n تَؤُزُّهُمْ أَزًّا  . « 1 »\r\nو ايضا مروى است كه چون ضحّاك كه يكى از خارجيان بود و در كوفه خروج نمود و نام خود را امير المؤمنين نهاد و مردم را به مذهب خود مىخواند ، مؤمن الطّاق نزد او رفت و چون اصحاب ضحّاك او را ديدند بر روى او جستند و او را گرفته نزد صاحب خود بردند ، پس مؤمن الطّاق با ضحاك گفت كه : من مردىام كه در دين خود بصيرتى دارم و شنيده‌ام كه تو به صفت عدل و انصاف اتّصاف دارى بنابراين دوست داشتم كه در اصحاب تو داخل باشم .\r\nپس ضحّاك با اصحاب خود گفت كه : اگر اين مرد با ما يار شود كار ما رواجى خواهد يافت . آن‌گاه مؤمن الطّاق با ضحّاك خطاب نمود و گفت كه : چرا تبرّا [ تبرّى 
  ] از على بن ابى طالب عليه السّلام مىكنى و قتل و قتال او را حلال دانسته‌ايد ؟\r\nضحّاك گفت : براى آن كه او حكم گرفت در دين خدا و هر كه در دين خداى تعالى حكم گيرد قتل و قتال او و بيزارى از او حلال است .\r\nمؤمن الطّاق گفت : پس مرا از اصول دين خود آگاه ساز تا با تو مناظره كنم و هرگاه حجّت تو بر حجّت من غالب آمد در سلك اصحاب تو درآيم و مناسب آن است كه جهت تميز صواب و خطاى هر يك از من و تو در مناظره ، كسى را تعيين كنى تا مخطى را در خطاى او ادب نمايد و از براى مصيب به صواب حكم نمايد .\r\nپس ضحّاك به يكى از اصحاب خود اشاره نمود و گفت : اين مرد در ميان من و تو حكم باشد كه عالم و فاضل است .\r\nمؤمن الطّاق گفت : البتّه اين مرد را حكم مىسازى در دينى كه من آمده‌ام تا با تو در آن مناظره نمايم .\r\nضحّاك گفت : بلى .\r\nپس مؤمن الطّاق روى به اصحاب ضحّاك نموده گفت : اينك صاحب شما حكم گرفت در دين خداى ، ديگر شما دانيد .\r\n\r\n\r\n","description":"","footnote":"\r\n( 1 ) سورهء مريم ، آيهء 83 ؛ مجالس المؤمنين ، ج 3 ، ص 354 .\r\n","page_name":" 1449 ","page_number":819},
  {"content":"\r\n\r\nچون اصحاب ضحّاك آن مقاله را شنيدند چندان چوب و شمشير حوالهء ضحّاك نمودند كه هلاك شد . « 1 »\r\n\r\nشانزدهم : محمّد بن مسلم بن رياح « 2 » ابو جعفر الطحّان الثّقفىّ الكوفى .\r\nاز بزرگان اصحاب باقرين عليهما السّلام و از حواريّين ايشان ، و از مخبتين ، و اورع و افقه مردم ، و از وجوه اصحاب كوفه است . و هو ممّن اجتمعت العصابة على تصحيح ما يصحّ عنه و على تصديقه و الانقياد له بالفقه . « 3 » و روايت شده كه چهار سال در مدينه اقامت نمود و از خدمت حضرت امام محمّد باقر عليه السّلام استفادهء احكام دينى و معارف يقينى مىنمود و بعد از آن از حضرت امام جعفر صادق عليه السّلام استفادهء حقايق مىنمود ، و از او روايت شده كه گفته : سى هزار حديث از حضرت باقر عليه السّلام و شانزده هزار حديث از امام جعفر صادق عليه السّلام اخذ كرده‌ام . « 4 »\r\nو روايت شده كه ثقهء جليل القدر عبد اللّه بن ابى يعفور خدمت حضرت صادق عليه السّلام عرضه مىدارد كه براى من ممكن نمىشود هميشه خدمت شما برسم و بسا مردى از اصحاب ما بيايد نزد من و از من مسأله‌اى بپرسد و نيست نزد من جواب هر سؤالى كه از من مىپرسند چه بكنم ؟\r\nفرمود : چه مانع است تو را از محمّد بن مسلم ، پس بدرستى كه او اخذ كرده از پدرم و نزد او وجيه بوده . « 5 »\r\nو روايت شده از محمّد بن مسلم كه گفت : شبى در پشت بام خود خوابيده بودم\r\n\r\n\r\n","description":"","footnote":"\r\n( 1 ) اختيار معرفة الرجال ، ج 2 ، ص 426 ؛ مجالس المؤمنين ، ج 2 ، ص 357 ؛ مجمع الرجال ، ج 6 ، ص 4 ؛ قاموس الرجال ، ج 8 ، ص 306 .\r\n( 2 ) معجم رجال الحديث ، ج 17 ، ص 247 ؛ تنقيح المقال ، ج 3 ، ص 184 ؛ مسند محمّد بن مسلم الثقفى الطائفى ( 80 - 150 ه . ) ؛ منهج المقال ، ص 320 .\r\n( 3 ) الوجيزة فى الدراية ، ص 21 .\r\n( 4 ) اختيار معرفة الرجال ، ج 1 ، ص 386 .\r\n( 5 ) اختيار معرفة الرجال ، ج 1 ، ص 383 ؛ وسائل الشيعة ، كتاب القضاء ، باب 11 از ابواب صفات قاضى ، ح 23 ، 105 .\r\n","page_name":" 1450 ","page_number":820},
  {"content":"\r\n\r\nشنيدم كه كسى در خانهء مرا مىزند پس آواز دادم كه كيست ؟\r\nگفت كه : منم كنيزك تو رحمك اللّه ، من به كنار بام رفتم و سر كشيدم ديدم كه زنى ايستاده است چون مرا ديد گفت : دختر نو عروس من حامله بود و او را درد زاييدن گرفت و نازاييده به آن درد بمرد و فرزند در شكم او حركت مىكند چه كار بايد كرد و حكم صاحب شرع در اين باب چيست ؟\r\nپس به او گفتم : اى امة اللّه ، مثل اين مسأله را روزى از حضرت امام محمّد باقر عليه السّلام پرسيدند آن حضرت فرمود كه : شكم مرده را بشكافند و فرزند را بيرون آرند تو چنان كن ، بعد از آن به او گفتم كه اى امة اللّه ، من مردىام كه در زاويهء خمول و اختفاء به سر مىبرم تو را به سوى من كى راه نمود ؟\r\nگفت : نزد ابو حنيفه كه صاحب رأى و قياس است جهت حكم اين مسأله رفته بودم ، گفت كه : من در اين مسأله چيزى نمىدانم نزد محمّد بن مسلم ثقفى برو كه او تو را از حكم اين مسأله خبر خواهد داد و هرگاه تو را در اين مسأله فتوا دهد تو نزد من بازآى و مرا خبر ده ، پس به او گفتم : برو به سلامت ، و چون صباح شد به مسجد رفتم ديدم كه ابو حنيفه نشسته و همان مسأله را با اصحاب خود در ميان دارد و از ايشان سؤال مىكند و مىخواهد كه آنچه از من در جواب اين مسأله به او رسيده به نام خود اظهار كند ، پس از گوشهء مسجد تنحنحى كردم ، ابو حنيفه گفت : خدا بيامرزد تو را بگذار ما را كه يك لحظه زندگانى كنيم . « 1 »\r\nو از زراره رضى الله عنه روايت است كه وقتى ابو كريبهء ازدى و محمّد بن مسلم ثقفى به جهت اداى شهادتى نزد شريك ، قاضى كوفه آمدند و شريك زمانى در صورت ايشان تأمّل نمود آثار صلاح و تقوى و عبادت در ناصيهء ايشان ديد ، گفت : جعفريّان و فاطميّان ( يعنى اين دو نفر از شيعيان حضرت جعفر و فاطمه و منسوب به اين خانواده هستند ) ، ايشان گريستند ، شريك سبب گريهء ايشان پرسيد .\r\nفرمودند : براى اين كه ما را شمردى از شيعيان و جزء مردمانى گرفتى كه راضى\r\n\r\n\r\n","description":"","footnote":"\r\n( 1 ) اختيار معرفة الرجال ، ج 1 ، ص 385 .\r\n","page_name":" 1451 ","page_number":821},
  {"content":"\r\n\r\nنمىشوند ما را برادران خود بگيرند به جهت آنچه مشاهده مىكنند از سخافت و كمى ورع ما ، و هم نسبت دادى به كسى كه راضى نمىشود كه امثال ما را از شيعهء خود بگيرد ، پس اگر تفضّل نمود و ما را قبول فرمود پس بر ما منّت نهاده و تفضّل فرموده .\r\nشريك تبسّم كرد و گفت : هرگاه مرد در دنيا پيدا مىشود بايد مانند شما بوده باشد . « 1 »\r\nو وارد شده كه محمّد بن مسلم مردى مالدار و جليل بود ، حضرت باقر عليه السّلام با وى فرمود : تواضع كن اى محمّد ! پس در كوفه زنبيلى پر از خرما برداشت و ترازويى بر دست گرفت و بر در مسجد نشست و مشغول خرمافروشى شد . قوم او به نزد او جمع شدند و گفتند : اين كار تو باعث فضيحت ما است .\r\nفرمود : مولاى من مرا امر فرموده كه به چيزى كه من دست از آن بر نخواهم داشت .\r\nگفتند : اگر لا علاج خواهى كسبى كنى پس در دكان آردفروشى بنشين ، پس براى او سنگ آسيا و شترى مهيّا كردند كه گندم و جو آرد كند و بفروشد ، محمّد قبول كرد و از اين جهت است كه او را « طحّان » گفتند . « 2 » در سنهء يك صد و پنجاه وفات كرد .\r\n\r\nهفدهم : معاذ بن كثير الكسائي الكوفى\r\n: « 3 » كه از شيوخ اصحاب حضرت صادق عليه السّلام و از ثقات ايشان و از كسانى است كه روايت كرده نصّ بر امامت حضرت موسى بن جعفر را از پدرش - صلوات اللّه عليهما - « 4 » و در روايت يب [ التهذيب 
  ] است كه او كرباس مىفروخت ، وقتى ترك كسب كرد حضرت صادق عليه السّلام احوال او را پرسيد ، گفتند : ترك كرده تجارت خود را فرمود : ترك كسب عمل شيطان است ، هر كه ترك كند تجارت و كسب را دو ثلث\r\n\r\n\r\n","description":"","footnote":"\r\n( 1 ) همان ، ج 1 ، ص 384 .\r\n( 2 ) اختيار معرفة الرجال ، ج 1 ، ص 388 .\r\n( 3 ) براى اطلاع بيشتر نك : منتهى المقال ، ج 6 ، ص 271 .\r\n( 4 ) الارشاد ، ج 2 ، ص 316 ؛ منتهى المقال ، ج 6 ، ص 271 .\r\n","page_name":" 1452 ","page_number":822},
  {"content":"\r\n\r\nعقلش مىرود . « 1 »\r\nو هم روايت است كه وقتى معاذ در موقف عرفات نظر افكند به اهل موقف ، ديد مردم بسيار به حجّ آمده‌اند . خدمت حضرت صادق عليه السّلام رسيد و گفت : همانا اهل موقف بسيار مىباشند ، حضرت نظرى به ايشان افكند پس فرمود : نزد من بيا يا ابا عبد اللّه ، آن‌گاه فرمود : يأتى به الموج من كلّ مكان نه ، خدا قسم نيست حجّ مگر براى شما . نه به خدا قسم قبول نمىكند خدا مگر از شما .\r\n\r\nهجدهم : معلّى بن خنيس\r\n« 2 » ( به ضمّ خاء و فتح نون ) بزّار كوفى ، مولى ابى عبد اللّه الصّادق عليه السّلام :\r\nاز روايت ظاهر مىشود كه او از اولياء اللّه و از اهل بهشت است و حضرت صادق عليه السّلام او را دوست مىداشته و وكيل و قيّم بر نفقات عيال آن حضرت بوده .\r\nشيخ طوسى در كتاب غيبت فرموده : و از ممدوحين ، معلّى بن خنيس است و او از قوّام حضرت صادق عليه السّلام بود ، و داود بن على او را به اين سبب كشت و او را پسنديده بود نزد حضرت صادق عليه السّلام و بر طريقهء او گذشت .\r\nو روايت شده از ابو بصير كه گفت : چون داود بن على ، معلّى را كشت و به دار كشيد او را ، بزرگ آمد اين بر حضرت صادق عليه السّلام و دشوار آمد بر او ، به داود فرمود :\r\nاى داود ! براى چه كشتى مولاى مرا و وكيل مرا در مال و عيالم ؟ به خدا سوگند كه او وجيه‌تر بود از تو نزد خدا ، و در آخر خبر است كه فرمود : آگاه باش به خدا سوگند كه او داخل بهشت گرديد . « 3 »\r\nمؤلّف گويد : از اخبار ظاهر مىشود كه حضرت صادق عليه السّلام در وقت قتل معلّى در مكّه بود ، چون از مكّه تشريف آورد نزد داود رفت فرمود : مردى از اهل بهشت\r\n\r\n\r\n","description":"","footnote":"\r\n( 1 ) وسائل الشيعة ، ج 12 ، ص 8 باب كراهة اللّه ترك التجارة ، ح 10 .\r\n( 2 ) براى اطلاع بيشتر نك : كتاب الغيبة ، ص 210 ؛ عدة الرجال ، ج 1 ، ص 82 ؛ اختيار معرفة الرجال ، ج 2 ، ص 675 .\r\n( 3 ) الغيبة شيخ طوسى ، ص 210 .\r\n","page_name":" 1453 ","page_number":823},
  {"content":"\r\n\r\nرا بكشتى .\r\nگفت : من نكشتم .\r\nفرمود : كى كشت او را ؟\r\nگفت : سيرافى او را بكشت .\r\nو سيرافى صاحب شرطهء او بود ، حضرت از او قصاص كرد و او را به عوض معلّى بكشت .\r\nو از معتّب روايت است كه حضرت صادق عليه السّلام آن شب در سجده و قيام بود و در آخر شب نفرين كرد بر داود بن على ، به خدا سوگند كه هنوز سر از سجده بر نداشته بود كه صداى صيحه شنيدم و مردم گفتند : داود بن على وفات كرد ، حضرت فرمود : همانا من خواندم خدا را به دعا تا فرستاد خداوند به سوى او ملكى كه عمودى بر سر او زد كه مثانهء او را شكافت .\r\nشيخ كلينى و طوسى به سند حسن كالصّحيح از وليد بن صبيح نقل كرده‌اند كه مردى خدمت حضرت صادق عليه السّلام رسيد و ادّعا كرد بر معلّى بن خنيس دينى را بر او ، و گفت : معلّى برد حقّ مرا ، حضرت فرمود : حقّ تو را برد آن كسى كه او را كشت ، پس فرمود : به وليد برخيز و بده حقّ اين مرد را همانا من مىخواهم خنك كنم بر معلّى پوست او را اگر چه كه خنك مىباشد . يعنى حرارت جهنّم به او نرسيده . « 1 »\r\nو نيز كلينى روايت كرده از وليد بن صبيح كه گفت : روزى خدمت حضرت صادق عليه السّلام مشرّف شدم ، افكند نزد من جامه‌هايى و فرمود : اى وليد ! ردّ كن اين‌ها را به نوردهاى خود ( يعنى خدمت آن حضرت پارچه‌هاى ندوخته بود كه تاهش را باز كرده بودند ، حضرت به او فرمود كه : آن‌ها را بپيچيد و تاه كند ) .\r\nوليد گفت : من برخاستم مقابل آن حضرت ، فرمود : خدا رحمت كند معلّى بن خنيس را . من گمان كردم كه آن حضرت شبيه كرد ايستادن مرا مقابل خود به ايستادن معلّى در خدمتش ، پس فرمود : اف باد براى دنيا كه خانهء بلا است مسلّط\r\n\r\n\r\n","description":"","footnote":"\r\n( 1 ) الكافى ، ج 5 ، ص 94 .\r\n","page_name":" 1454 ","page_number":824},
  {"content":"\r\n\r\nفرموده حقّ تعالى در دنيا دشمنش را بر وليّش . « 1 »\r\nو نيز شيخ كلينى روايت كرده از عقبة بن خالد كه گفت : من و معلّى و عثمان بن عمران مشرّف شديم خدمت حضرت صادق عليه السّلام ، همين كه حضرت ما را ديد فرمود : مرحبا مرحبا به شما ، اين صورت‌ها دوست دارند ما را و ما دوست مىداريم ايشان را ، جعلكم اللّه معنا فى الدّنيا و الآخرة ، قرار دهد شما را خداوند تعالى با ما در دنيا و آخرت . « 2 »\r\nشيخ كشّى روايت كرده كه چون روز عيد مىشد معلّى بن خنيس بيرون مىرفت به صحرا ژوليده مو و گردآلوده در زىّ ستم‌ديده حسرت خورنده ، همين كه خطيب منبر مىرفت دست خود را به آسمان بلند مىكرد و مىگفت :\r\nاللّهمّ هذا مقام خلفائك و اصفيائك ، و مواضع امنائك الّذين خصصتهم [ بها 
  ] ابتزّوها ، الخ . « 3 »\r\n\r\nنوزدهم : هشام بن محمّد بن السّائب الكلبى ابو المنذر\r\n: « 4 » عالم مشهور به فضل و علم ، عارف به ايّام و انساب ، از علماى مذهب ما است گفت : علّت بزرگى پيدا كردم به حدّى كه علم خود را فراموش نمودم خدمت امام جعفر صادق عليه السّلام رسيدم ، پس آشامانيد به من علم را در كاسه‌اى همين كه آن كأس را نوشيدم علم به من عود كرد . « 5 »\r\n\r\n\r\n","description":"","footnote":"\r\n( 1 ) الكافى ، ج 8 ، ص 304 .\r\n( 2 ) سفينة البحار ، ج 2 ، ص 210 .\r\n( 3 ) اختيار معرفة الرجال ، ج 2 ، ص 679 .\r\n( 4 ) دربارهء هشام بن كلبى ( 96 - 204 ه ) نك : الفهرست ، ص 108 ؛ المعارف ، ص 536 ؛ نزهة الالباء ، ص 89 ؛ وفيات الاعيان ، ج 6 ، ص 82 ؛ نور القبس ، ص 291 ؛ تاريخ ابن خلدون ، ج 2 ، ص 262 ؛ العبر فى خبر من غير ، ج 1 ، ص 346 ؛ معجم المؤلفين ، ج 3 ، ص 149 ؛ مثالب العرب از خود او . مقدمه ؛ طبقات الكبرى ، ج 6 ، ص 359 ؛ ميزان الاعتدال ، ج 3 ، ص 558 - 556 .\r\n( 5 ) رجال علامه حلى ، فصل 26 ، باب 1 ، رقم 3 .\r\n","page_name":" 1455 ","page_number":825},
  {"content":"\r\n\r\nو حضرت صادق عليه السّلام به او عنايت داشت ، و او را نزديك خود مىنشانيد و با او گشاده رويى و انبساط مىفرمود . و او كتب بسيار تأليف نموده در انساب و فتوحات و مثالب و مقاتل و غيره . و اين همان كلبى نسّابهء معروف است .\r\nو پدرش محمّد بن سائب كلبى كوفى از اصحاب حضرت باقر عليه السّلام و از علماى و صاحب تفسير است . از سمعانى نقل شده كه در ترجمهء او گفته : انّه صاحب التّفسير ، كان من اهل الكوفة و قائلا بالرّجعة . و ابنه هشام ذا نسب عال و فى التّشيّع غال . « 1 »\r\n\r\nبيستم : يونس بن ظبيان كوفى\r\n: كه از روات اصحاب حضرت صادق عليه السّلام است . و اگر چه فضل بن شاذان او را از كذّابين شمرده ، و نجاشى فرموده كه : او ضعيف است جدّا و التفات كرده نمىشود بر روايات او . « 2 » و ابن غضائرى گفته كه او غالى و كذّاب و وضّاع حديث است و لكن شيخ ما - عطّر اللّه مرقده - در خاتمهء مستدرك فرموده : و دلالت مىكند بر حسن حال او و استقامت و علوّ مقام او و عدم غلوّ او اخبار بسيارى . پس آن اخبار را ذكر فرموده كه از جمله كلام حضرت صادق عليه السّلام است در حقّ او كه در جامع بزنطى است كه فرموده :\r\nرحمه اللّه و بنى له بيتا فى الجنّة ، كان و اللّه مأمونا على الحديث . « 3 »\r\nو هم تعليم حضرت صادق عليه السّلام به او زيارت حضرت سيّد الشّهداء عليه السّلام را به نحوى كه شيخ در يب [ التهذيب 
  ] و ابن قولويه در كامل روايت كرده‌اند ، و نيز تعليم آن جناب به او دعاى معروفى كه در نجف بايد خواند كه اوّل آن اللّهمّ لا بدّ من امرك است كه در تمام كتب مزاريّه مذكور است . و هم تعليم او فرموده كه عوذه « 4 » را كه\r\n\r\n\r\n","description":"","footnote":"\r\n( 1 ) انساب سمعانى ، ج 5 ، ص 86 .\r\n( 2 ) رجال نجاشى ، ص 448 .\r\n( 3 ) بحار الأنوار ، ج 47 ، ص 346 به نقل از سرائر از جامع بزنطى .\r\n( 4 ) ما آن عوذه را در باقيات صالحات و آن زيارت و دعا را در مفاتيح ذكر كرديم . مؤلف رحمه اللّه .\r\n","page_name":" 1456 ","page_number":826},
  {"content":"\r\n\r\nبراى رفع درد چشم نافع است الى غير ذلك .\r\nو نيز شيخ ما جواب داده از اخبارى كه در مذمّت او وارد شده به تفصيلى كه مقام گنجايش ذكر ندارد ، طالبين رجوع كنند به آن كتاب شريف . « 1 » و گذشت در فيض بن المختار چيزى كه متعلّق به او بود .\r\n\r\nتذييل :\r\nمؤلّف گويد كه شايسته ديدم در ذيل احوال اصحاب حضرت صادق عليه السّلام اين روايت را نقل كنم و اين باب را به آن ختم كنم :\r\nنقل است كه حضرت امام جعفر صادق عليه السّلام را غلامى بود كه هرگاه آن حضرت سواره به مسجد مىرفت ، آن غلام همراه بود . چون آن حضرت از استر پياده مىگشت و داخل مسجد مىشد آن غلام استر را نگاه مىداشت تا آن جناب مراجعت كند .\r\nاتّفاقا در يكى از روزها كه آن غلام بر در مسجد نشسته و استر را نگاه داشته بود ، چند نفر مسافر از اهل خراسان پيدا شدند . يكى از آن‌ها رو كرد به او گفت : اى غلام ! ميل دارى كه از آقاى خود حضرت صادق عليه السّلام خواهش كنى كه مرا مكان تو قرار دهد و من غلام او باشم و به جاى تو بمانم و مالم را به تو بدهم ؟ و من مال بسيار از هر گونه دارم . تو برو و آن مال‌ها را براى خود قبض كن و من به جاى تو اينجا بمانم ؟\r\nغلام گفت : از آقاى خود خواهش مىكنم اين را .\r\nپس رفت خدمت حضرت صادق عليه السّلام و عرض كرد : فدايت شوم ، مىدانى خدمت مرا نسبت به خودت و طول خدمتم را ، پس هرگاه حقّ تعالى خيرى را براى من رسانيده باشد ، شما منع آن خواهيد كرد ؟\r\n\r\n\r\n","description":"","footnote":"\r\n( 1 ) المستدرك ، ج 3 ، ص 861 .\r\n","page_name":" 1457 ","page_number":827},
  {"content":"\r\n\r\nفرمود : من آن را به تو خواهم داد از نزد خودم و از غير خودم منع مىكنم تو را .\r\nپس غلام قصّهء آن مرد خراسانى را با خود براى آن جناب حكايت كرد .\r\nحضرت فرمود : اگر تو بىميل شده‌اى در خدمت ما و آن مرد رغبت كرده به خدمت ما ، قبول كرديم ما او را و فرستاديم تو را .\r\nپس چون غلام پشت كرد به رفتن ، حضرت او را طلبيد و فرمود : به جهت طول خدمت تو در نزديك ما ، يك نصيحتى تو را بنمايم ، آن وقت مختارى در كار خود ، و آن نصيحت اين است كه چون روز قيامت شود حضرت رسول صلّى اللّه عليه و آله و سلّم آويخته و چسبيده باشد به نور اللّه ، و امير المؤمنين عليه السّلام آويخته باشد به رسول خدا صلّى اللّه عليه و آله و سلّم ، و ائمه عليهم السّلام آويخته باشند به امير المؤمنين - صلوات اللّه عليه - و شيعيان ما آويخته باشند به ما . پس داخل شوند در جايى كه ما داخل شويم و وارد شوند آنجا كه ما وارد شويم .\r\nغلام چون اين را شنيد عرض كرد : من از خدمت شما جايى نمىروم و در خدمت شما خواهم بود ، و اختيار مىكنم آخرت را به دنيا ، و بيرون رفت به سوى آن مرد .\r\nمرد خراسانى گفت : اى غلام ! بيرون آمدى از نزد حضرت صادق عليه السّلام به غير آن رويى كه با آن خدمت آن حضرت رفتى ؟ غلام ، كلام آن حضرت را براى او نقل كرد و او را برد آن خدمت آن جناب ، حضرت قبول فرمود ولاء او را و امر فرمود كه هزار اشرفى به غلام دادند . « 1 »\r\nاين فقير « عبّاس قمى » خدمت آن حضرت عرض مىكنم كه : اى آقاى من ! من تا خود را شناخته‌ام خود را بر در خانهء شما ديده‌ام و گوشت و پوست خود را از نعمت شما پرورده‌ام ، رجاء واثق و اميد صادق كه در اين آخر عمر از من نگهدارى فرماييد ، و از اين در خانه مرا دور نفرماييد . و من به لسان ذلّت و افتقار پيوسته عرضه مىدارم :\r\n\r\n\r\n","description":"","footnote":"\r\n( 1 ) الخرائج و الجرائح ، ج 1 ، ص 390 ؛ بحار الأنوار ، ج 50 ، ص 87 .\r\n","page_name":" 1458 ","page_number":828},
  {"content":"\r\n\r\nشاها\r\n چه تو را سگى ببايد * گر من بوم آن سگ تو شايد\r\nهستم سگكى ز حبس جسته * بر شاخ گل هوات بسته\r\nاز مدح تو با قلادهء زر * زنجير وفا به حلقم اندر\r\nخود را به خردى كشيده از جل * پيش تو كشيده از سر ذلّ\r\nخود را به قبول رايگانت * بستم به طويلهء سگانت\r\nافكن نظرى بر اين سگ خويش * سنگم مزن و مرانم از پيش \r\nو اقول ايضا :\r\n عن حماكم كيف أنصرف * و هواكم لى به شرف\r\nسيّدى لا عشت يوم أرى * فى سوى ابوابكم أقف \r\n\r\n","description":"","footnote":"","page_name":" 1459 ","page_number":829},
  {"content":"\r\n . \r\n\r\n","description":"","footnote":"","page_name":" 1460 ","page_number":830}
  ]