[
  {"content":"\r\n\r\nبسم الله الرحمن الرحيم\r\nدروس هيئت\r\nو ديگر رشته هاى رياضى\r\n\r\n","description":"","footnote":"","page_name":" 473 ","page_number":1},
  {"content":"\r\n\r\nموضوع :\r\nهيئت ونجوم : 2\r\nگروه مخاطب :\r\n- تخصصى ( طلاب ، دانشجويان ، پژوهشگران واساتيد حوزه و دانشگاه )\r\nشماره انتشار كتاب ( چاپ اول ) : 239\r\nمسلسل انتشار ( چاپ اول و باز چاپ ) : 3061\r\nآثار آية الله حسن حسن زاده آملى / 9\r\nحسن زاده آملى ، حسن ، 1307 -\r\nدروس هيئت و ديگر رشته هاى رياضى / حسن حسن زاده آملى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) : 13 -\r\nج . : مصور . - ( مؤسسه بوستان كتاب : 236 - كتاب هاى آية الله حسن زاده آملى ؛ 9 ) ( هيئت و نجوم ؛ 2 ) .\r\n8500 تومان : ( ج . 2 ) 1 - 429 - 548 - 964 - isbn . - ( دوره ) 4 - 684 - 371 - 964 - 978 isbn\r\nفهرست نويسى براساس اطلاعات فيپا .\r\nص . ع . به انگليسى ayatollah hasan - e hasan - zadeh - yc amoil lessons of astronmy and othcr mathematical disciplines\r\nج . 2 ( چاپ سوم : 1386 ) .\r\n1 . نجوم اسلامى . 2 . رياضيات اسلامى . الف . دفتر تبليغات اسلامى حوزه علميه قم . مؤسسه بوستان كتاب . ب . عنوان .\r\n4 د 5 ح / 23 qb\r\n520\r\n1387\r\n\r\n","description":"","footnote":"","page_name":" 474 ","page_number":2},
  {"content":"\r\n\r\nدروس هيئت\r\nو ديگر رشته هاى رياضى\r\nجلد دوم\r\nآية الله حسن حسن زاده آملى\r\nبوستان كتاب\r\n1386\r\n\r\n","description":"","footnote":"","page_name":" 475 ","page_number":3},
  {"content":"\r\n\r\nبوستان كتاب\r\nدروس هيئت و ديگر رشته هاى رياضى / ج 2\r\nنويسنده : آية الله حسن حسن زاده آملى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : سوم / 1386\r\nشمارگان : 1000 * بها : 4200 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nپست الكترونيك : E - MAIL : INFO @ BUSTANEKETAB . COM\r\nدريافت پيام كوتاه ( SMS ) فعلا با حروف لاتين 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند از جمله :\r\nاعضاى شوراى بررسى آثار * دبير شوراى كتاب : جواد آهنگر * چكيدهء انگليسى : عبدالمجيد مطوريان * چكيده ء عربى : سهيله خائفى فيپا : مصطفى محفوظى * اصلاحات حروف نگارى : محمود هدايى *\r\nصفحه آرا : احمد مؤتمنى * نظارت و كنترل : عبدالهادى اشرفى * آماده سازى : حسين محمدى * طراح جلد : محمود هدايى * سفارشات چاپ : على عليزاده و امير حسين مقدم منش * امور چاپ : سيد رضا محمدى و ساير همكاران ليتوگرافى ، چاپ وصحافى .\r\n* رئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 476 ","page_number":4},
  {"content":"\r\n\r\n\r\nدرس 66 : تحصيل تعديل النهار از مطالع\r\nدرس شصت و چهارم در تعديل النهار ، و تعريف آن به عبارات گوناگون قوم بود ، كه چند تعريف را بيان كرده ايم ، دو تعريف مانده بود كه يكى مبتنى بر معرفت قوس مطالع بود ، ناچار درس شصت و پنجم را به تعريف مطالع اختصاص داده ايم كه اكنون بدان آشنا شده ايم و مطالب و مسائل بسيارى را در پيش دارد كه به يارى خداى مهربان گاه آشنائى بدانها نيز فرا مى رسد .\r\nآن تعريف تعديل النهار كه مبتنى بر معرفت قوس مطالع بود اين بود :\r\n« تعديل النهار جزء از فلك البروج فضل بين مطالع آن جزء به خط استواء ، و بين مطالع همان جزء ببلد مفروض است » .\r\nتعريف صاحب زيج بهادرى خيلى روان بود كه :\r\n« تعديل النهار عبارت از تفاضل نصف قوس النهار بلاد مائله و نصف قوس النهار خط استواء است » .\r\nو همين تعريف را در جامع بهادرى به كار برده است . ( ص 540 ط 1 هند )\r\nو بعد از آن تعريف بيرجندى در شرح زيج الغ بيكى كه :\r\n« تعديل النهار تفاوت ميان قوس النهار ببلد و قوس النهار به خط استواء است . يا تفاوت ميان نصف قوس النهار بلدى و ربع دور است » .\r\nو پس از اين ، تعريف قوشچى كه اصطلاحات فن بيشتر به كار برده است :\r\n« آنچه از قوس النهار كوكب ميان افق و دائره ميلى كه به نقطه مشرق و مغرب گذرد واقع شود آن را تعديل النهار آنكوكب گويند . و تفاضل ميان هر يك از\r\n\r\n","description":"","footnote":"","page_name":" 477 ","page_number":5},
  {"content":"\r\n\r\nقوس النهار و قوس الليل كوكب و ميان نصف دور به قدر ضعف تعديل النهار بود » . و پس از اين ، تعريف ياد شده مبتنى بر معرفت مطالع .\r\nحالا گوييم كه قوس تعديل النهار را چه فضل بين مطالع استوائى و بين مطالع بلدى جزء مفروض از منطقه بگيريم ، و چه قوسى از مدار كوكب كه بين افق مائل و بين دائره ميلى كه به نقطه مشرق و مغرب گذرد بدانيم ، نتيجه هر دو تعريف يكى خواهد بود ، يعنى هر دو قوس بحسب درجه يكى خواهند بود ، اگرچه آن قوسى از معدل است ، و اين قوسى از مدار كوكب فتبصر .\r\nمثلا در ش 73 ا ب ح معدل بر قطب ح ، و ا د منطقه ، و د رأس سرطان ، و ده مدار رأس سرطان ، و و د ب ر افق مائل ، و ب نقطه مشرق اعتدال ، و د ب قوس سعه مشرق ، و ا د طوالع ، و مطالع آن ا ب كه كمتر از ربع اس‌ت ، و تفاضل به قدر قوس ب ح است كه بنابر تعريف مبتنى بر مطالع قوس تعديل النهار است . و بنابر تعريفى كه قوشچى آورده است قوس د ه تعديل النهار است كه به حسب درجه مساوى با قوس ح ب است ، زيرا كه ب ه ح ، ح د ح هر يك قوسى از دائره ميل است ، و ب ح ، ه د موازى باهم اند ، و در « ى » از مقاله دوم اكرثاوذوسيوس مبرهن است كه :\r\n( شكل شماره 73 )\r\n\r\n","description":"","footnote":"","page_name":" 478 ","page_number":6},
  {"content":"\r\n\r\nاذا مرت دوائر عظام في كرة بقطبى دوائر متوازية كانت القسى الواقعة أما من المتوازية بين العظام فمتشابهة ، و أما من العظام بين المتوازية فمتساوية الخ .\r\nدر اين شكل دوائر عظام دو دائره ميل اند ، و قسى متشابه ه د ب ح اند . و قسى متشابهه در صدر مقاله سوم اصول اقليدس بيان شده است كه : القطع المتشابهة من الدوائر هى التى تقبل الزوايا المتساوية . و بر اين قياس است حكم قوس تعديل النهار اجزاى ديگر منطقة البروج در آفاق مائله و الله سبحانه هو الهادى .\r\nتبصره : از آنچه در بيان تعديل النهار گفته ايم دانسته مىشود كه تعديل النهار در حقيقت مجموع هر دو قوس فضل بين دو مطالع ياد شده ، و يا مجموع هر دو قوس در ديگر تعريفات است ، و لكن قوم يكى از آن دو قوس را به حسب اصطلاح تعديل النهار گويند ، بدين سبب كه چون آن قوس بدست آمد ضعف آن بر نصف دور افزوده شود ، و يا از آن كاسته گردد قوس النهار افق مائل معلوم شود ، و يا هرگاه همان قوس بر ربع دور افزوده گردد ، و يا از آن كاسته گردد قوس نصف النهار افق مائل معلوم شود و ضعف آن قوس النهار خواهد بود بدان تفصيل كه در ضابطه درس شصت و چهارم گفته ايم . و بيرجندى نيز در اول شرح باب هشتم از مقالت دوم زيج الغ بيكى بمضمون اين تبصره اشارتى فرموده است . و نيز در اول فصل سوم باب سوم شرح تذكره گويد :\r\n. . . فاذن يكون تعديل النهار هو نصف الفضل بين النهارين و هو المطلوب . و انما سمى كل منهما تعديل نهار مع أن مجموعهما معا هو التعديل لأن المجموع يعرف بمعرفة احدهما لتساويهما ، أو لأنه اذا زيد على نهار خط الاستواء و نقص من نهار البلد أو بالعكس تساويا و اعتدلا .\r\nباز گرديم به بيان تعريف ديگر تعديل النهار كه در آغاز درس 64 نقل كرده ايم كه گفته اند :\r\n« تعديل النهار قوسى است از معدل النهار كه واقع شود ميان مطلع كوكب يا مغيب آن ، يا مطلع جزء يا مغيب آن ، و ميان دائره ميلى كه بر محل تقاطع افق با مدار كوكب يا جزء گذشته باشد » .\r\n\r\n","description":"","footnote":"","page_name":" 479 ","page_number":7},
  {"content":"\r\n\r\nاما آن كه گفته است « : قوسى است از معدل النهار » همانست كه در تعريف مبتنى بر مطالع گفته آمد زيرا كه دانسته ايم مطالع قوسى از معدل النهار است .\r\nاما آن كه تعميم بين مطلع و مغيب كوكب يا جزء داده است باز وجه آن روشن است كه مراد از جزء ، هر جزء از منطقة البروج است .\r\nو مفردات ديگر آن چون دائره ميل و افق نيز روشن است ، انما الكلام در مقصود و مراد از اين تعريف . اين تعريف را شاهمير در شرح فارسى ملاعلى قوشچى آورده است ، و عبارت او مطابق دو نسخه اى از آن كه در تصرف راقم است چنين است كه نموده مىشود ، وى بعد از نقل تعريف مذكور قوشچ‌ى گويد :\r\n« اين تعريف اگر چه بحسب تخيل اقربست بفهم ، و آنچه تعديل يوم و ليل مى نمايد به حقيقت آنست چه تنقيص آن در مدارات جانب قطب ظاهر ، و تزييد آن در مدارات جانب قطب خفى ، يوم و ليل استوائى حاصل مىشود ، و ليكن موافق تعريف اكثر اصحاب فن نيست ، زيرا كه ايشان اين قوس را از معدل اعتبار نموده اند ، و آن را تفاوت ميان مطالع بلد و خط استواء داشته اند ( دانسته اند ظ ) ، و چون نسبت مطالع هر بلدى بافق استوائى بلكه از آن يك بلد در هر مدارى مختلف است جهت تحديد و تعين آن اثبات تعديل النهار كرده اند ، و تعريف آن بر اين وجه نموده اند كه : آن قوسى است از معدل كه واقع شود ميان مطلع كوكب يا مغيب آن ، يا مطلع جزء يا مغيب آن ، و ميان دائره ميلى كه بر محل تقاطع افق با مدار كوكب يا جزء گذشته باشد » .\r\nآنگاه شاهمير شروع كرده است به بيان اين تعريف كه از اكثر اصحاب فن نقل كرده است ، و بيان را به تفاوت مطالع استوائى و مطالع بلدى بدان نحو كه دانسته ايم تقرير كرده است ، و در تقريرش ناظر به تحقيق و تحرير خواجه طوسى در فصل سوم از باب سوم تذكره در هيئت و شرح فاضل بيرجندى بر آنست ، و يا ناظر به عبارت چغمينى در « الملخص فى الهيئة » و شرح قاضى زاده رومى بر آنست ، و مفاد هر دو قريب بهم است ، كيف كان اين تعريف ناتمام مى نمايد ، و تمام آن اين است كه بدينسان گفته شود :\r\n\r\n","description":"","footnote":"","page_name":" 480 ","page_number":8},
  {"content":"\r\n\r\n« تعديل النهار قوسى از معدل است كه واقع شود ميان مطلع كوكب يا مغيب آن ، يا مطلع جزء يا مغيب آن بافق استوائى ، و ميان دائره ميلى كه بر محل تقاطع افق با مدار كوكب يا جزء گذشته باشد » .\r\nو زيادت « بافق استوائى » را يا شاهمير بعبارت نياورده است و مطلب را بوضوح آن واگذاشته است ، و يا از ناسخ ساقط شده است .\r\nتحرير شاهمير را در بيان تعريف مذكور بعنوان تمرين نقل مى كنيم ، وى در دنباله عبارت بالا گفته است :\r\n« و چون تخيل آن متعسر است اكثر علماء بيان آن بطريق تمثيل نموده اند ، و در اينجا آن تمثيل بر وجهى كه اصطلاحين و ما لهما و ما عليهما از آن معلوم گردد ايراد نمايد ان شاءالله تعالى . و بيانش آنست كه فرض نمائيم مثلا كه نصف ثور بر افق بلدى مفروض باشد ، و دائره ميلى فرض نمائيم كه بر مطلع آن جزؤ گذرد ، و لا محاله تقاطع با معدل النهار تحت الافق نمايد چه ثور از بروج شمالى است و اولا دائره ميل بمدار وى رسد بعد از آن تقاطع با معدل النهار نمايد ، پس مثلثى حاصل گردد كه قاعده آن قوس ميلى باشد كه ميان آن جزؤ از منطقه و جزوى از معدل كه بازاء اوست واقع باشد ، و يك ضلع وى قوسى باشد از منطقة البروج ميان اول حمل و نصف ثور ، و ضلعى ديگرش قوسى بود از معدل كه مطالع آن قوس از منطقة البروج بلكه مطالع آن جزؤ در خط استواء بود چه دائره ميل افقى از آفاق خط استواء است ، و اين قطعه معدل بازاء آن قطعه از منطقة البروج ميان دائره ميل كه افق خط استواء است و اول حمل واقع شده ، و لا مح‌اله افق آن مثلث را به دو مثلث تقسيم نمايد : يك مثلث تحت الأرض كه قاعده اش قوسى بود از معدل كه ميان افق و دائره ميل باشد ، و يك ضلعش قوس ميل كه قاعده مثلث اول بود ، و ضلعى ديگر قوسى از افق كه سعه مشرق آن جزؤ باشد ، و يك مثلث فوق الأرض كه قاعده اش سعه مشرق مذكور از افق بود كه قدر مشترك بين المثلثين باشد ، و يك ضلعش همان منطقة البروج باشد كه ضلع مثلث بزرگ بود ، و ضلع ديگرش تتمه آن قوس از معدل بود كه ضلع مثلث بزرگ بود و افق قطع قاعده مثلث كوچك\r\n\r\n","description":"","footnote":"","page_name":" 481 ","page_number":9},
  {"content":"\r\n\r\nاز و تحت الافق نموده ، و هر آينه اين قوس باقى مطالع نصف ثور باشد در بلد مفروض ، پس آن قوس از معدل كه قاعده مثلث تحت الأرض است تفاوت ميان مطالع بلد و مطالع خط استواء باشد چه مجموع قوس بموجبى كه مبين شد مطالع خط استواء است و قوس ظاهر مطالع بلد پس تتمه تفاوت مطالع باشد » .\r\nاين بود قسمت عمده گفتار شاهمير در بيان تعريف مذكور ، پس از آن به همين مثابت بيان جانب مغرب و جهت جنوبى را تحرير كرده است كه با توجه و ادراك قسمت مذكور تصور آن وجوه آسان نمايد . و ما در توضيح گفتار او و تسهيل تخيل آن بترسيم مثال مفروض گوييم :\r\nدر شكل هفتاد و چهار ( ش 74 ) ا ب معدل النهار بر قطب ح ، و ا نقطه اعتدال ربيعى ، و ا د منطقة البروج ، و د منتصف برج ثور ، و ح د ب دائره ميل كه بر د گذشته است ، و و د ه افق مائل كه د بر افق است . مثلث بزرگ ا ب د است و ا ب مطالع قوس ا د است زيرا كه ح د ب دائره ميل است كه افقى از آفاق خط استواء است ، و دائره افق مايل آن را به دو مثلث يكى ا ه د كه فوق الأرض است ، و ديگر ه ب د ك‌ه تحت الأرض است ، تقسيم كرده است . و قوس د ه مشترك بين اين دو مثلث است ، پس قوس ا ه مطالع ا د در افق مايل مفروض است ، و تفاوت دو قوس مطالع قوس ب ه است كه قوس تعديل النهار افق مايل مفروض است .\r\n( شكل شماره 74 )\r\nچنان كه گفته ايم شاهمير در تحرير فوق ناظر به عبارت تذكره و شرح بيرجندى بر آن ، و يا ناظر بعبارت چغمينى و شرح قاضى زاده رومى بر آنست ، عبارت\r\n\r\n","description":"","footnote":"","page_name":" 482 ","page_number":10},
  {"content":"\r\n\r\nچغمينى اين است :\r\n« تعديل النهار لجزء من فلك البروج هو الفضل بين مطالعه به خط الاستواء و بين مطالعه بالبلد . و لنمثل لذلك مثالا : اذا كان رأس الجوزاء ممايلى المشرق فى افق غير خط الاستواء ، و فرضنا دائرة من دوائر الميل تمر به و تقاطع معدل النهار تحت الافق حدث مثلث ( بعضه فوق الافق و بعضه تحته ) احد اضلاعه ميل رأس الجوزاء ، و الضلعان الاخران قوسان بين دائرة الميل و بين نقطة الاعتدال الربيعى احديهما من فلك البروج و تسمى بدرج السواء ، و الأخرى من معدل النهار و هى مطالع قوس البروج بافق الاستواء ، و افق البلد يقسم هذا المثلث الى مثلثين : احدهما فوق الأرض و يحيط به سعة المشرق و قوس البروج المذكورة و قوس من معدل النهار بين نقطة الاعتدال الربيعى و بين الافق ، و ( المثلث ) الآخر تحت الأرض و يحيط به سعة المشرق و ميل رأس الجوزاء و قوس من معدل النهار ما بين الافق و بين نقطة التقاطع بين دائرة الميل و بين معدل النهار ، و هذه القوس التى هى من معدل النهار تعديل نهار رأس الجوزاء فى ذلك البلد » .\r\nچنان كه ملاحظه مى فرماييد چغمينى و شاهمير هر دو يك مثال را پيش كشيده اند جز اين كه آن رأس جوزاء را يعنى اول برج جوزاء را مورد نظر قرار داده است ، و اين نيمه برج ثور را .\r\nالكلام يجر الكلام از رأس جوزاء به ياد حديث طلاق رأس جوزاء افتاديم . اگر چه مراد از رأس جوزاء در عبارت چغمينى برج جوزاء هست نه صورت آن ، و از فرق برج و صورت هنوز درسى بميان نيامده است ، ولى چون از تقريرات ما در پيرامون دروس بدان آگاهى داريم و در درس بيستم دروس معرفة الوقت و القبلة از آن بحث نموده ايم گوييم در حجت كافى در حديث عبدالله بن حسن آمده است كه كلبى نسابه به دو گفت : « اخبرنى عن رجل قال لامرأته انت طالق عدد نجوم السماء ، فقال تبين برأس الجوزاء و الباقى وزر عليه و عقوبة » . . . ( ج 1 معرب ص 283 و كتاب دروس معرفة الوقت و القبلة ص 128 ) . طريحى در مجمع البحرين پس از نقل حديث گويد :\r\n\r\n","description":"","footnote":"","page_name":" 483 ","page_number":11},
  {"content":"\r\n\r\n« اى بعدد رأس الجوزاء ، و هو إما الانجم الثلاثة ، او حرف الجيم و هو ثلاث به حساب العدد ، و كيف كان يريد هى مطلقة بالثلاث و الباقى و زر عليه و عقوبة » .\r\nامروز جمعه هشتم ديماه سال 1368 هش مطابق سلخ جمادى الاولى 1410 هق است كه برابر با هشتم جدى است پس شمس در برج جدى است كه اوائل زمستانست . و ما چون بخواهيم صورت برجى را در آسمان بيابيم بايد نخست به بينيم كه شمس در كدام برج است ، زيرا كه چون غروب مىكند با آن بروج غروب مىكند و از اين مى فهميم كه كدامين برجها زير افق اند كه قابل رؤيت نيستند ، و كدامين برجها زبر افق اند كه قابل رؤيت اند ، سپس بتوالى بروج و تعاقب طلوع و غروب آنها بصور باقى بروج تا گاه روشن شدن هوا آشنا مى شويم هر چند ميان برج و صورت ، مقدار فاصله ايست كه در درسهاى آينده روشن مى گردد غرض اين كه اكنون كه شمس با برج جدى غروب مىكند تا حدود پنج برج بتوالى از جوزاء فاصله دارد ، لذا در اوائل اين شبهاى آغاز زمستان در اين آفاق قم و مشابه آن روى به قبله باشيم صورتى از ستارگان جلب نظر مى كنند كه آن را صورت جوزاء و دو پيكر و توأمان گويند ، و بعبارت ملامظفر در شرح بيست باب در تعريف صورت جوزاء :\r\n« از صور منطقة البروج كه صور بروج اثنى عشريه اند ، سيم صورت جوزاء است و او را توأمان و دو پيكر نيز گويند ، دو آدمى را ماند متعانق در شمال كاه كشان ، سر ايشان در طرف شمال و مشرقست ، و پايها به طرف جنوب و مغرب ، در نفس مجره . و جوزاء به اين سبب گويند كه مرور اين صورت بر ميان آسمانست ، يقال جوز كل شى ء أى وسطه . و بعضى گويند كه چون جبار را كه از صورت جنوبى است جوزاء گويند به جهت بياض اكثر كواكب او كه مستعار است از گوسفندى كه وسط او سفيد بود ، پس توأمان را كه هم در جوار اوست بمجاز جوزاء گويند » الخ .\r\nراقم گويد كه قوله « : تبين برأس الجوزاء » احتمال دارد كه نيز بدين وجه باشد كه جوزا صورت ثالث بروج است . كيف كان اكنون اين بحث را به بيان جناب ملا محمد صالح مازندرانى بر شرح اصول كافى ، و تعليقه جناب استاد\r\n\r\n","description":"","footnote":"","page_name":" 484 ","page_number":12},
  {"content":"\r\n\r\nشعرانى بر آن خاتمه مى دهيم تا وقت تفصيل صور فرا رسد :\r\nقوله « : فقال تبين برأس الجوزاء » الجوزاء نجم يقال انها تعترض فى جوز السماء اى وسطها . و هى ثمانية عشر كوكبا على صورة صبيين متعانقين رأسهما الى الشمال و المشرق ، رجلهما الى المغرب و الجنوب . و ربما قيل انها على صورة رجل معه منطقة و سيف يداها الواقعتان فوق المنطقة ، و هى ثلاثة كواكب : كوكبان مضيئان ، و اليمنى اضوء و منها يعتبرون الارتفاع ، و رجلاه الوقعتان تحت المنطقة كوكبان مضيئان و اليسرى اضوء و منها ايضا يعتبرون الارتفاع ، و ما بين يديه من جانب الفوق ثلاثة كواكب صغار متصلة متلاصقة و هى رأس الجوزاء . اذا عرفت هذا فنقول : مراده برأس الجوزاء إما الجيم و هو ثلاثة في الحساب ، او الكواكب الثلاثة ، و على التقديرين مرادة أن المرأة تصير مطلقة ثلاثة و البواقى وزرو عقوبة عليه حيث انه طلق من ليست بزوجة له مع اعتقادانه طلاق ، و ذلك يوجب الوزر .\r\nاما تعليقه استاد :\r\nقوله « : يعتبرون الارتفاع » يعنى بالاسطرلاب لتعيين انه كم مضى من الليل . قوله « : متصلة متلاصقة » ترى اوائل الليل في الشتاء اذا استقبلت القبلة صورة من الكواكب جالبة للنظر جدا كمربع مستطيل ضلعه الاطول نحو سبعة او ثمانية اذرع من الشمال الى الجنوب و عرضه نحو ذراعين أو اكثر من اليمين الى اليسار ، و على زواياه الاربع اربعة كواكب مضيئة ، و في مركزه ثلاثة كواكب متصلة موربة . و قد يقال لهذه الصورة الجبار ايضا ، و هذه الثلاثة تسمى برأس الجوزاء . انتهى .\r\n( ص 271 ج 6 ط 1 )\r\nآنكه ملامظفر گفته است در شمال كاهكشان ، كاهكشان فارسى مجره است ، همانست كه در ملحقات نصاب الصبيان خوانده ايم :\r\n عقيم و عاقر نازاى و حامل آبستن \r\n مجره كاهكشان خط استوا محور \r\nكاهكشان را بتخفيف كهكشان گوييم ، و به راه شيرى نيز شهرت دارد ، و راه قبله نيز گويند و لكن بايد توجه داشت كه خط كهكشان در شبانه روز بارى خط\r\n\r\n","description":"","footnote":"","page_name":" 485 ","page_number":13},
  {"content":"\r\n\r\nسمت قبله خواهد بود . نه اينكه مطلقا به سمت قبله باشد .\r\nآن كه استاد علامه فرمود « : و في مركزه ثلاثة كواكب متصلة » با آنكه شارح مذكور نقل فرمود كه « : على صورة رجل معه منطقة » هر دو به يك مفاداند ، اعنى منطقه كمربند است كه بر كمر جوزاء بسته است ، و اين منطقه همان ثلاثة كواكب متصلة است . عارف نامور حافظ شيرين سخن از منطقه تعبير بحمايل فرموده است و گفته است :\r\n جوزا سحر نهاد حمايل برابرم \r\n يعنى غلام شاهم و سوگند مى خورم \r\nراقم در غزلى گفته است :\r\n بربند بى تراخى در كار دل ميان را \r\n چندان كه خيره سازى از خويش توأمان را \r\n از درد بى امانم گرناله ام برآيد \r\n ترسم به لرزه آرد اركان كهكشان را \r\nو در قصيده اى گفته است :\r\n بيا اى شب كه تا در سايه تو \r\n تماشائى نمايم آسمان را \r\n كه هر استاره اى دارد زبانى \r\n براى آنكه ميداند زبان را \r\n بديدم عين ثور و قلب عقرب \r\n كمربند ميان توأمان را \r\n بگفتم چشم و دل روشن كسى را \r\n كه اندر راه او بسته ميان را \r\nآن كه فرمودند بدان كوكب جوزاء ارتفاع گيرند و مقدار گذشته از شب را بدست آورند ، بدين وجه است كه يكى از اجزاى اسطرلاب شبكه روى آن بنام عنكبوت است و عنكبوت را شظايائى است كه هر شظيه بنام كوكبى مشهور است از آن جمله « يد الجوزاء اليمنى » و « رجل الجوزاء اليسرى » است ، و تفصيل و بيان بيشتر در شرح صور بيايد ، و نحوه ارتفاع گرفتن آنها با اسطرلاب و بدست آوردن مطالب بر آن بتوفيق حق جل و على در طول همين دروس در تعلم صنعت اسطرلاب خواهيم دانست .\r\nبدان كه در ترسيم و تعريف و تصوير صور كواكب در قديم و حديث كتابهاى بسيار نوشته اند . در ميان كتب قدماء صور عبدالرحمن صوفى را اهميتى بسزا است . عبدالرحمن بن عمر بن سهل صوفى رازى در سال 291 هق متولد ، و در\r\n\r\n","description":"","footnote":"","page_name":" 486 ","page_number":14},
  {"content":"\r\n\r\nسال 376 هق در گذشت . كتاب « صور الكواكب » را براى عضدالدوله ديلمى نوشت و مبناى آن براساس مجسطى بطليموس است ولى همه ستارگان را يكايك شخصا رصد كرد و اطوال و عروض و اقدار آنها را بدست آورد و در آن كتاب اعنى صور الكواكب ثبت نموده است . اين كتاب بضميمه ارجوزه فرزند وى در صور كواكب در حيدرآباد دكن بطبع رسيده است . ( ارجوزة في صور الكواكب لابى على الحسين بن ابى الحسين عبدالرحمن الصوفى ) . صور صوفى بتازى است ، خواجه محقق نصيرالدين طوسى آن را بپارسى ترجمه كرده است و تاكنون دوباره بطبع رسيده است . مهارتخان عبدالله بن محمد خان در باب سيزدهم از مقالت سوم تسهيل زيج محمد شاهى گويد :\r\nپيش از بطليموس يكهزار و بيست و دو ستاره از ثوابت رصد گرفته اند بطليموس در مجسطى آورده ، و آن كواكب را در شش قدر مرتب كرده ، اكبر در قدر اول ، و اصغر در قدر ششم ، و هر قدرى را سه مرتبه نهاده اند . و به جهت تعريف اين كواكب چهل و هشت صورت تخيل كرده اند ، بيست و يك در شمال از فلك البروج ، و دوازده بر منطقه ، و پانزده در جنوب . و بعضى از اين ثوابت بر نفس اين صوراند ، و بعضى بر حوالى صورت كه از آن بخارج از صور تفسير كرده اند . و عبدالرحمن صوفى كتابى در معرفت ثوابت تصنيف كرده كه هر فضلاء آن را تلقى بقبول كرده اند الخ .\r\n\r\n","description":"","footnote":"","page_name":" 487 ","page_number":15},
  {"content":"\r\n\r\n\r\nدرس 67 : در پيرامون تعديل النهار\r\nچنان كه گفته ايم هرگاه مباحث گذشته از درس 63 تا اين درس درست ادراك شده باشد ، وجوه ديگر مسائل مطالع مغارب خواه در آفاق شمالى و خواه در آفاق جنوبى به خوبى معلوم خواهد بود ، و تصوير و ترسيم اشكال آن بر سطح مستوى يا بر سطح كره آسان مى باشد ، جز اينكه براى ورزش فكرى و زيادت فائدت به بقيت عبارت شاهمير التفات بفرماييد :\r\n« و همچنين در جانب مغرب چون دائره ميلى ديگر فرض نمايند كه بر مغرب كوكب يا جزء گذرد هر آينه مثلثى بزرگ حادث شود بدستور سابق كه يك ضلعش قوس بروج باشد كه ميان اول حمل و نصف ثور است ، و يكى قوس از معدل كه مغارب اوست در بلد مفروض ، و ليكن قاعده وى سعه مغرب آن جزو باشد ، و تمامى اين مثلث تحت الافق بود چه هرگاه كه ثور بر افق مغرب باشد هر آينه از اول حمل تا آنجا غارب خواهد بود ، و همچنين مغارب آن . و اين مثلث مخفى در اين طرف بواسطه قوس ميل به دو مثلث تحت الأفق منقسم شود و چنانچه معلوم شد آنچه از معدل ميان دائره ميل و افق واقع شود تفاوت ميان مغارب استوائى و بلد مفروض باشد ، و مجموع اين قوس و قوس اول كه در مطالع اعتبار نموده شد تفاوت مطالع و مغارب بلد مفروض بر خط استواء باشد ، و در جانب قطب ظاهر مثلثين صغيرين كه قوس تعديل النهار ضلع ايشانست ، هر دو تحت الأرض باشند . و مجموع اين قوسين تعديل النهار باشد بر وفق اعتبار قوم چه اگر مجموع آن را بر مطالع و مغارب استوائى افزايند مطالع و مغارب بلد حاصل\r\n\r\n","description":"","footnote":"","page_name":" 488 ","page_number":16},
  {"content":"\r\n\r\nشود ، و اگر از مطالع و مغارب بلد نقصان نمايند مطالع و مغارب استوائى معلوم گردد .\r\nو چون اين فرض در بروج جنوبى مثل نصف عقرب نمايند هر آينه برعكس اين باشد با آنكه در جانب مشرق هر دو مثلث فوق الافق باشند ، و در جانب مغرب كوچك فوق الافق و بزرگ تحت الافق باشد چه دائره ميل اول بمعدل رسد و بعد از آن تقاطع با مدار در افق نمايد . و چون تفاوت نهاريه اين قوس منقحا معلوم نمى گردد از اينجهت بعضى از محققان بموجبى كه مصنف ( يعنى قوشچى ) گفت جهت سهولت تخيل قوسين را از مدار كوكب باجزاء اعتبار كنند و يك دائره ميل فرض نمايند كه با معدل در نقطه مشرق و مغرب تقاطع كند و هر آينه با مدار نصف ثور در مثال مذكور كه در جانب قطب ظاهر است در طرفين مشرق و مغرب فوق الأرض تقاطع نمايند چه اول بمدار رسد و بعد از آن بمعدل ، و مثلثى از مدار و قوس ميل و سعه مشرق و مثل آن در جانب مغرب كه در طرفين فوق الافق باشد پيدا شود بخلاف صورت اول كه در طرفين تحت الافق بودند . و چون دائره ميل افق استوائى است مجموع هر دو قوس از اين مدار كه ميان دائره ميل و افق واقع شود تفاوت ميان نهار و بلد مفروض و بلد استوائى باشد چه بر اين تقدير افق استوائى بالاى افق مفروض خواهد بود ، پس كوكب اول بافق بلد رسد و چون به قدر قوس مذكور ارتفاع يابد بافق استوائى رسد ، و در مغرب اول از افق استوائى غروب نمايد بعد از آن به قدر قوس مذكور از افق بلد طالع باشد . پس مجموع قوسين تعديل النهار بود بحسب حقيقت و ليكن بحسب اصطلاح تعديل النهار بيكى از اين قوسين اطلاق نمايند . و مخفى نيست كه در اين صورت در بروج جنوبى هر دو مثلث تحت الافق خواهند بود چه افق استوائى تحت افق بلد است بخلاف صورت اولى كه در جانب جنوب هر دو فوق الافق بودند ، و در اين صورت تخيل تعديل النهار بر وفق اعتبار ظاهر گردد و الله اعلم .\r\nو محقق علامه در تحفه و نهايه و سائر مصنفات خويش گفته اند كه اگرچه در صورتين تفاوت ميان تعديل النهار محقق است بانكه در اول از دائره عظيمه است ،\r\n\r\n","description":"","footnote":"","page_name":" 489 ","page_number":17},
  {"content":"\r\n\r\nو در دوم از دائره صغيره است و لكن چون اين قوسين متشابه اند چه يكى ميان مطلع و مغيب اعتدالست و ديگرى ميان مطلع و مغيب مدار موجب اختلاف حكم نمى شود .\r\nو در اين سخن نظرى ظاهر است چه شكى نيست كه اين قوس اصغر است از قوس اول بحسب مقدار چه محل تقاطع دائرتين ميل در قطب معدل است و هر چند كه از او بعد پيدا نمايند از يكديگر متباعد گردند تا بمعدل رسند ، و اين بعد غايت ايشان باشد و باز متقارب شوند تا بقطب ديگر متقاطع گردند ، پس قوسى كه از مدار ميان دائرتين ميل كه يكى تقاطع با او در افق و يكى فوق الافق نموده در جانب شمال كوچكتر باشد از قوس معدل كه ميان همين دائرتين افتد كه يك تقاطع با او در افق و يكى تحت الافق نموده در همانجانب و همچنين در جانب جنوب ، چه مبين شد كه چون دائرتين ميل از معدل گذشته اند باز متقارب مى گردند پس قوسين متشابهه نباشند ، و مخلصى از اين نيست الا آنكه حمل تشابه بر تشابه زمانى نمايند بان كه در همان زمانى كه آنقوس از معدل طلوع مى نمايد اين قوس از مدار هم طلوع مىكند چه دائره عظيمه و دائره صغيره در زمانى مساوى تمام دوره مى نمايند پس قوس عظيمه از آن كه بازاى قوس صغيره از اين باشد در زمان طلوع و غروب هم مساوى باشند ، و اگرچه در مقدار متفاوت بوده باشند ، و چون مقصود تفاوت ميان نهارين و تفاوت مطالع اجزاء فلك البروج است و هر دو عبارت از زمانند پس تشابه در زمان كافى باشد و الله اعلم .\r\nو چون مبين شد كه تعديل النهار بحسب اصطلاح عبارت از احد القوسين ( احدى القوسين ظ . ) طلوعى يا غروبيست پس تفاضل ميان هر يك از قوس النهار كوكب و قوس الليل كوكب و ميان نصف دور كه قوس النهار افق استوائى است ، و نصف مخفى كه قوس الليل افق مذكور است به قدر ضعف تعديل النهار بود چه مجموع قوسين مشرقى و مغربى مقدار تفاضل است » .\r\nاين بود آنچه را كه شاهمير در شرح عبارت قوشچى در تعريف تعديل النهار شرح و و بسط داده است .\r\n\r\n","description":"","footnote":"","page_name":" 490 ","page_number":18},
  {"content":"\r\n\r\nدر بيان بعضى از عبارات او گوييم :\r\nقوله « : هر آينه مثلثى بزرگ حادث شود بدستور سابق » . . . شكل 75 را با شكل 74 مقايسه بفرماييد ، در شكل 74 قوس د ب از دائره ميل قاعده مثلث بزرگ بوده است ، و لكن در شكل 75 قوس ده كه سعه مغرب است يعنى قوسى از دائره افق مايل است قاعده مثلث بزرگ است . و ديگر اين كه در شكل 75 تمامت مثلث بزرگ زير افق است بخلاف شكل 74 ، و باقى عبارات بمقايسه معلوم گردد .\r\n( شكل شماره 75 )\r\nقوله « : و مجموع اين قوسين تعديل النهار باشد » . . . اين مطلب همانست كه در تبصره اوائل درس 66 گفته ايم . و همچنين عبارت ديگر وى در فرض بروج جنوبى كه گفت پس مجموع قوسين تعديل النهار بود بحسب حقيقت و ليكن بحسب اصطلاح تعديل النهار بيكى از اين قوسين اطلاق نمايند .\r\nاما آن كه در فرض بروج جنوبى گفته است و چون تفاوت نهاريه اين قوس منقحا معلوم نمى گردد الخ ، و پس از آن تعريف قوشچى را بر آن مبتنى كرده است ، و سپس نظرى كه در تشابه قوسين داده است ، همگى مورد تأمل است . وجه آن بدانچه در درس 64 و 65 در تعديل النهار و در درس 66 در تشابه قوسين گفته ايم دانسته مىشود فتدبر حق التدبر . و مطلب حق آنست كه در آخر گفت « : إلا آنكه\r\n\r\n","description":"","footnote":"","page_name":" 491 ","page_number":19},
  {"content":"\r\n\r\nحمل تشابه بر تشابه زمانى نمايند » . و شايد نظرش در ابداع نظر تشحيذ فكر و تثبيت مطلب در ذهن بوده است .\r\n\r\nتنبيهات :\r\n1 از آنچه در تعريف تعديل النهار گفته ايم دانسته شده است كه بحث تعديل النهار اختصاص بشمس ندارد بلكه هر كوكبى كه مركز جرم او بافق مشرق رسيده است تا رسيدن آن بافق مغرب كه مدت بودن كوكب فوق افق است قوس النهار آن كوكب است و بحث قوس تعديل النهار بعينه درباره آن نيز صادق است ، جز اين كه چون روز و شب متعارف از خورشيد است فرد بارز بحث نهار و تعديل نهار شده است ، و در جداول زيجات بعرض يك يك درجه قوسهاى تعديل النهار بحسب بودن شمس در هر درجه از بروج استخراج شده است چنان كه در اوائل درس 64 بدان اشارتى رفت .\r\n2 از آنچه كه در بيان تعديل النهار و وجه تسميه آن ، و بخصوص با نظر بدانچه در ضابطه درس 64 گفته ايم ، و بويژه بدانچه كه بيرجندى از شرح تذكره و از شاهمير در اوائل درس 66 نقل كرده ايم كه از « تنقيص آن در مدارات جانب قطب ظاهر ، و تزييد آن در مدارات جانب قطب خفى ، يوم و ليل استوائى حاصل مى شو د » وجه تسميه منطقه حركت نخستين بمعدل النهار به خوبى روشن شده است فتبصر .\r\n3 در آخر درس 65 گفته ايم كه چون بر مطالع استوائى نود درجه ( 90 ) افزايند مطالع بالقبه حاصل شود . در اين مطلب صاحب جامع بهادرى فرمايد :\r\n« براى استخراج اعمال رصد و زيج و تقويم در افق استوائى بازاى درجات جدول مطالع درست مى كنند ، بارى مبتدا از اول حمل ، و بارى مبتدا از اول جدى ، و ثانى را جدول مطالع بالقبه نامند . و هرگاه مطالع مبتدا از اول حمل معلوم باشد چون از آن دو صد و هفتاد درجه كم كنند باقى مطالع آغاز به اول جدى حاصل آيد . و چون بر مطالع آغاز از اول جدى نود افزايند مطالع مبتدا از اول حمل فراهم آيد » انتهى .\r\n( ص 534 ط 1 )\r\n\r\n","description":"","footnote":"","page_name":" 492 ","page_number":20},
  {"content":"\r\n\r\nپوشيده نيست كه آنچه ما گفته ايم همانست كه آن جناب در آخر فرمود : و چون بر مطالع الخ ، و با آنچه كه در اول فرمود : و هرگاه مطالع الخ ، به يك مفادند . مثلا در صفحه 537 جامع مذكور در مطالع البروج بالقبه مطالع يكدرجه ثور را قبح ن آورده است ، و در صفحه 535 در مطالع البروج لخط الاستواء مبتدا از اول حمل مطالع يكدرجه ثور را كح نب آورده است . پس چون بر مطالع استوائى يكدرجه ثور 90 درجه افزائيم نتيجه قيح نب خواهد بود كه مطالع يكدرجه ثور مطالع بالقبه است قيح ن / صه بعلاوه كح نب .\r\nو يا از مطالع مبتدا از اول حمل 270 درجه كم كنيم نتيجه مطالع مبتدا از اول جدى خواهد بود . يعنى در مثال مفروض .\r\nقيح نب / رعه شفح نب / شسه بعلاوه كح نب .\r\n4 علامه بيرجندى در شرح تذكره پس از بيان تعريف تعديل النهار بنابر وجه مشهور كه قوسهاى مثلثات ياد شده همه از دوائر عظام اند ، تعريفى را كه ملاعلى قوشچى در فارسى هيئت آورده است نقل كرده است كه گفته است و اعلم ان بعضهم قد فرض الخ ، سپس در رفع و هم تنافى و تو هم اختلاف حكم بين تعريف مشهور و تعريف بعض بتشابه قوسين بدانوجه كه در شكل 73 در اول درس 66 آورده ايم تمسك جسته است . اين بيان قويم بيرجندى هم مؤيد است كه در آغاز همين درس گفته ايم قول شاهمير مورد تأمل است . عبارت بيرجندى اين است :\r\n« و اعلم ان بعضهم قد فرض لمعرفة تعديل النهار دائرة ميل واحدة لكن على وجه آخر و هو أن تمر تلك الدائرة بمطلع ال‌اعتدال و مغيبه فيحدث منها و من الافق و من المدار مثلثان شرقى و غربى كما فى الاول ، الا ان المثلثين هيهنا يكونان فوق الأرض ان كان المدار في جهة القطب الظاهر ، و تحته ان كان في جهة القطب الخفى . و ايضا اضلاع المثلثين على التقدير الأول كلها من الدوائر العظيمة ، و على هذا التقدير يكون تعديل النهار قوسا من صغيرة هى المدار . و لا يختلف الحكم لأن تعديل النهار على هذا الوجه شبيه بتعديل النهار على الطريق المشهور بالعاشر من ثانية اكرثاوذوسيوس إذهما قوسان من دائرتين متوازيتين بين دائرتى ميل تمر احديهما بمطلع الاعتدال او مغيبه ، و ثانيتهما\r\n\r\n","description":"","footnote":"","page_name":" 493 ","page_number":21},
  {"content":"\r\n\r\nبمشرق المدار أو مغربه ، و هذه الدائرة اعنى دائرة الميل المذكورة يكون افق موضع من خط الاستواء طوله طول البلد . و بهذا يظهر جدا ان ضعف تعديل النهار فى جانب القطب الظاهر يزاد على نهار خط الاستواء ، و فى جانب القطب الخفى ينقص منها ليحصل مقدار نهار البلد فافهم » .\r\n5 تشابه قسى و تشابه مثلثات را در فنون رياضى اهميت بسزا است . بايد در خاطر داشته باشيم كه مراد از قسى متشابهه اين است كه بحسب درجه باهم متساوى اند ، اگرچه كه مسافات درجات بحسب قرب و بعد با منطقه و قطب متفاوت اند . و آن كه از صدر مقاله سوم اصول اقليدس در ابتداى درس 66 نقل كرده ايم كه : القطع المتشابهة من الدوائر هى التى تقبل الزوايا المتساوية يعنى آن قوسها بحسب درجات مساوى با يكديگرند نه بحسب مسافات . و دانسته ايم كه مراد از زوايا ، زواياى مركزى است . و آن كه در درس 14 گفته ايم كه طول هر برج سى درجه است ، و عرض آن صد و هشتاد درجه بر اين مبناى تشابه قوسها با يكديگر است تدبر ترشد إن شاءالله تعالى .\r\n6 چنان كه در درس چهل و شش گفته ايم رساله زبدة الهيئة جناب خواجه طوسى به اندازه اى مغلوط بطبع رسيده است كه اكثر مواضع آن از صورت انتفاع خارج است از آن جمله باب بيست و پنجم آن كه در همين بحث ما نحن فيه اعنى در مطالع بروج است . ابتداى اين باب در مطالع آفاق استوائيه است ولى در نسخه مطبوع نامطبوع بجاى آن مطالع افاق مائله آمده است ، و بعد از يك صفحه در احكام مطالع آفاق استوائى بدين عنوان است « : و اما در آفاق مائله ربع با ربع بر نيايد » كه البته عنوان اين قسم دوم صحيح است ولى باز عبارت مغلوط و مشوش دارد . و ما تاكنون توفيق تحصيل يك نسخه خطى زبدة الهيئة را نيافته ايم تا بتوانيم آن را تصحيح شده نقل كنيم .\r\nغرض اين است كه اين گونه متون بچاپ رسيده رهزن نشود كه پندارى پيش آيد مثلا اين كه تفوه شود اين دروس با آن متون متغاير است ، بلكه بايد اين دروس را اصل قرار داد و متون ديگر را با عرض بدان تصحيح كرد .\r\n\r\n","description":"","footnote":"","page_name":" 494 ","page_number":22},
  {"content":"\r\n\r\nتبصره : بدان كه قوسهاى تعديل النهار در جداول زيجات بحسب عروض بلاد يك يك درجه مضبوط است ، و اگر بازاى دقايق و ديگر كسور خواسته باشيم بايد به عمل تعديل بين السطرين آن را بدست آوريم ، يعنى تفاضل طرفين را در دقائق و كسور موجود ضرب مى كنيم آنچه حاصل شده است آن را بر طرف مقدم مى افزاييم تعديل النهار مطلوب حاصل شود .\r\nو چون در اين عمل ، طرف ديگر عدد يك است و از تقسيم يا ضرب هر عدد بر واحد همان عدد حاصل خواهد شد تقسيم بر واحد را ناديده گرفته ايم كه گف‌تيم حاصل ضرب را بر طرف مقدم مى افزاييم .\r\nو بدان كه اين عمل از قاعده اربعه متناسبه است كه طرفين عدد در هم ضرب مى شوند ، و حاصل بر طرف ديگر تقسيم مى گردد تا نتيجه مطلوب بدست آيد . مثلا گوييم : 4 فرسخ 24 كيلومتر است 9 فرسخ چند كيلومتر خواهد بود ؟ بجاى مجهول حرف ايكس  x ) )  مى گذاريم و صورت آن را بدين گونه مى نويسيم 24  x . 49  و يا بدين گونه 9  x : 424  سپس طرفين را كه 9 و 24 اند درهم ضرب ، و حاصل را بر طرف ديگر كه 4 است تقسيم مى كنيم و صورت آن را بدين گونه مى نويسيم 24 4 / 54 ئ 9 . در اين عمل تعديل بين السطرين و امثال آن كه در پيش داريم به همين سبك عمل مى كنيم .\r\nمثلا عرض قم 34 درجه و 39 دقيقه شمالى است ، بجداول تعديل النهار زيج بهادرى رجوع كرده ايم در صفحه 379 آن گويد : جدول تعديل النهار لعرض لد ، نهاره الأطول د عه و قه ه نه ، و در جدول بعد آن گويد : جدول تعديل النهار لعرض له ، نهاره الأطول د كا الر نه ، پس تعديل النهار 34 درجه و 39 دقيقه را بايد از ما بين اين دو جدول تحصيل كنيم ، و بفرض تعديل النهار اول سرطان را در عرض قم مى خواهيم تا نهار اطول آن را بدست آوريم ، در عرض لد تعديل النهار اول سرطان برها موح است ، و در عرض له\r\n\r\n","description":"","footnote":"","page_name":" 495 ","page_number":23},
  {"content":"\r\n\r\nتعديل النهار اول سرطان نرم ندنر است ، و تفاوت اين دو تعديل النهار هام ح د ب است ( هام ح ند / رها موح رم ندنر ) حالا بقاعده اربعه متناسبه گوييم : م ح ند پ  x  لط طرفين را بقاعده جدول ضرب ستينى باسلوب ضرب شبكه اى كه در آخر فصل چهارم باب اول خلاصة الحساب شيخ بهائى ، و بتفصيل در صفحه دهم زيج بهادرى ، و نيز در صفحه 213 و 214 و باز در صفحه 284 تا 289 جامع بهادرى ، و در باب سوم مقاله مفتاح الحساب غياث الدين جمشيد كاشى ( ص 6671 ط سنگى ) بيان شده است ، درهم ضرب مى كنيم بدين صورت :\r\nضرب دقيقه در ثالثه رابعه مىشود ( يعنى مضروب دقيقه ، و مضروب فيه ثالثه باشد حاصل رابعه است به تفصيلى كه در باب ياد شده مفتاح الحساب بيان شده است ، و همچنين در جامع بهادرى ص 284289 ) پس حاصل ضرب شده است كوه مر ، اين حاصل را بر قوس تعديل النهار اول سرطان بعرض لد افزوديم حاصل بر كونان شده است ( كونان / كوه مر بعلاوه برها موح ) اين حاصل را مطابق ضابطه درس 64 تضعيف كرده ايم حاصل لدنح مح م شده است ، و اين حاصل را تبديل بساعات و دقائق و ثوانى زمانى كرده ايم حاصل به عه بط قه نه له شده است ، و اين حاصل را بر نصف دور افزوديم نهار اطول عرض قم بدست آمده است كه بدعه بط قه له نه است . و بر اين قياس مقدار زمان روزهاى ديگر و نصف النهار هر روز را بدست مى آوريم .\r\nراقم در سنواتى كه تقويم ساليانه استخراج مى كرده ، مطابق دستور فوق و ضابطه ياد شده نصف النهار بعرض تهران را كه له ما لح شمالى است ، و نهار اطول آن دعه كه قد ولثه زمانى است ، در تمام دوره سال شمسى حساب كرده است و در اين جدول ذيل كه نموده مىشود گردآورده است . جدول اول تعديل نهار عرض له ما لح ، مبتدا از درجه فلكى تا ثالثه فلكى است ، و دو جدول ديگر اجزاى\r\n\r\n","description":"","footnote":"","page_name":" 496 ","page_number":24},
  {"content":"\r\n\r\nفلكى تبديل بساعات و دقائق زمانى شده است مبتدا از ساعات زم‌انى تا ثوالث زمانى .\r\n\r\nتنبيه و تذكره :\r\nدر دروس پيشين گفته ايم كه هرگاه مقدار ساعات شبانه روزى افقى استخراج شده است ، تمام آفاق و بلاد ديگرى كه با آن افق در عرض و جهت مشتركند مقدار ساعات شبانه روزى آنها به همان مقدار خواهد بود اگرچه بحسب اختلاف طول ، تقدم و تأخر در حدوث ليل و نهار دارند . مثلا همين جداول سه گانه براى مقدار تعديل الايام و نصف النهار تمام آفاقى است كه با تهران هم عرض و هم جهت اند .\r\nاين جداول سه گانه براى استخراجات بعدى شما نمونه و سرمشقى خواهند بود .\r\n\r\n","description":"","footnote":"","page_name":" 497 ","page_number":25},
  {"content":"\r\n . \r\n","description":"","footnote":"","page_name":" 498 ","page_number":26},
  {"content":"\r\n . \r\n","description":"","footnote":"","page_name":" 499 ","page_number":27},
  {"content":"\r\n . \r\n","description":"","footnote":"","page_name":" 500 ","page_number":28},
  {"content":"\r\n\r\n\r\nدرس 68 : اربعه متناسبه و ضرب ستينى و شبكه\r\nدر درس پيش از اربعه متناسبه ، و ضرب شبكه ، و جدول ضرب ستينى سخن بميان آمده است ، بايد بدانها آشنا شويم كه در سير علمى اين دروس بدانها نياز داريم .\r\nشكل نوزدهم مقاله هفتم اصول اقليدس در برهان اربعه متناسبه است ، عبارت آن بتحرير خواجه طوسى چنين است « : كل اربعة اعداد فان كانت متناسبة كان مسطح الأول في الرابع كمسطح الثانى في الثالث ، و إن كان المسطح كالمسطح كانت متناسبة » . . . آنگاه شروع به اقامه برهان كرده است .\r\nتسطيح را در اصطلاح رياضى چند معنى است ، يكى اين كه تسطيح عبارت است از ضرب عددى در عددى ، و يا ضرب خطى در خطى كه محيط بسطحى اند كه هر يك از عدد و خط را ضلع مى نامند ، در صورتى كه آن سطح متوازى الاضلاع قائم الزوايا باشد .\r\nمثلا در اين شكل ا ب ح د ( ش 76 ) مسطح اب در ب ح يعنى حاصل\r\n( شكل شماره 76 ) ضرب آن در اين مساوى سطح و مساحت ا ح است و از آن تعبير مى كنند به سطح اب در ب ح چنان كه خواجه در صدر مقاله دوم تحرير اقليدس گويد : و انا اعبر\r\n\r\n","description":"","footnote":"","page_name":" 501 ","page_number":29},
  {"content":"\r\n\r\nعن ذلك السطح بسطح احدهما في الأخر . بلكه در صدر مقاله هفتم آن گويد « : العدد المسطح هو المجتمع من ضرب عدد فى عدد و يحيط به عددان هما ضلعاه » . و در همين صدر در تعريف اعداد متناسبه آمده است كه « الاعداد المتناسبة هى التى يكون الأول منها للثانى و الثالث للرابع اضعافا متساوية ، او جزء أو اجزاء بعينها » .\r\nپس معنى عبارت نخستين اين است كه هرگاه چهار عدد متناسب باشند حاصل ضرب نخستين در چهارمين مانند حاصل ضرب دومين در سومين است ، و به عكس هرگاه چهار عدد حاصل ضرب نخستين در چهارمين برابر با حاصل ضرب دومين در سومين باشد آن چهار عدد متناسب خواهند بود . مثلا چهار عدد 3 6 4 8 بدان مقدارى كه 8 اضعاف 4 است به همان مقدار 6 اضعاف 3 است پس گوييم\r\n84 : 63 يعنى 6 ئ 3 / 4 ئ 8 .\r\nو بدان كه اگر سطح متوازى الاضلاع قائم الزوايا همه اضلاع آن مساوى باشند مسطح آن را كه حاصل ضرب مذكور است مربع گويند اعنى مسطح اعم از مربع است . بلكه مسطح را نوعا در حاصل ضرب دو عدد يا دو مقدار مختلف با يكديگر اطلاق مى كنند ، چنان كه مربع را در حاصل ضرب عددى يا مقدارى در خودش مثلا عدد بيست را مسطح چهار در پنج گويند ، و بيست و پنج را مربع پنج در پنج . و چنان كه هرگاه مطلوب مساحت جسم باشد و اضلاع طول و عرض و عمق آن مساوى باشند مكعب گويند و گرنه مجسم .\r\nدر تعريف عدد مضروب و مربع و مكعب و مجسم در صدر مقاله ياد شده گويد :\r\nالعدد المضروب فى عدد آخر هو الذى يضعف بعدة آحاد المضروب فيه فيجتمع عدد .\r\nو العدد المربع هو المجتمع من ضرب عدد فى مثله و يحيط به عددان متساويان .\r\nو العدد المكعب هو المجتمع من ضرب عدد فى مربعه و يحيط به ثلاثة اعداد متساوية .\r\nو العدد المسطح همانست كه در آغاز نقل كرده ايم .\r\nو العدد المجسم هو المجتمع من ضرب عدد في عدد مسطح و يحيط به ثلاثة اعداد\r\n\r\n","description":"","footnote":"","page_name":" 502 ","page_number":30},
  {"content":"\r\n\r\nهى اضلاعه .\r\nيعنى چون 4 را مثلا در 5 ضرب كنيم 4 را مضروب و 5 را مضروب فيه گوييم ، كه 4 بعدت آحاد مضروب فيه يعنى 5 بار مضاعف شده است ( 5 / 20 ئ 4 ) .\r\nو عدد مربع حاصل ضرب عددى در مثل خودش است ، و دو عدد متساوى با يكديگر بر آن محيط اند ، مثلا ( 4 / 16 ئ 4 ) . بدان كه عبارت اخير اعنى و دو عدد متساوى با يكديگر بر آن محيط اند حكمى از احكام مربع است نه اين كه تتمة تعريف مربع بوده باشد ، و همچنين در تعريفات ديگر . و مرادش از « فيجتمع عدد » حاصل ضرب است .\r\nو عدد مكعب حاصل ضرب عددى در مربع خودش است ، و سه عدد متساوى با يكديگر محيط بدانند ، مثلا ( 4 / 64 ئ 4 / 16 ئ 4 ) .\r\nو عدد مسطح حاصل ضرب عددى در عددى است ، و دو عدد كه دو ضلع آنند محيط بدانند خواه اين دو ضلع باهم مساوى باشند چون مربع ، و خواه نباشند چون شكل 76 .\r\nو عدد مجسم حاصل ضرب عددى در عدد مسطح است ، و سه عدد كه اضلاع اويند محيط بدانند ، مثلا ( 2 / 56 ئ 4 / 28 ئ 7 ) و يا ( 2 / 32 ئ 4 / 16 ئ 4 ) .\r\nو بدان چنان كه مسطح اعم از مربع است مجسم نيز اعم از مكعب است ، و لكن مجسم را نوعا در حاصل ضرب سه عدد مخالف با يكديگر ، يا يكى مخالف با دوى ديگر كه آن دوى ديگر مساوى باهم باشند به كار مى برند ، و مكعب را در حاصل ضرب سه عدد مساوى با يكديگر .\r\n\r\nتبصره :\r\nدر كتب رياضى بلكه در كتب فقهى و ج‌وامع روائى بجاى تسطيح و مسطح به همان معنى ياد شده تكسير و مكسر نيز بسيار به كار برده شده است . مثلا در كتب فقهى در تقدير آب كر فرموده اند كه بحسب وزن چه قدر است و بمساحت چه قدر ؟ مرحوم شهيد ثانى در شرح لمعه فرمايد « : الكبر بالمساحة ما بلغ مكسره اثنين و اربعين شبرا و سبعة اثمان شبر » يعنى كر بمساحت آنست كه مكسر آن\r\n\r\n","description":"","footnote":"","page_name":" 503 ","page_number":31},
  {"content":"\r\n\r\n42 7 8 وجب باشد .\r\nو بدين معنى مرحوم شيخ بهائى در الحبل المتين فرمايد :\r\n« و معنى قولهم الكر ما بلغ تكسيره اثنين و اربعين شبرا و سبعة اثمان أنه ما اشتمل على اثنين و اربعين مجسما مائيا كل منها مكعب الشبر ، و مجسم آخر هو سبعة اثمان مكعبه » .\r\nمعنى مجسم و مكعب همانست كه در همين درس گفته ايم . مرحوم كلينى در كافى باسنادش از ابوبصير از حضرت امام صادق عليه السلام روايت كرده است كه :\r\n« اذا كان الماء ثلاثة اشبار و نصفا في مثله ثلاثة اشبار و نصف في عمقه في الأرض فذلك الكر من الماء » . ( ص 2 ط سنگى رحلى اعلى و وافى م 4 ص 8 )\r\nيعنى دوبار سه وجب و نيم در خود ضرب شود كه تكسير يعنى مكسر آن 42 7 8 وجب مىشود ، چنان كه علامه حلى در مختلف فرمود :\r\n« الظاهر ان الاشبار يراد ضرب الحساب فيها فيكون حد الكر تكسير اثنين و اربعين شبرا و سبعة اثمان شبر » .\r\n( ص 4 ط رحلى سنگى )\r\nو نيز در كتاب صلوة كافى روى باسناده الى عبدالأعلى مولى آل سام قال قلت لابى عبدالله عليه السلام :\r\nكم كان مسجد رسول الله صلى الله عليه و آله ؟ قال : كان ثلاثة آلاف و ستمائة ذراع تكسيرا\r\n( مكسرة خ ل ) . ( ص 81 چاپ اعلى رحلى سنگى )\r\nاگر مثلا هر يك از طول و عرض مساحت مسجد شصت ذراع باشد مساحت آن سه هزار و ششصد ذراع خواهد بود . و ممكن است كه طول و عرض مساحت آن مختلف بوده باشند و باز مكسر آنها 3600 بشود چنان كه روشن است .\r\nابوالمعالى نصرالله منشى در كليله بهرامشاهى در ستايش سلطان محمود غزنوى و كشور گشايى او گويد :\r\n« و آنگاه همت ملكانه را بر اعلاء كلمه حق مقصور گردانيد ، و ذات بيهمال\r\n\r\n","description":"","footnote":"","page_name":" 504 ","page_number":32},
  {"content":"\r\n\r\nخويش را بر نصرت دين اسلام و مراعات مصالح خلق وقف كرد ، و از در كابل تا كناره قنوج ، و حدود كالنجر و بانوسى . . . و اطراف كرمان و سواحل درياى تيز و مكران در تكسير دو هزار فرسنگ در خطه اسلام افزود ، و آفتاب ملت احمدى بر آن ديار از عكس ماه رايت محمودى بتافت » . . . .\r\n( ص 21 و 22 كليله و دمنه بتصحيح و تعليقه راقم )\r\nمساحت را در علم اوفاق معنى ديگر است ، و تكسير دائره كه عبارت از دانستن نسبت عددى قطر دائره به مح‌يط آنست مطلبى ديگر است . و تكسير در رشته هاى ارثماطيقى بوجوه گوناگون است بلكه تكسير خود علمى جداگانه و فنى مستقل است . مرجو از عنايت حق تعالى شانه اين كه نوبت درس و بحث اين فنون نيز در اين حلقه روحانى و انجمن نورانى فرا رسد ، بار خدايا اينچنين بادا .\r\nاما جدول ضرب ارقام ستينى و ترسيم جدول و تنميق ارقام آن بدين گونه است كه از يك تا شصت را در يك تا شصت ضرب بايد كرد ، و هرگاه حاصل ضرب از شصت فزونتر شده است هر شصت را يك عدد محسوب بايد داشت و آن را مرفوع بايد خواند مثلال را در ب ضرب كرديم ( س / ب ئل ) حاصل مىشود يك مرفوع و بدين نحو مى نويسيم ا ها و چون آن را درح ضرب كنيم و ( ص / ح ئ ل ) يك مرفوع و سى مىشود و بدين صورت مى نگاريم ال . و چون م را در با ضرب كنيم هفت مرفوع و بيست مىشود بدين صورت ( 11 / 440 607 ئ 40 ) ر ك و على هذا القياس . و براى تسهيل در محاسبه بهتر آنست كه جدول ستينى حساب شده و نگاشته در نزد حاسب حاضر باشد بدين صورت كه ملاحظه مى فرماييد :\r\n\r\n","description":"","footnote":"","page_name":" 505 ","page_number":33},
  {"content":"\r\n . \r\n","description":"","footnote":"","page_name":" 506 ","page_number":34},
  {"content":"\r\n . \r\n","description":"","footnote":"","page_name":" 507 ","page_number":35},
  {"content":"\r\n . \r\n","description":"","footnote":"","page_name":" 508 ","page_number":36},
  {"content":"\r\n . \r\n","description":"","footnote":"","page_name":" 509 ","page_number":37},
  {"content":"\r\n\r\nتنبيه : پوشيده نيست كه در جدول ضرب مذكور بسيارى از ارقام مضروب و مضروب فيه و حاصل ضرب آنها مكرر شده است شبيه جدول ضرب معروف فيثاغورس براى ارقام يك تا ده كه آن را به صورت ديگر وضع توان كرد تا تكرارى پيش نيايد ، بدين نحو كه مى نگاريم .\r\nاين جدول كه به همين شيوه بدان آشنائيم و بجدول ضرب فيثاغورس شهرت دارد بسيارى از ارقام حاصل ضرب مضروب در مضروب فيه كه قريب به نصف ارقام جدول است مكرر است كه البته براى مبتدى مفيد است تا بداند كه هر يك از مضروب و مضروب فيه اگر عكس بشوند در حاصل ضرب تفاوتى پيش نمى آيد ، هرچند اصطلاح بر اين است كه عدد بزرگ مضروب و عدد كوچك مضروب فيه بوده باشد ، و بعبارت بطرس بستانى در « كشف الحجاب فى علم الحساب » و لك أن تجعل أيا شئت من العددين مضروبا و الآخر مضروبا فيه ، و لكنهم اصطلحوا على جعل العدد الاكبر مضروبا و العدد ال‌اصغر مضروبا فيه . ( ص 28 ط بيروت )\r\nو چون مكررهاى جدول فوق چنان كه نموده ايم حذف گردد باقى بدين صورت جدول دوم بدون تكرار ارقام در آيد ، و آن را جدول منبرى گويند چنان كه در\r\n\r\n","description":"","footnote":"","page_name":" 510 ","page_number":38},
  {"content":"\r\n\r\nجامع بهادرى صفحه 208 ط 1 ، و در زيج بهادرى صفحه 9 ط 1 ، و ديگر كتب مربوطه فن آمده است .\r\nغرض از تمهيد مطلب مذكور اين كه همين روش جدول ضرب منبرى را در جدول ضرب ستينى نيز مى توان به كار برد تا تكرار در ارقام لازم نيايد . و بديهى است كه قلت اعداد و اختصار جداول و صحت ترسيم و تصوير اشكال را مانند ضابطه مدلل حسابى ، و قاعده مبرهن هندسى در تجمع فكر حاسب دخلى تمام است . ضرب ستينى در زيج بهادرى ( ص 20 ) و در جامع بهادرى ( ص 286 ) به صورت جدول منبرى بدين هيئت ترقيم شده است كه نموده مىشود :\r\n\r\n","description":"","footnote":"","page_name":" 511 ","page_number":39},
  {"content":"\r\n\r\nو تو را رسد كه جدول مربعى شصت در شصت ترسيم كنى ، و از يك تا شصت را به ترتيب در يك تا شصت ضرب كنى و بدستور ياد شده حاصل ضرب را كه عدد اول آن در طرف يمين مرفوع است و عدد دوم آن در طرف يسار مبسوط در خانه اى كه مربع ملتقاى مضروب و مضروب فيه است بنگارى .\r\nمرفوع در مقابل مبسوط است . مرفوع را دانستيم كه هر شصت را يكى مى گيرند ، و مبسوط آن رقمى است كه به شصت نرسيده است . و بدان كه مبسوط را مقابل مجموع هم به كار مى برند چنان كه در جدول اوسط و اوجات كواكب جدولى را براى اوساط و اوجات بتزايد يكسال يكسال يعنى سنين مبسوطه رسم مى كنند ، و جدولى را بتزايد سى سال سى سال يعنى سنين مجموعه مى نگارند .\r\n\r\n","description":"","footnote":"","page_name":" 512 ","page_number":40},
  {"content":"\r\n\r\nو مرفوع چون از يك مرتبه بالا رود ، آن را مرفوع مرتين گويند و على هذا القياس چون ببالاتر رود .\r\nاما آن كه در درس پيش ( درس 67 ) گفته ايم كه ضرب دقيقه در ثالثه ، رابعه مىشود اكنون به نقل اين جدول در ضرب و قسمت اجناس اكتفا مى كنيم تا بتدريج همه ابعاد اين مسائل در اين دروس به خوبى معلوم گردد .\r\nاما ترسيم جدول ضرب شبكه در وقت محاسبه بدين نحو است كه هر يك از مربعات چه در ستينى و چه در غير آن اعنى ارقام هندى به صورت دو مثلث در مى آيد ، اما در ستينى بدين شكل ، و در غير آن ب‌عكس آن بدين نحو ، و حاصل ضرب را در ستينى بايد از چپ براست حساب كرد ، و در غير آن به عكس از راست به چپ .\r\nمثلا در ستينى ه ط ضرب در بح كح بدين صورت است :\r\nاما در غير ستينى بدين نحو مثلا 59 ئ 83 .\r\n\r\n","description":"","footnote":"","page_name":" 513 ","page_number":41},
  {"content":"\r\n\r\n\r\nدرس 69 : ضرب شبكه و اجناس ارقام\r\nدر طريق ضرب شبكه بدانچه در پايان درس پيش گفته ايم بسند است ، جز اين كه براى آگاهى بيشتر دستور نگارش آن را از جامع بهادرى در ضرب مركب در مركب نخست در غير ستينى مى آوريم ، زيرا كه ضرب مفرد در مفرد بسيار روشن است ، و با حفظ بودن جدول ضرب فيثاغورس كفايت است . و همچنين ضرب مفرد در مركب است كه نيازى به وضع هيچيك در جدول شبكه نيست و اثرى شايان بر آن مترتب نمى باشد مگر اين كه شايد تسهيلى در كار مبتدى در آن انديشه گردد . مثلا در ضرب مفرد در مفرد چون 6 در 9 چنين كنى : و يا در ضرب مفرد در مركب چون 4 در 69 چنين : بلكه در ضرب اعداد مركب در مركب غير ستينى كه از آن تعبير به ارقام هندى مى كنند همان طريقه ضرب توريب يعنى روشى كه اكنون رائج است و همگان بدان انس داريم آسانتر از ضرب شبكه است و نياز به زمان كمتر دارد . و ما آن را بعنوان تمهيد ضرب شبكه ستينى و تميز هر يك از ديگرى نقل مى كنيم . كيف كان در جامع بهادرى گويد :\r\n« و اگر ضرب مركب در مركب باشد پس براى آن طريقها بسياراند چون ضرب محاذات و ضرب توشيح و ضرب مربع و ضرب شبكه و ضرب توريب . و مشهورتر دو طريق اخير است ، و فى زماننا مدار عمل بر آنست ، نزد اسلاميان و اهل هند ضرب شبكه شهرت دارد ، و پيش اهل فرنگ ضرب توريب .\r\nاما ضرب شبكه آنست كه شكلى متوازى الاضلاع قائم الزوايا رسم كنند ، و آن را از خطوط طولى باقسام متساويه بشمار مراتب مضروب قسمت كنند ، و همچنين از\r\n\r\n","description":"","footnote":"","page_name":" 514 ","page_number":42},
  {"content":"\r\n\r\nخطوط عرضى بعدت مراتب مضروب فيه تا شكل مرسوم بمربعات صغار منقسم شود ، من بعد آن بخطوط مور به هر مربع را به دو مثلث تقسيم كنند فوقانى و تحتانى ، ليكن بايد سمت تحتانى يمين باشد و سمت فوقانى يسار ، و مضروب را مبتدا از جانب راست بالاى شكل بنويسند بنوعيكه هر مرتبه محاذى مربعى واقع شود ، و مضروب فيه را جانب يسار شكل رسم كنند بر سبيل تصاعد يعنى به نهجى كه آحاد زير عشرات واقع شود و عشرات زير مئات و به همين ترتيب ، ليكن بايد كه مثل مراتب مضروب هر مرتبه محاذى مربعى باشد ، بعد از آن صورت مفرده هر مرتبه را از مضروب در صورت هر مرتبه از مضروب فيه ضرب كنند ، و حاصل ضرب هر يك را در مربعى نويسند كه محاذى دو مرتبه مضروبين باشد بنوعى كه آحاد در مثلث تحتانى باشد و عشرات در مثلث فوقانى ، و مربعاتى كه محاذى صفر واقع باشند آن را متروك سازند ، و اعمالى را كه تا اينجاست حشو نامند ، و چون حشو تمام شود آنچه در مثلث تحتانى جانب راست باشد آن را زير شكل بنويسند كه آن اول مرتبه حاصل ضرب خواهد بود ، و اگر اين مثلث خالى باشد زير شكل صفر نويسند ، بعده جمع كنند صور مفرده اعداد را كه ميان خط اول و دوم مورب واقع باشد ، و آحاد مجموع را زير شكل به يسار آنچه اول نگاشته بودند بنگارند ، و براى عدت عشرات آحاد در ذهن دارند تا آن را با اعدادى كه ميان دو خط مورب آينده باشند جمع نموده عمل معلوم كرده باشند . و اگر ميان دو خط مورب هيچ عددى نباشد و از ما قبل در ذهن محفوظى نبود در اين صورت هم صفر نگارند ، و بعد انتهاى عمل هر عددى كه زير شكل فراهم آيد حاصل ضرب باشد . مثال خواستيم كه هشتاد و سه هزار و بيست و شش ( 83026 ) را در پنجهزار و نهصد و دو ( 5902 ) ضرب كنيم ، اول شكل ذواربعه اضلاع قائم الزوايا رسم كرده از خطوط طولى به پنج قسم متساوى قسمت نموديم زيرا كه مرتبه مضروب پنج است ، و از خطوط عرضى به چهار قسم زيرا كه مضروب فيه چهار مرتبه دارد ، و باقى سائر اعمال حشو بجا آورديم ، بعده دو را كه در مثلث تحتانى ايمن است زير شكل نوشتيم ، بعد آنچه ما بين دو خط مورب كه متصل مثلث تحتانى است جمع\r\n\r\n","description":"","footnote":"","page_name":" 515 ","page_number":43},
  {"content":"\r\n\r\nكرديم پنج شد پنج را بعد دو وضع كرديم ، و همين سان سائر اعداد را كه ميان هر دو خط از خطوط موربه افتاده اند بعينه به طرز جمع عمل تمام كرديم شد حاصل ضرب ( 490019452 ) چهار صد و نود هزار هزار و نوزده هزار و چهار صد پنجاه و دو بر اين صورت » . ( ص 214 ط 1 )\r\nاين بود عبارت جامع بهادرى در بيان ضرب شبكه عدد مركب در مركب . و اما طريق ضرب توريب همانست كه گفته ايم : روشى است كه اكنون رائج است و بدان انس داريم . و وجه تسميه آن به توريب روشن است مثلا 346 ئ 452 .\r\nاما ضرب ارقام ستينى ، در جامع مذكور گويد : معلوم باد كه در ضرب ارقام ستينى بمعروف دو چيز حاجت مى افتد اول دانستن حاصل ضرب اجناس ، دوم حاصل ضرب اعداد در اعداد تا آن كه در ضرب مركب در مركب گويد :\r\nطريق ضرب مركب در مركب بهتر از شبكه نيست ، پس همچنان كه در ضرب ارقام هنديه شبكه را بر مربعات صغار حسب مراتب مضروب و مضروب فيه منقسم مى كردند در اينجا نيز مطابق مراتب مضروبين منقسم سازند ، ليكن در آنجا تقسيم مربعات بمثلثات از خطوط موربه از مربع تحتانى ايمن شروع مى كردند ، و در اينجا از مربع تحتانى ايسر آغاز نمايند ، و بعد تقسيم مربعات مضروب را فوق شكل\r\n\r\n","description":"","footnote":"","page_name":" 516 ","page_number":44},
  {"content":"\r\n\r\nبنويسند بنوعى كه هر مرتبه محاذى هر مربع واقع شود و نزول از يمين ذاهب به يسار باشد ، و مضروب فيه را در سائر شكل به نهجى كه صعود از پائين ذاهب به فوق باشد ، من بعد آن هر رقم را از مراتب مضروب در هر رقم از مراتب مضروب فيه ضرب كنند ، و حاصل هر يك را در مربعى نگارند كه محاذى مضروبين باشد بنوعى كه رقم مرتبه نزول حاصل ضرب را در مثلث تحتانى ايسر نهند ، و مرتبه صعود را در مثلث فوقانى ايمن ، و بيوت محاذيه صفر را متروك سازند . و چون عمل حشو تمام شود پس رقمى كه در مثلث تحتانى ايسر است زير شكل نويسند و آن اخير مرتبه نزولى حاصل ضرب باشد ، بعده بقانون جميع ارقام را كه ميان هر دو خط مورب واقع باشند على الولاء جمع نمايند كه زير شكل حاصل ضرب حادث گردد . مثال : مضروب ه بح ها مو ح لعه مضروب فيه الدمت ها لح لثه و براى تعيين اجناس ، جنس اخير مضروبين را با هم زنند هر جنسى كه حاصل شود آن را بر اخير مرتبه حاصل ضرب گذارند تا جنس همه مراتب مشخص گردد .\r\nاين بود دستور جدول و عمل ضرب ستينى كه از جامع بهادرى نقل كرده ايم ، و در زيج بهادرى هم قريب به همين عباراتست . و خلاصه دستور ياد شده اين كه دربار نخست جدول را رسم مى كنيم ، و دربار دوم از جدول ضرب ستينى حشو آن را مى نگاريم ، و دربار سوم حاصل ضرب را در زير جدول عمل مينويسيم ، و دربار\r\n\r\n","description":"","footnote":"","page_name":" 517 ","page_number":45},
  {"content":"\r\n\r\nچهارم جنس حاصل ضرب را بدست مى آوريم .\r\n\r\nبيان :\r\nآنكه فرمود « : براى تعيين اجناس » . . . مرادش از در هم زدن مضروبين اين است كه مطابق جدول ضرب و قسمت اجناس كه در آخر درس قبل ( درس 68 ) آورده ايم عم‌ل شود . چون بدان جدول مراجعه شود مى يابيم كه مضروب ثالثه در مضروب فيه رابعه جنس سابعه خواهد بود . و وجه آن چنان كه وعده داده ايم در بعد معلوم خواهد شد . اين بود آنچه كه اكنون عنوان آن را بنهج اختصار در پيرامون ضرب شبكه و جدول ضرب ستينى و اربعه متناسبه متناسب ديده ام . توصيه و تأكيد مىشود كه در ضرب شبكه ستينى مزاولت به كار رود تا ملكه شود زيرا كه طريق ديگرى در ضرب مركب در مركب ارقام ستينى بهتر از شبكه نيست ، و محاسب را بدان نياز مبرم است ، اما در ضرب ارقام هندى همان طريق توريب مأنوس كه بدان اشارتى رفت بسند است .\r\n\r\n","description":"","footnote":"","page_name":" 518 ","page_number":46},
  {"content":"\r\n\r\n\r\nدرس 70 : كهكشان\r\nچند مطلب در پيرامون برخى از مسائل گذشته يادداشت داريم كه شايسته گفتن اند :\r\n\r\nمطلب اول :\r\nاين كه در درس 66 مجره را به كهكشان و كاهكشان و راه شيرى نام برده ايم ، اينك بگفتار خواجه طوسى در فصل چهارم باب دوم تذكره و شرح علامه بيرجندى بر آن در پيدايش مجره و نامهاى ياد شده التفات بفرماييد :\r\n( م ) و الدائرة اللبنية اعنى المجرة مؤلفة من كواكب صغار متقاربة متشابكة كثيرة جدا صارت من تكاثفها و صغرها كانها لطخات سحابية و لذلك شبهت باللبن لونا .\r\n( ش ) سميت بها ( اى سميت الدائرة اللبنية بالمجرة ) لأنها كأثر المجر ، و هو الحبل الذى يجر على الأرض ، و هى المشهورة عند العامة بسبيل التبانين ، و يقال هى باب السماء .\r\nفى الصحاح يقال لطخ من سحاب اى قليل . و انما لم يقل انها كواكب سحابية متقاربة لأن كل كوكب سحابى مؤلف من كواكب صغار فاعتبر اصلها . و لذلك شبهت باللبن لونا فسميت الدائرة اللبنية . و ذهب ارسطو و اتباعه الى انها ابخرة دخانية في الهواء متحركة بالحركتين الاوليين بالمشايعة ، و هو باطل إذ لو كان كذلك لكان لها اختلاف منظر و لاختلفت فى الصيف و الشتاء لقلة المدد في احدهما و كثرته في الآخر ، و لما بقيت على هذا الشكل من غير التغير في شيى ء من التواريخ . و زعم بعض من لا وقوف له بقواعد الحكمة انها احتراق حدث من الشمس في تلك الدائرة في بعض الازمان السابقة ، و فساده لا يخفى .\r\n\r\n","description":"","footnote":"","page_name":" 519 ","page_number":47},
  {"content":"\r\n\r\nفصل دوم مقاله هشتم مجسطى بطليموس بتحرير خواجه طوسى بتفصيل در وصف كهكشان است ، آغاز آن چنين است :\r\n( ب ) في الدائرة اللبنية يعنى المجرة ، نريد ان نصفها حسب ما ادركناه بالرصد ، فنقول هى منطقة لبنية اللون و لذلك اشتق اسمها من اللبن ، الخ .\r\nمرحوم خيرالله خان مهندس كه مجسطى مذكور را در زمان محمد شاه هندى به فارسى ترجمه كرده است ، و خلف صالحش مرحوم محمد على رياضى آن را از مسوده به مبيضه در آورده است چنان كه در درس شصت و دوم گفته آمد ، در ترجمت عبارت فوق گويد :\r\nفصل دوم از مقاله هشتم در دائرة لبنيه است ، و اين مجره نام دارد . مى خواهيم كه وصف كنيم آن را موافق چيزى كه ادراك كرده ايم ما آن را بر صد ، پس مى گوييم ما كه آن منطقه ايست يعنى گوئيا كمربندى است كه رنگ شير دارد ، به جهت همين اشتقاق كرده شده است نام اين دائرة از لبن . الخ .\r\nو مرحوم ملا عبدالغفار اصفهانى در بند نودم قانون ناصرى گويد :\r\nمجره يا كهكشان عبارت از منطقه روشن سفيد رنگيست كه هر كس در آسمان ديده است و مىداند كه در تمام محيط فلك دور زده ، و چون مجره را با تلسكوپ نظر كنيم منحل مىشود به چندين كرور كواكب كه روى همديگر متراكم اند ، و مى توان گفت كه آن غباريست كه ذراتش كواكب صغار بيشمارى باشند كه در طلعت فلك ثوابت پراكنده و افشانند .\r\nمرحوم مهديقلى هدايت در تحفة الافلاك گويد :\r\nكهكشان در دوربين جماعات ستاره است كه پى هم افتاده روشنى آنها در هم آميزد در عظيمه اى فلك را احاطه دارند در تلسكوپ هر شل 15500 بليون ميليون فرسخ را شايد در ميدان مشاهده آورده باشند ، از آن مسافت نور 12200 سال مى خواهد تا به زمين برسد ، در اين مدت آن بالاها چه اتفاق جديد افتاده باشد خدا دانا است . از قدماء دموكريت اول كسى است كه مى گويد كهكشان از انبوهى ستاره پى هم افتاده است كه ابرى سفيد مى نمايد . ( ص 393 ط 1 )\r\n\r\n","description":"","footnote":"","page_name":" 520 ","page_number":48},
  {"content":"\r\n\r\nهر يك از كتابهاى نامبرده در مسائل فن مربوطه به فن هيئت بسيار گرانقدر و ارزشمند است و در پيرامون كهكشان و ستارگانش بيانى سودمند دارد ، تا گاه عنوان آنها در اين دروس فرارسد ، جز تحفه هدايت هيچيك بطبع نرسيده است . آن كه در قانون ناصرى گفته است كه آن غباريست كه ذراتش الخ ، بدين مضمون خاقانى شروانى گويد :\r\n دى غبارى بر فلك مى رفت گفتم كاين غبار \r\n مركبان شه زراه كهكشان افشانده اند \r\nدر برهان قاطع و آنندراج گويند :\r\nكهكشان مخفف كاهكشان است و آن سفيديى باشد كه شبها به طريق راه در آسمان نمايد ، و آن از بسيارى ستاره هاى كوچك نزديك به هم است و عربان مجره مى گويند .\r\nبه بيان عبارت تذكره و شرح آن بازگشت كنيم . از نقلهاى ياد شده بدست آمده است كه ناميدن كهكشان به راه شيرى و دائره شيرى خيلى ريشه دار است .\r\nآن كه بيرجندى گفته است « : و هى المشهورة عند العامة بسبيل التبانين » تبن كاه است و تبان كاه كش ، كاه كش كه با تور مخصوص خودش كاه را از خرمن گاه به انبار كاه مى برد در راه برگهاى كاه كه از تور مى ريزند راه كاهكش را نشان مى دهند ، و برگ كاه بسپيدى زند و با خاك آميخته گردد راهى سياه و سپيد پديد آيد ، از اين روى كاهكشان آسمان بسان راه كاهكشان زمين نمايد ، صورتى در زير دارد آنچه در بالاستى .\r\nاما آن كه بيرجندى گفته است « و يقال هى باب السماء » ، در ماده جر سفينة البحار آمده است كه : كتاب الغارات باسناده عن ابن نباتة قال سئل اميرالمؤمنين عليه السلام عن المجرة فقال : ابواب السماء فتحها الله تعالى على قوم نوح ثم اغلقها فلم يفتحها ( ؟ )\r\nو روايتى از ابن عباس باب السماء است كه گفته آيد .\r\nو اما آن كه گفته است « لانها كاثر المجر » در هامش دو نسخه از شرح تذكره آمده است كه : المجر بالتسكين الجيش الكثير . ظاهر اين تعليل اين است كه مجره از\r\n\r\n","description":"","footnote":"","page_name":" 521 ","page_number":49},
  {"content":"\r\n\r\nمجر مشتق است با اين كه در هيچيك از معاجم مجره را در ماده م ج ر نياورده اند ، بلكه آن را در ماده ج ر ر آورده اند . بيرجندى عبارت را از صحاح جوهرى نقل كرده است كه در ماده م ج ر آن گويد و المجرة التى في السماء سميت بذلك لأنها كأثر المجر . و در ماده م ج ر صحاح گويد : المجر بالتسكين الجيش الكثير . و هامش ياد شده معنى مجر را از صحاح نقل كرده است . نسخ تذكره را در عبارت تعليل سخت اختلاف است ، در نسخه اى چنين است :\r\nو الدائرة اللبنية اعنى المجرة سميت بها لأنها كاثر المجر و هو الخيل الذى مجر على الأرض .\r\nو در نسخه ديگر چنين : و الدائرة اللبنية اعنى المجرة سميت بها لأنها كابرد المجر و هو الحبل الذى يجر على الأرض . و در نسخه ديگر چنين : و هو الحبل الذى مجر على الأرض . و در دو نسخه ديگر چنان كه در آغاز درس نقل كرده ايم . ابن منظور در لسان العرب گويد :\r\n« المجرة : السمنة الجامدة . و المجرة شرج السماء ، يقال هى بابها و هى كهيئة القبة . و فى حديث ابن عباس المجرة باب السماء و هى البياض المعترض فى السماء و النسران من جانبيها . و المجر : المجرة . و من امثالهم : سطى مجر ترطب هجر ، يريد توسطى يا مجرة كبد السماء فان ذلك وقت ارطاب النخيل بهجر . الجوهرى : المجرة في السماء سميت بذلك لأنها كأثر المجرة . و في حديث عائشة رضى الله عنها ، نصبت على باب حجرتى عباءة و على مجربيتى سترا ، المجر هو الموضع المعترض في البيت الذى يوضع عليه اطراف العوارض و تسمى الجائزة » .\r\nآن كه در هامش ياد شده مجر در تعريف مجره را بتسكين جيم از « م ج ر » دانسته است از شباهت لفظى باشتباه افتاده است ، اگر مجره از مجر بود جوهرى و ديگران در ماده « مجر » مى آوردند نه در « جرر » . اگر عبارت بيرجندى « هو الحبل » باشد ، مجر را بايد اسم آلت بمعنى ما يجربه دانست . و اگر « هو الحبل » باشد ، مجر را بايد اسم مكان دانست . چنان كه ابن منظور در لسان العرب گويد :\r\nفلان يجر الابل اى يسوقها سوقا رويدا ، قال ابن لجأ :\r\n\r\n","description":"","footnote":"","page_name":" 522 ","page_number":50},
  {"content":"\r\n\r\n ان كنت يا رب الجمال حرا \r\n فارفع اذا ما لم تجد مجرا \r\nيقول : اذا لم تجد للابل مرتعا فارفع فى سيرها . ولى در اين صورت بايد گفت و هو الخيل التى تجر على الأرض ، وانگهى اين عبارت را تعريف مجر قرار دادن نادرست است ، چنان كه در صورت اسم آلت بودن هم معنى مناسب ندارد كه گفته شود مجر ريسمانى است كه آن را بر زمين كشند . جز اين كه مؤلف غياث اللغة گويد : و اين را كهكشان از آن گويند كه مشابه بدانست كه كسى كاه را در رسن بسته بر زمين ريگ آلود كشد و خطها از آن بر زمين پديد آيند . انتهى . بنابراين بايد مراد از حبل و رسن همان تور كاه باشد كه معنى عبارت درست مىشود فتدبر .\r\nو نسخه كأبرد المجر ، كأن ابرد را جمع براده گرفته است ، يعنى كاه ريزه كه از تور در راه فرو ريزد .\r\nعبارت زبيدى در تاج العروس در نقل قول جوهرى در تعريف مجره چنانست كه از ابن منظور در لسان العرب نقل كرده ايم ، و وجه آن چه مجره و چه مجر ظاهر است و كلفتى ندارد . و مراد از نسران دو صورت نسر طائر و نسر واقع است . مجره را به اسامى گوناگون نام برده اند چون : كاهكشان و كهكشان ، خط شيرى و راه شيرى ، دائرة لبنية ، راه حاجيان ، راه مكه ، راه قبله ، راه آسمان ، آسمان دره ، ام النجوم ، ام السماء ، شرج ، باب السماء .\r\nاما آن كه بيرجندى از رسطاليس و ديگرى در پيدايش كهكشان نقل كرده است ، آراى پيشينيانرا فلوطرخس در اول مقاله سوم از آراى طبيعيه در مجره حكايت كرده است و ما آن را از ترجمه قسطابن لوقا از طبع بيروت صفحه 142 و 143 نقل مى كنيم :\r\nفي المجرة :\r\n1 المجرة هى فلك ذوسحاب يرى في الجو أبدا دائما ، و يسمى من قبل بياض لونه لبنيا . 2 و البوثاغوريون : منهم من قال انه من اختراق كوكب سقط من الموضع الذى كان فى زمن فياثن . 3 و منهم من قال : مسير الشمس كان اولا عليه . 4 و قوم قالوا إنه يخيل لقوم مقام تخييلات المرايا تعكس الشمس شعاعاتها اليه ، مثل الذى يعرض فى\r\n\r\n","description":"","footnote":"","page_name":" 523 ","page_number":51},
  {"content":"\r\n\r\nقوس قزح من تأثير السحاب . 5 و اما مطرودرس فأنه يرى أن كونه بسبب مسير الشمس و مرورها ، و ذلك أنه يرى أن هذا الفلك من فلك الشمس . 6 و اما برمانيدس فيرى أن اختلاط الكثيف و السخيف أحدث اللون اللبنى . 7 و اما انقساغورس فيرى أن ظل الأرض على هذا الوضع يقف من السماء إذا كانت الشمس تحت الأرض و لم يتبين الكل بالنار التى هى فيها . 8 و اما دمقرطس فيرى انها استنارة كواكب كثيرة متصلة صغار يستنير بعضها ببعض . 9 و أما ارسطوطاليس فيرى ان التهاب بخار كثير يابس متصل يكون فيه كالذؤابة في صورة النار تحت الكواكب المتحيرة . 10 و أما فوسيدونيوس فيرى انها نار قائمة أقوى من الكواكب ، و اكثر تكاثفا من الضياء .\r\nمجره را در فرانسه نيز راه شيرى گويند  Woie Lactee  چه اين كه  Woie  يعنى راه ، و  Lectee  يعنى شيرى ، شير مانند .\r\nاما آن كه بيرجندى در اعتراض بر نظر مذكور ارسطو گفته است « : اذ لو كان كذلك لكان لها اختلاف منظر » وجه آن بدانچه در درس شصت و دوم گفته ايم دانسته مىشود .\r\nاين بود آرائى چند درباره كهكشان ، و باز سخن درباره آن گفته آيد ، اكنون بحث را بدين داستان كه برايم پيش آمد پايان مى دهيم و آن اينكه : در زمان جوانى كه بهار زندگانى است از پريشان روزگارى و بى سر و سامانى ، چند روز تابستانى در ديهى كوهستانى يگانه و بيگانه بسر مى بردم ، پيرمردى كهنسال و دراز اندام كه گوئى از پشت و نژاد عوج عناق بود بزرگ و داناى آن ديه بود . پيرى از پيرايه دانش تهى ، ولى بزيور پارسايى پيراسته و آراسته و بسيار ساده و پاك نهاد بود . از سر ميهمان نوازى بديدارم آمد و تازگيها نمود و گشاده رويى و خوش خويى از خويشتن نشان دادن ، برنامه ام اين بود كه چون پارسى از شب مى گذشت و همه بخواب مى شدند پوشيده از مردم از سرا بدر مى آمدم و بتماشاى چهره دلگشاى آسمان سرگرم مى بودم ، و با پريرويان آسمانى چشمك بچشمك روبارو ، همدم و همسخن مى شدم . من ناآگاه كه آن را پير از كار اين جوان آگاه شد و هر شب در كمين من است و بدين پندار نپخته كه در آن ديه گنجى نهفته است و اين تهيدست\r\n\r\n","description":"","footnote":"","page_name":" 524 ","page_number":52},
  {"content":"\r\n\r\nپا بست آن شده است و در انديشه بدست آوردن آنست . تا شبى در پيرامون كارم كه من در گوشه اى نشسته بودم و او در كنارى ايستاده بود ، ناگاه نگاهم به پيكرى هنگفت و شگفت افتاد ، گفتم : جن است ، بسم الله الرحمن الرحيم به زبان آوردم و ديدم پنهان نشد . از جاى برخاستم و با دو دلى آهسته و آرام گام به گام گاهى گامى فراپيش و گاهى گامى فراپس ، بسويش روانه شدم چنانى كه او را راه چاره و گزير گريز از من نبود ، تا نزديك شدم و ديدم آن پير بى پير است ، ناچار از اين روى داد ، نخست اندكى سخن به چون و چرا آغاز شد و سپس به سازش و پرسش و پاسخ انجاميد ، تا اين كه از من پرسيد : اين خط سپيد آسمان چيست ؟ گفتم از بسيارى ستاره هاى نزديك هم و پرتو آنان خطى چنين شيرين و دلكش در سيماى زيبا و جانفزاى آسمان پديد آمده است كه آن را از راه شيرى و كهكشان مى خوانيم . پس از شنيدن اين پاسخ چند بار سرش را از پيش به پس بجنبانيد و گفت اين كه تو گويى سخنى سخت سست است و از بيخ نااستوار و نادرست . گفتم اى پير جوان بخت جهان ديده و سخن شنيده تو كه از درستش آگاهى و بدان دانايى چه خوش است كه آن را در اين دل شب از تو بياموزم و بر دل نشانم و در روزگارم بيادگار داشته باشم و سپاسگزار شما باشم ، اميدوارم كه از خداى يكتاى بى همتا پاداش بسزا بستانى . پس از اندكى درنگ گفت : هنگامى كه حضرت ابراهيم خليل بفرمان رب جليل خواست فرزندش ذبيح را قربانى كند ، همين كه او را به زمين نهاد تا كارد را بر گردنش نهد ، پروردگار مهربان به جبرئيل دستور داد كه هرچه زودتر قوچى را از بهشت مشك سرشت براى ابراهيم ببر ، و از او بخواه كه بجاى فرزندش اين قوچ را ذبح كند ، چون جبرئيل خواست قوچ را از آسمان به زمين آورد آن زبان بسته بسى سركشى و بى تابى كرد كه بر اثر آن ناآرامى شاخش چنان سخت به آسمان كشيده شده كه اين خراش بر رخسار آسمان پديد آمده است .\r\n\r\nمطلب دوم :\r\nاين كه در درس 66 از ملحقات نصاب شعرى نقل كرده ايم كه گفت « : خط استوا محور » . در درس اول دانسته ايم كه محور قطرى و اصل ميان دو قطب\r\n\r\n","description":"","footnote":"","page_name":" 525 ","page_number":53},
  {"content":"\r\n\r\nكره است كه كره بر آن مى گردد . و بعبارت بيرونى در التفهيم : آن خط كه اندرون كره از قطب تا قطب بپيوندد او را محور خوانند و او نيز همچنان ايستاده بود همچون دو قطب كه نهايت اويند هرچند كه كره همى گردد . ( ص 31 ط 1 ) . و در درس چهارم دانسته ايم كه منطقه حركت اولى را معدل النهار و دائره استواى سماوى گويند ، و دو قطب آن را دو قطب عالم دانند ، و محور آن را محور عالم خوانند . چنان كه در درس بيستم خوانده ايم كه دائره عظيمه اى كه بر كره ارض در سطح معدل النهار حادث شود آن را خط استواء گويند .\r\nپس خط استوا محور ، در شعر ياد شده بهيچوجه راست نيايد و معنى درست ندهد ، لذا شعر را در كتاب نصاب الصبيان كه بتصحيح و تحشيه راقم و تقريظ استادم علامه شعرانى شرف الله نفسه القدسية بارها بطبع رسيده است مطابق برخى نسخ مخطوط آن كه در تصرف دارم چنين نقل كرده ام : ( ص 12 )\r\n عقيم و عاقر نازاى و حامل آبستن \r\n حفيد و سبط نبيره است و رابه مادندر \r\nامير معزى در مدح خواجه فخرالملك گويد :\r\n نديدم در همه گيتى از اين فرخنده تر كاخى \r\n كه هم عيوق را تختست و هم خورشيد را منظر \r\n بلندى كز بلندى هست بامش بر سر جوزا \r\n بزرگى كز بزرگى هست بومش بر خط محور \r\n( ص 247 ديوان ط 1 )\r\n\r\nمطلب سوم :\r\nدر تنبيه دوم درس 67 وجه تسميه عظيمه حركت اولى را بمعدل النهار از تحصيل قوس تعديل النهار دانسته ايم . وجه ديگر در تسميه آن بمعدل النهار را در درس شانزدهم دانسته ايم كه دائره معدل النهار و دائره افق جز در دو نقطه عرض تسعين يكديگر را بتناصف تقاطع مى كنند ، و چون مدار يومى شمس دائره استواى سماوى گردد يعنى در سطح معدل النهار بود روز و شب در همه آفاق به استواء و اعتدال بود ، و از اين روى نيز عظيمه حركت اولى را معدل النهار گويند . وجه ديگر در تسميه مذكور را در درس بيستم و در توضيح درس سى و سوم گفته ايم كه در تمام دوره سال شمسى شب و روز در آفاق استوائى متعادل اند يعنى باهم برابرند ، بلكه باز چنان كه در درس بيستم دانسته ايم همه\r\n\r\n","description":"","footnote":"","page_name":" 526 ","page_number":54},
  {"content":"\r\n\r\nمدارات يوميه به دائره افق استوائى تنصيف مى شوند لذا قوس النهار هر كوكبى مطلقا چه شمس و چه غير آن در آفاق استوائى متعادل اند و اعتدال و استواء به يك معنى است كه وجه تسميه آفاق استوائى به استواء نيز دانسته مىشود . بيرجندى در شرح فصل سوم باب دوم تذكره در وجوه ياد شده گويد :\r\nسميت منطقة الحركة الاولى معدل النهار و دائرة الاستواء و الاعتدال ايضا لتعادل الليل و النهار فى جميع البقاع سوى البقعتين اللتين تحت القطبين عند كون الشمس عليها ، بل لتعادل ليل كل كوكب و نهاره عند كونه عليها فان المعدل لكونها عظيمة تنتصف بالافق إلا في عرض تسعين فانها تنطبق على افقه ، فاذا كان الكوكب عليها فيما عداه ( اى فيما عدا عرض تسعين ) تتساوى قوس النهار و قوس الليل بحسب الحس ، و هذا فى بيان وجه التسمية اولى مما قيل من انها سميت بها لتساوى الليل و النهار ابدا عند من يسكن تحتها كما لا يخفى .\r\nقيد بحسب حس بدين سبب است كه اندك تفاوتى غير محسوس به شب و روز استوائى روى مى آورد كه در بعد دانسته مىشود . و وجه اولويت اين است كه بيان اخير فقط در خط استواء جارى است ، ولى بيان قبل آن جميع آفاق غير از عرض تسعين را شامل است .\r\n\r\nمطلب چهارم :\r\nدر تبصره درس 67 طرز نوشتن اربعه اعداد متناسبه را به دو وجه نگاشته ايم يكى بدين صورت ، مثلا 9  x : 424  و ديگر بدين روش حال بدان كه در صحف پيشينيان بدين نحو نقل شده است و اكنون بدين گونه مى نويسند 9 :  x : : : 4 : 24 . \r\nدر بيان اين قسم اعنى نهج اخير ، بطرس بستانى در كشف الحجاب فى علم الحساب گويد :\r\nطريقة كتابة الاربعة المتناسبة أن ترقم الاعداد في سطر واحد متوالية ، واضعا نقطتين احداهما فوق الآخرى بين أولها و ثانيها ، و مثل ذلك بين ثالثها و رابعها ، و اربع نقط ميزانا بين ثانيها و ثالثها هكذا 12 : 8 : 6 : 4 فتقرأ نسبة 4 الى 6 كنسبة 8 الى 12 فتكون النقطتان بمعنى الى ، و الاربع النقط بمعنى كنسبة ، و يقال في الاختصار : اربعة الى\r\n\r\n","description":"","footnote":"","page_name":" 527 ","page_number":55},
  {"content":"\r\n\r\nستة كثمانية الى اثنى عشر . ( ص 210 ط بيروت )\r\nاستاد علامه شعرانى رضوان الله تعالى عليه بسبك نخستين انس داشت ، نگارنده نيز به پيرويش با اين شيوه خو كرده است و كار مىكند كه بقول خواجه عبدالله انصارى : الهى دود از آتش چنان نشان ندهد و خاك از باد كه ظاهر از باطن و شاگرد از استاد .\r\n\r\nمطلب پنجم :\r\nخلاصة الحساب شيخ بهائى با چند رساله ديگر در هيئت و معرفت تقويم رقومى و اسطرلاب چون از كتب و رسائل درسى ابتدائى در رشته هاى ياد شده بوده اند مكرر چاپ شده اند ، و شروح و حواشى بسيار نيز بر آنها نگاشته اند ، و مع الاسف آنها را مانند كتب درسى بسيارى در فنون ديگر آنچنان بكنار گذاشته اند كه نام و نشانى از آنها نيست و اگر بخواهند لااقل مسائل وقت و قبله و هلال و ارث و امثال آنها را بدست آورند ناتوانند ، تا چه رسد به فهم كتاب فقهى « الحبل المتين » جناب شيخ بهائى كه به تفصيل در بدست آوردن مساحت ظروف در مسأله كر مطابق اصول هندسى بحث كرده است ، و يا كتاب فقهى مستند جناب نراقى كه در وقت و قبله باستيفاء وارد شده است .\r\nروزى جناب استاد علامه شعرانى در اثناى درس فرمودند كه در وقف نامه مدرسه سپهسالار قديم تهران شرط شده است كه استاد آن مدرسه بايد كسى باشد كه از عهده تدريس قواعد علامه بر آيد و شرط مذكور بدين سبب است كه علامه در آن كتاب كه از متون فقهى اماميه است بسيارى از مسائل وصايا را بقواعد جبر و مقابله حل كرده است .\r\nجناب آخوند مولى صدرا در فصل سوم باب يازدهم كتاب نفس اسفار در طعن گروهى گويد :\r\nو غاية تقويتهم للدين أن يقولوا : أن الحكمة ضلال و اضلال ، و أن تعلمها بدعة و و بال ، و ان علم النجوم باطل فى اصله ، و ان الطب لا منفعة فيه ، و ان الهندسة لا حقيقة لها ، و ان علوم الطبيعيات و الالهيات اكثرها كفر و زندقة ، الى غير ذلك من مقالاتهم و هو ساتهم المشحونة بالتدليس و التلبيس المخالفة اكثرها لما فى كتاب الله و سنة نبيه من تعظيم\r\n\r\n","description":"","footnote":"","page_name":" 528 ","page_number":56},
  {"content":"\r\n\r\nالحكمة و توقير أهلها ، و تعظيم النجوم و السماء و الاقسام فى كثير من الايات بها ، و مدح الناظرين المتفكرين فى خلقها و ذم المعرضين عن آياتها لقوله الذين يتفكرون فى خلق السموات الاية ، و قوله كأين من آية فى السموات و الأرض يمرون عليها و هم عنها معرضون ، فاذا جاؤا الى دفع مثل هذه المشكلات عن الدين وقعوا في العجز كالحمار في الوحل و الطين . انتهى ملخصا .\r\nبموضوع بحث برگرديم ، غرض اين كه در حاشيه صفحه چهارم خلاصة الحساب مطبوع ضابطه اى در ضرب آحاد در آحاد ارقام هندى در تعليقه اى بدين عبارت نگاشته آمده است : و عن اميرالمؤمنين و قاتل المشركين على عليه السلام :\r\n ولو ، و زمب ، وح مح ، وط ند \r\n زز مط ، زح نو ، زط سج ، حح سد \r\n حط عب ، طط فا ، ضرب ما \r\n دون عشرها اليها تهتدى \r\nاز و ولو تا طط فا ده كلمه است كه هر كلمه مركب از چهار حرف ، دو حرف اول هر كلمه اشارت به ضرب عددى در عددى است ، و دو حرف دوم هر كلمه اشارت به حاصل ضرب آن دو عدد است . بنابراين « وولو » يعنى 6 / 36 ئ 6 ، و « طط فا » يعنى 9 / 81 ئ 9 ، و باقى بر اين قياس .\r\nو در حاشيه نسخه اى خطى از خلاصه مذكور كه در تصرف راقم است نيز چنين آمده است : من كلام على بن ابى طالب عليه السلام وولو ، و زمب الخ . و در دو نسخه ديگر خطى كه هم در تصرف دارم دو بيت مذكور بدون اسناد به كسى نقل شده است .\r\nدو بيت نام برده در ديوان منسوب بامير عليه السلام نيامده است ، و اگر در ديوان هم آمده بود باز اسنادش بدان حضرت بى دغدغه نمى بود ، زيرا كه بسيارى از اشعار ديوان از شعرائى است كه فرموده هاى آن جناب را بنظم در آوردند مانند ابيات\r\n يا حار همدان من يمت يرنى \r\nالخ كه شعر از سيد حميرى است و مفاد آن فرموده امام به حارث همدانى است چنان كه شيخ اجل مفيد در مجلس اول كتاب اماليش بدان نص دارد .\r\n\r\n","description":"","footnote":"","page_name":" 529 ","page_number":57},
  {"content":"\r\n\r\nو همچنين بسيارى از اشعار ديوان از على بن ابى طالب قيروانى است كه اشتراك لفظى موجب اسناد آنها به امام شده است ، از اين جمله است ابيات اول ديوان بدين مطلع :\r\n الناس من جهة التمثال اكفاء \r\n ابوهم آدم و الام حواء \r\nقصيده عينيه اى كه مناجات منظومه است و بدين مطلع است :\r\n لك الحمد يا ذاالجود و المجد و العلى \r\n تباركت تعطى من تشاء و تمنع \r\nاز خاقانى شروانى است و در ديوان او مذكور است ، ولى در مفاتيح مرحوم حاج شيخ عباس قمى قدس سره ( ص 129 چاپ سنگى ) مناجات منظومه حضرت اميرالمؤمنين على بن ابى طالب عليهما السلام ، معرفى شده است .\r\nو برخى از اشعار ديوان را آن جناب بنحو تمثل به زبان آورده است ، و ديگران ندانسته به دو نسبت داده اند .\r\nآرى چون آيين دلاوران و جنگاوران در آوردگاه رجز خواندن بود و هست ، ميتوان رجزهاى ديوان را بدانحضرت نسبت داد ، و لكن مع ذلك ابن هشام در سيره گويد : سألت غير واحد من اهل العلم بالشعر عن هذا الرجز :\r\n لا يستوى من يعمر المساجدا \r\n و من يبيت راكعا و ساجدا الخ \r\nفقالوا بلغنا أن على بن ابى طالب ارتجز به فلا يدرى اهو قائله ام غيره .\r\n( ص 497 ج 1 ط مصر )\r\nاين رجز در حرف دال ديوان مسطور است .\r\nعلاوه بر آنچه گفته ايم اين كه سياق اشعار ديوان نسبت به خطب و رسائل و حكم نهج البلاغه نمودى ندارد تا بدانحضرت اسناد داده شود .\r\nنگارنده بسيارى از گويندگان اشعار ديوان را با ذكر ماخذ در مجلد اول تكملة منهاج البراعة في شرح نهج البلاغه از ص 306 تا ص 313 ، و در مجلد سوم آن از ص 62 تا 65 ط 1 ، و همچنين جامع اشعار ديوان را در موضع ياد شده مجلد اول آورده است .\r\nكيف كان درباره دو بيت مورد بحث اعنى وولو الخ ، صواب آنست كه فرهاد\r\n\r\n","description":"","footnote":"","page_name":" 530 ","page_number":58},
  {"content":"\r\n\r\nميرزا در كنز الحساب در شرح خلاصة الحساب گفته است كه از شيخ بهائى است و ليكن در اصل نسخه نيست .\r\n( ص 27 ط 1 چاپ سنگى )\r\n\r\n","description":"","footnote":"","page_name":" 531 ","page_number":59},
  {"content":"\r\n\r\n\r\nدرس 71 : مسائلى رياضى و هيوى\r\nاين درس بدنباله درس پيش در چند مطلب ديگر است :\r\n\r\nمطلب ششم\r\nاين كه در تبصره درس شصت و هفتم در عمل تعديل بين السطرين گفته ايم كه در جداول زيجات بحسب عروض بلاد يك يك درجه مضبوط است و اگر بازاى دقائق و ديگر كسور خواسته باشيم بايد به عمل تعديل بين السطرين آن را بدست آوريم ، و بدستورى كه گفته آمد از قاعده اربعه متناسبه تعديل بين السطرين انجام مىشود تا مقدار مطلوب عرض مفروض معلوم گردد . اكنون در اين مطلب هدف اين است كه شايد توهمى پيش آيد و گفته شود به همين دستور با دانستن مقدار تعديل النهار عرض دو درجه هر چند بتفاوت بسيار باشند ميتوان تعديلات همه عروض را بدست آورد . مثلا اگر تعديل النهار دو عرض پنج درجه و سى درجه را تحصيل كرده ايم ، هرگاه تعديل نهار عرض نه درجه و يا سى و پنج درجه را بخواهيم تفاضل تعديل بين دو عرض معلوم را مى گيريم و بقاعده ياد شده تعديل نهار مطلوب را معلوم مى كنيم .\r\nو لكن توهمى نادرست است ازيرا كه دانسته ايم مدارات عرضى ارض همه دوائر صغارند كه موازى دائرة استواى ارضى ، و محاذى مدارات يومى سماوى اند كه اين مدارات نيز موازى دائرة استواى سماوى اعنى معدل النهارند ، و در درس 66 و غير آن دانسته ايم كه تساوى قوسها بحسب درجه غير از تساوى آنها بحسب مسافت است . حالا گوييم آفاقى كه از خط استواء تا قطب در سطح يكدائره نصف النهار واقع بوده باشند همه در طول متحد و در عرض مختلف اند ، و از خط\r\n\r\n","description":"","footnote":"","page_name":" 532 ","page_number":60},
  {"content":"\r\n\r\nاستواء تا قطب مدارات عرض بتدريج كوچك مىشود تا به قطب كه يك نقطه مى گردد و جميع دوائر نصف النهار منتهى به اين يك نقطه مىشود ، لاجرم نسبت مذكور ثابت نيست ، بخصوص كه در تذنيب درس 46 اشاره كرده ايم كه زمين كره تام نيست بلكه شبيه به كره و شلغمى شكل است . اما در تعديل بين السطرين چون تفاوت اندك است در آن مسامحه به كار رفته است يعنى اشكال مذكور را ناديده گرفته اند بدين لحاظ كه به عمل مذكور مقدار تعديل نهار موضع مفروض ، قريب بواقع حاصل مىشود .\r\n\r\nمطلب هفتم :\r\nدر درس 69 به ميزان ضرب اشارتى رفت . شيخ بهائى در خلاصة الحساب گويد : ان ميزان العدد ما يبقى منه بعد اسقاطه تسعة يعنى ميزان عدد ، آن عددى است كه پس از اسقاط نه نه باقى مى ماند . در بيان آن به نقل عبارت ملاعلى قوشچى در فصل هشتم فارسى حساب مى پردازيم : اهل حساب را ميزانى است كه هرگاه اين ميزان درست باشد عمل درست باشد غالبا ، و اگر ميزان درست نباشد بتحقيق عمل غلط باشد . و طريق ميزان گرفتن چنانست كه مفردات عدد را بى اعتبار مرتبه جمع كنيم و نه نه از او طرح كنيم تا كمتر از نه بماند آنچه باقى باشد ميزان آن عدد باشد .\r\nمثالش خواستيم كه ميزان كنيم اين عدد را 35879 نه و هفت و هشت و پنج و سه را جمع كرديم و از مجموع نه نه طرح كرديم پنج باقى ماند و اين ميزان عدد باشد . انتهى . پوشيده نيست كه هرگاه در ارقام عدد 9 باشد شايسته اين است كه آن را از آغاز اسقاط كنيم و همچنين بهتر و آسانتر اين است كه در اثناى جمع ارقام همين كه مجموع به نه رسيده است يا بيش از نه شده است نه را طرح كنيم يعنى كارى بى سود است . سپس از آن قوشچى در طريق ميزان گرفتن عمل ضرب گفته است :\r\nو طريق ميزان گرفتن عمل ضرب آنست كه ميزان مضروب را در ميزان مضروب فيه ضرب كنيم و از حاصل نه نه طرح كنيم آنچه باقى ماند اگر موافق\r\n\r\n","description":"","footnote":"","page_name":" 533 ","page_number":61},
  {"content":"\r\n\r\nميزان حاصل ضرب بود ضرب درست باشد ، و اگر مخالف ميزان حاصل ضرب بود خطا بود . و اگر از احد المضروبين بعد از طرح نه نه هيچ باقى نماند بايد كه از حاصل ضرب نيز هيچ باقى نماند تا عمل درست باشد و الا خطا بود .\r\nحالا كه سخن از ميزان بميان آمده و ميزان ضرب دانسته شد ، شايسته است كه به ميزان اعمال ديگر نيز آگاهى بدست آيد . بدان كه در خواص عدد نه سخن بسيار است ، و آنچه كه اكنون ما را به كار آيد اين است كه در ميزان اعمال رياضى عدد نه را بدين جهت اختصاص داده اند كه همه عشرات و مئات و غيره را چون نه نه اسقاط نمائيم صورت اصلى او برقرار ميماند ، مثلا از پنجاه بعد از اسقاط نه نه باز پنج كه صورت پنجاه است باقى ماند ، و همچنين از شصت بعد از اسقاط نه نه شش كه صورت اصلى اوست باقى مى ماند ، و بر اين قياس اعداد ديگر .\r\nدر رساله فارسى حساب ياد شده در ميزان قسمت گويد : ميزان قسمت چنان بود كه ميزان خارج قسمت را در ميزان مقسوم عليه ضرب كنيم و به روى ميزان باقى را زياده كنيم اگر چيزى باقى مانده باشد ، و از وى نه نه طرح كنيم باقى مى بايد كه مناسب ميزان مقسوم بود ، و اگر از مقسوم عليه يا خارج قسمت بعد از طرح نه نه هيچ باقى نماند بايد كه ميزان مقسوم مناسب ميزان باقى از قسمت باشد ، و اگر از باقى قسمت چيزى باقى نمانده باشد بايد كه از مقسوم نيز بعد از طرح نه نه هيچ باقى نماند تا عمل صحيح باشد و الا خطا بود . انتهى .\r\nبدان كه هرگاه عددى در خودش ضرب شود ، آن عدد مضروب را جذر يا قوت\r\n\r\n","description":"","footnote":"","page_name":" 534 ","page_number":62},
  {"content":"\r\n\r\nنخستين گويند ، و حاصل ضرب را مجذور يا قوت دوم گويند . قوه را معانى گوناگون است كه برخى از آنها را در نكته » 501 » هزار و يك نكته آورده ايم . در تحصيل جذر قدما را طريقى است ، و متأخرانرا طريقى كه بتوفيق الهى بتفصيل تمام گفته آيد ، فعلا بمناسبت بحث ميزان به نقل ميزان آن از رساله ياد شده اكتفا مىشود : ميزان جذر اين است كه ميزان جذر را در نفس خودش ضرب كنيم ، و بر او ميزان باقى از جذر را زياده كنيم اگر چيزى باقى مانده باشد و نه نه از و طرح كنيم ، اگر اين باقى مناسب ميزان عدد مجذور بود عمل صحيح باشد و الا خطا بود .\r\nامتحان جمع به جمع كردن ميزان دو مجموع و يا بيشتر از دو مجموع است و سپس اخذ كردن ميزان مجتمع يعنى حاصل جمع است :\r\nامتحان تفريق اين است كه ميزان منقوص را كه سطر دوم است از ميزان منقوص منه كه سطر اول است نقصان كنند هرگاه با ميزان حاصل تفريق موافق باشد عمل صحيح است و إلا فلا . و اگر ميزان منقوص بيشتر از ميزان منقوص منه باشد كه نقصان ممكن نباشد بر ميزان منقوص منه عدد نه مى افزايند و عمل را بدستور نخست انجام مى دهند .\r\n\r\nمطلب هشتم :\r\nدر درس شصت و هشتم بمناسبت بحث از تسطيح و تجسيم سخن از تكسير و مساحت كربميان آمد ، اكنون بعنوان مزيد توضيح و زيادت\r\n\r\n","description":"","footnote":"","page_name":" 535 ","page_number":63},
  {"content":"\r\n\r\nتبيين گوييم :\r\nدر فروع كافى از معاوية بن عمار روايت شده است كه قال :\r\nسمعت أباعبدالله عليه السلام يقول : إذا كان الماء قدر كر لم ينجسه شيى ء .\r\nو نيز از اسماعيل بن جابر روايت شده است كه قال :\r\nسألت أباعبدالله عليه السلام عن الماء الذى لا ينجسه شي ء ؟ قال : كر قلت : و ما الكر ؟ قال : ثلاثة اشبار في ثلاثة اشبار .\r\nو نيز از حسن بن صالح ثورى از ابى عبدالله عليه السلام روايت شده است كه قال :\r\nإذا كان الماء فى الركى كرا لم ينجسه شي ء . قلت : و كم الكر ؟ قال ثلاثة اشبار و نصف عمقها في ثلاثة اشبار و نصف عرضها .\r\nو نيز از ابى بصير روايت شده است كه قال :\r\nسألت أباعبدالله عليه السلام عن الكر من الماء كم يكون قدره ؟ قال : إذا كان الماء ثلاثة اشبار و نصفا في مثله ثلاثة اشبار و نصف في عمقه في الأرض فذلك الكر من الماء .\r\nروايات ياد شده در جوامع ديگر نيز آمده اند ، و چند حديث ديگر در تحديد كر نيز روايت شده است . غرض عمده ما اين است كه در اين روايات فقط دو بعد مساحت گفته آمد ، با اين كه آب گرد آمده در يك جا جسم است كه حجم دارد يعنى بالفعل يا بالقوه داراى اقطار ثلاثة است ، و مطلوب در اين روايات مقدار حجم آنست نه سطح آن ، و در تعيين مقدار حجم بايد قاعده تجسيم را به كار برد ن‌ه ضابط تسطيح را ، در درس ياد شده ( 68 ) دانسته ايم كه مجسم را سه بعد است و مسطح را دو بعد ، لاجرم امام معصوم كه در تحديد مجسم دو بعد را نام برده است بايد بعد سوم را نيز بقاعده تجسيم گفته باشد .\r\nدر بيان آن گوييم : در مكيال و ميزان و مقدار به نسبت مكيل و موزون و مقدر يك واحد ساده بى دغدغه و همه فهم و همگانى را اصل ثابت مسلم در نظر مى گيرند ، و فروعى را كه پيش مى آيد بدان اصل مى سنجد . و چون سؤال از تجسيم يعنى تقدير شى ء مجسم است و معصوم دو بعد آن را به يك اندازه بيان فرموده است\r\n\r\n","description":"","footnote":"","page_name":" 536 ","page_number":64},
  {"content":"\r\n\r\nبعد سوم آن نيز به همين اندازه هر يك از دو بعد نام برده برابر باهم است ، يعنى مجسمى كه هر يك از اقطار ثلاثه آن كه طول و عرض و عمق آنست سه وجب و نيم است و مكسر اين اقطار اصل معيار مقدار كر است يعنى اين ميزان تجسيم كه مجسم شود مقدار آب كر معلوم مى گردد ، سپس هرگاه حجم آبى كه مثلا عمق آن از سه وجب و نيم كمتر بود بايد هر يك از طول و عرضش آن نقصان را جبران كند تا مكسر آن چهل و دو و هفت هشتم وجب گردد ، و يا حجم آب به شكل استوانه بود بايد مقدار حجم آب آن از معيارى كه اصل مقدار كر است كمتر نبوده باشد ، و على هذا القياس در بواقى اشكالى كه براى حجم آب روى مى آورند . لذا آگاه و آشناى بدين اصل مسلم و قاعده مضبوط و محكم چون صاحب شرايع در تحديد كر فرموده است :\r\n« الكرما كان كل واحد من طوله و عرضه و عمقه ثلاثة اشبار و نصفا ،\r\nو چون صاحب الحبل المتين فرموده است :\r\n« ان المساحة المبحوث عنها هنا هى استعلام ما في الماء من امثال مكعب الشبر و ابعاضه ليعلم انه هل بلغ الكرام لا ؟ و المراد بمكعب الشبر مجسم مائى يحيط به ستة مربعات متساوية طول كل واحد من اضلاعها شبر ، فمعنى قولهم الكرما بلغ تكسيره اثنين و اربعين شبرا و سبعة اثمان شبر أنه ما اشتمل على اثنين و اربعين مجسما مائيا كل منهما مكعب الشبر و مجسم آخر هو سبعة اثمان مكعبه » . ( ص 109 ط 1 چاپ سنگى )\r\nو چون صاحب غنيه فرموده است : الاجماع عليه .\r\nدر حديث اسماعيل بن جابر احتمال سقوط نصف ميرود ، چنان كه در حديث ثورى و ابوبصير احتمال زيادت آن نمى رود . و بعضى در حديث ابوبصير في الأرض را به في العرض تبديل كرده است كه تحريف است . برخى از روايات كه هر سه بعد را حائز است مؤيد اصل مذكور است . اين مطلب اهل خبرت و درايت را حجتى بالغ است ، و اين كتاب دروس هيئت بتحقيق آن متفرد است . الحمد لله رب العالمين .\r\nاين بود مطالبى چند كه اكنون بمناسبت مسائل و مباحث مذكور ما را به كار مى آمدند ، تا چون بتوفيق الهى پيشتر رويم مطالبى بيشتر پيشكش كنيم .\r\n\r\n","description":"","footnote":"","page_name":" 537 ","page_number":65},
  {"content":"\r\n\r\n\r\nدرس 72 : دائر و ساعات مستوى و معوج دائر چيست ؟\r\nقوسى از مدار مركز كوكب كه ميان مركز كوكب و ميان دائره افق واقع شود آن را دائر گويند ، و قوس دائر ، و ما دار من الفلك نيز خوانند ، و لكن شهرت با اول است . و بدين سبب دائر گويند كه كوكب در آن مدار بدان مقدار دور نموده است .\r\nپ‌وشيده نيست كه اين تعريف شامل همه آفاق نيست ، زيرا در آفاقى كه كوكب ابدى الظهور بود مدار آن بتمامه فوق افق مى باشد ، و تعريف دائر بر وجه مذكور صورت نمى گيرد . لذا بعضى در تعريف دائر گفته است : دائر آنمقدار است كه معدل قطع كرده از مدت طلوع كوكب مساوى آنچه كوكب از حين طلوع قطع كرده باشد .\r\nدر ضابطه درس 64 دانسته ايم كه هرگاه تعديل النهار جزوى را كه به جهت قطب ظاهر است بر ربع دور افزايند ، يا تعديل النهار جزوى را كه به جهت قطب خفى است از ربع دور بكاهند بهر دو صورت نصف قوس النهار همان جزو بهم رسد ، و چون نصف قوس النهار بدست آمد تمام آن تا نصف دور نصف قوس الليل خواهد بود ، چنان كه تمام قوس النهار تا دور قوس الليل بود چه مدار هر جزو بافق به دو قسم مىشود يك ى قوس النهار و ديگرى قوس الليل .\r\n\r\nساعات مستوى و ساعات معوج كدام اند ؟\r\nمقدار يكدوره حركت اولى يعنى يكدوره معدل النهار كه مجموع قوس النهار و\r\n\r\n","description":"","footnote":"","page_name":" 538 ","page_number":66},
  {"content":"\r\n\r\nقوس الليل است و سيصد و شصت درجه است چون به بيست و چهار قسم متساوى كنند هر قسمتى پانزده درجه بود ، پس اگر دور را بر پانزده قسمت كنند خارج قسمت بيست و چهار بود كه عدد ساعات تمام شبانه روز است پس از قسمت قوس النهار بر پانزده عدد ساعات مستوى روز حاصل شود زيرا كه نسبت اجزاء چون نسبت اضعاف است .\r\nغرض اينكه هر پانزده درجه قوس نهار يا قوس ليل را يكساعت زمانى مى گيرند كه حركت يكدوره به بيست و چهار قسم متساوى منقسم مى گردد و هر قسم پانزده درجه فلكى است كه عبارت از يكساعت زمانى است . لاجرم در اين قسمت مقدار عدد ساعات روز و شب به بلندى و كوتاهى هر يك متفاوت مىشود ولى مقدار اجزاى ساعات يعنى درجات آنها ثابت و همواره باهم برابرند .\r\nاما ساعات معوج اين است كه هر يك از قوس نهار و قوس ليل را مطلقا يعنى در همه روزها و شبهاى سال چه مثلا اول سرطان باشد كه روز آن در آفاق شمالى بلندترين روزها است و شب آن كوتاه ترين شبها ، و چه اول جدى باشد كه به عكس روز آن كوتاه ترين روزها و شب آن شب يلدا است به دوازده قسم كنند و آن اقسام را ساعات معوج گويند . لذا درجات ساعات معوج به حسب بلندى و كوتاهى روز و شب متفاوت مى گردد ، ولى عدد ساعات كه دوازده است هميشه ثابت است . مثلا مطابق محاسبه درس شصت و هفتم نهار اطول قم بحسب ساعت مستوى چهارده ساعات و بيست دقيقه است ، و بحسب ساعات معوج دوازده ساعت است كه اجزاى هر ساعت يعنى درجات آن در حدود هفده درجه است .\r\nو چون اجزاى هر ساعت مستوى بطور ثابت پانزده درجه است ، بخلاف اجزاى ساعات معوج كه گاهى پانزده درجه است و گاهى بيشتر از آن و گاهى كمتر از آن وجه اتصاف آن به استواء ، و اتسام اين به اعوجاج دانسته مىشود . پوشيده نيست كه تساوى اجزاى ساعت مستوى و معوج در هر دور شمسى در دو شبانروز خواهد بود ، يكى در اول حمل و ديگرى در اول ميزان .\r\n\r\n","description":"","footnote":"","page_name":" 539 ","page_number":67},
  {"content":"\r\n\r\nجعبه هاى ساعت نما اعنى آلات تعيين ساعات زمانى كه در عرف عام بنحو اطلاق بنام « ساعت » اشتهار دارد ، صنعت و ترسيم و تنظيم آن بساعات مستوى است كه هر پانزده درجه فلكى يكساعت زمانى است ، و هر يك درجه فلكى چهار دقيقه زمانى ، چنان كه در درس چهارم نيز گفته آمد .\r\nدر آغاز اين درس گفته ايم كه تمام قوس النهار تا بدور قوس الليل بود ، چون قوس الليل معلوم شده است از قوس الليل بطريق مذكور عدد ساعات مستوى و اجزاى ساعات معوجه آن شب معلوم شود چه آن را اگر بر پانزده قسمت كنند عدد ساعات مستوى شب معلوم شود ، و اگر بر دوازده قسمت كنند عدد اجزاء ساعات معوج شب معلوم گردد :\r\nو اگر عدد ساعات مستوى روز را از بيست و چهار نقصان كنند باقى عدد ساعات شب باشد ، و به عكس يعنى اگر عدد ساعات مستوى شب را از بيست و چهار نقصان كنند باقى عدد ساعات روز باشد . و اگر با عدد ساعات روز مثلا دقائق باشد از بيست و چهار ساعت يكساعت را به شصت دقيقه قسمت كنند ، و دقائق زائده را از شصت دقيقه نقصان كنند و ساعات تامه را از بيست و سه نقصان كنند باقى ساعات و دقائق شب باشد ، و قس على هذا .\r\nو همچنين اگر اجزاء ساعت معوجه روز را از سى درجه نقصان كنند باقى اجزاء ساعت معوجه شب باشد ، و به عكس يعنى اگر اجزاء ساعت معوجه شب را سى درجه نقصان كنند باقى عدد اجزاء ساعت معوجه روز باشد .\r\n\r\nبيان :\r\nوجه اين مطلب اخير با اندك تأمل روشن مىشود ، زيرا كه مجموع اجزاى يكساعت معوج روز با اجزاى يكساعت معوج شب سى درجه مى باشد ، چه هر اندازه كه اجزاء ساعت معوجه روز بيشتر از پانزده درجه كه اجزاء ساعت مستوى است بوده باشد به همان اندازه زيادت ، اجزاى ساعت معوجه شب كمتر از پانزده درجه خواهد بود ، و نيز هر اندازه اجزاء ساعت معوجه روز كمتر از پانزده درجه بوده باشد به همان اندازه نقصان ، اجزاى ساعت معوجه شب بيشتر از پانزده درجه خواهد بود پس مجموع اجزاى يكساعت معوجه روز با اجزاى يكساعت\r\n\r\n","description":"","footnote":"","page_name":" 540 ","page_number":68},
  {"content":"\r\n\r\nمعوجه شب به مقدار اجزاى دو ساعت مستوى يعنى سى درجه خواهد بود لذا چون اجزاى يكساعت معوج روز را از سى نقصان كنند باقى اجزاى ساعت معوج شب خواهد بود و بالعكس .\r\nبيان مذكور تحرير عبارت قوشچى در شرح زيج الغ بيكى است كه گفته است :\r\n« و آنكه گفته كه اگر اجزاء ساعات معوجه روز را از سى درجه نقصان كنند باقى اجزاء ساعات معوجه شب باشد و به عكس ، يعنى اگر اجزاء ساعات معوجه شب را از سى درجه نقصان كنند باقى عدد اجزاء ساعات معوجه روز باشد . وجهش آنست كه اجزاء يكساعت معوجه روز با يكساعت معوجه شب هر دو باهم سى درجه باشند زيرا كه هر دو باهم يك جزو از دوازده جزو دور باشند پس هرچه در عدد اجزاء ساعت معوجه روز افزايند از عدد اجزاء ساعت معوجه شب كم خواهند شد ، و به عكس يعنى هرچه در عدد اجزاى ساع‌ت معوجه شب افزايند از عدد اجزاء ساعت معوجه روز كم خواهند شد چه هر يك متمم آن ديگر است تا بسى » انتهى .\r\nبيان مطلب مذكور را بعبارت بيرجندى از شرح زيج نام برده بعنوان تمرين التفات بفرمائيد :\r\n« اگر اجزاء ساعات معوجه روز را از سى درجه نقصان كنند باقى اجزاء ساعات معوجه شب باشد و به عكس . و اين به جهت آنست كه يكساعت معوجه روز نصف سدس روز است ، و يك ساعت معوجه شب نصف سدس شب است ، پس مجموع دو ساعت كه يكى از روز بود و يكى از شب نصف سدس مجموع شبانه روز بود ، و شبانه روز مقدار يكدور است كه سيصد و شصت درجه است و سدس آن شصت درجه است و نصفش سى درجه بود ، پس چون اجزاء ساعات روز را از سى درجه اسقاط كنند باقى اجزاء ساعات باشد و به عكس .\r\nو در مواضعى كه زمان روز يا شب از يك دوره معدل النهار زيادت بود آن را بساعات معوجه قسمت نمى كنند ، پس وارد نشود آنكه مى شايد كه اجزاء دو ساعت\r\n\r\n","description":"","footnote":"","page_name":" 541 ","page_number":69},
  {"content":"\r\n\r\nاز سى درجه زيادت باشد » . انتهى .\r\nدر توضيح عبارت بيرجندى در نظر بگيريد نهار اطول قم را كه در درس 67 دانسته اي م چهارده ساعت و بيست دقيقه است و مطابق آنچه كه از بيرجندى نقل كرده ايم صورت عمل آن چنين است :\r\nساعت معوجه روز /\r\nساعت معوجه شب /\r\nمجموع دو ساعت معوجه شبانروز /\r\n\r\nتذكره و تنبيه :\r\nدر توضيح درس سى و سوم دانسته ايم كه در آفاق استوائى همواره نصف دائره معدل النهار و همه مدارات موازى آن فوق افق است ، و نصف ديگر تحت افق كه بدين سبب در تمام دوره سال شمسى شب و روز آنجا باهم برابرند ، پس در آفاق استوائى اجزاى ساعات مستوى و معوج باهم برابرند ، و ان شئت قلت كه اصلا و رأسا ساعات معوج در آفاق استوائى منتفى است ، و ساعات شب و روز آن همه مستوى اند ، چنان كه اجزاى ساعات مستوى و معوج در اول حمل و ميزان در همه آفاق مائله متساوى يكديگرند ، و در اين دو روز ساعات معوج در واقع منتفى است .\r\n( شكل شماره 77 )\r\n\r\nتبصره :\r\nدر شكل 77 ا ب را معدل النهار بگيريم بر قطب ح و ح د را\r\n\r\n","description":"","footnote":"","page_name":" 542 ","page_number":70},
  {"content":"\r\n\r\nدائره نصف النهار كه با معدل النهار در ه تقاطع كرده است و و را شمس . غرض ما اين است كه چون نقطه ه از معدل النهار يكدوره سير كند و دوباره به همان نقطه تقاطع معدل با دائره نصف النهار برسد ، شمس از نقطه و به حركت خاصه خود بتوالى قوس و ر را سير كند . ( حركت وسطى شمس در شبانروز بمحاسبه زيج بهادرى نطح يط مط عه است ) ( ص 410 ط 1 ) . و آنگاه مدت يكشبانه روز به تمام صورت پذيرد و وقوع يابد كه ر بدائره نصف النهار برسد ، يعنى مدت يكشبانه روز عبارت است از يكدوره حركت معدل النهار بعلاوه قوسى از معدل النهار كه با و ر اعنى قوس حركت خاصه شمس سير كرده است . و بتعبير اخصر مقدار يكشبانه روز در معموره هميشه زياده بود از يكدوره معدل النهار به مقدار مطالع قوسى كه آفتاب در آن شبانه روز به حركت خاصه قطع كرده باشد . لاجرم اين مقدار زيادت قوس معدل النهار را كه پس از سير دوره كامل آنست بايد در مقدار ساعات مستوى و معوج ملحوظ داشت ، و گرنه طريق مذكور در استخراج قوس النهار و عدد ساعات تقريبى است نه تحقيقى . طريق تحصيل قوس النهار تحقيقى را بتحقيق در پيش داريم .\r\nخواجه طوسى در باب بيست و هفتم زبده در مقدار ساعات مستوى و معوج ، مراعات قوس زيادت شده كرده است . عبارت زبده كه شامل بعضى از مطالب ديگر نيز هست شايان نقل است . مطبوع زبده سخت مغلوط و نامطبوع است ، ما آن را با عرض بر نسخه اى مخطوط از آن تصحيح كرده نقل مى نماييم :\r\n« مدت شبانروز منقسم شود به مدت روز و مدت شب . و قوسى از معدل النهار كه مبدأ آن نقطه اى باشد كه با آفتاب بر افق شرقى باشد و نهايت آن نقطه اى كه بوقت رسيدن آفتاب بافق غربى هم بر افق شرقى باشد آن را قوس النهار خوانند و آن مقدار روز بود ، و باقى از مقدار شبانروز يعنى قوسى از معدل النهار كه مبدأ آن نقطه اى باشد كه وقت رسيدن آفتاب بافق غربى بر افق شرقى باشد مقدار شب بود و آن قوس الليل باشد . و در عرف شبانروزى بيست و چهار ساعت است ، اما ساعات را دو اعتبار است :\r\n\r\n","description":"","footnote":"","page_name":" 543 ","page_number":71},
  {"content":"\r\n\r\nاعتبار اول آنكه مقدار شبانروز را بر بيست و چهار قسمت كنند هر يكى را از آن ساعتى خوانند ، و به اين اعتبار ساعات روز و شب متساوى باشند ، مقدار هر ساعت از معدل النهار پانزده درجه و دو دقيقه و كسرى باشد و اين ساعات را ساعات مستوى گويند .\r\nو اعتبار دوم آنكه قوس النهار را به دوازده قسم كنند هر قسمى را ساعتى گويند ، و قوس الليل را به دوازده قسم كنند و هر قسمى را ساعتى گويند ، و اجزاء ساعات روز غير اجزاء ساعات شب باشد ، و مجموع اجزاء ساعتى از روز و ساعتى از شب مساوى اجزاء دو ساعت مستوى باشد ، و اين ساعات را ساعات معوج و زمانى خوانند .\r\nو درازى و كوتاهى روز و شب در زيادت و نقصان عدد ساعات مستوى باشد نه در اجزاء وى ، و در اجزاء ساعات زمانى باشد نه در عدد وى .\r\nو مبدأ روز در عرف منجمان وقت طلوع آفتاب باشد ، و در عرف اهل شرع وقت طلوع صبح صادق . و مبدأ شب در عرف منجمان وقت غروب آفتاب ، و در عرف اهل شرع وقت گذشتن آفتاب از افق غربى .\r\nو مبدأ شبانروز را اهل حساب از وقت رسيدن آفتاب به نصف النهار گيرند ، و مغاربه و اهل اين اقاليم از نيم روز ، و مشارقه از نيم شب ، و ديگران از وقت رسيدن آفتاب بافق ، اصحاب شرايع از اول شب ، و ديگران از اول روز هر كسى بحسب غرضى ديگر و الله اعلم » .\r\nاين بود عبارت خواجه طوسى از زبده در اين باب . ناگفته نماند كه مباحثى عاليتر و شريفتر در پيرامون بسيارى از مسائلى كه از آغاز اين دروس تاكنون خوانده ايم در پيش داريم ، از آن جمله اين كه استخراج يك يك آنها را با برهان هندسى جيب و ظل و فروع آنها خواهيم دانست . نگارنده زيج بهادرى را يكدوره شرح به فارسى كرده است كه بايد در اين دروس بتدريج گفته آيد . اينك بر سر آنيم كه با دائره هنديه و پاره اى از مسائل ظل آشنا شويم كه درس بعد را بدان آغاز مى كنيم .\r\n\r\n","description":"","footnote":"","page_name":" 544 ","page_number":72},
  {"content":"\r\n\r\n\r\nدرس 73 : تحصيل خط زوال از دائره هنديه\r\nنگارنده رساله اى بنام سى فصل در تعيين خط زوال ، و خط مشرق و مغرب اعتدال ، و تحصيل سمت قبله آفاق از طريق دائره هنديه تصنيف كرده است كه چند كرت بچاپ رسيده است ، از آن جمله با ده رساله ديگر راقم به فارسى در موضوعات گوناگون از توحيد و امامت و معرفت نفس و چند مطلب رياض در مؤسسه مطالعات و تحقيقات فرهنگى به اسم « يازده رساله فارسى » بحليت طبع متحلى شده است . و باز رساله ا ى ديگر در ظل تصنيف كرده است كه نيز يكى از رسائل يازده گانه ياد شده است . اكنون بفضل حق سبحانه وقت آن فرا رسيده است كه هر يك از دو رساله ياد شده به ترتيب در اين دروس عنوان شود تا مسائل هر يك به خوبى دانسته شود ، و با به كار بستن دستور آن يافتن خط زوال و سمت قبله بلاد و مطالب مفيد ديگر در هر جا براى ما آسان بود . و هرگاه در اثناى مسائل هر يك از دو رساله نام برده نياز بتوضيح و تبيين پيش آمده است آنچنان كه شايسته بحث و در خور نقل است بتدوين و تحرير آن مى پردازيم . و نيز طايفه اى از يادداشت ها كه در پيرامون اين مسائل داريم با روى آوردن مطالب مناسب بدانها تقديم مى داريم . پس گوييم :\r\nسخن در بيان خط زوال ، و مشرق و مغرب اعتدال ، و تحصيل سمت قبله آفاق از طريق دائره هنديه است .\r\nتعريف ، هر يك از دو خط زوال و اعتدال در دو درس بيست و يكم و بيست و دوم گفته آمد . دائره هنديه در السنه علماى دين دائر ، و در كتب و رسائل هيوى و\r\n\r\n","description":"","footnote":"","page_name":" 545 ","page_number":73},
  {"content":"\r\n\r\nفقهى سائر است . خواص را در عمل بدائره هندى اهتمامى خاص است . تحصيل خط زوال و خط مشرق و مغرب اعتدال و خط سمت قبله از طريق دائره هنديه مشهورتر از طرق ديگر است . جهت اشتهار دائره هنديه بدين سبب است كه اعمال آن بدون اعمال قواعد رياضى و آلات رصدى صورت مى گيرد ، و براى هر كس ميسور است .\r\nو وجه تسميه اين دائره به هنديه اين است كه اختراع آن منسوب به دانشمندان هند است چنان كه خواجه طوسى پس از آن كه در فصل دوازدهم باب سوم تذكره از دستور عمل و رسم آن گفته است « : و هذه الدائره تعرف بالهندية » ، علامه بيرجندى در شرح آن در تعليل آن گفته است : لأن اختراعها منسوب الى حكماء الهند . بلكه علامه بيرونى پيش از وى در رساله گرانقدر « افراد المقال في امر الظلال » فرموده است :\r\nالعمل المعروف بالدائرة الهندية ، و انما نسبت اليهم لأنها في زيج الاركند و زيجات الهند و حساباتهم اول ما وقع الى مملكة الاسلام من امثالها .\r\n( ص 106 ط حيدرآباد دكن )\r\nدر عمل بدائره هنديه نخست بايد سطحى موزون تحصيل كرد ، خواه اين سطح قطعه اى از زمين باشد ، و خواه پاره اى از اخشاب و فلزات كه قابل حمل باشد و با خود داشتن آن در سفر نيز به كار آيد چنان كه در صنعت رخامه وصف كرده شود ، و پس از تسويه و تحصيل سطح موزون نصب مقياس باوصافى كه گفته آيد ضرورى است ، و دانستن ارتفاع شمس نيز مؤيد خواهد بود و لكن بدون دانستن آن نيز عمل بدائره هنديه ميسور است . به ترتيب امور ياد شده نخست در تسويه و تحصيل سطح موزون گوييم :\r\nبراى تسويه يعنى هموار كردن سطح زمين آلاتى ميتوان به كار برد ، از آن جمله اين دو گونه آلت را نوعا به كار مى برند : يكى ميزان حباب دار كه آن را « طراز » مى گويند و بيشتر بنايان و نجاران آن را استعمال مى كنند .\r\nطراز ساخته شده باشكال گوناگون در ابزار و وسائل فروشيها موجود است ، و طرز به كار بردن آن نيز آسان است كه چون آن را بر قاعده اش روى سطح معمول و\r\n\r\n","description":"","footnote":"","page_name":" 546 ","page_number":74},
  {"content":"\r\n\r\nمنظور نهند ، هرگاه حباب درون آن در وسط لوله آن به نحو استواء و استقامت قرار گرفته است دليل است كه آن سطح موزون است و گرنه نشيب و فراز دارد . و لوله نيز از شيشه و يا طلق و مانند آنها است كه حركت و وضع و حالت حباب را به ناظر آن ارائه مىدهد .\r\nآلت ديگر گونيا است . و آن مثلثى متساوى الساقين از چوب يا فلز است كه وزن دو ساق آن علاوه بر تساوى باهم برابر باشند و گرنه مقصود بحصول نرسد . و بر منتصف قاعده آن نشانى كنند ، و از رأس مثلث شاقولى در آويزند ، و آن خيطى بود كه بر يك طرف آن جسمى ثقيل آويخته باشند . و بعضى زاويه رأس آن را براى امتحان زواياى عمارت و غير آن قائمه سازند . و يك صورت آن اين است ( ش 78 ) كه ساده ترين صورتهاى ديگر آنست . پس مسطره اى متوازى السطحين و\r\n( شكل شماره 78 ) مصحح الوجه آراسته را بر سطح معمول نهند ، و وسط آن را ثابت داشته اطراف آن را دور دهند ، به نوعى كه همه جاى آن مماس سطح ارض باشد ، و روشنى ميان سطح زمين و مسطره ظاهر نشود ، پس قاعده گونيا يا طراز را بر آن مسطره نهاده دوباره مسطره را دور دهند ، و در هر موضع كه شاقول از نشانه منتصف قاعده ، و يا حباب از وسط لوله طراز متمايل و منحرف شود آن جانب را بلندتر و يا خلاف وى را پست تر سازند ، و همچنين اين عمل را در همه جاى آنسطح معمول بجاى آرند تا هنگامى كه شاقول بر نشانه ياد شده ، و يا حباب در وسط لوله آن راست بايستد و ديگر منحرف نگردد ، پس آن سطح موزون و موازى سطح افق خواهد بود .\r\nغرض اين است كه بايد پاره اى از روى زمين خواه بدستور بالا و خواه بروش\r\n\r\n","description":"","footnote":"","page_name":" 547 ","page_number":75},
  {"content":"\r\n\r\nديگر نيك هموار گردد در كتب فن راجع به ميزان مستوى بودن سطح مذكور فرموده اند : زمين را هموار كنند بر وجهى كه اگر آب بر آن ريزند از همه جوانب برابر سيلان كند ، و يا اگر بندقه اى يا قدرى زيبق بر آن وضع كنند مرتعش نگردد و ميل به هيچ طرف نكند . اين سطح مستوى بهيچوجه قاطع دائره افق نيست بلكه بمنزلت دائره افق است كه موازى با آنست . در بيان آن گوييم :\r\nبدان كه شكل چهاردهم مقاله يازدهم اصول اقليدس اين است كه هرگاه يك خط بر دو سطح عمود بود آن دو سطح باهم متوازى خواهند بود ، پ‌س از آن بر اين حكم اقامه برهان كرده است ( كل سطحين كان خط واحد عمودا عليهما فهما متوازيان . . . ) . و به همين شكل عكس حكم آن نيز مبرهن مى گردد ، يعنى هرگاه دو سطح باهم متوازى باشند خطى كه بر يكى از آن دو عمود بود بر ديگرى نيز عمود خواهد بود .\r\nچون اين دو حكم اصل و عكس شكل مذكور دانسته شد گوييم : چون خيط شاقول بر سطح قاعده گونيا عمود است و سطح آن موازى با سطح زمين است ، لاجرم به حكم عكس شكل مذكور خط شاقول عمود بر سطح زمين خواهد بود .\r\nو چون اثقال بالطبع يا بجاذبه ارض بر سمت خط عمودى مايل به مركز يعنى كره ارض اند ، خيط شاقول عمود بر سطح افق خواهد بود ، پس به اصل شكل نامبرده اين سطح موزون ، موازى سطح افق حقيقتى و داخل در سطح حسى بود و هو المطلوب .\r\nمحض آگاهى عرض مىشود كه درس چهل و يكم كتاب ما « دروس معرفة الوقت و القبله » در ترسيم دائره هنديه است ، در آن درس ( ص 272 ط 1 ) چهار شكل از صور گونيا ترقيم شده است ، و مطالب ديگر نيز در آن درس و چند درس پس از آن در مسائل مبتنى بر دائره هنديه بحث شده است ، و در اين دروس هيئت اگرچه آن مسائل و مباحث با بيانى بيشتر و شيوه اى شيرين تر تحرير مىشود ، و لكن بهتر آنست كه هم اكنون به كتاب ياد شده بعنوان تحقيق و تمرين مسائل نظر داشته باشيد .\r\n\r\n","description":"","footnote":"","page_name":" 548 ","page_number":76},
  {"content":"\r\n\r\n\r\nدرس 74 : دائره هنديه\r\nپاره اى از زمين هموار ياد شده را بايد گشادگى در شايستگى دائره هنديه بوده باشد ، يعنى نه چندان فراخ دور از نياز ، و نه بدان اندازه خرد كه پياده شدن دستورهاى آينده بر آن دشخوار بود .\r\nچون سطح بدان وصف آراسته شده است ميخى يا تير چوبى را در ميان آن باستقامت و استوارى تمام فرو كنند ، و نخى بدان بندند كه هم بر آن بگردد ، و هم از جاى خود به بالا و پائين آن نجنبد ، و ميخ ديگرى بر سر نخ به بندند و آن را در دست بگيرند و نخ را شعاع يعنى نصف قطر دائره قرار داده بر روى سطح مستوى ساخته و پرداخته دور دهند تا از گردش نخ و اثر ميخ دائره اى پديد آيد . هدف اين است كه بايد نقطه اى را در ميان آنسطح برگزينند كه مركز دائره اى شود و دائره اى بسيار درست رسم گردد ، خواه بدستور ياد شده ، و خواه بشيوه ديگر .\r\n\r\nتبصره :\r\nاگر ستونى را بارتفاع مناسب بر زمين بنا نهند و سر آن را با رخام و يا فلزى بگيرند بسانى كه بريخت سطحى نيك هموار به وصف مذكور درآيد ، و دستورهاى آينده را بر آن عمل كنند بهتر است زيرا كه دور از گزند و آسيب خواهد بود ، و براى هميشه به كار خواهد آمد ، و بويژه خط سمت قبله و خط زوال و خطوط ساعات روز كه بر آن نقش بسته شده است پاينده و ماندنى مى باشد .\r\n\r\nسخن در مقياس دائره هن‌ديه است :\r\nپس از تسطيح زمين و رسم دائره بنهج مذكور ، بايد مقياس بر آن\r\n\r\n","description":"","footnote":"","page_name":" 549 ","page_number":77},
  {"content":"\r\n\r\nنصب كرد . بحث در موضوع مقياس از چند وجه پيش مى آيد ، نخست از ثقل يعنى سنگينى آن . مقياس را بايد سنگينى اى ش‌ايسته باشد تا بر جايش ثابت بماند و قرار گيرد ، لذا برخى آن را از مس و مانند آن ديگر اجسام گران وزن سازند ، و برخى آن را از چوب سازند و ليكن ميان قاعده آن را سرب مى گيرند . كيف كان بايد جسمى ثقيل باشد تا او را بر جاى خود قرار بود و به وزش بادى از جاى خود نجنبد .\r\nوجه ديگر شكل آنست : شكل مقياس را مخروط قائم مستدير معتدل در رقت و غلظت اختيار كرده اند ، چه مخروط سر آن تيز و پايه آن پهن است . و اعتدال در رقت و غلظت بدين سبب است تا نقطه مدخل و مخرج ظل بر محيط دائره مشخص باشد ، زيرا كه اگر سر مخروط تيز باعتدال نباشد يا بيرون از اندازه تيز است و يا خارج از حد متعارف كلفت و غليظ است در صورت نخستين تميز سايه رأس شاخص بدرستى دشوار است ، و در صورت دوم سايه پهن خواهد بود . و با تفرق و پراكندگى سايه مدخل و مخرج ظل در يك نقطه مشخص نخواهد شد و مع ذلك . چون ظل رأس مخروط را ناچار اندك عرض اعنى پهنائى خواهد بود ، بايد از منتصف رأس ظل در هنگام رسيدن آن به محيط دائره هنديه علامت گذاشت . و خلاصه اين كه اعتدال در رقت و غلظت رأس مخروط بدين علت اختيار شده است كه اگر زياد باريك باشد ادراك ظل نتوان كرد ، و اگر غلظت آن زياد بود ظل متفرق شود و عمل به دقت انجام نشود .\r\nوجه ديگر طريق نصب مقياس است : طريق نصب مقياس چنين است كه بر سطح موزون و مستوى ياد شده عمود باشد . بدين نمط كه دائره صغيرى كه نصف قطر آن مساوى نصف قطر قاعده مقياس باشد بر مركز دائره سطح مذكور رسم نمايند ، يعنى مركز اين دائره صغيره همان مركز دائره سطح مستوى معمول بوده باشد ، پس مقياس را چنان وضع كنند كه محيط قاعده او با محيط اين صغيره منطبق گردد ، و چون سطح قاعده مقياس بر سطح اين دائره صغيره منطبق است پس سهم عمود بر سطح قاعده مقياس نيز بر سطح آن عمود باشد .\r\nعلت آن كه گفته ايم مقياس عمود بر سطح باشد اين است كه اگر مقياس بر\r\n\r\n","description":"","footnote":"","page_name":" 550 ","page_number":78},
  {"content":"\r\n\r\nآن سطح مايل بوده باشد يا زاويه ميل ، بسوى شرق است يا بخلاف آن ، به فرض اول سايه مقياس از اندازه اى كه بايد در صورت تساوى ارتفاع شمس در جهت شرق با غرب باشد كمتر خواهد بود ، و بفرض دوم بيشتر ، بنابراين ارتفاع شرقى شمس در وقت رسيدن ظل بمدخل دائره با ارتفاع غربى آن به مخرج دائره متساوى نباشد ، و با عدم تساوى ارتفاعين مطلوب حاصل نشود .\r\nاگر گوئى ميل مقياس نه بسوى شرق بوده باشد و نه بسوى غرب بلكه بر نفس خط شمال و جنوب كه همان خط نصف النهار در دائره است مايل بوده باشد ، چنان كه اگر از رأس مقياس چيزى بر دائره عمود كنيم بر خط نصف النهار واقع شود و از آن منحرف نگردد .\r\nجواب اين است كه اگرچه بر اين فرض ارتفاع شمس در وقت رسيدن ظل به مدخل و مخرج يكى است و هر دو سايه در آن دو وقت به يك اندازه اند يعنى باهم برابرند ، ولى اين فرض مشتمل بر دور است دورى ظاهر و بين زيرا كه هنوز خط نصف النهار معلوم نشده است و تازه مى خواهيم از اين راه آن را تحصيل كنيم .\r\nبراى امتحان قيام عمودى سهم مقياس بر سطح موزون يا شاقول بايد به كار برد بدين دستور كه اگر آن را از رأس مقياس معلق نمايند به همه اطراف سطح مقياس منطبق شود قائم است .\r\nو يا دائره اى اعظم از قاعده آن رسم بايد كرد به طورى كه مركز هر دو يكى باشد ، و از سه جاى محيط اين دائره در گرداگرد مقياس با سر مقياس به نخى و غير آن اندازه گيرند ، پس اگر فاصله هر سه جا تا سر مقياس برابر باشد مقياس عمود بر سطح بود ، زيرا كه در اين حال سه مثلث قائم الزاويه حادث شود كه اضلاع هر يك با اضلاع ديگرى هر يك با نظيرش مساوى بود به شكل هشتم مقاله نخستين اصول « إذ ساوى كل واحد من اضلاع مثلث كل واحد من اضلاع مثلث آخر تساوت زواياهما كل لنظيرتها و تساوى المثلثان » . . . . يك ضلع سهم مقياس كه عمود است و در هر سه مثلث ضلع مشترك است ، و ضلع ديگر خط متوهم از آن سه نقطه گرداگرد مقياس از دائره عظيمه تا رأس مقياس كه هر يك وتر قائمه اند ، و ضلع ديگر از آن\r\n\r\n","description":"","footnote":"","page_name":" 551 ","page_number":79},
  {"content":"\r\n\r\nسه نقطه تا قاعده سهم كه هر يك نصف قطر محيط عظيمه اند . و اگر خط سهم عمود بر سطح نباشد از او و از خطوط ملاقى با او در آنسطح بيش از دو زاويه متساوى پديد نخواهد آمد ، پس چون سه زاويه متساوى با يكديگر پديد آمده است دانسته مىشود كه سهم مقياس بر سطح معمول موزون قائم است نه مائل .\r\nهمانطور كه در اين درس گفته ايم اگر مقياس عمود بر سطح موزون نب‌اشد امر ظل باستقامت و استواء صورت نگيرد و مطلوب حاصل نگردد ، زيرا كه هنگام رسيدن ظل در دو طرف زوال بدائره ، نه دو ارتفاع شمس باهم مساوى خواهند بود و نه دو ظل .\r\nعلامه بيرونى در رساله « افراد المقال فى امر الظلال » از ابوالفرج بن هند اين دو بيت را نقل كرده است كه وى گفته است :\r\n لنا ملك ما فيه للملك آلة \r\n سوى أنه يوم السلام متوج \r\n اقيم لاصلاح الورى و هو فاسد \r\n وكيف استواء الظل و العود اعوج \r\nيعنى ما را پادشاهى است كه هيچ نشانه شاهى ندارد جز اين كه روز سلام تاج بسر مى نهد . او را براى نيكو كردن كار مردم برپا داشتند و خود تباه است ، چگونه سايه راست تواند بود با اين كه چوب آن يعنى شاخص آن كج است .\r\nخلاصه چون خط مستقيم يعنى شاخص بر سطح مستوى چنان قائم بود كه با هر خطى بر آنسطح بزاويه قائمه ملاقى گردد بر آنسطح عمود خواهد بود .\r\n\r\n","description":"","footnote":"","page_name":" 552 ","page_number":80},
  {"content":"\r\n\r\n\r\nدرس 75 : اندازه مقياس در دائره هنديه\r\nوجه ديگر از وجوهى كه در پيرامون موضوع مقياس بايد عنوان شود اندازه مقياس است ، پس بدان كه اندازه مقياس بايد به مقدارى باشد كه ظل آن در وقت نصف النهار كه غايت ارتفاع شمس هر روز در آن وقت است از نصف قطر دائره بقدرى كمتر و كوتاه تر بوده باشد كه تا حدى معتنى به در قبل از نصف النهار داخل دائره شود و آن را مدخل و مخرج باشد . زيرا كه اگر ظل آن در هنگام غايت ارتفاع شمس در هر روز يعنى وقت رسيدن مركز جرم شمس بدائره نصف النهار برابر با نصف قطر دائره يا بيشتر از آن باشد داخل دائره نمى شود و مدخل و مخرج نخواهد داشت ، لذا رسم و عادت بر اين است كه طول مقياس را مساوى ربع قطر دائره يعنى مساوى نصف نصف قطر آن مى گيرند .\r\nعلامه بيرونى در قانون مسعودى فرموده است :\r\nجرى الرسم بتصيير المقياس مساويا لربع قطر الدائرة ، و ليس ذلك بضرورى فيه و انما قانونه أن يجعل بحيث يقصر ظله فى المنقلب الشتوى فى ذلك البلد عن نصف قطر الدائرة قصورا صالحا لئلا يمر طرف الظل طول النهار خارج الدائرة أو يماسها و لكن لا يقاطعها فى موضعين . ( ص 448 ج 1 ط حيدرآباد دكن )\r\nيعنى رسم بر اين جارى است كه مقياس را مساوى ربع قطر دائره گيرند . و اين حد مقدار ضرورى اندازه مقياس نيست . و همانا قانون مقياس اين است كه در جائى دائره هنديه را به كار مى برند بايد مقدار مقياس به اندازه اى باشد كه چون شمس به منقلب شتوى رسيده است سايه مقياس از نصف قطر دائره در حدى\r\n\r\n","description":"","footnote":"","page_name":" 553 ","page_number":81},
  {"content":"\r\n\r\nشايسته كوتاه تر باشد تا طرف ظل در تمام روز خارج دائره نباشد و يا فقط مماس با دائره نگردد و آن را قطع نكند و مدخل و مخرج نداشته باشد .\r\nبدان كه همين مضمون را آن جناب در رساله « افراد المقال في امر الظلال » نيز آورده است ، و سخن علامه نيشابورى در شرح مجسطى نيز همين است ، بلكه عبارت نيشابورى بايد نقل همين عبارت بيرونى بوده باشد .\r\nآن كه در آغاز گفته ايم كه « : ظل مقياس تا حدى معتنى به در قبل از نصف النهار داخل دائره شود » بدين علت است كه اگر دخول و خروج ظل در وقت قرب شمس به افق و يا به نصف النهار باشد عمل بدقت تمام نشود چه در هنگام قرب شمس به افق رأس ظل متشتت است ، و بقرب نصف النهار تقلص و انبساط آن بطيى است ، و در هر دو صورت وقت دخول و خروج آن بتحقيق تعيين نمى شود . و قيد « صالحا » را بيرونى براى همين جهت آورده است كه مقياس زياد كوتاه نباشد تا ظل آن زمان قرب شمس به افق دائره را قطع كند و داخل دائره گردد ، و نه زياد بلند تا زمان تقاطع ظل با دائره در نزديكى نصف النهار باشد .\r\nخواجه طوسى در فصل دوازدهم باب سوم تذكره در هيئت ، و علامه حلى در منتهى فقه فرمودند كه : بايد نصف قطر دائره دو برابر مقياس باشد ( ترسم دائرة نصف قطرها به قدر ضعف المقياس ) . مضمون و مفاد اين تعبير همانست كه طول مقياس به قدر ربع قطر دائره باشد .\r\nشيخ بهاءالدين عاملى در تشريح الافلاك گفته است كه اندازه مقياس قريب به ربع قطر دائره باشد « . و تنصب على مركزها مقياسا على قوائم يق‌ارب ربع قطرها ) .\r\nو فاضل بيرجندى در شرح زيج الغ بيك ، و ملامظفر گونابادى ( جنابذى ) در رساله قبله تفصيل داده اند به اين عبارت : ليكن عادت به آن جارى شده است كه طول آن را در زمستان به قدر ربع قطر دائره كنند و در تابستان ثلث قطر دائره .\r\n\r\nبيان :\r\nكسانى كه اندازه مقياس را ربع قطر دائره گفته اند بدين نظر است كه در اكثر آفاق معموره ظل آن داخل دائره مىشود و آن را مدخل و مخرج خواهد بود .\r\nقيد اكثر را از اين روى آورديم كه در همه آفاق شمالى هرگاه شمس در منقلب شتوى بود ظل مقياس داخل دائره نمى شود . مثلا در عرض چهل درجه\r\n\r\n","description":"","footnote":"","page_name":" 554 ","page_number":82},
  {"content":"\r\n\r\nارتفاع معدل النهار پنجاه درجه است كه مساوى با تمام عرض بلد است ، و وقتى كه شمس در منقلب شتوى بوده باشد به قدر ميل كلى از معدل النهار دور است يعنى ميل جنوبى شمس 23 درجه و 25 دقيقه و حدود 50 ثانيه است چنان كه در درس نهم گفته آمد ، پس ارتفاع شمس در آنهنگام در عرض مذكور شمالى 26 درجه و 34 دقيقه و 10 ثانيه است ، و ظل مقياس در اين ارتفاع چنان كه از جداول ظل زيجات مستفاد است در حدود 120 درجه است كه به قدر قطر دائره است ، و چون ظل مقياس در وقت نصف النهار داخل دائره نگردد ، بطريق اولى پيش از آن و پس از آن وارد در آن نخواهد شد .\r\nو نيز گوييم امر ظل در افقى كه بعرض 40 درجه است اين چنين است پس در آفاقى كه عرض آنها بيشتر است مسلما ظل مقياس در وقت نصف النهار اول جدى تا اندازه اى چشم گير ، از دائره بيرون افتد . و هرچه عرض بلند بيشتر بود زيادتى ظل از نصف قطر دائره بيشتر خواهد بود زيرا كه هر اندازه شمس به افق نزديكتر باشد ، امتداد سايه اشخاص بيشتر خواهد بود .\r\nو قيد منقلب شتوى را از اين جهت آورديم كه اگر شمس در منقلب صيفى بود ( كه اول سرطان يعنى اول تابستانست ) در عرض 40 درجه شمالى ظل مقياس داخل دائره مىشود و آن را مدخل و مخرج خواهد بود زيرا كه به قدر ميل كلى بر ارتفاع معدل النهار افزوده مىشود كه اين مجموع غايت ارتفاع شمس در وقت نصف النهار آن روز خواهد بود كه 73 درجه و 26 دقيقه است ، و ظل مقياس ( كه ظل ثانى يعنى ظل مستوى است به بيانى كه در درسهاى آينده گفته مىشود ) در اين ارتفاع در حدود 18 درجه است كه از نصف قطر كمتر است ، و همچنين تا عرضى كه ارتفاع شمس در اول سرطان به مقدارى باشد كه ظل ثانى مقياس در نصف النهار كمتر از نصف قطر دائره بوده باشد .\r\nولى با اين همه چون نظر آنان اين است كه خط نصف النهار و مشرق و مغرب را از ظل مقياس دائره هنديه در منقلب صيفى بايد عمل كرد تا به واقع نزديكتر و عمل دقيقتر باشد ، و در نصف النهار منقلب صيفى ظل مقياس به قدر ربع قطر دائره\r\n\r\n","description":"","footnote":"","page_name":" 555 ","page_number":83},
  {"content":"\r\n\r\nتا عرضى كه ظل مقياس داخل دائره مىشود و بدان مى توان عمل كرد ، از اين روى مقياس را به ربع قطر دائره تقدير كرده اند .\r\nعلاوه اين كه اگر مدخل و مخرج ظل در دائره هنديه ، در زمان قرب شمس به افق و يا قرب آن ب‌ه نصف النهار بود ، اگرچه در منقلب صيفى باشد باز عمل دقيق نخواهد بود ، ولى چون مقياس به قدر ربع قطر دائره باشد در حق آن خير الامور اوسطها صادق است . و مع ذلك خالى از تأمل نيست ، و وجه تأمل اين كه بنابر دقت عمل ، چون مقياس به قدر ربع قطر دائره باشد اگرچه در اغلب آفاق معموره درست درآيد و لكن همه آفاق را شامل نمى شود زيرا كه در آفاق كثير العرض دخول و خروج ظل در وقت نصف النهار بوقوع مى پيوندد .\r\nشيخ بهائى بدينجهت فرمود كه قريب بربع قطر دائره باشد تا شامل اكثر آفاق شود چه در منقلب صيفى و چه در منقلب شتوى چنان كه در « حبل متين » پس از آن كه حرف علامه حلى را از منتهى نقل كرده است كه « : يكون نصف قطر الدائرة به قدر ضعف المقياس » تصريح فرمود كه :\r\nما ذكره طاب ثراه من كون المقياس به قدر ربع قطر الدائرة ليس مطردا في كل البلاد ، اذ ربما يجب في بعضها أن يكون اقصر من ربع القطر ليتم العمل كما إذا كان عرض البلد اربعين درجة و دقيقتين مثلا فان المقياس المساوى طوله لربع قطر الدائرة لا يدخل ظله في الدائرة اصلا في ذلك البلد عند كون الشمس في اول الجدى بل لابد أن يكون اقصر من الربع كما لايخفى على من نظر في جداول الظل .\r\nراقم گويد از بيانى كه تقديم داشته ايم دانسته شده است كه كلام علامه در اكثر آفاق مطرد است و همچنين مراد بيرجندى از تفصيلى كه ذكر كرده است معلوم مى گردد . و نيز مقصود ابوريحان از قيد ، بمنقلب شتوى دانسته مىشود زيرا اندازه مقياس تا حدى باشد كه در نصف النهار افقى ظل مقياس در منقلب شتوى داخل دائره شود در روزهاى ديگر كه ارتفاع شمس بيشتر است بطريق اولى داخل در دائره خواهد شد . اين بود بيانى باختصار كه در پيرامون تعبيرات دانشمندان نام برده عرضه داشته ايم و الحمد لله رب العالمين .\r\n\r\n","description":"","footnote":"","page_name":" 556 ","page_number":84},
  {"content":"\r\n\r\n\r\nدرس 76 : دستور عمل به دائره هنديه\r\nچون سطح مستوى و نصب مقياس بدان بيان كه در درس 73 تا اين درس گفته ايم انجام شده است ، اكنون در دستور عمل به دائره هنديه و صورت آن گوييم :\r\nپوشيده نيست كه هرگاه آفتاب نزديك به افق شرقى باشد ، ظل اين مقياس بيرون دائره واقع مىشود ، و چندان كه ارتفاع آفتاب متزايد گردد ظل مقياس متناقص مى گردد تا زمانى فرارسد كه رأس ظل منطبق بر محيط دائره شود ، پس بر محيط دائره به نقطه انطباق رأس ظل نشان كنند ، و آن نشان بايد بر منتصف طرف ظل يعنى بر ميانه سر سايه شاخص افتد ، زيرا كه طرف ظل را لا محاله انبساطى باشد ، و آن نقطه را مدخل ظل نام نهند .\r\nبعد از آن رأس ظل در اندرون دائره افتد تا آن كه پس از غايت كوتاه شدن متزايد گردد ، و چون رو به تزايد گرايد بايد مترصد بود تا بار دوم رأس ظل بر محيط همان دائره افتد ، پس بر اين نقطه انطباق كه منتصف طرف ظل است نيز نشان كنند و آن نقطه را مخرج ظل نام نهند .\r\nآنگاه ما بين هر دو علامت به خطى مستقيم وصل كنند ، آن وتر قوس بين دو نشانه ياد شده از محيط آن دائره است .\r\nو چون ميان دو طرف اين قوس و ميان مركز قاعده مقياس را به دو خط مستقيم وصل كنند ، زاويه اى بر مركز دائره حادث شود ، پس چون آن زاويه را ، يا آن وتر را ، يا آن قوسى را كه ميان دو نشان ياد شده محصور است تنصيف كنند ، و از\r\n\r\n","description":"","footnote":"","page_name":" 557 ","page_number":85},
  {"content":"\r\n\r\nمنتصف هر يك خطى كشند كه به مركز دائره گذرد آن خط ، خط نصف النهار است كه آن را خط زوال نيز گويند .\r\nو چون خط نصف النهار را از دو جانب به محيط دائره هنديه اخراج كنند ، آن نقطه تقاطع خط زوال با محيط دائره كه در جانب جنوب بود ، نقطه جنوب باشد ، و نظيرش در جانب شمال نقطه شمال .\r\nو چون خطى ديگر از مركز قاعده مقياس بر خط نصف النهار قائم گردانند ، آن خط مشرق و مغرب باشد ، لذا فصل مشترك ميان معدل النهار و افق است .\r\nو نقطه تقاطع اين خط با محيط دائره هنديه ، در جانب شرق ، مشرق اعتدال بود ، و نقطه تقاطع اين خط با محيط دائره ، در جانب غرب ، مغرب اعتدال بود ، و آن را خط اول سموت نيز گويند بدين سبب كه در تحت دائره اول السموت و فصل مشترك ميان سطح دائره اول السموت و افق نيز مى باشد .\r\n\r\nتبصره :\r\nفاضل بيرجندى در شرح زيج الغ بيك و در شرح تذكره خواجه طوسى گويد : خط اول سموت ، فصل مشترك ميان دائره اول السموات و افق است ، و ملاعلى قوشچى در شرح همان زيج گويد : خط اول سموت ، فصل مشترك ميان دائره اول السموت و افق است ، و ملاعلى قوشچى در شرح همان زيج گويد : خط اول سموت ، فصل مشترك ميان معدل النهار و افق است . و اين هر دو قول صحيح است و اختلاف لفظى است زيرا كه خط مشرق و مغرب در صفحه دائره هنديه به منزلت خط استواء است ، و آن در سطح معدل النهار است ، منتهى اين كه به قول بيرجندى ، خط مشرق و مغرب فصل مشترك دو سطح قائم بر يكديگر مى باشد كه يكى اول سموت و ديگرى افق است ، و به قول قوشچى آن خط فصل مشترك دو سطح مايل از يكديگر مى باشد يكى معدل النهار و ديگر افق غير استوائى است ، و لازم نيست كه خط فصل مشترك بايد بين دو سطح قائم بر يكديگر باشد كما لا يخفى على الخبير .\r\nو بالجمله خط مشرق و مغرب فصل مشترك بين دائره اول السموت و معدل النهار و افق است فتبصر .\r\n\r\nتبصره :\r\nخط فصل مشترك مذكور بايد از مركز زمين بگذرد كه مركز همه دوائر عظام است ، نه از مركز دائره در سطح زمين ، و لكن چون نصف قطر زمين را در اين\r\n\r\n","description":"","footnote":"","page_name":" 558 ","page_number":86},
  {"content":"\r\n\r\nاعمال قدر معتنى به نيست در عمل اخلالى روى نمى آورد و بدان اعتناء نمى شود ، و بدين مطلب در درس 62 در اختلاف منظر اشارتى شده است .\r\n\r\n","description":"","footnote":"","page_name":" 559 ","page_number":87},
  {"content":"\r\n\r\n\r\nدرس 77 : ترسيم صورت دائره هنديه و بيان آن\r\nفرض كنيم در شكل 79 ( ش 79 ) دائره اب ح د دائره اى در سطح مستوى موزون موازى افق به اوصافى كه گفته ايم بر مركز ه رسم كرده ايم . و ه و مقياس مخروط به شرائطى كه وصف كرده ايم . و سايه شاخص را در نصف اول روز يعنى قبل از ظهر مترصد بوديم تا از امتداد آن كم كم كاسته شد و در نقطه ر مماس با محيط دائره شد ، پس بر منتصف ظل در آن نقطه علامتى گذاشته ايم .\r\nسپس ظل رو به انتقاص رفته تا وارد دائره شد ، و به نهايت كوتاهى رسيد و به سوى مشرق ميل كرد و رو به ازدياد نمود كه شمس از دائره نصف النهار گذشته بسوى مغرب شد ، پس امتداد ظل آنا فانا زياد شده است تا در نقطه ح مماس به محيط همان دائره شده است .\r\n( شكل شماره 79 )\r\n\r\n","description":"","footnote":"","page_name":" 560 ","page_number":88},
  {"content":"\r\n\r\nارتفاع شمس از دو طرف دائره نصف النهار در وقت رسيدن رأس ظل به هر يك از دو نقطه مدخل ظل و مخرج ظل به يك اندازه است ، و دائره نصف النهار در ميان آن دو نقطه و آن دو دائره ارتفاع است ، پس بين آن دو نقطه را به خط رح وصل كرده ايم كه وتر هر يك از دو قوس ردح رب ح شده است .\r\nپس اين وتر رح را ، يا قوس ردح را ، يا قوس مقابل آن رب ح را ، يا زاويه ره ح را تنصيف كرديم ، و از مركز ه از منتصف هر يك از آنها خط ب د وصل كرده ايم كه خط نصف النهار است .\r\nسپس از مركز دائره خط اه ح كه قطر ديگر دائره مىشود بر آن عمود كرديم ، كه خط مشرق و مغرب اعتدال است و آن را خط اول السموت نيز گويند . و نقطه ب جنوب ، و نقطه د شمال ، و نقطه ا مشرق ، و نقطه ح مغرب است .\r\n\r\nتبصره :\r\nدر ترسيم دائره هنديه بر روى صحيفه ها بايد نظم طبيعى آن مراعات شود . يعنى چون دائره هنديه بر سطح زمين رسم مىشود ، جهات اربع آن مطابق وضع طبيعى آنست ، لذا نقطه جنوب به سمت بالاى صفحه ، و نقطه شمال در مقابل آن به سمت پائين صفحه ، و مغرب طرف راست ، و مشرق طرف چپ قرار مى گيرد به نسبت كسى كه رو بسوى جنوب ايستاده است .\r\nاما در ترسيم نقشه جغرافيائى ، نقطه شمال به بالا قرار مى گيرد ، و جنوب در ذيل صفحه ، و مشرق طرف راست ، و مغرب طرف چپ به نسبت كسى كه رو به سوى شمال مى ايستد ، به بيانى كه در درس 43 گفته ايم .\r\n\r\nتبصره :\r\nشكل نهم مقاله نخستين اصول در تنصيف زاويه است : نريد أن ننصف زاوية كزاوية ب اح الخ . و تنصيف قوس به شكل بيست و نهم مقاله سوم آنست : نريد أن ننصف قوسا كقوس ب اح الخ .\r\nقوس را به طريق ديگر نيز تنصيف توان كرد ، و آن اين كه در شكل 80 ( ش 80 ) مثلا هر يك از دو طرف قطر دائره را مثلا اح خط نصف النهار صورت دائره هنديه نام برده را ، مركز دائره قرار داد ، و به بعد قطر دو دائره رسم كرد كه لا محاله هر دو مساوى هم خواهند بود ، و در خارج دائره ياد شده نخستين ، يكديگر را در دو\r\n\r\n","description":"","footnote":"","page_name":" 561 ","page_number":89},
  {"content":"\r\n\r\nنقطه تقاطع خواهند كرد ، و چون بين دو نقطه تقاطع آن دو را به خطى مستقيم وصل كنند موضع تقاطع اين خط با محيط دائره نخستين كه دائره هنديه است از دو جانب يكى نقطه ب ، و ديگرى نقطه د خواهد بود كه ب در منتصف قوس اب ح واقع شده است ، و د در منتصف قوس ادح .\r\n( شكل شماره 80 )\r\nاين طريق را ابوريحان بيرونى در افراد المقال آورده است ، و به بلس يونانى  Paulos )  ص 133 ترجمه تاريخ الحكماء قفطى ط 1 ) و به بجيانند با ناريسى نسبت داده است .\r\n( افراد المقال في امر الضلال ط حيدرآباد ص 106 و 107 )\r\nشبيه اين عمل را اقليدس در شكل اول مقاله أولاى اصول براى تحصيل مثلث متساوى الأضلاع به كار برده است ، زيرا كه هرگاه هر يك از ا و ح و به خط مستقيم وصل شوند ، مثلث ا ح و متساوى الاضلاع حاصل خواهد شد . نريد أن نرسم مثلثا متساوى الاضلاع على خط محدود الخ . و اين شكل ابسط اشكال هندسى است كه نخستين شكل اصول است .\r\nاين بود مطالب اصيلى كه در صنعت دائره هنديه دانستن آنها ضرورى است . براى تحصيل خط نصف النهار شروطى را بايد به كار برد تا عمل مطابق با واقع صورت پذيرد ، يعنى كه خط زوال به حقيقت در سطح نصف النهار بوده باشد ، درس بعد در بيان اين شروط است .\r\n\r\n","description":"","footnote":"","page_name":" 562 ","page_number":90},
  {"content":"\r\n\r\nعبارت بيرونى در افراد المقال بدين صورت است « : و بلس اليونانى و بجيانند الباناريسى يدير على كل واحد » . . . در تعليقه آن در چاپ ياد شده چنين آمده است « : كذا في الأصل » . نگارنده گويد كه با نارس همان شهر بنارس است كه از نواحى هند در ساحل رود گنگ واقع است و برهمن ها آن را مقدس مى دانند . بيرونى آن را در قانون مسعودى از بلاد اقليم دوم بدين عبارت آورده است : مدينة با نارسى معظم عندهم و فيه يدرس غلومهم ( ص 554 ط حيدرآباد ) يعنى بنارس حوزه علميه زمان خود بود و هنديان آن را بزرگ مى شمارند . و لكن بجيانند را در كتب تذكره نيافته ايم ، و به مشابه آن نيز برخورد نكرده ايم ، لعل الله يحدث بعد ذلك أمرا .\r\n\r\n","description":"","footnote":"","page_name":" 563 ","page_number":91},
  {"content":"\r\n\r\n\r\nدرس 78 : مراعات شروطى چند در تصحيح عمل دائره هنديه براى تحصيل خط نصف النهار حقيقى\r\nبراى تحصيل خط نصف النهار مقرون به صحت و مطابق واقع تقريبا ، مراعات چند شرط ضرورى است كه به بيان آنها مى پردازيم :\r\nصحت عمل به دائره هنديه براى تحصيل خط زوال مبتنى است بر اين كه شمس در حين وصول رأس ظل به محيط دائره قبل از زوال و بعد از زوال بر يك مدار از مدارات يومى موازى با معدل النهار باشد ، و به عبارت أخرى بر يك مقنطره از مقنطرات باشد تا هر دو ارتفاع آن در دو وقت ياد شده متساوى و بر بعد واحد از نصف النهار باشند .\r\nو اين معنى على التحقيق حاصل نمى شود بدان علت كه در درس هفتاد و دوم گفته ايم حركت وسطى شمس در شبانروز نطح و اندى است كه قريب به يكدرجه است . پس چون شمس در حركت است در حين وصول رأس ظل به مدخل و مخرج دائره ، بر يك مدار يومى و بر يك مقنطره ارتفاع نتواند بوده باشد ، مگر اين كه وصول شمس به نصف النهار در يكى از دو انقلاب صيفى و شتوى باشد و اين نادر الوقوع است .\r\nدر دروس پيشين دانسته ايم كه اسناد حركت ياد شده به خورشيد يا به زمين در نتيجه عملى يكسان است .\r\nبسبب حركت نام برده ميل شمس از معدل النهار پيوسته دگرگونه است ، و به خصوص جاهايى از دائره شمسيه اعنى منطقة البروج كه از منقلبين دورند و دو\r\n\r\n","description":"","footnote":"","page_name":" 564 ","page_number":92},
  {"content":"\r\n\r\nنقطه اعتدال در منتصف است . و بعبارت كوتاه تر هرگاه خورشيد در حوالى اعتدالين باشد سرعت سير آن بيشتر و دگرگونى ميل آن فزونتر است بدليلى كه در پيش داريم .\r\nو به بيان ديگر ، شمس در يك مدار ثابت موازى معدل النهار قرار ندارد بلكه خطوط لولبى رسم مىكند كه بدين سبب سعه مشرق آن با سعه مغرب آن در يك روز باهم متفاوت اند ، لذا براى قرب عمل دائره هنديه به تحقيق امورى چند يعنى همان شروط بايد مراعات شود :\r\nا شمس در يكى از دو انقلاب ، و يا قريب به آن دو باشد ، به علت اين كه در اين دو وقت ، حركت ميل مخل به موازات مذكور بطيى ء است ، و مطلوب كه حصول تساوى ظلين در دو ارتفاع متساوى قبل از زوال و بعد از زوال است حاصل مىشود ، چنان كه هرگاه شمس در حوالى اعتدالين باشد چون ميل آفتاب سريع الازدياد است در عمل تفاوت فاحش روى مى آورد .\r\nب به خصوص شمس در انقلاب صيفى باشد زيرا كه ظل در انقلاب صيفى به علت صفاى هوا و شدت شعاع و قلت عوارض ، ابين و اوضح است .\r\nتعبير به انقلاب صيفى بهتر از تعبير به وصول شمس به سرطان است ، زيرا كه جامع آفاق شمالى و جنوبى ، هر دو است ، و لكن حين وصول شمس به سرطان ، اول صيف آفاق شمالى و اول شتاء آفاق جنوبى است ، و حين وصول شمس به جدى به عكس آنست . پس در اين صورت بايد براى هر يك از آفاق شمالى و جنوبى به تفصيل اين چنين گفت : شرط ديگر اين كه شمس حين وصول آن به سرطان در آفاق شمالى ، و حين وصول آن به جدى در آفاق جنوبى باشد .\r\nج شمس قريب به افق نباشد ، زيرا در اين صورت اطراف ظل پراكنده خواهد بود و به همين سبب تشتت و تفرق ظل ، تحقق اطراف ظل صورت نمى گيرد ، يعنى به حقيقت و درستى تعيين طرف ظل به وقوع نمى پيوندد . و به عبارت ديگر اگر شمس قريب به افق باشد طرف ظل پراكنده خواهد بود و تعيين رأس ظل به دقت انجام نمى گيرد .\r\n\r\n","description":"","footnote":"","page_name":" 565 ","page_number":93},
  {"content":"\r\n\r\nد شمس قريب به نصف النهار نباشد زيرا كه در اين هنگام تقلص و انبساط ظل ، به خصوص در انقلاب صيفى بطيى ء است ، لذا تعيين وقت دخول و خروج ظل به درستى صورت نمى پذيرد . و بعبارت ديگر به جهت قلت نقصان و ازدياد ظل در حوالى نصف النهار ، دخول ظل در دائره و خروج آن از وى نيكو مبين نمى شود .\r\nه قوس بين مدخل و مخرج ظل از دائره هنديه ، آن قوسى را كه رأس ظل در محاذات آن سير مىكند . ( قوس ردح در ش 79 ) اصغر از نصف دور باشد . بيانش اين كه مدار يومى شمس در منقلب صيفى و قريب به آن ، در آفاق مائله بيش از نصف دور است ، و هرچه عرض بلاد و آفاق بيشتر باشد مدار يومى بيشتر خواهد بود لاجرم سعه مشرق و مغرب نيز بيشتر خواهد بود تا به حدى كه مدار يومى شمس اعظم مدارات ابدى الظهور مىشود ، لذا هنگامى كه شمس مثلا شمالى است در آفاق شمالى امكان دارد كه ارتفاع شمس را قبل از زوال ارتفاعى معتنى به باشد و رأس ظل را در محيط دائره نقطه مدخل باشد ، و بعد از زوال نيز در همان ارتفاع رأس ظل را در محيط دائره نقطه مخرج خواهد بود و آن قوس بين مدخل و مخرج ظل بيش از نصف دور باشد ، و يا به قدر نصف دور باشد ، و در هر دو صورت مقدارى انحراف مدار شمس كه در اصطلاح دائر گويند از موازات معدل النهار لازم آيد ، و در صورت‌ى كه آن قوس دائره هنديه كمتر از نصف دور باشد ، قوس دائر از هنگام مدخل ظل تا هنگام مخرج ظل از انحراف مذكور از موازات معدل النهار مصون تر خواهد بود ، پس با رعايت اين شرط عمل از شائبه تقريب خالى تر گردد ، چنان كه ملاعلى قوشچى در باب پانزدهم از مقالت دوم شرح زيج الغ بيكى بدان تصريح نموده است ، و ابوريحان بيرونى در رساله افراد المقال ( 112 ط حيدرآباد ) بدان ايماء و اشارتى دارد .\r\n\r\n","description":"","footnote":"","page_name":" 566 ","page_number":94},
  {"content":"\r\n\r\n\r\nدرس 79 : بيان قوشچى در قوس ميان مدخل و مخرج كمتر از نصف دور\r\nفاضل قوشچى را در شرح زيج الغ بيك در شرح و تفصيل شرط اخير كه قوس ياد شده ميان مدخل و مخرج رأس ظل مقياس كمتر از نصف دور باشد بيانى مفيد است كه نقل آن را مناسب ديده ايم و آن اين كه :\r\n« پوشيده نماند كه بناى صحت اين عمل بر آنست كه آفتاب را بر يك مدار ثابت تصور مى كنند ، و شك نيست كه آفتاب به سبب حركت خاصه خود بر يكى مدار ثابت نمى ماند بلكه در هر آنى به مدارى ديگر منتقل مىشود ، اما هرگاه كه شرائطى چند را رعايت كنند عمل از شائبه تقريب خالى تر گردد :\r\nيكى آن كه قوسى كه ميان مدخل و مخرج ظل است از دائره هندى يعنى آن قوس كه از هنگام مدخل ظل تا هنگام مخرج ظل اجزاى آن در محاذات طرف ظل مى افتد به حسب هر آنى ، كمتر از نصف دور باشد تا قوسى را كه دائر است از هنگام مدخل ظل تا هنگام مخرج ظل از موازات معدل النهار انحراف بسيار لازم نبايد چه مدار يومى آفتاب اگر در جنوب معدل النهار بود فصل مشترك ميان مدار و ميان افق در جنوب خط مشرق و مغرب باشد پس مادام كه آفتاب در نصف شرقى باشد ت‌قاطع دائره ارتفاع او با افق كه آن را نقطه سمت گويند در ربع شرقى جنوبى باشد از دائره افق ، و به اين سبب سمت ظل در مقابل اين ربع باشد از دائره هندى يعنى ربع غربى شمالى ، و مادام كه آفتاب در نصف غربى باشد نقطه سمت در ربع غربى جنوبى باشد ، و به اين سبب سمت ظل در ربع مقابل بود از دائره هندى يعنى ربع شرقى شمالى ، پس ما بين مدخل ظل از ربع اول ،\r\n\r\n","description":"","footnote":"","page_name":" 567 ","page_number":95},
  {"content":"\r\n\r\nو ما بين مخرج ظل از ربع دوم لا محاله كمتر از نصف دور بود به ضرورت ، خواه مقياس طويل باشد و خواه قصير و خواه دائره هندى عظيم باشد و خواه صغير .\r\nو اگر مدار يومى آفتاب نفس معدل النهار باشد ، سمت ظل در دو وقت طلوع و غروب متطابق بود با خط مشرق و مغرب ، و در باقى روز بر همان منوال باشد كه گفتيم بعينه إلا در خط استواء كه آن روز ظل از تطابق زايل نشود .\r\nو اگر مدار يومى آفتاب در جانب شمال بود از معدل النهار گوييم : دائره اول سموت مدار را قطع كرده باشد يا نه ، اگر قطع نكرده باشد مادام كه آفتاب در نصف شرقى بود نقطه سمت در ربع شرقى شمالى باشد از دائره افق ، و سمت اين ظل در مقابل اين ربع يعنى در ربع غربى جنوبى از دائره هندى ، و مدخل ظل هم در آن ربع تواند بود . و مادام كه آفتاب در نصف غربى باشد نقطه سمت در ربع غربى شمالى بود از افق و سمت ظل در مقابل آن در ربع شرقى جنوبى از دائره هندى ، و مخرج ظل هم آنجا تواند بود پس ما بين مدخل و مخرج ظل كه در جانب جنوب است از دائره هندى كمتر از نصف دور باشد .\r\nو اگر دائره اول سموت مدار شمالى آفتاب را چنان كه در معظم عمارت است قطع كرده باشد مادام كه آفتاب ما بين مطلع مدار و تقاطع مدار با دائره اول سموت باشد در جانب مشرق نقطه سمت از ربع شرقى شمالى باشد و سمت ظل در مقابل آن از ربع غربى جنوبى از دائره هندى ، و چون به تقاطع رسد نقطه سمت بر نقطه مشرق اعتدال منطبق شود و سمت ظل بر خط مشرق و مغرب ، و از موضع تقاطع تا نصف النهار نقطه سمت در ربع شرقى جنوبى باشد ، و سمت ظل در مقابل در ربع غربى شمالى از دائره هندى ، و از نصف النهار تا موضع تقاطع دوم نقطه سمت در ربع جنوبى غربى باشد ، و سمت ظل در ربع مقابل يعنى ربع شرقى شمالى از دائره هندى . و از موضع تقاطع دوم تا مغيب مدار نقطه سمت در ربع غربى شمالى باشد ، و سمت ظل در ربع مقابل يعنى در ربع شرقى جنوبى .\r\nپس ظاهر شد كه در اين وضع سمت ظل در محاذات دو ربع تمام واقع مىشود از ارباع دائره هندى و آن نصف شمالى است ، و از دو ربع باقى در محاذات بعضى\r\n\r\n","description":"","footnote":"","page_name":" 568 ","page_number":96},
  {"content":"\r\n\r\nكه متصل است به دو ربع مذكور ، پس قوسى كه ما بين مدخل و مخرج ظل باشد ممكن بود كه بيشتر از نصف دور بود به نسبت با يكى از اين دوائر كه مرسوم اند بر مركز قاعده مقياس .\r\nو چون ظل مقياس متناقص است در نصف شرقى ، و متزايد در نصف غربى پس اعتبار مدخل و مخرج به نسبت با دائره صغيرتر كه ما بين المدخل و المخرج از آن كمتر از نصف دور بود اولى باشد از آن كه به نسبت با دائره عظيمه كه ما بين المدخل و المخرج از آن دائره بيشتر از نصف دور بود تا دائرتين زمانى المدخل و المخرج را ، انحراف از موازات كمتر لازم آيد ، و در جميع اوضاع قوسى كه ما بين المدخل و المخرج افتد چندان كه كمتر باشد عمل به تحقيق نزديكتر بود » .\r\nاين بود كلام فاضل قوشچى كه از شرح وى بر زيج الغ بيك نقل كرده ايم ، و در توضيح بعضى از مطالب وى گوييم :\r\nآن كه گفته است :\r\n« اگر مدار يومى آفتاب در جانب شمال بود از معدل النهار مى گوييم دائره اول سموت مدار را قطع كرده باشد يا نه ، اگر قطع نكرده باشد » . . .\r\nبيانش اين كه مداراتى كه در جهت قطب ظاهر است چون بعد يكى از آنها كمتر از عرض بلد بود آن مدار در دو نقطه فوق الارض به يكى شرقى و ديگرى غربى ، مقاطع دائره اول سموت شود . و چون آفتاب به يكى از آن دو نقطه رسد دائره اول السموت دائره ارتفاع شود ، و خط ظل كه بر فصل مشترك است ميان دائره ارتفاع و سطح افق منطبق شود بر فصل مشترك ميان اول سموت و افق و آن خط اعتدال است .\r\nو آن كه گفته است :\r\n« پس قوسى كه ما بين مدخل و مخرج ظل باشد ممكن بود كه بيشتر از نصف دور بود به نسبت با يكى از اين دوائر كه مرسوم اند بر مركز قاعده مقياس » .\r\nبيانش اين كه فاضل قوشچى در عمل دائره هندى چندين دائره ترسيم مىكند كه لا محاله بعضى خردتر و بعضى بزرگتر خواهد بود ، كه يكى از آنها مساوى\r\n\r\n","description":"","footnote":"","page_name":" 569 ","page_number":97},
  {"content":"\r\n\r\nقاعده مخروط مقياس باشد ، و برخى از آن بزرگتر تا سايه مقياس وارد دائره شود .\r\nو در اين شرط پنجم خلاصه كلامش اين است كه چون سعه مشرق شمالى در آفاق شمالى به غايت رسد امكان دارد كه بين مدخل و مخرج ظل در بعضى از دوائر مرسوم بر آن سطح مستوى ، بيشتر از نصف دور باشد كه شمس لاجرم قريب به افق خواهد بود ، و چون تا حدى بر آيد كه مدخل و مخرج ظل در دائره خردتر افتد ما بين آن دو از اولى كمتر باشد ، و هكذا تا در دائره اى كه بين آن دو از نصف دور كمتر باشد و زياد مخل به موازات نباشد و عمل به تحقيق نزديكتر باشد .\r\n\r\nتبصره :\r\nدر درس 45 دروس معرفة الوقت و القبله ، از ترسيم چندين دائره ، خط زوال و خط مشرق و مغرب تحصيل مىشود ( ص 303 ط 1 ) ، و وقت بيان آن در اين دروس نيز خواهد آمد .\r\n\r\n","description":"","footnote":"","page_name":" 570 ","page_number":98},
  {"content":"\r\n\r\n\r\nدرس 80 : سخنى با شاهمير ، و نقل كلامى از بيرونى در تصحيح عمل بدائره هنديه\r\nشاهمير در شرح فارسى هيئت قوشچى پس از ذكر شروط چهارگانه كه در درس 78 گفته آمد ، در بيان شرط پنجم چنين گفته است :\r\n« پنجم آن كه قوس واقع ميان طرفين ظل از نصف دائره كمتر باشد تا زاويه عند المركز حاصل آيد ، و اين قيد را علامه مدقق نيشابورى زياده نموده . و مخفى نيست كه اين گاهى است كه به طريق تنصيف زاويه عمل نمايند ، اما اگر به طريق تنصيف قوس واقعه بين العلامتين عمل نمايند احتياج به اين شرط نيست چه هرگاه خطين سمت ظل در مركز دائره متحد شوند . هر آينه مجموع قطر دائره گردد ، پس چون خطى ديگر بر آن عمود سازند لا محاله منتصف قوس واقع ميان طرفين وى باشد ، و خط اول خط اعتدال و خط ثانى نصف النهار بود و الله اعلم » .\r\nاين بود بيان شاهمير در پيرامون عبارت نيشابورى كه تقديم داشته ايم . و لكن عبارت نيشابورى مطابق چند نسخه مخطوط از شرح وى بر تذكره در هيئت محقق طوسى چنين است :\r\n« و لا ريب أن صحة هذه الأعمال مبنية على توازى المدارات و موازاتها لمعدل النهار و انها ليست حاصلة بالحقيقة لمكان حركة الشمس ، لكنها إذا روعيت شرائط معدودة قرب العمل من التحقيق : إحديها أن ترسم الدائرة بحيث تكون القوس الواقعة بين مدخل الظل و مخرجه منها اصغر من نصف الدور ، و هذه ايضا هى الموجبة لاحاطة سمتى الظلين بزاوية » .\r\n\r\n","description":"","footnote":"","page_name":" 571 ","page_number":99},
  {"content":"\r\n\r\nسخن نيشابورى اين است كه صحت اين اعمال دائره هنديه مبتنى بر توازى مدارات يومى با يكديگر ، و موازات آنها با معدل النهار است ، و بسبب حركت شمس و تغيير ميل ، اين توازى و موازات به حقيقت و درستى حاصل نمى شود ، و لكن چون شرائطى مراعات شود عمل به دائره هنديه قريب به تحقيق خواهد بود ، يكى اين كه عمل به دائره هنديه طورى صورت گيرد كه قوس ميان مدخل و مخرج ظل اصغر از نصف دور باشد ، و مراعات اين شرط موجب احاطه دو سمت ظل شاخص يعنى دو خط ظل مقياس به زاويه نيز خواهد بود .\r\nچنان كه در عبارت نيشابورى ملاحظه مى فرماييد ، وى پس از بيان مراعات شرط مذكور و اتمام آن گفته است « : مراعات اين شرط موجب احاطه دو خط ظل شاخص به زاويه نيز خواهد بود » يعنى مراعات اين شرط ، علاوه بر اين كه تا حدى مفيد موازات مدار يومى شمس با معدل النهار مىشود ، موجب احاطه دو خط ظل به زاويه نيز مى گردد ، نه اين كه مراعات اين شرط فقط براى صورت گرفتن احاطه دو سمت ظل به زاويه بوده باشد ، چنان كه شاهمير فهميده است و بر نيشابورى ايراد گرفته است .\r\nو كلمه « ايضا » در عبارت مذكور نيشابورى ، اشاره به عمل ديگر قبل از آنست كه خواجه در متن تذكره در معرفت خط نصف النهار بدين عبارت دستور داده است :\r\n« يرصد ارتفاعان متساويان للشمس في يوم واحد عن جنبتى غاية ارتفاعها ، و يخط على ارض مستوية سمتا ظليهما عن مقياس واحد ، ثم تنصف الزاوية الحادثة بينهما به خط فيكون ذلك الخط في سطح دائرة نصف النهار ، و يسمى خط نصف النهار ، و القائم عليه عمودا يكون في سمت دائرة اول السموت » .\r\nيعنى در يك روز ارتفاع خورشيد را پيش از رسيدنش به دائره نصف النهار بگيرند ، در آنگاه بر سمت ظل مقياس بر زمين هموار خطى بكشند ، و نيز پس از گذشتنش از دائره نصف النهار برابر همان ارتفاع از سمت ظل همان مقياس خطى بكشند ، و زاويه پديد آمده از آن دو خط را با خطى راست به دو نيمه كنند ، اين خط\r\n\r\n","description":"","footnote":"","page_name":" 572 ","page_number":100},
  {"content":"\r\n\r\nمنصف زاويه در سطح دائره نصف النهار خواهد بود ، و خط قائم بر آن در سطح دائره اول السموت .\r\nتنها عذرى كه از قبل شاهمير توان گفت اين كه كلمه ايضا در عبارت نيشابورى از نسخه او ساقط بوده است ، ولى چنان كه گفته ايم چند نسخه مخطوط از شرح نيشابورى بر تذكره بدان صورت است كه نقل كرده ايم .\r\nاما كلام بيرونى در تصحيح عمل به دائره هندى اين كه آن جناب در افراد المقال في أمر الظلال ( ص 115 ) ، و در قانون مسعودى ( ص 449 ج 1 ) براى تعيين و تحقيق خط زوال از عمل بدائره هنديه ، دقتى اعمال نموده است كه تعديل در عمل شود ، عبارتش اين است :\r\n« و لتصحيح هذا العمل أن يعرف الارتفاع من ظل المدخل ، و يعرف بعد الوقت عن نصف النهار فيكون بعد وقت المخرج عنه مثله في الحس ، و يستخرج ميل الشمس لوقتئذ ، و السمت لكلا الوقتين ، و يؤخذ فضل ما بين السمتين ، و يعد من علامة المخرج نحو الجنوب إن كانت الشمس صاعدة من اول الجدى الى آخر الجوزاء ، و نحو الشمال إن كانت هابطة في النصف الآخر فيكون المنتهى علامة المخرج المصحح و حينئذ يوصل بينها و بين علامة المدخل و يعمل بالوتر ما تقدم » .\r\nنيشابورى در شرح مجسطى همين عمل تصحيح را به عبارت ياد شده بيرونى آورده است ، و بيرجندى در شرح زيج الغ بيك همين گفتار ابوريحان را ترجمه كرده است ، و مرادش از بعض بيرونى است و عبارتش اين است :\r\n« و بعضى به جهت تصحيح عمل از آلت صحيحه در وقت مدخل ظل ارتفاع معلوم كنند ، و از آن ارتفاع سمت آن ، و ساعات بعد از نصف النهار معلوم كنند ، و بعد وقت مخرج از نصف النهار به همين قدر بود تقريبا ، و سمت آفتاب در آن وقت نيز معلوم كنند ، و تفاضل ميان آن هر دو سمت بگيرند ، و به قدر فضل از علامت مخرج به جانب جنوب بشمارند اگر آفتاب در نصفى بود كه اول حمل منتصف آن است ، و به جانب شمال اگر در آن نصف ديگر بود ، آن جا كه برسد علامت مخرج مصحح بود ، و اين سخن صحيح است ليكن تفاوت بين السمتين در اين\r\n\r\n","description":"","footnote":"","page_name":" 573 ","page_number":101},
  {"content":"\r\n\r\nوقت از آن قبيل نيست كه در محيط دائره هنديه محسوس شود » . انتهى\r\n\r\nبيان :\r\nشمس از اول جدى تا آخر جوزاء به سوى شمال مى آيد و آخر جوزاء منتهاى بعد شمالى اوست كه شمس در اين نصف دور صاعد است و اول حمل منتصف اين نصف است ، و در اين نصف هر چند از اول جدى تا اول حمل جنوبى است يعنى در جنوب معدل النهار است ولى صاعد است و بسوى شمال در حركت ، و در نصف ديگر كه از اول سرطان تا آخر قوس است هابط است و به سوى جنوب مى رود و آخر قوس منتهاى بعد جنوبى اوست ، هر چند از اول سرطان تا اول ميزان شمالى است يعنى در شمال معدل النهار است ولى بسوى جنوب نزديك مىشود .\r\nو چون ميل شمس در هر آن متغير است لاجرم قرب او به جنوب در آن نصفى كه حمل در منتصف اوست در قبل از ظهر بيشتر از بعد از ظهر است ، و در نصف ديگر قرب او به شمال در قبل از ظهر بيشتر از بعد از ظهر است لذا در عبارت فوق آمده است كه در نصف اول كه شمس صاعد است به قدر فضل بين السمتين بسوى جنوب ، و در نصف ديگر كه شمس هابط است بسوى شمال بشمارند . و ليكن همانطور كه بيرجندى گفته است تفاوت بين السمتين در اين فاصله بدان حد نيست كه در محيط دائره هنديه محسوس شود .\r\nاين درس را در بيان مطلبى استطرادى ، راجع به اختلاف افق خاتمه مى دهيم : گاهى دوستان همين درس و بحث مى پرسند كه اختلاف افق فلان شهر با فلان شهر چه قدر است ؟ در پاسخ آن گوييم كه در تنبيه و تذكره درس شصت و هفتم دانسته ايم كه همه آفاقى كه در عرض و جهت متحداند ساعات شبانه روزى آنها به يك مقدارند اگر چه به حسب اختلاف طول ، تقدم و تأخر در حدوث ليل و نهار دارند . چنان كه در تنبيه آخر درس شصت و چهارم دانسته ايم كه آفاقى كه اتحاد در عرض و اختلاف در جهت دارند ، قوس النهار شمالى مثلا مساوى قوس الليل جنوبى است و بالعكس . و در همين درس شصت و چهارم بيان تعديل النهار به ازاى عروض بقاع به زيادتى يك يك درجه تا عرض مساوى تمام ميل كلى\r\n\r\n","description":"","footnote":"","page_name":" 574 ","page_number":102},
  {"content":"\r\n\r\nدانسته شده است .\r\nو در تبصره درس چهل و سوم گفته ايم كه توهم نشود كه چون تفاوت ميان نصف نهار دو افق مفروض ، و مقدار تقديم و تأخير ظهر هر يك از ديگرى معلوم شده است ، تفاوت ميان اول شب يا اول بامداد هر يك نسبت به ديگرى نيز به همان مقدار تفاوت بين طولين يعنى بين ظهرين خواهد بود ، و نسبت تقديم و تأخير حدوث ليل يا صبح نيز به همان وزان تقديم و تأخير حدوث ظهرين دو افق مفروض بايد بوده باشد ، زيرا كه تفاوت بين ظهرين يعنى بين نصف النهارين دو بلد مفروض از طول بلاد محسوب مىشود ، و تقديم و تأخير شب و روز و تفاوت مقدار هر يك نسبت به ديگرى مربوط به عرض بلد است .\r\nو نيز در چندين جاى دروس گذشته گفته آمد كه آفاق فوق الأرض واقع در تحت يك دائره نصف النهار چون مركز جرم شمس بدان دائره رسيده است اول ظهر همه آن آفاق خواهد بود ، و لكن به حسب اختلاف عروض آنها مقدار شب و روز هر يك با ديگرى متفاوت مى باشد . وانگهى در تفاوت هم بايد جهت شمس را در نظر داشت كه در بروج شمالى است و يا در بروج جنوبى ، چه اين كه تقدم و تأخر حدوث ليل و نهار به حسب شمالى بودن شمس و يا جنوبى بودن آن نيز متفاوت است .\r\nمثلا بوشهر عرض آن 28 درجه و 59 دقيقه شمالى است و طول آن از گرنويج 50 درجه و 49 دقيقه شرقى ، و قم عرض آن 34 درجه و 39 دقيقه شمالى است و طول آن از گرنويج 50 درجه و 55 دقيقه شرقى ، و خرم آباد تنكابن عرض آن 36 درجه و 45 دقيقه شمالى است و طول آن از گرنويج 50 درجه و 52 دقيقه شرقى ،\r\nپس اين سه افق ، هميشه ظهر آنها تقريبا متحد است ، يعنى در دوازده ماه ، اول ظهر بوشهر ، اول ظهر قم و خرم آباد تنكابن است . و لكن اگر آفتاب در بروج شمالى باشد ، حدوث روز أولا در خرم آباد تنكابن بود ، پس از آن در قم ، و سپس در بوشهر ، يعنى روز خرم آباد پيش از روز قم ، و روز قم پيش از بوشهر پديد آيد . و همچنين حدوث شب خرم آباد تنكابن پس از حدوث شب قم خواهد بود ، و حدوث شب قم پس از حدوث شب بوشهر ، يعنى شب بوشهر پيش از شب قم ، و شب قم\r\n\r\n","description":"","footnote":"","page_name":" 575 ","page_number":103},
  {"content":"\r\n\r\nپيش از شب خرم آباد تنكابن پديد آيد .\r\nو اگر شمس در بروج جنوبى باشد به عكس بالا خواهد بود . و بر اين قياس است نسبت آفاق به حسب اختلاف طول و عرض با يكديگر ، كه تصور آن براى كسى كه اين كتاب را تا بدينج‌ا درست فهم كرده است آسان خواهد بود . بلى اگر بخواهيم مقدار ساعات و دقائق شب خالص و بين الطلوعين و نصف النهار هر افقى را در دوره سال شمسى تحصيل كنيم بايد از زيجات استخراج كنيم . اما نسبت آفاق را با يكديگر به حسب طول و عرض بلاد بدست آوردن مطلبى است ، و مقدار اوقات بين الطلوعين و شب و روز هر يك را بدست آوردن مطلب ديگر ، و در اين خاتمه نظر ما به معرفت نسبت آفاق با يكديگر است و الله سبحانه ولى التوفيق .\r\n\r\n","description":"","footnote":"","page_name":" 576 ","page_number":104},
  {"content":"\r\n\r\n\r\nدرس 81 : ظل ( تانژانت )\r\nأو لم يروا إلى ما خلق الله من شى ء يتفيؤا ظلاله عن اليمين و الشمائل سجدا لله و هم داخرون . ( النحل 49 )\r\nاز ( ش 79 ) درس 77 دانسته ايم كه خط ب د مثلا خط نصف النهار است . اكنون هدف ما اين است كه در اين امر أعنى در خط نصف النهار بودن مثل ب د برهانى هندسى اقامه فرموده اند كه آگاهى بدان موجب مزيد بصيرت است . در آن برهان از ظل مستوى و ظل معكوس سخن به ميان آمده است ، ناچار مى بايستى پيش از اقامت برهان به ظل مستوى و ظل معكوس آشنا بوده باشيم .\r\nبدان كه يكى از مسائل مهم رياضى مسأله ظل است كه در متون زيجات و مؤلفات در هيأت و نجوم و آلات أرصاد از شعب گوناگون آن بحث كرده اند ، به خصوص كه در معرفت خط زوال و خط سمت قبله بحث ظل را دخلى تمام است . علامه بيرونى رساله اى در ظل به نام « إفراد المقال في أمر الظلال » نوشته است كه مانند ديگر مصنفاتش بسيار ارزشمند ، و از هر حيث در مسائل رياضى ظل حائز أهميت است . در اين دروس مطالب افراد المقال و مسائل آن بتمامت آورده خواهد شد . اين‌ك باقتضاى مقام گوييم :\r\nظل در لغت به معنى سايه است و آن روشنائى است كه در سطوح اجسام با مقابله مضيى ء حادث شود ، مانند روشنائى كه در بامداد به روى زمين از مقابله با خورشيد پديد مى آيد . ظل بدين معنى برزخى بين ظلمت و نور است . و چه بسا كه ظل بر خود ظلمت نيز اطلاق مىشود چنان كه در انخساف قمر گويند ماه را ظل\r\n\r\n","description":"","footnote":"","page_name":" 577 ","page_number":105},
  {"content":"\r\n\r\nگرفته است ، كه در مقابله با خورشيد در يكى از دو عقده رأس يا ذنب در سايه زمين كه همان ظلمت ليل است مى افتد .\r\nظل در اصطلاح ارباب هيأت و نجوم خطى بود مستقيم در سطحى كه مقياس بر آن عمود بود ، و آن خط ظل ، خط ظل همان مقياس بود محدود ميان قاعده مقياس و طرف خط شعاعى نيز مثلا شعاع خورشيد كه به رأس مقياس گذرد در وقتى كه مركز نير و مقياس در يك سطح باشند . پس ظل فصل مشترك ميان سطح دائره ارتفاع و سطحى كه مقياس بر آن قائم است مى باشد .\r\n\r\nظل اول و دوم :\r\nاگر مقياس عمود بر سطحى بود كه آن سطح قائم بر افق و بر سطح دائره ارتفاع نير از جانب نير باشد كه خود مقياس در اين صورت موازى افق و در سطح دائره ارتفاع خواهد بود ، ظل آن مقياس را ظل اول ، و نيز ظل معكوس ، و نيز ظل منكوس ، و نيز ظل منتصب خوانند . و اگر خود مقياس قائم بر سطح افق باشد ظل آن را ظل دوم ، و نيز ظل مستوى ، و نيز ظل مبسوط خوانند .\r\nو خط و اصل ميان سر م‌قياس و سر ظل آن را كه همان خط شعاعى ياد شده است قطر ظل نامند . مثلا در دو شكل 81 و 82 ، خط ا ب شاخص است ، و خط ب ح ظل است ، و خط ا ح قطر ظل .\r\n( شكل شماره 81 82 )\r\n\r\n","description":"","footnote":"","page_name":" 578 ","page_number":106},
  {"content":"\r\n\r\nدر قسم اول كه شكل 81 تصوير آنست ، چون ابتداى حدوث ظل در اول روز است آن را ظل اول ناميدند . و چون رأس ظل بسوى مركز ارض است آن را ظل معكوس و ظل منكوس گفته اند . راقم در ابياتى گفته است :\r\n دلى كو با خدايش نيست مأنوس \r\n بيفتد سرنگون چون ظل منكوس \r\nو به جهت انتصاب سطح ياد شده بر سطح افق ، و يا به جهت اين كه مقياس عمود بر آن سطح عمود بر افق بسوى شمس نصب شده است ، ظل منتصب ناميدند .\r\nو قسم دوم را كه شكل 82 نمودار آنست بمقابله با ظل اول ، ظل دوم و ظل مستوى تسميه كرده اند .\r\nو چون بر سطح افق منبسط است يعنى پهن است ظل مبسوط نام نهاده اند .\r\nأما تسميه ا ح به قطر ظل بدين وجه است كه مقياس بر خط ظل خواه در معكوس و خواه در مستوى عمود است ، و زاويه اى كه از تلاقى آن دو صورت يابد قائمه است ، لذا از مقياس و ظل و خط موهوم از شعاع نير ميان سر مقياس و سر ظل ، مثلثى قائم الزاويه حادث مىشود ، و چون به شكل سى و دوم از مقاله أولى اصول اقليدس هر مثلث در سطح مستوى زواياى ثلاث آن برابر با دو قائمه است ، و به شكل ن‌وزدهم همان مقاله وتر زاويه قائمه وتر اطول است ، و به شكل سى و چهارم همان مقاله وتر زاويه قائمه مثلث قطر ذى اربعة اضلاع قائم الزوايا است ، و سطح خود آن مثلث نصف سطح آن ذى اربعة اضلاع است خواه آن سطح مربع باشد اگر دو ضلع محيط به زاويه قائمه مساوى با يكديگر باشند ، و خواه مربع مستطيل اگر آن دو ضلع مختلف با يكديگر باشند ، لذا در تحصيل سطح آن مربع گفته اند كه يكى از اضلاع در ضلع مجاورش ضرب شود ، و در تحصيل سطح آن مثلث گفته اند كه يكى از دو ضلع محيط به قائمه در نصف ضلع محيط ديگر ضرب شود .\r\nمثلا در شكل 83 ، اگر ا ب 4 باشد ، و ب ح ضعف آن ، سطح ذى اربعة اضلاع مساويست به 8 ئ 4 ، و سطح مثلث / 8 ئ 2 ، و يا 4 ئ 4 .\r\n\r\n","description":"","footnote":"","page_name":" 579 ","page_number":107},
  {"content":"\r\n\r\n( شكل شماره 83 )\r\nوجه ديگر در تسميه ا ح به قطر ظل اين كه چون دائره اى بر مثلث حادث از مقياس و ظل و قطر ظل كه وتر زاويه قائمه است رسم كنيم اين وتر قطر آن دائره مىشود چنان كه در شكل پنجم از مقاله چهارم اصول اقليدس مبرهن است كه : نريد أن نعمل على مثلث دائرة ، الخ .\r\nوجه ديگر در تسميه آن به قطر ظل اين كه آن خط أعنى خط ا ح به طرف ظل مى گذرد ، و طرف چيزى را به حسب لغت قطر آن چيز گويند ، و بر همه تقدير نسبت آن به ظل بر سبيل تجوز است .\r\n\r\nتبصره :\r\nچون در كتب عمل ، ظل به طور مطلق ايراد شود يعنى نگويند كه اول يا دوم ، يا مستوى و معكوس مراد ظل اول باشد زيرا كه مبناى أعمال اهل عمل بر شكل ظلى است و ظل كه در آن شكل مستعمل است ظل اول است ، و ظل دوم در معرفت اوقات مستعمل است . شكل ظلى و شكل مغنى را در مثلثات كروى اهميت بسزا است ، چنان كه رساله ظل ما را در همه اين مسائل ، و به تدريج گفته آيد .\r\n\r\n","description":"","footnote":"","page_name":" 580 ","page_number":108},
  {"content":"\r\n\r\n\r\nدرس 82 : ظل مبسوط و منكوس\r\nدر درس پيش ظل اول و ظل دوم را شناخته ايم و به تعريف هر يك آشنا شده ايم . در پيرامون هر يك مباحثى در پيش است كه حاوى احكام و مطالبى بسيار ارزشمندند . اكنون در اين درس بدنباله درس پيش گوييم :\r\nسطحى كه مقياس ظل معكوس بر آن قائم است ثابت نتواند بود زيرا كه هميشه مواجه نير و بر سطح دائره ارتفاع آن قائم است ، لذا هر چند نير حركت كند آن سطح نيز متحرك باشد ، مگر در اول حمل و اول ميزان در آفاق استوائى كه شمس تقريبا بر سطح دائره معدل النهار يعنى بر سطح دائره استواى سماوى است ، و آن سطح از طلوع آفتاب تا نصف النهار كه نيمروز است تقريبا بر يك حالت بسوى شرق ثابت بود ، و همچنين از نصف النهار تا غروب بر يك حالت به تقريب بسوى غرب .\r\nزمان طلوع نير ، ظل اول منعدم است و بعد از آن حادث گردد ، و به تزايد ارتفاع نير درازتر گردد ، تا اگر نير به سمت رأس رسد ظل اول به غايت طول رسد .\r\nظل دوم بر عكس ظل اول است ، يعنى وقتى كه نير بر افق بود ظل مستوى به غايت طول بود ، و به تزايد ارتفاع متناقص شود تا چون به سمت رأس رسد منعدم گردد .\r\nاگر عرض بلد خواه شمالى و خواه جنوبى ، كم‌تر از ميل كلى ( 23 27 ) بوده باشد ، شمس در دوره اى دوبار كه ميل اول آن به مقدار عرض بلد گرديده است بر سمت رأس آنها گذرد . و اگر به قدر ميل كلى باشد خواه شمالى و خواه جنوبى در\r\n\r\n","description":"","footnote":"","page_name":" 581 ","page_number":109},
  {"content":"\r\n\r\nدوره اى يك بار به سمت رأس رسد ، و چون شمس به سمت رأس رسد ارتفاع آن ربع دور يعنى نود درجه خواهد بود ، و در آن وقت ظل اول به غايت طول رسيده باشد ، و ظل دوم منعدم گردد .\r\nو اگر عرض بلد بيشتر از ميل كلى بود ، و يا به قدر آن و يا كمتر از آن بود ولى نير به سمت رأس نرسيده باشد ، در هر سه صورت ظل اول به غايت طول نرسد ، و ظل دوم منعدم نگردد ، و آن مقدار از ظل دوم كه بماند آن را فى ء زوال گويند چه فى ء در لغت به معنى رجوع است ، و در وقت زوال ظل از جانبى بجانب ديگر رجوع مىكند . سزاوار است كه براى آگاهى بيشتر به درس نهم دروس معرفة الوقت و القبله رجوع بفرماييد ( ص 39 42 ط 1 قم ) .\r\n\r\nتبصره :\r\nغايت طول ظل در كتب فن به نامتناهى تعبير شده است . مراد از غير متناهى كثرت امتداد ظل است ، زيرا كه هيچ مقياسى اعظم از قطر ارض نتواند بود و حال اين كه خود او متناهى و ظل او متناهى است پس بطريق أولى اظلال مقياسهاى بر سطح ارض متناهى خواهند بود .\r\nو نيز در بيان مراد ياد شده گفته آمد كه به براهين تناهى ابعاد ، محال است كه جسم و جسمانيات غير متناهى باشند .\r\nو ديگر اين كه زمين كروى است ، و سايه كره مخروطى است ، و در تعيين مقادير ابعاد اجرام مبرهن است كه ظل مخروطى كره ارض تا به فلك زهره منتهى مىشود ، پس چگونه سايه شاخص نامتناهى خواهد بود ؟\r\n\r\nتبصره :\r\nخواجه طوسى در تجريد الاعتقاد فرموده است : و الظلمة عدم ملكة . ( ص 220 كشف المراد بتصحيح و تعليقات راقم ) . و ما در تعليقه بر آن آورده ايم كه حضرت سيد الساجدين و زين العابدين امام على بن الحسين صلوات الله عليهما چنان كه در صحيفه ثانى سجادى كه عالم جليل و محدث نبيل شيخ حر عاملى گرد آورده است فرموده است :\r\n« سبحانك تسمع أنفاس الحيتان في قعور البحار . سبحانك تعلم وزن السماوات . سبحانك تعلم وزن الأرض ( الأرضين خ ل ) . سبحانك تعلم وزن الشمس و القمر ،\r\n\r\n","description":"","footnote":"","page_name":" 582 ","page_number":110},
  {"content":"\r\n\r\nسبحانك تعلم وزن الظلمة و النور . سبحانك تعلم وزن الفى ء و الهواء . سبحانك تعلم وزن الريح كم هى من مثقال ذرة » . ( ص 277 ط 1 مصر )\r\nبه شرح استاد علامه شعرانى رضوان الله تعالى عليه بر تجريد نيز رجوع بفرمائيد . ( ص 306 )\r\n\r\nتبصره :\r\nبه ظل مبسوط و منكوس آشنا شده ايم ، شايسته است كه برخى از عبارات كتب فق‌هى را بعنوان تمرين و مزيد بصيرت نقل كنيم :\r\n1 فقيه محقق نحرير شهيد ثانى رضوان الله تعالى عليه در كتاب روض الجنان في شرح ارشاد الأذهان فرمايد :\r\n« يجب معرفة أوقات الصلاة الواجبة عينا لتوقف الواجب المطلق عليه ، و حيث كان كذلك وجب بيان الأوقات : فأول وقت صلوة الظهر إذا زالت الشمس أى مالت عن وسط السماء و انحرفت عن دائرة نصف النهار نحو المغرب ، فذلك هو الزوال المعلوم بأحد أمرين : بزيادة الظل المبسوط ، و هو المأخوذ من المقاييس القائمة على سطح الافق بعد نقصه . و احترزنا بالمبسوط عن الظل المنكوس ، و هو المأخوذ من المقاييس الموازية للأفق ، فان زيادته تحصل من اول النهار و تنتهى عند انتهاء نقص المبسوط ، فهو ضده فلابد من الاحتراز عنه . . . » . ( ص 175 چاپ سنگى رحلى )\r\nيعنى نمازى كه واجب عينى است معرفت اوقات آن نيز واجب است زيرا كه واجب مطلق بر آن متوقف است ، بنابراين بيان اوقات نماز نيز واجب آمد . لذا گوييم خورشيد كه از وسط سماء ميل كند ، يعنى از دائره نصف النهار بسوى مغرب منحرف شود ، اول وقت نماز ظهر است .\r\nاين ميل و انحراف ياد شده را زوال گويند . زوال را به زيادت ظل مبسوط بعد از نقص آن ( و يا به حدوث آن بعد از عدم آن ) شناسند . ظل مبسوط از مقياس قائم بر سطح افق مأخوذ است . و به قيد مبسوط از ظل منكوس احتراز جسته ايم ، زيرا كه ظل منكوس ، از مقياس موازى افق مأخوذ است و زيادت آن از اول روز ( اول روز هيوى كه زمان رسيدن مركز جرم شمس به دائره افق مشرق است ، به تفصيلى كه در درس بيست و پنجم گفته ايم ) حاصل مىشود ، و تا زمان نقص ظل مبسوط\r\n\r\n","description":"","footnote":"","page_name":" 583 ","page_number":111},
  {"content":"\r\n\r\n( يعنى زمان رسيدن مركز جرم شمس به حلقه نصف النهار ) به نهايت مى رسد ، پس ظل منكوس مقابل ظل مبسوط است لذا احتراز از آن در تعريف ظل مبسوط واجب آمد . سپس شهيد وارد در بيان آن به تفصيل شده است ، به درس سى و دوم و چند درس بعد از آن رجوع بفرماييد كه آفاق ذوظل واحد ، و ذوظلين ، و ذوظل دائر به تفصيل گفته آمد .\r\n2 باز نقل از شهيد ثانى ، در وقت صلوة شرح لمعه فرمايد :\r\n« فللظهر من الوقت زوال الشمس عن وسط السماء و ميلها عن دائرة نصف النهار المعلوم بزيد الظل بعد نقصه ، و ذلك في الظل المبسوط و هو الحادث من المقابيس القائمة على سطح الافق فان الشمس إذا طلعت وقع لكل شاخص قائم على سطح الأرض بحيث يكون عمودا على سطح الافق ظل طويل إلى جهة المغرب ، ثم لا يزال ينقص كلما ارتفعت الشمس حتى تبلغ وسط السماء فينتهى النقصان إن كان عرض المكان المنصوب فيه المقياس مخالفا لميل الشمس في المقدار ، و يعدم الظل أصلا إن كان بقدره ، و ذلك في كل مكان يكون عرضه مساويا للميل الأعظم للشمس ، أو أنقص عند ميلها بقدره و موافقته له في الجهة ، و يتفق في أطول أيام السنة تقريبا في مدينة الرسول صلى الله عل‌يه و آله و سلم و ما قاربها في العرض ، و في مكة قبل الانتهاء بستة و عشرين يوما ، ثم يحدث ظل جنوبى إلى تمام الميل و بعده إلى ذلك المقدار ثم يعدم يوما آخر .\r\nو الضابط أن ما كان عرضه زائدا على الميل الأعظم لا يعدم الظل فيه أصلا ، بل يبقى عند زوال الشمس منه بقية تختلف زيادة و نقصانا ببعد الشمس من مسامتة رؤوس أهله و قربها . و ما كان عرضه مساويا للميل يعدم فيه يوما و هو أطول أيام السنة . و ما كان عرضه أنقص منه كمكة و صنعاء يعدم فيه يومين عند مسامتة الشمس لرؤوس أهله صاعدة و هابطة ، كل ذلك مع موافقته له في الجهة كما مر . و أما الميل الجنوبى فلا يعدم ظله من ذى العرض مطلقا ، لا كما قاله المصنف في « كرى » تبعا للعلامة من كون ذلك بمكة و صنعاء في أطول أيام السنة فانه من اقبح الفساد ، و أول من وقع فيه الرافعى من الشافعية ، ثم قلده فيه جماعة منا و منهم من غير تحقيق للمحل ، و قد حررنا المبحث في\r\n\r\n","description":"","footnote":"","page_name":" 584 ","page_number":112},
  {"content":"\r\n\r\nشرح الارشاد » .\r\nترجمه : وقت نماز ظهر ، زمان زوال شمس از وسط سماء است ، يعنى هنگام ميل آن از دائره نصف النهار است . زوال از زيادتى ظل مبسوط بعد از نقص آن دانسته مىشود ، و آن ظل حادث از مقياس قائم بر سطح افق است ، زيرا وقتى كه خورشيد از دائره افق خاور برآمد هر شاخص قائم عمود بر سطح ارض را سايه اى بسيار دراز بسوى باختر خواهد بود ، سپس به بالا آمدن خورشيد پيوسته سايه شاخص كوتاه مى گردد ، تا چون خورشيد به ميان آسمان ( يعنى به حلقه نصف النهار ) رسيد ، كوتاهى سايه به پايان مى رسد . اين قسم در صورتى است كه عرض مكانى كه مقياس در آنجا منص‌وب است با ميل شمس به حسب مقدار مخالف باشد ( مثل قم كه عرض آن مطلقا بيش از ميل شمس است . و يا آفاقى كه عرض آنها به مقدار ميل كلى است و ميل شمس كمتر از ميل كلى است ، و يا ميل شمس هم به مقدار ميل كلى است و لكن در خلاف جهت عرض بلد است . و يا آفاقى كه عرض آنها كمتر از ميل كلى است و لكن شمس از سمت رأس آنها مرور نكند ، خواه شمس بحسب جهت با بلد متفق باشد ، و خواه مختلف ) و سايه ظل مبسوط به كلى معدوم مىشود هرگاه عرض بلد به مقدار ميل شمس بوده باشد . و اين قسم در هر مكانى است كه عرض آن مساوى با ميل اعظم باشد ، و يا عرض مكان كمتر از ميل كلى باشد در وقتى كه ميل شمس به قدر عرض بلد است و نيز با بلد در جهت متفق است .\r\nاين قسم در اطول ايام سنه شمسى ( يعنى وقتى كه شمس به رأس سرطان رسيده است كه ميل آن ميل اعظم است ، و روز در نيمكره شمالى اطول ايام است ، و شب آن اقصر ليالى است ، هر چند كه مقدار همين اطول ايام سال و اقصر ليالى سال به اختلاف عروض بلاد متفاوت است ، چنان كه ميل اعظم شمس جنوبى باشد آنشب نيمكره شمالى اطول ليالى سنه است ، و روز آن اقصر ايام سنه است با تفاوت مقدار همين روز و همين شب به اختلاف عروض بلاد ) در مدينه رسول ( ص ) و آفاق قريب بدان روى مى آورد ، و نيز در مكه به بيست و شش روز\r\n\r\n","description":"","footnote":"","page_name":" 585 ","page_number":113},
  {"content":"\r\n\r\nپيش از رسيدن خورشيد به ميل اعظم ( كه در آنوقت ميل شمالى شمس برابر با عرض مكه است به تفصيلى كه در شماره دوم درس سى و دوم ، و درس پنجاه و سوم گفته آمد ) پس از آن ( در افق مكه ) ظل جنوبى حادث مىشود ( زيرا كه شمس در وقت رسيدنش به وسط سماء در جهت شمال مكه مكرمه خواهد بود ) و همچنين تا شمس به ميل اعظم خود برسد ، بلكه بعد از رسيدنش به ميل اعظم تا دوباره ميل آن به مقدار عرض مكه شود همواره ( در اول ظهر ) ظل شاخص جنوبى ، و شمس شمالى خواهد بود ، و چون دوباره ميل شمالى شمس با عرض مكه برابر گردد باز ظل شاخص هنگام ظهر معدوم مى گردد ( زيرا كه شمس در وسط سماء به سمت رأس مى رسد ) .\r\nضابطه آنچه گفته ايم اين كه ( اين ضابطه از درس سى و يكم تا درس سى و پنجم به تفصيل تحرير شده است ) هر افقى كه عرض آن فزونتر از ميل اعظم است ظل شاخص در آن افق معدوم نمى شود ( خواهد عرض بلد با ميل شمس در جهت موافق باشد ، و خواه مخالف ، مانند افق قم در همه ايام سال ) بلكه در وقت زوال شمس مقدارى از ظل مى ماند ، و اين بقيت ظل به حسب دورى و نزديكى شمس از سمت رأس أهل آفاق ، در زيادت و نقصان مختلف است ( يعنى آن افقى كه عرض آن بيشتر است بقيت ظل آن بيشتر از عرض كمتر است ) . و آن افقى كه عرض آن مساوى با ميل اعظم است ( در صورت اتفاق جهت ) ظل شاخص در هر دوره شمسى ، يك روز كه آن اطول ايام سال شمسى است معدوم مى گردد ( شماره 3 درس 32 ) . و آن افقى كه عرض آن كمتر از ميل كلى است مانند مكه و صنعاء سايه شاخص در هر دوره سال شمسى ، دو روز معدوم مى گردد ( يعنى در دو روز هنگام رسيدن مركز جرم شمس به دائره نصف النهار ، ظل مبسوط معدوم مى گردد شماره دوم درس 32 ) زيرا كه شمس در آن دو روز تا به دائره نصف النهار رسيده است در سمت رأس اهل آن افق است ، روزى كه شمس صاعد است ( و ميل آن به مقدار عرض بلد است و در جهت نيز موافق ) و همچنين روزى كه هابط است ( و ميل آن به اندازه عرض افق مفروض ، و در جهت نيز\r\n\r\n","description":"","footnote":"","page_name":" 586 ","page_number":114},
  {"content":"\r\n\r\nموافق با آنست ) . همه آنچه كه گفته ايم در صورت موافقت جهت عرض بلد با ميل شمس است . اما اگر ( اختلاف جهت باشد ، يعنى ) ميل شمس جنوبى باشد ، هيچگاه ظل شاخص در آفاقى كه عرض آنها شمالى است معدوم نمى گردد ( مطلقا ، أعنى چه عرض بلد بيش از ميل كلى باشد ، و چه به قدر آن ، و چه كمتر از آن ، و چه آفاق استوائى كه اصلا عديم العرض اند ) . نه چنان كه مصنف ( شهيد اول : محمد مكى ) در « ذكرى » به پيروى علامه ( حلى ) گفته است كه ظل ( مبسوط ) در مكه و صنعاء ، در اطول ايام سنه شمسى ( يعنى هنگام وصول شمس به رأس سرطان كه ميل اعظم است ) معدوم مى گردد ، زيرا كه اين قول از اقبح فساد است . و اول كسى در آن افتاده است رافعى از علماى شافعى است ( ابوالقاسم عبدالكريم بن محمد قزوينى ، فقيه شافعى ، متوفى سنه 623 ه . ق ) ، سپس گروهى از ما ( اماميه ) و از ايشان ( عامه ) بدون تحقيق محل از رافعى پيروى كرده اند . و ما اين مبحث را در شرح ارشاد ( روض الجنان في شرح ارشاد الأذهان ص 175 178 چاپ سنگى رحلى ) تحرير كرده ايم .\r\nاين بود ترجمه عبارت شهيد ثانى در شرح لمعه ، با اضافاتى كه در ميان دو هلال براى ايضاح عبارت آورده ايم . در درس نهم دانسته ايم كه اكنون ميل كلى 23 درجه و 25 دقيقه و در حدود 50 ثانيه است و رو به تناقص مى رود . و در شماره ( 2 ) درس 32 دانسته ايم كه عرض مكه مكرمه 21 درجه و 25 دقيقه شمالى است . و در شماره ( 3 ) همان درس دانسته ايم كه عرض مدينه طيبه 25 درجه شمالى است ، و اينك گوئيم عرض صنعاى يمن 15 درجه و 22 دقيقه شمالى است . و مطابق نسخه اى مخطوط در طول و عرض بلاد كه از روى نسخه مرحوم ميرزا عبدالوهاب منجم استنساج شده است و در تصرف راقم است ، عرض صنعاى عربستان 15 درجه و 28 دقيقه شمالى است ، و همچنين در جام جم مرحوم فرهاد ميرزا . غرض اين كه اگر به رافعى و پيروانش سبق و سهو قلمى روى آورده باشد كه مكه را بجاى مدينه نگاشته اند ، با صنعاء چه مى توان گفت ؟ كه تفاوت چشم گير با مدينه دارد .\r\n\r\n","description":"","footnote":"","page_name":" 587 ","page_number":115},
  {"content":"\r\n\r\nو اگر گمان رود كه اين اشتباه از اطلسها و جداول اطوال و عروض بلاد بديشان روى آورده است مثلا در جدول عرض مكه به قدر ميل كلى آورده شده است باز بسيار دور به نظر مى رسد ، زيرا اختلاف جداول و محاسبات رياضى تا بدين حد تفاوت فاحش معهود نيست . اين علامه ابوريحان بيرونى است كه در هزار و اندى سال پيش ، عرض مكه مكرمه را كاك ، و عرض مدينه يثرب راكد ، و عرض صنعاء را دل در قانون مسعودى حساب كرده نگاشته است و هر سه را در اقليم اول آورده است .\r\nو به همين وزان احتمالات ديگر در بيان علت روى داد اشتباهى چنينى ، مستبعد مى نمايد . كيف كان ايراد شهيد ثانى بر آنان وارد است .\r\nراقم گويد : ايرادى بر خود شهيد ثانى نيز وارد است ، و آن اين كه تقرير ضابطه وى ناقص است چنان كه در شماره ( 1 ) درس سى و دوم دانسته ايم كه در آفاق عديم العرض يعنى آفاق استوائى نيز در دو روز كه شمس در يكى از دو نقطه اعتدال است در وقت موافات مركز جرم شمس به دائره نصف النهار ، ظل مبسوط معدوم مى گردد ، و در باقى ايام آفاق استوائى را دو گونه ظل است ، يعنى اگر شمس شمالى باشد ظل شاخص جنوبى است ، و اگر جنوبى باشد شمالى است . و چون جناب شهيد در مقام بيان ضابطه است ، ضابطه را با مسامحه و سهل انگارى نميتوان تلقى كرد و او را در تقريرش معذور داشت .\r\n\r\n","description":"","footnote":"","page_name":" 588 ","page_number":116},
  {"content":"\r\n\r\n\r\nدرس 83 : ظل مبسوط و منكوس\r\nاين درس دنباله درس پيش است . در درس پيش قسمتى از عبارت شهيد ثانى در تقرير ضابط اين بود :\r\n« و ما كان عرضه أنقص منه كمكة و صنعاء يعدم فيه يومين عند مسامتة الشمس لرؤوس اهله صاعدة و هابطة » .\r\nدر بيان صعود و هبوط گوييم :\r\n1 گاهى صعود كوكب گويند و از آن بودن كوكب را در نيمه شرقى فلك در هر افق خواهند ، در مقابل آن هبوط است كه مراد بودن كوكب در نيمه غربى آنست . مثلا از زمان غايت انحطاط شمس از افق تا هنگام رسيدنش به دائره نصف النهار را كه غايت ارتفاع شمس است گويند كه شمس صاعد است ، و از زمان ميل آن از دائره نصف النهار يعنى از همان غايت ارتفاع شمس تا هنگام رسيدنش به غايت انحطاط از دائره افق را گويند كه شمس هابط است . اين معنى را در درس بيست و دوم در پيرامون تعريف دائره نصف النهار از زبده خواجه طوسى آورده ايم كه :\r\n« فلك بدائره نصف النهار به دو نيمه شود : يك نيمه شرقى و آن را نصف صاعد خوانند ، و يك نيمه غربى و آن را نصف هابط خوانند » .\r\nو ظاهر است كه اين صعود و هبوط بقياس به حركت اولى است .\r\n2 و گاهى هبوط كوكب گويند و از آن مقابل شرف كوكب را اراده كنند ، مثلا برج حمل برج شرف شمس است ، و نوزدهم حمل درجه شرف آنست ، و نظير اين برج و درجه يعنى برج ميزان ، و درجه نوزدهم آن برج و درجه هبوط\r\n\r\n","description":"","footnote":"","page_name":" 589 ","page_number":117},
  {"content":"\r\n\r\nشمس است . به تفصيلى كه در درس بيست و چهارم خوانده ايم .\r\n3 و نيز ارباب هيئت بارى صعود و هبوط كوكب گويند و مرادشان از صعود بر آمدن كوكب به حركت ثانى در شش برج اول جدى تا آخر جوزاء است ، و هبوط آن در شش برج مقابل آن از اول سرطان تا آخر قوس است ، و مراد شهيد ثانى از « صاعدة و هابطة » اين قسم صعود و هبوط است .\r\nصعود و هبوط را معانى ديگر است كه در وقتشان گفته آيد . كتاب كشاف اصطلاحات فنون تأليف علامه تهانوى ( كشاف اصطلاحات الفنون تأليف محمد على بن على التهانوى ) كه بحرى پر از در معارف است ، وجوه صعود و هبوط در اصطلاح علم هيئت را مثل همه مباحث و مطالب آن كتاب گرانقدر به خوبى آورده است . در صعود و هبوط به معنى اول گويد :\r\n« الصعود بالفتح و تخفيف العين ضد الهبوط ، كما في المنتخب . و استعملها اهل الهيئة لمعان بعضها بالقياس إلى الحركة الأولى ، و بعضها بالقياس الى الحركة الثانية . أما بالقياس إلى الحركة الأولى فيقال : النصف الصاعد من الفلك هو من غاية الانحطاط تحت الافق الى غاية الارتفاع فوقه على خلاف توالى البروج ، و يسمى النصف الشرقى و النصف المقبل أيضا ، و النصف الهابط هو من غاية الارتفاع إلى غاية الانحطاط ، و يسمى النصف الغربى ، و النصف المنحدر أيضا .\r\nو در تعريف صعود و هبوط به معنى اخير گويد :\r\n« و أما بالقياس إلى الحركة الثانية فيستعملان لمعان : أحدها أن مركز التدوير او الكوكب إذا كان متحركا في نصف البروج الذى هو من اول الجدى إلى آخر الجوزاء على التوالى يسمى صاعدا ، و في النصف الآخر هابطا » . ( ج 1 ، ط كلكته ، ص 822 )\r\nدر درس قبل ، آخرين عبارت شهيد ثانى در تحرير ضابطه اين بود كه « : و قد حررنا البحث في شرح الارشاد » حقا آنچه كه در شرح ارشاد تحرير فرموده است قابل توجه شايان است ، و نقل آن مناسب مقام و اشارات به بيان بعضى از مطالب آن شايسته است . و نيز طالب علوم دينى را در تأسى به اكابر علماى دين موجب مزيد شوق و وفور ذوق است كه چگونه در فنون علوم بدقت و تحقيق درس مى خوانده اند ،\r\n\r\n","description":"","footnote":"","page_name":" 590 ","page_number":118},
  {"content":"\r\n\r\nو در تحصيل معارف قناعت پيشه نبوده اند ازيرا كه اين قناعت نكوهيده از دنائت طبع است و بدام دنيا افتادن و شكار آن شدن است ، چنان كه قناعت ستوده در ماديات از علو همت و شرافت و رفعت نفس است . جناب شهيد ثانى پس از عبارت مذكور وى در اول تبصره سوم درس قبل فرمايد :\r\nو بيان ذلك أن الشمس إذا طلعت وقع لكل شاخص قائم على سطح الأرض بحيث يكون عمودا على سطح الأفق ظل طويل في جانب المغرب ، و هذا الظل هو المبحوث عنه هنا : ثم لا يزال ينقص كلما ارتفعت الشمس حتى تبلغ كبد السماء و تصل إلى دائرة نصف النهار و هى دائرة عظيمة موهومة تفصل بين المشرق و المغرب ، تقاطع دائرة الافق على نقطتين هما نقطتا الجنوب و الشمال ، و قطباها منتصف النصف الشرقى و منتصف النصف الغربى من الافق و هم‌ا نقطتا المشرق و المغرب و حينئذ يكون ظل الشاخص المذكور واقعا على خط نصف النهار و هو الخط الواصل بين نقطتى الجنوب و الشمال و هناك ينتهى نقصان الظل المذكور .\r\nو قد لا يبقى للشاخص ظل اصلا في بعض البلاد ، و إذا بقى الظل فمقداره مختلف باختلاف البلاد و الفصول ، فكلما كان بعد الشمس عن مسامتة رؤوس اهل البلد اكثر كان الظل فيها أطول .\r\nفاذا مالت الشمس عن وسط السماء و انحرفت عن دائرة نصف النهار إلى المغرب فان لم يكن بقى ظل حدث حينئذ في جانب المشرق ، و كان ذلك علامة الزوال ، و إن كان . قد بقى أخذ حينئذ في الزيادة فيكون ذلك علامته ايضا . فاطلاق المصنف العلامة على الثانى خاصة مبنى على الغالب بالنسبة إلى البلاد و الزمان ، و إلا فاللازم ذكر الأمرين كما صنع في غير هذا الكتاب ، أو التعبير بلفظ يشملهما كظهور الظل في جانب المشرق .\r\nو لاستخراج هذه الزيادة طرق جليلة و دقيقة : فالجليلة الواضحة التى دلت عليها الأخبار كخبر على بن أبى حمزة ، و خبر سماعة عن الصادق عليه السلام « : أن تنصب مقياسا على وجه الأرض حيال الشمس و يقدر ظله عند قرب الشمس من الاستواء ، ثم يصبر قليلا و يقدر ، فان كان دون الأول أو بقدره فال‌ى الآن لم تزل ، و إن زاد زالت » إلا أن هذا\r\n\r\n","description":"","footnote":"","page_name":" 591 ","page_number":119},
  {"content":"\r\n\r\nالطريق أنما يعلم به زوال الشمس بعد مضى زمان طويل ، لكنه عام النفع للعالم و العامى .\r\nو من الطرق الدقيقه الدائرة الهندية و قد ذكرها المصنف في النهاية و جماعة من الأصحاب كالمفيد و غيره و طريقها أن تسوى موضعا من الأرض تسوية صحيحة بأن يدار عليها مسطرة مصححة الوجه مع ثبات وسطها بحيث يماسها في جميع الدورة ، أو تعلم بالماء إن كانت صلبة بحيث إذا صب عليها مسها من جميع الجهات ، ثم يدار عليها دائرة بأى بعد كان ، و ينصب على مركزها مقياس مخروطى محدد الرأس طوله قدر ربع قطر الدائره تقريبا ، نصبا مستقيما بحيث يحدث عن جوانبه زوايا قوائم و يعلم ذلك بأن يقدر ما بين رأس المقياس و محيط الدائرة به مقدار واحد من ثلاث نقط من المحيط و يرصد رأس الظل عند وصوله إلى محيط ها للدخول فيها مما يلى الغرب قبل الزوال ، و بعد الزوال عند خروجه منها من جهة الشرق ، و يعلم على نقطتى الوصول ، و تنصف القوس التى بين العلامتين من الجانبين أعنى جهة الجنوب و الشمال ، و تخرج من منتصفها خطا مستقيما يمر بالمركز فهو خط نصف النهار الذى ينتهى أحد طرفيه بنقطة الجنوب و الآخر بنقطة الشمال . و لك أن تكتفى بتنصيف القوس الشمالية و تصل بين مركز الدائرة و منتصف القوس فاذا القى المقياس ظله على هذا الخط الذى هو خط نصف النهار كانت الشمس في وسط السماء لم تزل ، فاذا ابتدأ رأس الظل يخرج عنه فقد زالت الشمس .\r\nولو نصفت القوسين الحادثين من قطع خط نصف النهار للدائرة و وصلت بينهما به خط يقاطع خط نصف النهار على أربع زوايا قوائم كل منها ربع المحيط كان ذلك الخط خط المشرق و المغرب ، فيتصل أحد طرفيه بنقطة مشرق الاعتدال و الآخر بنقطة مغربه .\r\nو سيأتى في باب القبلة الاحتياج إليها إن شاءالله فان بهذه الدائرة تعرف القبلة ايضا بنوع من التحقيق .\r\nو من الطرق الدقيقة التى يعلم بها الزوال أيضا الاسطرلاب ، و ربع الدائرة ، و دائرة المعدل و غيرها من الأعمال ، و قد ذكرها أيضا بعض الأصحاب .\r\nبقى هنا بحث شريف لابد من التنبه له : و هو أن المصنف و جماعة مثلوا من البلاد التى\r\n\r\n","description":"","footnote":"","page_name":" 592 ","page_number":120},
  {"content":"\r\n\r\nيعلم الزوال فيها بحدوث الظل بعد عدمه مكة و صنعاء في أطول أيام السنة ، و هو يوم واحد عند نزول الشمس السرطان .\r\nو حكى بعضهم فيه قولا آخر و هو أن ذلك يكون بالبلدين قبل أن ينتهى طول النهار بستة و عشرين يوما ، و يستمر كذلك إليه ، و كذا بعد انتهائه بستة و عشرين يوما أيضا .\r\nو التحقيق أن كلا القولين فاسد . و ذلك لأن الوجه في عدم الظل للشاخص مسامتة الشمس لرأسه بحيث لا تميل عنه إلى جهة الشمال ، و لا إلى جهة الجنوب ، و ذلك أنما يكون في أطول أيام السنة لبلد يكون عرضه مساويا للميل الأعظم الذى لفلك البروج عن معدل النهار ، و هو أربع و عشرون درجة مجبورة الدقائق ، أما ما كان عرضه أقل من الميل الأعظم كمكة و صنعاء فأن الشمس تسامت رؤوس أهله في السنة مرتين و ذلك عند بلوغ الميل قدر عرض البلد في الربيع و الصيف . و مما ثبت كون عرض مكة أحدا و عشرين درجة و اربعين دقيقة أو ما قاربها ، و عرض صنعاء أربع عشرة درجة و اربعين دقيقة أيضا ، و حينئذ فتكون مسامتة الشمس لرؤوس أهل صنعاء قريبا من وسط الزمان الذى بين الاعتدال و المنقلب الصيفى في فصل الربيع و الصيف ( كذا ، في فصلى ظ ) عند كون الشمس في برج الثور و الأسد . ثم يحدث لها ( أى لرؤوس أهل صنعاء ) ظل جنوبى عند انتقالها في الصعود ، و لا يزال يتزايد حتى ينتهى الصعود و ذلك اليوم الاطول ، فيكون لها حينئذ بالبلد المذكور ظل جنوبى مستطيل ثم يأخذ في النقصان عند دخولها في برج السرطان إلى أن ينقص الميل بحيث يساوى عرض البلد ، و ذلك عند كونها في برج الأسد فيعدم الظل أيضا يوما واحدا ، ثم يحدث لها ظل شمالى ، و لا يزال يتزايد حتى ترجع إلى برج الثور ، فيكون لها في السنة مسامتتان و ظلان جنوبى و شمالى ، و أين هذا مما ذكروه ؟ !\r\nو أما مكة فعرضها كما تقدم ينقص عن الميل الأعظم كثيرا ، فتكون مسامتة الشمس لرؤوس اهلها قبل انتهاء الميل أيضا فتسامت من أهلها مرتين أيضا . و قد حققها جماعة من أهل هذا الفن كالعلامة المحقق خواجه نصيرالدين الطوسى و غيره بأنها ( أى المسامتة ) تكون عند الصعود في الدرجة الثامنة من الجوزاء ، و في الهبوط بعد الانقلاب الصيفى في الدرجة الثال‌ثة و العشرين من السرطان لمساواة الميل في الموضعين لعرض\r\n\r\n","description":"","footnote":"","page_name":" 593 ","page_number":121},
  {"content":"\r\n\r\nمكة ، فلا يكون في هاتين الحالتين للمقابيس المنصوبة على سطح الافق ظل أصلا ، و تكون الشمس في ما بين هاتين الدرجتين شمالية عن سمت مكة فتقع الأظلال في أنصاف النهار ( كذا ، و الصواب : في أنصاف النهر ) جنوبية .\r\nو هذا التقرير يقارب القول الثانى لكن يظهر فساده من وجهين : أحدهما أن ذلك القول جعلوه شاملا لمكة و صنعاء ، و قد عرفت بعد صنعاء عن هذا المقام كثيرا و إنما يقارب مكة خاصة .\r\nو الثانى أنه اقتضى عدم الظل أصلا في تمام اثنين و خمسين يوما ، و ذلك من مبدء مسامتة الشمس لرؤوس أهل مكة إلى أن ترجع إلى المسامتة الثانية ، و ليس الأمر كذلك ، و إنما يعدم في كل مسامتة يوما واحدا في مبدء المدة و منتهاها ، ثم يرجع الظل جنوبيا كما تقدم .\r\nنعم يمكن أن يقال في مكة أن المراد بعدم الظل في هذه المدة الظل الشمالى المتعارف و ذلك لا ينافي ثبوت ظل آخر ، لكنه يفسد من جهة قولهم أن علامة الزوال لهذا الفريق حدوثه بعد عدمه فانه لا يتم ذلك .\r\nو جملة الأمر أن البلد أن نقص عرضه عن الميل الأعظم ، أو لم يكن له عرض كخط الاستواء سامت الشمس رؤوس أهله مرتين في غير يومى المنقلبين و عدم الظل فيه حينئذ ، و من هذا القسم مكة و الطائف و اليمامة و نجران و صنعاء و زبيد و حضرموت و غيرها ، و إن كانت أوقات المسامتة فيها مختلفة لاختلاف عروضها .\r\nو ان ساواه سامتته مرة واحدة عند المنقلب الشمالى في الأرض المعمورة و يكون عدم الظل حينئذ في أطول الأيام كما ذكر . و أقرب البلدان إلى هذا القسم مدينة الرسول صلى الله عليه و آله فلو مثل بها كان حسنا و إن كانت زائدة في العرض عن الميل الأعظم لكن الزيادة دقائق لا يظهر بسببها الحس ( كذا . في الحس ظ . أو لا يظهر بسببها الظل ) .\r\nو إن زاد عرض البلد عن الميل الكلى كالشام و العراق و جميع ما خرج عنهما نحو الشمال ، و غيرهما من البلاد التى يزيد عرضها عن أربعة و عشرين درجة فان الظل الشمالى لا يعدم لعدم مسامتة الشمس لرؤوسهم أصلا ، فيكون علامة الزوال عندهم\r\n\r\n","description":"","footnote":"","page_name":" 594 ","page_number":122},
  {"content":"\r\n\r\nزيادة الظل .\r\nفتدبر هذه الجملة فانها مبنية على مقدمات دقيقة ، و استقم كما امرت ، و لا تتبع الهوى فيضلك عن سبيل الله .\r\nاين بود آنچه را كه در اين مبحث در شرح ارشاد تحرير كرده است . اكنون شايسته است كه به ترجمت آن بپردازيم ، و بيان برخى از عبارات آن را در ميان پرانتز بنگاريم . بدوا به عنوان تذكره گوييم كه در پايان درس پيش گفته ايم ضابطه اى را كه جناب شهيد ثانى در شرح لمعه آورده است ناتمام است ، و لكن در شرح ارشاد جبران فرموده است كه گفت « : و جملة الأمر أن البلد إن نقص عرضه عن الميل الأعظم ، أو لم يكن له عرض كخط الاستواء سامت الشمس رؤوس أهله مرتين في يومين » . . . و جملة الأمر در شرح ارشاد همان ضابط در شرح لمعه است كه در تدبر آن چنان تأكيد كرده است كه گفت : فتدب‌ر هذه الجملة » . . . .\r\n\r\nاما ترجمه و بيان :\r\nيعنى بيان آن اين است كه هرگاه خورشيد طلوع كرده است ، شاخصى كه بر روى زمين راست ايستاده است سايه اى دراز از آن در سوى باختر افتد ، و اين سايه ( ظل مبسوط ) است كه در اينجا از آن سخن مى رود . پس از آن همواره به بالا آمدن خورشيد سايه كوتاه شود تا چون خورشيد به ميانه آسمان به دائره نصف النهار رسد سايه شاخص بر خط نصف النهار افتد . دائره نصف النهار عظيمه اى است كه فاصل ميان مشرق و مغرب است ( يعنى عالم جسمانى را در هر افق به دو نيمه برابر شرق و غرب جدا كند ) ، و با دائره افق بر دو نقطه جنوب و شمال تقاطع كند ، و دو قطب آن دو نقطه ميانه نصف شرقى و ميانه نصف غربى ( يعنى دو نقطه مشرق و مغرب اعتدال ) خواهد بود ، و خط نصف النهار خط و اصل ميان دو نقطه جنوب و شمال است . و چون سايه شاخص بر اين خط افتد نهايت كوتاهى آن خواهد بود .\r\nو گاهى در برخى از شهرها شاخص را در هنگام رسيدن خورشيد به دائره نيم روز هيچ سايه نبود . و هرگاه سايه اى بماند اندازه آن باختلاف بلاد و فصول\r\n\r\n","description":"","footnote":"","page_name":" 595 ","page_number":123},
  {"content":"\r\n\r\nدر كوتاهى و درازى گوناگون خواهد بود بدين بيان كه هرچه شمس از سمت رأس دور تر بود سايه درازتر خواهد بود . ( يعنى در آفاقى كه سايه شاخص در نيم روز به نهايت كوتاهى رسد اندازه آن به اختلاف بلاد الخ ) .\r\nو خورشيد كه از دائره نصف النهار بسوى مغرب مايل شود اگر شاخص را سايه اى نمانده باشد در جانب مشرق سايه آن پديد آيد و اين علامت زوال است . و اگر چيزى از سايه مانده باشد شروع به زيادتى كند كه اين نيز نشانه زوال است . و مصنف ( علامه حلى در ارشاد ) كه زيادت را به اطلاق گفته است مبنى بر غالب بلاد و زمان است و گرنه لازم بود كه هر دو را ( حدوث و زيادت ظل را ) ذكر كند چنان كه در غير ارشاد كرده است ، و يا تعبير به لفظى كه هر دو را شامل شود ، مثل اين كه گفته شود « : ظهور ظل در جانب مشرق علامت زوال است » ( چه سايه معدوم شده باشد ، و چه به نهايت رسيده باشد ) .\r\nاستخراج زيادت ظل را طرقى است كه برخى واضح و برخى ديگر دقيق اند . واضح آنست كه اخبار بدان دلالت دارند ( و در خور فهم عوام اند كه كلم الناس على قدر عقولهم ) مثل خبر على بن ابى حمزه و سماعه از امام صادق عليه السلام بدين بيان كه مقياسى را روى زمين در مقابل شمس نصب كنى ، و سايه شاخص را در هنگام نزديك شدن خورشيد به استواء ( اين استواء به معنى لغوى آنست يعنى شمس در كبد آسمان به خط نصف النهار برسد كه مقدار روز از طلوع شمس تا غروب آن در آنوقت به استواء است يعنى به دو نصف مستوى است ، نه خط استواء ) اندازه گرفته شود ، سپس با اندكى صبر باز سايه را اندازه بگيرد ، پس اگر سايه دوم كمتر از سايه اول و يا به قدر آنست اين دليل است كه هنوز زوال نشده است ، و اگر بيشتر از آنست زوال وقوع يافته است ، جز اين كه ( يعنى اشكال آن اين است كه ) بدين طريق زوال شمس بعد از گذشتن زمانى دراز از زوال دانسته مىشود ، لكن ( يعنى اشكال آن جبران مىشود بدين كه ) نفع آن عام است كه هم عالم را به كار آيد و هم عامى را ( بخلاف طرق دقيق كه دانستن آن برعهده عالم است ) .\r\n\r\n","description":"","footnote":"","page_name":" 596 ","page_number":124},
  {"content":"\r\n\r\n( يب ، ابن عيسى رفعه عن سماعة قال : قلت لأبى عبدالله عليه السلام : جعلت فداك متى وقت الصلاة ؟ فأقبل يلتفت يمينا و شمالا كأنه يطلب شيئا ، فلما رأيت ذلك تناولت عودا ، فقلت : هذا تطلب ؟ قال : نعم ، فأخذ العود و نصب بحيال الشمس ، ثم قال : إن الشمس اذا طلعت كان الفيى طويلا ثم لا يزال ينقص حتى تزول الشمس فاذا زالت زادت ، فاذا استبنت الزيادة فصل الظهر ، ثم تمهل قدر ذراع وصل العصر . الوافي م 5 ص 44 ط الرحلى بتعليقات الاستاذ العلامة ذى الفنون الشعرانى قدس سره الشريف ) .\r\nاز طرق دقيق دائره هنديه است مصنف ( علامه حلى ) آن را در نهايه ، و گروهى از اصحاب مانند مفيد و غيره نام برده اند . طريق آن اين است كه پاره اى از زمين را نيك هموار كنى ، كه اگر خط كشى صاف را بر آن نهى ، و ميان آن را نگاه بدارى و دور دهى روى آن با همه جاى آن تماس كند ، و يا اگر زمين سفت است بر آن آب بريزى به يك سوى روان نشود بلكه از هر سوى آن را برابر فرا بگيرد . سپس بر آن پاره دائره اى به هر بعد كه باشد ترسيم شود ، و بر مركز آن مقياسى ( يعنى شاخصى ) مخروطى سر تيز به قدر ربع قطر دائره بتقريب بر استقامت نصب بايد كرد چنان كه در همه جوانب آن زواياى قائمه پديد آيد . نصب به استقامت آن بدين وجه دانسته مىشود كه ميان سر مقياس و محيط دائره از سه نقطه محيط به يك اندازه باشد . و ( چون دائره بدين دستور ساخته شده است . و شاخصى چنانى بر آن نصب شده است ) بايد مترصد بود كه تا سر سايه شاخص قبل از زوال به محيط دائره در جانب غرب رسيده است ، و همچنين بعد از زوال به محيط دائره در جانب شرق رسيده است ، بر اين دو نقطه وصول نشانه اى گذارند ، و قوس ميان اين دو نشانه از دو سوى جنوب و شمال تنصيف شود ، و خطى مستقيم از منتصف كه از مركز مى گذرد رسم گردد پس اين خط نصف النهار است كه يك طرف آن نقطه جنوب ، و طرف ديگر آن نقطه شمال است . و روا است كه به تنصيف يك قوس شمالى ( مثلا ) اكتفا كنى و از منتصف آن به مركز دائره خط مستقيم رسم كنى كه آن خط نصف النهار است پس هرگاه سايه مقياس بر اين\r\n\r\n","description":"","footnote":"","page_name":" 597 ","page_number":125},
  {"content":"\r\n\r\nخط افتد ، شمس در وسط سماء ( به استواء است ) و از دائره نصف النهار زايل ( يعنى مايل ) نشده است ، پس چون سايه آغاز كرده است كه از اين خط ( بسوى مشرق ) درآيد دليل است كه شمس از دائره نصف النهار زايل شده است .\r\n( دائره ياد شده از قطع خط نصف النهار به دو نيمه شود ، يعنى دو قوس شرقى و غربى باهم برابر كه هر يكى نصف دور است ، پس ) اگر هر يك از اين دو قوس را تنصيف كنى ( كه دائره به چهار ربع متساوى تقسيم شود ) و ميان آن دو منتصف را به خطى ( مستقيم كه از مركز دائره گذرد ) وصل كنى ، اين خط با خط نصف النهار يكديگر را به چهار زاويه قائمه ( در مركز دائره ) تقاطع مى كنند . و اين خط ، خط مشرق و مغرب است ( و آن در سطح دائره اول سموت است ، چنان كه خط شمال و جنوب أعنى خط زوال در سطح دائره نصف نهار ) كه يك طرف آن ( اگر امتداد داده شود ) به نقطه مشرق اعتدال متصل مىشود ، و طرف ديگر آن به نقطه مغرب اعتدال .\r\nاحتياج به دائره هنديه در باب قبله ( نيز ) خواهد آمد ، چه اين كه بدين دائره قبله به نوعى تحقيق دانسته مىشود .\r\nو از طرق دقيق كه بدان زوال شناخته مىشود اسطرلاب ، ربع دائره ، و دائره معدل و ديگر آلات رصدى است كه در اعمال رصدى به كار آيند ( ربع دائره و دائره معدل دو آلت رصدى اند ، با دائره معدل النهار ، و ربع دائره متعارف اشتباه نشوند ) ، و بعضى از اصحاب اين طرق را نيز ذكر كرده است .\r\nبحثى شريف در اين جا مانده است كه ناچار بايد بدان آگاهى داد . و آن اين كه مصنف ( علامه حلى ) و گروهى ، بلادى را كه زوال در آنها به حدوث ظل بعد از عدم آن دانسته مىشود ، به مكه و صنعاء در اطول ايام سنه مثال زده اند و اطول ايام سنه روزى است ( در نيم كره شمالى ) كه شمس به رأس سرطان نازل مىشود .\r\nو بعضى چنين گفته است كه زوال ظل در مكه و صنعاء به بيست و شش روز پيش از فرارسيدن درازترين روز سال است ، و همينطور زوال ظل در هر روز امتداد\r\n\r\n","description":"","footnote":"","page_name":" 598 ","page_number":126},
  {"content":"\r\n\r\nدارد تا شمس به اول سرطان برسد و نيز همينطور تا به بيست و شش روز بعد از آن ( يعنى از بيست و شش روز پيش از رسيدن خورشيد به اول سرطان تا بيست و شش روز پس از رسيدنش به اول سرطان كه مجموع پنجاه و دو روز است ، در مكه و صنعاء چون مركز جرم شمس به حلقه نصف النهار رسد ظل شاخص معدوم مىشود ) .\r\nتحقيق اين است كه اين هر دو قول ( هم قول علامه حلى و جماعتى ، و هم قول اين بعض ) فاسدند ، زيرا كه علت معدوم شدن ظل شاخص ، رسيدن شمس به سمت رأس است به نحوى كه مايل به جهت شمال و جنوب سمت رأس نباشد ، و اين مسامته در اطول ايام سنه براى بلدى است كه عرض آن مساوى با ميل اعظم فلك بروج از معدل نهار باشد ( و در جهت نيز متفق باشند ) و ميل اعظم بيست و چهار درجة است ، كه دقائق به درجه جبران شود ( يعنى مقدار ميل كلى بيست و سه درجة و كسرى است ، ولى اين كسر به درجة جبران شده است كه بطور عقد يعنى بدون كسر بيست و چهار درجة گرفته ايم ) . أما جايى كه مثل مكه و صنعاء عرض آن كمتر از ميل كلى است ، شمس در هر دوره سال شمسى دو بار به سمت رأس أهل آن مى رسد ، و آن روزى است كه ميل شمالى شمس به مقدار عرض بلد بوده باشد روزى در بهار و روزى در تابستان ( در ربع ربيعى صاعد است و در ربع صيفى هابط ) . و از آنچه كه ثابت ( و مسلم ) است اين است كه عرض مكه 21 درجه و 40 دقيقه و يا قريب به 40 دقيقه است ، و عرض صنعاء 14 درجه و نيز 40 دقيقه است ، پس شمس آنگاه به سمت رأس اهل صنعاء آيد كه در فصل بهار و تابستان نزديك به وسط زمان ميان اعتدال و منقلب صيفى است كه فصل بهار در برج ثور ، و فصل تابستان در برج اسد است ( ميان 9 درجه و 10 درجه برج ثور ، و ميان 19 درجه و 20 درجه برج أسد ) ، سپس به انتقال شمس در صعود ، رؤوس اهل صنعاء ( و ظل شاخص ) را ظل جنوبى حادث شود ، و پيوسته سايه زياد گردد تا شمس به نهايت صعود ( اول سرطان ) مى رسد و آن روز درازترين روز سال است ، پس رؤوس اهل صنعاء ( و شاخص ) را ظل ج‌نوبى مستطيل خواهد بود ، پس از آن\r\n\r\n","description":"","footnote":"","page_name":" 599 ","page_number":127},
  {"content":"\r\n\r\nبدخول شمس در برج سرطان سايه شاخص ( در نصف النهار ) شروع به نقصان مىكند و ميل شمس روز بروز كم مى گردد تا دوباره به اندازه عرض بلد ( صنعاء مثلا ) مىشود و آن در برج اسد است پس در آن روز باز ظل شاخص ( در نصف النهار ) معدوم مىشود ، و پس از آن رؤوس اهل صنعاء ( و شاخص ) را ظل شمالى مى باشد ، و پيوسته ظل آن زياد گردد تا باز شمس به برج ثور در آيد ( و هكذا ) . پس اهل صنعاء را در دوره سال ( شمسى ) دو بار مسامته ( با شمس ) خواهد بود ( يعنى هنگام استواء شمس كه به دائره نصف النهار مى رسد ، بر سمت رأس آنان خواهد بود ) و آنان را در دوره سال دو گونه سايه است يكى جنوبى يكى شمالى ( ظل جنوبى از زمان بودن شمس در دهم ثور تا بيستم اسد است و ظل شمالى از زمان بودنش در بيستم اسد تا دهم ثور به توالى ) اين كجا و آن كجا ؟ ( اين تحقيق علمى كه تقرير كرده ايم كجا و ، آن حرف بى اساس هر دو قول ياد شده كجا ؟ ) .\r\nو اما مكه چنان كه گفته ايم عرض آن از ميل اعظم خيلى ناقص است ( خوب بود كه قيد « كثيرا » را براى صنعاء مى آورد نه مكه ) پس مسامته شمس مر رؤوس اهل آن را باز قبل از انتهاء شمس به ميل اعظم است و ( نيز مثل صنعاء ) دو بار مسامت رؤوس اهل مكه مىشود . و جماعتى از اهل فن مثل علامه محقق خواجه نصيرالدين طوسى و غير آن تحقيق كرده اند كه مسامته شمس مر رؤوس اهل مكه را ( بارى ) در صعودش ( قبل از انقلاب صيفى ) در درجه هشتم جوزاء است ، و ( بارى ) در هبوطش بعد از انقلاب صيفى در درجه بيست و سوم سرطان ، زيرا كه ميل شمس در آن دو درجه مساوى با عرض مكه است . ( به تفصيل و شرحى كه در درس پنجاه و سوم گفته ايم ) . پس مقياسه‌اى منصوب بر سطح افق مكه را در آن دو حالت شمس ( دو حالت بودن شمس در 8 جوزاء و 23 سرطان ، وقت نصف النهار ) اصلا سايه نبود ، و شمس كه در ميان اين دو درجه بود ( قوس اصغر ميان اين دو درجه از هشتم جوزا تا بيست و سوم سرطان به توالى ، در وقت نصف النهار ) در شمال سمت رأس مكه است ، پس اظلال ( اشخاص و شاخصها )\r\n\r\n","description":"","footnote":"","page_name":" 600 ","page_number":128},
  {"content":"\r\n\r\nدر نصف النهارها در جهت جنوب از سمت رأس آنان مى افتد .\r\nاين تقرير به قول دوم ( قول بعض ، تا اندازه اى ) نزديك مى نمايد ، لكن فساد قول وى به دو وجه ظاهر مى گردد : يكى اين كه اين تقرير را شامل مكه و صنعاء هر دو قرار داده است و حال اين كه دانسته اى صنعاء از مكه خيلى دور است ( يعنى عرض صنعاء بسيار از عرض مكه كمتر است ) ، و همانا كه اين تقرير درباره مكه به خصوص نزديك به قول ثانى مى نمايد .\r\nوجه دوم فساد اين كه ، اقتضاى قول وى اين است كه از آغاز مسامته شمس با رؤوس اهل مكه تا باز به مسامته برسد يعنى مسامته دوم در تمام اين پنجاه و دو روز ، ظل اصلا معدوم مى گردد ، و حال اين كه در هر يك از دو مسامته در يك روز فقط ظل معدوم مى گردد كه يكى مبدء آن مدت 52 روز است ، و ديگر منتهاى آن مدت ، و از آن مبدء تا اين منتهى ظل شاخص جنوبى است .\r\nآرى ممكن است گفته شود مراد اينان سايه شمالى متعارف در آن مدت به افق مكه معدوم مى گردد و اين عدم ظل شمالى با ثبوت ظل ديگر ( ظل جنوبى ) منافات ندارد ، لكن بدين توجيه از جهت ديگر فساد روى مى آورد ، و آن اين كه اينان گفته اند كه علامت زوال براى اين فريق ( اهل مكه ) در آن مدت ( 52 روز ) حدوث ظل بعد از عدم آنست ، و حال اين كه اين سخنى ( سخت ) ناتمام است . ( نادرست را به هزار وجه توجيه كنى درست نگردد ) .\r\nجملة الأمر ( يعنى ضابط ) اين كه اگر بلد ، عرض آن از ميل كلى ناقص ، يا عديم العرض است يعنى استوائى است ، شمس در هر دوره ( سال شمسى ) دو بار به سمت رأس اهل آن مى رسد و سايه معدوم مى گردد ، و آن دو روز غير از دو نقطه انقلاب صيفى و شتوى مى باشد ( رأس السرطان و رأس الجدى ) مكه وظائف و يمامه و نجران و صنعاء و زبيد و حضرموت و غيرها ( كه در اين حد عرض و عديم العرض واقع اند ) از اين قبيل اند ، هر چند كه اوقات مسامته شمس رؤوس اهل آن بلاد را به حسب اختلاف عروض بلاد مختلف است .\r\nو اگر عرض بلد مساوى با ميل كلى است ، شمس در هر دوره ( سال شمسى )\r\n\r\n","description":"","footnote":"","page_name":" 601 ","page_number":129},
  {"content":"\r\n\r\nيك بار در منقلب شمالى ( رأس سرطان ) در جهت معموره ارض به سمت رأس مى رسد ، و ظل معدوم مى گردد ، و آن اطول ايام سنه است ، و مدينه رسول صلى الله عليه و آله نزديكترين بلاد بدان است ، پس اگر براى اين قسم بمدينه رسول مثال زده شود نيكو است زيرا كه عرض مدينه به چند دقيقه ( فلكى ) بيش از ميل اعظم است كه سايه محسوس و چشم گير نيست .\r\nو اگر عرض بلد از ميل كلى بيشتر است چون شام و عراق و همه بلاد شمالى خارج از آنها كه عرض آنها بيش از ميل كلى است هيچگاه ظل شمالى ( شاخص در نصف النهار ) معدوم نمى شود ، زيرا كه شمس به سمت رأس آنها نمى رسد ، پس علامت زوال آنها زيادت ظل شاخص است .\r\nدر اين ضابط تدبر كن كه بر مقدمات دقيق ( علم هيئت ) مبتنى است . و استقم كما امرت و لا تتبع الهوى فيضلك عن سبيل الله .\r\n\r\n","description":"","footnote":"","page_name":" 602 ","page_number":130},
  {"content":"\r\n\r\n\r\nدرس 84 : تحصيل سمت قبله\r\nدانسته ايم كه در آفاق عديم العرض ، و در آفاقى كه عرض آنها كمتر از ميل كلى اس‌ت ، شمس در هر دوره به حركت توالى يعنى هر دوره سال شمسى دو روز در وقت رسيدنش به دائره نصف النهار آن آفاق به سمت رأس اهل آن آفاق مى رسد ، لذا شاخص ظل مستوى را در آن وقت سايه نبود . و در آفاقى كه عرض آنها به قدر ميل كلى است ، شمس در هر دوره ياد شده يك بار به سمت رأس اهل آن آفاق مى رسد كه نيز سايه شاخص معدوم مى گردد .\r\nاكنون در اين درس هدف ما اين است كه آن يك روز و دو روز در دور سال شمسى به حسب آفاق ياد شده بطور مشخص معلوم مىشود . حمد مر دادار دوسرا كردگار عالم و آدم را كه ما را در راه وصول كمال و ادراك علمى گرامى در حدى مدد عطا كرد كه هر كدام ما حل مسائلى را در امور و احوال دوائر و اكر كما هى در عهده دارد ، و حال كه دروسى معدود معلوم او آمد و گامى در وادى موسع علم مهم اكر و دوائر طى كرد . آرى اگر آدمى در راه وصول كمال كاهلى و معطلى را رها كرد و سعى و سرگرمى در عمل را دل داد مسلما مددهاى و راى عالم ماده درهاى علوم الهى را كما هى در سوى او و روى او دارد كه هر كس در حد سعى و عملى كه إعمال كرد سرورى و سالارى گرد آورد .\r\nبارى در بيان هدف مذكور گوييم كه نخست بايد جدول طول و عرض بلاد را در دست داشته باشيم كه داريم چنان كه در درس پنجاه و سوم بطور مستوفى تقرير و تحرير كرده ايم . و پس از آن كه عرض بلدى مفروض از آفاق ياد شده را به\r\n\r\n","description":"","footnote":"","page_name":" 603 ","page_number":131},
  {"content":"\r\n\r\nخوبى دانسته ايم به سراغ ميل شمس مى رويم . نحوه تحصيل ميل كلى و ميول جزئيه با آلات رصدى و براهين رياضى هندسى به تفصيل در پيش است .\r\nدر جداول ازياج ، ميل شمس را در دوره سال مبتنى بر مقدار ميل كلى كه در مراصد تحصل كرده اند نگاشته اند ، و ما جدول ميل شمس را در اين درس از زيج بهادرى نقل مى كنيم .\r\nميل كلى برصد اين زيج كحكر دقيقه است ، چنان كه در صفحه 26 طبع اول آن بدان نص دارد ، و طريق تحصيل آن را در صفحه 522 طبع اول جامع بهادرى از آلت رصدى « ذات الحلقتين » بيان فرموده است .\r\nدرس هشتم و نهم و دهم اين دروس در بيان و تعريف ميل كلى است ، و چند طريق در تحصيل آن نيز در دروس ديگر گفته آمد .\r\nو نيز در درس سى و پنجم در مرصد و مبدأ تاريخ زيج بهادرى سخن رفت .\r\nاين جداول ميل ، شش صفحه اند كه از صفحه 215 تا 220 زيج بهادرى اند ، مشتمل بر درجات و دقائق ميل شمس در بروج دوازده گانه . جانب يمين و يسار آنها ارقام درجات از ها درجه تا كط درجه ، و در فوق و تحت آنها ارقام دقائق پنج دقيقه از ها دقيقه تا « نه » دقيقه ، و در ميان هر پنج دقيقه تا پنج دقيقه ديگر تفاضل نگاشته آمد .\r\nمقدار ميل شمس در ملتقاى هر درجه با دقيقه ، مبتدء از درجه نوشته شده است ، چنان كه مقدار تفاضل مبتدء از دقيقه .\r\nدر واقع مقدار ميل يك ربع منطقه محاسبه شده است كه سه ربع ديگر به همان وزان دانسته مى شوند كما لا يخفى ، علاوه اين كه در دروس گذشته شرح آن گذشت .\r\n\r\nتذكره :\r\nدر دروس اوائل اين كتاب خوانده ايم كه دائره منطقة البروج كه مسير شمس بر آنست دائره معدل النهار را بر دو نقطه متقابل متقاطع است ، از اين جهت نصف منطقة البروج جانب شمال از معدل النهار واقع است ، و نصف ديگر جانب جنوب از آن . و دو نقطه تقاطع را كه مشترك ميان معدل النهار و منطقة البروج اند\r\n\r\n","description":"","footnote":"","page_name":" 604 ","page_number":132},
  {"content":"\r\n\r\nاعتدالين خوانند . آن نقطه كه چون آفتاب از آن متجاوز شود در نصف شمالى رود آن نقطه را اعتدال ربيعى و رأس الحمل خوانند ، و ديگرى را اعتدال خريفى و رأس الميزان . و اين دو نقطه اعتدال عديم الميل اند يعنى هرگاه آفتاب بر يكى از اين دو نقطه باشد بر نفس معدل النهار بود ، و چون از اين نقطه متجاوز شود آنا فانا از معدل النهار متباعد گردد تا آنكه در منتصف دو نقطه تقاطع رسد ، در اين وقت بغايت بعد خود رسيده باشد ، و اين بعد را ميل كلى خوانند ، و ديگر ابعاد را كه مادون ميل كلى است ميول جزئيه گويند . پس هرگاه مركز شمس بر نقطه اعتدال خواه ربيعى و خواه خريفى بوده باشد هم بر منطقة البروج بود و هم بر معدل النهار ، و آن نقطه غايت بعد كه ميل كلى است و در منتصف اعتدالين است اگر شمالى بود نقطه انقلاب صيفى و رأس السرطان است ، و آن ديگر مسمى به انقلاب شتوى و رأس الجدى است . لاجرم ميل شمس از اول حمل تا رأس السرطان ، و همچنين از اول ميزان تا رأس الجدى به تزايد رود كه نخستين ربع شمالى است و دومين ربع جنوبى ، چنان كه از اول سرطان تا اول ميزان ، و نيز از اول جدى تا اول حمل به تناقص رود كه نخستين ربع شمالى است و دومين ربع جنوبى ، لذا در اين جداول ميل بروج حمل و ثور و جوزاء را شمالى زائد ، و ميزان و عقرب و قوس را جنوبى زائد نگاشته است چنان كه سرطان و اسد و سنبله را شمالى ناقص ، و جدى و دلو و حوت را جنوبى ناقص . اكنون كه تذكره را در خاطر سپرده اى گوييم :\r\nدر درس سى و دوم دانسته ايم كه عرض مكه مكرمه 21 درجه و در حدود 25 دقيقه شمالى است و از آفاق ذوظلين است ، حالا مى خواهيم بدانيم آن دو روزى كه شمس در استواى نهار يعنى در وقت رسيدن آن به دائره نصف النهار به سمت رأس اهل مكه مى رسد و ظل مستوى معدوم مى گردد كدام دو روزاند ؟ به جدول ميل رجوع مى كنيم روز نخستين را هفتم جوزاء ، و روز دومين را بيست و سوم سرطان مى يابيم ، نخستين در ربع شمالى زائد ، و دومين در ربع شمالى ناقص ، به تحقيق و تفصيلى كه در درس پنجاه و سوم دانسته ايم .\r\n\r\n","description":"","footnote":"","page_name":" 605 ","page_number":133},
  {"content":"\r\n\r\nهمين شيوه را معيار قرار مى دهيم و در ديگر آفاق ياد شده به كار مى بريم . پس اگر از آفاق عديم العرض اند آن دو روز اول حمل و اول ميزان اند .\r\nو اگر عرض آنها به قدر ميل كلى است و با شمس در جهت متفق اند ، اگر بلد شمالى است آن روز فقط يك روز اول سرطان است ، و اگر بلد جنوبى است آن روز اول جدى است .\r\nو اگر آفاق ما بين آن دواند آن دو روز را در جدول ميل مى يابيم . مثلا حيدرآباد دكن عرض آن 17 درجه و 15 دقيقه ش‌مالى است ، به جدول ميل رجوع كرده ايم آن دو روز را هيجدهم ثور و يازدهم اسد يافته ايم ، نخستين را در ربع شمالى زائد و دومين را در ربع شمالى ناقص . و على هذا القياس .\r\nو مراد از تفاضل اين است كه از هر پنج دقيقه تا پنج دقيقه بعد از آن مقدار ميل در آن ميانه چه اندازه است . مثل ميل حمل اى دقيقه ، ميل آن ها كرناك ثالثه است ، و تا به حمل اه دقيقه برسد ، تفاضل در اين ميانه انط ك ثالثه است . لذا هر تفاضل را كه بر مقدار ما قبل آن اضافه كنيم مقدار ما بعد آن خواهد بود ، چنان كه در همين مثال ها كرناك بعلاوه ها انط ك / ها كطن م كه اين حاصل جمع ، عين مقدار حمل اه دقيقه است .\r\nو فائده ضبط ارقام تفاضل اين است كه هرگاه تحصيل كسور ما بين هر پنج دقيقه تا پنج دقيقه بعد آن مطلوب باشد ، با در دست داشتن مقدار تفاضل آن را بدست آوريم . مثلا مطلوب ميل شمس در حمل ا دقيقه است ، مقدار ميل آن را در اى دقيقه داريم ، و نيز مقدار ميل آن را در اه دقيقه داريم ، و مقدار تفاضل ميان آن دو را نيز داريم ، حالا بقاعده اربعه متناسبه كه به تفصيل در دو درس 67 و 68 گفته آمد گوئيم : انط له لثه ه قه حاصل را بر مقدار ميل حمل اى قه مى افزائيم ، مطلوب حاصل مىشود .\r\nو بدان كه وضع اين گونه جداول در زيجات گوناگون است : در زيج محمد شاهى كه تاريخ آن قبل از زيج بهادرى است و مرصد آن شاه جهان آباد دهلى بوده است و غايت ميل ( ميل كلى ) بدان مرصد كحكح دقيقه است ، در يك ستون\r\n\r\n","description":"","footnote":"","page_name":" 606 ","page_number":134},
  {"content":"\r\n\r\nسه خانه اى به آوردن درجات يك ربع اكتفا كرده است . پس از آن مهارتخان عبدالله بن محمد در تسهيل زيج محمد شاهى آن را بسطى تمام داده است كه به يك دقيقه يك دقيقه مقادير درجات و دقائق ميل يك ربع را در دوازده صفحه آورده است . و قبل از زيج محمد شاهى ، ميرزا الغ بيك گوركانى در زيج الغ بيكى كه مرصد آن سمرقند بوده است و ميل كلى بدان مرصد كحل دقيقه است ، مقادير ميل را سه دقيقه نگاشته است و در زيج آصف جاهى أصلا جدول ميل آورده نشده است ، چنان كه در زيج حبش حاسب .\r\n\r\nتبصره :\r\nگفته ايم قوسهايى كه از منطقه بعد آنها از نقطه اعتدال متساوى است ميل آنها هم متساوى است . شكل كب مقالت دوم اكرمانالاؤوس در برهان تساوى ميل قوسهاى متساوى البعد از نقطه اعتدال است : إذا تقاطعت دائرتان عظيمتان على كرة و فصلت من إحديهما قوسان متساويتان متساويتا البعد عن نقطة التقاطع و أخرجت دوائر عظام من قطب إحدى الدائرتين إلى أطرفهما فانهما تفصل من الدائرة الاخرى قوسين متساويتين الخ .\r\nأما صورت جدول ميل منقول از زيج بهادرى چنين است كه ارائه مىشود :\r\n\r\n","description":"","footnote":"","page_name":" 607 ","page_number":135},
  {"content":"\r\n . \r\n","description":"","footnote":"","page_name":" 608 ","page_number":136},
  {"content":"\r\n . \r\n","description":"","footnote":"","page_name":" 609 ","page_number":137},
  {"content":"\r\n . \r\n","description":"","footnote":"","page_name":" 610 ","page_number":138},
  {"content":"\r\n . \r\n","description":"","footnote":"","page_name":" 611 ","page_number":139},
  {"content":"\r\n . \r\n","description":"","footnote":"","page_name":" 612 ","page_number":140},
  {"content":"\r\n . \r\n","description":"","footnote":"","page_name":" 613 ","page_number":141},
  {"content":"\r\n\r\n\r\nدرس 85 : برهان خط نصف النهار دائره هنديه\r\nدر آغاز درس 81 گفته ايم : درباره خط نصف النهار بودن مثل ب د شكل 79 درس 77 برهانى هندسى اقامه فرموده اند كه معرفت بدان سبب مزيد استبصار است ، و چون در آن برهان سخن از ظل بميان آمده است ناچار شديم بدان آشنا شويم كه چهار درس گذشته در آشنائى بدان بود ، و مسائل بسيار ديگر آن به تفصيل در پيش است . حالا گوييم :\r\nهر كس كه تصور زيادتى ظل و نقصان آن به حسب نقصان ارتفاع و زيادتى آن بنمايد بر وى معلوم گردد كه اين معنى أعنى خط مذكور در دائره هنديه خط نصف النهار بودن در وصف وضوح قريب به اوليات است و احتياج به اقامه برهان ندارد . و لكن فاضل قوشچى در شرح زيج الغ بيك ، و نيز فاضل بيرجندى در شرح همان زيج و در شرح تذكره خواجه ، و نيز شاهمير در شرح فارسى هيأت قوشچى ، و ديگران در كتب مبسوطه اين علم براهينى چند اقامه كرده اند ، و ما آنچه را كه بيرجندى در شرح زيج مذكور آورده است نقل مى كنيم كه براى تشحيذ اذهان مفيد ، و قابل استفاده براى مستفيد است :\r\n\r\nبرهان اين عمل موقوف بر سه مقدمه است\r\n\r\n[ مقدمه اول : 
  ]\r\nآن كه ظل مستوى هميشه در سطح دائره ارتفاع است بر فصل مشترك ميان\r\n\r\n","description":"","footnote":"","page_name":" 614 ","page_number":142},
  {"content":"\r\n\r\nسطح دائره ارتفاع و سطح افق با سطح موازى او . و اين به جهت آنست كه مركز مقياس به منزله مركز سطح افق حسى است ، پس خطى كه و اصل شود از سمت الرأس كه قطب افق است به مركز مقياس عمود بر سطح افق است به شكل نهم از اولى اكرثاوذوسيوس ( كل خط يصل بين قطب دائرة تقع في كرة ، و بين مركز تلك الدائرة فهو عمود على الدائرة . . . ) . و سهم مقياس نيز عمود است بر آن سطح ، پ‌س منطبق بود بر آن عمودى كه به سمت الرأس مى گذرد . و چون دائره ارتفاع قائم بر سطح افق است و به سمت رأس مى گذرد به ضرورت به عمود مذكور بلكه به سهم مقياس مى گذرد ، و مركز آفتاب در سطح دائره ارتفاع است ، پس خطى كه از مركز آفتاب خارج شود و به رأس مقياس و رأس ظل گذرد در سطح دائره ارتفاع بود ، پس در مثلثى كه از سهم مقياس و خط ظل و قطر ظل حاصل است دو ضلع كه سهم مقياس و قطر ظل است در سطح دائره ارتفاع بود ، پس به شكل دوم از مقاله يازدهم اصول ( كل خطين يتقاطعان فهما فى سطح ، و كل مثلث فهو في سطح ) ضلع سوم كه خط ظل است نيز در آن سطح بود . و اين خط ظل در سطح افق با سطح موازى آن نيز هست ، پس بر فصل مشترك مذكور بود و هو المطلوب .\r\n\r\nمقدمه دوم :\r\nآن كه چون دو ظل يك مقياس كه يكى شرقى بود و ديگرى غربى متساوى باشند ارتفاع آن دو ظل نيز مساوى بود ، زيرا كه در دو مثلث كه از سهم مقياس و دو خط ظل متساوى و دو قطر ظل حاصل شده ، زاويه تقاطع سهم و خط ظل قائمه است ، پس به شكل چهارم اولى اصول ( إذا ساوى ضلعان و زاوية بينهما من مثلث ، ضلعين و زاوية بينهما من مثلث آخر كل لنظيره ، تساوى الضلعان و الزوايا الباقية و المثلثان كل لنظيره . . . ) دو زاويه كه خط ظل و قطر ظل به آن محيط است در آن دو مثلث نيز متساوى باشند ، و اين زاويه به قدر قوس ارتفاع است ، چه اگر قطر ظل اخراج كنند به مركز آفتاب گذرد پس به محيط دائره ارتفاع رسد ، و چون خط ظل اخراج كنند به تقاطع محيط افق و محيط دائره ارتفاع رسد ، پس زاويه مذكور مقدار قوس ارتفاع بود ، و\r\n\r\n","description":"","footnote":"","page_name":" 615 ","page_number":143},
  {"content":"\r\n\r\nچون اين دو زاويه در اين دو مثلث متساوى اند پس دو قوس ارتفاع نيز متساوى باشند و هو المطلوب .\r\n\r\nمقدمه سوم :\r\nآن كه از فصل مشترك ميان افق با مقنطرات و نصف النهار و فصل مشترك ميان افق و مقنطره و دو دائره ارتفاع متساوى ، دو زاويه متساوى حاصل شود بر مركز افق با مقنطره . و به جهت بيان آن فرض كنيم كه دائره ( ش 84 ) ا ب ح د افق است بر قطب ه و ا ه ح نصف النهار . و ب ح د مدار آفتاب بر قطب ى .\r\nو ط مركز آفتاب در جانب شرق ، و ر موضع آن در جانب غرب . و دو دائره ارتفاع ه طل ، و ه ر ك . و دو دائره ميل ى ط ، ى ر را اخراج كنيم . و ظاهر است كه دو قوس ى ط ، ى ر متساوى اند . و دو قوس ه ط ، ه ر دو تمام دو ارتفاع متساوى متساوى اند . و ه ى مشترك است ، پس دو زاويه ر ى ه طى ه متساوى باشند ، و همچنين دو زاويه ر ه ى ، طه ى ، بلكه دو زاويه ره ح ، طه ح به قوه شكل چهارم اولى اكرمانالاؤوس ( شكل مثلثين يساوى ضلعان من أحدهما ضلعين من الاخر كل لنظيره ، و تساوت الزاويتان اللتان بينهما تساوى ضلعاهما الباقيان ، و إن تساوى الضلعان الباقيان تساوت الزاويتان المذكورتان . . . ) پس ا ك ال كه دو مقدار اين دو زاويه اند متساوى باشند . و چون مقنطرات موازى افق اند ، و دوائر ارتفاع و نصف النهار به قطب آنها گذشته اند پس به شكل دهم از ثانيه اكرثاوذوسيوس ، دو قوس از هر مقنطره كه واقع باشد ميان قوس اه و دو قوس ك ه ل ه متساوى باشند . و ظاهر است كه فصل مشترك ميان دوائر ارتفاع عمودى است كه از سمت الرأس بر سطح افق آيد و به مراكز جميع مقنطرات گذرد ، پس از فصل مشترك ميان نصف النهار و هر مقنطره كه بود در فصل مشترك ميان همان مقنطره و دو دائره ارتفاع متساوى دو زاويه متساوى حادث شود بر مركز آن مقنطره به سبب تساوى دو قوس آن دو زاويه و هو المطلوب .\r\n\r\n","description":"","footnote":"","page_name":" 616 ","page_number":144},
  {"content":"\r\n\r\nو بعد از تقرير اين مقدمات مى گوييم كه سطح دائره مذكوره كه آن را دائره هنديه گويند موازى سطح افق است ، پس بالضروره در سطح مقنطره اى از مقنطرات بود ، و مركز آن مركز آن مقنطره بود ، چه عمودى كه از سمت الرأس بر سطح افق آيد به مراكز جميع مقنطرات گذرد و سهم مقياس بر آن عمود منطبق است چنان كه مذكور شد ، پس محيط دائره هنديه ، موازى محيط آن مقنطره بود .\r\nو مبين شد كه ظل بر فصل مشترك است ميان دائره ارتفاع و سطح افق حسى با مقنطره ديگر ، پس دو قوس از دائره هنديه كه واقع است ميان دائره نصف النهار و دو دائره دو ارتفاع متساوى از دو جانب او شبيه باشند به دو قوس از آن مقنطره كه واقع باشند ميان آنها ، پس دائره نصف النهار تنصيف كند قوسى را از دائره هندى كه ميان رأس آن دو ظل بود ، پس خطى كه به مركز دائره هنديه مى گذرد و منصف اين قوس بود در سطح نصف النهار بود و هو المطلوب .\r\n( شكل شماره 84 )\r\nاين بود برهان خط نصف النهار دائره هنديه به تقرير فاضل بيرجندى در شرح باب پانزدهم مقالت دوم زيج الغ بيك . اما در شرح تذكره در فصل دوازدهم باب سوم آن مذكور است .\r\n\r\nبيان :\r\nآن كه در آغاز مقدمه نخستين گفته است « : . . . و سطح افق با سطح\r\n\r\n","description":"","footnote":"","page_name":" 617 ","page_number":145},
  {"content":"\r\n\r\nموازى او » مراد از سطح افق ، سطح افق حقيقى است . و مراد از سطح موازى او ، سطح افق حسى كه در حقيقت يكى از مقنطرات است و تعريف مقنطرات در آخر درس شانزدهم گفته آمد . و از همان درس تا درس بيست و يكم در تعريف اقسام افق و مسائلى در پيرامون آنها نيز گفته آمد . گويا اصل عبارت به جاى « با سطح . . . « « يا سطح » . . . بوده است .\r\nو آن كه از اكرثاوذوسيوس در همان مقدمه ميان دو هلال آورده ايم « : كل خط يصل بين قطب » . . . اين خط در اين مقام ، خط و اصل ميان دو قطب افق است كه يكى سمت الرأس و ديگرى سمت القدم است . و اين خط و اصل همان محور دائره عظيمه افق و مقنطرات آنست به بيانى كه در درس هفدهم گذشت . و سهم مقياس خود جزئى از آنست .\r\nو جمله « تقع في كرة » صفت دائره است . و وقوع دائره در كره بدين وجه است كه عالم جسمانى را يك كره انگاريم كه دائره افق در آنست ، به تفصيلى كه در دو درس بيست و سوم و بيست و ششم گفته ايم .\r\nمخروط يا مخروط مستدير است ، و يا مخروط مضلع و مخروط مضلع را هرم گويند كه جمع آن اهرام است ، و سهم مخ‌روط را محور مخروط نيز گويند . سطح مستديرى كه يك نهايت او نقطه باشد ، و يك نهايت محيط دائره بر وجهى كه جميع خطوط مستقيمه كه از آن نقطه به اين محيط كشند همه بر اين سطح باشند ، جسمى را كه محاط اين سطح مذكور و دائره مذكوره باشد مخروط مستدير گويند ، و آن دائره را قاعده مخروط ، و خطى را كه و اصل باشد ميان مركز آن دائره و رأس مخروط سهم مخروط گويند .\r\nخواجه طوسى در فصل اول باب اول تذكره در هيئت در تعريف مخروط مستدير گويد :\r\n« المخروط المستدير جسم مستدير يرتفع من دائرة هى قاعدته إلى نقطة هى رأسه . و الخط الواصل بين تلك النقطة و مركز القاعدة يكون عمودا على قاعدته ، و هو سهمه » .\r\nدر صدر مقاله يازدهم اصول ( اصول هندسه اقليدس بتحرير خواجه طوسى ) در\r\n\r\n","description":"","footnote":"","page_name":" 618 ","page_number":146},
  {"content":"\r\n\r\nتعريف مخروط مستدير به تعريف علمى تر چنين آمده است :\r\n« المخروط المستدير هو ما يحوزه مثلث قائم الزاوية اثبت أحد ضلعى الزاوية القائمة محورا لايزول ، و ادير المثلث إلى أن يعود إلى موضعه » .\r\nو در همان صدر در تعريف مخروط مضلع آمده است :\r\n« المخروط المضلع هو الذى يحيط به سطوح يرتفع من سطح إلى نقطة تقابله » .\r\nبيشتر بناهاى تاريخى پيشينيان از قبيل بقاع متبركه و غير آنها يا هرمى يعنى مخروط مضلع است ، و يا مخروط مستدير ، زيرا كه بناى مخروطى پايدارتر از بناى مكعبى و نظائر آنست .\r\nمناسب است مطلبى تاريخى را كه در رساله « انسان كامل از ديدگاه نهج البلاغه » ( ص 111 ط 3 ) نگاشته ايم در اينجا بياوريم ، و آن اين كه :\r\nدر بناى اهرام مصر ، به خصوص دو هرم بزرگ ، چندان آنها را مستحكم كرده اند و از پايدارى و استوارى كارشان آرميده بودند كه تاريخ آن را آسمانى گذاشته اند نه زمينى ، زيرا كه تاريخهاى زمينى به مرور ايام و كرور اعوام در معرض حوادث افتند و زوال پذيرند و در دست فراموشى گرفتار آيند و براى تاريخ اهرام بسند نباشند ، لذا در تاريخ بناى هرمان گفته شده است « : قد بنى الهرمان و النسر الطائر في السرطان » .\r\nنسر طائر از ثوابت سفيد رنگ و از اكبر قدر دوم در صورت عقاب است كه از صور شمالى است و نسر ميان دو منكب آنست . طول آن در تاريخ زيج بهادرى دلو شانزده دقيقه است ( ى ج ها جه و قه ) ، و عرض آن بيست و نه درجه و پانزده دقيقه ، و از شظاياى عنكبوت اسطرلاب است .\r\nدر تاريخ فوق نام برده نشد كه در كدام درجه سرطان . در زيج مذكور گويد :\r\n« قدر حركت كواكب ثابت‌ه با خودها مختلف است آن كه بغايت سريع است در مدت شصت و يكسال و هشت ماه و هشت روز قمرى وسطى يكدرجه قطع مىكند ، و آن كه بطيى ءتر است در عرض هشتاد و دو سال و سه ماه و هفده روز قمرى وسطى يكدرجه قطع مىكند ، و حركات ساير كواكب ما بين ايندو زمانه است » .\r\n\r\n","description":"","footnote":"","page_name":" 619 ","page_number":147},
  {"content":"\r\n\r\nصفى پورى در ماده « هرم » منتهى الأرب ، تاريخ هرمان را بى طائر آورده بدين صورت « : قد بنى الهرمان و النسر في السرطان » ، بنابراين احتمال مى رود كه مقصود نسر واقع باشد نه نسر طائر .\r\nنسر واقع از قدر اول در صورت شلياق واقع است كه از صور شمالى است و بر خرفقه حامله آن قرار دارد . طول آن در زيج مذكور : جدى چهارده درجه و بيست و پنج دقيقه است ( ط د كه قه ) است ، و عرض آن شصت و دو درجه . نسر واقع نيز از شظاياى عنكبوت است .\r\nعبدالرحمن صوفى در « صور الكواكب » به هر دو اعنى نسر طائر و نسر واقع تصريح كرد . در آن گفت :\r\n« الميزان المشهور الذى يرسم على الاصطرلاب و هو النسر الطائر من القدر الثانى من أعظمه في ما بين المنكبين » ، و در اين گفت « : النير المشهور من القدر الأول و هو الذى يرسم على الاصطرلاب ، و يسمى النسر الواقع » .\r\nكيف كان مبدأ زيج بهادرى كه تاريخ آن طغيانى است روز سه شنبه غره وسطى محرم يكهزار و دو صد و پنجاه و يك ناقصه هجرى است . و امروز پنجشنبه سوم ماه جمادى الاولى سنه 1411 ه . ق مطابق اول ماه آذر 1369 ه . ش است كه به در است اين درس اشتغال داريم ، هرگاه بطور متوسط بين دو زمانه سريع و بطيى ء نام برده هر هفتاد سال را يكدرجه بگيريم ، و از اول سرطان محسوب بداريم از تاريخ مذكور نسر طائر تاكنون اگر هيچ دوره را تمام نكرده باشد در حدود چهارده هزار و هشتصد و چهل سال ، و نسر واقع در حدود سيزده هزار و پانصد و هشتاد سال است .\r\nجناب شيخ رئيس در طبيعيات شفاء هرمان مصر را نام برد ، و اظهار مى دارد كه آنچه در هرمان نوشته اند بر اثر بعد عهد نمى دانيم چه نوشته اند يعنى از خواندن آن نوشته ها ناتوانيم . در آخر فصل دوم مقاله نخستين فن چهارم آن گويد :\r\n« . . . و لكن التاريخ فيه لا يضبط فان الامم يعرض لهم آفات من الطوفان و الأوبية و يتغير لغاتهم و كتاباتهم فلاندرى ماذا كتبوا ؟ و ما الذى قالوا ؟ و هوذا يوجد في كثير من\r\n\r\n","description":"","footnote":"","page_name":" 620 ","page_number":148},
  {"content":"\r\n\r\nالجبال و بالهرمين بمصر على ما بلغنى كتابات منها ما لايمكن إخراجه ، و منها ما لايعرف لغته » . ( طبيعيات شفاءج 1 طبع رحلى چاپ سنگى ص 229 )\r\nمطالبى تاريخى و خواندنى و دانستنى در كتب ذيل راجع به هرمان مصر آمده است :\r\n1 در ماده « هرم » تاج العروس زبيدى .\r\n2 كتاب « حسن المحاضرة في اخبار مصر و القاهره » تأليف جلال الدين سيوطى . ( ط 1 ص 31 به بعد )\r\n3 كتاب « العصور القديمه » تأليف دكتر جايمس هنرى براستد ، به تعريب داود قربان . ( ط 1 ، از ص 34 به بعد )\r\n4 تاريخ مصر قديم به ترجمه فارس‌ى از دكتر احمد بهمنش ( ط 3 دانشگاه تهران ج 1 ص 116 و 154 ) متن اين كتاب به وسيله  Etienne Drioton  و  Jacques Vandien  تنظيم شده است .\r\nبه بيان برخى ديگر از عبارات برهان باز گرديم :\r\nآنكه در مقدمه دوم گفته است « : و اين زاويه به قدر قوس ارتفاع است » بدين جهت كه زاويه ياد شده زاويه مركزى است به بيانى كه در درس دوم و دوازدهم گفته آمد .\r\nمطلب ديگر اين كه زاويه مركزى مثلث مذكور هر چند در مركز ارض صورت مى گيرد نه در سطح آن ، و لكن نصف قطر ارض را در اين گونه مسائل قدر مخصوص و معتنى به نيست چنان كه در درس 62 در بيان اختلاف منظر دانسته شده است .\r\nآن كه در مقدمه سوم گفته است « : به قوه شكل چهارم » . . . بدان كه در كتب رياضى استدلالى كه آنها را در اصطلاح اين علم متوسطات گويند بدين جهت كه در تعليم كلاسيك ميان كتب ابتدائى و نهائى خوانده مى شوند مانند اصول اقليدس و اكرثاوذوسيوس و اكرومانالاؤوس و غيرها ، اگر حكم يك مسأله رياضى مطابق صورت ظاهر يكى از اشكال مقالات كتب ياد شده اعنى متوسطات مبرهن مىشود فبها ، و اگر مستدل بايد با تدبير علمى برهان حكمى را از شكلى استنباط\r\n\r\n","description":"","footnote":"","page_name":" 621 ","page_number":149},
  {"content":"\r\n\r\nكند ، گويند كه اين حكم به قوت فلان شكل مبرهن است ، يعنى اين قوت در مقابل فعليت است كه صورت نخستين بالفعل بود ، و صورت دومين بالقوه ، نظير و شبيه بالفعل و بالقوه كه در فلسفه مستعمل است . و ما برخى از معانى قوه را در نكته 501 هزار و يك نكته آورده ايم .\r\nو آن كه گفته است « : سطح دائره مذكوره كه آن را دائره هنديه گويند موازى سطح افق است » يعنى موازى سطح يكى از مقنطرات است كه سطح افق حسى است كما لايخفى .\r\n\r\n","description":"","footnote":"","page_name":" 622 ","page_number":150},
  {"content":"\r\n\r\n\r\nدرس 86 : تحصيل خط سمت قبله از دائره هنديه\r\nطريق تحصيل خط نصف النهار و خط مشرق و مغرب اعتدال را از دائره هنديه فرا گرفته ايم ، اكنون وقت آنست كه طريق تحصيل خط سمت قبله را از دائره هنديه بدانيم :\r\nبدوا لازم است كه به عنوان مزيد بصيرت ، هر يك از دائره سمت قبله ، و نقطه سمت ، و قوس سمت يعنى انحراف سمت قبله ، و خط سمت ، و ارتفاع سمت آن تعريف شود ، بنابراين گوييم :\r\nا دائره سمت قبله : دائره عظيمه اى كه مار به سمت رأس مكه و سمت رأس بلد مفروض باشد آن را دائره سمت قبله مى نامند .\r\nب نقطه سمت قبله : نقطه تقاطع افق بلد و دائره سمت قبله را در جهت مكه ، نقطه سمت قبله مى خوانند .\r\nج قوس سمت قبله : قوسى از دائره افق كه ما بين دائره نصف النهار و دائره سمت قبله از جانبى كه اقرب از آن جانبى نيست ، آن را قوس سمت قبله مى گويند ، و انحراف سمت قبله نيز ناميده مىشود .\r\nو بعبارة اخرى : قوسى از افق كه ما بين نقطه سمت قبله و بين نقطه شمال يا جنوب از جانبى كه اقرب از آن جانبى نيست ، واقع گردد آن قوس را انحراف سمت قبله مى نامند .\r\nاين تعريف انحراف سمت در صورتى است كه مبدأ سمت را در دائره افق يكى از دو نقطه شمال و جنوب قرار دهيم ، و اگر مبدأ سمت را يكى از دو نقطه\r\n\r\n","description":"","footnote":"","page_name":" 623 ","page_number":151},
  {"content":"\r\n\r\nمشرق اعتدال و مغرب اعتدال اخذ كنيم ، قوس سمت قبله قوسى از افق بين نقطه سمت و بين يكى از دو نقطه مشرق اعتدال و مغرب اعتدال از جانب اقرب خواهد بود .\r\nد خط سمت قبله : خط و اصل بين نقطه سمت قبله و مركز افق را كه فصل مشترك بين سطح افق حسى و سطح دائره سمت قبله است ، خط سمت قبله مى شناسند .\r\nه ارتفاع سمت قبله : هنگامى كه شمس به سطح دائره سمت قبله رسيده است قوس ارتفاع آن ارتفاع سمت قبله است .\r\nحالا گوييم هرگاه اساس محراب را مانند محرابهاى مساجد قوسى فرض كنيم ، لا محاله پاره اى از خط سمت قبله ، سهم آن قوس مفروض خواهد بود . و مصلى چون بر آن خط سمت قرار گيرد در حقيقت و واقع بر محيط دائره اى ارضيه قرار گرفته است كه اين دائره ارضيه ، مار بين قدمين او و موضع سجود او و وسط بيت الله أعنى خانه كعبه است فلا تغفل .\r\nو چون على التحقيق قبله هركس مقدار فضاى مساوى كعبه و محاذى آن در جهت كعبه ، از عنان سماء تا تخوم ارض است نه نفس بناء ، لذا مصلى چون بر خط سمت قبله قرار گيرد مواجه قبله خواهد بود . لذا مهره فن فرموده اند : سمت قبله نقطه اى است در محيط دائره افق كه چون انسان مواجه آن شود مواجه قبله خواهد بود .\r\n\r\nتبصره :\r\nهرگاه موضع شخص و مكه متقاطر باشند يعنى موضع شخص طرف قطرى از اقطار ارض قرار گيرد كه مكه مكرمه در طرف ديگر آن قطر است ، در آن موضع هيچيك از دائره سمت قبله و نقطه سمت و ديگر امور ياد شده صورت نمى پذيرد و سهل ترين موضع براى تحصيل سمت قبله است زيرا كه  « فَأَيْنَما تُوَلُّوا فَثَمَّ وَجْهُ اللَّهِ »  در آنجا جارى است .\r\nو هرگاه موضع مفروض و مكه در تحت يك دائره نصف النهار واقع شوند ، دائره نصف النهار با دائره سمت قبله متحد خواهد بود ، پس اگر در اين صورت اتحاد ، مبدأ سمت را نقطه مشرق اعتدال و يا نقطه مغرب اعتدال بگيريم ، قوس سمت مكه ربع دور خواهد بود ، خواه عرض موضع شمالى باشد و خواه جنوبى . و\r\n\r\n","description":"","footnote":"","page_name":" 624 ","page_number":152},
  {"content":"\r\n\r\nاگر مبدأ سمت را نقطه جنوب قرار دهيم پس اگر عرض موضع شمالى و اكثر از عرض مكه بوده باشد ، قوس سمت مكه منتفى و نقطه جنوب نقطه سمت قبله خواهد بود ، و اگر عرض موضع جنوبى باشد مطلقا ، و يا شمالى كمتر از عرض مكه نيز قوس سمت منتفى است ولى نقطه شمالى نقطه سمت قبله خواهد بود فتبصر .\r\n\r\nتبصره :\r\nانحراف سمت قبله به وجه ديگر نيز تعريف شده است به اين بيان كه انحراف قبله زاويه اى است كه از تقاطع دائره نصف نهار و دائره سمت قبله از جانب سمت رأس حادث مىشود ، اين زاويه مساوى با قوس انحراف سمت قبله است زيرا كه نسبت به دائره افق زاويه قطبيه است ، و زاويه قطبيه مساوى با قوس عظيمه خود است ، يعنى آن قوس مقدر زاويه است ، پس اگر مكه و موضع شخص در سطح يك دائره نصف النهار قرار گيرند لا محاله اين زاويه منتفى است .\r\nدر تمثيل مطالب فوق گوييم : ( ش 85 ) فرض كنيم اه ب د دائره افق بر قطب ح پس ح سمت رأس موضع مفروض است . و ر سمت رأس مكه . و ا ح ب دائره نصف النهار بلد يا موضع مفروض پس ا ب دو نقطه شمال و جنوب است . و ه ح د دائره سمت قبله . و ب د قوس سمت قبله ، يعنى قوس انحراف آن كه مقدر زاويه ب ح د است ، اين زاويه را زاويه انحراف قبله گويند . و د نقطه سمت قبله ، خط ح د خط سمت قبله است . و چون شمس به نقطه و مثلا رسد قوس و ر د قوس ارتفاع سمت قبله خواهد بود فافهم .\r\n( شكل شماره 85 )\r\n\r\n","description":"","footnote":"","page_name":" 625 ","page_number":153},
  {"content":"\r\n\r\n\r\nدرس 87 : تحصيل سمت قبله از دائره هنديه\r\nاما طريق تحصيل سمت قبله از دائره هنديه : چون خط نصف النهار و خط اعتدال مطابق دستور ياد شده استخراج گرديد ، لا محاله دائره به اين دو خط به چهار قسم متساوى تقسيم مى گردد ، پس هر ربع را به نود جزء متساوى قسمت مى كنيم ، آنگاه طول و عرض موضع را نسبت به طول و عرض مكه در نظر مى گيريم و مبدأ طول را از گرنويچ مثلا محسوب مى داريم و به بيان ذيل عمل مى كنيم :\r\nأ هرگاه بلد و مكه باهم در طول مساوى باشند به اين معنى كه در سطح يك دائره نصف نهار واقع شوند ، در اين صورت اگر بلد شمالى است و عرض او بيشتر از عرض مكه است ، ن‌قطه جنوب دائره هنديه ، نقطه سمت قبله بلد است .\r\nو گرنه نقطه شمال دائره نقطه سمت قبله است خواه بلد شمالى باشد و عرض او كمتر از عرض مكه ، و خواه عديم العرض باشد ، و خواه جنوبى باشد و عرض آن كمتر از عرض مكه ، و يا مساوى عرض مكه و يا بيشتر از عرض مكه ، بر همه اين تقادير نقطه شمال دائره نقطه سمت قبله بلد است و خط زوال خط سمت قبله است .\r\n\r\nتبصره :\r\nدستور مذكور در آن نصف دور كره كه مكه بين قطبين شمالى و جنوبى واقع است جارى است ، اما آن نصف دور ديگر كه موضع مقاطر مكه بين قطبين مذكورين قرار مى گيرد اختصاص به دستورى كه ما بين الطولين صد و هشتاد درجه است دارد چنان كه در درسهاى آينده خواهد آمد .\r\nب هرگاه بلد شمالى باشد و هر يك از عرض و طول شرقى آن زائد بر طول و\r\n\r\n","description":"","footnote":"","page_name":" 626 ","page_number":154},
  {"content":"\r\n\r\nعرض مكه باشد لاجرم مكه در جانب جنوبى غربى بلد قرار دارد ، در اين صورت از نقطه جنوب دائره كه محل تقاطع يك طرف خط نصف النهار با دائره هنديه است ، به قدر درجات و دقائق تفاوت ما بين الطولين يعنى طول مكه و بلد ، به سوى مغرب از دائره هنديه مى شماريم و آنجا را علامت مى گذاريم ، و همچنين از نقطه شمال دائره كه محل تقاطع طرف ديگر خط نصف النهار با دائره هنديه است به قدر تفاوت مذكور باز به سوى مغرب از دائره هنديه مى شماريم و آنجا را علامت مى گذاريم ، و بين علامتين را به خطى مستقيم موازى خط نصف النهار دائره ، وصل مى كنيم و اين خط را خط طولى مى ناميم .\r\nو همين عمل را در تفاوت بين عرض بلد و عرض مكه از دو طرف خط مشرق و مغرب اجرا مى كنيم يعنى از هر يك از نقطتين مشرق و مغرب كه دو طرف محل تقاطع خط اعتدال با دائره نصف النهار است به قدر تفاوت بين العرضين از دائره هنديه مى شماريم و از منتهاى اجزاى معدوده دو طرف را به خطى مستقيم موازى خط اعتدال رسم مى كنيم و اين خط را خط عرضى مى ناميم .\r\nاين دو خط طولى و عرضى چون موازى دو خط متقاطع اند لامحاله با يكديگر در غير مركز دائره تقاطع مى كنند و غالبا اين محل تقاطع خطين در داخل دائره واقع مىشود . و چون بين مركز دائره هنديه و اين نقطه تقاطع خطين را به خطى مستقيم وصل كنيم اين خط به تقريب ، خط سمت قبله است نه به تحقيق ، چنان كه بيان خواهيم كرد ، و مصلى كه بر آن خط قرار گيرد و متوجه نقطه تقاطع اين خطين شود بر صوب قبله و سمت آن خواهد بود .\r\nمثال : ( ش 86 ) فرض كنيم ح غ ش ق را دائره هنديه بر مركز ط و ح ط ش خط نصف النهار و غ طق خط اعتدال بلد مفروض نجف اشرف ، طول شرقى او از گرنويچ 44 درجه و 17 دقيقه ، و عرض آن 32 درجه و 3 دقيقه .\r\nطول مكه 39 درجه و 50 دقيقه شرقى ، و عرض آن 21 درجه و 25 دقيقه شمالى است ، پس تفاوت بين الطولين 4 درجه و 27 دقيقه است و تفاوت بين العرضين 10 درجه و 38 دقيقه ، پس از دو نقطه ح ش كه دو نقطه جنوب و شمال است به سوى غ كه مغرب است به قدر تفاوت اول از\r\n\r\n","description":"","footnote":"","page_name":" 627 ","page_number":155},
  {"content":"\r\n\r\nدرجات و دقائق دائره شمرده ايم به دو نقطه ا ب منتهى شده ايم ، و آن‌دو را به خط طولى موازى نصف النهار وصل كرده ايم ، بعد از آن به قدر تفاوت ثانى كه ماب ين العرضين است از دو نقطه ق غ كه دو نقطه مشرق و مغرب اعتدال اند از دائره شمرده ايم به دو نقطه ه ر منتهى شده ايم ، و آن دو را نيز به خط عرضى موازى خط اعتدال وصل كرده ايم اين دو خط در نقطه ى تقاطع كرده اند پس از مركز دائره به آن نقطه تقاطع خط ط ى را وصل كرده ايم و آن خط سمت قبله بلد مذكور است .\r\n( شكل شماره 86 )\r\nج اگر بلد شمالى باشد و هر يك از طول شرقى و عرض آن كمتر از طول مكه و عرض مكه باشد ، مكه در جانب شمال شرقى بلد مفروض واقع است . پس به همان سبك مذكور از دو نقطه شمال و جنوب دائره به قدر تفاوت بين الطولين بسوى مشرق ، و از دو نقطه مشرق و مغرب دائره بسوى شمال به قدر تفاوت بين العرضين ، درجات و دقائق را مى شماريم و عمل را تمام مى كنيم .\r\nمثال : ( ش 87 ) كانو  Kano ) )  از بلاد نيگوريا  Nigeria ) ) ,  عرض شمالى آن 11 درجه و 34 دقيقه و طول شرقى آن 9 درجه و 12 دقيقه پس تفاوت ما بين الطولين 30 درجه و 38 دقيقه ، و تفاوت ما بين العرضين 9 درجه و 51 دقيقه است .\r\n( شكل شماره 87 )\r\n\r\n","description":"","footnote":"","page_name":" 628 ","page_number":156},
  {"content":"\r\n\r\nد اگر بلد شمالى باشد و طول شرقى آن بيش از طول مكه باشد و لكن عرض آن كمتر از عرض مكه باشد ، مكه در شمال غربى بلد مفروض واقع است . پس در اين صورت از دو نقطه جنوب و شمال دائره هنديه تفاوت ما بين الطولين به سوى مغرب مى شماريم ، و از دو نقطه مشرق و مغرب دائره به قدر تفاوت ما بين العرضين به سوى شمال و عمل را به دستور مذكور خاتمه مى دهيم .\r\nه اگر بلد شمالى باشد و طول شرقى آن از طول مكه كمتر ، و لكن عرض آن از عرض مكه بيشتر باشد ، در اين فرض مكه در جانب جنوب شرقى بلد واقع است . در اين صورت از دو نقطه جنوب و شمال دائره به قدر تفاوت ما بين الطولين به سوى مشرق مى شماريم ، و از دو نقطه مشرق و مغرب دائره به قدر تفاوت ما بين العرضين به سوى جنوب و عمل را تمام مى كنيم .\r\nو اگر بلد شمالى باشد و عديم الطول مانند گرنويچ و ديگر آفاق شمالى كه با آن در سطح يك دائره نصف النهارند ، در اين صورت طول مكه را به منزله ما بين الطولين بايد گرفت ، و تفاوت ما بين العرضين را نيز أخذ بايد كرد ، و عمل را انجام بايد داد . پس اگر عرض بلد كمتر از عرض مكه است مكه در جهت شمال شرقى بلد مفروض واقع است مانند وجه سوم ، و اگر عرض بلد بيشتر از عرض مكه است ، مكه در جانب جنوب شرقى بلد واقع است چون وجه پنجم .\r\nمثال : ( ش 88 ) بلد مفروض گرنويچ كه مرصد لندن و مبدأ طول است . عرض شمالى آن 51 درجه و 28 دقيقه پس تفاوت ما بين العرضين 30 درجه و 31 دقيقه است . از دو نقطه جنوب و شمال دائره به قدر طول مكه يعنى 39 درجه و 50 دقيقه كه به منزله ما بين الطولين است به سوى مشرق ميشماريم و خط طول را كه ا ب است رسم مى كنيم ، و از دو نقطه مشرق و مغرب دائره بسوى جنوب به قدر ما بين العرضين مى شماريم و خط عرضى را رسم مى كنيم كه در نتيجه ط ى خط سمت قبله گرنويچ است .\r\nز اگر بلد شمالى باشد و طول آن غربى ، خواه مساوى طول مكه باشد ، و خواه كمتر از آن ، و خواه بيشتر از آن ، به هر تقدير طول غربى بلد را با طول مكه جمع بايد كرد ، پس به قدر مجموع طولين از دو نقطه جنوب و شمال دائره به سوى مشرق\r\n\r\n","description":"","footnote":"","page_name":" 629 ","page_number":157},
  {"content":"\r\n\r\n( شكل شماره 88 ) بايد شمرد و پيش رفت ، و به قدر تفاوت ما بين العرضين از دو نقطه مشرق و مغرب دائره به سوى جنوب بايد شمرد اگر عرض بلد زائد بر عرض مكه باشد ، و به سوى شمال بايد شمرد اگر عرض مكه زائد بر عرض بلد باشد كه در صورت اولى ، جهت قبله جنوب شرقى خواهد بود ، و در صورت ثانيه شمال شرقى . و باقى عمل كما كان .\r\nح اگر بلد عديم العرض باشد يعنى بلادى كه بر خط استواء قرار گرفته اند ، در اين صورت بايد عرض مكه را به منزله ما بين العرضين گرفت ، پس از دو نقطه مشرق و مغرب دائره به قدر عرض مكه فقط به سوى شمال بايد شماره كرد و خط عرضى را مطابق قاعده بايد رسم كرد .\r\nو از نقطه شمال و جنوب دائره به قدر ما بين الطولين به سوى مغرب شماره بايد كرد اگر طول بلد شرقى و اكثر از طول مكه باشد .\r\nو به سوى مشرق بايد شماره كرد اگر طول بلد شرقى نباشد ، خواه عديم الطول باشد كه در اين صورت طول مكه را به منزله ما بين الطولين محسوب بايد داشت ، و خواه طول آن غربى باشد كه بايد با طول مكه جمع كرد .\r\nو اگر طول بلد شرقى و اقل از طول مكه باشد فضل بين الطولين يعنى همان تفاوت بين الطولين را أخذ بايد كرد و عمل را تمام نمود .\r\nط اگر بلد جنوبى باشد مطلقا بايد عرض آن را با عرض مكه جمع كرد و به قدر مجموع عرضين از دو نقطه مشرق و مغرب دائره فقط به سوى شمال شماره بايد\r\n\r\n","description":"","footnote":"","page_name":" 630 ","page_number":158},
  {"content":"\r\n\r\nكرد ، و به قدر ما بين الطولين از دو نقطه شمال و جنوب به سوى مغرب شماره بايد كرد اگر طول شرقى آن اكثر از طول مكه باشد ، و به سوى مشرق بايد شماره كرد اگر طول شرقى آن اكثر نباشد به تفصيلى كه در وجه قبل گفته ايم .\r\nى اگر تفاوت بين الطولين ربع دور ، و يا اكثر از ربع و اقل از نصف دور است ، و يا به قدر نصف دور است ، و يا اينكه موضع مفروض مقاطر با مكه است ، و يا با مكه در عرض و جهت متحد است ، در هر يك جداگانه بحث خواهيم كرد .\r\n\r\nتبصره :\r\nهرگاه تقاطع دو خط طولى و عرضى باهم در داخل دائره واقع شود كه به حسب اغلب اينچنين است ، در اين صورت اگر خط سمت را اخراج كنيم تا به محيط دائره منتهى شود ، قوسى از دائره هنديه كه بين طرف خط سمت و بين خط اعتدال از جانب اقرب واقع است ، آن قوس سمت قبله است .\r\nو قوسى از آن كه بين طرف خط سمت و خط نصف النهار از جانب اقرب واقع است آن قوس انحراف قبله است . پس تمام قوس سمت ، قوس انحراف است ، و تمام قوس انحراف قوس سمت .\r\nو هرگاه تقاطع خطين طولى و عرضى بر محيط دائره واقع شود ، همان نقطه تقاطع طرف خط سمت است پس قوس واقع بين اين نقطه تقاطع و بين خط اعتدال از جانب اقرب قوس سمت قبله است ، و بين آن نقطه و طرف خط نصف النهار از جانب اقرب ، قوس انحراف قبله .\r\n\r\n","description":"","footnote":"","page_name":" 631 ","page_number":159},
  {"content":"\r\n\r\n\r\nدرس 88 : سمت قبله آفاقى كه بين طولين 90 درجه و يا اكثر از آن و أقل از 180 درجه باشد\r\nتعيين سمت قبله از دائره هنديه علاوه بر اينكه به براهين و قواعد رياضى ، تقريبى است نه تحقيقى چنان كه بيان خواهيم كرد ، در آفاقى كه تفاوت بين طول آنها و طول مكه به قدر ربع دور ، و يا اكثر از ربع و اقل از نصف دور است متمشى نيست . اما در آفاقى كه تفاوت بين الطولين نصف دور است بحث آن نيز بعد از اين خواهد آمد .\r\nبيان عدم تمشى عمل به دائره هنديه در آفاقى كه تفاوت بين طول آنها و طول مكه به قدر ربع دور است اين كه :\r\nمنتهاى عد درجات و دقائق از دو طرف خط زوال يا نقطه مشرق است و يا نقطه مغرب ، و كيف كان اخراج خط طولى موازى خط زوال در داخل دائره هنديه كه به منزله دائره افق است ، امكان ندارد تا بقيه عمل به دائره هنديه را بر آن مبتنى كرد . زيرا كه در اين صورت خط طولى در خارج دائره بر يكى از دو نقطه مشرق يا مغرب مماس دائره مىشود . و نميتوان گفت كه در اين صورت نقطه مشرق يا مغرب قبله بلد است چنان كه بر متدرب فن پوشيده نيست ، علاوه بر اينكه در ابحاث آتيه مبين خواهد شد .\r\nو بيان عدم تمشى عمل مذكور در آفاقى كه تفاوت بين الطولين بيش از ربع و كمتر از نصف دور است اين كه : منتهاى عد درجات و دقائق از دو طرف نقطه شمال و جنوب از ربع دائره تجاوز مىكند ، و به كلى خروج از جهت قبله لازم آيد .\r\n\r\n","description":"","footnote":"","page_name":" 632 ","page_number":160},
  {"content":"\r\n\r\nمثلا اگر تفاوت بين الطولين 170 درجه باشد با سمت قبله بلادى كه تفاوت بين الطولين آنها با مكه ده درجه است مشتبه مىشود و همانطور كه گفته ايم اصلا مستلزم خروج از سمت قبله است .\r\nملامظفر جنابذى رحمة الله عليه در رساله قبله اش گويد :\r\nبعضى از محققين براى استعلام جهت قبله در اين دو صورت نامبرده چاره علمى انديشيده است اما در صورت اولى كه ما بين الطولين ربع دور است : اگر بلد در جهت شرقى مكه است ، خط طولى موازى خط زوال عمود بر نقطه مغرب اعتدالى يعنى نقطه تقاطع دائره هنديه با خط اعتدال اخراج شود كه خط طولى در نقطه مغرب اعتدال مماس دائره از خارج مى گردد .\r\nو اگر بلد در جهت غربى مكه است خط طولى را بر نقطه مشرق اعتدال همچنان عمود بايد نمود . پس از آن خط عرضى موازى خط اعتدال كما كان اخراج گردد و امتداد داده شود تا خط طولى را در خارج دائره تقاطع كند آن نقطه تقاطع نقطه سمت قبله است و خطى كه از مركز دائره بدان وصل شود خط سمت قبله است . علت تقاطع خطين طولى و عرضى باهم در خارج دائره همانست كه گفته ايم : دو خط موازى با دو خط متقاطع ، بالضرورة متقاطع يكديگ‌رند .\r\nو خواجه طوسى در ضمن شكل يازدهم مقاله اولى اصول طريق اخراج عمود از نقطه جانب محدود خط را بيان كرده است « فان كان الخط محدودا من جانب الخ » آن خط در اين مقام خط اعتدال است و جانب محدود آن نقطه مشرق يا مغرب .\r\nمثال : ( ش 89 ) افقى عرض شمالى آن 45 درجه است و طول شرقى آن 129 درجه و 50 دقيقه است ، پس مكه در جهت جنوب غربى آن واقع است ، و تفاوت ما بين الطولين نود درجه است .\r\nاز نقطه مغرب عمود غ ى را موازى خط زوال اخراج كرده ايم ، و به قدر ما بين العرضين خط عرضى را نيز اخراج كرده ايم و آن را امتداد داده ايم تا در نقطه ى با خط طول اعنى غ ى تقاطع كرده است ، آن نقطه سمت است و ط ى خط سمت .\r\n\r\n","description":"","footnote":"","page_name":" 633 ","page_number":161},
  {"content":"\r\n\r\nمثال ديگر : افقى عرض جنوبى آن 30 درجه است ، و طول غربى آن از گرنويچ 50 درجه و 10 دقيقه است ، پس ما بين الطولين نود درجه است و مكه در جهت شمال شرقى افق مفروض .\r\nبه قدر مجموع عرضين أعنى عرض افق مفروض و عرض مكه كه 51 درجه و 25 دقيقه است به سوى شمال خط عرضى را اخراج مى كنيم ، و به قدر مجموع طولين كه نود درجه است از نقطه مشرق دائره ، عمود ق ى را موازى خط زوال اخراج مى كنيم كه خط طولى است . و خط عرضى را امتداد مى دهيم تا در خارج دائره با خط طولى تقاطع كند نقطه تقاطع نقطه سمت قبله و ط ى خط سمت قبله است . و ما هر دو مثال را در يك شكل جمع كرده ايم .\r\n( شكل شماره 89 )\r\nاگر تفاوت ما بين الطولين نود درجه باشد و بلد مفروض عديم العرض ، در اين صورت تمام عرض مكه يعنى 68 درجه و 35 دقيقه ، قوس انحراف بلد از نقطه شمال است ، خواه بلد مفروض شرقى مكه باشد و خواه غربى . لذا از نقطه شمال دائره هنديه به قدر تمام عرض مكه به سوى مغرب ميشماريم و پيش ميرويم اگر بلد شرقى مكه باشد ، و از نقطه شمال به سوى مشرق مى شماريم و پيش مى رويم اگر بلد غربى مكه باشد بهرجا كه منتهى شد از مركز دائره كه موضع مفروض است به همان نقطه منتهى اليها ، خطى مستقيم وصل مى كنيم كه خط سمت قبله است و آن نقطه منتهى اليها نيز نقطه سمت قبله است و حاجت به اخراج خط طولى و عرضى نيست بلكه مطلوب بدون آن دو تمام است . و تعيين سمت قبله در اين صورت از\r\n\r\n","description":"","footnote":"","page_name":" 634 ","page_number":162},
  {"content":"\r\n\r\nعمل بدائره هنديه تحقيقى است نه تقريبى .\r\nاما چاره انديشى در صورت دوم كه ما بين الطولين اكثر از ربع و اقل از نصف دور باشد اين كه : خط عرضى كما كان اخراج شود ، سپس اگر بلد در جهت غرب مكه باشد از نقطه شمال دائره به قدر تفاوت ما بين الطولين به سوى مشرق مى شماريم و پيش مى رويم كه لا محاله از ربع تجاوز مىكند يعنى از نقطه مشرق مى گذرد و داخل در ربع جنوب شرقى دائره مىشود ، منتهى اليه را علامت مى گذاريم ، و نيز از نقطه جنوب به قدر تفاوت مذكور باز به سوى مشرق ميشماريم و پيش مى رويم كه باز از نقطه مشرق مى گذرد و داخل در ربع شمال شرقى مىشود به هر جا كه منتهى شد بين اين دو نقطه منتهى را به خطى مستقيم وصل مى كنيم كه موازى خط زوال و وتر قوسى خواهد شد كه نقطه مشرق در منتصف آنست ، لاجرم اين خط داخل دائره مىشود چنان كه در شكل دوم مقاله سوم اصول مبرهن است ، و اين خط به منزله خط طولى است .\r\nو اگر بلد در جهت شرق مكه باشد عمل مذكور را در جانب غرب دائره هنديه بايد انجام داد ، كما لا يخفى . كيف كان در هر دو وجه يعنى چه بلد در جهت غربى مكه باشد و چه در جهت شرقى ، نقطه تقاطع خط عرضى با اين خط موازى خط زوال ، قائم مقام سمت رأس مكه است ، و نقطه سمت قبله است . و چون از مركز دائره به اين نقطه تقاطع خطى مستقيم وصل شود ، آن خط سمت قبله بلد مفروض خواهد بود .\r\n\r\nتبصره :\r\nنقطه تقاطع مذكور را اختلاف وقوع است يعنى ممكن است كه در داخل دائره واقع شود ، و ممكن است كه بر محيط دائره واقع شود ، و ممكن است كه در خارج آن واقع شود ، چنان كه تصور وجوه آن بر بصير در فن پوشيده نيست .\r\nاگر در اين صورت دوم بلد عديم العرض باشد عرض مكه را به منزله تفاوت ما بين العرضين محسوب بايد داشت پس چاره ياد شده عام است يعنى هم عديم العرض را شامل است و هم ذوالعرض را .\r\nمثال : ( ش 90 ) نيويورك ، عرض شمالى آن 40 درجه و 43 دقيقه و طول غربى آن از\r\n\r\n","description":"","footnote":"","page_name":" 635 ","page_number":163},
  {"content":"\r\n\r\nگرنويچ 74 درجه پس ما بين الطولين 113 درجه و 50 دقيقه و مكه در جهت جنوب شرقى نيويورك واقع است .\r\nبه قدر تفاوت بين العرضين كه 19 درجه و 18 دقيقه است از دو طرف خط اعتدال به سوى جنوب دائره خط عرضى رسم كرده ايم كه خط ه ر است .\r\n( شكل شماره 90 )\r\nو از ش به قدر ما بين الطولين به سوى ق پيش رفته ايم تا به س رسيده ا يم ، و همچنين از ح تا به ع رسيده ايم و س ع را به خط مستقيم وصل نموده ايم كه وتر قوس س ق ع و موازى خط زوال است ، و چون آن را امتداد دهيم در بيرون دائره با خط عرضى در نقطه ى تقاطع مىكند و اين نقطه تقاطع نقطه سمت قبله نيويورك است ، و خط ط ى خط سمت قبله است . كلام ملامظفر را با ذكر امثله و تصرفات و زياداتى از خودمان براى توضيح مطلب نقل به معنى كرده ايم .\r\n\r\n","description":"","footnote":"","page_name":" 636 ","page_number":164},
  {"content":"\r\n\r\n\r\nدرس 89 : تحصيل سمت قبله از دائره هنديه اگر بين الطولين 180 درجه باشد\r\nهرگاه تفاوت بين طول مكه و طول موضع مفروض نصف دور باشد ، هر دو در سطح يك دائره نصف النهارند . و اين معنى اعنى تفاوت به نصف دور در آن نصف كره كه موضع مقاطر مكه ، بين قطب شمالى و جنوبى واقع مىشود ، متحقق است ، زيرا در نصف ديگر كه مكه مكرمه بين قطبين شمالى و جنوبى است هيچگاه تفاوت بين طولين به نصف دور نميرسد .\r\nأ اگر موضع مفروض متقاطر با مكه است ، اسهل مواضع در امر قبله است كه فاينما تولوا فثم وجه الله در آنجا جارى است ، زيرا در تقدير ابعاد و مسافات مطلقا ، ملاك قلت مسافت است و حال اينكه در نقطه متقاطر از هر سوى تا مكه مكرمه نصف دور است ، پس در اين موضع تعيين سمت قبله راه ندارد و هر طرف آن سمت قبله است ، و بديهى است كه عرض موضع مقاطر مكه جنوبى است و مساوى با عرض مكه است .\r\nب و اگر عرض موضع مفروض جنوبى و اقل از عرض مكه باشد ، نقطه شمال دائره نقطه سمت قبله است زيرا كه مسافت بين آن و مكه از جهت قطب شمالى ، اقل از مسافت بين آن دو از جهت قطب جنوبى است ، و قلت مسافت ملاك تقدير ابعاد و مسافات است ، پس در اين موضع قطب شمالى بين او و بين مكه ، واقع است .\r\nمثلا موضعى عرض جنوبى آن 12 درجه است نقطه تقاطر بر جنوب او واقع\r\n\r\n","description":"","footnote":"","page_name":" 637 ","page_number":165},
  {"content":"\r\n\r\nاست و بعد بين او و بين مكه از دائره نصف النهار كه دائره طول است 170 درجه و 35 دقيقه است زيرا عرض مكه 21 درجه و 25 دقيقه است و تمام آن تا قطب 68 درجه و 35 دقيقه و از قطب تا دائره معدل النهار يعنى دائره استواى سماوى كه دائره استواى ارضى در سطح آنست 90 درجه است پس 170 درجه و 35 دقيقه / 90 درجه بعلاوه 68 درجه و 35 دقيقه بعلاوه 12 درجه كه حاصل اقل از نصف دور است .\r\nج و همچنين اگر موضع مفروض ، عديم العرض باشد و يا عرض آن شمالى باشد خواه كمتر از عرض مكه و خواه مساوى آن و خواه زائد بر آن در صورتى كه از قطب شمالى به سوى مكه تجاوز نكند در جميع اين صور قبله نقطه شمال دائره است . و اگر موضع از قطب شمالى تجاوز كند در ربعى از دائره نصف النهار كه مكه در سطح آن ربع است قرار مى گيرد كه آنگاه از حريم فرض خارج است زيرا فرض در جائى است كه تفاوت بين الطولين نصف دور باشد ، و در اين صورت تجاوز از قطب با مكه در طول متحد است .\r\nد و اگر موضع مفروض جنوبى و عرض آن بيشتر از مقدار عرض مكه باشد ، در صورتى كه از قطب جنوبى به سوى مكه تجاوز نكند ، نقطه جنوب سمت قبله آنست زيرا كه بعد بين او و بين مكه اقل از بعد بين او و بين مكه در جهت شمال است . و اگر موضع از قطب جنوبى تجاوز كند ، يعنى در ربعى واقع باشد كه نقطه مقاطر در آن نيست ، و يا بلد در عرض شمالى اقل از عرض مكه باشد خارج از فرض بحث است زيرا كه تفاوت بين الطولين بايد نصف دور باشد و حال اينكه در صورت تجاوز از قطب جنوبى و يا در صورتى كه عرض آن شمالى و اقل از عرض مكه باشد ، با مكه در طول متحدند .\r\nمثال : موضعى عرض جنوبى آن 35 درجه است لا محاله نقطه تقاطر در شمال او واقع است و بعد بين او و بين مكه اقل از نصف دور است ، زيرا بعد بين او و بين قطب جنوبى يعنى تمام عرض جنوبى آن 55 درجه است ( 55 درجه / 35 درجه 90 درجه ) و از قطب تا دائره معدل النهار 90 درجه ، و از معدل تا سمت رأس مكه 21 درجه و 25 دقيقه پس 166 درجه و 25 دقيقه / 21 درجه و 25 دقيقه بعلاوه 90 درجه بعلاوه 55 درجه .\r\n\r\n","description":"","footnote":"","page_name":" 638 ","page_number":166},
  {"content":"\r\n\r\n\r\nتبصره :\r\nتعبير جامع درباره مطلق آفاقى كه با مكه در تحت يك دائره نصف النهار واقع اند ، خواه تفاوت بين الطولين نصف دور باشد و خواه نباشد اينكه :\r\nموضع يا مقاطر مكه است يا نيست ، در صورت اولى فاينما تولوا فثم وجه الله .\r\nدر صورت ثانيه يا موضع مفروض بين نقطه تقاطر و بين قطب شمالى از جانب اقرب است ، يا نه . در فرض اول قبله او نقطه شمال است خواه عرض جنوبى او اقل از عرض مكه باشد ، و خواه موضع مفروض عديم العرض باشد ، و خواه عرض او شمالى باشد مطلقا يعنى چه اينكه عرض شمالى كمتر از عرض مكه باشد و يا مساوى او و يا زائد بر او .\r\nو در فرض دوم يا عرض شمالى او اكثر از عرض مكه است يا نه ، بنابر اول قبله او نقطه جنوب است ، و بنابر ثانى نقطه شمال . و در جميع اقسام خط سمت بر تحقيق است نه بر تقريب ، زيرا كه همه در تحت يك دائره عظيمه نصف النهار واقع اند .\r\n\r\n","description":"","footnote":"","page_name":" 639 ","page_number":167},
  {"content":"\r\n\r\n\r\nدرس 90 : موض‌ع مقاطر مكه مكرمه و سؤال و جوابى در پيرامون آن\r\nدانسته شد كه سهل ترين موضع در امر جهت قبله موضعى است در طرف قطرى از اقطار ارض كه در طرف ديگر آن قطر مكه مكرمه است و به اصطلاح با مكه متقاطر است . در موضع متقاطر مكه ، دائره سمت قبله و نقطه سمت قبله متعين نميگردد زيرا تعيين آنها در صورتى است كه بعدى اقرب از بعد ديگر متصور باشد و قلت بعد كه مطلقا ملاك تقدير ابعاد است تحصيل گردد ، و حال اين كه موضع مذكور از جميع الجهات به بعد واحد است كه نصف دور يعنى صد و هشتاد درجه است و حكم فاينما تولوا فثم وجه الله در آنجا جارى است .\r\nممكن است كه در موضوع موضع متقاطر سؤالى پيش آيد كه قبله نفس بناء نيست بلكه فضاى بيت از تخوم ارض تا عنان سماء قبله است ، بنابراين موضع متقاطر با كعبه بايد قبله باشد و هر حكمى كه درباره نفس كعبه و فضاى آن جارى است در اين جا هم جارى است .\r\nجواب اين كه : موضع متقاطر كعبه در حكم كعبه باشد احتمالى است كه كسى بدان نرفته است و به آن عمل نكرده است زيرا كه جدا از متفاهم عرف دور است ، و رواياتى كه از وسائط فيض عليهم السلام رسيده است همين قدر دلالت دارد كه قبله از تخوم ارض تا عنان سماء در آن جهتى است كه كعبه در آن جهت واقع است ، و حتى ايماء و اشاره به اين هم ندارند كه قبله در هر دو جهت از تخوم ارض تا عنان سماء است .\r\n\r\n","description":"","footnote":"","page_name":" 640 ","page_number":168},
  {"content":"\r\n\r\nاين مطلب را علامه شيخ بهائى رضوان الله عليه در كتاب ارزشمندش به نام ال‌حبل المتين عنوان كرده است :\r\n« و أما المقاطر فلأن نسبة الكعبة اليه من جميع الجوانب واحدة ، فأى نقطة من الافق استقبلها كان مستقبلا لعين الكعبة . و لعل الفقهاء قدس الله أرواحهم انما لم يبحثوا عن هذا القسم لقلة جدوى البحث عنه فان الموضع المقاطر للكعبة خارج عن الربع المعمور بل لعله بالماء مغمور .\r\nفان قلت : الظاهر أنهم انما لم يبحثوا عن هذا القسم لاندراجه في حكم من هو داخل الكعبة بحمل قول الصادق عليه السلام في حديث ابن سنان السابق أنها أى الكعبة قبلة من موضعها الى السماء على أنها في الجهتين معا قبلة إلى السماء ، و اذا كان الأمر كذلك فلا فرق بين المقاطر للكعبة و المصلى داخلها في ان كلامنهما في داخل الفضاء الذى هو القبلة في الحقيقة فان نفس البناء ليس هو القبلة كما مر .\r\nقلت : هذا كلام بعيد عن مشرب الفقهاء رضوان الله عليهم ، و الظاهر المتفاهم بحسب العرف من قوله عليه السلام « : انها قبلة من موضعها إلى السماء » اعتبار ذلك الفضاء الممتد من تخوم الأرض إلى السماء من جهة واحدة .\r\nايضا ففتح الباب يؤدى إلى التزام امور به شكل التزامها جدا كجواز استدارة المصلين حول ذلك الفضاء المقاطر كما يصلون حول الكعبة . و كتخيير من بعد عنه بربع الدور مثلا بين استقباله و استدباره لاستواء نسبة المصلى في الحالين إلى ما هو القبلة ، إلى غير ذلك من الامور المستنكرة عند الفقهاء رضوان الله عليهم » . انتهى كلامه .\r\n\r\nدر تحصيل سمت قبله از دائره هنديه بطريق ديگر :\r\nهرگاه قوس انحراف بلد و جهت انحراف معلوم باشند ، هر يك از خط زوال و اعتدال را به دستور پيش استنباط مى نمائيم ، آنگاه هر يك از ارباع دائره را به نود جزؤ متساوى قسمت مى كنيم ، سپس از نقطه جنوب يا شمال قوسى كه در جهت انحراف بلد است به قدر أجزاى انحراف مى شماريم ، و بين منتهاى عد و مركز دائره را به خطى مستقيم وصل مى كنيم ، آن خط سمت قبله است .\r\n\r\n","description":"","footnote":"","page_name":" 641 ","page_number":169},
  {"content":"\r\n\r\nو تفصيل جهت انحراف چنين است :\r\nأ اگر بلد و مكه در تحت يك دائره نصف النهار باشند ، انحراف متصور نيست ، خواه اين كه در طول متحد باشند ، و خواه اينكه ما بين الطولين نصف دور باشد .\r\nب اگر بلد شمالى باشد و طول و عرض آن از طول و عرض مكه بيشتر باشد ، بلد در جهت شمال شرقى مكه واقع است پس جهت انحراف از جنوب به مغرب خواهد بود .\r\nج اگر عرض بلد شمالى زائد بر عرض مكه باشد ، و غربى مكه بوده باشد ، جهت انحراف از جنوب به مشرق است .\r\nد اگر عرض بلد شمالى كمتر از عرض مكه باشد و طول آن بيشتر از مكه باشد ، بلد در جهت جنوب شرقى مكه است پس جهت انحراف از شمال به مغرب خواهد بود .\r\nه اگر عرض بلد شمالى كمتر از عرض مكه باشد و غربى مكه بوده باشد ، جهت انحراف از شمال به مشرق خواهد بود .\r\nو و اگر بلد جنوبى باشد و طول آن بر طول مكه زائد باشد خواه عرض آن مساوى عرض مكه باشد ، و خواه اقل از آن ، و خواه اكثر از آن ، جهت از شمال به مغرب است چون قسم رابع .\r\nز و اگر بلد جنوبى ، غربى مكه باشد خواه عرض آن مساوى عرض مكه و خواه اقل از آن و خواه اكثر از آن بوده باشد ، جهت از شمال به مشرق خواهد بود چون قسم خامس .\r\nح اما اگر بلد و مكه در عرض و جهت متحد باشند ، بحث آن به تفصيل خواهد آمد .\r\nتفصيل مذكور مبنى بر اين است كه مبدأ طول را مرصد لندن گرنويچ قرار داده ايم .\r\n\r\n","description":"","footnote":"","page_name":" 642 ","page_number":170},
  {"content":"\r\n\r\n\r\nدرس 91 : تحصيل سمت قبله آفاقى كه از دائره هنديه بى تفاوت فاحش نيست\r\nاكنون سخن ما اين است كه تحصيل سمت قبله از دائره هنديه ، در آفاقى كه با مكه به حسب جهت و عرض متحدند ، متمشى نيست . يعنى آفاق شمالى كه عرض آنها مساوى با عرض مكه است خواه در جانب غربى مكه باشند و خواه در جانب شرقى آن ، سمت قبله آنها از طريق دائره هنديه بى تفاوت فاحش صورت پذير نيست .\r\nتنى چند از دانشمندان به نام چون فاضل مقدم ابرخس ، و حكيم كوشيار و عبدالرحمن صوفى در باب 354 كتاب عمل به اسطرلاب ، و ابن اعلم ، و شيخ حسين والد شيخ بهائى ، و سردار كابلى در تحفة الأجلة في معرفة القبلة در بعضى صور اعنى فقط در كره مصنوعه ، گفته اند كه اگر بلد با مكه در عرض و جهت متحد باشد ، اگر در جانب شرقى مكه است قبله آن نقطه مغرب دائره است ، و اگر در جانب غربى مكه است قبله آن نقطه مشرق دائره است . و به گفته كابلى در كره مصنوعه جغرافيايى چنان كه به تفصيل عنوان خواهيم كرد .\r\nاين نظر مبنى است بر اينكه دائره اول سموت بلد شمالى مساوى العرض با مكه به سمت رأس مكه مرور كند ، يعنى بلد و مكه در تحت يك دائره اول سموت باشند و حال آنكه چنين نيست ، زيرا ممتنع است كه دو بلد مساوى در عرض و جهت در تحت يك دائره اول سموت باشند . و به عبارت ديگر دائره اول سموت دو\r\n\r\n","description":"","footnote":"","page_name":" 643 ","page_number":171},
  {"content":"\r\n\r\nبلد مساوى در عرض و جهت يكى باشند .\r\nبلى اگر دو بلد و يا بلادى عديم العرض باشند ، يعنى از آفاق استوائى باشند دائره اول السموت هر يك از سمت رأس ديگرى مى گذرد بلكه در حقيقت يك دائره عظيمه است كه از سمت رأس بلاد عديم العرض مى گذرد . زيرا كه معدل النهار مار به سمت رأس و سمت قدم آفاق استوائى است و در اين آفاق معدل النهار با أول السموت متحد است يعنى يك عظيمه است به دو اسم به دو لحاظ .\r\nو يا اينكه عرض موضع جنوبى مساوى با عرض مكه باشد و تفاوت بين طول مكه و طول آن به قدر نصف دور يعنى موضع مقاطر مكه ، در اين فرض ، مكه و موضع مقاطر در سطح يك دائره اول سموت واقع اند و سمت رأس هر يك سمت قدم ديگرى است ، هر چند مصلى در آنجا بهر سو روى آورد مواجه قبله است چنان كه گفته ايم . اما در غير از دو فرض مذكور ، محال است كه دائره اول سموت دو موضع متحد باشد و هر دو در تحت يك دائره اول سموت قرار گيرند هر چند در عرض و جهت متحد باشند .\r\nبيانش اين كه چون مكه و بلد مفروض مثلا در عرض و جهت هر دو مساوى اند ، در تحت يك مدار يومى موازى با معدل النهار كه از دوائر صغار است ، واقع اند . و اين مدار يومى با دائره اول سموت بلد مفروض بر نقطه سمت رأس مماس است و ظاهر است كه سمت رأس بلد سمت رأس مكه نيست ، پس اگر دائره اول سموت بلد مفروض ، و دائره اول سموت مكه متحد باشد لازم آيد كه مدار يومى مار به سمت رأس مكه و بلد ، با دائره اول السموت بر دو نقطه تماس كند و حال آنكه اين محال است كه دو دائره بر اكثر از يك نقطه تماس كنند چنان كه در شكل دوازدهم مقاله سوم اصول مبرهن است ( لا تتماس دائرتان إلا على نقطة واحدة الخ ) .\r\nو به وجه ديگر گوييم : كه نسبت دائره اول السموت و معدل النهار با دائره نصف النهار مانند نسبت معدل النهار و منطقة البروج با دائره ماره به اقطاب اربعه است ، و همچنانكه دائره منطقة البروج و معدل النهار در دو نقطه اعتدال تقاطع\r\n\r\n","description":"","footnote":"","page_name":" 644 ","page_number":172},
  {"content":"\r\n\r\nمى كنند ، و اعظم ابعاد بين اين دو از جانب اقرب ميل كلى است و ميل كلى قوسى از دائره ماره به اقطاب اربعه است ، همچنين دائره اول السموت و معدل النهار در دو نقطه مشرق و مغرب تقاطع مى كنند و اعظم ابعاد بين اين دو از جانب اقرب ، قوسى از دائره نصف النهار است زيرا كه دائره نصف النهار باقطاب اربعه معدل النهار و اول السموت مى گذرد ، و اين قوس از دائره نصف النهار بين اول السموت و معدل ، عرض بلد است .\r\nو لا يخفى كه هر يك از دائره هاى نصف النهار ، دائره ميلى است ، پس هرگاه اعظم ابعاد بين معدل و اول سموت ، عرض بلدى است كه تو در آنى ، و سائر ابعاد بين آن دو از دو طرف اعظم ابعاد ، اقل از آنند ، و دائره نصف النهار مكه مثل ديگر دائره هاى نصف النهار يكى از دوائر ميل است ، بنابراين لازم آيد كه قوسى از دائره نصف النهار مكه كه بين معدل و اول السموت واقع است اقل از عرض بلد مفروض باشد . پس نتيجه اين كه اگر دائره اول السموت بلد مساوى العرض با مكه ، بر سمت رأس مكه بگذرد لازم آيد كه عرض مكه با اينكه موافق با عرض بلد است مخالف با عرض بلد باشد .\r\n\r\nنتيجه بحث :\r\nچون در فرض مذكور ، عرض بلد با مكه در جهت و عرض مساوى است ، و بعد جميع نقاط دائره اول سموت از معدل النهار به استثناى نقطه سمت قدم ، اقل از بعد سمت رأس از معدل النهار است ، پس سمت رأس مكه در جهت شمال دائره اول سمت بلد مفروض واقع است خواه بلد جانب شرقى مكه باشد و خواه جانب غربى آن . و هرگاه فرض كنيم دائره ارتفاعى به سمت رأس مكه بگذرد البته در جانب شمال اول سموت بلد ، از سمت رأس مكه مى گذرد . و ممكن نيست كه دائره ارتفاع و دائره اول السموت جز در دو نقطه سمت رأس و سمت قدم باهم تقاطع كنند ، پس بالضروره اگر بلد مفروض جانب غرب مكه باشد سمت قبله او در ربع شرقى شمالى دائره هنديه است ، و اگر در جانب شرقى مكه باشد سمت قبله او در ربع غربى شمالى است .\r\nاين تفصيلى كه در مقام تحقيق مطلب آورده ايم شرح كلام اجمالى سلطان\r\n\r\n","description":"","footnote":"","page_name":" 645 ","page_number":173},
  {"content":"\r\n\r\nالمحققين خواجه نصيرالدين طوسى است كه در فصل دوازدهم باب سوم كتاب قويم و قيم خود به نام « التذكرة في الهيأة » فرموده است ، عبارتش با شرح مزجى بين هلالين به قلم راقم اين است :\r\nكل بلدة يساوى عرضها عرض مكة ( أى قدرا وجهة ) كانت مع مكة تحت مدار واحد يومى ( مواز للمعدل ، واقع في جانب الشمال عن المعدل و بعد هذا المدار عن المعدل به قدر عرض البلد و مكة ، و تماس كل واحدة من دائرة اول سموت البلد ، و دائرة اول سموت مكة ، على سمت رأس كل واحد منهما ) فان كان طولها أقل ( يعنى أن البلد كان غربيا عن مكة و مبدأ الطول جزائر الخالدات أو ساحل البحر الغربى كما نص به في الفصل المذكور ) فمكة عن يسار مشرق الاعتدال ( أى يكون سمت قبلة البلد في الربع الشرقى الشمالى ) و ان كان طولها اكثر فمكة عن يمين مغرب الاعتدال ( اى يكون سمت قبلة البلد في الربع الغربى الشمالى ) .\r\n\r\nتبصره :\r\nاز مباحث مذكور ظاهر شده است :\r\nأ عرض بلد شمالى اگر اقل از عرض مكه باشد ، سمت رأس مكه دائما در شمال اول سموت بلد است .\r\nب و همچنين عرض بلد جنوبى اگر اقل از عرض مكه باشد و فضل بين طولين يعنى طول مكه و بلد به نصف دور نرسيده است ، باز سمت رأس مكه در شمال اول سموت بلد واقع است .\r\nج اگر موضع مفروض با مكه در جهت مخالف و در عرض موافق باشد ، آن موضع نقطه مقاطر با مكه است كه هر دو در تحت يك دائره اول السموت قرار مى گيرند و سمت رأس هر يك سمت قدم ديگرى است .\r\nد اگر بلد عديم العرض باشد دائره اول سموت او با معدل النهار متحد است ، و باز مكه در جهت شمال آنها واقع است .\r\nه اگر عرض بلد جنوبى و اكثر از عرض مكه باشد و فضل بين طول مكه و بلد به نصف دور برسد ، دائره اول سموت بلد از شمال سمت رأس مكه مى گذرد كه نقطه سمت رأس مكه در جنوب دائره اول سموت بلد مفروض قرار مى گيرد .\r\n\r\n","description":"","footnote":"","page_name":" 646 ","page_number":174},
  {"content":"\r\n\r\nو اگر عرض بلد شمالى اكثر از عرض مكه باشد ، امكان دارد كه دائره اول سموت بلد بر سمت رأس مكه بگذرد .\r\nبيانش اينكه : چون دائره اول سموت و معدل النهار در دو نقطه مشرق و مغرب اعتدال باهم تقاطع مى كنند ، و اعظم ابعاد بين آن دو به قدر عرض بلد است ، و چون هر يك از قوسهاى ديگر بين آن دو از دوائر ميل يعنى از دوائر نصف النهار سائر آفاق اصغر از قوس عرض بلدند ، پس امكان دارد كه سمت رأس بلد در اين فرض از سمت رأس مكه بگذرد زيرا كه عرض مكه مساوى يكى از آن قوسهاى دو جانب اعظم ابعاد مذكور است .\r\n\r\n","description":"","footnote":"","page_name":" 647 ","page_number":175},
  {"content":"\r\n\r\n\r\nدرس 92 : كلامى با جناب علامه نراقى و علامه كابلى قدس سرهما\r\nمرحوم نراقى در بحث قبله مس‌تند ، در تعيين قبله مواضعى كه با مكه در جهت و عرض متحدند ، از دائره هنديه فرموده است :\r\n« و إن اتحدا عرضا فقط فعد من نقطة المغرب إلى الشمال به قدر العرض إن زاد طول البلد ، و من نقطة المشرق اليه بقدره إن نقص ، فالخط الواصل بين مركز الدائرة ، و منتهى الأجزاء العرضية على صوب القبلة » .\r\nمبدأ طول در قبله مستند به همان روش سلف ، آخر عمارت در جهت غرب است . اين روشى پسنديده بود كه هم طول بلاد بر يك نهج مستقيم أعنى فقط بر زيادت ، محسوب مى شد كه براى جمعيت خاطر محاسب دخلى به سزا دارد ، و هم اين كه ارضى و سماوى مماثل هم مى باشند ، زيرا مبدأ طول كواكب اول حمل بر توالى از مغرب به مشرق است ، به تفصيلى كه در دروس اوائل به خصوص در درس چهلم گفته آمد .\r\nمفاد كلام صاحب مستند اين است كه اگر بلد و مكه فقط در عرض و جهت اتحاد داشته باشند نه در طول زيرا مقصودش از كلمه فقط اين است كه اتحاد در طول خارج شود نه متحد در جهت اگر طول بلد زائد بر طول مكه باشد يعنى بلد در جانب شرقى مكه باشد از نقطه مغرب به شمال به قدر عرض بشمار ، و اگر طول بلد كمتر از طول مكه است يعنى بلد در جانب غربى مكه است از نقطه مشرق به شمال به قدر عرض بشمار ، خط و اصل بين مركز دائره هنديه و نقطه محيط آن كه منتهاى اجزاى عرضيه است خط سمت قبله است .\r\n\r\n","description":"","footnote":"","page_name":" 648 ","page_number":176},
  {"content":"\r\n\r\nبا دقت در مباحث سالفه معلوم مىشود كه جناب نراقى به اشتباه رفته است ، و بيان مذكور فقط مربوط به تعيين سمت قبله آفاق عديم العرض يعنى آفاق استوائى است ، آن هم مطابق با دستور شماره هشتم « ح » كه در درس هشتاد و هفتم گفته آمد .\r\nو حق همانست كه گفته ايم تعيين سمت قبله آفاقى كه با مكه در عرض و جهت متحدند ، از دائره هنديه بدون تفاوت فاحش صورت پذير نيست و بايد از طرق ديگر تحصيل كرد كه در كتاب دروس معرفة الوقت و القبله با ذكر براهين هندسى به تفصيل بحث كرده ايم ، و در اين دروس نيز در پيش داريم .\r\n\r\nكلامى با جناب عالم جليل سردار كابلى رضوان الله عليه\r\nروحانى بزرگ حيدر قلى بن نور محمد معروف به سردار كابلى ، از مفاخر و ذخائر علمى عصر ما بوده است ، و محاسن و محامد وى بسيار است ، در رياضيات عاليه عالمى متضلع ، و در هيأت و نجوم كاملى متبحر بود ، در استخراج از زيجات خريت در صناعت بود . زيج بهادرى محلى به حواشى و تعليقات استادانه ماهرانه به دستخط مباركش در تصرف راقم است كه بر حدت فهم و تبحر او ، و كثرت تمرن و تدرب او در فن ، برهان قاطع است . رساله بسيار گرانقدر و ارزشمند « تحفة الأجلة في معرفة القبلة » به عربى و فارسى يكى از آثار وجودى او است كه بر علو مقام علمى او حجتى بالغ است .\r\nنگارنده احدى از علماى عصر خود را در تسلط و احاطه به علم فلك و رياضيات عاليه به پايه استادش جناب علامه ذوالفنون حاج ميرزا ابوالحسن شعرانى ، و جناب سردار كابلى ، نمى شناسد ، رضوان الله عليهما .\r\nاين كمترين يكدوره تحفه را به دقت مطالعه كرده است و از بد و تا ختم آن تعليقات و حواشى دارد ، اكنون سخن ما با آن جناب اين است كه در فصل پانزدهم تحفه در تحصيل سمت قبله آفاق شمالى كه با مكه در عرض مساوى اند فرمود :\r\n\r\n","description":"","footnote":"","page_name":" 649 ","page_number":177},
  {"content":"\r\n\r\nاگر عرض بلد مساوى عرض مكه مكرمه باشد ، سابقا اشارت كرديم كه طريقه دائره هنديه و سلك بسيط و سلك عرض اوسط و سلك مركاتور در آنجا جارى نمى شوند ، بلكه جهت قبله در اين صورت فقط نقطه مشرق يا مغرب باشد چنانچه ابرخس و ابن اعلم و كوشيار و مرحوم شيخ حسين والد شيخ بهائى قدس سرهما از قدماء و متأخرين اين عصر بر اين رأى باشند ، و دانستى كه محققين از منجمين اسلام اين رأى را تزييف نموده اند و خطا دانسته اند بدليلى كه سابقا ذكر شد .\r\nو شايد مراد اين جماعت اين باشد كه چون هر دو بلد بر يك دائره صغيره از دوائر عرضيه موازيه با خط استواء واقع اند اقرب خطوط واصله ميان آن دو بلد همين خط دائره است و جهت قبله نقطه مشرق يا مغرب خواهد بود .\r\nاين بود عبارت مرحوم سردار كه از تحفه فارسى او نقل كرده ايم . و در تحفه عربى فرمود :\r\n« اقول : يمكن أن يكون مراد من ذهب إلى أن القبلة في هذا الفرض ( أى في ما كان البلد مساويا لمكة عرضا وجهة ) نقطة المشرق او المغرب . أن مكة المكرمة و البلد المفروض تحت دائرة واحدة من الدوائر العرضية المتوازية لخط الاستواء كما هو المشاهد في الكرة المصطنعة الأرضية و لا شك أن القبلة حينئذ اما نقطة المغرب ان زاد طول البلد أو نقطة المشرق إن نقص » انتهى .\r\nكلام ما اين است كه شك نيست هرگاه بلد و مكه در جهت و عرض متحد باشند در سطح يك مدار از مدارات يومى موازى با معدل النهار قرار مى گيرند ، و بعد مدار از معدل النهار به قدر عرض بلد است كه قوسى از دائره عظيمه نصف النهار بلد است بين سمت رأس بلد و معدل النهار از جانب اقرب .\r\nمدارات يومى چون بر سطح كره ارض تصوير شوند ، و يا بر روى كره مصنوعه ارضى ترسيم گردند ، مدارات عرضيه متوازى با خط استواءاند ، زيرا كه خط استواء در سطح دائره معدل النهار است چه معدل النهار دائره استواى سماوى است ، و خط استواء دائره استواى ارضى ، و بلد هم يا در جانب شرقى مكة است و يا در جانب غربى آن ، و لكن صرف اين كه مكه و بلد در تحت يك مدار يومى\r\n\r\n","description":"","footnote":"","page_name":" 650 ","page_number":178},
  {"content":"\r\n\r\nيعنى دائره عرضيه قرار گرفته اند و مكه در جانب شرق يا غرب بلد واقع شده است ، موجب نمى شود كه مكه در نقطه مشرق يا در نقطه مغرب بلد واقع شود و آن نقطه سمت قبله بلد باشد ، زيرا مراد از نقطه مشرق و مغرب در كتب اهل فن ، دو نقطه مشرق اعتدال و مغرب اعتدال است كه محل تقاطع دو دائره عظيمه معدل النهار و دائره اول السموت است لذا دائره اول سموت را دائره مشرق و مغرب نيز مى گويند .\r\nو نقطه مشرق و مغرب اعتدال بر افق ، به قدر عرض بلد از مدار يومى فاصله دارد ، و كره مصنوعه ارضى و سم‌اوى همه امور واقعى است و احكام مسائل رياضيه تبديل و تحويل نمى يابد .\r\nعجب اينكه آن مرحوم با اينكه خود متوغل در اين مسائل است چگونه بدان تفوه كرده است كه يمكن ان يكون مراد من ذهب الى ان القبلة الخ .\r\nعلاوه اينكه در فصل چهارم و سيزدهم تحفه فرموده است كه : متأخرين اهل اروپا در اين مسأله بر همين رأى اند كه ابرخس و ابن اعلم بر آن بوده اند ، ولى دليل آنها را نقل نكرده است ، اگر دليل همين صورت ظاهر كره مصطنعه است كه سخت سست است ، و اگر امر ديگر است باز نادرست است .\r\n\r\n","description":"","footnote":"","page_name":" 651 ","page_number":179},
  {"content":"\r\n\r\n\r\nدرس 93 : عدم امكان تحصيل سمت قبله در عرض 90 درجه از دائره هنديه به طريق معهود\r\nبحث از تحصيل سمت قبله عرض تسعين كه دو موضع قطب شمالى و قطب جنوبى زمين است ، فقط فائده علمى دارد و براى تشحيذ ذهن مفيد است ، زيرا كه از حيز تعلق تكليف خارج است .\r\nچنان كه اسهل مواضع در امر قبله موضع مقاطر است ، اشكل مواضع در تعيين سمت قبله عرض تسعين است به خصوص قطب جنوبى .\r\nچون مدار نيرين و كواكب در عرض تسعين رحوى است ، و طلوع و غروب حركت شبانه روزى در آنجا متمشى نيست ، نقاط اربع مشرق و مغرب و شمال و جنوب در آن تعيين نمى شود . لذا از دائره هنديه تحصيل سمت قبله در عرض تسعين بطريق مرسوم امكان ندارد . زيرا كه در عمل بدائره هنديه بايد از دو نقطه مدخل و مخرج ظل ، دو خط زوال و اعتدال و نقاط اربع جهات چهارگانه و سپس از اختلاف بين الطولين و بين العرضين ترسيم دو خط طولى و عرضى متقاطع يكديگر ، سمت قبله تحصيل كرد و هيچيك از اين امور در عرض تسعين صورت پذير نيست .\r\nمهره فن براى معرفت سمت قبله عرض تسعين به ارصاد فلكى مانند خسوف ، تدبيرى علمى انديشيدند .\r\nبيانش اينكه : انخساف قمر خواه كلى باشد و خواه جزئى به حسب اختلاف آفاق مختلف نمى گردد . يعنى اختلاف منظر و اختلاف عروض ، مقدار جرم\r\n\r\n","description":"","footnote":"","page_name":" 652 ","page_number":180},
  {"content":"\r\n\r\nمنخسف را تغيير نمى دهد ، به خلاف شمس كه ممكن است انكساف آن در موضعى كلى باشد و در افق ديگر جزئى و در عرض ديگر اصلا انكسافى روى نياورد .\r\nتوضيحا گوييم علت اين تفصيل اين است كه جرم قمر فى نفسه نور ندارد و از شمس كسب نور مىكند لذا چون مقدارى از آن در ظل ارض قرار گرفته است واقعا بى نور خواهد بود ، به اين سبب ناظران به آن در هر عرضى كه هستند آن مقدار بى نور به حسب واقع را آنچنان كه هست مى نگرند .\r\nبلى ممكن است كه به حسب اختلاف طول بلاد كه موجب تقدم و تأخر طلوع اجرام سماوى است ، مقدار منخسف قمر مختلف نمايد مثلا در افقى خسوف كلى باشد و در افق ديگر مخالف با او در طول خسوف جزئى كه قمر در حالى كه مقدارى از آن از ظل بدر آمده است طلوع كرده باشد ، اما اختلاف در طول در انخساف واقعى قمر اثرى ندارد چنان كه در اختلاف عرض هم نداشت جز اينكه آفاق متحد در طول و مختلف در عرض مقدار واقعى جرم منخسف قمر را يكسان مى بينند ، اما آفاق مختلف در طول خواه متحد در عرض باشند و يا نباشند ، امكان دارد كه م‌ختلف ببينند .\r\nاما شمس چون جرمش بذاته ضياء و مضيى ء است و انكساف آن از حيلوله قمر بين او و بين ناظر است ، ممكن است كه به حسب اختلاف منظر در جائى كسوف كلى باشد ، و در جائى جزئى ، و در جائى اصلا كسوف روى نياورد كه قمر بين آنها و شمس حائل نشود .\r\nپس از تمهيد اين مقدمه گوييم : بعد از آنكه زمان انخساف قمر در جهت قطب ظاهر دانسته شد ، بعد زمان يعنى فاصله زمانى مبدأ خسوف از نصف نهار مكه بايد محاسبه شود . و چنان كه در درس 73 گفته شد قطعه اى از زمين را كه در آنجا يك پارچه كوه يخ است به طور موزون و مستوى تسويه بايد نمود ، و اگر بر رخام و غير آن از وسائل و ابزار كار باشد تسهيل در امر خواهد شد . و مقياس را بر آن سطح مستوى نصب بايد كرد و آن را لا محاله به سبب نور قمر سايه خواهد بود .\r\n\r\n","description":"","footnote":"","page_name":" 653 ","page_number":181},
  {"content":"\r\n\r\nآنگاه به عرض منتصف ظل و به طول استقامت آن بايد خطى اخراج شود ، و وسط خط را مركز قرار داد و بر آن دائره اى رسم كرد كه خط مذكور قطر آن دائره شود . و دائره را از نقطه تقاطع دائره با خط در جهت قمر به اجزاى دائره كه 360 درجه است به اقسام متساوى قسمت بايد كرد .\r\nبعد از آن ما بين مبدأ خسوف و نصف نهار مكه را به دائر بايد تحويل نمود . و دائر قوسى از مدار يومى كوكب است محصور ميان دائره افق و مركز كوكب . آنگاه دائر را به ساعات و دقائق زمانى بايد تبديل نمود و طريق آن اين است كه هر يك درجه فلكى را چهار دقيقه زمانى بايد اخذ كرد و به همين نسبت هر پانزده درجه فلكى را يك ساعت زمانى ، زيرا يكدوره فلكى كه سيصد و شصت درجه است بيست و چهار ساعت زمانى است .\r\nپس از اين اعمال در حالى كه رو به سوى قمر ، ابتداء از نقطه تقاطع نامبرده ، از اجزاى دائره به قدر قوس دائره به سوى يمينت يعنى به سوى جهت حركت قمر مى شمار ى ، اگر مبدأ خسوف قبل از وصول قمر به نصف نهار مكه است ، و به سوى يسارت يعنى به سوى خلاف جهت قمر مى شمارى اگر مبدأ خسوف بعد از وصول قمر به نصف نهار مكه است ، به آن جزء از اجزاى محيط دائره كه رسيده اى خطى مستقيم از مركز دائره بدان جزء اخراج مى كنى اين خط در سطح دائره نصف نهار مكه است ، چه اينكه دوائر انصاف نهر جميع مواضع مار به سمت رأس عرض تسعين اند .\r\nلا يخفى كه خط ظل در سطح دائره ميلى است كه در حين ابتداى خسوف مار به مركز قمر و به حركت قمر متحرك است تا زمان وصول قمر به دائره نصف نهار مكه ، منطبق بر دائره نصف نهار مكه مى گردد ، و حكم خطى كه در سطح دائره ميل است نيز همين است كه كأن اين خط نيز متحرك است تا اينكه بر خط نصف نهار مكه منطبق مى گردد ، و اين خط سمت قبله است . و اما تحصيل قوس سمت قبله و قوس انحراف قبله تعذر تام دارد .\r\n\r\nتبصره :\r\nدر آغاز اين درس گفته ايم ك‌ه « : اشكل مواضع در تعيين سمت قبله\r\n\r\n","description":"","footnote":"","page_name":" 654 ","page_number":182},
  {"content":"\r\n\r\nعرض تسعين است به خصوص قطب جنوبى » قيد به خصوص در قطب جنوبى بدين علت است كه بعضى از طرق تحصيل سمت قبله در قطب شمالى جارى است و لكن در قطب جنوبى إعمال آن محال است . بيانش اين كه در درس پنجاه و سوم دانسته ايم كه در هر سال شمسى ، خورشيد در اول ظهر حقيقى مكه مكرمه ، دوبار به سمت رأس مكه مى رسد كه در آن دو وقت شاخص اشخاص را در مكه سايه نيست ، هر يك از آن دو وقت زمانى است كه ميل شمالى شمس از معدل النهار به قدر عرض مكه است ، يك وقت هفتم جوزاء يعنى هفتم خرداد ، و وقت ديگر بيست و سوم سرطان يعنى بيست و سوم تير به تفصيلى كه در درس ياد شده گفته آمد .\r\nدر وقت رسيدن شمس به سمت رأس مكه ، تحصيل سمت قبله در عرض تسعين چه جنوبى و چه شمالى از طريق معهود به عمل دائره هنديه امكان ندارد .\r\nاما در قطب جنوبى براى اينكه آفتاب در آن دو روز نسبت به قطب جنوبى تحت الأرض است و قطب جنوب در ظلمت ليل ممتد است .\r\nاما در قطب شمالى براى اينكه هرچند آن دو روز نسبت به آن فوق الارض است ، ولى تعيين يكى از آن دو روز مذكور سخت متعسر بلكه در حيز امتناع است .\r\nبلى در اين زمان ما با وسائل مخابراتى ، امتناع به امكان مبدل شده است زيرا چون با اين وسائل وقت وصول شمس به دائره نصف النهار مكه أعنى به سمت رأس مكه ، اعلام گردد هر كس كه در نيم كره شمالى است و آن دو جزء جوزاء و سرطان نسبت به او فوق الارض باشد با إعلام وق‌ت وصول چون رو به شمس بايستد ، على التحقيق رو به سمت قبله خواهد بود ، و قطب شمالى نيز در اين حكم مندرج است به خلاف قطب جنوبى كه دو جزء نام برده نسبت به آنها تحت الأرض است ، پس وجه دشوار بودن تحصيل سمت قبله قطب جنوب با قيد خصوص ظاهر شده است .\r\n\r\nتبصره :\r\nآن كه انخساف را به جهت قطب ظاهر ، مقيد كرده ايم علتش اين\r\n\r\n","description":"","footnote":"","page_name":" 655 ","page_number":183},
  {"content":"\r\n\r\nاست كه اگر قمر در حال انخساف در جهت قطب خفى باشد نسبت به عرض تسعين تحت الأرض است هرچند نسبت به مكه فوق الأرض باشد ، زيرا كه در عرض تسعين دائره معدل النهار دائره افق است ، لذا عمل مذكور در حال انخساف قمر در جهت قطب خفى جارى نيست .\r\n\r\n","description":"","footnote":"","page_name":" 656 ","page_number":184},
  {"content":"\r\n\r\n\r\nدرس 94 : اكثر خط قبله دائره هنديه تقريبى و برخى تحقيقى است\r\nسخن ما در اين درس اين است كه طريق تحصيل سمت قبله از دائره هنديه در اكثر صور تقريبى است نه تحقيقى و در بعضى صور تحقيقى است .\r\nبيانش اين است كه خط سمت قبله در دائره هنديه اگر در سطح دائره مار به سمت رأس أهل بلد و سمت رأس اهل مكه بوده باشد البته بطور تحقيق خط سمت قبله خواهد بود و لكن در بعضى از صور محقق و تمام است و در اكثر صور ناتمام است .\r\nتوضيحا گوئيم : اگر هر يك از خط طولى و عرضى ، قائم مقام فصل مشترك بين افق بلد و بين دائره عظيمه مار به سمت رأس مكه بوده باشد ، خط سمت قبله هم على التحقيق به سمت رأس مكه خواهد بود ، و حال آنكه خط طولى موازى خط زوال بلد است و به تحقيق قائم مقام خط نصف نهار مكه نيست ، بلكه فصل مشترك بين افق بلد و بين دائره صغيره موازى با دائره نصف النهار همان بلد است ، خواه در جانب غرب دائره نصف نهار بلد ، و خواه در جانب شرق آن .\r\nاين دائره صغيره به سمت رأس مكه مرور نمى كند . بلكه با دائره نصف نهار مكه ، بر نقطه اى از معدل كه نهايت طول مكه است تماس مىكند ، لاجرم سمت رأس مكه بين سطح اين دائره صغيره و بين سطح دائره نصف نهار بلد مفروض واقع مىشود . و دائره نصف نهار مكه معدل النهار را ، بر نقطه تقاطع معدل النهار با همين دائره صغيره قطع مىكند . زيرا كه بعد بين اين صغيره و بين\r\n\r\n","description":"","footnote":"","page_name":" 657 ","page_number":185},
  {"content":"\r\n\r\nدائره نصف نهار بلد به قدر ما بين طولين مكه و بلد است ، پس قطب اين صغيره نيز بر دائره معدل النهار است چنان كه در شكل ثالث مقاله دوم اكرثاوذوسيوس مبرهن شده است ( كل دائرتين تقطعان في كرة محيط دائرة عظيمة على نقطة بعينها و كانت أقطابهما على تلك العظيمة فهما متماستان . الخ ) .\r\nو همچنين خط عرضى موازى با خط اعتدال ، قائم مقام خط مشرق و مغرب اعتدالى مكه نيست ، بلكه قائم مقام فصل مشترك بين دائره افق بلد و بين دائره صغيره موازى دائره اول سموت بلد است ، خواه در جانب جنوب دائره اول سموت بلد باشد و خواه در جانب شمال آن كه بعد بين اين دو أعنى دائره اول سموت بلد و دائره صغيره عرضى به قدر ما بين عرضين بلد و مكه است .\r\nاين دائره صغيره نيز مار به سمت رأس مكه نيست بلكه مماس با مدارى از مدارات يوميه است كه به سمت رأس مكه بر نقطه اى كه اين مدار يومى با نصف النهار در آن نقطه تقاطع مى كنند ، مرور مىكند ، لاجرم سمت رأس مكه يا بين سطح اين دائره صغيره ، و بين دائره اول سموت بلد واقع مىشود چنان كه در جائى عرض مكه اقل از قوسى از دائره نصف نهار مكه كه واقع بين معدل النهار و بين اول سموت بلد است بوده باشد و يا سمت رأس مكه بر دائره اول سموت بلد واقع مىشود در جائى كه عرض مكه مساوى قوس مذكور باشد .\r\nو يا سمت رأس مكه ، خارج از دائره اول سموت بلد بسوى قطب ظاهر واقع مىشود در جائى كه عرض مكه بيشتر از قوس مذكور باشد .\r\n\r\nبيان :\r\nتماس دائره صغيره مذكور با مدار يومى بر نقطه نام برده ، به اين جهت است كه دو قطب دائره اول السموت بر دائره نصف النهار در دو نقطه شمال و جنوب واقع است كه دو قطب دوائر موازى آن نيز خواهند بود ، و دائره اول السموت قاطع دائره نصف النهار است پس دوائر صغار موازى او نيز قاطع آن خواهند بود . و در ما نحن فيه دائره صغيره موازى با اول سموت بلد ، نصف النهار را بر نقطه اى قطع مىكند ، كه مدار يومى مذكور آن را در همان نقطه قطع كرده است زيرا كه بعد بين اين صغيره و بين اول سموت بلد به قدر ما بين عرضين مكه و بلد است ، و قطب اين .\r\n\r\n","description":"","footnote":"","page_name":" 658 ","page_number":186},
  {"content":"\r\n\r\nمدار بر دائره نصف النهار است پس باز برگشت به شكل مذكور اكرثاوذوسيوس مىكند .\r\n\r\nوجه ديگر در بيان تقريبى بودن طريق عمل به دائره هنديه :\r\nوجه ديگر در بيان اين كه طريق مذكور عمل به دائره هنديه تقريبى است اين كه دستور تحصيل سمت قبله از دائره هنديه اقتضاء مىكند در آفاقى كه عرض شمالى آنها اكثر از عرض مكه است ، نقطه سمت قبله دائما در جنوب خط اعتدال واقع شود ، و حال اينكه گاهى در شمال خط اعتدال و گاهى بر نقطه مشرق و مغرب اعتدال نيز واقع مىشود .\r\n\r\nوجه ديگر :\r\nوجه ديگر در تقريبى بودن آن اين كه ميل شمس در هنگام مدخل ظل تا مخرج آن ثابت نيست تا يك مدار يومى موازى با معدل النهار در مسافت زمانى مدخل ظل تا مخرج آن برقرار باشد و قوسى ثابت از آن تنصيف گردد كه خط زوال على التحقيق تحصيل گردد . و مراعات شروطى را كه در درس 78 ذكر كرده ايم باز عنوان تقريب به واقع دارد .\r\nتحصيل سمت قبله بر مبانى رياضى قويم و اصيل مطابق واقع و تحقيق و تدقيق در متون زيجات و ديگر صحف قيمه علماى بزرگ اسلام معنون است . نگارنده كتابى به نام دروس معرفة الوقت و القبلة به عربى نوشته است كه در آن به تفصيل مباحث لازم را با ذكر ادله رياضى آورده است . و چنان كه در درس 73 گفته ايم علت اشتهار عمل به دائره هنديه همان سطحى و ساده بودن صورت عمل آنست كه احتياج به اعمال قواعد رياضى و آلات رصدى ندارد . مع ذلك نسبت به وسعتى كه در امر قبله و جهت آن تفوه مىشود ، به واقع نزديك است . و در كتاب نامبرده در معنى جهت و آراى فقهاى عظام در جهت و بيان واقعى آن بحث كرده ايم . و اين كه گفته ايم عمل به دائره هنديه در اكثر آفاق تقريبى است نظر ما .\r\n\r\n","description":"","footnote":"","page_name":" 659 ","page_number":187},
  {"content":"\r\n\r\nبه قياس قواعد دقيق رياضى و اعمال مثلثات كروى است ، چنان كه جناب علامه شيخ بهائى قدس سره در آخر فصل اول مقصد ششم كتاب « الحبل المتين » فرمود :\r\nو لكن كون هذه الطريقة تقريبية انما هو بالنظر إلى افادتها التوجه إلى عين الكعبة كما هو مشرب علماء الهيأة ، و أما بالنظر إلى افادتها الجهة كما هو مذهب الفقهاء قدس الله ارواحهم فتحقيقية و لذلك لم يلتفتوا إلى تعديلها بما يقربها إلى التحقيق في زعم اولئك و الله أعلم . انتهى كلامه « ره » .\r\n\r\nوهم و تنبيه :\r\nدر آخر درس پنجاه و هشتم ، ابرخس ( هيپارخوس هيپارك ) را نام برده ايم . وى پيش از بطليموس در قرن دوم قبل از ميلاد مسيح عليه السلام در اسكندريه رصدخانه بنا كرده است . اكنون غرض ما از اين تنبيه اين است كه در آغاز درس نود و يكم گفته ايم « : فاضل مقدم ابرخس و . . . گفته اند كه اگر بلد با مكه در عرض و جهت متحد باشند نقطه مشرق اعتدال يا نقطه مغرب اعتدال قبله آنست » شايد توهمى پيش آيد كه ابرخس را با تحصيل سمت كعبه كه قبله مسلمانان است چه كار ؟\r\nجواب اين كه سمت يا بى از طريق دائره هنديه ، و همچنين از طرق ديگر اختصاص به سمت مكه مكرمه ندارد ، جز اين كه چون كعبه قبله مسلمانان است اهتمام بحث و نظر و مثال به تحصيل سمت آنست . ابرخس فرموده است هرگاه دو بلد در جهت و عرض اتفاق دارند و در طول اختلاف ، نقطه سمت چنانست كه گفته آمد . خواه يكى از اين دو بلد مكه مكرمه بوده باشد و خواه نبوده باشد . فتبصر .\r\n\r\n","description":"","footnote":"","page_name":" 660 ","page_number":188},
  {"content":"\r\n\r\n\r\nدرس 95 : تحصيل خطوط نصف النهار و اعتدال و سمت قبله با شاخص صفيحى\r\nاز درس 73 تا اين درس را در تعريف دائره هنديه و ترسيم آن و طريق تحصيل خط نصف النهار و خط اعتدال و خط سمت قبله از آن گذرانده ايم ، و بدانها به خوبى آشنا شده ايم . اين درس نيز در به كار بردن شاخص بر خط نصف النهار به گونه اى ديگر ، و تعيين ظهر حقيقى از آن و مطالبى ديگر است كه تحرير مى گردد :\r\nشاخصى را كه در دروس ياد شده نام برده ايم و در پيرامون ظل آن سخن گفته ايم ، شاخص مخروطى بود به بيانى كه گفته آمد ، اكنون سخن ما در شكل شاخص و نصب آن به صورت ديگر است :\r\nپس بدان كه هرگاه خط زوال را كه آن را خط نصف النهار نيز گويند ، در هر افقى به يكى از طرق تحصيل آن خواه به طريق دائره هنديه ، و خواه به طرق ديگر تحصيل كرده ايم ، چون شاخصى پهن مثلا صفحه فلزى ، يا تخته چوبى صاف و هموار ، بر روى آن خط اعنى بر طول و امتداد آن درست به استقامت نصب كنيم ، هر آينه آن صفحه و تخته در سطح دائره نصف النهار خواهد بود كه به حمد الله تعالى شأنه به بيان آن آگاهيد . پوشيده نيست كه ظل آن صفحه مثلا از وقت طلوع شمس تا هنگام رسيدنش به اين دائره أعنى دائره نصف النهار به جانب مغرب بود ، و وقتى كه مركز جرم شمس به اين دائره رسيد نه صفحه جانب غربى آن تخته فلز را ظل بود ، و نه صفحه جانب شرقى آن را ، بلكه خط ظل آن بر نفس خط زوال أع‌نى بر خط نصف النهار منطبق است يعنى ظل شاخص كه همان تخته فلز است بر\r\n\r\n","description":"","footnote":"","page_name":" 661 ","page_number":189},
  {"content":"\r\n\r\nروى خط زوال قرار مى گيرد . و چون شمس از دائره نصف النهار زائل گردد يعنى مائل گردد صفحه جانب شرقى آن سايه افكند ، پس هنگام انعدام ظل از صفحه جانب غربى شاخصى آن چنان ، يا انطباق خط ظل اين شاخص بر خط زوال ، اول ظهر حقيقى مى باشد .\r\nبهتر اين است كه صفحه و تخته ياد شده بدين شكل ا ب ح د ( ش 91 ) بوده باشد كه ح د بر روى خط زوال يعنى خط نصف النهار كه ح د ه است ، يعنى بر روى آن به طول و امتداد آن نصب شود ، تا سايه ا ب كه همان سايه صفحه فلز است ، درست و روشن خود را بر خط زوال نشان دهد . و وقتى كه ظل آن بر خط نصف النهار افتاده است خط ا ب و خط ظل ، و خط زوال كه د ه است هر سه بر يك سطح خواهند بود ، و وقت ظهر به خوبى و آشكار هويدا گردد .\r\n( شكل شماره 91 )\r\nدر درس 93 از رخام يادى شده است .\r\n\r\nرخام يا رخامه چيست ؟\r\nرخامه يكى از آلات رصدى است . در درس چهل و يكم « دروس معرفة الوقت و القبلة » ( ص 273 و 274 ط 1 ) ، و نيز در نكته 667 هزار و يك نكته آن را نام برده ايم و وصف كرده ايم . ياد آن روزگار خجسته عنفوان جوانى و نوبهار زندگانى به خير كه در مسجد جامع آمل در محضر مبارك پير روشن ضمير ، روحانى بزرگوار ، جناب حجة الاسلام حاج شيخ احمد اعتمادى مشائى جزاه الله سبحانه\r\n\r\n","description":"","footnote":"","page_name":" 662 ","page_number":190},
  {"content":"\r\n\r\nعنا افضل جزاء المعلمين صرف مير و نصاب صبيان مى خوانديم و به امر آن جناب ملزم بوديم كه درس نصاب هر روز را از بر كنيم ، چنان كه پيش از درس ، نصاب را در دست مى گرفت ، و ما مى بايستى نخست درس گذشته را به حضور انورش از بر بخوانيم و سپس درس ديگر را فرا بگيريم ، اگر لكنتى از ما مشاهده مى شد مى فرمود « : مگر ديشب ماست خوردى ؟ » بدين سبب كه ماست ، به خصوص ترش آن ، حافظه را مى برد . نمى دانم اين گوينده كيست كه گفت :\r\n بردار زروى ماست سرپوش \r\n تا من سر سفره بر جهم توش \r\n گويند كه ماست آورد خواب \r\n من معتقدم كه مى برد هوش \r\nاما چگونه طلبه ترك ماست كند كه به گفته ميرزا اشتهاى اصفهانى :\r\n از ماست قسمت ازلى ماست اى فقير \r\n وان بره هاى املك چاق از توانگر است \r\nلذا اين فقير نگارنده گفته است :\r\n مفتاح قفل خانه دانش دونده ايست \r\n يك دنده هست صرف و دگر نحواى خدا \r\n در راه نحو و ص‌رف به صرف نهار و شام \r\n از نان و ماست حافظه شد محواى خدا \r\nو لكن در ديوان حكيم سورى ( تقى دانش ) آمده است كه :\r\n عروس را اگر از ماست مى كنند بزك \r\n شب زفاف كه شد خوش به حال داماد است \r\nكيف كان دو بيت از ملحقات نصاب الصبيان را نقل كنيم :\r\n نشف چه پاشنه سنگ است و سنگ گل سجيل \r\n كه سنگ سرمه و طاحونه اثمد است و رحا \r\n سنان چه سنگ فسان و لخاف سنگ تنك \r\n رخام سنگ نسو ، نبله سنگ استنجا \r\nرخام به فتح راء و ضم آن ، سنگ سپيد نرم به نام مرمر است . واحد آن رخامه است . آن را صحيفه اى به شكل مدور و يا مستطيل داراى سطحى نيك هموار و موزون ، و حجم و وزنى ق‌ابل حمل و نقل مى سازند ، و بسيارى از امور عملى روزانه را از قبيل دائره هنديه و شاخص و انحراف و سموت جهات يعنى سمت قبله بلاد و خط نصف النهار و خط اعتدال و مانند اينها بر آن سطح حك و رسم مى كنند ، و آن را با خود در سفر و حضر دارند ، و مطالب اوقات و اظلال و بسيارى از مسائل رياضى و هيوى از آن استفاده كنند . چون خطوط ياد شده را در اصل بر سنگ مرمر\r\n\r\n","description":"","footnote":"","page_name":" 663 ","page_number":191},
  {"content":"\r\n\r\nحك مى كردند كه به آسانى صورت مى گرفت لذا اين آلت رصدى به همين اسم رخام يا رخامه شهرت يافته است ، و اگر چنانچه اين صنعت را بر تخته چوبى يا صفحه فلزى به كار برند باز آن را رخام يا رخامه گويند .\r\nابن نديم در فهرست آورده است كه محمد بن موسى خوارزمى را كتابى در رخامه است . و نيز در ترجمه حبش بن عبدالله گفته است « : و له من الكتب كتب الرخائم و المقاييس . و نيز در ترجمه حسن بن المصباح گويد « : كتاب رسالة محمد في صنعة الرخامات . و نيز در ترجمه محمد بن كثير فرغانى گويد « : له من الكتب كتاب عمل الرخامات » .\r\nيكى از آلات رصدى كه به منزلت صنعت رخامه است انواع قطب نماها است . قطب نما را به تازى « بوصله » گويند ، و « حك » نيز گويند . به وسيله بوصله خط زوال و خط مشرق و مغرب اعتدال و سموت بلاد به خصوص سمت قبله و امورى ديگر بدست مى آيد . در بسيارى از قطب نماها درجات انحراف معظم بلاد را براى تعيين سمت قبله بر صفحات آن حك مى كرده اند ، و نيز شاخصى بدان صورت كه در اين درس ( ش 91 ) وصف كرده ايم نصب مى نموده اند كه بدان اول ظهر حقيقى هر افقى كه آن را اعمال نمايند معلوم مى گردد .\r\nيكى از اين قطب نماهاى به شرح مذكور در تصرف نگارنده است . اين بوصله جعبه اى برنجى و به شكل مدور است . و در درون و بيرون آن درجات و دقائق انحراف بسيارى از بلاد حك شده است . و بر قرب وسط آن مايل به طرف جنوب صحيفه ، قطب نمائى به كار گذاشته شده است كه عقربه قطب نما يعنى خط شمال و جنوب با خط مشرق و مغرب آن بر يكديگر عمودند . و شاخصى بدان صورت كه در اين درس گفته اي م ، بر صفحه آن منصوب است كه اين شاخص تيغه اى برنجى بر روى خط زوال يعنى خط شمال و جنوب است كه چون سايه طرف غرب تيغه شاخص زايل شود اول ظهر حقيقى است در صورتى كه آن را درست در خط زوال قرار دهند . و اين صفحه شاخص دو سر آن داخل دو حلقه در دو طرف صفحه قطب نما است كه بر روى صفحه مى خوابد ، و در وقت حاجت آن\r\n\r\n","description":"","footnote":"","page_name":" 664 ","page_number":192},
  {"content":"\r\n\r\nرا بر صفحه نصب مى نمايند . و اطراف صفحه قطب نما به سيصد و شصت درجه مدرج است . و عقربه اى دارد كه براى تعيين خط سمت قبله به كار مى آيد ، يعنى مطابق درجات انحراف بلاد آن عقربه را بر روى درجه مفروض مى گذارند كه خود عقربه خط سمت قبله مى گردد . و اين صنعت « آيينه گيتى نما » خوانده شده است ، و بر دور آن اين دو بيت نگاشته آمده است :\r\n از اين آيينه گيتى نماگر قبله را جويى \r\n به عقرب نقطه چرخ جنوبى را بكن ميزان \r\n ببين بعد بلد را از جنوب و از شمال آنگه \r\n به هر سو منتهى گرديد سمت قبله باشد آن \r\nيعنى از عقربه قطب نما ، نقطه جنوبى را ميزان كن كه عقربه درست بر خط شمال و جنوب قرار گيرد ، آنگاه بعد بلد را يعنى انحراف بلد را از جنوب و شمال كه در درون و بيرون آيينه گيتى نما نگاشته آمد تحصيل كن ، درجات انحراف آن هر اندازه كه هست تعيين گردد ، و عقربه ديگر روى صفحه آيينه گيتى نما بر آن درجه انحراف قرار گيرد آن خط سمت قبله است .\r\n\r\nبه دست آمدن نيمروز با رخامه اى خدادادى\r\nعموئى داشتم رحمة الله عليه به نام حيدرقلى الياسى ، مردى بسيار پارسا و پاك نهاد و روشن روان بود . من خرد سالى بودم كه روزى در مرز و بوم خودم سرزمين لاريجان آمل مازندران كنار مزرعه اى ايستاده ، كشاورزان و كار آنان را تماشا مى كردم ، ناگاه يكى از آنان عم گراميم را صدا كرد و پرسيد آيا ظهر شده است يا نه ؟ ديدم آن مرحوم بسوى آفتاب راست ايستاد و دست راست خود را به گونه افقى كشيد و به پيش روى خود بسوى آفتاب گرفت چنانى كه به صورت ستان كف دست بسوى آسمان و پشت دست بسوى زمين ، آنگاه انگشت ميانگى را برافراشت كه گوئى كف دست مثل سطح مستوى دائره هندى گرديد ، و انگشت ميانگى مانند شاخصى مخروطى ، سپس به سايه انگشت خود نگاه كرد و در پاسخ آن مرد گفت « : خير ، ظهر نشده است اما نزديك است » . من در آنگاه دامنش را گرفتم و گفتم عموجان ترا به خدا اين هنر دستت را به من ياد بده ،\r\n\r\n","description":"","footnote":"","page_name":" 665 ","page_number":193},
  {"content":"\r\n\r\nچگونه با انگشت برافراشته ات بد انسان فهميده اى كه ظهر نشده است ولى نزديك به ظهر است ؟ گفت : پدر جان رو به قبله وا مى ايستى و دست و انگشت ميانگى را همانطور كه ديده اى قرار مى دهى ، حال اگر سايه انگشت بركف دست راست ايستاده است بدان كه اول ظهر است ، و اگر بسوى مغرب است بدان كه هنوز ظهر نشده است ، و اگر بسوى مشرق است بدان كه از ظهر گذشته است .\r\nآن كه عم عزيزم فرمود رو به قبله وا مى ايستى ، صحيح اين است كه انسان بايد رو به سوى جنوب بايستد ، و لكن قبله مردم آمل در زمان ما به سوى جنوب بود ، و هنوز هم محراب برخى از مساجد آن بسوى جنوب است با اين كه قبله آمل در حدود چهل درجه از جنوب به مغرب انحراف دارد ، تا اين كه نگارنده به توفيق الهى مردم آن را به سمت قبله آشنائى داد اما با مواجه شدن با سيقول السفهاء من الناس ما وليهم عن قبلتهم التى كانوا عليها ، تو صد حديث مفصل بخوان از اين مجمل .\r\nحال كه با رخامه آشنا شده ايم ، سخنى شيرين از ملاعلى قوشچى در تحسين و تمجيد دانشمندان هيوى نقل مى كنيم ، وى در شرح تجريد خواجه طوسى گفته است :\r\nمن تأمل في أحوال الأظلال على سطوح الرخامات شهد بأن هذا لشي ء عجاب و أثنى عليهم بثناء مستطاب .\r\n\r\nتذكره :\r\nدرس بيست و يكم در معرفت دائره نصف النهار و تعريف خط زوال بوده است ، در پايان آن درس اشارتى به ساعت شمسيه شده است ، و گفته آمد كه ساعت شمسيه را « مزوله » يعنى آلت زوال ياب گويند ، حال بدان كه رخامات و دائره هنديه از اقسام مزوله اند ، يعنى دائره هنديه خود ساعت شمسيه است . و با توفيقات الهى مطالب و مسائلى و نيز دستورات عملى در دائره هنديه و رخامات و ديگر آلات رصدى در پيش داريم ، روزى روز بروز است . يكى از آن مسائل مسئله شمال جغرافيائى و شمال مغناطيسى است . و بعبارت ديگر فرق ميان قطب جغرافيائى و قطب مغناطيسى است ، كه در به كار بردن آلات قطب نماها اهميتى بسزا دارد . از درس 42 تا درس « 54 دروس معرفة الوقت و القبله » در حدود 26 طريق در تحصيل خط نصف النهار است ، رجوع بفرمائيد .\r\n\r\n","description":"","footnote":"","page_name":" 666 ","page_number":194},
  {"content":"\r\n\r\n\r\nدرس 96 : شاخص مخروطى و صفيحى\r\nشاخص پهن دوم را كه در درس گذشته ( 95 ) شناسانده ايم ، ناچار بايد آن را به اسمى نام ببريم . در كتب فن نامى خاص بر آن نگذاشته اند ، بلكه مانند اين دروس متعرض بدان نشده اند . ما آن را در مقابل « شاخص مخروطى » به نام « شاخص صفيحى » ياد مى كنيم ، ان شاءالله اين نام نامى خجسته ، و اسم سامى شايسته بر قد و بالاى دلاراى او گرامى و ميمون و مبارك بادا .\r\n\r\nتبصره :\r\nهرگاه شاخص صفيحى در سطح دائره نصف النهار بوده باشد ، و به عبارت اخرى بر امتداد خط نصف النهار نصب ش‌ود ، زوال ظل سطح غربى آن در همه آفاق علامت رسيدن مركز جرم شمس به حلقه نصف النهار است ، در اين وقت سايه خود صفيحه نيز در مطلق آفاق بر خط نصف النهار خواهد بود . مثلا در شكل 91 ظل صفيحه خط د ه خواهد بود كه د ه خود خط نصف النهار است .\r\nشگفت اين كه در همه كتب فقهى كه متعرض دائره هنديه شده اند فقط همان شاخص مخروطى را نام برده اند ، و در هيچ يك از كتب فقهى نديده ام كه اين قسم شاخص صفيحى را نام برده باشند ، و زوال ظل را بدان نحو كه گفته ايم در مطلق آفاق اعنى چه آفاقى كه آفتاب در وقت رسيدنش به فلك نصف النهار به سمت رأس برسد ، و يا نرسد كه در جهت شمال و جنوب سمت الرأس باشد علامت اول ظهر شناسائى كرده باشند ، با اين كه اول كسى كه شاخص صفيحى را براى تعيين ظهر به كار بسته است حضرت خاتم انبياء محمد مصطفى صلى الله عليه و آله و سلم بوده است .\r\n\r\n","description":"","footnote":"","page_name":" 667 ","page_number":195},
  {"content":"\r\n\r\nچند سطرى از رساله « تعيين سمت قبله مدينه » را كه رساله ششم يازده رساله فارسى مطبوع است نقل مى كنيم : يكى از امورى كه پس از تعيين قبله مدينه به اعجاز رسول الله صلى الله عليه و آله و سلم ذكر آن اهميت بسزا دارد تعيين زوال ظهر به دستور آن حضرت است . براى تعيين خط نصف النهار راههاى گوناگون با إعمال قواعد هيوى و هندسى و آلات رصدى است كه اكنون به يك راه آن با به كار بردن دائره هنديه آشنا شده ايم . اما رسول اكرم ( ص ) در مدينه مسجد ساخت ، اعنى بناى ديوار مسجد پيغمبر به دستور آن حضرت بود كه ديوار طرف غرب را درست محاذى دائره نصف النهار يعنى در سطح آن بناء نهاد ، و به مردم تفهيم كرد تا زوال ظهر را بدان نحو كه تقرير كرده ايم از روى آن تشخيص دهند . جناب استاد علامه ذوالفنون آية الله العظمى شعرانى روحى فداه در كتاب راه سعادت در اين موضوع فرموده است :\r\n« ديگر از معجزات حضرت پيغمبر صلى الله عليه و آله و سلم آنست كه در مدينه مسجد ساخت و محراب آن را به جانب كعبه كرد و درست آمد بى آن كه وسائل نجومى به كار برد . و نيز اوقات نماز را روى سايه ديوار مسجد به طرز بديعى معين فرموده است كه بعد از اين در رياضيات قديم و زيج ها تعيين اين ظل بسى به كار آمد و به استخراج آن همت گماشتند .\r\nتوضيح آن كه ديوار مسجد پيغمبر ، درست محاذى دائره نصف النهار بود ، و هر ديوار كه چنين باشد در همه فصول سال چون سايه آن برگردد به طرف مشرق ظهر مىشود . و امروز هم در رصدخانه هاى فرنگستان مانند گرينويچ و پاريس ديوارى به آن طرز مى سازند و گويند بهترين وسيله تعيين ظهر حقيقى آن است . پس تعيين ظهر در مسجد پيغمبر ( ص ) بهترين طريقه بود كه امروز علماى اروپا به كار مى برند » .\r\nاين بود قسمتى از عبارت استاد در پيرامون ديوار مسجد مدينه و ظل آن . باز مباحثى در پيرامون آن در پيش داريم كه متفرع بر دانستن مسائل ظل است .\r\n\r\nتبصره :\r\nدر آخر درس 94 گفته ايم كه « نظر ما در تقريبى بودن عمل به دائره\r\n\r\n","description":"","footnote":"","page_name":" 668 ","page_number":196},
  {"content":"\r\n\r\nهنديه در اكثر آفاق به قياس و نسبت با قواعد دقيق رياضى و اعمال مثلث كروى است » اكنون غرض ما اين است كه در امارات مروى از شرع و استنباط فقهاء از آنها در درس شصتم دروس معرفة الوقت و القبله ( ص 444 433 ط 1 ) بحث كرده اي م بدانجا مراجعه بفرمائيد . و شايد در اين دروس نيز آن بحث پيش آيد .\r\nبدين چند سطر در توسعه جهت قبله از كتاب صلوة استاد جامع معقول و منقول آية الله العظمى حاج شيخ محمدتقى آملى قدس سره الشريف كه تقرير درس استادش مرحوم نائينى است ملاحظه بفرمائيد :\r\n« . . . ان الواجب في الاستقبال بمقاديم البدن إلى جهة الكعبة ، و يتحقق بتوجه طرف مقدم رأسه به مقدار سدس الدائرة المحيطة على رأسه و هو مقدار اربع اصابع من الجبهة و الجبين بناء على ما قبل من أن دائرة رأس الانسان المستوى الخلقة مقدار اربع و عشرين اصبعا متصلا ، فسدسه اربع اصابع بمعنى كون جزء من أربع اصابع من مقدم الرأس الذى هو سدس دائرة الرأس إلى سمت الكعبة بحيث لو أخرج من جهة الكعبة خط لوصل إلى جزء من هذه القوس مطلقا سواء كان التلاقى في وسطه أو إلى أحد جانبيه » . . . . ( ص 74 ج 1 ط 1 )\r\nعبارت « أو إلى أحد جانبيه » از مشرق تا مغرب را فرا مى گيرد فتدبر .\r\n\r\n","description":"","footnote":"","page_name":" 669 ","page_number":197},
  {"content":"\r\n\r\n\r\nدرس 97 : قبله مدينه\r\nاكنون طول و عرض ارضى و سماوى أعنى طول و عرض جغرافيائى بلاد ، و طول و عرض كواكب را به خوبى مى دانيم ، و مى دانيم كه براى تحصيل سمت قبله بلكه مطلقا براى تعيين سمت هر نقطه اى بر روى كره زمين دو قوس بايد به كار برد : يكى از آن دو قوس عرض بلد است ، و ديگرى قوس طول بلد . و براى تحصيل هر يك طرق گوناگون است كه برخى از آنها را براى تحصيل عرض در دروس پيشين گفته ايم .\r\nغرض ما اين است كه قبله مدينه طيبه ، تنها معجزه فعلى باقى رسول الله صلى الله عليه و آله و سلم است كه بدون إعمال آلات رصدى نجومى ، و قواعد هيوى ، و يا در دست داشتن زيج و ديگر منابع طول و عرض جغرافيائى ، آن را در غايت دقت و استواء تعيين كرد و بسوى كعبه ايستاد و فرمود « : محرابى على الميزاب » .\r\nدر اين موضوع معجزه فعلى پيغمبر اكرم وجيزه اى نوشته ايم به نام « تعيين سمت قبله مدينه » كه در درس قبل از آن ياد كرده ايم ، و در اين درس نيز از آن نقل مى كنيم . در « ينبوع الحيات » گفته ام :\r\n ومعجزه الباقى من فعله ترى \r\n بيثرب من تعيينه سمت قبلة \r\n بلا شاخص أو جدول من جداول \r\n بلا ربع اسطرلاب أو أى صنعة \r\n و لكن بنور الله من يثرب رأى \r\n مع البعد بيت الله يا حسن رؤية \r\n فقام إلى الميزاب من أمر ربه \r\n تعين سمت القبلة في مدينة \r\n إلى الان هذا المعجز كان باقيا \r\n وفي الخوض فيه ما لنا من وجيزة \r\n\r\n","description":"","footnote":"","page_name":" 670 ","page_number":198},
  {"content":"\r\n\r\nرسول الله صلى الله عليه و آله و سلم پس از آن كه مبعوث به رسالت شد ، سيزده سال در مكه ، و چند ماه در مدينه بسوى بيت المقدس نماز مى خواند ، ولى در مكه خانه كعبه را بين خود و بيت المقدس قرار مى داد ، و اينعمل در مدينه ميسور نبود ، زيرا اگر كسى در مدينه مواجه مكه باشد ناچار بايد بيت المقدس را پشت سر قرار دهد ، و بالعكس اگر در مدينه مواجه بيت المقدس باشد پشت به مكه خواهد كرد ، اما در مكه مىتواند در طرف جنوب خانه كعبه هم به سوى كعبه باشد و هم بسوى بيت المقدس .\r\nبيان آن اين كه عرض مكه 21 درجه و 25 دقيقه شمالى است ، و طول شرقى آن از گرنويچ 39 درجه و 50 دقيقه ، و عرض مدينه 25 درجه شمالى ، و طول آن از گرنويچ 40 درجه شرقى ، و عرض بيت المقدس 31 درجه و 47 دقيقه شمالى ، و طول آن 35 درجه و 15 دقيقه شرقى گرنويچ ، پس مكه و مدينه تقريبا در سطح يك دائره نصف النهار واقع اند ، زيرا كه تفاوت بين الطولين بغايت اندك است ، و مدينه تقريبا در شمال شرقى مكه واقع است ، و بيت المقدس در شمال غربى مدينه ، بلكه در شمال غربى مكه نيز واقع است بدين صورت ( ش 92 ) كه به هيأت نقشه جغرافيائى بدان دستور و بيانى كه در آخر درس چهل و سوم گفته ايم ، ترسيم كرده ايم .\r\nبيت المقدس\r\nمدينه\r\nمكه\r\nمشرق مغرب\r\n( شكل شماره 92 )\r\nقبله مدينه آن چنان كه پيغمبر اكرم ( ص ) به سوى آن نماز خوانده است تا امروز به حال خود باقى است ، و دانشمندان رياضى بزرگ كه برخى از آنان را در درس بعد نام خواهيم برد به قواعد رياضى قبله مدينه را چنان يافتند كه رسول الله آن را بدون إعمال قواعد رياضى و آلات رصدى و اطلسهاى طول و عرض بلاد و مانند آنها يافته است ، و اين ممكن نيست مگر به وحى و الهام ملكوتى .\r\n\r\n","description":"","footnote":"","page_name":" 671 ","page_number":199},
  {"content":"\r\n\r\nاز مدينه تا مكه به مسافت قريب صد فرسنگ است . هيچ كس نقل نكرده است كه رسول الله به قواعد رياضى و آلات نجومى توسل جسته باشد با اين كه در مراقبت به تمام احوال و اوضاع آن جناب اهتمامى اكيد و شديد داشتند ، چنان كه كتب سير شهودى عادل اند ، و « شمائل محمديه » ترمذى بر گفتار ما حجتى قاطع است كه پنجاه و چهار باب است حتى بابى در نعلين و بابى در انگشترى آن جناب است ، مردمى كه تا در وصف نعلين و انگشترى پيغمبر اكرم بابى تنظيم و تبويب كرده اند ، اگر در تحصيل سمت قبله مدينه و بناى ديوار غربى مسجد آن براى تعيين ظهر آلات و ادوات رياضى و كتب فن به كار برده بود ، مى نگاشتند . حق آنست كه شيخ اجل سعدى در اول بوستان گفته است :\r\n يتيمى كه ناخوانده ابجد درست \r\n كتبخانه هفت اقليم شست \r\nو حافظ شيرين سخن گفته است :\r\n نگار من كه به مكتب نرفت و خط ننوشت \r\n بغمزه مسأله آموز صد مدرس شد \r\nو نگارنده گفته است :\r\n بنگر كه يارم آن قبله كل \r\n وان وحى مهبط و ان عشق مربط \r\n ام الكتاب است و لوح محفوظ \r\n ناخوانده يك حرف ننوشته يك خط \r\nچون مدينه و مكه تقريبا در سطح يك دائره نصف النهار قرار گرفته اند و اندكى طول مدينه از مكه بيشتر ، و عرض مدينه نيز قريب چهار درجه بيشتر از عرض مكه است ، رسول ( ص ) فرمود « : محرابى على الميزاب » كه به استقبال ناودان ايستاد زيرا كه قبله مدينه اندكى از جنوب بسوى مغرب منحرف است و ناودان كعبه در جانب غربى كعبه است فتبصر .\r\nانسانى كه بدون به كار بردن قوسهاى طول و عرض و ادوات نجومى به فاصله صد فرسنگ بر خطى قرار بگيرد و مواجه ناودان كعبه بايستد و بگويد « محرابى على الميزاب » كه براى ديگران با به كار بردن آلات و قواعد رياضى آن روز ميسور نباشد ، كسى است كه ينظر بنور الله .\r\n\r\nتبصره :\r\nآن كه در صدر اين درس گفته ايم « : قبله مدينه طيبه تنها معجزه فعلى\r\n\r\n","description":"","footnote":"","page_name":" 672 ","page_number":200},
  {"content":"\r\n\r\nباقى رسول الله ( ص ) است » در بيان آن گوئيم : معجزات سفراى الهى قولى و فعلى است . معجزات فعلى تصرف در ماده كائنات و تسخير آنها به قوت ولايت تكوينى باذن الله تعالى است ، و معجزات قولى علوم و معارف و حقائقى اند كه از حظائر قدس ملكوت بر آنان نازل شده اند .\r\nسر سلسله معجزات قولى پيغمبر خاتم قرآن مجيد است كه معجزه باقى آن حضرت است .\r\nاغلب معجزات فعلى موقت و محدود به زمان و مكان و زود گذرند ، بعد از وقوع فقط عنوان تاريخى و سمت خبرى دارند ، و غالبا عوام را به كار آيند كه با محسوسات آشنايند و با آنها الفت گرفته اند و خو كرده اند ، اين فرقه بايد با حواس ادراك كنند تا باورشان آيد ، به خلاف معجزات قولى كه در همه اعصار و قرون معجزه اند و خواص را كه قوه عاقله و متفكره پيكر مدينه فاضله انسانى اند به كار آيند ، اين طايفه معجزات قولى را يعنى علوم و معارف و حقائق را كه مائده ها ى آسمانى و مأدبه هاى روحانى اند طلب كنند كه نكته سنج و زبان فهم و گ‌وهر شناسند و مى دانند كالاى علم كجائى است و چگونه كالائى است بقول خواجه طوسى در فصل چهارم نمط نهم شرح اشارات شيخ رئيس « : الخواص للقولية اطوع ، و العوام للفعلية اطوع » و يا بقول ملاى رومى در دفتر چهارم مثنوى :\r\n پند فعلى خلق را جذاب تر \r\n كو رسد در جان هر با گوش و كر \r\nدر ميان معجزات فعلى پيغمبر خاتم قبله مدينه معجزه باقى است ، و بناى ديوار مسجد مدينه الگوى رهنمون استنباط و اختراع مسائل رياضى ظل كه از آن تعبير به مماس و تانژانت مى كنند شده است چنان كه در درسهاى آينده روشن مىشود .\r\n\r\n","description":"","footnote":"","page_name":" 673 ","page_number":201},
  {"content":"\r\n\r\n\r\nدرس 98 : دو مطلب در پيرامون قبله مدينه\r\nاين درس دنباله درس پيش است و در آن دو مطلب است :\r\n\r\nمطلب اول :\r\nاين كه در درس قبل گفته ايم كه دانشمندان رياضى بزرگ قبله مدينه را چنان يافتند كه رسول الله صلى الله عليه و آله و سلم بدون اعمال آلات نجومى و قواعد رياضى و اطلسهاى جغرافيائى يافته است ، در اين باره گوئيم :\r\nعلامه بزرگ ابوريحان بيرونى در قانون مسعودى كه مجسطى اسلامى است ، طول مكه را از ساحل اقيانوس غربى به تفصيلى كه از درس چهلم تا درس چهل و هفتم گفته آمد 67 درجه ( سر ) ، و عرض آن را 21 درجه و 20 دقيقه ( ك كا ) ، و طول مدينه را 67 درجه و 30 دقيقه ( ل سر ) ، و عرض آن را 24 درجه ( كد ) آورده است ، كه مكه و مدينه در سطح يك دائره نصف النهار قرار گرفته اند ، و تفاوت كم تر از ربع درجه است .\r\nو نيز علامه ناصرخسرو علوى در سياحتنامه گويد :\r\n« مدينه شهرى است بر كناره صحرائى نهاده و زمين نمناك و شوره دارد ، و آب روان دارد اما اندك ، و خرمايستان است ، و آنجا قبله سوى جنوب افتاده است ، و مسجد رسول الله چندان است كه مسجد الحرام » .\r\n( ص 153 ط طهران 1312 ه . ش )\r\nبيرونى معاصر شيخ رئيس بود ، و مكاتبات علمى در ميانشان رد و بدل\r\n\r\n","description":"","footnote":"","page_name":" 674 ","page_number":202},
  {"content":"\r\n\r\nمى شد . وفات بيرونى را در حدود سنه چهار صد و سى و اندى گفته اند . ناصرخسرو علوى نيز هم عهد با آنان بود چنان كه در سياحتنامه ياد شده گويد :\r\n« غره ذى حجه سنه سبع و ثلاثين و اربعمأه به راه آبخورى و چاشت خوران به سمنان آمدم ، و آنجا مدتى مقام كردم و طلب اهل علم كردم ، مردى نشان دادند كه او را استاد على نسائى مى گفتند ، نزديك وى شدم ، مردى جوان بود سخن به زبان فارسى همى گفت به زبان اهل ديلم و موى گشوده ، جمعى نزد وى حاضر ، گروهى اقليدس مى خواندند . و گروهى طب ، و گروهى حساب ، در اثناى سخن مى گفت كه من بر استاد ابوعلى سينا چنين خواندم ، و از وى چنين شنيدم ، همانا غرض وى آن بود تا من بدانم كه او شاگرد ابوعلى است » . . . به موضوع بحث برگرديم :\r\nو نيز در اطلس ژنرال لاروس  Atlas General Larousse ) )  ص 137 ، مكه و مدينه تقريبا در يك خط نصف النهار ترسيم شده است .\r\nو نيز دانشمند نامى فرهاد ميرزا در كتاب بسيار ارزشمندش بنام جام جم ( ص 615 و 616 ط 1 چاپ سنگى ) عرض مكه مكرمه را 21 درجه و 33 دقيقه شمالى ، و طول آن را از گرنويچ رصدخانه لندن 40 درجه و 10 دقيقه شرقى ، و عرض مدينه منوره را 25 درجه شمالى ، و طول آن را 39 درجه و 55 دقيقه آورده است كه تفاوت ميان دو نصف النهار مكه و مدينه 15 دقيقه است .\r\nاين گفتار جام جم و كار اطلس ژنرال لاروس همانست كه ناصرخسرو علوى در هزار سال قبل از اين در سياحتنامه گفته است « : قبله مدينه سوى جنوب افتاده است » ، و يا بيرونى پيش از ناصرخسرو در قانون مسعودى با جام جم به پانزده دقيقه فلكى اختلاف دارد .\r\nجام جم نادره اى در علم جغرافيا از احوال بقاع ارض و بيان طول و عرض و مسائل و مطالب بسيار گرانقدر و ارزشمند در يكصد و چهل باب و يك خاتمه است كه وصف جميل آن را كراسه اى جداگانه بايد . تاريخ آغاز تأليف آن « تاريخ جهان » يعنى سنه » 1270 » ، و تاريخ انجام آن « احوال كره ارض » يعنى\r\n\r\n","description":"","footnote":"","page_name":" 675 ","page_number":203},
  {"content":"\r\n\r\nسنه » 1272 » است . براستى مؤلف آن بايد دانشمندى نيك انديشمند و چيره دست و توانا باشد تا چنان اثر بزرگ را در چنين مدت كوتاه براى هميشه بيادگار بگذارد .\r\nجام جم چنان كه در ديباچه آن آمده است ترجمه كتابى در جغرافيا از تأليفات مورخ دانا « وليم پينك » به لغت انگليسى ، با افاضاتى از خود فرهاد ميرزا است .\r\nفرهاد ميرزا را مؤلفات مفيد ديگر نيز به نام « كنز الحساب » و « زنبيل » و « هداية السبيل و كفاية الدليل » هست . نخستين شرح خلاصة الحساب شيخ بهائى به فارسى است ، و دومين سفينه اى پربار از كالاهاى قيمتى است ، و سومين سفرنامه حج اوست .\r\nاز اين چهار كتابش كه همگى در تصرف نگارنده است مطالبى در پيرامون بسيارى از مسائل كتاب حاضر نقل خواهيم كرد ، لذا آنها را براى مزيد بصيرت معرفى كرديم ، و گرنه او را برخى از مؤلفات ديگر نيز هست . و در احياى بعضى از آثار علمى ديگران نيز همتى نموده است و خدمتى كرده است . به موضوع بحث برگرديم :\r\nزيج هندى اعنى زيج محمد شاهى طول مكه را از جزائر خالدات 77 درجه ، و طول مدينه را از آن 75 درجه و 20 دقيقه ضبط كرده است كه تفاوت ميان نصف النهار مكه و ميان نصف النهار مدينه يك درجه و 40 دقيقه است ، و اين محاسبه نيز قريب با واقع است . چون مكه و مدينه تقريبا در سطح يك دائره نصف النهار قرار گرفته اند ، و اندكى طول شرقى مدينه بيشتر از طول شرقى مكه است ، و عرض شمالى مدينه نيز قريب به چهار درجه بيشتر از عرض شمالى مكه است ، رسول الله صلى الله عليه و آله و س‌لم فرمود : « محرابى على الميزاب » كه به استقبال ناودان ايستاد ، چه قبله مدينه اندكى از جنوب به سوى مغرب منحرف است زيرا كه ناودان كعبه در جانب غربى كعبه است فتبصر .\r\n\r\n","description":"","footnote":"","page_name":" 676 ","page_number":204},
  {"content":"\r\n\r\n\r\nمطلب دوم :\r\nمرحوم علامه مجلسى در مزار بحار كه مجلد 22 آنست ( ص 100 ط كمپانى ) به ظاهر برخى از جداول طول و عرض بلاد كه در دست داشت قبله مدينه را به 37 درجه از جنوب به مشرق منحرف دانست ، و پنداشت كه سلاطين جور سمت اصلى قبله مدينه را كه در آنجا قبله سوى جنوب افتاده است و با مكه تقريبا در سطح يك دائره نصف النهار قرار گرفته است تحريف كرده اند ، و عبارتش اين است :\r\n« . . . و أغرب من جميع ذلك أن مسجد الرسول ( ص ) محرابه على خط نصف النهار مع أنه أظهر المحاريب انتسابا إلى المعصوم ، و هو مخالف للقواعد لانحراف قبلة المدينة عن يسار نصف النهار أى من نقطة الجنوب إلى المشرق بسبع و ثلاثين درجة . و ايضا مخالف لما هو المشهور من أن النبى ( ص ) قال محرابى على الميزاب . و من يقف في المسجد الحرام بازاء الميزاب يقع الجدى خلف منكبه الأيسر ، بل قريبا من رأس المنكب . و كنت متحيرا في ذلك حتى تأملت في عمارة روضة النبى ( ص ) التى حول قبره الشريف فوجدتها منحرفة ذات اليسار كثيرا و إن لم يكن بهذا المقدار ، و ظاهر أن البيوت كانت مبنية بعد المسجد على وفقها . فظهر أن محراب المسجد أيضا مما حرف في زمن سلاطين الجور . و يؤيده أن محراب مسجد قبا و مسجد الشجرة و اكثر المساجد القديمة التى رأيتها في المدينة و بين الحرمين إم‌ا موافقة للقواعد أو قريبة منها مع أن النبى صلى الله عليه و آله و الائمة صلوات الله عليهم صلوا فيها ، و الله يعلم » .\r\nاين بود عبارت صاحب بحار . و لكن حق همانست كه در صدر عبارتش آمده است : « ان مسجد الرسول محرابه على خط نصف النهار » چنان كه گفته ايم قبله مدينه معجزه فعلى باقى آن حضرت است ، و به صورت خود كما كان باقى و برقرار است ، و محاسبه بيرونى و زيج هندى و نظر ناصرخسرو و محاسبات متأخرين درست موافق با آنست . و نظر شريف جناب علامه حلى در تذكره محض صوابست كه فرمود :\r\n\r\n","description":"","footnote":"","page_name":" 677 ","page_number":205},
  {"content":"\r\n\r\n« المصلى بالمدينة يجعل محراب رسول الله صلى الله عليه و آله و سلم قبلته من غير اجتهاد لعدم الخطاء في حقه عليه السلام » .\r\nو مانند نظر علامه حلى در رصانت و وثاقت ، نظر سمهودى در وفاء الوفاء است كه :\r\n« و الذى ذكره اصحابنا أنه لا يجتهد في محراب النبى ( ص ) لأنه صواب قطعا إذ لايقر على خطأ فلا مجال للاجتهاد فيه » . . . . ( ص 273 ج 1 ط 1 )\r\n( السمهودى : سيد نورالدين على بن عبدالله بن احمد الحسنى ، صاحب وفاء الوفاء باخبار دار المصطفى ( ص ) . وفاتش سنه 911 ه . ق ) .\r\nو به تعبير ابن بطوطه در رحله :\r\n« قبلة مسجد رسول الله ( ص ) قبلة قطع لأنه ( ص ) أقامها » . ( ص 86 ط مصر 1322 ه )\r\nو نيز ابن النجار ( الشيخ الحافظ محمد بن النجار متوفى 647 ه . ق ) در كتاب « الدرة الثم‌ينة في تاريخ المدينة » آورده است كه :\r\n« . . . فأتاه جبريل عليه السلام فقال يا رسول الله : ضع القبلة و أنت تنظر إلى الكعبة ، إلى قوله : و صارت قبلته إلى الميزاب » .\r\n( ص 356 ج 2 ط مكه ملحق به شفاء الغرام فارسى )\r\nو ماخذ و مصادر ديگرى كه در اين موضوع در درس پنجاه و ششم كتاب « دروس معرفة الوقت و القبلة » نقل كرده ايم . ( ص 367 384 ط 1 )\r\nقبله مدينه اعنى قبله مسجد رسول الله صلى الله عليه و آله و سلم اين است كه گفته ايم . و اگر محاسبى به خلاف آن نظر داده است بدون شك در محاسبه اش به خطا رفته است هرچند كه خريت در صناعت بوده باشد .\r\nتحريف قبله مدينه از سلاطين جور خلاف سياست سلطنت آنها است ، علاوه اين كه سودى از اين عمل عائد آنها نمى شد . بلكه به عكس آنها مى كوشيدند كه ظواهر شرع را در انتظار مردم حفظ كنند چنان كه در عين حال كه سلاطين و ملوك بودند مدعى خليفة الله و خليفة رسول الله نيز بودند ، و خطباء و ائمه جمعات و جماعات و ديگر مناصب شرع مردم بودند . و حرفهاى ياد شده ديگر علامه مجلسى نيز به همين مثابت است كمالا يخفى .\r\n\r\n","description":"","footnote":"","page_name":" 678 ","page_number":206},
  {"content":"\r\n\r\n\r\nدرس 99 : در پيرامون عمل پيامبر اكرم با ديوار مسجد مدينه و ظل آن\r\nاين درس نيز دنباله درس پيش است و در آن سه مطلب است :\r\n\r\nمطلب اول :\r\nاين كه دانسته ايم ديوار غربى مسجد پيغمبر در مدينه درست در سطح دائره نصف النهار بنا شده است ، و هر شاخص صفيحى كه چنين باشد در همه فصول سال در معظم معموره بهترين طريقه براى تعيين ظهر است ، بدان بيان كه تقرير و تحرير كرده ايم . حالا كه تعيين اول وقت ظهر را از شاخص صفيحى دانسته ايم در معرفت آخر وقت ظهر و عصر نيز به دنباله عمل حضرت پيغمبر اكرم صلى الله عليه و آله و سلم با ظل ديوار ياد شده به قلم جناب استاد علامه شعرانى رضوان الله عليه از كتاب راه سعادت التفات بفرمائيد :\r\n« و آخر وقت ظهر را وقتى مقرر داشت كه سايه برگشته برابر ارتفاع ديوار شود ، و در اين وقت ارتفاع خورشيد از افق چهل و پنج درجه است . و در اول تابستان در شهر مدينه آفتاب در نصف النهار فوق الرأس و ارتفاع آن نود درجه است . اين وقت كه آخرين وقت فضيلت ظهر است ، درست وسط حقيقى ميان ظهر و غروب است ، حضرت پيغمبر آن را اصل قرار داد ، و اوقات ديگر را در مدينه و بلاد ديگر بر اين اصل متفرع فرمود ، و براى همه يك حكم فرمود كه چون فيى يعنى سايه به قامت شاخص شود آخر وقت ظهر است در همه جا و همه وقت .\r\nو آخر وقت عصر را وقتى معين فرمود كه سايه دو برابر شاخص شود ، و آن وقتى\r\n\r\n","description":"","footnote":"","page_name":" 679 ","page_number":207},
  {"content":"\r\n\r\nاست كه ارتفاع خورشيد از افق قريب بيست و شش درجه است ، پس مقدار ارتفاع خورشيد را نصف كرد و نصف آن را وقت فضيلت ظهر قرار داد ، و نصف باقى را هم تقريبا نصف كرد و آن را وقت فضيلت عصر قرار داد .\r\nرسم اهل حساب است كه خالص و كامل هر چيز را اصل و مبدأ قرار مى دهند . مثلا در اندازه گرفتن نور ، نور ماه را واحد قرار دادند در شب چهاردهم كه ثابت است نه شبهاى ديگر . و براى واحد وزن آب خالص مقطر اختيار كردند . حضرت پيغمبر هم بلندترين روزها را در شهرى كه خورشيد اول ظهر به غايت ارتفاع يعنى نود درجه مى رسيد ، مبدأ قرار داد ، و روزهاى ديگر و شهرهاى ديگر ضابطه ندارد . و از اين ها دانسته شد كه اگر در بلاد ما هم ديوارى به سمت نصف النهار بسازند سايه در اول ظهر از آن معدوم مىشود در همه فصول .\r\nو قول بعض فقهاء كه بايد سايه زائد بر فيى اصلى به قدر سايه باقى در وقت ظهر شود ضعيف است ، و حق همان است كه مشهور گويند ، و بايد سايه زائد برابر اصل شاخص شود نه سايه شاخص .\r\nو نيز بعض فقهاء گويند : سايه ظهر در بعضى اوقات خود به اندازه شاخص است يا بيش از آن ، پس ممكن نيست آخر وقت ، سايه به قدر شاخص باشد .\r\nدر جواب گوييم : در مدينه طيبه ديوار مسجد پيغمبر كه مسامت نصف النهار بود وقت ظهر هرگز سايه نداشت ، و چون سايه پيدا مى شد ظهر مى شد ، و چون به اندازه قامت مى رسيد وقت ظهر گذشته بود ، ما هم اگر در بلد خود چنان ديوارى داشته باشيم همانطور مى سنجيم . اما اگر شاخص مانند چوب نصب كنيم زيادتى سايه را كه بعد از ظهر پيدا مىشود با قامت شاخص مى سنجيم نه همه سايه را ، زيرا كه پيغمبر ( ص ) آن سايه كه بعد از ظهر پيدا مى شد فرمود : به قدر شاخص شود » .\r\nاين بود گفتار جناب استاد شرف الله نفسه . در پيرامون عمل پيامبر اكرم با ديوار مسجد مدينه و ظل آن ، مسائل رياضى ديگر در پيش است چنان كه در پايان درس 97 نيز گفته آمد .\r\nآن كه فرمود « : و قول بعض فقهاء كه بايد . . . و نيز بعض فقهاء گويند » .\r\n\r\n","description":"","footnote":"","page_name":" 680 ","page_number":208},
  {"content":"\r\n\r\nاين فقيهان فقط چشم به « شاخص مخروطى » دوختند ، و كأن از « شاخص صفيحى » حرفى نياموختند . و چنان كه در آغاز درس 96 گفته ايم در همه كتب فقهى كه متعرض دائره هنديه شده اند فقط همان شاخص مخروطى را نام برده اند .\r\n\r\nمطلب دوم :\r\nاين كه عبارتى در بحث قبله مدينه از كتاب راه سعادت نام برده بايد تصحيح شود چه اين كه جناب استاد فرمودند :\r\n« اما طول مكه را در زيجهاى قديم مانند زيج هندى نود ( 90 ) درجه نوشته اند ، و مدينه را 75 درجه و 20 دقيقه كه تفاوت بين الطولين 14 درجه و 40 دقيقه مى گردد ، و انحراف قبله مدينه به طرف مشرق بسيار مىشود ، با اين كه محراب پيغمبر صلى الله عليه و آله و سلم اين اندازه انحراف ندارد » .\r\nنگارنده گويد : نسخه زيج هندى استاد روحى فداه در دست اين حقير است ، طول مكه مكرم‌ه در آن با حرف جمل بدين صورت مكتوب است « : عرها » يعنى 77 درجه است ، زيرا كه « ها » به معنى صفر است چنان كه در درس پانزدهم گفته آمد پس « عرها » يعنى 77 درجه تمام . و طول مدينه منوره در نسخه زيج مذكور با حروف جمل بدين صورت است « : عه ك » يعنى 75 درجه و 20 دقيقه است كه تفاوت بين الطولين يك درجه و چهل دقيقه ( 1 درجه و 40 دقيقه ) است ، و قريب به واقع است .\r\nو لكن آن جناب رقم « عر » را « ص » خوانده است ، زيرا كه در نسخه نام برده از حيث كتابت خيلى رقم « عر » قريب به صورت « ص » نوشته شده است .\r\nچند نسخه از رسائل خطى قدماء در طول و عرض بلاد ، و همچنين چند نسخه از ازياج كه در تصرف راقم است ، عرض مكه را 21 درجه و 40 دقيقه ، و طول آن را از جزائر خالدات 77 درجه و 10 دقيقه ، و در بعضى از آنها 77 درجه بدون دقائق گفته اند و طول مدينه را 75 درجه و 20 دقيقه ، و عرض آن را 25 درجه گفته اند كه اختلاف بين طولين 1 درجه و 50 دقيقه است و به محاسبه بيرونى تفاوت بين طولين كمتر از ربع درجه است چنان كه به نظر دقيق اهل\r\n\r\n","description":"","footnote":"","page_name":" 681 ","page_number":209},
  {"content":"\r\n\r\nاروپا طول مكه از گرنويچ 39 درجه و 50 دقيقه ، و عرض آن 21 درجه و 25 دقيقه ، و طول مدينه را 40 درجه ، و عرض آن را 25 درجه گفته اند كه مكه و مدينه تقريبا در تحت يك فلك نصف النهار واقع اند ، و انحراف قبله مدينه از جنوب به مغرب 14 دقيقه و 53 ثانيه است كه به ربع درجه هم نمى رسد . پس محاسبه ديروز بيرونى ، و امروز غربيها باهم موافق اند و تفاوت بغايت اندك است و همين حق است .\r\n\r\nمطلب سوم :\r\nدر نقل بعضى از وقايع تاريخى ، و آشنائى به تاريخ الفلاسفه قانيطس يونانى ، و به شرح علامه خفرى بر زيج ايلخانى محقق طوسى از رصدخانه مراغه است : رصدى بزرگ جناب مولى غلامحسين جونپورى شيرازى در كتاب گرانقدر جامع بهادرى آورده است كه محمد خفرى در شرح زيج ايل خانى از كتاب تاريخ الفلاسفه كه ترجمه كتاب قانيطس يونانى است نقل كرده است كه اول كسى كه در حال كواكب نظر كرد آدم عليه السلام بود . در قله جبل القمر مقياسى قائم كرده ظل آفتاب را رصد مى فرمود ، تا هر روز كه ظل بغايت قصر مى رسيد مى دانست كه نيم روز شد . و از صبح تا نيم روز بفراهم آوردن ثمرات مأكوله جبلى سعى مى كرد ، و چون وقت نصف النهار مى رسيد آن أثمار را به مسكن براى فرزندان مى برد ، و نيز هرگاه تناقص و تزايد و انعدام ظل را معاينه كرد انتظار عودات آن كشيد تا چون بار دوم ظل را منعدم ديد دانست كه آفتاب به وضع اول خود رسيد . و چون ايام عودت را حساب كرد سيصد و شصت و پنج روز يافت ، و دانست آفتاب در اين مدت دوره تمام مىكند .\r\nو همچنين حضرت شيث و نوح هم در حال آفتاب و كواكب ناظر بودند ، تا آن كه عهد ادريس آمد آن حضرت علم رصد را رونقى بخشيد ، و حركات جميع سيارات را قدرا وجهة معلوم كرد ، و بيشتر از خواص كواكب را دريافت و بر صفايح قرطاس ثبت كرد ، و علم نجوم از و در اطراف و اكناف شايع گشت .\r\nو يونانيان در كتب خود جائى كه هرمس حكيم مى نويسند مراد از آن حضرت\r\n\r\n","description":"","footnote":"","page_name":" 682 ","page_number":210},
  {"content":"\r\n\r\nادريس عليه السلام است .\r\nبالجمله بر همين وتير در هر روز و عصر عقلاء در تحقيقات حركات كواكب و رصد آن مألوف و مشغول بوده اند تا به حدى كه درين عصر اين علم به غايت ترقى و رونق رسيد . ( ص 690 ط 1 هند )\r\nديلمى در محبوب القلوب گويد :\r\n« هرمس الهرامسة المسمى عند العبرانيين اخنوخ ، و عند اليونانيين ارميس ، و معنى ارميس عندهم عطارد ، و عند العرب ادريس كما سماه الله تعالى في كتابه العزيز لكثرة دراسته » . ( ص 38 ط 1 )\r\n\r\n","description":"","footnote":"","page_name":" 683 ","page_number":211},
  {"content":"\r\n\r\n\r\nدرس 100 : صرف قبله از بيت المقدس به كعبه\r\nدر روايات متظافر از فريقان آمده است كه چون رسول الله صلى الله عليه و آله مأمور به صرف قبله از بيت المقدس به كعبه شده است ، و خبر صرف قبله به مساجد ديگر رسيده است نمازگزاران كه به سوى كعبه برگشته اند ، زنان جاى مردان ، و مردان جاى زنان واقع شده اند . سبب اين جابجا شدن بدانچه كه در دروس گذشته بخصوص درس 97 گفته ايم ، دانسته مىشود .\r\nروايات چندى در اين موضع در درس 56 كتاب « دروس معرفة الوقت و القبله » ذكر كرده ايم ، و در اينجا به نقل برخى از آنها تبرك مى جوييم :\r\nشيخ صدوق در من لا يحضره الفقيه گويد :\r\nرسول اكرم بعد از آن كه به رسالت مبعوث شده است ، سيزده سال در مكه و نوزده ماه در مدينه به سوى بيت المقدس نماز خواند تا اين كه گويد : پس چون دو ركعت از نماز ظهر را گزارده است جبرئيل بر وى فرود آمد و به دو گفت : قد نرى تقلب وجهك الاية ، سپس دست او را گرفت و روى وى را بسوى كعبه برگردانيد ، و كسانى كه با او نماز مى خواندند رويشان را بسوى كعبه برگرداندند ، چنان كه مردان به جاى زنان و زنان به جاى مردان شدند ، پس رسول اكرم ( ص ) اول اين نماز را به سوى بيت المقدس و آخر آن را به سوى كعبه گزارده است . و خبر صرف قبله به مسجدى در مدينه هنگامى كه مردم آن ، دو ركعت از نماز عصر آن روز را خوانده بودند رسيده است پس بسوى كعبه برگشتند كه اول نماز عصرشان بسوى بيت المقدس و آخر آن بسوى كعبه بود ، لذا اين مسجد به مسجد قبلتين ناميده شده\r\n\r\n","description":"","footnote":"","page_name":" 684 ","page_number":212},
  {"content":"\r\n\r\nاست . و مسلمانان به رسول خدا گفته اند : آيا نمازهايى را كه به سوى بيت المقدس خوانده ايم تباه است ؟ در پاسخ آنان اين آيه را تلاوت فرمود : ما كان الله ليضيع ايمانكم يعنى صلاتكم إلى بيت المقدس .\r\nشيخ جليل شاذان بن جبرئيل در رساله « ازاحة العلة في معرفة القبلة » كه تمام آن در قبله صلات بحار ( ج 18 ط كمپانى ص 157 153 ) آمده است ، مسجد ذى ال قبلتين را مسجد طائفه بنى اشهل دانسته است ، و گفته است كه آن مسجد در مدينه نزديك بئر رومه است .\r\nرومة بضم راء در ماده نقخ لسان العرب آمده است : « و في الحديث : أنه شرب من رومة فقال : هذا لنقاخ ، هو الماء العذب البارد الذى ينقخ العطش أى يكسره ببرده ، و رومة بئر معروفة بالمدينة » .\r\n( ط 1 دار الاحياء ج 14 ص 254 )\r\n\r\nتبصره :\r\nدر درس نود و هشتم گفته ايم كه :\r\n« مرحوم مجلسى در مجلد 22 بحار كه كتاب مزار آنست به ظاهر برخى از جداول طول و عرض بلاد كه در دست داشت قبله مدينه را به 37 درجه از جنوب به مشرق منحرف دانسته است ، و پنداشت كه سلاطين جور از آن به سوى جنوب كه با مكه در سطح يك نصف النهار است تحريف كرده اند » .\r\nبا مراجعه به رساله ياد شده ابن شاذان در صلات بحار دانسته مىشود كه سند و دليل او همين رساله است ، زيرا كه ابن شاذان در آخر رساله كه در ذكر مقدار انحراف بلاد معروف است گويد :\r\n« فالمدينة المشرفة منحرفة قبلتها من نقطة الجنوب إلى المشرق بسبع و ثلاثين درجة و عشر دقائق » . ( بحار ط 1 ج 18 ص 157 )\r\nبه خصوص كه قبل از نقل رساله در وصف و اعتماد بدان گفته است :\r\n« و لنختم الباب بذكر رسالة كتبها الشيخ الجليل ابوالفضل شاذان بن جبرئيل القمى قدس ال‌له روحه في القبلة ، و كثيرا ما يذكر الأصحاب عنه و يعولون عليه » . . .\r\n( ج 18 ، بحار ط 1 ص 153 )\r\n\r\n","description":"","footnote":"","page_name":" 685 ","page_number":213},
  {"content":"\r\n\r\nتحصيل طول و عرض بلاد و به خصوص تعيين طول ، براى پيشينيان سخت دشوار بود ، لذا تقريب و تخمين و گاهى خبط و اشتباه سنگين در ارقام جداول طول و عرض ديده مىشود چنان كه در درسهاى آينده روشن مى گردد . امروز كه آلات رسانه اى از قبيل بى سيم و تلگراف و مانند آنها اختراع شده است آن دشوارى به آسانى ، و آن تقريب به تحقيق مبدل شده است .\r\nكسانى كه مثل علامه حلى در « تذكرة الفقهاء » عمل پيغمبر اكرم را در تعيين قبله مدينه اصل قرار داده اند ، و آن را قبله قطع دانسته اند ، و اجتهاد را در آن روا نداشته اند ، و اعتناى به جداول طول و عرض بلاد آن روز در اين موضوع به خصوص نكرده اند به حق سخن گفته اند و به صوب صواب رفته اند و كوتاهى سخن اين كه نظر نگارنده سطور درباره قبله مدينه رسول ( ص ) اين است كه در رساله اعتقادات گفته است :\r\n« اعتقاد من اين است كه قبله مدينه بر جنوب افتاده است ، و آن معجزه فعلى باقى رسول خاتم صلى الله عليه و آله و سلم است ، چه اين كه با مكه مكرمه به تقريب كه تفاوت بين طولين ربع درجه و كمتر از آنست در سطح يك دائره نصف النهار واقع است ، لذا قبله مدينه قبله قطع است و اجتهاد در آن جائز نيست . و آن كه عالم جليل شاذان بن جبرئيل در رساله « ازاحة العلة في معرفة القبله » قبله مدينه را از جنوب به مشرق سى و هفت درجه و ده دقيقه ( 37 10 ) منحرف دانسته است ، و صاحب بحار و ديگران از وى پيروى كرده اند نادرست است » ،\r\n\r\nتنبيه :\r\nرصدى بزرگ جناب مولى غلامحسين جونپورى شيرازى صاحب زيج و جامع بهادرى ، رساله اى به نام « تحفة الأبرار » نوشته است كه در سنه 1250 ه . ق در زمان حيات وى در كلنگه كلكته هند بطبع رسيده است . اين رساله متضمن چهار فصل است در فصل دوم آن گويد :\r\n« فصل دوم در دانستن سمت قبله در بلاد شمالى العرض ، بر كاغذى دائره كشند ، و دو قطر متقاطع به قوائم رسم كنند ، و بر اطراف اين دو قطر علامت نقاط اربع يعنى شمال و جنوب و مشرق و مغرب معين سازند ، و هر ربع محيط را بر نود جزء\r\n\r\n","description":"","footnote":"","page_name":" 686 ","page_number":214},
  {"content":"\r\n\r\nمتساوى قسمت كنند ، بعده طول و عرض مكه را شرفها الله تعالى با طول و عرض بلاد ملاحظه كنند اگر در عرض متحد باشند و طول مكه معظمه كمتر بود درين صورت سمت قبله نقطه مغرب باشد ، و اگر طول مكه زايد بود سمت قبله نقطه مشرق باشد .\r\nبسيار جاى شگفتى است كه از مانند چنان دانائى از درستى و نادرستى اين دستور حرفى به ميان نيامده است ، و آنچه كه در درس نود و يكم برشته نوشته در آمده است هر آينه دانش پژوه هشيار را بسند است و نياز بدرازى سخن نيست .\r\n\r\nفائده :\r\nدر آخر درس 99 از حضرت ادريس ( ع ) يادى شده است ، آن حضرت كه ارميس و اخنوخ و هرمس است . در قرآن ك‌ريم هم به نام ادريس است و هم به نام الياس . پيش از غيبت ادريس نبى بود و اذكر في الكتاب ادريس انه كان صديقا نبيا ( مريم 58 ) ، و پس از غيبت الياس رسول و ان الياس لمن المرسلين ( الصافات 124 ) يعنى الياس همان ادريس است . به بيانى كه در رساله « نهج الولاية » تقرير و تحرير كرده ايم ( يازده رساله فارسى ص 237 240 ط 1 ) ، و از اين بحث شريف نتيجه گرفته ايم كه امر ادريس ( ع ) و حضرت بقية الله قائم آل محمد صلوات الله عليهم ، در عالم انسان كامل كه به فضل الهى صاحب اعدل امزجه است ، و مؤيد به روح القدس و جامع حقائق و رقائق اسماى حسناى الهى مى باشد به وفق موازين عقلى و علمى است ، و استبعاد و استيحاش در اين گونه مسائل نصيب عوام است كه از عالم انسانى بى خبرند ، خواه به علوم طبيعى و مادى و رسمى دستى داشته باشند و خواه نداشته باشند .\r\nو آن كه در آخر همان درس نقل كرده ايم كه ارميس در نزد يونانيان به معنى عطارد است ، خود نكته اى شريف را در بردارد كه با ادريس مناسب است زيرا كه در احكام نجوم عطارد كه فارسى آن تير است چنان كه در درس پنجم گفته آمد دبير فلك است . نظامى گنجوى در معراج خاتم صلى الله عليه و آله و سلم گويد :\r\n عطارد لوح خود آورد پيشش \r\n كه اينم هست كن نعلين خويشش \r\nخواجه طوسى در فصل بيست و هشتم كتاب سى فصل كه در مدلولات\r\n\r\n","description":"","footnote":"","page_name":" 687 ","page_number":215},
  {"content":"\r\n\r\nكواكب از طبقات مردم است گويد :\r\n« عطارد كوكب دبيران و خواجگان و بزرگان و اهل ديوان و اكابر و حكيمان و شاعران و منجمان است » .\r\nشيخ اكبر محيى الدين در كتاب « الدر المكنون و الجوهر المصون في علم الحروف » آورده است كه : .\r\n« علم الله تعالى آدم الاسم الأعظم الذى دانت له المكونات ثم ورث علم الحروف من بعده ابنه شيث ثم ادريس عليه السلام ، و هو نبى مرسل ، و انزل الله تعالى عليه ثلاثين صحيفة ، و اليه انتهت الرياسة في العلوم الحرفية و الأسرار الحكمية و اللطائف العددية و الاشارات الفلكية ، حتى يقال إنه اول من كتب بالقلم ، و قد ازدحم على بابه العلماء ، و قد اقتبس من مشكوة أنواره سائر الحكماء . و قد صنف « كتاب كنز الأسرار و ذخائر الأبرار » ، و قد شرحه تنكلوشاه البابلى ، و كذلك ثابت بن قرة الحرانى . و لما اطلعنى الله على العوالم الماضية سألته عن شرحيهما فقال : انهما لم يعلما إلا ظاهره ، و إنه إلى الان مقفل ، و حلة لى ، فرأيت فيه اسرارا غريبة لا يهتدى إليها إلا فحول الرجال من الأفراد . و هو خامس كتاب كان فى الدنيا في علم الحروف . و علمه جبرائيل عليه السلام علم الرمل ، و به ظهرت نب‌وته . و ورث علم الحروف بعده الهرامسة و هم اربعون رجلا و كان أمهرهم اسقليوس الذى هو ابوالحكماء و الأطباء » . . . .\r\nنگارنده گويد : از فياض على الاطلاق اميدوارم كه روزى در محضر مبارك شما مانند همين دروس نوبت درس و بحث رشته هاى علم حروف كه در آنها نيز تأليفات چندى دارم هم فرا رسد . و ديگر اين كه به راستى آن كه شيخ اكبر از خود خبر داد كه : « و لما اطلعنى الله على » . . . بايد براى نفوس مستعده سرمشق باشد ، چه اين كه در فيض الهى به روى همه باز است ، از تو حركت و از خدا بركت . بفرموده شيرين كمال اصفهانى :\r\n بر ضيافتخانه فيض نوالت منع نيست \r\n در گشاده است وصلا در داده خوان انداخته \r\nيكى از مشايخم رضوان الله عليه برايم حكايت كرد كه شيخ اكبر گفت « : هر چه دارم همه را از سجاده دارم » .\r\n\r\n","description":"","footnote":"","page_name":" 688 ","page_number":216},
  {"content":"\r\n\r\n\r\nداستان يك چيستان :\r\nوقتى استاد علامه شعرانى قدس سره الشريف به قصد زيارت بنت باب الحوائج إلى الله ستى فاطمه سلام الله عليها از تهران به قم آمده بودند . نگارنده آنگاه در مدرسه مروى تهران حجره داشت . پس از مراجعت كه به محضر انورش تشرف حاصل كردم از سفر خود حكايت كرد كه در بازگشت شخصى روستايى در ماشين از من پرسيد كه در قم درس مى خوانى ؟ گفتم : چه فرمايش دارى ؟ گفت : اين چيست كه « :\r\n برخيز و بشو دلا \r\n ريشت بتكان ملا \r\n» ؟ گفتم شما بفرمائيد . گفت : برخيز « الف » است . بشو دلا « د » است . ريش را بتكانى نقطه شين فرو مى ريزد « ريس » مى ماند ، و با « ا د » ادريس مىشود .\r\n\r\n","description":"","footnote":"","page_name":" 689 ","page_number":217},
  {"content":"\r\n\r\n\r\nدرس 101 : تحصيل سمت قبله آفاق از طريق اخراج عمود بر خ‌ط نصف النهار\r\nالحمد لله همى الحمد لله كه صد درس در علم مكرم رصدى در كمال إحكام محرر و معلم آمد . صد درسى كه دهها اصل اساسى علم رصدى را در عهده دارد . علاوه كه در صد درس مرسوم معهود درسهائى گرد آمد كه هر كدام در عداد رساله اى معدود مى گردد .\r\nهر و الا گهرى كه در مسائل اساسى علمى صد درس و دهها اصول را گرد آورد هم در علم معهود دلى آرام و سامى و گرامى دارد ، و هم سر سالارى و سرور و سردارى ، آرى هر آگاهى عادل و داورى دادگر در حكم محكم و كلام كاملم گواهى دهد .\r\nاگر كردگار عالم و آدم مدد دهد كه عمر همراه گردد و وسائل كار آماده ، مسلم و صددرصد ، صدها درس دگر اساسى و اصولى در علم اعداد و دوائر و اكر و همه علوم رصدى و علوم ديگر كه آراى علماى سامى گرك و دگر علماى اعلام اسلامى ، و مردم عالم عالى عصر ما در عهده دارد ، كراسه دروس ما در كار و راه گردآورى هر كدام كمال سعى و هم را دارد كه همه را مدلل و دل آرا محرر كرده ارائه دهد .\r\nاى همراه گرامى وادى علم و كمال وسواس واهى مردم ولگرد و هوا و هوس را سرگرم امور وهمى ، و مأسور حطام مادى كرد و در گمراهى مهول درآورد ، در حدى كه اگر گامى در راه كمال دل و روح گمارد كه علم و عمل گردآورد ، و مسعود هر دو سرا گردد هراس دارد كه مسئول وسواس مى گردد .\r\n\r\n","description":"","footnote":"","page_name":" 690 ","page_number":218},
  {"content":"\r\n\r\n اى واى مر آدم هوس را \r\n دل داده كام سگ مگس را \r\nسلام دادار دو عالم مر راهروى سوى كمال و محصل علم را كه مسعود و محمود هر دو سرا مى گردد .\r\nاى محصل علوم و اى همكار مكرم هركس علم را گرامى مى دارد دگر امور را و همه احوال و اطوار را معد در راه او مى دارد ، و هر كه درد دارد آه سرد و سر و صدا و داد دارد و دوا گردآورد كه سالم گردد . و هر مسعودى كه سر والائى و سرورى دارد در راه معلم كمال سعى كامل دارد . در هر حال كلام محرر سطور را در دل دار كه محرومى محال و هركس حصه اى معلوم دارد . هركس در درسم همراهى و همگامى دارد كلامم را همواره و همواره در سمع سر روح كما هو مسموع دارد كه ملك و مال اهل گل را ، و علم و كمال اهل دل را . الله گوى و در راه علم و عمل سعى دار و السلام .\r\n مر همدم كردگار عالم \r\n كى هول و هراس دارد وهم \r\n هر دل كه ولاى وصل دارد \r\n همواره هواى اصل دارد \r\n موسى كه هواى طور دارد \r\n كى دل سر وصل حور دارد \r\nرو سوى علم محمود و معهود رصدى آورم و دروس دگر را در حماى حول و مدد و كمك اسم هادى الهى علاملكه ارائه و ادامه دهم :\r\nطرق تحصيل سمت قبله بلاد را از دائره هنديه به خوبى فرا گرفته ايم . اكنون در اين درس مى خواهيم به طريقى ديگر از اخراج عمود بر خط نصف النهار و تجزيه آن به أجزاى صغار متساوى سمت قبله آفاق را بدست آوريم .\r\nمرحوم ملا مظفر جنابذى ( گونابادى ) را رساله اى در استخراج خط نصف النهار و معرفت سمت قبله است كه در درس سى و نهم از آن نام برده ايم ، باب سوم آن حاوى دو فصل در بيان اين طريق بدين عبارت است كه فرموده است :\r\nباب سيم در معرفت سمت قبله بطريق اخراج عمود :\r\nخط نصف نهار را كه بر سطح موزون مخرج باشد به اجزاى صغار متساويه تقسيم\r\n\r\n","description":"","footnote":"","page_name":" 691 ","page_number":219},
  {"content":"\r\n\r\nكنند پس اگر عرض بلد جنوبى بود ، يا عديم العرض ، يا عرض شمالى او كمتر از عرض مكه باشد عمودى بر منتهاى شمالى خط نصف النهار اخراج كنند . و اگر عرض بلد شمالى بود و بيشتر از عرض مكه باشد بر منتهاى جنوبى او . و بر جهت شرق بايد اگر طول مكه اكثر باشد از طول بلد ، و بر جهت غرب اگر اقل باشد . پس آن عمود را به طريق خط نصف النهار به همان أجزاى صغار متساويه ابتدا از موقع او تقسيم كنند ، و از همان موضع به قدر مجموع العرضين اگر بلد جنوبى العرض بود ، و يا به قدر عرض مكه اگر بلد عديم العرض بود ، يا به قدر ما بين العرضين اگر شمالى العرض بود از اجزاى نصف النهار بشمارند آنجا كه منتهى شود نشان كنند ، وهم از آن موضع به قدر ما بين الطولين از أجزاى عمود بشمرند آنجا كه منتهى شود نشان كنند و ما بين هر دو نشان به خطى مستقيم كه هر آينه وتر قائمه باشد وصل كنند خط سمت قبله بود . چون از تقاطع اين خط و نصف النهار بر استقامت اين خط بايستند مواجه مكه باشند . و چون همين تقاطع را مركز ساخته دائره رسم كنند قوسى كه محصور باشد بينهما قوس انحراف مكه بود ، و فضل مقدار ربع دائره بر او قوس سمت قبله . و هر عمل از اعمال سمت قبله كه در دائره هنديه تقريبا و تحقيقا جارى است در اين طريق نيز جارى باشد ، و هرچه متعذر است اينجا نيز متعذر بود چه مال هر دو طريق في الحقيقه يكى است . و چهار شكل طريق اول را به اين طريق به جهت تمثيل نقل كرديم تا ناظر را مؤيد باشد و بالله التوفيق و عليه التكلان . شكل اين است :\r\n( شكل شماره 93 )\r\n\r\n","description":"","footnote":"","page_name":" 692 ","page_number":220},
  {"content":"\r\n\r\nفصل چون فضل طول بلد بر طول مكه اكثر از نود جزء باشد ، يا تقاطع نصف ظاهر نصف النهار بلد با معدل النهار مقدم باشد بر تقاطع نصف ظاهر نصف النهار مكه با معدل النهار باكثر از نود جزء در اين حال تفاوت طولين از نصف دور كه صد و هشتاد است بيرون روند و باقى را قائم مقام تفاوت مذكور داشته بطريق مذكور از اجزاى عود بشمرند و عمل به پايان رسانند » .\r\nاين بود عبارت ملامظفر در تحصيل سمت قبله از طريق اخراج عمود بر خط نصف النهار . بيان آن با دقت و توجه به درسهاى گذشته در تحصيل سمت قبله از دائره هنديه به خوبى روشن مى گردد زيرا كه اين طريق در حقيقت مستنبط از همان دستور سمت از دائره هنديه است ، مع ذلك به لحاظ مزيد استبصار در پيرامون ب‌رخى از مطالب گوئيم :\r\nآن كه گفته است « : بطريق اخراج عمود » يعنى به طريق اخراج خطى كه عمود بر خط نصف النهار بود . شكل دوازدهم مقاله اولى اصول اقليدس در دستور اخراج چنين عمود است كه بتحرير خواجه طوسى :\r\n« نريد أن نخرج من نقطة إلى خط غير محدود ليست هى عليه عمودا » . . . .\r\nو آن كه گفته است « : خط نصف النهار را كه بر سطح موزون مخرج باشد » . . . يعنى خط نصف النهار كه به هر طريق حاصل شده است خواه از طريق دائره هنديه خواه از طرق ديگر كه بسيارى از آنها را در « دروس معرفة الوقت و القبله » آورده ايم .\r\nشايد در بادى امر چنين به نظر آيد كه خط عمود بر نصف النهار مى بايستى به اندازه خط نصف النهار بوده باشد ، و لكن با دقت نظر معلوم مىشود كه اين تساوى لزومى ندارد و پس از آن كه خط عمود ياد شده به مقدار اجزاى خط نصف النهار تجزيه شده است لاجرم در نتيجه هر دو خط به اجزاى متساوى تجزيه شده مساوى با يكديگر خواهند بود ، و زائد از اجزاى تجزيه شده هر يك خارج از محل حاجت است . بلكه على التحقيق هر يك از دو خط ياد شده به قدر حاجت به اجزاى متساوى قسمت مى شوند و تساوى آن دو هيچ لزوم و ضرورت ندارد .\r\n\r\n","description":"","footnote":"","page_name":" 693 ","page_number":221},
  {"content":"\r\n\r\nو مطلب ديگر اين كه خط عمود مذكور در اين طريق به منزلت خط استواء است لذا مقدار ما بين الطولين از اجزاى آن شمرده مىشود چنان كه در درس چهلم به خوبى دانسته شده است فتبصر .\r\nو آن كه گفته است « : و چهار شكل طريق اول را » . . . يعنى چهار ش‌كل طريق اولى را كه در دائره هنديه از رساله خودش « معرفت سمت قبله » آورده است . شكل اول آن كه طولش كمتر از طول مكه و عرض نيز . دوم آن كه طولش بيشتر از طول مكه و عرض نيز . سوم آن كه طولش بيشتر از طول مكه و عرض كمتر . چهارم آن كه طولش كمتر از طول مكه و عرض بيشتر .\r\nملامظفر در رساله ياد شده مبدأ طول بلاد را جزائر خالدات گرفته است كه در درس چهلم گفته آمد ، و اطوال و عروض بلاد را از زيج الغ بيكى نقل كرده است و مبدأ اطوال بلاد در اين زيج جزائر خالدات است . مطابق جداول اين زيج طول مكه مكرمه « عرى » است ، و عرض آن « كام » شمالى است .\r\nو شكل اول از چهار شكل ياد شده مثل جرمى دار الملك حبشه ، طول آن « سه ها » و عرض آن « طل » شمالى . و شكل دوم مثل اصفهان ، طول آن « فوم » و عرض آن « لب إله » شمالى . و شكل سوم مثل سرانديب ، طول آن « قل ها » و عرض آن « ى ها » شمالى . و شكل چهارم مثل دمشق ، طول آن « ع ها » و عرض آن « لح له » شمالى .\r\nاختلاف بين طولين مكه و سرانديب 52 درجه و 50 دقيقه است لذا مطابق ترسيم و تجزيه راقم سمت قبله سرانديب در بيرون صفحه ( ش 93 ) با عمود غربى تقاطع مىكند .\r\nنحوه دقيقى را در اين شكل ( ش 94 ) مى آوريم تا سرمشق درست براى ترسيم هر افق كه خواهى بوده باشد .\r\nمثلا قم عرض آن شمالى و « لد لط » است . و طول آن از گرنويچ « نه نه » . و مكه مكرمه عرض آن شمالى و « كا إله » است . و طول آن از گرنويچ « لطن » . پس قم نسبت به مكه در عداد شكل دوم از اشكال چهارگانه ياد شده است كه هم\r\n\r\n","description":"","footnote":"","page_name":" 694 ","page_number":222},
  {"content":"\r\n\r\nطولش بيشتر از طول مكه است ، و هم عرضش بيشتر از عرض مكه و در جهت نيز با او موافق ، لاجرم مكه در جهت جنوب غربى قم خواهد بود .\r\nحالا مطابق دستور فوق گوييم : در ( ش « ( 94 ا ب » خط نصف النهار كه آن را با يكى از طرق فن خواه دائره هنديه و خواه غير آن تحصيل كرده ايم . و « ا » نقطه جنوب ، و « ب » نقطه شمال به وضع طبيعى جغرافيائى مرسوم بر سطح ارض موزون .\r\nو « اح » را از جهت غرب بر منتهاى جنوبى خط نصف النهار كه نقطه « ا » است عمود كرده ايم ، پس زاويه « ب ا ح » قائمه خواهد بود .\r\nو در درس 26 دانسته ايم كه درجات عرض بلد را از دائره نصف النهار بدست مى آوريم ، پس تجزيه « ا ب » به اجزاى متساوى به منزلت متدرج نمودن دائره نصف النهار به درجات متساوى است .\r\n( شكل شماره 94 )\r\nو نيز در درس 40 دانسته ايم كه درجات طول بلد را از دائره استواء خواه استواى سماوى كه معدل النهار است ، و خواه استواى ارضى كه خط استواء است تحصيل مى كنيم ، پس تجزيه « اح » به اجزاى متساوى به مثابت متدرج نمودن\r\n\r\n","description":"","footnote":"","page_name":" 695 ","page_number":223},
  {"content":"\r\n\r\nدائره استواء به درجات متساوى است .\r\nتفاوت ما بين العرضين 13 درجه و 14 دقيقه است . و تفاوت ما بين الطولين 11 درجه و 5 دقيقه است .\r\nو هر يك از « ا ب » و « اح » را به اجزاى متساوى قسمت كرده ايم ، و تفاوت ما بين العرضين از نقطه جنوب به « ه » رسيده است ، و تفاوت ما بين الطولين از همان نقطه به « د » رسيده است ، و « ده » را كه وتر زاويه قائمه « ا » است رسم كرده ايم و آن خط سمت قبله قم است . چون ه را مركز دائره سازيم و به شعاع ا ه و يا به شعاع هر مقدارى از ا ه دائره رسم كنيم قوس ا و كه مقدر زاويه مركزى ا ه و است قوس انحراف قبله قم از جنوب بود ، و تمام آن تا ربع دور قوس سمت قبله قم است به بيانى كه در درس 28 و درس 86 گفته آمد\r\n\r\n","description":"","footnote":"","page_name":" 696 ","page_number":224},
  {"content":"\r\n\r\n. \r\nدرس 102 : تحصيل قوس ارتفاع از ربع مدرج\r\nدر دروس گذشته از ارتفاع شمس و نياز به معرفت قوس آن بسيار سخن به ميان آمد ، اكنون در اين درس نظر عمده ما طريق تحصيل قوس ارتفاع كوكب خواه شمس و خواه غير آن از ربع مدرج است . نخست عبارت جناب ملا غلامحسين شيرازى جونپورى را بنحو تلفيق از كتاب جامع بهادرى و از رساله تحفه الأبرار كه هر دو از مصنفات اوست در معرفت خط نصف النهار از دائره هنديه محض زيادت بصيرت و تمرين نقل مى كنيم ، و پس از آن از ربع مدرج و طريق تحصيل قوس ارتفاع سخن مى گوييم .\r\n« معرفت خط نصف النهار را طريقها بسيار است ، و سهل ترين طرق عمل دائره هندسه است و آن چنانست كه اول زمين مستوى بهم رسانند به نوعى كه اگر بر آن آب ريزند از جميع جهات برابر سيلان كند ، بعده بر آن زمين دائره رسم كنند ، و بر مركزش مقياسى محدد الرأس قائم منصوب سازند ، و مستحسن آنست كه طول آن مقياس اكثر از ربع قطر دائره نباشد . و ظاهر است كه هرگاه آفتاب قريب به افق شرقى باشد ظل اين مقياس بيرون دائره افتد و هرچند كه ارتفاع آفتاب زياده تر مىشود ظل مقياس متناقص گردد تا در زمانى رأس ظل منطبق بر محيط دائره شود ، پس از اوائل نهار مترصد باشند تا سر ظل مقياس كه خارج دائره واقع است متصاغر شده بر نقطه اى از محيط دائره رسد بر آن نقطه علامت كنند و آن را مدخل ظل نامند چه بعد از اين ظل مذكور در دائره داخل مىشود ، من بعد آن مترصد باشند تا ظل بغايت قصر رسيده متزايد شود و چون بعد نيم روز رأس ظل از داخل\r\n\r\n","description":"","footnote":"","page_name":" 697 ","page_number":225},
  {"content":"\r\n\r\nدائره متعاظم شده بر محيط رسد نيز نشان كنند و آن را مخرج ظل نامند ، پس قوسى كه ميان مدخل و مخرج محصور است از منتصف آن قطر دائره كشند يعنى از منتصف آن خطى كشند كه به مركز دائره عبور كرده بجانب ديگر منتهى شود و همين خط خط نصف النهار باشد زيرا كه در حين مدخل و مخرج مقدار ظل مساوى است پس ارتفاع شرقى و غربى آن دو ظل نيز متساوى باشند ، و مقدار قوس سمت هر دو ارتفاع متساوى باشد ، و ظل هميشه در سطح دائره ارتفاع مى باشد لهذا مدخل ظل نظير نقطه سمت ارتفاع شرقى باشد ، و مخرج ظل نظير نقطه سمت ارتفاع غربى ، پس ضرور شد كه در وسط اين دو نقطه در جهتى نقطه شمال باشد ، و به جانب ديگر نقطه جنوب . و خطى كه خط نصف النهار را قاطع باشد بر قوائم خط مشرق و مغرب است . و اصلح آنست كه اين عمل را حين بودن شمس در يكى از نقطه انقلابين بكنند تا حين مخرج و مدخل تفاوت ميل غير محسوس باشد » .\r\nسپس آن جناب در پايان فصل دوم رساله تحفة الأبرار چنين فرموده است :\r\n« در اينجا مقدار سمت قبله چند بل‌اد محاسبه كرده ثبت مى كنيم تا عند العمل حاجت باستخراج نيفتد :\r\nمدينه منوره 63 درجه و 29 دقيقه شرقى جنوبى .\r\nنجف اشرف 65 درجه و 21 دقيقه غربى جنوبى .\r\nمشهد مقدس 45 درجه غربى جنوبى .\r\nشاه جهان آباد دهلى 18 درجه و 54 دقيقه غربى جنوبى .\r\nلكهنو 20 درجه و 26 دقيقه غربى جنوبى .\r\nبنارس 6 درجه و 48 دقيقه غربى جنوبى .\r\nعظيم آباد 6 درجه و 32 دقيقه غربى جنوبى .\r\nقلعه ثكارى 6 درجه و 10 دقيقه غربى جنوبى .\r\nمرشدآباد 4 درجه و 32 دقيقه غربى جنوبى .\r\nكلكته 3 درجه و 32 دقيقه غربى جنوبى .\r\n\r\n","description":"","footnote":"","page_name":" 698 ","page_number":226},
  {"content":"\r\n\r\nو ابتداى سمت غربى از نقطه مغرب گيرند ، و سمت شرقى از نقطه مشرق . و همين سموت در دائره نيز ايراد كرده ايم تا برسم دائره هم احتياج نشود » .\r\n( ش 95 )\r\n( شكل شماره 95 )\r\nاين بود عبارت آن جناب از رساله تحفة الأبرار . و لكن تحقيق همانست كه در درس 97 و 98 گفته ايم كه مكه و مدينه تقريبا در سطح يك دائره نصف النهار قرار گرفته اند ، و قبله م‌دينه سوى جنوب افتاده و تفاوت بين الطولين كمتر از ربع درجه است .\r\nغرض عمده ما از نقل عبارت ياد شده قبله مدينه است ، اما صحت و سقم مقدار انحراف بلاد ديگر موكول به تنقيب و تحقيق جداگانه در يكايك آنها است .\r\n\r\nتبصره :\r\nرصدى بزرگ مرحوم غلامحسين شيرازى جونپورى در رساله ياد شده برهانى در تحصيل سمت قبله آورده است كه اينك آن را نقل مى كنيم ، و عرض ما اين نيست كه برهان ناتمام است بلكه سخن ما اين است مطابق ارقام طول و عرض بلادى كه محاسبه فرموده است نتيجه نادرست بدست آمده است .\r\n\r\n","description":"","footnote":"","page_name":" 699 ","page_number":227},
  {"content":"\r\n\r\nبراى نقل صورت برهان از رساله « تحفة الأبرار » نخست در شكل 96 گوييم كه اين شكل همان شكل 88 درس 87 است كه به عنوان مثال نقل كرده ايم تا أشكال ديگر با قياس بدان معلوم گردند .\r\n( شكل شماره 96 )\r\nدر اين شكل ح ك قوس سمت قبله كه مقدر زاويه مركزى ط است كه آن را زاويه انحراف قبله گويند . م ط / تفاوت عرضين . م ى / تفاوت طولين . مثلث ى م ط زاويه م قائمه است ، و ى ط وتر آنست . شكل 47 مقاله نخستين اصول به نام « شكل عروس » است . در ديوان راقم آمده است :\r\n گهى با جيب و ظلم كار بودى \r\n گهى شكل عروسم يار بودى \r\nدر شكل عروس مبرهن مىشود كه مجموع مربع وتر هر يك از دو زاويه حاده مساوى با مربع وتر زاويه قائمه آنست . و به عبارت ديگر هر مثلث قائم الزاويه ، مربع وتر زاويه قائمه مساوى با مجموع مربع دو ضلع آنست . خواجه طوسى در تحرير آن فرمايد :\r\n« كل مثلث قائم الزاوية فان مربع وتر زاويته القائمة مساو لمربعى ضلعيها . » . . .\r\nپس : مربع م ط بعلاوه مربع م ى / مربع طى . يعنى : 2 بعلاوه 1 / 3 ( ش 97 )\r\n( شكل شماره 97 )\r\n\r\n","description":"","footnote":"","page_name":" 700 ","page_number":228},
  {"content":"\r\n\r\nحالا در بيان برهان گوئيم : مربع جيب تفاوت طولين يعنى مربع م ى را با مربع جيب تفاوت عرضين يعنى مربع م ط جمع كنند و جذر مجموع ستانند كه قدر ط ى باشد ، بعده قدر م ى را بر قدر ط ى منحط قسمت كنند خارج قسمت جيب زاويه م ط ى بلكه جيب قوس ح ك باشد ، چون اين جيب را در جدول جيب مقوس كنند قدر قوس ح ك معلوم گردد كه مقدار قوس انحراف ، و بعبارت ديگر مقدار قوس زاويه انحراف قبله است .\r\nتعريف جيب در شماره ( ح ) درس 62 گفته آمد . و جذر و مجذور در درس 71 دانسته شده است . و مقصود از مقوس كردن جيب اين است كه جيبى را در دست داريم در جدول جيب به بينيم در برابر چه قوسى قرار گرفته است ، آن قوس را كه اخذ كرده ايم اين جيب را مقوس كرده ايم .\r\nمنحط و مرفوع در اعمال ستينى بسيار رائج اند . در درس 68 مرفوع گفته آمد . اما منحط بدين معنى است كه هر مرتبه ارقام ستينى يك مرتبه پائين بيايد ، اگر درجه است به دقيقه ، و اگر دقيقه است به ثانيه و هكذا ، و چون به عمل رسيده ايم اين مطالب باز و روشن مىشود .\r\nدر مثلث ى م ط مقدار هر يك از اضلاع سه گانه معلوم است ، و زاويه م نيز معلوم است كه قائمه است لذا مقدار هر يك از دو زاويه ديگر را مى توانيم تحصيل كنيم . در بيان اين مطلب به درس پنجم دروس معرفة الوقت و القبلة رجوع بفرمائيد تا وقت بيان تفصيلى آن در اين دروس فرارسد .\r\nو اما وجه تسميه شكل ياد شده به عروس در تعليقه خطى بعضى از نسخ تحرير اصول اقليدس بقلم خواجه طوسى چنين آمده است :\r\n« سمى بالعروس لكثرة منافعه إذ العروس في لغة العرب يطلق على مال كثير النفع كذا ذكره المحقق في حاشية الاشارات » .\r\nو لكن حق اين است كه شكل مذكور بنام شكل فيثاغورس است كه بتخفيف و تصحيف عروس شده است . مسائلى شيرين از عروس و خانواده عروس يعنى خواهر عروس و مادر عروس در پيش داريم . به رساله دهم از يازده رساله در\r\n\r\n","description":"","footnote":"","page_name":" 701 ","page_number":229},
  {"content":"\r\n\r\nمطالب رياضى رجوع بفرمائيد .\r\nچنان كه در صدر اين درس گفته ايم نظر عمده ما در اين درس تحصيل قوس ارتفاع از ربع مدرج است اين درس را در بيان آن خاتمه مى دهيم : شكل 98 را در همين درس در پيش روى خود قرار دهيد ، اب ربع دائره است بر مركز ح پس ا ح بر ب ح قائم است ، و هر يك نصف قطر دائره است ، و زاويه ح قائمه است . اين ربع را با دقت تمام به نود جزء متساوى پنج درجه بايد قسمت كرد ، و ارقام درجات را چنان كه مرقوم داشته ايم بر آن نگاشت . و مركز آن را كه ح است سوراخى باريك بايد كرد و شاقولى كه داراى نخ و وزنه اى در خور ربع و سازگار با آن باشد و ح د نمودار آنست بر آن آويخت . و دو لبنه بر بالاى ربع بدان هيأتى كه در ترسيم آلت موسوم به ذات الشعبتين در درس شصت و دو قلمى گرديد بايد به كار گذاشت كه به خوبى قائم بر صفيحه باشند ، و درست در برابر يكديگر قرار گيرند ، و فاصله ميان آن دو به اندازه اى شايسته باشد كه در شب ماه و ستاره را و در روز آفتاب زير ابر را از دو سوراخ لبنتين مقابل يكديگر توان ديد . و اگر در روز هوا صافى باشد سايه بدنه لبنه سمت مركز درست بر بدنه و عرض و امتداد لبنه ديگر قرار گيرد . صفيحه ربع در بزرگى و خردى براى رسم درجات داراى اندازه اى بايسته باشد ، و در سبكى و سنگينى داراى وزنى شايسته نه مانند صفحه كاغذى كه نسيمى آن را به بازى گيرد ، و نه مانند تخته چدنى كه نگهدارى آن دشوار باشد .\r\nحالا چون بخواهى قوس ارتفاع را بدست آورى صفحه ربع مدرج را بر روى خورشيد يا ماه و ستاره مى گيرى به نحوى كه لبنتين بر بالاى ربع قرار گيرند ، و شاقول را آزاد رها مى كنى ، و ربع را چنان قرار مى دهى كه شعاع شمس يا شعاع بصر از دو سوراخ لبنتين بگذرد ، در آنگاه نخ شاقول بر هر جزئى ، از اجزاء ربع افتاده است از ابتداى جانب يسار رب‌ع تا بدانجا كه خيط شاقول آويخته است قوس ارتفاع بود .\r\n\r\n","description":"","footnote":"","page_name":" 702 ","page_number":230},
  {"content":"\r\n\r\n( شكل شماره 98 )\r\n\r\n","description":"","footnote":"","page_name":" 703 ","page_number":231},
  {"content":"\r\n\r\n\r\nدرس 103 : تكسير دائره و تحصيل نسبت قطر به محيط آن\r\nبه ربع مدرج و تحصيل قوس ارتفاع آگاهى يافته ايم ، بيان آلات بسيار ديگر و نحوه استفاده از آنها در بعد گفته آيد . ربع مدرج منتهى به ربع مجيب مىشود . ربع مجيب به همين صورت ربع مدرج است با اضافه رسم چند خط ديگر كه در بعد دانسته مىشود . و در حقيقت تحصيل قوس ارتفاع يكى از كارهاى ربع مجيب است ، بلكه آنچه از اسطرلاب استفاده مىشود از ربع مجيب استفاده توان كرد . و ه‌مه اين مسائل مبتنى بر علم شريف تسطيح و براهين قويم هندسى است كه كم كم داريم بدانها نزديك مى شويم .\r\nو ديگر اين كه مبحث دائره هنديه منتهى به « ساعت آفتابى » شده است كه بعضى از مطالب ابتدائى آن گفته آمده است . در ساعتهاى خورشيدى و طرق ترسيم آنها مطالبى بسيار شگفت و شيرين به براهين استوار هندسى در پيش داريم . در همه اين امور ياد شده كتب و رسائل و شروح بسيارى نوشته شده است .\r\nقانون مسعودى و التفهيم و رسائل رياضى و ديگر كتب ابوريحان بيرونى ، و رسائل رياضى امير ابونصر بن عراق ، و كتب و رسائل ابن هيثم ، و كتب و رسائل خواجه طوسى ، و قانون ناصرى ، و الدرر التوفيقيه اسماعيل بيك مصطفى فلكى ، و مجسطى و شروح آن و جامع بهادرى و زيجات و شروح آنها ، و تذكره خواجه طوسى و شروح آن ، و علم الفلك كرلونلينو ، و تحفة الأفلاك مهديقلى هدايت ، و ازمنه و امكنه مرزوقى ، و رياض المختار احمد پاشا مختار ، و آنچه در اسطرلاب و ربع مجيب و آلات نجومى و شروح آنها نوشته شده است ، و صور عبدالرحمن صوفى و\r\n\r\n","description":"","footnote":"","page_name":" 704 ","page_number":232},
  {"content":"\r\n\r\nدهها كتب ديگر كه در اثناى دروس آينده معرفى مى كنيم از كتب اصيل در اين رشته هاى علوم اند كه در اين دروس تحرير مى شوند ، و نيز كتاب « كاربرد علوم در قبله يا بى » تأليف فاضل معاصر گرانقدر آقاى ماشاءالله على احيائى خيلى براى اين دروس مفيد است . و ما به حول و مشيت الهى برنامه اى كه در اين دروس داريم بر همه اين كتابها و غير آنها احاطه خواهيم يافت و مسلط بر آنها خواهيم شد .\r\nاكنون بر سرآنيم كه بدانچه در دروس گذشته حواله و وعده داده ايم آشنا شويم كه هم بايد آنها را بدانيم ، و هم با دانستن آنها دست ما براى مباحث بعدى باز مىشود :\r\nدر درس دوم راجع به تقسيم محيط دائره به درجات و دقائق و ثوانى سخن به ميان آورده ايم ، و در درس شست و دوم در تعريف نسبت ميان دو چيز گفته ايم كه در نسبت تجانس شرط است ، نسبت قطر با محيط دائره را » 14 3 » يعنى سه برابر و كسرى گفته اند و آن را بدين علامت « : پى » كه حرف يونانى است و به يونانى « پى » تلفظ مىشود ارائه مى دهند ، با اين كه محيط دائره و قطر آن با هم متجانس نيستند زيرا كه آن خط منحنى و اين خط مستقيم است ، پس در تحصيل نسبت محيط و قطر دائره چه حيله علمى به كار برده اند و تدبيرى انديشيده اند كه نسبت قطر به محيط را پى دانسته اند ؟ آن حيله و تدبير « تكسير » دائره است .\r\nچنان كه آگاهيد راقم رساله اى در تكسير دائره در بيان نسبت قطر با محيط دائره كه حقا از مسائل مهم تاريخى رياضى است نگاشته است كه يكى از يازده رساله فارسى مطبوع در يك مجلد است ( ط 1 ص 561 570 ) .\r\nتكسير را رشته هاى گوناگون است بويژه كه در شعب ارثماطيقى « علم تكسير » را اهميت بسزا است و در آن رساله ها نوشته اند . الحمد لله كه راقم را در اين شعب دستى توانا است .\r\n مرا ميدان بحث اينجا وسيع است \r\n كه در اين صنعتم صنع صنيع است \r\nزيرا كه بتوفيقات الهى در پيشگاه استادانى به خصوص ساليانى در محضر انور\r\n\r\n","description":"","footnote":"","page_name":" 705 ","page_number":233},
  {"content":"\r\n\r\nاستاد توانا دوحه شجره علم و تقوى ، حليف حروف عاليات ، واقف به استنطاق مستحصلات ، سالك مرزوق به مشاهدات ، عارف بمواقف جداول اوفاق ، خطاط ثلث نويس ممتاز طاق ، خبير به سير اعداد و رموز اشباح ، بصير به اسرار دوائر و كنوز ارواح ، عبدصالح متفرد نبيه ، مصداق بارز الولد سر ابيه جناب حجة الاسلام و المسلمين آقا سيد مهدى قاضى طباطبائى تبريزى ، نجل جليل آية الله الكبرى حاج سيد على قاضى قدس سرهما العزيز زانو زده است ، و بتعلم كتب اصيل شعب ياد شده تشرف يافته است و ذخائر قلمى بسيار عزيز الوجود در اين علوم گردآورده است ، و خود چند تأليف در أعداد و حروف و اوفاق و ديگر علوم غريبه دارد ، و بدين اميد است كه در طول همين « دروس هيئت و ديگر رشته هاى رياضى » در آينده نزديك نوبت درس و بحث آن علوم نيز فرا رسد ، اللهم آمين . و براستى بسى مايه دريغ و افسوس است كه اين همه نوشته هاى ارزشمند و گرانقدر دانايان پيشين در فنون شريف ياد شده در بوته فراموشى افتند و تباه گردند .\r\nچنان كه مسأله نسبت قطر به محيط دائره را اهميت رياضى است ، خود دائره را نيز اهميت بسزا است كه سبب أشكال است و همه أشكال در وى موجودند . مث‌لث و به خصوص قائم الزاويه آن كه مفتاح مسائل رياضى است ، و حساب مثلثات سلم السماء يعنى نردبان آسمانى است ، و به عبارت ديگر وسيله علمى زمين پيما بلكه جهان پيما است ، آنگاه صورت مثلث درست آيد كه صورت دائره درست شود .\r\nچنان كه در آخر درس هفتاد و هفتم گفته ايم نخستين شكل مقاله اولاى اصول اقليدس در بيان تحصيل مثلث متساوى الأضلاع از طريق ترسيم دائره است .\r\nبدانچه گفته ايم سر اهتمام و اعتناى شيخ اجل ابن سينا به اثبات وجود دائره حقيقى در شفاء دانسته مىشود . آن جناب در فصل نهم مقاله سوم الهيات شفاء سه برهان در اثبات دائره حقيقى اقامه كرده است ، و پيش از ورود در برهان گفته است :\r\n« و أما التى تعرض المقادير فليس وجودها ببين فان الدائرة و الخط المنحنى و الكرة\r\n\r\n","description":"","footnote":"","page_name":" 706 ","page_number":234},
  {"content":"\r\n\r\nو الاسطوانة و المخروط ليش شي ء منها بين الوجود ، و لا يمكن للمهندس أن يبرهن على وجودها لأن سائر الأشياء أنما تبين له به وضع وجود الدائرة ، و لأن ذلك المثلث يصح وجوده إن صحت الدائرة ، و كذلك المربع ، و كذلك سائر الأشكال » . . .\r\n( ج 2 ط 1 ص 364 )\r\nپوشيده نيست كه ذيل گفتار شيخ همانست كه دائره سبب أشكال و همه أشكال در وى موجودند بلكه رياضى بزرگ نصر بن عبدالله متوفاى سده چهارم رساله اى بسيار گرانقدر بدين عنوان نوشته است كه « : الأشكال كلها من الدائرة » . اين رساله وجيز عزيز در حيدرآباد دكن بطبع رسيده است ، و با ده رساله ديگر بدين عنوان : « الرسائل المتفرقة في الهيأة للمتقدمين و معاصرى البيرونى » در يك مجموعه منتشر شده است .\r\nبرخى از عبارات نصر در آغاز رساله ياد شده چنين است :\r\n« ان الدائرة سبب الأشكال و الأشكال كلها موجودة فيها . . . ينبغى أن تعرف أن الأشكال بخواصها كلها من الدائرة ، و الدليل على ذلك أن الدائرة مؤلفة من الأشكال و من مقدماتها اعنى النقطة و الخط و السطح » . . .\r\nپس از آن شروع كرده است به بيان اين كه دائره سبب اشكال است و اشكال در وى موجودند .\r\nغرض اصلى ما اكنون تكسير دائره و تحصيل نسبت قطر به محيط از عمل تكسير است . چنان كه در درس دوم گفته آمد محيط هر دائره خواه عظيمه و خواه صغيره را به 360 قسم مساوى قسمت كنند ، و قطر آن را به 120 قسمت كنند و هر قسمت را درجه گويند ، و باز هر درجه را به 60 قسم متساوى بخش كنند و هر يك را دقيقه گويند ، و همچنين هر دقيقه را به 60 ثانيه ، و هر ثانيه را به 60 ثالثه ، و هر ثالثه را به 60 رابعه ، و هر رابعه را به 60 خامسه و هكذا به سادسه و سابعه و ثامنه و تاسعه و عاشره تا آنقدر كه حاجت افتد قسمت كنند .\r\nمرحوم ملا عبدالغفار اصفهانى معروف به نجم الدوله در كتاب « قانون ناصرى » در سير تاريخى تقسيم ياد شده دائره گويد :\r\n\r\n","description":"","footnote":"","page_name":" 707 ","page_number":235},
  {"content":"\r\n\r\n« چون محيط دائره را به 360 جزو متساوى قسمت نمايند هر جزئى را درجه خوانند ( چند سالى است كه در مملكت فرنگستان خواستند محيط دائره را به 400 جزء متساوى قسمت نمايند پس بعضى ملتفت گشتند كه عدد 400 را اينقدر كسور نيست كه در 360 يافت مىشود پس رجوع نمودند به تقسيم سابق ) . در زمان قديم منجمان را استعمال درجه كافى بود ، و بعد از آن چون آلات قدرى تكميل شد لازم دانستند كه اجزاى كمتر از درجات را نيز رعايت كنند پس درجه را به 60 جزء منقسم نمودند و هر جزء را دقيقه ناميدند ، بنابراين محيط دائره مركب شد از 60 برابر 360 جزء يعنى از 21600 دقيقه . چون دوربين اختراع شد و توانستند بوساطت او اجزاى كوچكتر از دقائق را تشخيص كنند دقيقه را بر 60 جزء قسمت نمودند و هر جزئى را ثالثه ناميدند ، و شصت يك ثالثه را رابعه گفتند و همچنين خامسه و غيره . تقسيم مذكور نزد منجمان ايرانى معمول است ، ليكن منجمان فرنگستان چون مائل نيستند نتائج صحيحه اعمال خود را آلوده و مكدر كنند به بعضى از تدقيقات موهومه به هيچوجه ثالثه و رابعه را استعمال نمى كنند ، و قناعت مى كنند به استعمال ثانيه ، و اعشار ثانيه را نيز در مقام خود منظور مى آورند » .\r\nاين بود عبارت قانون ناصرى در اين مقام . مرحوم ملا عبدالغفار در ديباچه كتاب ديگرش به نام « بداية النجوم » در اصول هيأت و نجوم جديد گويد :\r\n« و آنقدر كه حقير در علم هيأت و نجوم جديد چيز نوشته در سائر ع‌لوم هنوز ننوشته ، من جمله در سال 1284 به امر شاهنشاه شهيد ( يعنى ناصرالدين شاه ) كتابى در علم هيأت نوشت به اندازه شش هزار بيست ، بعد آن را بسط داد شد شانزده هزار بيت در دو مجلد و آن را « قانون ناصرى » نام نهادم » . . .\r\nراقم گويد : نسخه اى از قانون ناصرى با اشكال مرسومه آن بسيار دقيق و با قواعد ترسيم هندسى در كتابخانه محقر اين حقير موجود است ، ولى نسخه اى\r\n\r\n","description":"","footnote":"","page_name":" 708 ","page_number":236},
  {"content":"\r\n\r\nسخت بد خط ، آن هم با خط بد شكسته كه براستى درست خواندن آن خيلى هنر است .\r\nآن جناب در كتاب رياضى ديگرش به نام « كفاية الحساب » نيز قانون ناصرى را نام مى برد ، آنجا كه گويد :\r\n« تفصيل اين ادوار را در قانون ناصرى شرح داده ايم بانجا رجوع كنيد » ( ط 1 ص 382 ) .\r\nپدر وى نيز از دانشمندان بزرگ رياضى بوده است چنان كه در ديباچه كتاب ديگرش به نام « اصول هندسه » گويد :\r\n« اين بنده عبدالغفار ابن فاضل كامل غياث الدين جمشيد ثانى على محمد اصفهانى » . . . .\r\n\r\nبيان :\r\nآن كه گفته است « : كتابى در علم هيأت نوشت به اندازه شش هزار بيت » بيت به معنى اصطلاح كاتبان مراد است نه شاعران ، و آن را در نكته 470 هزار و يك نكته آورده ايم كه در كتب رجالى و تذكره ها در بيوگرافى دانشمندان گويند فلانى رساله اى يا كتابى نوشته است كه فلان مقدار بيت است ، اين بيت پنجاه حرف است كه معادل يكسطر است .\r\nو آن كه در آغاز گفته است « : در مملكت فرنگستان خواستند محيط دائره را به 400 جزء متساوى قسمت نمايند » . . . در درس بعد دانسته مىشود كه 360 اقل عددى است كه رؤوس كسور به استثناى سبع از آن حاصل مى گردد .\r\nنقل لطيفه اى از قرآن كريم مناسب مى نمايد و آن اين كه خداى سبحان در قرآن خود را چنين ستوده است : رفيع الدرجات ذوالعرش ( غافر ، آيه 17 ) ، اشارت و ايماء اين آيت به 360 درجه بودن دائره خيلى دلنشين است زيرا كه رفيع به حساب جمل ابجدى 360 است ، و درجات جمع درجه و رفيع اضافه به درجات شده است ، علاوه اين كه رفيع ايمائى بر مدارات برافراشته اجرام علوى اعنى مدارات كواكب و دوائر فلكى دارد كه اينها رفيع اند چنان كه در آيت ديگر فرمود :\r\n « اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها »  ( رعد 3 ) .\r\n\r\n","description":"","footnote":"","page_name":" 709 ","page_number":237},
  {"content":"\r\n\r\nنظير آن ، كريمه :  « وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ »  است ( انبياء 36 ) كه در اشارات به حركت استدارى و سير دورى كواكب تعبيرى شگفت است زيرا كه  « كُلٌّ فِي فَلَكٍ »  از هر دو طرف كل في فلك است و مناسب با سير دورى است كما لايخفى .\r\nو نظير آن نيز كلمه شهر در قرآن دوازده بار به عدد دوازده ماه است و فرمود :\r\n « إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ يَوْمَ خَلَقَ السَّماواتِ وَ الْأَرْضَ »  ( توبه 37 ) . و نظائر ديگر .\r\n\r\n","description":"","footnote":"","page_name":" 710 ","page_number":238},
  {"content":"\r\n\r\n\r\nدرس 104 : علت اختيار عدد 360 در تقسيم محيط دائره\r\nاين درس دنباله درس قبل است . علت اختيار كردن عدد 360 در تقسيم محيط دائره اين است كه اين عدد اقل عددى است كه رؤوس كسور به استثناى سبع از آن حاصل مى گردند . رؤوس كسور ، كسور تسعه اند كه از نصف تا عشرند ( 1 2 ، 1 3 ، 1 4 ، 1 5 ، 1 6 ، 1 7 ، 1 8 ، 1 9 ، 1 10 ) . زيرا دو كه مخرج نصف است آن را صد و هشتاد بار عاد مىكند ، و به اصطلاح رياضى صد و هشتاد در عدد ياد شده سمى دواست . و سه كه مخرج ثلث است آن را صد و بيست بار عاد مىكند پس 120 در آن سمى ثلاثه است . و هكذا في البواقى\r\nشكل 37 و 38 مقاله هفتم اصول اقليدس در بيان سمى است بدين عبارت :\r\n« لر كل عدد يعده عدد فللمعدود جزء سمى للعاد » . . . و « لح كل عدد له جزء فسمى ذلك الجزء يعده » . . .\r\nدر تأمل بدانچه گفته ايم وجه تسميه به سمى روشن مىشود ، مثلا 180 نصف 360 يعنى 1 2 آنست و 2 مخرج نصف است . و در بيان هر كسرى دو واژه صورت و مخرج به كار مى برند ، و مخرج را در زير صورت بدنى صورت نويسند 2 8 كه دو را صورت و 8 را مخرج گويند و مى خوانند دو هشتم . و اگر با آنها عدد صحيح باشد چنين نويسند 16 2 8 و مى خوانند 16 عدد صحيح و دو هشتم . و بيان كسور ديگر نيز در پيش است .\r\n\r\n","description":"","footnote":"","page_name":" 711 ","page_number":239},
  {"content":"\r\n\r\n1 عدد عاد را مفنى نيز گويند يعنى عدد اقلى كه عدد اكثر را عد مىكند . و مراد به عد اين است كه هرگاه اقل را از اكثر مرة بعد مرة نقصان كنند اكثر را فانى كند يعنى از اكثر چيزى باقى نماند مثل دو و ده ، و چهار و شانزده و نظائر آنها . و اين گونه دو عدد را كه اقل اكثر را فانى مىكند « متداخلان » مى گويند .\r\n2 و اگر دو عددى باشد كه عدد اقل عدد اكثر را عاد نكند ، ولى عدد ثالثى آن دو را عاد كند آن دو عدد را « متوافقان » گوين‌د ، و « متشاركان » نيز مى نامند . مثل چهار و شش كه چهار عاد شش نيست ، و ليكن هر دو را عدد ثالث كه دو است عاد مىكند پس 2 عدد عاد آن دو است . و كسرى را كه اين عدد ثالث مخرج آن كسر باشد « وفق » گويند ، چنان كه در مثال ياد شده 4 و 6 كه دو عاد آن دو است مخرج نصف ( 1 2 ) است پس نصف در 4 و 6 موجود است كه وفق آنها است . و دو عدد 9 و 15 متوافق اند كه عدد ثالث كه 3 است عاد آنها است ، پس 9 و 15 در ثلث متوافق اند كه عدد 3 عاد آنها مخرج ثلث ( 1 3 ) است ، و بر اين قياس .\r\n3 و اگر دو عددى باشند كه عدد ثالثى غير از واحد آن دو را عد ننمايد آن دو عدد را « متباينان » خوانند مانند 4 و 7 .\r\n4 و هرگاه عددى با عددى مساوى باشد آن دو را « متماثلان » و « متساويان » گويند مثل 4 و 4 و 16 و 16 و نظائر آنها .\r\nخلاصه اين كه هر دو عددى غير از واحد هرگاه باهم مساوى باشند آن دو عدد را متماثلان گويند . و هرگاه متماثل نباشند اگر عدد اقل عدد اكثر را عاد كند آن دو عدد را متداخلان خوانند . و اگر عدد اقل اكثر را عاد نكند بلكه هر دو را عدد ثالثى عد كند آن دو عدد را متوافقان و متشاركان نامند . و اگر عدد ثالث غير واحد يافت نشود كه هر دو را عد نمايد آن دو عدد را متباينان دانند .\r\nدانستن دو عدد متماثل از كثرت وضوح نياز به عمل ندارد . و در شناختن باقى بايد اكثر را بر اقل قسمت كرد هرگاه چيزى باقى نماند آن دو عدد متداخل اند ، و هرگاه باقى ماند دوباره قسمت مى نمائيم مقسوم عليه را بر باقى از قسمت ، و هرگاه باز چيزى باقى ماند باز آن مقسوم عليه ثانى را بر آن باقى قسمت مى نمائيم تا\r\n\r\n","description":"","footnote":"","page_name":" 712 ","page_number":240},
  {"content":"\r\n\r\nچيزى باقى نماند يا يكى باقى بماند ، بر تقديرى كه چيزى باقى نماند آن دو عدد متوافقان باشند در مقسوم عليه اخير چه آن مقسوم عليه اخير هر دو را عاد مى نمايد ، و هرگاه يكى باقى ماند پس آن دو عدد متباينان باشند .\r\nمثلا خواستيم بدانيم كه 4 با 20 تداخل دارند با توافق با تباين ، 20 را بر 4 قسمت كرده ( 20 تقسيم بر 4 مساوى 5 ) هيچ چيز باقى نماند معلوم شد كه ميان ايشان تداخل است .\r\nو 6 را با 20 خواستيم بدانيم چه حالت است ؟ 20 را بر 6 قسمت كرده دو باقى ماند . باز مقسوم عليه را كه 6 بود بر دو قسمت نموديم چيزى باقى نماند معلوم شد كه ميان ايشان توافق است و دو عدد هر دو مىكند و وفق ايشان نصف است . ( 6 تقسيم بر 2 مساوى 3 و دوباره ، 20 تقسيم بر 6 مساوى 3 ) .\r\nو 6 را با 23 خواستيم بدانيم كه چه حال است ؟ 23 را بر 6 قسمت كرديم 5 باقى ماند ، باز 6 را بر 5 قسمت كرديم يكى باقى ماند ، پس معلوم شد كه ميان ايشان تباين است .\r\nبدان كه در بسيارى از مسائل فقهى به خصوص در مسائل ارث احتياج مبرم به دانستن احوال چهارگانه ياد شده دو عدد پيش مى آيد . و يك عالم روحانى آنگاه از عه‌ده حل مسائل ارث بر مى آيد و در ديگر ابواب فقه كامل تواند بود كه در علوم رياضى توانا باشد . در آخر ارث شرايع و نيز در آخر ارث جواهر فرموده اند :\r\n« تتمة تشتد الحاجة اليها بحسب الفرائض لاشتمالها على معرفة اصطلاحهم في الأسماء المذكورة و هى العددان اما متساويان و إما مختلفان ، و المختلفان إما متداخلان أو متوافقان او متباينان » . . . .\r\nآنگاه شروع كرده اند به تعريف هر يك بدان وجه كه گفته ايم .\r\nهر چند از عدد 2520 همه كسور تسعه بدون استثناء حاصل مى شوند ، و لكن اقل عدد نيست و به قلت عدد أعمال رياضى آسان مى گردد . از ضرب كردن درجات بروج كه 30 است در شماره بروج 12 است و حاصل را در 7 كوكب سيار اقل عددى كه مخرج كسور تسعه را داشته باشد يعنى عدد 2520 حاصل مىشود .\r\n\r\n","description":"","footnote":"","page_name":" 713 ","page_number":241},
  {"content":"\r\n\r\nسيد نعمة الله جزائرى در زهر الربيع روايتى نقل كرده است كه مردى يهود ، جناب اميرالمؤمنين امام على عليه السلام را از اقل عددى كه مخرج كسور تسعه در آن باشد سؤال كرد ، در جوابش فرمود : ايام هفته را در ايام سال كه 360 روز است ضرب كن ( 7 / 2520 ئ 360 ) .\r\nو نيز شيخ بهائى در خلاصة الحساب گفته است :\r\n« لطيفة ، يحصل مخارج الكسور التسعة من ضرب أيام شهر في عدة الشهور و الحاصل في أيام الاسبوع ، و من ضرب مخارج الكسور التى فيها حرف العين بعضها في بعض . و سئل اميرالمؤمنين على عليه السلام عن ذلك فقال : اضرب أيام اسبوعك في أيام سنتك » .\r\nيعنى ايام ماه كه 30 روز است در 12 كه عدد ماهها است ضرب كن و حاصل را كه 360 است در عدد 7 كه عدد روزهاى هفته است . ( 7 / 2520 ئ 12 / 360 ئ 30 ) . و نيز از ضرب مخارج كسورى كه حرف عين دارند ( ربع ، سبع ، تسع ، عشر ) در يكديگر مخارج كسور تسعه كه رؤوس كسوراند حاصل مى شوند ( 1 10 / 2520 ئ 1 9 ئ 1 7 ئ 1 4 ) . و از اميرالمؤمنين امام على عليه السلام از مخرج كسور تسعه سؤال شد ، گفت : روزهاى هفته ات را در روزهاى سالت ضرب كن .\r\nراقم گويد : مسائل رياضى كه از امام على عليه السلام سؤال شد و هر يك را بالبديهة جواب فرمود يكى پس از ديگرى مانند همه آثار كمالى آن جناب شگفت آورتر است . مثلا همين مسأله « مخرج كسور تسعه » كجا و « مسأله ديناريه » كجا . ميبدى در آخر فتح سوم از فاتحه هفتم از شرح ديوان منسوب به امير عليه السلام آورده است كه :\r\n« و گويند مرتضى پاى مبارك در ركاب داشت و سوار مى شد ، زنى آمد و بر سبيل تظلم گفت : يا اميرالمؤمنين إن أخى ترك ستمائة دينار و قد أعطونى دينارا ، فرمود : لعل أخاك خلف زوجة و اما و بنتين و اثنى عشر أخا و اياك ، گفت نعم ، فرمود قد استوفيت حقك و سوار شد . و اين مسأله را ديناريه گويند » . ( ط 1 ص 110 )\r\n\r\n","description":"","footnote":"","page_name":" 714 ","page_number":242},
  {"content":"\r\n\r\nنگارنده در بيان آن گويد : هر يك از بنتين و ام و زوجه فريضه برند ، و بعد از اخراج فرائض از ما ترك ، بايد باقى را ميان 12 برادر و يك خواهر للذكر مثل حظ الانثيين تقسيم كرد ، بدين صورت كه گفته آيد :\r\nمتوفى زوجه و فرزند داشت كه دو دختر باشند پس به حكم كريمه  « فَإِنْ كانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ »  زوجه ثمن ( 1 8 ) دينار ياد شده را ارث مى برد كه 75 دينار مىشود ( 600 : 8 / 75 ) .\r\nو چون اخوه و مادر داشت ، مادر سدس ( 1 6 ) ارث مى برد به حكم كريمه  « فَإِنْ كانَ لَهُ إِخْوَةٌ فَلِأُمِّهِ السُّدُسُ »  ( 600 : 60 / 100 ) .\r\nو چون دو دختر داشت به حكم كريمه  « فَإِنْ كُنَّ نِساءً فَوْقَ اثْنَتَيْنِ فَلَهُنَّ ثُلُثا ما تَرَكَ »  دو ثلث را ارث مى برند كه 400 دينار مىشود ( 2 / 400 ئ 600 : 3 / 200 ) و به هر يك 200 دينار مى رسد .\r\nمجموع فرايض مذكور مذكور 575 دينار است ( 400 / 575 بعلاوه 100 بعلاوه 75 ) ، و باقى ما ترك 25 دينار ( 575 / 25 600 ) ، و به حكم كريمه للذكر مثل حظ الانثيين هر يك از برادرها دو دينار مى برند كه مجموع 24 دينار مىشود ، و يك دينار باقى ، ارث خواهر است فتأمل . به موضوع بحث برگرديم :\r\nجناب استاد علامه شعرانى رضوان الله تعالى عليه در تحصيل عدد ياد شده داراى همه رؤوس كسر ، اين چيستان را نقل فرموده است « : سر ارنب را بكن و ده بار به زمين بزن » ارنب خرگوش است و سر آن الف است و باقى كه رنب است به حروف جمل 252 است ، و چون در ده زده شود 2520 مىشود .\r\nبيرونى در رساله ابعاد و اجرام در تعيين مساحت ارض كه در همين مبحث نسبت قطر به محيط دائره به خوبى دانسته مىشود گويد « : و قد بين ارشميدس أن نسبة قطر كل دائرة إلى محيط ها كنسبة السبعة إلى اثنين و عشرين بالتقريب ، و هو واحد من ثلاث و سبع » يعنى نسبت قطر دائره بر محيط آن مثل هفت بر بيست و دو است ( 722 ) به تقريب كه نسبت ثلث و سبعى از ثلث است ( 122 و 22 : 3 / 7 ) .\r\nو به عبارت ديگر طول محيط دائره اى كه به قطر يك متر باشد اين است\r\n\r\n","description":"","footnote":"","page_name":" 715 ","page_number":243},
  {"content":"\r\n\r\n3 1416 متر ، و در كسر غالبا به همان دو عدد كسر نخستين يعنى 14 اكتفا مى كنند . و چنان كه گفته ايم اين عدد را ( 3 14 ) در محاسبات على الرسم به حرف يونانى ( پى ) بنمايند و آن را پى تلفظ مى كنند .\r\nاكنون پيش از آن كه در بيان مطلب علمى نسبت قطر دائره به محيط آن وارد شويم گوييم كه شما خودتان مى توانيد به خوبى تحقيق نمائيد كه نسبت مذكور همين عدد يعنى 314 است . بدين دستور كه نخست چند دائره مختلف الشعاع رسم بنمائيد و پس از آن با متر تسمه اى و يا با نخى كه ناچار مفيد تقريب و تخمين خواهد بود طول هر يك از محيط و قطر را اندازه بگيريد و باهم بسنجيد نسبت ياد شده بدست مى آيد .\r\n\r\n","description":"","footnote":"","page_name":" 716 ","page_number":244},
  {"content":"\r\n\r\n\r\nدرس 105 : نسبت محيط دائره به قطر آن\r\nاكنون يكسال مى گذرد كه تدوين اين كتاب مستطاب « دروس هيأت و ديگر رشته هاى رياضى » به تعويق افتاده ، و وقفه اى ناگوار به سير عرشى درس و بحث فلكى ما روى آورد . اين فترت از فتور به نيت پيش آمده است كه هر روز قوت مزاج به شدت رو به ضعف مى رود ، و ضعف آن به سرعت رو به قوت . و حقيقت امر اين است كه در باب نهم قابوس نامه در پيرى و جوانى آمده است كه :\r\n« مردم تا سى و چهار سال هر روز بزيادت بود به قوت و تركيب . و پس از سى و چهار سال تا به چهل سال بماند و زيادت و نقصان نكند چنان كه آفتاب به ميان آسمان رسد بطيى ء السير بود تا فرو گشتن . و چون به چهل سال رسد تا پنجاه سال هر سال در خويشتن نقصان بيند كه پار نديده باشد . و از پنجاه سال تا شصت سال هر ماهى در خود نقصانى بيند كه در ماه پيش نديده باشد . و چون به شصت سال رسيد تا به هفتاد سال هر هفته در خود نقصانى بيند كه آن هفته ديگر نديده باشد . و از هفتاد سال تا به هشتاد سال هر روزى در خود نقصانى بيند كه روز ديگر نديده باشد . و اگر از هشتاد بگذرد هر ساعت در خود دردى و رنجى بيند كه در ساعت گذشته نديده باشد » . . .\r\nو اين كمترين هر هفته در خود نقصانى بيند كه در هفته پيش نديده است . علاوه اين كه هر روز دو درس و بحث ، و همواره تأليف و تصنيف در دست است . مزيدا اين كه تقدير بر اين شد كه بر خلاف رسم معهود و سنت مأنوس ، دروس هيأت در پنجشنبه ها و جمعه ها تدريس شود با اين كه روزهاى تعطيلى و آسايش\r\n\r\n","description":"","footnote":"","page_name":" 717 ","page_number":245},
  {"content":"\r\n\r\nايام هفته اند و ارواح مؤمنين و مؤمنات در اين دو روز آزادند ، و نيز تهاجم كارهاى غير درسى در اين دو روز است . و ماهم آسايش را از شما گرفته ايم ، و هم شما را از كارهاى ديگر باز داشته ايم ، و اين خود گناهى نابخشودنى است هرچند كه ما هم با شما انبازيم . و لكن عشق به دانش است كه همه سختيها و دشواريها را آسان كرده است ، و معنى را بر ماده غلبه داده است و آن را حاكم و اين را محكوم كرده است ، و همواره زبان حالش اين است كه :\r\n منم آن تشنه دانش كه گردانش شود آتش \r\n مرا اندر دل آتش همى باشد نشيمنها \r\nبه بهانه پذيرفتن پوزش از تعطيلى يكسال عرض مىشود كه امروز پنجشنبه نهم مهر ماه هزار و سيصد و هفتاد و يك هجرى شمسى است كه به حمد الله سبحانه توفيق رفيق شده است و باز دروس رياضى آغاز شده است . يكسال پيش از اين روز سه شنبه 26 شهريور 1370 بعد از درس صبح سخت حالم دگرگون شد به نحوى كه مقدمات كفن و دفنم را فراهم كرده بودم ، و اين غزل را از رويداد آن حال گفته ام :\r\n مژده اى دل كه شب هجر به پايان آمد \r\n پيك روح القدس از جانب جانان آمد \r\n زان دلا را كه در اين باغ وجودت آراست \r\n جنت ذات طلب كردى و خواهان آمد \r\n جز خداوند نبوده است در انديشه تو \r\n كه خداوند جزاى تو با حسان آمد \r\n سنگ زيرين وحى بوده اى از گردش چرخ \r\n عرصه گردش تو روضه رضوان آمد \r\n هرچه بد محنت ايام زبد بود و برفت \r\n هرچ‌ه باقى است همه منحت يزدان آمد \r\n آنچه در مزرع دل تخم وفا كاشته اى \r\n همه نور و همه حور و همه غلمان آمد \r\n آفرين بر قلم صنع كه لوح و قلمى \r\n همه برهان همه عرفان همه قرآن آمد \r\n چشمه آب حياتست دهانى كه از او \r\n همه درس و همه بحث و همه تبيان آمد \r\n روح قدسى ولايت كه سماى صاحى است \r\n اندر آن شمس و قمر جمع به حسبان آمد \r\n تن خاكى بسوى خاك روانست ولى \r\n دل عرشى بسوى عرش خرامان آمد \r\n اى عزيزان من اين نشأه دنياوى ما \r\n به مثل اين كه چو زندان و چو زهدان آمد \r\n چو بگورم بسپرديد نشينيد بسور \r\n نه كه در سوگ كسى باشد و نالان آمد \r\n\r\n","description":"","footnote":"","page_name":" 718 ","page_number":246},
  {"content":"\r\n\r\n خويش را بهر ابد نيك بسازيد به علم \r\n عمل و علم دو سازنده انسان آمد \r\n حمد لله كه حسن تا زنداى خوش دوست \r\n ارجعى را بشنيده است غزلخوان آمد \r\nو لكن تا به سر مرز رفتيم و به عنايت الهى مشمول  « وَ يُرْسِلُ الْأُخْرى إِلى أَجَلٍ مُسَمًّى »  شديم  « ذلِكَ تَقْدِيرُ الْعَزِيزِ الْعَلِيمِ » *  . پس از آن واقعه چنان كه آگاهيد درسهايم تا چندى ناگفته بماند ، و دنباله سال به درس حكمت صبح ، و عرفان عصر سپرى شد ، و اين درس فلكى با همه شوق و ذوقم بدان يك بار بكنار رفت . و در حقيقت دوريش برايم تلخ بود كه سنة الوصل سنة ، و سنة الهجر سنة . ولى حافظ شيرين سخن نيكو گفته است كه :\r\n از دست غيبت تو شكايت نمى كنم \r\n تا نيست غيبتى ندهد لذتى حضور \r\nاميد است كه به إمداد الهى در جمع مجمع قدسى شما ، خسران گذشته را جبران كنيم .\r\n از پريشان روزگارى حسن بنگر كه وى \r\n سرخوش اندر مجمع جمع پريشان است و بس \r\nسخن در نسبت محيط دائره به ق‌طر آن ، و تقسيم آن به 360 درجه ، و تقسيم اين به 120 جزء بود كه نسبت محيط هر دائره با قطر آن سه برابر و كسرى است ( 3 14 ) . و دانسته ايم كه اختيار كردن عدد 360 در تقسيم محيط دائره بدين علت است كه اقل عددى است كه رؤوس كسور به استثناى سبع از آن حاصل مى گردد و از عدد « 2520 » اگر چه همه كسور تسعه كه رؤوس كسورند بدون استثناء حاصل مى شوند ، و لكن اقل عدد نيست و به قلت عدد أعمال رياضى آسان مى گردد . و از قانون ناصرى حكايت كرده ايم كه « در مملكت فرنگستان خواستند محيط دائره را به 400 جزء متساوى قسمت نمايند و لكن ملتفت گشتند كه عدد 400 را آنقدر كسور نيست كه در 360 يافت مىشود لذا رجوع به تقسيم سابق نمودند » . و نيز سير تاريخى تقسيم دائره در درس 103 دانسته شده است . و همچنين مطالبى چند در پيرامون نسبت محيط دائره به قطر آن گفته آمد . اكنون سزاوار است كه به دنباله موضوع بحث ، تحقيق گرانقدرى را كه در رساله « تكسير\r\n\r\n","description":"","footnote":"","page_name":" 719 ","page_number":247},
  {"content":"\r\n\r\nدائره » تقرير و تحرير كرده ايم در اينجا نقل كنيم ، و پس از آن مطالبى را به عرض برسانيم ، و آن اين كه :\r\nقطر دائره را خواه عظيمه و خواه صغيره به يكصد و بيست قسم متساوى قسمت مى كنند ، اگر چه سزاوار است كه قطر به صد و چهارده جزء و شش جزء از يازده جزء از واحد ( صد و چهارده و شش ، يازدهم ) تجزيه گردد ، زيرا كه ارشميدس در كتاب تكثير دائره ثابت كرده است كه محيط هر دائره سه برابر قطر و سبع قطر است پس نسبت قطر به محيط ، نسبت واحد به سه برابر و سبع آنست . بلكه ارشميدس در كتاب تكسير دائره ثابت كرده است كه محيط هر دائره اطول از سه برابر قطرش و كسرى كه اقل از سبع قطر و اكثر از ده جزء از 71 جزء ( 10 71 ) از قطر است ، مى باشد .\r\nخلاصه اين كه ارشميدس گويد : نسبت آن كسر محيط به قطر 1070 كمتر ، و از 1071 بيشتر است . و مهندسين براى سهولت حساب 17 را كه به همان نسبت 1070 است اخذ كرده اند .\r\nو چون بخواهيم آن نسبت واحد به سه برابر و سبع را بين دو عدد صحيح در آوريم مخرج را كه هفت باشد در هر يكى از دو منسوب كه يك و سه برابر و سبع باشند ( سه و يك هفتم ) ضرب مى نماييم ، و حاصل ضربها به همان نسبت اوليه پيش از ضرب برقرارند . ( به شكل هيجدهم از مقاله هفتم اصول اقليدس : كل عدد يضرب في عددين فنسبة المسطحين كنسبتهما . . . ) ، و حاصل ضرب هفت در اول كه يك است هفت است ، و در دومى كه سه برابر و سبع است بيست و دو است ، بدين صورت كه نموده مىشود : و 7 به 22 چون متباين اند ، اقل عددى بر نسبت قطر به محيط اند ( كب من رمن الاصول : المتباينان أقل عددين على نسبتهما الخ ) . پس نسبت قطر دائره به محيط آن چون نسبت 7 به 22 مى باشد ، بدين صورت :\r\n\r\n","description":"","footnote":"","page_name":" 720 ","page_number":248},
  {"content":"\r\n\r\nو به قاعده اربعه متناسبه ، وسطين را كه معلوم اند يعنى محيط دائره و هفت را درهم ضرب ، و حاصل را بر طرف معلوم كه 22 مى باشد قسمت مى نمائيم ، طرف ديگر مجهول كه مقدار قطر دائره است حاصل مىشود . ( قطر دائره / 7 ئ محيط دائره تقسيم بر 22 ) ( شكل 16 و 19 مقاله هفتم اصول اقليدس ، در بيان اربعه متناسبه « : مسطح عدد في آخر كمسطح الاخر فيه « . « . . . كل اربعة أعداد فان كانت متناسبة كان مسطح الأول في الرابع كمسطح الثانى في الثالث » . . . .\r\n114 و 12 بر 22 مساوى 2520 تقسيم بر 22 مساوى 370 بر 7\r\nو 12 بر 22 را چون كوچك نماييم كه در اينجا هر يك بر دو تقسيم مىشود 6 بر 11 مى گردد ، و به همان نسبت 12 بر 22 باقى است ( به استبانه شكل 18 مقاله هفتم اصول ) . و لكن علماى هيأت و ديگر رياضيون اين كسر غير منطق را كه 6 بر 11 است اسقاط كرده اند تا اجزاى قطر منطق گردد . پس از آن بسبب تسهيل امر عدد چهار را نيز كه زائد از عقود بود از عقود حساب ازاله كرده اند صد و ده باقى ماند . و سپس به چند جهت عقد صد و بيست ( 120 ) را بر صد و ده برگزيدند : يك جهت اين كه در اعمال رياضى به نصف قطر بسيار حاجت افتد ، و بنابر » 120 » نصف قطر بر عقد است كه » 60 » است ، و بنابر » 110 » نصف قطر از عقد منكسر مىشود .\r\nو جهت ديگر اين كه عدد » 60 » مخرج كسور ستينى است كه در صناعت هيأت مستعمل است و جداول زيجات بر آن مبتنى اند ، چه از » 60 » رؤوس كسور به استثناى سبع و ثمن و تسع ( 1 7 و 1 8 و 1 9 ) حاصل مىشود ، و صد و ده « » 110 اين چنين نباشد ، و علماى هيأت اكثر آن كسور را استعمال مى كنند .\r\nو جهت ديگر اين كه از اجزاى قطر أعنى » 120 » كسور تسعه سواى سبع و تسع ( 1 7 و 1 9 ) ، صحيح بيرون مى آيند .\r\nعلامه خفرى را در شرح تذكره خواجه طوسى در اين مقام كلامى مفيد است كه در حقيقت دفع دخل اعتراض در پيرامون مسأله نسبت محيط و قطر است ، نقل آن بسيار مناسب است كه بعضى از شبهت ها را بزدايد :\r\n« ثم إن القسى تعتبر بحسب أجزاء المحيط ، و الأوتار تعتبر بحسب أجزاء القطر ، و ليس\r\n\r\n","description":"","footnote":"","page_name":" 721 ","page_number":249},
  {"content":"\r\n\r\nيلزم من ذلك خلل في معرفة أوتار القسى بسبب تجزية القطر بأجزاء في اكثر عددا و أقل مقدارا من الأجزاء التي تقتضيها النسبة المذكورة بين المحيط و القطر . و إن أريد معرفة أوتار القسى وجيو بها بالأجزاء المحيطية سهل تحصيلها لأن نسبة القطر الذى تقتضيه تلك النسبة و هو القطر الحقيقى إلى القطر الموضوع كنسبة الوتر الذى يخرجه الحساب باعتبار تلك النسبة لقوس ما و هو الوتر الحقيقى لها إلى الوتر الموضوع لها ، فاذا ضرب القطر الحقيقى الذى هو الاول من هذه الأربعة المتناسبة في الوتر الموضوع الذى هو الرابع ، و قسم الحاصل على القطر الموضوع الذى هو الثانى خرج الثالث الذى هو المطلوب و هو الوتر الحقيقى ، و هكذا الحال في تحصيل الجيب الحقيقى » .\r\nو خلاصه مضمون گفتارش اين كه از قسمت قطر بر اين وجه موضوع ( 120 ) در مقصود خللى روى نمى آورد ، زيرا كه نسبت قطر به اجزاء محيطيه كه » 11 6 114 » است و قطر حقيقى است ، با قطر به أجزاء قطريه كه » 120 » است و قطر موضوع است ، چون نسبت وتر يا جيب به أجزاء محيطيه است كه وتر و جيب حقيقى اند ، با وتر و يا جيب به أجزاء قطريه كه موضوع اند و غرض از وضع جداول اين است كه به ازاء هر قوسى ، وتر يا جيب آن قوس را در آن جدول وضع كنند تا هر يك از وتر يا جيب يا قوس از آن ديگر معلوم كنند كه در مواقع عمل گاهى قوس را مجيب كنند ، و گاهى جيب را مقوس . و همچنين در سهم و ظل ، اگرچه در اعمال نجومى حاجت به سهم بسيار اندك است ، علاوه بر اين كه از جدول جيب س‌هم هم معلوم مىشود ، لذا براى سهم جدولى عليحده وضع نكرده اند ، چنان كه در زيج بهادرى ( ص 68 ) ، و در اول باب دوم مقاله دوم شرح بيرجندى بر زيج الغ بيكى منصوص است .\r\nحال چون بخواهيم وتر قوسى يا جيب آن را به اجزاء محيطيه بدست آوريم به قاعده اربعه متناسبه آسان است ، زيرا نسبت قطر محيطى ( كه قطر حقيقى است و معلوم ما است ) به قطر موضوعى ( كه نيز معلوم است ) ، چون نسبت وتر قطر محيطى ( كه وتر حقيقى و مطلوب ما است زيرا كه مجهول است ) به وتر قطر موضوعى .\r\n\r\n","description":"","footnote":"","page_name":" 722 ","page_number":250},
  {"content":"\r\n\r\nو چون اولى در چهارمى ضرب ، و حاصل بر دومى قسمت شود ، وتر به أجزاى محيطى بدست آيد . ( وتر به اجزاى محيطى مساوى است با وتر قطر موضوعى ضربدر قطر محيطى بر قطر موضوعى ) و به همين بيان در جيب محيطى .\r\nبه بيانى كه در نسبت محيط دائره به قطر آن گفته ايم ، علت قيد تقريب در عبارات اهل فن معلوم گرديده است . و علتش آنست كه گفته ايم : قطر و محيط دو نوع مخالف يكديگرند چه قطر خط مستقيم است ، و محيط دائره منحنى ، و حال اين كه نسبت بايد در امورى باشد كه در نوع متفق باشند چنان كه در درس 62 به تفصيل گفته آمد .\r\nمرحوم ميرزا عبدالغفار در اصول هندسه ( ص 219 چاپ سنگى ) گويد :\r\n« ارشميدس مهندس مشهور كه 287 سال شمسى قبل از مسيح در سراكوز متولد شده است ، مقدار اين نسبت تقريبى را تا 722 بدست آورده . و متيوس مهندس كه در حدود هزار هجرى حيات داشته ، اين مقدار را 355113 بدست آورده است ، و چون آن را به اعشار تحويل كنيم تا شش رقمش موافق آيد ، و در عصر ما تا يكصد و پنجاه و چهار رقم اعشارش بدست آمده و اگرچه از آن هفت رقم بيشتر استعمال نكنند » 1415926 3 » ، و در جميع ممالك مهندسين آن را به اين علامت « پى » بنمايند ، و آن حرف يونانى است ، و « پى » تلفظ مىشود » .\r\nسپس آن جناب همه 154 رقم را ذكر كرده است ، و ما به همان هفت رقم اكتفا كرده ايم .\r\nغياث الدين جمشيد كاشى در « مفتاح الحساب » گويد :\r\n« قال ارشميدس : إن ذلك الكسر اقل من السبع ، و اكثر من عشرة أجزاء من احد و سبعين . و على ما حصلناه و ذكرناه في رسالتنا المسماة ب « المحيطية » ، هو : حح كط مد ثالثة ، بعد طرح روابع و مابعدها إذا كان القطر واحدا . و هذا أدق من حساب ارشميدس بكثير على ما بيناه في الرسالة المذكورة ، و أقرب منه إلى الصواب ،\r\n\r\n","description":"","footnote":"","page_name":" 723 ","page_number":251},
  {"content":"\r\n\r\nلكنه بالحقيقة لايعرفه إلا الله تبارك و تعالى » . ( ص 107 ط 1 ، چاپ سنگى )\r\nو در خطبه رساله محيطيه نيز بعد از تسميه گفته است :\r\n« الحمد لله العالم بنسبة القطر إلى المحيط ، العارف به مقدار كل المركب و البسيط » . . . .\r\n\r\n","description":"","footnote":"","page_name":" 724 ","page_number":252},
  {"content":"\r\n\r\n\r\nدرس 106 : عمل بنى موسى شاكر در تحصيل محيط و مساحت كره ارض\r\nبه نسبت محيط دائره با قطر آن ، و سبب بحث از اين نسبت آگاه شده ايم ، و دانستيم كه مقدار اين نسبت اصم است . اميدواريم كه نوبت بيان رساله « تكسير دائره » ارشميدس ، و رساله « محيطيه » غياث الدين جمشيد ، و به مناسبت بحث رساله « استخراج الأوتار في الدائرة » بيرونى ، و نيز مسائل جيب و ظل و لگاريتم هر يك به تفصيل فرا رسد . اكنون به دنباله درس پيش گوييم :\r\nچون نسبت محيط دائره به قطر آن دانسته شده است ، پس اگر محيط دائره اى را بدانيم و بخواهيم قطر آن را معلوم كنيم محيط مع‌لوم را بر سه و سبع تقسيم مى كنيم خارج قسمت قطر آنست . و اگر قطر معلوم باشد و محيط مجهول ، قطر را در سه و سبع ضرب مى كنيم محيط معلوم مىشود . و با دانستن مقدار محيط دائره و قطر آن مساحت دائره و مساحت سطح كره را نيز تحصيل توان كرد چنان كه در اين درس دانسته مىشود . و به نحو ضابطه اين كه « مساحت دائره مساوى است با حاصل ضرب محيطش در نصف شعاع » . و چون قطر كرده در محيط دائره عظيمه آن ضرب شود حاصل مساحت سطح آن كره خواهد بود . و خلاصه آنچه كه از درس قبل تاكنون گفته ايم اين كه :\r\nمحيط بر قطر مساوى است با 3 14 و يا ، سه و يك هفتم تقريبا ( 1 )\r\nقطر آن دائره مساوى است با محيط دائره تقسيم بر سه و يك هفتم ( 2 )\r\nمحيط آن دائره مساوى است با قطر دائره تقسيم بر سه و يك هفتم ( 3 )\r\nمساحت سطح آن كره مساوى است با قطر آن ضربدر محيط دائره عظيمه كره ( 4 )\r\nمساحت دائره مساوى است با نصف شعاع ضربدر محيط دائره ( 5 )\r\n\r\n","description":"","footnote":"","page_name":" 725 ","page_number":253},
  {"content":"\r\n\r\nبسيار شايسته است كه عمل بنى موسى شاكر را در زمان مأمون عباسى براى تحصيل مساحت كره ارض به عرض برسانيم . و آن اين كه ابن خلكان ( احمد شمس الدين بن محمد بن ابراهيم بن ابى بكر بن خلكان ) ، در كتاب تاريخش « وفيات الأعيان » معروف به « تاريخ ابن خلكان » در ذكر بنى موسى بن شاكر ( محمد و احمد و حسن فرزندان موسى بن شاكر ) ( ج 2 ص 195 ط 1 چاپ سنگى ) آورده است كه :\r\n« و مما اختصوا به في ملة الاسلام ، و أخرجوه من القوة إلى الفعل و إن كان ارباب الأرصاد المتقدمون على الاسلام قد فعلوه لكنه لم ينقل أن أحدا من أهل هذه الملة تصدى له و فعله إلا هم و هو أن المأمون كان مغرى بعلوم الأوائل و تحقيقها ، و رأى فيها أن دور كرة الأرض أربعة و عشرون الف ميل ، كل ثلاثة أميال فرسخ ، فيكون المجموع ثمانية آلاف فرسخ . بحيث لو وضع طرف حبل على أى نقطة كانت من الأرض ، و أدرنا الحبل على كرة الأرض حتى انتهينا بالطرف الآخر الى ذلك الموضع من الأرض ، و التقى طرفا الحبل ، فاذا مسحنا ذلك الحبل كان طوله اربعة و عشرين الف ميل . فأراد المأمون أن يقف على حقيقة ذلك ، فسأل بنى موسى المذكورين عنه ، فقالوا نعم هذا قطعى . و قال : أريد منكم أن تعملوا الطريق الذى ذكره المتقدمون حتى نبصر هل يتحرر ذلك أم لا ؟\r\nفسألوا عن الأراضى المتساوية في أى البلاد هى ؟ فقيل لهم صحراء سنجار في غاية الاستواء ، و كذلك وطات الكوفة .\r\nفأخذوا معهم جماعة ممن يثق المأمون إلى أقوالهم و يركن الى معرفتهم بهذه الصناعة ، و خرجوا الى سنجار ، و جاءوا الى الصحراء المذكورة فوقفوا في موضع منها ، فأخذوا ارتفاع القطب الشمالى ببعض الآلات ، و ضربوا في ذلك الموضع وتدا ، و ربطوا فيه حبلا طويلا ثم مشوا إلى الحج‌ة الشمالية على استواء الأرض من غير انحراف الى اليمين و اليسار حسب الامكان ، فلما فرغ الحبل نصبوا في الأرض وتدا آخر و ربطوا فيه حبلا طويلا و مشوا إلى جهة الشمال أيضا كفعلهم الأول ، و لم يزل ذلك داء بهم حتى انتهوا إلى موضع أخذوا فيه ارتفاع القطب المذكور ، فوجدوه قد زاد على الارتفاع الأول\r\n\r\n","description":"","footnote":"","page_name":" 726 ","page_number":254},
  {"content":"\r\n\r\nدرجة ، فمسحوا ذلك القدر الذى قدروه من الأرض بالحبال فبلغ ستة و ستين ميلا و ثلثى ميل ، فعلموا أن كل درجة من درجة الفلك يقابلها من سطح الأرض ستة و ستون ميلا و ثلثان .\r\nثم عادوا الى الموضع الذى ضربوا فيه الوتد الأول و شدوا فيه حبلا و توجهوا الى جهة الجنوب و مشوا على الاستقامة ، و عملوا كما عملوا في جهة الشمال من نصب الأوتاد و شد الحبال حتى فرغت الحبال التى استعملوها في جهة الشمال ، ثم أخذوا الارتفاع فوجدوا القطب الشمالى قد نقص عن ارتفاعه الأول درجة ، فصح حسابهم ، و حققوا ما قصدوه من ذلك .\r\nو هذا إذا وقف عليه من له يد في علم الهيئة ظهر له حقيقة ذلك . و من المعلوم أن عدد درجة الفلك ثلاثمائة و ستون درجة لأن الفلك مقسوم باثنى عشر برجا \" ، و كل برج ثلاثون درجة فتكون الجملة ثلاثمائة و ستين درجة ، فضربوا عدد درجة الفلك في ستة و ستين ميلا أى التي هى حصة كل درجة فكانت الجملة اربعة و عشرين الف ميل ، و هى ثمانية آلاف فرسخ . و هذا محقق لاشك فيه .\r\nفلما عاد بنو موسى إلى المأمون ، و أخبروه بما صنعوا ، و كان موافقا لما رآه في الكتب القديمة من استخراج الأوائل طلب ت‌حقيق ذلك في موضع آخر ، فسيرهم إلى أرض الكوفة ، و فعلوا كما فعلوا في سنجار فتوافق الحسابان ، فعلم المأمون صحة ما حرره القدماء في ذلك » .\r\nاين بود عبارت ابن خلكان در پيرامون عمل بنى موسى شاكر در تحصيل مقدار دائره عظيمه محيط بر كره ارض كه در بيوگرافى ابوعبدالله محمد بن موسى بن شاكر در وفيات الأعيان آورده است . ابن خلكان پس از آن كه محمد و احمد و حسن فرزندان موسى بن شاكر را به اين اوصاف ستوده كه :\r\n« و كانت لهم همم عالية في تحصيل العلوم القديمة و كتب الأوائل » . . . گويد « : و مما اختصوا » . . .\r\nو ما در ترجمه آن به خلاصه آن كه فرهاد ميرزا در كنز الحساب آورده است اكتفاء مى كنيم :\r\n\r\n","description":"","footnote":"","page_name":" 727 ","page_number":255},
  {"content":"\r\n\r\n« بدان كه در زمان خلافت عبدالله مأمون حسب الأمر مأمون بعضى از حكماى با تحقيق و مهندسين با تدقيق در مقام مساحت زمين بر آمدند در صحراى سنجار كه صحراى مسطحى است ارتفاع قطب شمالى را معين كردند ، بعضى رو به قطب شمال ، و برخى پشت به قطب شمال رفتند ، به قدرى كه يك درجه قطب مرتفع و منخفض شد ، از مقام حركت تا منتهاى مسافت را مساحت كردند ، بيست و دو فرسخ و دو تسع فرسخ شد . پس معلوم گشت كه به ازاى يك درجه فلكى در زمين بيست و دو فرسخ و دو تسع فرسخ است . اين مقدار را در سيصد و شصت كه درجات محيط فلك است ضرب كردند حاصل ضرب هشت هزار فرسخ شد كه دائره عظيمه كره ارض است » . . . ( ص 172 ط 1 چاپ سنگى )\r\nبدان كه يك ميل در شرع اسلام ، چهار هزار ذراع است ، كه هر ذراعى بيست و چهار اصبع و هر اصبعى شش شعيره معتدله است كه مضمونة بطون بعضها على ظهور بعض ، و هر شعيره شش شعرى از يال برزون است كه عرضشان بهم چسبيده باشد . و يك ميل ثلث فرسخ است كه هر سه ميل يك فرسخ خواهد بود ، پس هر فرسخ شرعى دوازده هزار ذراع است . ذراع را به فارسى ارش گوييم به فتح اول و ثانى ، و نيز به سكون ثانى ، بر وزن حبش و فرش و آن از سر انگشت ميانين دست تا آرنج است .\r\nبدان كه شصت ميل جغرافيايى يك درجه فلكى است . و شصت و نه ميل انگليسى مساوى با يكدرجه فلكى است ، و در هر درجه نه ميل تفاوت ميان اين دو حسابست ( جام جم فرهاد ميرزا ص 583 ط 1 رحلى ) و ( ص 19 ) .\r\nقطر زمين از شمال به جنوب هفت هزار و نهصد و شصت ميل است ، و دائره او بيست و چهار هزار و هشتصد و هفتاد و شش ميل است ، و قطر قطبى او سى ميل كمتر از قطر خط استوائى اوست ( جام جم ص 19 ) .\r\nبدان كه چون هر درجه فلكى 66 ميل و دو ثلث ميل باشد ، و هر سه ميل يك فرسخ است ، پس مجموع 360 درجه محيط كره ارض كه همان درجه فلكى است هشت هزار فرسخ خواهد شد ، بدين صورت :\r\n\r\n","description":"","footnote":"","page_name":" 728 ","page_number":256},
  {"content":"\r\n\r\nفرسخ ( كه مقدار دائره عظيمه كره ارض ) 8000 مساوى است با 24000 تقسيم بر 3 ( 3 )\r\nو شصت و شش ميل و دو ثلث ميل كه مقدار يك درجه فلكى است ، پس هر درجه فلكى كه همان درجه محيط كره ارض است 22 فرسخ و دو تسع فرسخ خواهد بود كه ظاهر است چه اين كه 66 تقسيم بر سه ، 22 خواه بود ( 22 مساوى است با 66 تقسيم بر 3 ) و دو سوم ميل مساوى با دو نهم فرسخ است ، زيرا كه يك ميل را سه قسمت كنيم كه دو سوم آن را به يك فرسخ دهيم ، سه ميل ك‌ه يك فرسخ است به 9 قسمت مىشود ، در نتيجه دو سوم يك ميل مساوى با دو نهم يك فرسخ خواهد بود .\r\nو چون محيط كره ارض معلوم شده است ، قطر نيز معلوم مىشود ، زيرا كه دانسته شده است كه نسبت قطر بر محيط مثل هفت بر بيست و دو است كه نسبت ثلث و سبعى از ثلث است . پس محيط را بر بيست و دو قسمت كنند ، هفت از آن مقدار قطر آنست . پس قطر ارض دو هزار و پانصد و چهل و پنج فرسخ خواهد شد .\r\nو چون مقدار قطر كره در مقدار محيط عظيمه آن ضرب شود مساحت سطح كره حاصل مىشود . پس مساحت سطح كره ارض به حساب بنى موسى شاكر كه مقدار يك درجه فلكى كره ارض 23 فرسخ و دو نهم فرسخ است ، با سطح كره آب بر روى آن ، يعنى آب و زمين را يك كره مفروض بداريم ، بدين عدد خواهد بود .\r\nمساحت سطح كره ارض با آب 8000 / 20360000 ئ 2545 فرسخ\r\nيعنى مساحت سطح كره ارض مع الماء بيست ميليون و سيصد و شصت هزار فرسخ است .\r\n\r\n","description":"","footnote":"","page_name":" 729 ","page_number":257},
  {"content":"\r\n\r\nدرس 107 : رساله  « كُلٌّ فِي فَلَكٍ يَسْبَحُونَ »  در بيان فلك\r\nدر هر رشته دانش آن چيزى كه يك پژوهنده و كاونده راستين را به كار آيد ، بدست آوردن اصول كلى در مسائل آن رشته دانش است . آن اصول در حقيقت براهين مسائل اند . مثلا در كتابها به نحو حكايت و تاريخ خوانده ايم كه مساحت سطح زمين چه قدر است اما از اصل كلى و ضابطه علمى آن كه برهان واقعى آنست آگاه نبوده ايم ، اكنون بدان آشنا شده ايم . و همچنين اصول . و امهاتى كه به حمد الله سبحانه در اين صد و چند درس بدانها دست يافته ايم . بسيار شايسته است كه آن اصول استخراج شوند و به ترتيب حروف تهجى نگاشته آيند كه در حقيقت مطالب رئيسه اين دروسند ، لعل الله يحدث بعد ذلك أمرا ، و به همين سان قضاياى يقينى و ضوابط حقيقى ايقانى كه در پيش داريم .\r\nعلم شريف هيئت مبتنى بر قضاياى هندسى است كه به هيچوجه سهل انگارى و مسامحه و تقريب و تخمين در آن راه ندارد ، و همه دانشمندان به درستى و استوارى آن اذعان دارند . مثلا ابن فنارى در اوائل مصباح الأنس كه از كتب درسى دوره سوم عرفانى است در ايراد بحثى گويد :\r\n« فلما رأى المستبصرون من اهل الله ذلك ، و وجدوا علوم الناس ظنونا و تخيلات لا اتفاق لهم فيها ما خلا اكثر المسائل الرياضية الهندسية » . . . . ( مصباح الانس ط 1 ص 8 )\r\nبعضى از مطالب درس قبل را شرح و بيان بايد كه در درس بعد گفته آيد . اكنون اين درس را اختصاص مى دهيم به تقديم رساله اى كه در مسائلى مربوط به همين كتاب « دروس هيئت و ديگر رشته هاى رياضى » نوشته ايم ، و آن را به اسم\r\n\r\n","description":"","footnote":"","page_name":" 730 ","page_number":258},
  {"content":"\r\n\r\n « كُلٌّ فِي فَلَكٍ يَسْبَحُونَ »  ناميده ايم ، و محتواى آن را در نه فلك كه نه فصل مراد است ترتيب و تنظيم داده ايم . و برخى از حقائق آن در دروس گذشته اين كتاب آمده است ، و لكن جمع و ترتيب آنها را در اين رساله مزيت خاص است كه موجب مزيد استبصار است ، تا چه قبول افتد و چه در نظر آيد .\r\nبسم الله الرحمن الرحيم\r\nالحمد لله رب العالمين\r\nسبحان من تحيرت العقول في أفلاك ملكوته\r\n( الامام على عليه السلام )\r\nسپاس خداى سبحان را كه ما را به كتاب كريمش قرآن فرقان آشنا فرمود . درود بر همه فرستادگانش بويژه بر خاتم و دودمانش كه چنان سراج منير را بما عطا فرمود .\r\nو بعد ، اين رساله در بيان « فلك رياضى و فلك مجسم » و مسائل چند متفرع بر آن به قلم اين كمترين حسن حسن زاده آملى به رشته نوشته در آمده است .\r\nاميد است كه هوشمند گزين و دانش پژوه راستين را نيك به كار آيد ، و نگارنده را اثرى شايسته و بايسته به يادگار باشد .\r\nكريمه  « كُلٌّ فِي فَلَكٍ يَسْبَحُونَ »  را بر سر او نهاده ايم ، و آن را بدين نام خوانده ايم . و به نه فلك اعنى به نه مدار ، كه نه فصل مراد است اتساق و انتظام يافت . ذلك تقدير العزيز العليم .\r\n\r\nفلك اول :\r\nقوله سبحانه :  « وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ »  .\r\n( الانبياء 34 )\r\n\r\n","description":"","footnote":"","page_name":" 731 ","page_number":259},
  {"content":"\r\n\r\nو قوله تعالى شأنه :  « لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ »  . ( يس 41 )\r\nبحث از فلك هم در طبيعيات و الهيات فلسفه به ميان آمده است ، و هم در كتب هيئت ، و هر يك را در اثبات آن نظرى خاص است كه گفته آيد .\r\nاما در طبيعيات فلسفه يك بار براى اثبات محدد الجهات بحث از فلك را پيش كشيده اند كه ماهيت و صورت آن چيست ، و يك بار براى اثبات محرك اجرام علومى كه ستارگانند . سپس مسائلى متفرع بر اثبات افلاك در الهيات فلسفه ذكر كرده اند .\r\nاما در علم هيئت غرض و نظر اولى از افلاك ، فقط مدارات و دوائر است . پس از آن براى تسهيل در تفهيم انواع حركات كواكب ، افلاك مجسمه يعنى آسمانهاى جسمانى تصوير كرده اند . و در حقيقت بحث از افلاك مجسمه در كتب هيئت ، دخيل و استطرادى است نه اصيل و استقلالى . و به تعبيرى بحث از افلاك مجسمه در علم هيئت ، نظير بحث از الفاظ در علم منطق است .\r\n\r\nبيان :\r\nاما بيان اثبات محدد الجهات در طبيعيات اين كه مراد آنان از جهات دو جهت طبيعى « : علو مطلق ، و سفل مطلق » است كه از آن دو تعبير به فوق و تحت يعنى بالا و پايين مىشود . و مقصود آنان از سفل مطلق ، زمين و مركز آنست . و مقصود از علو مطلق ، مقابل آنست كه فلك نهم است كه آن را جسم كه محيط بر عالم جسم و جسمانى مى دانند كه مركز كره زمين مركز آنست . فلك نهم را محدد الجهات و فلك الأفلاك و معدل النهار و فلك اطلس نيز گويند .\r\nبعد از اثبات دو جهت طبيعى ، چهار جهت ديگر نيز بر آن دو متفرع مى شوند كه مجموع را جهات ششگانه گويند . مثلا قامت شخص انسانى كه به نحو طبيعى ايستاده است ، شش جهت بالا و پايين و راست و چپ و پيش و پس از آن اعتبار مى شوند .\r\nمحدد به معنى تحديد و تعيين كننده است . و اثبات محدد الجهات بدين سبب پيش آمده است كه اجسام ثقيل چون سنگ و گل مثلا به سوى زمين يعنى پائين\r\n\r\n","description":"","footnote":"","page_name":" 732 ","page_number":260},
  {"content":"\r\n\r\nمى آيند . و اجسام خفيف چون دود و بخار مثلا به سوى آسمان يعنى بالا مى روند . آيا زمين آنچه را كه از جنس خود او ثقيل است به سوى خود مى كشد ، و آنچه را كه خفيف است به سمت مقابلش دفع مىكند ؟ و يا اين كه چون زمين هر چه را كه ثقيل است به سوى خود مى كشد ، لازمه اين جاذبه اين است كه قهرا أشياء خفيفه بسوى بالا دفع شوند ؟ و يا جسم خاصى به نام آسمان و فلك و محدد الجهات هرچه را كه سبك است به سوى خود مى كشاند ، و هرچه را كه سنگين است بسوى مركزش كه مركز زمين و سفل مطل‌ق است پرت مىكند ؟ هر يك از اين آراء ياد شده را قائلى است .\r\nشيخ رئيس در فصل سيزدهم و چهاردهم مقالت سوم طبيعيات شفاء ( ط 1 چاپ سنگى ص 116 و 122 ) ، و نيز در آغاز نمط دوم اشارات قائل به فلك محدد الجهات شده است . بدين معنى كه محدد الجهات فلكى متوازى الثخن است كه محيط بر همه اجرام و افلاك است و مركز آن مركز زمين است كه سفل مطلق است . و اين محدد الجهات است كه اجسام خفيف را به سوى خود مى كشد ، و اجسام ثقيل را از خود دور مىكند كه بسوى مركزش دفع مى نمايد ، و حركت اولاى شبانه روزى از اوست .\r\nو لكن اثبات محدد الجهات آنگاه درست آيد كه فرود آمدن اشياء سنگين را از فراز به نشيب به قوه جاذبه زمين اسناد ندهيم ، و حال اين كه ثابت بن قره از دانشمندان بزرگ پيشين ( متوفى 288 ه . ق ) قائل به جاذبه زمين بوده است . گويد :\r\nاگر فرض كنيم زمين متلاشى و پراكنده شود و اجزاى آن را رها كنند همه ميل بسوى يكديگر مى كنند و هرجا به يكديگر رسيدند مى ايستند . اين نظر ثابت را متأله سبزوارى در شرح اسماء در بند ششم آن « يا من استقرت الأرضون باذنه » ( ص 53 ط 1 ناصرى ) نقل كرده است كه :\r\n« و قال ثابت بن قرة سببه أى سبب الجذب طلب كل جزء موضعا يكون فيه قربه من جميع الأجزاء قربا متساويا إذ عنده ميل المدرة إلى السفل ليس لكونها طالبة للمركز بالذات بل لأن الجنسية منشأ الانضمام ، فقال : لو فرض أن الأرض تقطعت و تفرقت في\r\n\r\n","description":"","footnote":"","page_name":" 733 ","page_number":261},
  {"content":"\r\n\r\nجوانب العالم ثم اطلقت أجزائها لكان يتوجه بعضها إلى بعض و يقف حيث يتهيأ تلاقيها » .\r\nو بعد از ثابت به چند قرن ، اسحاق نيوتن نيز قائل به قوه جاذبه ارض شده است كه امروز همگان بر آن متفق اند .\r\nشايد در بادى نظر اين سؤال پيش آيد كه اگر هبوط و سقوط اجسام بسوى زمين از قوه جاذبه زمين است پس چرا به عكس شعله آتش و ابرو دود و بخار مثلا از زمين گريزانند و بسوى بالا شتابان مى روند ؟\r\nجواب اين است كه اين مواد در حقيقت ميل به بالا ندارند ، و به سوى بالا رفتن آنها در واقع از قوه جاذبه زمين است . بدين بيان كه اجسام باهم تزاحم دارند ، يعنى دو جسم در يك مكان نگنجند بلكه يكى ديگرى را دفع و رد مىكند تا خود حائز آن مكان شود . مى دانيم كه برودت سبب تكثيف هوا و حرارت موجب تخفيف آنست . هواى سرد آكنده و فشرده و سنگين است ، و هواى گرم باز و پراكنده و سبك . قوه جاذبه جسم سنگين را به حكم جنسيت تجاذب ، بيشتر بسوى خود جذب مىكند . حال چون هواى سنگين به فشار بسوى زمين جذب مىشود لاجرم هواى سبك را از مكانش به فشار دفع مىكند و دور مى نمايد و جاى او را مى گيرد . پس اين رفتن هواى سبك بسوى بالا در واقع پرت كردن هواى سنگين او را بدانسوى است ، و انسان گمان مى ك‌ند كه بخار و شعله و مانند آنها بسوى بالا شتابان روان و از زمين گريزانند . و به همين سبب است كه اشياء خفيفه از زير آب به بالا مى آيند كه در واقع چون آب سنگين تر از آنها است ، آنها را به سوى بالا دفع مىكند .\r\nبه صورت تمثيل و تنظير در نظر بگيريد دو كفه ترازو را ، هرگاه سنگى به وزن يك سير در يك كفه آن بنهيم به حكم فعل جاذبيت بسوى زمين مى آيد ، و كفه ديگر خالى بالا مى رود ، در اين حال اگر سنگى به وزن يك كيلو در آن كفه تهى بنهيم بسبب زيادت فعل جاذبيت به حسب زيادت ماده ، به سرعت بسوى زمين هبوط مىكند ، و آن كفه ديگر بسبب قلت وزن آن به همان سرعت به بالا صعود\r\n\r\n","description":"","footnote":"","page_name":" 734 ","page_number":262},
  {"content":"\r\n\r\nمى نمايد .\r\nبا محقق بودن قوه جاذبه زمين نيازى براى اثبات فلكى مجسم به نام محدد الجهات نيست .\r\nاما اثبات افلاك براى حركات مختلف كواكب كه در كتب فلاسفه آمده است ، حقيقت امر اين است كه مأخذ عقيدت آنان ، فرضيه افلاك مجسمه اهل هيئت است كه به تفصيل گفته آيد .\r\n\r\nفلك دوم :\r\nاما فلك در كتب هيئت و نجوم ، مدارات و دوائر است ، و عالم رياضى به غير آن نظر ندارد ، لذا در كتب اساطين فن كلمه فلك اطلاق بر دوائر عظام و اضافه بدانها شده است . مثلا به جاى اين كه بگويند دائره نصف النهار ، مى گويند فلك نصف النهار . ابوريحان بيرونى كه استاد مختص در فن است در اول باب سوم مقاله نخستين قانون مسعودى كه مجسطى اسلامى است گويد « : الدائرة و الفلك اسمان يتعاقبان على موضع واحد فيتبادلان » . . . ( ج 1 ط حيدرآباد كن ص 54 ) . بلكه اطلاق فلك در روايت بر دائره نصف النهار شده است كه نقل آن در پيش است .\r\nو نيز بيرونى در همان قانون در خواص عروض آفاقى كه از تمام ميل اعظم بيشرند و لكن هنوز به ربع دور نرسيده اند . فرمايد « : و يحصل للشمس في كل دور ارتفاعان في فلك نصف النهار أصغر و أعظم » . . . كه به نص صريح فلك را بر دائره نصف النهار اطلاق كرده است ( قانون مسعودى ج 2 ص 535 ) .\r\nو همچنين در باب هفتم مقاله دهم آن گويد :\r\n« إن صاحب العلم الرياضى يبين عن مواجب الدوائر و الحركات الموجودة فيها ، و هى خطوط مجردة ، و لذلك لا نتحرز فيها عما يولده تقاطع الأجسام من التمانع عند الحركات » . . . . ( ج 3 ص 1314 )\r\nپس بيرونى در اين موضع قانون نيز تصريح فرموده است كه دانشمند رياضى را خطوط مجرد از افلاك مجسمه كفايت است ، و اين خطوط مجرد همان صرف\r\n\r\n","description":"","footnote":"","page_name":" 735 ","page_number":263},
  {"content":"\r\n\r\nمدارات و دوائرند كه مجرد از افلاك مجسمه اعتبار مى شوند .\r\nبلكه كلوديوس بطليموس اسكندرى صاحب مجسطى كه در قرن دوم ميلاد مى زيست ، و كتاب مجسطى او هنوز كتاب نهائى تدريس و تعليم در علم هيئت و دستور اعظم در اين علم است اقتصار بر دوائر كرده است .\r\nو خواجه طوسى در آخر فصل پنجم از باب دوم تذكره در هيأت فرموده است :\r\n« و براهينها مذكورة بالخطوط في المجسطى ، و الاقتصار على الدوائر كاف للناظر في البراهين » .\r\nشايسته است كه كلام خواجه طوسى را در موضع ياد شده از تذكره با عبارت علامه خفرى در شرح بر آن به عنوان مزيد استبصار به معنى فلك متداول در هيئت مجسمه ، و فلك به معنى مدارات و دوائر در هيأت رياضى ، نقل كنيم :\r\n« فهذه المباحث المذكورة في هذا الفصل لضبط الاختلافات المرئية اصول و قوانين لابد من معرفتها ليحصل الاطلاع بها على احوال الكواكب في اختلاف حركاتها بحسب الرؤية على وجه يوافق قواعد الحكمة أوردناها في هذا الموضع على سبيل الحكاية أى مجردة عن دلائلها المذكورة بالخطوط في المجسطى . و فائدة ايرادها على سبيل التصوير أن يسهل بادراكها تصور تلك الاختلافات مطابقة لتلك القواعد . و براهين هذه القوانين بعضها مذكورة بالفعل في المجسطى ، و بعضها غير مذكورة إلا بالقوة و الاقتصار على الدوائر كاف للناظر في البراهين في جميع هذا العلم ، و إذا اقتصر فيه على ذلك سمى هيئة غير مجسمة و كان من العلوم الرياضية الصرفة . و أما لمن يحاول تصور مبادى الحركات على وجه تقتضيه قواعدهم فلابد من معرفة هيئة الأجسام المتحركة بتلك الحركات على وجه تظهر تلك الحركات في مناطقها . و اذا اعتبر هذا العلم كذلك سمى هيئة مجسمة و كان له عرق من العلوم الطبيعية التي موضوعها الجسم الطبيعى من حيث الحركة و السكون » .\r\nملاحظه مى فرماييد كه علامه خفرى در بيان هيئت مجسمه و غير مجسمه ، و كفايت اقتصار بر دوائر در هيئت رياضى چه خوب حق سخن را اداء كرده است ، و فرموده است هيئت مجسمه را عرقى از علوم طبيعى است ، و آن كه خواهد تصور\r\n\r\n","description":"","footnote":"","page_name":" 736 ","page_number":264},
  {"content":"\r\n\r\nمبادى حركات اجرام علوى بنمايد ناچار بايد به هيئت مجسمه معرفت داشته باشد . اين است حرف حساب شده بر مبناى رصين علمى كه از اساتيد بزرگ علوم ارائه داده ايم ، و باز هم حقائقى را به عرض مى رسانيم . تعبيراتى نابايست و ناشايست را در افواه انداختند كه هيچ مأخذ و مدرك علمى ندارند .\r\nو نيز فاضل رومى قاضى زاده در شرح « الملخص في الهيئة » تأليف محمود بن محمد چغمينى ، گويد :\r\n« اعلم أن الاقتصار على الدوائر كاف للناظر في البراهين كما اقتصر عليها صاحب المجسطى ، و يسمى حينئذ هذا العلم هيئة غير مجسمة . و أما المتأخرون كأبى جعفر الخازن ، و أبى على بن الهيثم فحيث حاولوا تجريد المسائل عن الدلائل حبب لهم ايراد الأفلاك مجسمة ، و بهذا الاعتبار يسمى هيئة مجسمة . فالمقتصرون عليها مقتصرون من الفلك التاسع و الثامن على دائرتين متقاطعتين همان منطقتاهما ، و يوردون للشمس دائرتين ، و للقمر اربع دوائر ، و لكل من العلوية و الزهرة خمس دوائر ، و لعطار دست دوائر . فالافلاك عند الجمهور من المهندسين المقتصرين على الدوائر أربعة و ثلاثون » .\r\n( آخر باب سوم مقاله اولى ط شيخ احمد ص 63 )\r\nاين بود عبارت قاضى زاده رومى كه تصريح فرموده است : فلك در نزد بطليموس صاحب مجسطى ، و همه مهندسان هيوى همان دوائر است ، و مجموع افلاك يعنى دوائر كه بدانها حركات كواكب تنظيم مى گردد سى و چهار دائره است .\r\nقاضى زاده رومى به نام موسى بن محمود از اكابر علماى رياضى قرن نهم و استاد ميرزا الغ بيك صاحب زيج معروف بود .\r\nچه بهتر كه عبارت مثل « جامع بهادرى » را بر صدق دعوايم و حقانيت مدعايم شاهد آورم ، و آن اين كه : رياضى رصدى بزرگ ملا ابوالقاسم غلامحسين جونپورى شيرازى الأصل صاحب زيج بهادر خانى ، و جامع بهادر خانى در همين موضوع هيئت مجسمه و غير مجسمه در جامع ياد شده فرمايد :\r\n« واضح باد كه اين هيئت فلك مجسمه شمس كه مبين شد ، نظر بر تصور\r\n\r\n","description":"","footnote":"","page_name":" 737 ","page_number":265},
  {"content":"\r\n\r\nمبادى حركات است ، چه تصور حركت موقوف است بر تصور جسم ، يعنى اول تصور اجسام كروى نمايند و از حركت آن تشخيص مناطق كنند ، و حركت مركز كوكب را منوط به حركت منطقه دارند ، و اين چنين هيأت را هيأت مجسمه خوانند ، و در آن شائبه از علم طبيعى هم باشد ، و محض از علوم رياضيه نبود . و اگر اقتصار بر دوائر كنند كه مدارات محسوسه حركات مراكز كواكب و افلاك اند ، و به براهين خطوط اثبات مقررات اين علم كنند ، در اين صورت اين هيئت را هيئت غير مجسم‌ه نامند ، و علمش محض رياضى باشد . بلكه اگر ادنى تأمل كنند بدانند كه حين اجراى برهان ، مقررات هيئت مجسمه هم غير مجسمه مىشود ، لهذا بطليموس در مجسطى اصلا التفات به تجسيم ننموده است ، و محض بر دوائر و اوتار ابتناى اين علم داشته است » . ( جامع بهادرخانى ط 1 هند ص 574 )\r\nاين بود عبارتى كه از جامع بهادرى نقل كرده ايم ، و به چند جمله آن بايد خيلى دقت داشت :\r\nيكى اين كه گفته است « : در هيأت مجسمه شائبه از علم طبيعى هم باشد و محض از علوم رياضيه نبود » و اين مطلب همانست كه از خفرى شنيده اى كه :\r\n« و كان له عرق من العلوم الطبيعية التى موضوعها الجسم الطبيعى من حيث الحركة و السكون » .\r\nو ديگر اين كه گفته است « : بلكه اگر ادنى تأمل كنند بدانند كه حين إجراى برهان ، مقررات هيأت مجسمه هم غير مجسمه مىشود » و اين مطلب خيلى شيرين است ، و به خصوص جمله اخير كه گفته است « : لهذا بطليموس در مجسطى اصلا التفات به تجسيم ننموده است ، و محض بر دوائر و اوتار ابتناى اين علم داشته است » .\r\nشگفت اين كه بطليموس در مجسطى اصلا متعرض به افلاك مجسمه نشده است ، و ابتناى علم شريف هيأت را فقط بر دوائر و اوتار نموده است ، بدين نظر كه تجسيم افلاك مسأله طبيعى است و مربوط به فلسفه است ، و لكن در السنه و افواه به شهرت غلط ، افلاك بطليموسى سائر و دائر است .\r\n\r\n","description":"","footnote":"","page_name":" 738 ","page_number":266},
  {"content":"\r\n\r\nآلات نجومى از قبيل اسطرلاب و ربع مج‌يب و كره و زرقاله و رخامات و ذات حلق و اشباه و نظائر آنها ، صادقترين شاهدند كه مراد از فلك در نزد مهندسان و رياضى دانان بويژه دانشمند هيئت و نجوم از قديم و حديث ، مدارات نيرين و كواكب است .\r\n\r\nفلك سوم :\r\nدر جوامع روائى ، اطلاق فلك در ملكوت عالم نيز به كار رفته است . در روضه كافى آمده است كه :\r\n« روى عن اميرالمؤمنين عليه السلام أنه قال رجل : أين المعبود ؟ فقال عليه السلام : لا يقال له أين لأنه أين الأينية ، و لايقال له كيف لأنه كيف الكيفية ، و لايقال به ما هو لأنه خلق الماهية ، سبحانه من عظيم تاهت الفطن في تيار أمواج عظمته ، و حصرت الألباب عند ذكر ازليته ، و تحيرت العقول في افلاك ملكوته » .\r\n( توحيد بحار ج 2 ط كمپانى ص 93 )\r\nچنان كه افق در ماوراى طبيعت و ملكوت عالم به كار رفته است ، قوله سبحانه :\r\n   « وَ هُوَ بِالْأُفُقِ الْأَعْلى ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى »    . ( النجم 8 10 )\r\nو امام سيد الساجدين على بن الحسين عليهما السلام در دعاى چهل و سوم صحيفه در خطاب به هلال ماه فرمايد « : ايها الخلق المطيع الدائب السريع المتردد فى منازل التقدير ، المتصرف في فلك التدبير . . . » كه فلك را به تدبير كه يك امر معنوى است اضافه فرموده است كه تعبيرى بسيار لطيف است بدان حد كه بايد گفت :\r\n« يدرك و لايوصف » .\r\nچنان كه سماء يعنى آسمان در قرآن و خبر به معنى مطلق بلندى آمده است ، خواه بدان معنى بلندى طبيعى عالم شهادت مطلقه كه از آنجا باران نازل مىشود ، و خواه بدان معنى روحانى ماوراى طبيعت كه از آنجا حقائق و معارف و علوم روحى نازل مىشود . به تحقيقى تام كه در شرح فص 58 فصوص فارابى در كتاب « نصوص الحكم بر فصوص الحكم » تقرير و تحرير كرده ايم . ( ص 404 428 ط 1 )\r\n\r\n","description":"","footnote":"","page_name":" 739 ","page_number":267},
  {"content":"\r\n\r\nجالبتر اين كه فلك نصف النهار كه دائره نصف النهار است در روايت تعبير به « حلقه » شده است كه هرگاه شمس در آن حلقه داخل شود هنگام زوال اوست كه ظهر آن افق فرارسيده است يعنى اول زوال ظهر است ، چه تعبير شريف و شگفت و شيرين و دلنشين . حديث چهارم باب اوقات صلوات خمس از كتاب مستدرك وسائل بالاسناد عن الامام الحسين بن الامام على بن أبى طالب عليهم السلام قال :\r\n« جاء نفر من اليهود الى رسول الله صلى الله عليه و آله و سلم إلى قوله : « قال النبى : إن الشمس عند الزوال لها حلقة تدخل فيها فاذا دخلت فيها زالت الشمس » . . . .\r\n( مستدرك الوسائل ج 1 ط 1 رحلى ص 188 )\r\nدر پيرامون اين حديث قال و قيل شده است كه چگونه آفتاب بدان بزرگى در حلقه اى داخل مىشود ، و خود اين حلقه چه گونه حلقه ايست ؟ ! و به همين سبب استبعاد در صحت اسناد حديث ، تفوه به تأمل و ترديد شده است . و لكن جاى هيچگونه دغدغه نيست ، چه اين كه مراد از حلقه ياد شده دائره نصف النهار است كه در روايت از آن تعبير به فلك نصف النهار نيز شده است ، چنان كه در كتاب غارات باسنادش از اصبغ بن نباته روايت شده است كه قال عليه السلام :\r\n« وقت صلوة الظهر اذا كان القيظ حين يكون ظلك مثلك ، و اذا كان الشتاء حين تزول الشمس من الفلك ، و ذلك حين تكون على حاجبك الأيمن . . . »\r\n( الغارات ط 1 ج 2 ص 502 و مستدرك الوسائل ج 1 ط 1 رحلى ص 187 )\r\nو نيز فلك به مجموع هيئت عالم جسمانى به نسبت با ما اطلاق شده است . و مفاد حديث امام ابوالحسن الرضا عليه السلام است :\r\n« علمت أن لهذا البنيان بانيا فأقررت به مع ما أرى من دوران الفلك بقدرته . . . »\r\n( اصول الكافى ج 1 معرب ص 62 )\r\nو اين هيأت مجموع عالم جسمانى را كره عالم جسمانى نيز گويند . و از ارباب لوح و قلم به نظم و نثر از آن تعبير به خيمه و كله و خيمه افلاك و خيمه معلق و خيمه نيلگون و خيمه پيروزه گون و خيمه فيروزه تعبير به تشبيه شده است و\r\n\r\n","description":"","footnote":"","page_name":" 740 ","page_number":268},
  {"content":"\r\n\r\nوجه تشبيه روشن است . از اين خيمه در لسان روايت تعبير به قبه شده است و خيمه و قبه خيلى باهم شبيه اند . يعنى فلك كه مجموع هيأت عالم جسمانى به نسبت با ما مراد است چون گنبدى بر روى زمين نمايد .\r\nدر روايت از دائره نصف النهار تعبير به وسط قبه گرديده است كه چون شمس از وسط قبه زائل شده است وقت نماز ظهر فرا رسيده است . چنان كه شيخ مفيد در كتاب اختصاص باسنادش از ابوالصباح كنانى از امام صادق عليه السلام روايت كرده است كه :\r\n« فأنها أى الشمس إذا صارت في وسط القبة و ارتفع النهار ركدت قبل الزوال ، فاذا صارت بحذاء العرش ركدت و سجدت ، فاذا ارتفعت من سجودها زالت عن وسط القبة فيدخل وقت صلوة الزوال . . . »\r\n( صلوة بحار ج 18 ط 1 كمپانى ص 42 ، و صلوة مستدرك وسائل ط 1 رحلى ج 1 )\r\nركود شمس وقت زوال كه در روايت اختصاص آمده است مراد بطؤ حركت شمس در حوالى نصف النهار به نسبت با ما است ، و علت آن را برهان رياضى است كه تعرض بدان موجب إطاله و خروج از موضوع رساله است .\r\nو نيز از وصول شمس به وسط قبه ، در روايت ديگر تعب‌ير به وصول شمس به كبد سماء شده است ، چنان كه در روايت ديگر تعبير به وسط سماء . و كبد سماء بمعنى وسط آنست .\r\n« العياشى عن زرارة قال : سألت أبا عبدالله عليه السلام عن هذه الاية  « أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ »  ؟ قال : دلوك الشمس زوالها عند كبد السماء إلى غسق الليل ، إلى انتصاف الليل . . . » ( مستدرك الوسائل ج 1 ط 1 رحلى ص 189 )\r\nو تعبير به وسط السماء از حضرت امام هشتم على بن موسى الرضا عليهما السلام است . و روايت را مرحوم طبرسى در تفسير سوره يس از مجمع البيان در ضمن كريمه  « وَ لَا اللَّيْلُ سابِقُ النَّهارِ »  نقل كرده است « : فذلك يدل على كينونة الشمس في الحمل في العاشر من الطالع في وسط السماء » .\r\nتعبير دائرة به فلك تعبيرى رياضى است كه هر دائره و يا مدار كوكب بدان\r\n\r\n","description":"","footnote":"","page_name":" 741 ","page_number":269},
  {"content":"\r\n\r\nناميده مىشود . و حقا تعبير به فلك شيواتر از تعبير به لفظ مدار و خط سير و مانند آنها است كه امروز در سر زبانها است .\r\nفاضل خاورشناس نلينو ايتاليائى  Nallino ) )  در كتاب ارزشمند و سودمندش به نام « علم الفلك » گويد :\r\n« هذا أى الفلك اصطلاح كل فلكيى العرب و لا أستحسن لفظ « مدار » الوارد في كتب بعض الحديثين المقلدين لاصطلاحات الافرنج بلا لزوم ، و المدارات عند العرب هى الدوائر المتوازية لدائرة معدل النهار » . ( ص 21 ط 1 روما )\r\nيعنى من همان لفظ فلك را كه در كتب و اصطلاح دانشمندان فلكى آمده است به كار مى برم ، و لفظ « مدار » را كه امروز پيروان اصطلاحات فرنگ در كتاب آورده اند دوست ندارم . مدارات دوائر متوازى با دائره معدل النهارند .\r\nاين گفتار نلينو بسيار استوار است . لفظى بدين كوتاهى و شيوايى و مشهور و معروف در كتب علمى ، و سائر و دائر در السنه علماى فلكى ، و رائج و دارج در محاورات همگى به نام فلك را چرا به اصطلاح ديگر تبديل كنيم و يا تغيير دهيم .\r\n\r\nلطيفه اى قرآنى در سير دورى كواكب :\r\nقرآن كريم سير كواكب را چنين تعبير فرمود :\r\n « وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ »  . ( انبياء 36 )\r\n « كُلٌّ فِي فَلَكٍ »  از دو طرف  « كُلٌّ فِي فَلَكٍ »  است كه در اشارت به حركت استدارى و سير دورى كواكب تعبيرى شگفت است . چنان كه در سوره مؤمن قرآن ، خداى سب‌حان ذات خود را چنين ستوده است :  « رَفِيعُ الدَّرَجاتِ ذُو الْعَرْشِ »  ( آيه 17 ) . كلمه مباركه رفيع به حساب جمل ابجدى » 360 » است ، محيط دائره به 360 قسم متساوى قسمت مىشود ، و هر قسم را درجه مى نامند و جمع آن درجات است كه رفيع الدرجات است .\r\nعلاوه اين كه كلمه رفيع ايمائى بر افلاك برافراشته اجرام علوى كه همان مدارات آنهايند دارد ، همان گونه كه در آيه ديگر فرمود :  « اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها »  ( رعد آيه 3 ) .\r\n\r\n","description":"","footnote":"","page_name":" 742 ","page_number":270},
  {"content":"\r\n\r\nمزيدا اين كه مستفاد از  « يَسْبَحُونَ »  چنانست كه طائفه اى از پيشينيان گفته اند كه سير هر كوكبى در فلكش كه همان مدار او است مانند سياحت ماهى در آبست . و اين قول را شيخ رئيس در آغاز فصل ششم مقاله نخستين از فن دوم طبيعيات شفاء در آسمان و جهان نقل كرده است ( شفاء ج 1 رحلى چاپ سنگى ص 174 ) . بلكه در تفاسير عصرى مثل تفسير مراغى آمده است كه :\r\n« و خلق الأرض و الشمس و القمر تجرى في أفلاكها كما يجرى السمك في الماء . و هذا هو الرأى الحديث ، و أن هذه كلها تجرى في عالم الأثير المالى لهذا الفضاء ، فالشمس تجرى ، و الأرض تجرى ، و القمر يجرى ، و بينها هذه المخلوقات الحية » . . .\r\n( تفسير مراغى ج 6 ط بيروت ص 28 جزء 17 )\r\nمراغى در عبارت مذكور حسن تعبيرى به كار برده است كه مدار هر يك از كره زمين و آفتاب و ماه را به فلك تعبير كرده است .\r\nخواجه نصيرالدين طوسى در تجريد الاعتقاد ، فلك را بر كره عناصر اطلاق كرده است بدين عبارت « : و أما النار البسيطة التى هى الفلك الأثير فأنها . . . » ( ص 160 بتصحيح و تحشيه راقم ) ، اثير كره نار است كه خود عنصر كره را فلك خوانده است .\r\nو نيز خواجه در « زبدة الهيئة » ، و در « تذكره » فلك را بر مجموع عالم جسمانى كه به نسبت ما به منزلت يك كره است اطلاق كرده است . در زبده گويد :\r\n« فلك به دائره نصف النهار به دو نيمه شود : يك نيمه شرقى و آن را نصف صاعد خوانند ، و يك نيمه غربى و آن را نصف هابط خوانند . و جمله مدارات يومى دو نيمه شود به اين دائره » . ( ص 12 ط 1 چاپ سنگى )\r\nو در تذكره گويد :\r\n« دائرة نصف النهار هى الفاصلة بين النصف الشرقى و الغربى من الفلك . . . » .\r\nآن كه خواجه در زبده فرمود « : و جمله مدارات يومى دو نيمه شود به اين دائره » ، اين مدارات يومى دوائر صغار موازى با دائره عظيمه معدل النهارند ، و اين\r\n\r\n","description":"","footnote":"","page_name":" 743 ","page_number":271},
  {"content":"\r\n\r\nهمانست كه پيشترك از نلينو نقل كرده ايم كه « : المدارات عند العرب هى الدوائر المتوازية لدائرة معدل النهار » .\r\nو نيز خواجه در تذكره در تعريف دائره افق گويد « : دائرة الافق هي العظيمة الفاصلة بين الظاهر و الخفى من الفلك » . ملا عبدالعلى بيرجندى در شرح آن گويد « : اعلم أن الافق الحقيقى ينصف كرة العالم » . . . . خواجه استاد الكل في الكل است و بيرجندى عالم خريت در صناعت هيئت و فنون رياضى است ، هر يك مجموع عالم جسمانى را نسبت به زمين و اهل آن تعبير به « كرة العالم » كرده است ، چنان كه ايشان و ديگر اساطين و اساتيد متبحر در علوم رياضى از آن تعبير به فلك هم مى كنند ، و هر يك از دوائر عظام و مدارات كواكب را فلك مى نامند .\r\nشواهد در اين موضوع بسيار است و بدانچه نقل كرده ايم كفايت است . اين تصريحات و اشارات موجب زيادت تبصر و انتباه طالب كمال در معرفت به موضوع علم شريف هيأت ، و مسائل قويم متفرع بر آن ، و سبب آگاهى وى به تفوه آراى فائل خواهد بود .\r\n\r\nفلك چهارم :\r\nاما هيئت مجسمه ، حقيقت آن اين است كه در علم هيئت براى تسهيل تعليم و تقريب ذهن به واقع ، تصوير شده است . در بيان آن بطور خلاصه گوييم كه ارباب ارصاد كواكب سبعه سياره قمر و عطارد و زهره و شمس و مريخ و مشترى و زحل را در افلاكشان اعنى مداراتشان گاهى دور از زمين يافتند و گاهى نزديك بدان . يعنى آنها را نسبت به كره ارض ، اوج و حضيض است . و برخى از آنها را در هر دوره دو اوج و دو حضيض است . لفظ اوج معرب اوگ كلمه هندى است ، يعنى دورترين نقطه فلك كوكب أعنى م‌دار آن از مركز زمين . حضيض مقابل اوج است كه نزديكترين نقطه فلك كوكب و مدار آن به مركز زمين است .\r\nعلاوه بر اين به استثناى شمس و قمر ، پنج كوكب ديگر را نسبت به اهل زمين\r\n\r\n","description":"","footnote":"","page_name":" 744 ","page_number":272},
  {"content":"\r\n\r\nگاهى مقيم يافتند و گاهى متحرك ، و در حركت هم گ‌اهى بسوى مشرق روند و دوباره بسوى مغرب بر مى گردند ، و گاهى بسوى مغرب رهسپارند و دوباره بسوى مشرق بر مى گردند ، و همواره به همين سان كه بدين سبب آنها را « خمسه متحيره » ناميده اند .\r\nمزيدا اين كه به استثناى شمس ، شش كوكب ديگر را عرض شمالى و جنوبى است كه گاهى در شمال منطقة البروج اند ، و گاهى در جنوب آن ، و گاهى بر نفس منطقة البروج اند كه در اين صورت اخير مانند شمس بلاعرض اند . زيرا كه شمس هميشه در سطح عظيمه منطقة البروج است ، لذا اين عظيمه را « دائره شمسيه » نيز گويند . لاجرم در هيئت مجسمه براى تحصيل و تنظيم اين امور ، مبادى حركات أعنى افلاك مجسم را بر نظم و نضد خاصى چنان تصور كرده اند و ترتيب داده اند كه به تعبير گرانقدر و رسا و شيواى فاضل قوشچى در شرح فصل دوم از مقصد دوم تجريد الاعتقاد :\r\n« و كفى بهم فضلا أنهم تخيلوا من الوجوه الممكنة ما تنضبط به أحوال تلك الكواكب مع كثرة اختلافاتها على وجه تيسر لهم أن يعينوا مواضع تلك الكواكب و اتصالات بعضها مع بعض في كل وقت أرادوا بحيث تطابق الحس و العيان مطابقة تتحير فيها العقول و الأذهان . و من تأمل في أحوال الأظلال على سطوح الرخامات شهد أن هذا لشى ء عجاب ، و أثنى عليهم بثناء مستطاب » .\r\nآن كه در علم شريف هيأت ورزيده است و بدان آشناى كامل است در مى يابد كه اين گفتار بلند علاءالدين ملاعلى قوشچى ، رئيس و مدير رصدخانه سمرقند ، و مصنف و شارح زيج الغ بيكى را چه ارج و پايه است . و براستى جاى آن دارد و شايسته آنست كه يك تابلو شود . اين است منطق اصيل و قويم يك انسان قوى در علوم فلسفى و رياضى و هيوى .\r\nقوشچى گويد :\r\n« فضل اين دانشمندان و انديشمندان فلكى همين بس كه در ميان راههاى گوناگون احتمالات ممكن براى ضبط احوال كواكب با همه اختلافات احوال\r\n\r\n","description":"","footnote":"","page_name":" 745 ","page_number":273},
  {"content":"\r\n\r\nآنها ، راهى را برگزيدند كه هرگاه بخواهند مواضع كواكب و اتصالات آنها را با يكديگر تعيين كنند توانند ، آن چنان كه با حس و عيان مطابقت كند مطابقتى كه عقول و اذهان حيران بمانند . و هر كس در احوال اظلال بر سطوح رخامات تأمل كند گواهى دهد كه كارى بسيار شگفت است ، و آن بزرگ مردان را به ستودنى پاكيزه خواهد ستود » .\r\nآرى يك محاسب فلكى ، وقوع كسوفى يا خسوفى يا هلالى را مثلا قبل از وقوع چنان بدقت خبر مىدهد كه با عيان بگونه اى مطابقت دارد كه ديگران انگشت حيرت به دندان گيرند .\r\nغرض اين كه در مقام سهولت تعليم و إسناد حركات كواكب به مبادى حركات ، آن چنان افلاك مجسمه را تنظيم و ترتيب داده اند كه با هيچيك از قواعد حكمى و فلسفى منافات نداشته باشد ، مثلا خلاء لازم نيايد . بدين سبب اين مبادى حركات را يعنى افلاك مجسم را در حد احتياج هيأت مجسمه تصوير نموده اند . بدين معنى كه دانستن وضع و حركت خاص هر استاره اى از سيارات ياد شده نسبت به زمين موجب اثبات فلكى مىشود . بر اين اصل قويم فرموده اند « : إنا لا نثبت فضلا في الفلكيات » .\r\nو به همين نظر در هيئت مجسمه همه ثوابت را در يك فلك مجسم فرض كرده اند كه در هيئت مجسمه بدان كفايت است . و براى عدم لزوم خلاء ، جرم كوكب را در فلك چون نگين در انگشترى نشانده اند ، و افلاك را گرد يكديگر در آمده مانند تويهاى پياز چنان كه در ميان هيچ خالى نباشد يعنى سطح مقعر هر يك مماس سطح محدب فلك ديگر كه در جوف اوست مى باشد تعبير كرده اند چنان كه خواجه طوسى در زبده و ملاعلى قوشچى در فارسى هيئت تعبير كرده اند و ديگرى گفته است « : كوكب در فلك مغرق است به هيأت دانه هاى تسبيح نقره كوب شده » . و از اين گونه تعبيرات را ديگران نيز درباره افلاك متمم يكديگر دارند كه به علت خوف اطاله از تعرض بدانها اعراض نموده ايم . و اين گونه تشكيل هيئت مجسمه بهترين صورتى است كه در مقام سهولت تعليم و تنظيم\r\n\r\n","description":"","footnote":"","page_name":" 746 ","page_number":274},
  {"content":"\r\n\r\nحركات كواكب نسبت به كره ارض تصوير فرموده اند . و بعد از آن كه از تصور مبادى حركات اعنى فرض افلاك مجسمه نحوه حركات كواكب بدست آمده است همان گونه كه دانشمندان هيوى بالاتفاق فرموده اند ، به مجرد مدارات و دوائر اكتفاء مىشود بدان نحو كه در آغاز اين وجيزه گفته آمد .\r\nچه خوب است كه در همه مدارس همين روش پسنديده را در تعليم و تعلم علم شريف هيئت پيش بگيرند كه در تفهيم مسائل هيوى حقا دخلى بسزا دارد .\r\nپوشيده نماند كه بعد از فراغ از هيأت مجسمه ، چون به مجرد افلاك رياضى اكتفا شود ، معلوم مى گردد كه به حكم اوج و حضيض داشتن كوكب به نسبت با مركز زمين ، مدار آن كوكب نسبت با زمين متشابه بيضى خواهد بود .\r\nو ديگر اين كه در هيأت مجسمه ، تشبيه افلاك گرد يكديگر در آمده به تويهاى پياز جهت اتصال آنها به يكديگر ، و عدم لزوم خلاء ، نظير تشبيه وحدت عالم جمع ، و كثرت عالم فرق ، و ارتباط آن دو نزولا و صعودا باهم ، در حكمت الهيه است به مخروط كه برخى عالم جمع را به رأس مخروط ، و عالم كثرت را بقاعده مخروط تنظير كرده است . و بعضى به عكس آن . عكس بدين لحاظ كه ماوراى طبيعت اوسع از عالم طبيعت است . و اول بدين نظر كه عالم باطن متن است و عالم ظاهر شرح ، متن جمع است و شرح آن تفصيل . و هر يك در نظر خود صادق و صائب است . حكيم سبزوارى در بحث مثل غرر گويد :\r\n فذى من المخروط مثل القاعدة \r\n وذاك نقطة لكل واحدة \r\nچه بسا أفواه و أقلام در مقام طعن گويند كه هيأت بطليموسى افلاك پوست پيازى است ، و منطق حكمت و فلسفه عالم كله قندى . نه آن علم هيأت خوانده است و به رموز آن آشنا است ، و نه اين علوم عقليه را فرا گرفته است و از اسرار آن آگاه ، چيزكى شنيدند و بهانه اى بدست آوردند .\r\nچنان كه گفته ايم در علم هيأت و از نظر هيوى پس از تصور واقعى انحاء حركات از افلاك مجسم يعنى آسمانهاى جسمانى به افلاك رياضى كه همان\r\n\r\n","description":"","footnote":"","page_name":" 747 ","page_number":275},
  {"content":"\r\n\r\nمدارات كواكب اند ، اكتفاء مى كنند خواه در واقع علت حركات گوناگون آنها به قانون تجاذب و اقتضاى طبائع آنها بوده باشد ، و خواه امر ديگر .\r\n\r\nفلك پنجم :\r\nمناسب با بحث فلك رياضى و فلك مجسم در علم هيأت ، بحث از حركت و سكون ارض در همين علم است كه به عنوان تمثيل و تنظير گوييم : در حركت و سكون كره ارض اختلاف دارند كه مثلا آيا پديد آمدن شب و روز بگردش وضعى زمين است ، و يا زمين ساكن است و اجرام ستارگان ثابت و سيار بر گرد او گردانند ، و آن هم فلك اطلس گرداننده آنها و پديد آورنده حركت شب و روز است ؟\r\nبرخى از پيشينيان چون ارسطرخس ساموسى كه در قرن سوم قبل از حضرت مسيح عليه السلام مى زيست ، و هيپارك ابرخس كه در قرن دوم قبل از ميلاد آن حضرت بود ، و فيثاغورس حكيم كه در حدود پنج قرن قبل از ميلاد بود ، و غيرهم از دانشمندان ديگر قائل به حركت وضعى زمين حتى بعضى قائل به حركت انتقالى آن نيز بوده اند . بطليموس در فصل هفتم مقاله اولى مجسطى بتحرير خواجه طوسى گويد :\r\n« و قد ظن قوم أن الأرض متحركة بالاستدارة حول محور الحركة اليومية من المغرب الى المشرق ، و نسبوا الحركة اليومية إليها وحدها على تقدير كون السماء غير متحركة على هذا المحور » . . . .\r\nو در همين فصل سخن از حركت انتقالى زمين را نيز پيش كشيده است ، و لكن هر دو قول را رد كرده است .\r\nتا اين كه در اسلام دانشمندانى چون ابوسليمان سجستانى ، و ابوسعيد سجزى و غيرهما همان عقيدت دانشمندان پيش از بطليموس را تصويب كرده اند . تا اين كه ابوريحان بيرونى در مقام جمع بين دو قول ياد شده برآمده است كه چه زمين را متحرك بدانيم و چه ساكن ، بايد در مقام اعمال رصدى و هيوى آن را ساكن فرض\r\n\r\n","description":"","footnote":"","page_name":" 748 ","page_number":276},
  {"content":"\r\n\r\nكنيم تا حركات و اوضاع كواكب را نسبت بدان بدست آوريم .\r\nاين مطلب شريف و قول قويم و رأى سديد بيرونى را يكى از دانشمندان رياضى فرانسوى نيز در مقالتى بعنوان مقدمه بر رساله تقويمى خود آورده است كه ما هر چند زمين را متحرك به حركت وضعى و انتقالى مى دانيم ، ولى در اعمال رصدى بايد آن را ساكن انگاريم ، آنگاه حركات و اوضاع ستارگان را نسبت بدان تحصيل كنيم .\r\nبيرونى در قانون بدانچه كه از او نقل كرده ايم نص دارد ، تا اين كه گويد :\r\n« و هذا و أن لم يكن قادحا في مبانى هذه الصناعة » . . . ( ج 1 ط حيدرآباد ص 49 )\r\nو نيز بيرونى در استيعاب فرمايد :\r\n« و قد رأيت لأبى السعيد السجزى اسطرلابا من نوع واحد بسيط غير مركب من شمالى و جنوبى سماه الزورقى ، فاستحسنته جدا لاختراعه اياه على اصل قائم بذاته ، مستخرج مما يعتقده بعض الناس من أن الحركة الكلية المرئية الشرقية هي للأرض دون الفلك . و لعمرى هو شبهة عسرة التحليل صعبة المحق ، ليس للمعولين على الخطوط المساحية من نقضها شيى ء ، أعنى بهم المهندسين و علماء الهيأة . على أن الحركة الكلية سواء كان للأرض أو كانت للسماء فأنها في كلتا الحالتين غير قادحة في صناعاتهم ، بل إن أمكن نقض هذا الاعتقاد و تحليل هذه الشبهة فذلك موكول إلى الطبيعيين من الفلاسفة » .\r\nترجمت عبارت مذكور بيرونى به قلم استاد علامه ابوالفضائل حاج ميرزا ابوالحسن شعرانى قدس سره الشريف اين كه :\r\n« گويد از ابوسعيد سجزى اسطرلابى بسيط ديدم كه از شمالى و جنوبى مركب نبود و آن را زورقى ناميدى ، آن عمل زياده مرا پسند افتاد ، وى را بسيار تحسين كردم چه آن را بر اصلى قرار داده بود قائم بذات . بنيان آن عمل و مدار آن صنعت بر عقيدت مردمى بوده است كه ارض را متحرك دانسته و حركت شبانه روزى را به فلك منسوب ندانسته اند ، قسم با جان خود كه آن عقيدت شبهه ايست كه تحليلش در نهايت دشوارى است ، و قولى است كه رفع و ابطالش در كمال صعوبت است . مهندسين و علماء هيأت كه اعتماد و استناد ايشان بر خطوط\r\n\r\n","description":"","footnote":"","page_name":" 749 ","page_number":277},
  {"content":"\r\n\r\nمساحيه است در نقض آن شبهت و رد آن عقيدت بسى ناچيز و تهى دست باشند ، و هرگز دفع آن شبهه را اقامت برهان و تقرير دليلى نتوانند نمود ، و اين معنى مايه طعن ايشان نشود زيرا كه حركت مرئيه را چه از ارض دانند و چه از سما شناسند و در هر حال به صناعت ايشان زيانى نرساند ، و اگر دفع آن شبهت در حيز امكان آيد و در آن باب ياراى دم زدن باشد به افكار و انظار طبيعيين فلاسفه منوط است » .\r\nاين بود عبارت آن جناب در ترجمت عبارت بيرونى .\r\nنظر ما از نقل عبارت بيرونى چند مطلب است :\r\nيكى اين كه پيشينيان قائل به حركت وضعى و انتقالى زمين بوده اند ، و كپرنيك و گاليله بدان متفرد نبوده اند .\r\nمطلب دوم اين كه مهندسان و علماء هيأت ، اعتماد و استناد ايشان بر خطوط مساحيه است كه در هيأت به افلاك رياضى اكتفاء كرده اند .\r\nسوم اين كه حركت و سكون ارض يك مسأله طبيعى است ، و اثبات هر يك از آن دو و رد ديگرى به افكار و انظار طبيعيين فلاسفه منوط است .\r\nمطلب چهارم اين كه عقيدت بر حركت زمين سخت استوار است ، بلكه امروز از بديهيات است و شايد ديروز همچنين بود ، جز اين كه بعد عهد منسى است .\r\nپنجم اين كه حركت مرئيه را چه از ارض دانند و چه از سما شناسند در هر حال بصناعت ايشان زيان نمى رساند . هيوى بايد در مرصد زمين ، را ساكن فرض كند آنگاه حركات كواكب را برگرد زمين با آلات رصدى بدست آورد .\r\nمثلا آفتاب از افق مقدارى برآمده است و ما مى خواهيم ارتفاع آن را در آنگاه بدانيم ، و يا قوسى را كه از مطلع آن تا آنگاه پيموده است كه در اصطلاح اين فن اعنى علم هيأت آن را « دائر » گويند ( زيج بهادرى ط هند ص 85 ) بدست آوريم تا بدانيم كه به حسب ساعت زمانى چه مقدار از روز برآمده است ؟ اسطرلاب را مثلا در دست مى گيريم و مقدار قوس ارتفاع يا دائر را از افق زمين ساكن مفروض تحصيل مى كنيم ، كه در هنگام عمل بايد زمين را ساكن فرض\r\n\r\n","description":"","footnote":"","page_name":" 750 ","page_number":278},
  {"content":"\r\n\r\nكنيم . اين يك مطلب هيوى است دخلى به مسأله طبيعى آن ندارد كه آيا واقعا زمين ساكن است يا متحرك .\r\nآرى از نظر بحث هيوى سؤالى پيش مى آيد كه دانشمندان هيوى از شعب رياضى « أبعاد أجرام » نسبت حجم بسيارى از اجرام كواكب را با يكديگر بدست آورده اند و آفتاب را چندين برابر زمين يافته اند كه 108 برابر زمين قطر دارد ، و يك ميليون و 208 برابر آن حجم ، اين كره بدين بزرگى در پيش شعراى يمانى ، آن ذره كه در حساب نايد شمس است . قدماء نيز ستاره شعراى يمانى را به بزرگى مى شنا ختند . مردمى آن را مى پرستيدند كه خداى سبحان در سوره نجم در رد آنان فرموده است :  « وَ أَنَّهُ هُوَ رَبُّ الشِّعْرى »  يعنى چگونه شعراى يمانى را كه خود مربوب ديگرى است مى پرستيد ، و از رب او كه خداى سبحان است غافليد ؟ ! به تفصيلى كه در نكته 252 هزار و يك نكته آورده ايم .\r\nغرض اين كه توهم گشتن شمس و شعراى يمانى مثلا به گرد كره زمين چنانست كه كسى تخيل كند به مثل كوهى مجذوب دانه خردلى است و به گرد او مى گردد ، و عكس آن را غلط داند . چگونه دانشمند هيوى بدان تفوه مىكند ؟ !\r\nدر بيوگرافى بيرونى آورده اند كه وى رساله اى نوشته است در اين كه آيا خورشيد به دور زمين حركت مىكند ، يا زمين بدور خورشيد ؟ بايد ديد كه جناب ابوريحان بيرونى در آن رساله چه كرده است ؟\r\n\r\nفلك ششم :\r\nاما بحث از افلاك مجسمه از نظر طبيعات فلسفه ، بايد گفت كه آنان حركات مختلفى از قديم در كواكب مشاهده كردند و براى اين حركات مبادى طلب كردند ، و افلاك مجسم يعنى آسمانهاى جسمانى براى اين حركات قائل شدند . و چون عدد افلاك و ترتيب و نظم و نضد آنها در « هيأت مجسمه » به نحو اكمل و اتم كه فوق آن متصور نيست تصوير شده است ، همان را پذيرفتند . يعنى آن افلاك مجسمه در علم هيأت كه فقط براى سهولت تعليم و تعلم و جهت بيان\r\n\r\n","description":"","footnote":"","page_name":" 751 ","page_number":279},
  {"content":"\r\n\r\nاختلاف حركات تصوير شده است ، در طبيعيات فلسفه افلاك مجسمه حقيقى و آسمانهاى جسمانى واقعى تلقى شده است . و فلك را جسم شفاف مى دانند كه حاجب ماوراى خود نيست ، چنان كه همه كواكب ثوابت و سيار مرئى اهل زمين مى گردند .\r\nافلاك مجسم ب‌طور كلى نه فلك اند ، و بعد از تجزيه بيست و چهار فلك مى شوند . فلك نهم را فلك حركت اولى دانسته اند ، و فلك هشتم را فلك حركت ثانيه ثوابت ، و هفت فلك كلى ديگر را براى حركات گوناگون هفت كوكب سيار . هر يك از اين هفت فلك كلى بدين گونه تجزيه مىشود : زحل و مشترى و مريخ و زهره هر يك را سه فلك است ، و شمس را دو فلك است ، و هر يك از عطارد و قمر را چهار فلك ، كه مجموع بيست و چهار فلك است ، ده فلك موافق مركزند يعنى مركز آنها با مركز زمين يكى است ، و هشت فلك خارج مركز كه مركز آنها خارج از مركز زمين است ، و اوج و حضيض كوكب ، از اين فلك خارج مركز است . و شش فلك تدويرند ، به تفصيلى كه در « دروس هيئت و ديگر رشته هاى رياضى » با تمام جهات اطراف و ابعاد بحث ، تقرير و تحرير كرده ايم .\r\nبعد از آن كه در طبيعات فلسفه ، افلاك مجسمه را به معناى واقعى آن تلقى كرده ان د و آسمانهاى جسمانى را تقبل نموده اند ، با ضميمه آن به مسأله دو جهت علو مطلق و سفل مطلق و تمسك به محدد الجهات بدان نحو كه در صدر اين رساله بيان كرده ايم سخن امتناع كون و فساد و خرق و التيام افلاك را پيش كشيدند به تفصيلى كه شيخ رئيس در فصل شانزدهم نمط دوم اشارات و خواجه طوسى در شرح آن بيان فرموده اند « : اشارة : الجسم الذى في طباعه ميل مستدير يستحيل أن يكون في طباعه ميل مستقيم » . . . ، و لكن دانسته شده است كه اصل تخيل و سرگذشت افلاك مجسمه چگونه بوده است .\r\nدانشمندان زمان ما با اين كه قائل به افلاك مجسمه نيستند و اصل آن را منكرند ، به وجهى حركات كواكب را توجيه كرده اند كه نتيجه وجود افلاك مجسم را قائل اند .\r\n\r\n","description":"","footnote":"","page_name":" 752 ","page_number":280},
  {"content":"\r\n\r\nاما بحث از اف‌لاك در الهيات فلسفه يك بار در پيدايش كثرت از وحدت حقه حقيقيه پيش آمده است ، و يك بار در ربط حادث به قديم و متغير به ثابت ، و يك بار در نفوس فلكى و غايات آنها كه ورود در بحث هر يك را رساله اى جداگانه بايد . و لكن هيچيك از اين مسائل ، برهان قاطع بر وجود واقعى آسمان جسمانى اعنى فلك مجسم نيست .\r\nعلاوه اين كه مباحث پيرامون افلاك در الهيات فلسفه پس از فراغ اثبات و اذعان به ثبوت آنها در طبيعيات است ، و آگاهى حاصل شده است كه نحوه اثبات آنها در طبيعيات چگونه بوده است .\r\n\r\nفلك هفتم :\r\nبه عنوان تنظير گوييم : تميز ميان فلك رياضى و فلك مجسم چون تميز ميان ايام ماه نجومى يعنى ماه اصطلاحى وسطى معمول در جداول ازياج ، و عدد ايام ماه حقيقى خارجى از هلال تا هلال است كه عدد ماه وسطى در جداول زيجات هميشه ثابت است ، اما عدد ماه هلالى گاهى سلخ دارد يعنى سى روز است كه ماه كامل است ، و گاهى سلخ ندارد يعنى بيست و نه روز است كه ماه ناقص است . و ممكن است كه ماه هلالى واقعى تا چهار ماه متوالى سى روز آيد و تا سه ماه متوالى بيست و نه روز . و به عبارت صاحب زيج بهادرى كه گويد :\r\n« اهل شرع ماه‌هاى اين تاريخ را از رؤيت هلال تا رؤيت هلال ديگر گيرند ، و آن از سى روز هرگز زياده نباشد ، و از بيست و نه روز كمتر نبود ، و ممكن است كه تا چهار ماه متوالى سى روز سى روز آيد و زياده نى ، و تا سه ماه متوالى بيست و نه روز بيست و نه روز مىتواند شد و زياده نى . توضيحش به حسب مقام اين كه . . » . . ( زيج بهادرى ط 1 هند ص 50 و 51 )\r\nماه مبارك رمضان مانند ماه‌هاى ديگر گاهى سى روز است و گاهى بيست و نه روز . شهر رمضان شهر من الشهور يصيبه ما يصيب الشهور من الزيادة و النقصان فصوموا للرؤية و أفطروا للرؤية ، كه از امام ابوالحسن الرضا عليه السلام در تهذيب شيخ\r\n\r\n","description":"","footnote":"","page_name":" 753 ","page_number":281},
  {"content":"\r\n\r\nطوسى روايت شده است ( ج 1 تهذيب ، چاپ سنگى رحلى ص 266 ) . قوله سبحانه :  « يَسْئَلُونَكَ عَنِ الْأَهِلَّةِ قُلْ هِيَ مَواقِيتُ لِلنَّاسِ وَ الْحَجِّ »  ( البقرة 190 ) .\r\nو فريقين بالاتفاق از رسول الله صلى الله عليه و آله و سلم روايت كرده اند كه « : الصوم للرؤية ، و الافطار للرؤية » .\r\nو نيز در سنن ابى داود از ابن مسعود روايت شده است كه « قال : لما صمنا مع النبى ( ص ) تسعا و عشرين اكثر مما صمنا معه ثلاثين » . ( ج 2 ، ص 297 ) .\r\nغرض اين كه مرحوم صدوق در من لايحضر پس از نقل چند حديث كه هيچگاه ماه مبارك رمضان ناقص نمى شود و هميشه تمام است ، إصرار شديد و اكيد بر تم‌ام بودن آن بدين عبارت دارد :\r\n« من خالف هذه الأخبار و ذهب إلى الأخبار الموافقة للعامة في ضدها اتقى كما تتقى العامة و لا تكلم إلا بالتقيه كائنا من كان إلا أن يكون مسترشدا فيرشد و يبين له فان البدعة أنما تمات و تبطل به ترك ذكرها و لا قوة إلا بالله » .\r\nشيخ الطائفة در تهذيبين به چند وجه آن روايات سى روزى را رد كرده است كه به ظاهر آنها نمى شود عمل كرد :\r\n« ان هذه الأخبار لا يجوز العمل بها من وجوه » . . . .\r\nاين كمترين گويد بناى شهور در جداول ازياج بر امر اوسط است . يعنى مبتنى بر حركت وسطى است كه از آن تعبير به ماه نجومى مى كنند در قبال ماه واقعى سماوى . در جداول زيجات ابتداى شهور را از محرم مى كنند و ماه‌هاى فرد را كامل يعنى سى روز مى گيرند ، و ماه‌هاى زوج را ناقص يعنى بيست و نه روز مى گيرد و در سالهاى « بهزيجوح ادوط » كبيسه مى كنند به تفصيلى كه در كتب مربوطه محرر است .\r\nبنابراين ماه مبارك رمضان در جداول زيجات در عداد شهور فرد افتاد كه همواره سى روز است . بعضى از روات آن را بشنيد و آن را نيكو شمرد كه نقص به شهر الله نسبت نيافته است ، و يا آن را در نزد امام عنوان كرده است و امام هم خوشش آمد و تحسين كرد ، و به تدريج به صورت روايت درآمد و در جوامع روائى\r\n\r\n","description":"","footnote":"","page_name":" 754 ","page_number":282},
  {"content":"\r\n\r\nجا كرد كه شهر رمضان ثلاثون يوما لا ينقص ابدا ، و به مفاد اولى آن توجه نشده است . روايت شعيب از پدرش از امام صادق عليه السلام كه در تهذيب و من لايح‌ضر روايت شده است ، ذيل آن اين است « : و شهر رمضان ثلاثون يوما ، و شوال تسعة و عشرون يوما ، و ذوالقعدة ثلاثون يوما ، فالشهر هكذا ثم هكذا أى شهر تام و شهر ناقص ، و شهر رمضان لا ينقص أبدا » ( انتهى ملخصا ) اين نقل نص صريح در گفتار ما است .\r\nمتأسفانه جناب شيخ طوسى هم در تهذيب و استبصار بدين نكته شريف علمى اشارتى ننموده است ، و روايات سى روز را به وجوهى ديگر رد كرده است .\r\nشهور وسطى يك روش و نظام رياضى است كه در جداول زيجات تنظيم مىشود ، سپس محاسب مستخرج از اين نظم خاص ازياج ، هلال واقعى خارجى را با در نظر گرفتن تعديلات و كسور و كبيسه و سائر احوال مقرره در نزد عالم بدانها ، استخراج مىكند ، يعنى ماه نجومى مقدمه براى دانستن ماه واقعى خارجى است .\r\nغربيها زيج را « لا تابل » گويند ، و به عربى « جدول » خوانند . شهيد اول محمد مكى در رؤيت هلال صوم لمعه فرموده است « : و لا عبرة بالجدول » ، و شهيد ثانى زين الدين در شرح آن فرموده است :\r\n« و هو أى الجدول حساب مخصوص مأخوذ من تسيير القمر ، و مرجعه إلى عد شهر تاما و شهر ناقصا في جميع أيام السنة مبتدأ بالتام من المحرم » . . . .\r\nاين هر دو بزرگوار در اين مطلب بسيار بدرستى حق آن را اداء كرده اند ، و به مشرب عالم محقق در علم هيأت سخن گفته اند . چه بسيار كسانى كه از حليت علم هيأت عارى بوده اند در بيان جدول و عبارات مسائل اشباه و نظائر آن به پندارهاى نادرست خود حرفهاى بى اساس زده اند كه اعراض از تعرض بدانها را اولى ديده ايم . اگر كسى خبره در علم و فن و صنعتى نيست دغدغه و وسوسه اى در مسائل و مبانى آن بنمايد ، قول او مقبول نيست .\r\nچنان كه هيچ اهل فن به سخن نا اهل آن اعتبار نمى دهد . مثلا اگر غير نحوى\r\n\r\n","description":"","footnote":"","page_name":" 755 ","page_number":283},
  {"content":"\r\n\r\nدر رفع فاعل ، و غير متكلم در مسأله وجوب لطف بر خداوند ، و كسى كه فرق ميان كره و دائره را نمى داند و آن را از اين تميز نمى دهد در كرويت ارض ، مخالفت كنند ، خلاف آنان قادح امر ثابت و محقق در نزد نحوى و متكلم و هيوى نيست . ما اين مسائل را به نحو مستوفى در « دروس هيئت و ديگر رشته هاى رياضى » ، و در « دروس معرفة الوقت و القبلة » تقرير و تحرير كرده ايم .\r\n\r\nفلك هشتم :\r\nاگر چه موضوع رساله در بيان فلك رياضى و فلك فلسفى اعنى فلك مجسم است كه به نحو أتم تحقيق و تحرير شده است ، و لكن آن را به چند تبصره در مطالبى مناسب با مباحث موضوع ياد شده به جهت مزيد استبصار خاتمه مى دهيم :\r\n\r\nتبصره اول :\r\nدر بيان ارض قرآنى ، و تميز آن با كره ارض هيوى است . اجماع دانشمندان هيوى از قديم تا اليوم بر كروى بودن و يا شبه كروى بودن ارض است ، و مسائل هيوى مبتنى براساس كره بودن آنست ، و بر سر زبان و قلم آنان كره ارض است ، و براهين رياضى و تجربى بسيار بر كروى بودن آن اقامه فرموده اند . پاره اى از آن براهين متفكران در خلق آسمانها و زمين را با ذكر ماخذ آنها در درس شانزدهم دروس معرفة الوقت و القبله آورده ايم .\r\nاما ارض در قرآن هميشه مفرد استعمال شده است ، و ارضون يا اراضى نيامده است . مراد از ارض مطلق زمين است خرد يا بزرگ چنان كه آب بر كم و بسيار اطلاق مىشود زمين نيز بر يك شبر و يك كشور اطلاق مىشود . قوله سبحانه :  « ما تَدْرِي نَفْسٌ بِأَيِّ أَرْضٍ تَمُوتُ »  ( لقمان 34 ) ، هيچ كس نمى داند در كدام زمين مرگ او فرا مى رسد . در اينجا هر شهرى را مثلا زمينى ناميده است .  « وَ آيَةٌ لَهُمُ الْأَرْضُ الْمَيْتَةُ أَحْيَيْناها »  ( يس 33 ) ، دليل قدرت پروردگار است براى آنان كه زمين مرده را زنده مى كنيم .\r\nدر اصطلاح دانشمندان هيوى ارض بر كره خاك گفته مىشود ك‌ه آب بر اكثر\r\n\r\n","description":"","footnote":"","page_name":" 756 ","page_number":284},
  {"content":"\r\n\r\nآن احاطه دارد ، اما به اين معنى در قرآن نيامده است ، هرچه ارض در قرآن ديده اي م مراد سطح خاك و خشكى آنست يا قطعات آن ، بلكه كوهها نيز از مفهوم ارض خارج اند  « يَوْمَ تَرْجُفُ الْأَرْضُ وَ الْجِبالُ »  ( مزمل 14 ) ،  « وَ حُمِلَتِ الْأَرْضُ وَ الْجِبالُ »  ( حاقه 14 ) ، خداوند زمين را در مقابل كوه قرار داده است ، زمين مى لرزد و كوه هم مى لرزد .  « وَ أَلْقى فِي الْأَرْضِ رَواسِيَ »  ( نحل 15 ) گذاشت يعنى آفريد در زمين كوهها را . در اين آيه از تعبير « إرساء » جاى تحقيق بيشتر است ، زيرا كه مرساة لنگر كشتى است و جمع آن مراسى است . رست السفينة : بر جاى ايستاد كشتى بر لنگر در دريا . و أرسيت السفينة : بر جاى ايستاده كردم و لنگر زدم كشتى را ، كه كأن خداوند سبحان كوهها را لنگر براى كشتى زمين گردانيده است . امام اميرالمؤمنين عليه السلام فرموده است : « و وتد بالصخور ميدان أرضه » ( خطبه نخستين نهج البلاغة ) فتدبر .\r\nقوله سبحانه :  « مَشارِقَ الْأَرْضِ وَ مَغارِبَهَا »  ( اعراف 132 ) ، مشرقها و مغربهاى زمين ، مراد كره زمين نيست زيرا كه كره هميشه يك نيمه اش روشن است و يك نيمه اش تاريك ، اما قطعات سطح زمين مشرق و مغرب دارند ، كره زمين مشرق و مغرب معين ندارد .\r\nخداوند زمين را بساط و فرش و منزلگاه قرار داد و رام آفريد كه چون مردم در آن تصرف كنند هر شكل به آن دهند آن شكل را قبول كند و نگاه دارد از اين جهت مى توان با خاك زمين خانه ساخت و در آن دانه كشت و بر آن راه رفت ، و اينها نعمت خداوند بر مردم است .  « هُوَ الَّذِي جَعَلَ لَكُمُ الْأَرْضَ ذَلُولًا  » ( ملك 15 ) اوست كه زمين را رام شما ساخت .  « وَ إِلَى الْأَرْضِ كَيْفَ سُطِحَتْ »  ( غاشيه 20 ) نظر نمى كنند به زمين كه چگونه مسطح گشت . معاندان گويند : زمين كره است ، چرا در قرآن گويد : زمين را پهن ساختيم ؟ در جواب گوييم : مقصود قطعات زمين است زير پاى مردم نه كره زمين . انسان سطح كره ارض را به سبب بزرگى حجم آن مسطح و مستوى مى بيند .\r\nزمخشرى در كشاف چه خوب گفته است :\r\n\r\n","description":"","footnote":"","page_name":" 757 ","page_number":285},
  {"content":"\r\n\r\n« فان قلت : هل فيه في قوله سبحانه :  « وَ إِلَى الْأَرْضِ كَيْفَ سُطِحَتْ »  دليل على أن الأرض مسطحة و ليست بكرى ؟ قلت : ليس فيه إلا أن الناس يفترشونها كما يفعلون بالمفارش ، و سواء كانت على شكل السطح أو شكل الكرة ، فالافتراش غير مستنكر و لا مدفوع لعظم حجمها و اتساع جرمها و تباعد اطرافها . و إذا كان متسهلا في الجبل و هو وتد من أوتاد الأرض فهو في الأرض ذات الطول و العرض أسهل » .\r\nيعنى آيا كريمه  « وَ إِلَى الْأَرْضِ كَيْفَ سُطِحَتْ »  دليل است بر اين كه زمين مسطح است و كره نيست ؟ در جواب گوييم كه آيه مى فرمايد زمين را براى شما گسترانده ايم كه فرش شما است و اين به سبب بزرگى حجم و وسعت جرم آنست . كوه كه خود ميخ زمين است ، مردم آن را فراش خود گيرند ، زمين داراى طول و عرض چگونه بساط و فرش نباشد ؟\r\n\r\nتبصره دوم\r\nدر اين تبصره دو مطلب است : مطلب اول در بيان فرق ميان « علم تنجيم » يعنى احكام نجومى ، و ميان « علم هيئت » است . و مطلب دوم در بيان منجم به علم تنجيم در كتب فن ، و منجم در لسان روايات است .\r\nاما در مطلب اول گوئيم : علم هيئت مبتنى بر قواعد متين رياضى و قضاياى رصين هندسى است ، كه اگر محاسبه در عمل اشتباه نكند و درست استخراج كند نتيجه محاسبه او مطابق با واقع خواهد بود . اين علم شريف ممدوح عقل و شرع است ، و هيچ داناى بخرد بينا و آگاه بر آن انگشت اعتراض ننهاده است .\r\nاما أحكام نجومى كه از آن تعبير به علم تنجيم و علم نجوم مى گردد ، و مزاول به عمل آن را منجم مى گويند ، و يك سلسله قواعدى است كه از اوضاع كواكب ، احوال عالم و آدميان و سعد و نحس ايام و نظائر آنها تحصيل مى گردد ، در آن رد و ايراد و طعن و اعتراض بسيار به ميان آورده اند . و مراد معترضان اين نيست كه كواكب را اثر تكوينى در نظام هستى نيست كه هيچ بخردى چنين تفوه نمى كند ، بلكه مقصودشان اعتراض بر مفيد علم قطعى بودن آن قواعد به وقوع حوادث است ، از اين روى كه چگونه بشر مىتواند به تأثيرات و اسرار واقعى اوضاع و احوال كواكب دست بيابد .\r\n\r\n","description":"","footnote":"","page_name":" 758 ","page_number":286},
  {"content":"\r\n\r\nچه بسا ارباب مؤلفات كه فرق ميان علم هيئت و تنجيم را نگذاشته اند ، و به اطلاق آنچه كه خود انگاش‌ته اند حرفهائى نادرست و ناروا نگاشته اند . و چون در نقل اقوال آنان سودى نديده ايم دست نگاه داشته ايم .\r\nاما مطلب دوم اين كه تكذيب منجم در برخى از روايات چنان كه از رسول الله صلى الله عليه و آله و سلم مأثور است كه « كذب المنجمون و رب الكعبة » ناظر به آن منجمى است كه منكر ماوراى طبيعت است و تأثير اجرام علوى را از خود آنها بالذات مىداند .\r\nمرحوم صدوق در ابواب خمسه از كتاب خصال پس از نقل دو حديث در نكوهش منجم : يكى اين كه « : المنجم ملعون . . . » ، و ديگر اين كه « : المنجم . . . في النار » فرموده است :\r\n« قال مصنف هذا الكتاب رحمه الله : المنجم المعلون هو الذى يقول بقدم الفلك ، و لا يقول بمفلكه و خالقه عزوجل » . ( ط 1 على چاپ سنگى ج 1 ص 143 )\r\nپس بايد ميان منجم الهى و منجم طبيعى فرق گذاشت ، نه اين كه به اشتراك لفظى هر دو را يكنواخت شناخت و بر هر دو تاخت و دهن ناشايسته به سخن نابايسته گشاد .\r\nكلمه منجم مانند كلمه فيلسوف و دكتر است . فيلسوفى مثلا داناى به مسائل فيزيك يعنى طبيعى ، و همچنين به قضاياى رياضى است و آگاه به برخى احكام و احوال كائنات مادى است و خيلى هم در كارش زحمت كشيده و در صنعتش ماهر و در پيشه اش چيره دست است ، ولى منكر متافيزيك يعنى ماوراى طبيعت است . و بر اين پندار است كه ماده اصل است و به تراكم و تصادم ذرات اتمى اين پيكرهاى هستيها به نحو اتفاق تحقق يافته اند ، لذا مبدء را كه ماده است بى اراده ، و در فعلش كه صور گوناگون هستيها است مضطر مىداند . اما فيلسوف الهى معتقد به ماوراى طبيعت است ، و مبدء عالم را فاعل مريد مختار مىداند . اشتراك اسم سبب مغالطه انسان ظاهر بين بى تميز شده است كه كلمه فيلسوف را در هر دو جا به يك معنى به كار مى برد . فيلسوف معرب پيلاسوفا يونانى به معنى\r\n\r\n","description":"","footnote":"","page_name":" 759 ","page_number":287},
  {"content":"\r\n\r\nدوستدار دانش است ، چنان كه صوفيه معرب سوفيه يونانى است . علامه بيرونى در ماللهند فرمايد :\r\n« السوفية و هم الحكماء فان سوف باليونانية : الحكمة . و لما ذهب في الاسلام قوم قريب من رأيهم سموا باسمهم » . ( ماللهند ط حيدرآباد دكن ص 24 )\r\nواژه دكتر كلمه فرانسوى است ، در فرانسه عالم در هر رشته را دكتر گويند ، و در مرز و بوم ما اطلاق آن بر پزشك غلبه دارد . دكترى دين دار است و ديگرى بى دين ، و هر دو در اين اسم شريك .\r\nغرض اين كه بايد ميان منجم الهى به معنى عالم به تنجيم ، و منجمى كه بقول صدوق « : هو الذى يقول بقدم الفلك و لا يقول بمفلكه و خالقه عزوجل » فرق گذاشت كه لعن و تكذيب و ايعاد نار ناظر به عقيدت باطل اوست كه مبدء عالم أعنى خداى تعالى را انكار دارد ، و كواكب را بذاتها مؤثر داند ، نه به علم هيأت و نجوم .  « فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً »  . ( النساء 79 ) . شيخ محمود عارف شبسترى در گلشن راز ناظر به منجم به معنى دوم است كه گفت :\r\n منجم چون زايمان بى نصيب است \r\n اثر گويد كزين شكل غريب است \r\n\r\nتبصره سوم\r\nاين كه نوشته هائى ديروزى و امروزى را از آشنا و بيگانه مى بينيم كه دانسته يا ندانسته به دوستى يا دشمنى ، بسى از شايعات و عادات و عرفيات را به قرآن و اسلام اسناد مى دهند كه اگر اندكى از بسيار و مشتى از خروار را به قلم آوريم بايد بيهوده و ياوه ، دفترى كلان را انباشته و آكنده از مهمل بنگاريم .\r\nقرآن كريم منطق وحى و حق محض و صدق مطلق است . قرآن و عرفان و برهان از هم جدائى ندارند . شرط انصاف اين است كه مسائل و وقايع را از خبره بدانها كه عالم روحانى اسلام شناس واقعى است بپرسند ، و هرچه را كه در ميان طوائف مسلمانان و جامعه آنان پديد آمده است به اسلام و قرآن اسناد ندهند . قرآن و عالم و آدم از قلم اعلاى يك حقيقت نگاشته شده اند « بالعدل قامت السماوات و الأرض » .\r\nكريستف كلمب در ژامائيك با عده قليلى از گرسنگى مشرف به هلاكت\r\n\r\n","description":"","footnote":"","page_name":" 760 ","page_number":288},
  {"content":"\r\n\r\nبود ، از تقويم وقوع خسوفى را مى دانست ، به مردم گفت اگر آذوقه بما ندهيد ماه را به غضب مى آورم ، همان شب ماه مى گرفت ، چون خسوف شروع شد مردم روى دست و پاى او افتاده ، و آنچه مى خواست دادند . ( تحفة الافلاك هدايت ط 1 چاپ سنگى ص 279 ) .\r\nمشابه آن را ، عليقلى ميرزا در فلك السعادة ، آورده است كه :\r\n« حكيم دانشمند كريستوف كولومبس ، بعد از آن كه در سنه 1492 مسيحى مطابق سنه 898 هجرى كشف ارض جديد كه مشهور به امريكا وينكى دنيا است نمود و به اسپانيه مراجعت كرده و ثانيا با سفاين بسيار روى به ارض جديد آورد ، و به جهات چند كه در تاريخ امريكا ثبت است اهالى وحشى آنجا او را در يكى از جزاير محبوس كرده ، و چون ايشان پرستش نير اعظم مى نمودند كولومبس به قواعد ارصاد دريافت نمود كه على الصباح كسوف كلى خواهد شد ، به ايشان گفت من فرستاده خداى شما هستم اگر مرا رها نكنيد فردا خداى شما بر شما غضب خواهد كرد ، و آنها اعتنائى به اين سخن نكرده على الصباح جرم شمس منكسف شده اهالى آن جزيره متوحش گشته نزد وى آمدند عجز و لابه نمودند ، و او تا وقت انجلاء ايشان را معطل داشته ، بعد از آن دست به دعا برداشته روى به سماء نمود اندك اندك جرم شمس منجلى شد ، آنها قول او را صدق دانسته مايه استخلاص وى گشت » . ( فلك السعادة ط 1 چاپ سنگى ص 40 و 41 )\r\nغرض از نقل واقعه كريستف كلمب اين است كه نظير همين روى داد قبل از وى براى خواجه طوسى پيش آمد كه پس از چند سطرى آن را حكايت مى كنيم .\r\nاينك گوئيم كه در كودكى و خرد ساليم چند بار ديده ام كه ماه يا آفتاب را ظل گرفته بود ، و مرد و زن مسلمان آن روز به دلسوزى سر و سينه مى زدند و گريه مى كردند كه ظل اژدهائى دشمن ماه و آفتاب است و او را دهن كشيده و مى خواهد بخورد ، لذا ظروف كهنه مسين به خصوص طاس و طشت و ديگ را باژگونه كرده سخت مى كوبيدند كه ظل رم كند و از ماه يا آفتاب دست بدارد . و ظل را دشنام مى دادند و سخت نفرين مى كردند . و گاهى هم همه باهم يك دهن همهمه ها و\r\n\r\n","description":"","footnote":"","page_name":" 761 ","page_number":289},
  {"content":"\r\n\r\nهياهوهاى مهيب و هلهله هاى هولناك سر مى دادند ، و مردها پى در پى بسوى ماه يا خورشيد تفنگ شليك مى كردند كه ظل بترسد و خود را كنار بكشد . و چون انجلاء آغاز مى شد به گمان اين كه اژدهاى ظل از صداى مس و فرياد و تفنگ آنها ترسيده است و دارد خود را كنار مى كشد و ماه و يا آفتاب را رها مىكند به شور و هيجان بيشتر مى افتادند و به اضعاف آنچه كرده بودند عمل مى كردند . و شايد اين پندار و آيين تا امروز هم ادامه داشته باشد .\r\nاز اين رسم و آيين عوام مسلمانان چنان گمان افتد كه اجراى يك سنت دينى و دستور قرآنى آنان است . و لكن حقيقت امر اين است كه خواجه نصيرالدين طوسى با بناى رصدخانه مراغه و تدوين و تنظيم زيج ايلخانى وقوع خسوفى را در اواسط يك ماه قمرى استخراج كرده بود ، و قبل از وقوع خسوف آن را به اطلاع هلاكوخان مى رساند ، و هلاكو هم با همه تحمل مخارج و مشكلات در بناى رصدخانه و ترتيب زيج ايلخانى توقع و انتظار اين گونه نتيجه رصدى را نيز داشت . خواجه طوسى كه صدراعظم بود ، قضا را در يكى از لشكر كشى هاى هلاكوخان نيز با اردو بوده است كه مصادف مىشود با شب انخساف قمر ، تصادفا در ساعت معين خسوف چون اواسط شب بوده هلاكوخان بخواب فرو مى رود ، خواجه فكر مىكند كه اگر براى اين مطلب او را بيدار كند ممكن است با خوى عصبى كه دارد باعث تغير او شود ، و اگر بگذارد صبح شود ممكن است وقوع خسوف را باور نكند ، لذا تدبيرى به كار مى برد و به لشكريان مى گويد : اژدها ماه را گرفته ، و شما مس بكوبيد و هياهو كنيد تا اژدها بترسد و ماه را رها كند ، در نتيجه اين تدبير و بر اثر صداى كوبيدن مس و هياهوى لشكر هلاكوخان از خواب بيدار و از موضوع مستحضر مى گردد . اين دستور خواجه از ناحيه افراد سپاه در اطراف و اكناف از شهر و ده دهن بدهن افشاء گرديده است . از آن ببعد هر موقع خسوف يا كسوف واقع مى شده عوام الناس براى ترسانيدن اژدها كه ظل است مس مى كوبيده اند ، و بعدا شليك تفنگ و ديگر خرافات هم بر آن اضافه شده است . و مشابه آن در رساله حدوث صدرالمتألهين از ثالس ملطى نقل شده است . ( ص 68 ط 1 ) .\r\n\r\n","description":"","footnote":"","page_name":" 762 ","page_number":290},
  {"content":"\r\n\r\nاين بود ريشه تاريخى رسم و آيين عوام الناس درگاه خسوف و كسوف نيرين . و آنچه را كه شريعت ختم محمدى صلى الله عليه و آله در هنگام انخساف و انكساف دستور داده است نماز آيات است ، آن هم نه براى اين كه به نماز و دعا ظل از ماه و آفتاب كناره كند كه اين بى معنى است ، بلكه توجه مردم در هر حال بخصوص در حال ظهور آيتى از آيات قيامت و امر م‌خوف به خداوند مهر و ماه بوده باشد و به او ملتجى شوند و بدانند كه همه مسخر امر پروردگارند .\r\nبسيار شايسته است كه بحث را به يكى از غرر احاديث پايان دهيم تا هوشمند گزين و دانشمند راستين را حجتى بالغ و برهانى قاطع بوده باشد و بداند كه منطق وحى محمدى ( ص ) محض حق و عين صوابست . و آن اين كه جناب ثقة الاسلام كلينى در باب صلوة كسوف از كتاب صلات كافى به إسنادش روايت كرده :\r\n« عن على بن عبدالله قال سمعت أباالحسن موسى عليه السلام يقول : إنه لما قبض ابراهيم بن رسول الله صلى الله عليه و آله و سلم جرت فيه ثلاث سنن ، أما واحدة فانه لما مات انكسفت الشمس فقال الناس انكسفت الشمس لفقد ابن رسول الله صلى الله عليه و آله فصعد رسول الله المنبر فحمد الله و أثنى عليه ، ثم قال : يا أيها الناس أن الشمس و القمر آيتان من آيات الله تجريان بأمره مطيعان له لاتنكسفان لموت أحد و لا لحياته فاذا انكسفتا أو واحدة منهما فصلوا ثم نزل فصلى بالناس صلوة الكسوف » .\r\n( فروع كافى چاپ سنگى رحلى ص 129 )\r\nيعنى روزى كه ابراهيم فرزند رسول خدا صلى الله عليه و آله وفات كرده بود سه سنت جارى شده است ، يكى اين كه آفتاب منكسف شد ، مردم گفتند چون فرزند رسول خدا وفات كرده است آفتاب منكسف شده است . رسول خدا به منبر رفت و پس از حمد و ثناى الهى فرمود : اى مردم آفتاب و ماه دو آيت از آيات الهى اند كه به امر او سير مى كنند و مطيع فرمان اويند ، به ممات و حيات كسى منكسف نمى شوند . پس هرگاه انكساف ماه يا آفتاب روى داد نماز بخوانيد . سپس از منبر فرود آمد و با مردم صلات كسوف بجاى آورد .\r\nمنطق شريعت اين گونه است كه متن علم و صرف حقيقت است . يك حرف\r\n\r\n","description":"","footnote":"","page_name":" 763 ","page_number":291},
  {"content":"\r\n\r\nگزاف در دين الهى راه ندارد . و نفى كسوف شمس و قمر به موت و حيات كسى ، خود از اعظم آيات نبوت و دليل صدق آن حضرت است . آن سه سنت كه در حديث آمده است ، در مرأة العقول گويد :\r\n« إحدى السنن وجوب الصلاة للكسوف ، و الثانية عدم وجوب الصلاة و لا رجحانها على الطفل قبل أن يصلى ، و الثانية عدم نزول الوالد في قبر الولد » .\r\nيعنى يكى از آن سه سنت وجوب صلات كسوف است . و دوم عدم وجوب و رجحان آن بر طفلى كه هنوز نماز بر او واجب نشده است . و سوم عدم نزول والد در قبر ولد ( كه كراهت دارد پدر فرزندش را به خاك بسپارد ) . و السلام على من اتبع الهدى .\r\n\r\nفلك نهم :\r\nذكر مطالب رئيسه رساله كه به منزلت فذلكه مباحث آنست :\r\n1 افلاك در علم هيئت از قديم الدهر به معنى مدارات اجرام اند ، و عالم رياضى به جز آن نظر ندارد ، چنان كه ابوريحان بيرونى در قانون ، و دانشمندان ديگر در كتب و رسائلشان ، بلكه بطليموس در مجسطى تصريح كرده اند كه عالم رياضى را خطوط مجرد از افلاك مجسم كفايت است ، و بطليموس در مجسطى اصلا التفات به تجسيم افلاك ننموده است و متعرض بدان نشده است .\r\n2 افلاك به معنى مدارات و دوائر در علم هيئت تعبير به « فلك رياضى » و « هيئت غير مجسمه » نيز مىشود .\r\n3 تعبير به « فلك » شيواتر از تعبير به « مدار » و مانند آنست .\r\n4 دانشمندان هيوى فلك را بر جسم كره مطلقا خواه عنصرى و خواه سماوى اطلاق كرده اند .\r\n5 ابوريحان بيرونى « فلك » را بر دائره نصف النهار و ديگر دوائر عظام اطلاق كرده است .\r\n6 تجسيم افلاك مسأله طبيعى است و مربوط به فلسفه است نه هيئت .\r\n\r\n","description":"","footnote":"","page_name":" 764 ","page_number":292},
  {"content":"\r\n\r\n7 در علم هيأت براى تسهيل تعليم و تعلم ، و تفهيم انواع حركات كواكب ، افلاك مجسمه يعنى آسمانهاى جسمانى تصوير شده است ، و از آن تعبير به « هيئت مجسمه » مىشود .\r\n8 فرضيه « افلاك مجسمه » علم هيئت ، در كتب فلاسفه رسوخ كرده است و مأخذ عقيدت فلكى جسمانى فلاسفه شده است .\r\n9 در طبيعيات فلسفه براى اثبات مشخص و محدد جهات طبيعى علو مطلق و سفل مطلق ، فلكى مجسم قائل شده اند ، و آن را « محدد الجهات » ناميدند .\r\n10 با محقق بودن قوه جاذبه زمين نيازى براى اثبات فلكى مجسم به نام محدد الجهات نيست .\r\n11 ثابت بن قره كه از دانشمندان رياضى و هيوى بزرگ پيشين است ، به چند قرن قبل از اسحاق نيوتن ، قائل به قوه جاذبه زمين بوده است .\r\n12 پيشينيان قائل به حركت وضعى و انتقال زمين بوده اند ، و كپرنيك و گاليله بدان متفرد نبوده اند .\r\n13 در طبيعيات فلسفه براى اثبات مبادى حركات گوناگون ، قائل به افلاك مجسمه شده اند .\r\n14 دانشمند هيوى اگر چه زمين را متحرك بداند بايد در مقام اعمال رصدى آن را ساكن فرض كند تا حركات و اوضاع كواكب را نسبت بدان بدست آورد .\r\n15 توهم گشتن كرات كواكب به گرد كره زمين چنانست كه كسى تخيل كند به مثل كوهى مجذوب دانه خردلى است و به گرد او مى كردد ، و عكس آن را غلط بداند .\r\n16 در جوامع روائى ، اطلاق فلك در ملكوت عالم نيز به كار رفته است ، چنان كه سماء يعنى آسمان در قرآن و خبر به معنى مطلق بلندى آمده است خواه طبيعى و خواه ما فوق طبيعى .\r\n17 دائره نصف النهار در روايت هم تعبير به فلك شده است و هم به حلقه .\r\n18 فلك به مجموع هيأت عالم جسمانى نيز اطلاق شده است ، و در روايت نيز .\r\n\r\n","description":"","footnote":"","page_name":" 765 ","page_number":293},
  {"content":"\r\n\r\n19 ماه وسطى و ماه هلالى ، و تميز هر يك از ديگرى ، و تحقيق تام در اين كه ماه مبارك رمضان وسطى اصطلاحى هميشه كامل است يعنى سى روز است ، بخلاف ماه مبارك رمضان هلالى كه گاهى سى روز است و گاهى بيست و نه روز .\r\n20 ارض قرآنى و ارض هيوى ، و تميز هر يك از ديگرى .\r\n21 در مدح منجم و ذم آن ، يعنى منجم الهى به معنى عالم به تنجيم ، و منجمى كه كواكب را بذاتها مؤثر مىداند كه قائل به فلك است و به فلك آفرين اعتقاد و ايمان ندارد .\r\n22 بيان علم هيأت و علم تنجيم ، و تميز هر يك از ديگرى .\r\n23 در طبيعيات فلسفه بعد از آن كه افلاك مجسمه را به معناى واقعى آن تلقى كرده اند ، امتناع كون و فساد و خرق و التيام افلاك را پيش كشيده اند ، و لكن سخن در اصل تخيل افلاك مجسمه است .\r\n24 در الهيات فلسفه ، بحث از افلاك مجسم اعنى آسمان جسمانى در پيدايش كثرت از وحدت ، و ربط حادث به قديم و متغير به ثابت ، و نفوس فلكى و غايات آنها پيش آمده است كه هيچيك برهان قاطع بر وجود واقعى فلك مجسم نيست .\r\n25 مدار كوكبى كه نسبت به زمين اوج و حضيض دارد ، مشابه بيضى است .\r\n26 دانشمندان زمان ما با اين كه افلاك مجسمه را انكار دارند ، حركات كواكب را به وجهى توجيه كرده اند كه نتيجه وجود افلاك مجسم را قائل اند .\r\n27 نقل واقعه اى از كريستف كلمب ، و مشابه آن از خواجه طوسى ، و علت كوبيدن مس در كسوفين ، و نقل حديثى از غرر احاديث از حضرت خاتم صلى الله عليه و آله و سلم . شب يكشنبه 5 ج 1 سنه 1413 ه . ق / 10 8 1371 ه . ش پايان يافت . و آخر دعويهم أن الحمد لله رب العالمين . قم حسن حسن زاده آملى .\r\n\r\n","description":"","footnote":"","page_name":" 766 ","page_number":294},
  {"content":"\r\n\r\n\r\nدرس 108 : مقدار مسافت يك درجه ارضى ، و بين طولين از خسوف قمر\r\nدر درس صد و ششم سخن از ميل جغرافى و انگليسى ، و اختلاف قطر استوائى و قطبين زمين ، و مقدار درجه فلكى ، به ميان آمد ، شايسته است كه برخى از مسائل در اين محورى و شعاع استوائى اين امور گفته آيد .\r\nدر درس شانزدهم « دروس معرفة الوقت والقبله » در تبطيط و تطامن دو طرف قطبى ارض ، و تقبب استوائى آن كه در نتيجه زمين شلجمى شكل است ، و نسبت شعاع محورى و شعاع استوائى آن بحث شده است .\r\nفاضل كرينليوس فانديك در اول « المرآة الوضية في الكرة الارضية » گويد :\r\n« أما الارض تجسم مستدير على شكل كرة عظيمة و هى مسطحة قليلا من ناحيتى قطبيها ، أى قطرها من المشرق الى المغرب اطول من قطرها من الشمال الى الجنوب بنحو ستة و عشرين ميلا \" . فقطرها الاستوائى 7925 604 من الميل ، و القطبى 7899 110 من الميل ، و معدلهما 7912 352 ، و الفرق بينهما 26 494 ، أى 1 298 ، و أما كيفية الوصول ألى ذلك فمن متعلقات علم الهيأة » .\r\nو نيز در اول همان كتاب گويد :\r\n« أما استدارة الارض فقد اتفقت عليها الفلاسفة من عهد فيثاغورس قبل المسيح به خمس مائة سنة الى آن . و أما تسطيحها من ناحيتى قطبيها فقد أوضحه الفيلسوف اسحاق نيوتون في أوائل القرن الثامن عشر » .\r\nسخن فانديك بطور خلاصه اين كه : زمين بر شكل كروى است كه از دو\r\n\r\n","description":"","footnote":"","page_name":" 767 ","page_number":295},
  {"content":"\r\n\r\nجانب قطب اندكى فرو رفتگى دارد . طول قطر استوائى آن در سطح استواء كه از آن تعبير به قطر آن از مشرق تا مغرب كرده است در حدود 26 ميل بيش از طول قطر قطبى آنست كه طول آن از قطب شمال تا قطب جنوب آنست . كروى بودن زمين از قديم الدهر اتفاقى همه دانشمندان بوده است ، اما فرو رفتگى دو جانب قطبى آن را اسحاق نيوتن در اوائل قرن هجدهم ميلادى بدست آورده است .\r\nدر درس 46 به كروى بودن زمين ، و تطامن دو جانب قطب آن اشارتى شده است . و در تذهيب همان درس آمده است كه در زمان اردشير بابكان ، شكل زمين را بيضى و مقدار طول و عرض آن را 1069 ميل مى دانستند .\r\nآن كه فانديك گفته است « : و أما كيفية الوصول الى ذلك فمن متعلقات علم الهيئة » در كيفيت وصول به مقدار يك درجه فلكى ارض ، و طول و عرض مساحت آن همانست كه از بنى موسى شاكر نقل كرده ايم ، و به نحو مشابه آن ن‌يز مقدار ياد شده بدست آيد كه از جامع بهادرى ذكر آن در پيش است .\r\nاما در كيفيت وصول به كروى بودن آن أدله بسيارى اقامه كرده اند كه برخى از آنها را با مسائلى مبتنى بر كروى بودن ارض از درس 46 تا 50 حكايت كرده ايم .\r\nارسطو از ظل ارض بر صفحه قمر منخسف ، به كروى بودن زمين انتقال يافت ، زيرا كه شكل ظل بر چهره ماه منور مدور است ، و فقط ظل كره مدور است ، پس ارض جسم كروى است . و اين انتقالى شگفت است .\r\nابوريحان بيرونى در « افراد المقال في أمر الظلال » پس از نقل دليل مذكور گويد :\r\n« وجودنا ذلك الظل في كسوفات القمر مستدير الحرف مع اختلاف وضع ذلك الفصل المشترك من طول الارض و عرضها يوجب الاستدارة ، و ان نتو الجبال لا يؤثر فيها لصغرها بالقياس الى عظيم الارض » . ( ص 29 ط حيدرآباد )\r\nوجود در عبارت بيرونى به معنى مصدرى آن يعنى يافتن است . و حرف به فتح اول و سكون ثانى به معنى طرف و كناره است . نتو بمعنى برآمدگى است .\r\n\r\n","description":"","footnote":"","page_name":" 768 ","page_number":296},
  {"content":"\r\n\r\nمراد بيرونى اين است كه ظل ارض بر روى قمر منخسف علاوه بر اين كه دليل بر كروى بودن جسم ارض است ، دلالت دارد كه تضاريس ارض را نسبت به حجم آن نمودى نيست ، و گرنه طرف ظل مستدير نمى نمايد و تضاريس ارض را در آن تأثيرى خواهد بود كه ظل بر روى ماه را نشيب و فرازى باشد .\r\nتضاريس ارض كه از جبال و اغوار آن پديد آمده است ، زمين را از استداره حسى بيرون ن‌مى برند زيرا كه نسبت ارتفاع اعظم جبال به قطر ارض ، مثل نسبت سبع ( 1 7 ) عرض شعيره است به كره اى كه قطر آن يك ذراع باشد .\r\nبه عمل بنى موسى شاكر در تحصيل مساحت كره ارض و به مقدار يك درجه فلكى كه همان يك درجه ارضى است آشنا شده ايم ، اكنون سزاوار است كه براى زيادت استبصار عبارت جامع بهادرى را كه در همين درس وعده داده ايم نقل كنيم ، و به طريق ديگر در تحصيل مقدار يك درجه ارضى و مساحت كره ارض آگاهى يابيم . صاحب جامع بهادرى در انكشاف اول حرز پنجم خزينه پنجم ( ص 682 ط 1 هند ) فرمايد :\r\n« اول از موضعى معين ، ارتفاع كوكبى از ثوابت حاصل كنند ، و بر موقف علامت كنند ، و به اعانت قطب نما بلاميلان چپ و راست ، جانب شمال يا جنوب سير كنند ، و هر روز مسافت مقطوعه را پيموده باشند ، و بر همين مسلك سير نموده باشند تا آن كه ارتفاع كوكب مذكور يكدرجه كم يا زياده شود ، پس آنچه از موضع اول تا اين موضع كه تفاوت يك درجه رو داده است مساحت مقدار يك درجه ارضى بود ، زيرا كه سطح ارض موازى سطح فلك است ، و چون از فلك تفاوت يك درجه شد از سطح ارض نيز ميان دو موضع تفاوت يك درجه باشد . و هر چند كه در سير مبالغه كنند عمل به تحقيق معلوم شود يعنى سير تا مسافت مديد كنند و در ارتفاع مبدأ و منتهاى سير ، تفاوت چند درجه باشد پس عدد اميال مسافت را بر عدد درجات ما بين الموضعين قسمت كنند ، خارج قسمت عدد اميال يك درجه باشد قريب به تحقيق .\r\nو همچنين اگر دو راصد بر نفس خط استواء ، از مسافت بعيده رصد خسوفى\r\n\r\n","description":"","footnote":"","page_name":" 769 ","page_number":297},
  {"content":"\r\n\r\nكنند ، و تفاوت زمانه موضعين را در اجزاى ساعات مستوى ضرب كنند درجات و دقائق ما بين الموضعين حاصل شود ، بعده بلاميلان چپ و راست ميان آن دو موضع بر عنوان معلوم بپيمايند ، و اين اميال مساحت را بر درجات و دقائق بعد كه حاصل كرده اند قسمت نمايند خارج قسمت اميال يكدرجه ارضى باشد .\r\nو قدماى مساحان قدر مساحت يك درجه ارضى را به تفاوتى قليل مختلف يافته اند . آنچه قريب به تحقيق است شصت و شش ميل و دو ثلث ميل است . و چون اين عدد را در 360 درجه كه محيط عظيمه ارض بدان مقسوم است ضرب كنند حاصل كه 24000 يعنى بيست و چهار هزار ميل است ، مقدار محيط عظيمه ارض باشد .\r\nو چون اميال محيط ارض را بر قدر نسبت محيط سوى قطر قسمت كنيم مقدار قطر ارض برآيد 7647 ميل و 2162 ذراع .\r\nو چون اميال محيط را در اميال قطر ضرب كرديم حاصل آمد مساحت سطح كل ارض به حساب ميل 183540972 هجده كرور و سى و پنج لك و چهل هزار و نهصد و هفتاد و دو ميل و به حساب ذراع اين عدد 393660000 ، 2000000 . و هرگاه مساحت كل سطح ارض را در سدس قطر كه 1274 ميل و 2360 و ثلث ذراع است ضرب كرديم حاصل شد مساحت جسم ارض 234239502796 ميل و 2244 ذراع » .\r\nاين بود تمام عبارت جامع بهادرى در تحصيل مقدار يك درجه فلكى ارض و مساحت آن . در بيان بعضى از مطالب و عبارات آن گوييم :\r\nالف فرمود « : اول از موضعى معين ارتفاع كوكبى از ثواب حاصل كنند » در درس صد و ششم از عمل بنى موسى شاكر كه از تاريخ ابن خلكان نقل كرده ايم ، دانسته شده است كه آنان از ارتفاع و انخفاض كوكب قطبى « جدى » مقدار يك درجه سطح ارض را از دو جانب شمال و جنوب پيمودند ، و لكن در جامع بهادرى فرموده است « : ارتفاع كوكبى از ثوابت حاصل كنند » ، يعنى بنى موسى شاكر كه ارتفاع ستاره قطبى جدى را گرفته اند بدين نظر است كه اين ستاره يكى از ثوابت\r\n\r\n","description":"","footnote":"","page_name":" 770 ","page_number":298},
  {"content":"\r\n\r\nاست نه اين كه آن را خصيصه اى در اين عمل بوده باشد . خلاصه اين كه ارتفاع يكى از ثوابت گرفته شود خواه جدى باشد خواه كوكب ديگر .\r\nب آن كه گفت « : به اعانت قطب نما » . . . در اين عمل ، ارتفاع كوكبى از ثوابت در دو موضع يا چند موضع ، و در يك جهت شمالى و جنوبى و يا در هر دو جهت ، بايد در سطح يك دائره نصف النهار بوده باشد كه دائره ارتفاع با دائره نصف النهار متحد خواهد بود ، و به عبارت ديگر هر دو يك دائره عظيمه اند . و تعريف دائره نصف النهار در درس بيست و يكم گفته آمد . آلت قطب نما كه آن را به تازى « حك » و « بوصله » گويند هرگاه در سطح ارض به نحو طبيعى نهاده شود ، عقربه آن در سطح دائره نصف النهار خواهد بود ، يعنى عقربه آن همان خط نصف النهار خواهد بود كه در درس ياد شده دانسته شده است . دو نقطه تقاطع دائره نصف النهار خواهد بود كه در درس ياد شده دانسته شده است . دو نقطه تقاطع دائره نصف النهار با دائره افق دو نقطه شمال و جنوب هر افق اند . لاجرم كسى كه در امتداد و محاذات عقربه قطب نما سير كند همواره در سطح يك دائره نصف النهار خواهد بود ، لذا در جامع مذكور گفته است « : و به اعانت قطب نما بلا ميلان چپ و راست ، جانب شمال يا جنوب سير كنند » در درس » 95 » از حك و بوصله و قطب نما سخن به ميان آمد . و وجه اختلال عمل مذكور در صورت انحراف از سطح دائره نصف النهار يعنى ميلان به سمت چپ و راست خط نصف النهار ظاهر است . و از قطب نما بحثى در پيش است . ( درس 110 و 111 ) .\r\nج آن كه گفت « : و هر روز مسافت مقطوعه را پيموده باشند » پيمودن به معنى مساحت كردن مسافت طى شده ، و اندازه آن را بدست آوردن است .\r\nد آن كه گفت « : زيرا كه سطح ارض موازى سطح فلك است » توازى دو خط در درس اول گفته آمد ، و توازى دو سطح مستدير در آخر درس پنجاه و نهم . در اينجا توازى دو سطح مستدير كه يكى محدب ارض و ديگرى مقعر فلك متصور است ، در سرزمين هموار و يا در سطح دريا معلوم است ، و در ديگر مواضع كه زمين را تضاديس است همانست كه در اوائل اين درس ( 108 ) گفته ايم : تضاريس ارض ، زمين را از استداره حسى بيرون نمى برند .\r\n\r\n","description":"","footnote":"","page_name":" 771 ","page_number":299},
  {"content":"\r\n\r\nه آن كه گفته است « : و هر چند كه در سير مبالغه كنند » . . . يعنى به سير مسافت يك درجه فلكى اكتفاء نشود ، چنان كه آن را بيان كرده است كه « : يعنى سير تا مسافت مديد كنند » . . . ، همان گونه كه بنى موسى شاكر نيز در دو جا يكى در سرزمين سنجار ، و ديگر در وطات كوفه ، و در هر دو جا از دو جانب شمال و جنوب ، يعنى چهار بار براى تحصيل مقدار مسافت يكدرجه ارضى فلكى ، عمل مذكور را انجام داده اند كه آن را شصت و شش ميل و دو ثلث ميل يافته اند ، لذا نتيجه عمل آنان مورد اعتماد ديگران شده است ، چنان كه در جامع مذكور گفته است « : قدماى مساحان قدر مساحت يك درجه ارضى را به تفاوتى قليل مختلف يافته اند آنچه قريب به تحقيق است شصت و شش ميل و دو ثلث ميل است » .\r\nبايد دانست كه در اغلب مسائل رياضى ، تفاوت و اختلاف قدماء و متأخرين قليل است . مثلا مدت سنه شمسى حقيقى با بعد عهد قديم تا جديد بدين گونه است :\r\nبمحاسبه بطليموس صاحب مجسطى : 365 روز و 5 ساعت و 55 دقيقه و 12 ثانيه .\r\nو بمحاسبه بتانى صاحب زيج صابى : 365 روز و 5 ساعت و 46 دقيقه و 24 ثانيه .\r\nو بمحاسبه حكيم مغربى صاحب تحرير مجسطى : 365 روز و 5 ساعت و 48 دقيقه .\r\nو بمحاسبه خواجه طوسى صاحب زيج ايلخانى : 365 روز و 5 ساعت و 49 دقيقه .\r\nو بمحاسبه راصدين سمرقند در زيج الغ بيكى : 365 روز و 5 ساعت و 49 دقيقه .\r\nو بمحاسبه زيج محمد شاه هندى : 365 روز و 5 ساعت و 47 دقيقه .\r\nو بمحاسبه زيج بهادرى : 365 روز و 5 ساعت و 48 دقيقه و 46 ثانيه و 6 ثالثه و 10 رابعه .\r\nو بمحاسبه زيج لوريه فرانسوى : 365 روز و 5 ساعت و 48 دقيقه و 46 ثانيه و 6 ثالثه .\r\nو آن كه گفته است « : و همچنين اگر دو راصد » . . . اين وجه ارائه طريق ديگر براى تحصيل مقدار مسافت يكدرجه فلكى سطح زمين است . در دو درس 60 و 61 ، اشارتى شده است كه سير قمر به توالى از مغرب به مشرق است . اگر در شبى فاصله ماه را با يكى از كواكب ثابت در نظر بگيريد ، فردا شب مى بينيد كه\r\n\r\n","description":"","footnote":"","page_name":" 772 ","page_number":300},
  {"content":"\r\n\r\nماه از آن ستاره بسوى مشرق مقدارى فاصله گرفته است ، و فردا شب آن فاصله بيشتر مىشود . و مى دانيد كه حركت ثوابت بطور متوسط در هر هفتاد سال يكدرجه فلكى است ، پس اين فاصله به سرعت سير از جرم قمر بسوى مشرق است كه در حدود 27 روز يك دوره سير مىكند ، و به نحو متوسط در هر شبانه روزى 13 درجه مقدار سير قمر است . ( مقدار حركت وسطى قمر در يك شبانه روزى به رصد زيج بهادرى لح ى له ثانيه است ، و مقدار ماه وسطى قمرى الط لا ح زيج بهادرى ص 430 و ص 51 ) .\r\nظل ارض مخروط مستدير است و تا به كره زهره مى رسد ، و در درس 62 دانسته ايم كه زهره فوق قمر است . قمر در مسيرش كه در ظل ارض افتاد ، گويند ماه را ظل گرفته است ، يا ماه منخسف شده است . و چون سير قمر بسوى مشرق است لاجرم آغاز خسوف قمر و انجلاى آن هر دو از جانب مشرق جرم قمر خواهد بود .\r\nهمان گونه كه در درس » 93 » گفته آمد : چون جرم ماه بذاته نور ندارد و از خورشيد نور مى گيرد ، هر گاه ماه بهر اندازه منخسف شده است در همه آفاق كه ماه نسبت با آنها فوق الارض است به همان اندازه خواهد بود و نسبت به همه يكسان است ، و تفاوت آفاق به حسب طول جغرافيائى خواهد بود . مثلا در افقى كه دو ساعت از شب گذشته است ماه منخسف شده است ، در افق مشرق آن كه به حسب طول بلد ده درجه فلكى تفاوت بوده باشد دو ساعت و چهل دقيقه از شب گذشته خواهد بود ، و در افق مغربى آن كه به همان تفاوت بوده باشد يكساعت و بيست دقيقه از شب گذشته خواهد بود . در درس چهارم گذشت كه هر يك درجه فلكى چهار دقيقه زمانى است كه هر پانزده درجه فلكى يكساعت زمانى است ، و دوره حركت اولى كه 360 درجه است ، 24 ساعت مستوى است .\r\nچون اين امور به خاطر سپرده شده است ، تمام جهات گفتار صاحب جامع بهادرى كه « : همچنين اگر دو را صد بر نفس خط استواء » . . . تا آخر دانسته خواهد شد .\r\n\r\n","description":"","footnote":"","page_name":" 773 ","page_number":301},
  {"content":"\r\n\r\nز آن كه گفته است « : هجده كرور و سى و پنج لك » . . . كرور نزد ايرانيان نصف ميليون است ، يعنى پانصد هزار كه پنج لك باشد ، و لك برابر با صد هزار است . كرور نزد هندوان ده ميليون است كه معادل صد لك باشد . بايد ديد كه عدد ياد شده در جامع بهادرى با كدام يك موافق است .\r\n\r\nتبصره\r\nبسى شايسته است كه با دانستن مقدار مسافت يكدرجه فلكى ارضى از طريق انخساف قمر ، يكى از طرق تحصيل مقدار ما بين الطولين را كه نيز از طريق انخساف قمر تحصيل مىشود ، و در كتب اصيل اين علم آورده اند تذكر دهيم :\r\nابوريحان بيرونى در باب اول مقاله پنجم قانون مسعودى متعرض بدان شده است و فرموده است :\r\n« الباب الاول فى تصحيح اطوال البلدان بالكسوفات : اذا كنا في بلد مجهول الوضع من طول الأرض » . . . ( ج 2 ط حيدرآباد دكن هند ص 507 )\r\nو ما به نقل عبارت زيج بهادرى كه اثر ديگر همان صاحب جامع بهادرى است اكتفاء مى كنيم :\r\n« دانستن طول بلد را سه طريق است :\r\nطريق اول : آن كه راصدى در موضعى باشد كه آن را مبدء طول گردانيده باشند ، و راصد ديگر در موضع مطلوب الطول باشد ، و در شبى كه خسوف قمر واقع شود هر دو را صد را بايد كه رصد زمانه هر يك از به دو خسوف و به دو مكث و به دو انجلاء و تمام انجلاء به آلات صحيحه بكنند ، اگر ساعات متناظرين هر دو راصد متساوى باشند در اين صورت هر دو موضع متحد الطول و تحت يك دائره نصف النهار باشند . و اگر ساعات دو هنگام متناظره متفاوت باشند ، زمانه تفاوت را كه محسوب به ساعت مستوى باشد در پانزده ضرب كنند تا درجات و كسور تفاوت طولين بهمرسد ، پس اگر تفاضل زمانه موضع مطلوب الطول را باشد طولش شرقى بود و الا غربى .\r\nو همچنين اگر موضعى معلوم الطول باشد و موضع ديگر غير معلوم الطول ، اول درجات و كسور طولى ما بين اين دو موضع معلوم كنند ، اگر موضع مجهول الطول\r\n\r\n","description":"","footnote":"","page_name":" 774 ","page_number":302},
  {"content":"\r\n\r\nشرقى باشد حاصل را بر طول معلوم افزايند ، و اگر غربى باشد بكاهند مطلوب بهمرسد » .\r\nاين بود عبارت زيج بهادرى در بيان طريق مذكور ( ص 79 و 80 ط 1 هند ) . و به درس « 34 دروس معرفة الوقت و القبله » نيز رجوع بفرمائيد كه ماخذ ديگرى نيز در آن نام برده شده است ، و حائز فوائدى است . ( ص 219 ) .\r\n\r\n","description":"","footnote":"","page_name":" 775 ","page_number":303},
  {"content":"\r\n\r\n\r\nدرس 109 : تحصيل مقدار طول جغرافيائى بلاد به سه طريق\r\nاين درس دنباله درس پيش است . از زيج بهادرى نقل كرده ايم كه دانستن طول بلد را سه طريق است ، يك طريق آن را كه مناسب با بحث مى نمود نقل كرده ايم ، چه خوب است كه در دنبال آن به دو طريق ديگر نيز آشنا شويم ، و بعضى از اشارات را در اين امر تقديم بداريم .\r\nاز درس چهلم تا چهل و ششم كه هفت درس اند ، در طول جغرافيائى بلاد ، مطالبى بسيار سودمند و ارزشمند تحرير شده است ، اين مباحث كه اكنون در طول بلد به ميان آمد متمم آن مطالب اند .\r\nدر زيج ياد شده پس از تقرير طريق اول ياد شده گويد :\r\nطريق دوم « : از زيج جديد ساعات محسوبه حالات مذكوره خسوفى كه واقع شود به طول موضع رصد معلوم كنند ، و بلدى كه طول آن مجهول باشد رصد ساعات همان خسوف كنند ، اگر ساعات مرصوده مثل محسوبه باشد طول موضع رصد و بلد واحد باشد ، و الا از تفاضل طول معلوم كنند » .\r\n\r\nبيان :\r\nمرادش از زيج جديد ، همان زيج بهادرى يا بهادرخانى است ، زيرا كه زيج هر صاحب زيج نسبت به زيج پيشين ديگران زيج جديد است كه معمول به مردم عصر و زمانش مى گردد . و گاهى زيج بهادرى را « زيج أجد » مى خواند ، يعنى زيج جديدتر . مثلا در اول فصل دوم باب ششم آن در اعمال كسوف گويد :\r\n« و براى معرفت كسوف نيز مانند معرفت خسوف دو طريقه است : يكى طريقه جدول ، دوم طريقه عمل ، و ما در اين زيج أجد و أسعد هر دو طريقه بيان\r\n\r\n","description":"","footnote":"","page_name":" 776 ","page_number":304},
  {"content":"\r\n\r\nكنيم » . . . ( ص 528 و 529 )\r\nپيش از زيج بهادرخانى ، زيج محمد شاهى معمول به بود ، و آن را نسبت به زيج الغ بيكى كه پيش از او بوده است زيج جديد مى گفتند ، لذا زيج بهادرى را نسبت به زيج محمد شاهى زيج أجد خوانده است .\r\nو مرادش از « طول موضع رصد » طول موضع رصد زيج بهادرى است . و در درس سى و پنجم گفته آمد كه « بلده صاحب گنج يعنى مقام گيا كه من مضافات صوبه بهار ، و موضع توليت رصد اين زيج است » ، و اين عبارت از خود زيج بهادرى است ( ص 57 ) .\r\nجدول اطوال بلاد در زيج بهادرى نسبت به موضع رصد ياد شده يعنى مرصد آن به حسب ساعات و دقائق و ثوانى زمانى ، و نيز عروض بلاد با تعيين جهت و اقليم و مملكت از صفحه 392 تا صفحه 401 آن گفته آمد . و در مقابل بعضى از بلاد حرف « ق » گذاشته است كه علامت تحقيق عمل آن جناب در تحصيل طول و عرض آن بلاد است .\r\nمثلا راجع به قم چنين آمد : طول 2 ساعت و 20 دقيقه و 4 ثانيه غربى آن يعنى غربى مرصد مذكور عرض 34 درجه و 45 دقيقه شمالى . اقليم 4 . مملكت فارس .\r\nو راجع به خان بالغ چنين آمد : طول 17 دقيقه و 16 ثانيه شرقى آن يعنى شرقى آن يعنى شرقى مرصد مذكور عرض 46 درج‌ه شمالى ، اقليم ششم . مملكت تركستان .\r\nو راجع به بنارس هند چنين آمد : بنارس ق ، طول ه مد ثانيه . عرض إله م دقيقه شمالى . اقليم 2 . مملكت هند .\r\nدليل اين طريق أعنى طريق دوم ياد شده در واقع به همان دليل طريق اول بازگشت مىكند و هر دو به يك وجه اند ، جز اين كه در طريق دوم تسهيلى به كار رفته است كه مسافت طولى جغرافيائى بلاد به حسب ساعات و دقائق و ثوانى زمانى نسبت به مبدء ثابتى كه مرصد زيج ياد شده است ، حساب شده در دست محاسب است .\r\n\r\n","description":"","footnote":"","page_name":" 777 ","page_number":305},
  {"content":"\r\n\r\nحالا به عبارت طريق سوم توجه بفرمائيد :\r\nطريق سوم « : يك جفت آلت ساعت كه به غايت جودت و استواى حركت باشد بهمرسانند ، و بعد استخراج خط نصف النهار حينى كه ظل مقياس بر خط نصف النهار منطبق شود ، در آن ، آن يك آلت را در بلد معلوم الطول از ابتداى حركتش روان سازند و جانب بلد مطلوب الطول سير نمايند ، و روز دوم هر گاه آلت اول به مبدء نهارى خود رسد و قبل از آن كه حركتش بند شود آلت دوم را مطابق حركت آلت اول جارى سازند ، و همين سان بر سبيل تبادل هر روز حفاظت حركت آلت ساعت نموده باشند تا به همين عنوان در بلد مطلوب الطول رسند ، پس خط نصف النهار در آنجا استخراج كنند و به وقت منطبق شدن ظل مقياس بر خط نصف النهار ملاحظه كنند كه حركت آلت به مبدء نصف النهار رسيده يا متقدم و متأخر است ، اگر به مبدء رسيده باشد طول هر دو موضع متساوى باشد ، و اگر متقدم است به قدر ساعات و دقائق تقدم طول شرقى باشد ، و اگر متأخر است به قدر همان تأخر طول غربى بود » . ( ص 80 زيج بهادرى ط 1 هند )\r\n\r\nبيان :\r\nيك جفت آلت ساعت فقط براى حفظ حركت است از نصف النهار شهرى كه آن را اصل قرار داده اند چنان كه فرمود قبل از آن كه حركتش بند شود آلت دوم را . . . كه براى همان حفظ حركت از نظر نصف النهار شهرى يعنى مبدأى كه اصل قرار داده اند مى باشد . لذا اگر آلت ساعتى باشد كه كوك او براى يك هفته يا يك ماه ، و خلاصه اين كه به مقدار زمان بين الطولين كفايت باشد همان يك آلت ساعت كافى است و احتياج به دو آلت ساعت نيست .\r\nسه طريق ياد شده در دانستن اطوال بلاد ، در انكشاف دهم حرز چهارم خزينه پنجم جامع بهادرى نيز آمده است ( ص 675 ط 1 هند ) . و چنان كه در پيش اشاره كرده ا يم باب اول مقاله پنجم قانون مسعودى ( ج 2 ص 507 ط 1 هند ) در تحصيل اطوال بلاد از كسوفات يعنى از انخسافات قمر است . و چند باب بعد آن نيز در تحصيل اطوال بلاد است كه مبتنى بر قواعد رياضى است و بايد در دروس آينده عنوان شود .\r\n\r\n","description":"","footnote":"","page_name":" 778 ","page_number":306},
  {"content":"\r\n\r\n\r\nتبصره :\r\nدر عصر ما با اختراع آلات رسانه اى از قبيل راديو و تلويزيون و تلفن و بى سيم و مانند آنها تحصيل اطوال بلاد بسيار آسان شده است ، زيرا كه با اطلاع يافتن از وقت مشخص هر نقطه اى از كره ارض ، فاصله طولى جغرافيائى آن با نقطه ديگر دانسته مىشود . اگر آن دو نقطه مفروض با اتفاق در جهت مثلا \" ، وقت مشخص هر دو يكى است ، وقت هر دو نقطه ، اول ظهر است معلوم مىشود كه هر دو نقطه در تحت يك دائره نصف النهار واقع اند و در طول متحدند ، تفصيل آن در درس 43 گفته آمد ، و در صورت اخ‌تلاف وقت نيز اختلاف طول بين آنها بدانچه تقديم داشته اي م معلوم مى گردد ، به نقل دنباله عبارت زيج بهادرى برگرديم :\r\nصاحب زيج بهادرى پس از طريق سوم ياد شده گويد :\r\n« پوشيده نماند كه قدماء آنچه در كتب و زيجات خود اطوال و عروض بلاد ضبط كرده اند اكثر متفق اند ، و بعض مختلف . و تحقيق حق موقوف بر وصول تا آن بلاد و رصد طول و عرض است . و در اين زيج ( زيج بهادرى ) اطوال و عروض اختلافى را حتى الوسع به ضم اقوال و روايات تصحيح نموده ثبت كرده شد . و بلاد و امصار چند كه مؤلف را در آنجا گذار افتاد به تحقيق خود ادراك اطوال و عروض آن نمود ، و براى امتياز بر اين بلاد حرف قاف « ق » كه علامت تحقيق است نوشته شد . و مبدء عرض بدستور قدماء از خط استواء گرفته شد ، و مبدء طول از موضع رصد بلده صاحب گنج كه عرض شمالى آن كد ( جه ) مح ( قه ) است ، و طولش از جزائر خالدات قك ( جه ) ما ( قه ) و از گنگ دژ نط ( جه ) نط ( قه ) است گردانيده شد . و درجات طولى را نقل به ساعات و دقائق نموديم تا حين تحصيل اوساط كواكب معد باشد . و بلادى كه به جانب شرق از موضع رصد واقع است مقيد به شرقى گشت ، و آنچه غربى است مقيد به غربى » .\r\nأ بيان : آن كه صاحب زيج بهادرى فرمود « : قدماء آنچه در كتب و زيجات . . . اكثر متفق اند » همانست كه در اواخر درس پيش گفته ايم « : در اغلب مسائل رياضى ، تفاوت و اختلاف قدماء و متأخرين قليل است » . . .\r\nب و آن كه گفته است « : صاحب گنج عرض شمالى آن كد مح ( قه )\r\n\r\n","description":"","footnote":"","page_name":" 779 ","page_number":307},
  {"content":"\r\n\r\nاست » يعنى عرض صاحب گنج محل رصد زيج بهادرى 24 درجه و 48 دقيقه است ، و شمالى است ، و همين مقدار را در صفحه 392 زيج مذكور در تعيين اطوال و عروض بلاد آورده است ، و لكن در صفحات 365 و 366 و 367 كه جداول مطالع البروج ، و ساعات نصف النهار و كهرى هاى تمام روز به افق بلده صاحب گنج موضع رصد است عرض آن را كه ( جه ) مح ( قه ) ( 25 48 ) آورده است . البته يكى از اين دو ناصواب است و سهو از كاتب است و در غلطنامه هم نيامده است ، و در جامع بهادرى هم در طول و عرض مرصد مذكور چيزى نيافته ايم .\r\nجناب سردار كابلى در « تحفة الاجله في معرفة القبلة » عرض شهر « گيا » را كه مرصد صاحب گنج در آنجا واقع بود چنين آورده است « : كيا من بلاد الهند ب ، العرض ش : ( 24 ( جه ) 48 ( قه » و لفظ ب اشاره است به اين كه طول و عرض جغرافيائى بلد تقريبى است ، چنان كه پيش از جدول طول و عرض بلاد تحفه تنصيص فرموده است . به صفحه 541 و « 548 دروس معرفة الوقت و القبلة » رجوع بفرمائيد .\r\nو نيز آن جناب ( مرحوم سردار كابلى ) در تعليقه اى بر صفحه 392 زيج بهادرى كه به خط مباركش در تصرف راقم است فرموده است :\r\n« صاحب گنج محل رصد واقع است در بلده گياه از بلاد بنگاله كه در جنوب مغرب بهار به مسافت 43 ميل انگليسى واقع است . طول گيا از گرينوش فه ط لو ثانيه ( 36 9 85 ) شرقى ، و عرض گيا شمالى كد مط حثانيه مى باشد ( 3 49 24 ) . و طول بهار شرقى فه لح مح ثانيه ( 48 38 85 ) ، و عرض بهار كه به لا ثانيه شمالى است ( 31 15 25 ) ، چنانچه از تقويم البلدان الكساندر كت جانستن انگليسى استخراج نموده ام » .\r\nبنابراين بايد « كد » صحيح باشد و « كه » اشتباهى از كاتب .\r\nاهتمام ما به عبارات زيج بهادرى بدين سبب است كه در بعد تعليم و تدريس استخراجات فلكى در اين دروس از اين زيج صورت مى گيرد . و اين فقير نيز كه در\r\n\r\n","description":"","footnote":"","page_name":" 780 ","page_number":308},
  {"content":"\r\n\r\nنه سال به محاسبات فلكى اشتغال داشت از همين زيج عمل مى كرد ، مگر اين كه هلال را از زيج الغ بيكى نيز بفرمان استاد علامه حاج ميرزا ابوالحسن شعرانى جزاه الله عنا خير جزاء المعلمين محاسبه مى نمود . حضرت استاد در استخراج اهله به زيج الغ بيكى اهتمام و نظر داشت و بدان توصيه مى فرمود . و از استادش جناب ميرزا حبيب الله ذوالفنون رضوان الله تعالى عليه نيز همين امر را حكايت مى فرمود .\r\nج و آن كه گفته است « : و درجات طولى را نقل به ساعات » . . . اين نقل را اهميت به سزا است كه تسهيل در عمل براى مستخرج است ، چنان كه گاه عمل به خوبى دانسته مىشود .\r\nنگارنده را در اطوال و عروض جغرافيائى بلاد خريطه ها و اطلسهاى گوناگون است كه به تدريج نقل مى كنيم و به مناسبت روى آوردن درس بدانها آگاهى مى يابيم ، تا به حول و مشيت الهى اين كتاب « دروس هيئت و ديگر رشته هاى رياضى » جامعى مفيد و مغنى واقع شود . اينك جدول اطوال و عروض بلادى را ك‌ه در زيج بهادرى مضبوط است در اين درس مى آوريم كه در سبك كار ما بسيار مفيد خواهد بود ، و آن اين است :\r\n\r\n","description":"","footnote":"","page_name":" 781 ","page_number":309},
  {"content":"\r\n\r\nجدول\r\n\r\n","description":"","footnote":"","page_name":" 782 ","page_number":310},
  {"content":"\r\n\r\nجدول\r\n\r\n","description":"","footnote":"","page_name":" 783 ","page_number":311},
  {"content":"\r\n\r\nجدول\r\n\r\n","description":"","footnote":"","page_name":" 784 ","page_number":312},
  {"content":"\r\n\r\nجدول\r\n\r\n","description":"","footnote":"","page_name":" 785 ","page_number":313},
  {"content":"\r\n\r\nجدول\r\n\r\n","description":"","footnote":"","page_name":" 786 ","page_number":314},
  {"content":"\r\n\r\nجدول\r\n\r\n","description":"","footnote":"","page_name":" 787 ","page_number":315},
  {"content":"\r\n\r\nجدول\r\n\r\n","description":"","footnote":"","page_name":" 788 ","page_number":316},
  {"content":"\r\n\r\nجدول\r\n\r\n","description":"","footnote":"","page_name":" 789 ","page_number":317},
  {"content":"\r\n\r\nجدول\r\n\r\n","description":"","footnote":"","page_name":" 790 ","page_number":318},
  {"content":"\r\n\r\nجدول\r\n\r\n","description":"","footnote":"","page_name":" 791 ","page_number":319},
  {"content":"\r\n\r\nاين بود تمامت جدول اطوال و عروض بلاد كه در زيج بهادرى مضبوط است . چنان كه در درس 53 گفته ايم سه جدول ديگر در مقدار اطوال و عروض بلاد در كتاب « دروس معرفة الوقت و القبلة » آورده ايم . پوشيده نيست كه براى تحقيق طول و عرض بلدى ، عرض اين جداول را بر يكديگر اهميتى بسزا است . و الله سبحانه فتاح القلوب و مناح الغيوب .\r\n\r\n","description":"","footnote":"","page_name":" 792 ","page_number":320},
  {"content":"\r\n\r\n\r\nدرس 110 : قطب مغناطيسى و قطب جغرافيائى زمين ، و قطبنما و قبله نما\r\nبا نوشتن عبارت « درس » 110 ، كتاب « دو چوب و يك سنگ » مرحوم اشكورى ( آقا سيد محمدتقى معصومى ) به يادم آمد ، زيرا كه دو چوب و يك سنگ اشارت به هيأت و صورت » 110 » است كه روح « على » در اصطلاح علم حروف است كه « الاعداد ارواح و الحروف أشباح » و بقول مرحوم عيانى در « كنوز الاسماء » ، ( محمود بن محمد دهدار صاحب مفاتيح المغاليق ، متخلص به عيانى ) :\r\n نزد اهل خرد و اهل عيان \r\n حرف جسم و عدد اوست چه جان \r\nاشكورى كتابش را ستوده است كه :\r\n نصيحت بشنو از دو چوب و يك سنگ \r\n كتاب ناصح و محبوب يكرنگ \r\nتحرير اين چند سطر كه جمله اى معترضه است ، تنوعى قلمى است كه به مناسبت با عدد ياد شده پيش آمد ، كه هم به دو كتاب و به رمز اسم يكى از آن دو اعنى دو چوب و يك سنگ آشنا شده ايم « . مفاتيح المغاليق » نيز در عين حال كه اسم كتاب است ، در اصطلاح علم اوفاق ، اشارت به بعضى از خانه هاى جداول وفقى است كه خانه اول را « مفتاح » و آخر را « مغلاق » گويند . عالم جليل مرحوم فتح الله بن محمد رضا الحسينى المرعشى الشوشترى در اثر بسيار گرانقدرش كتاب « وفق المراد في علم الاوفاق و الاعداد » فرمايد :\r\n« مطلب سيوم در حل بعضى الفاظ و اصطلاحات است . . . مبدء اول اعداد شكل است و آن را مفتاح نيز گويند . منتهى آخر اعداد لوح است و آن را مغلاق نيز خوانند » .\r\n\r\n","description":"","footnote":"","page_name":" 793 ","page_number":321},
  {"content":"\r\n\r\nمفاتيح المغاليق مهمترين كتاب عيانى در رشته هاى ارثماطيقى است .\r\nو هم به جسم و روح در اصطلاح علم حروف آشنا شده ايم . و هم صحت اسناد كنوز الاسماء به عيانى دانسته شده است كه به غلط اسناد به شيخ بهائى داده اند ، و هر كجا در آن تخلص به عيانى آمده است تبديل به بهائى كرده اند . عيانى در كنوز الاسماء ، تخلص خود را در ضمن اشعار اشعار كرده است : يكى در همان شعر ياد شده بالا . و ديگر در اين بيت :\r\n سر اين گنج گهر بگشودم \r\n گوهرش بين كه عيان بنمودم \r\nو در سه جاى كنوز الاسماء گفته است :\r\n عمل خير به بنياد كند \r\n از عيانى به دعا ياد كند \r\n اى عيانى تو چو اين كشف رموز \r\n كردى و يافته اى نقد كنوز \r\n به عيانى همه از صدق و صفا \r\n بكنند از ره اخلاص دعا \r\nدر اين سه بيت عيانى به بهائى تبديل شده است . علاوه اين كه سبك گفتارش از ديگر اشعارش شاهد گفتار ما است . مثلا در مفاتيح نام برده گويد :\r\n اى كه بر اين عمل از روى وقوف \r\n برسى ياد عيانى ميكن \r\n چون كه مقصود بيابى زعمل \r\n بهر او فاتحه خوانى ميكن \r\nو به خصوص ابيات كتاب زبدة الالواح آن جناب . گفته شده است كه عيانى استاد شيخ بهائى بوده است . در دو چوب و يك سنگ ، كنوز الاسماء به شيخ بهائى نسبت داده شده است ( ط 1 ص 78 ) . كنوز الاسماء يكصد و چهار بيت است ، و اين كمترين آن را يكدوره كامل شرح كرده است . به موضوع بحث برگردم كه دستخوش الكلام يجر الكلام شده ام .\r\nيادداشتهاى فراوان در پيرامون دروس و مسائل اين كتاب داريم كه نقل آنها به روى آوردن بحث مناسب ، شايسته و سزاوار است . در درس » 108 » از جامع بهادرى در تحصيل مقدار مسافت يك درجه فلكى ارضى به شيوه عمل بنى موسى شاكر و ديگران از دانشمندان پيشين آمده بود كه :\r\n« به اعانت قطب نما بلاميلان چپ و راست ، جانب شمال يا جنوب سير كنند » .\r\n\r\n","description":"","footnote":"","page_name":" 794 ","page_number":322},
  {"content":"\r\n\r\nدر درس بيست و دوم از قطب نما و قطب مغناطيسى و قطب جغرافيائى زمين نام برده ايم ، و در درس نود و پنجم در معرفى رخامه و صنعت آن نيز سخن از قطب نما و بوصله و حك به ميان آمد . در هر يك از دائره المعارف فارسى ( به سرپرستى دكتر غلامحسين مصاحب ) ، و لغت نامه دهخدا بحثى مفيد از قطب نما به ميان آمده است ( نخستين در ماده قطب نما ، ج 2 ص 2063 ط 1 ، و دومين در جلد قاف آن در كلمه قطب نما ص 352 ط 1 ) . و در دائرة المعارف محمد فريد وجدى در قطب مغناطيسى زمين بحث خوبى شده است ( ماده « المغناطيس » ج 9 ط 1 مصر ص 282 ) .\r\nتلفظ واژه بوسل  Boussole ) )  در زبان فرانسه ، نزديك به كلمه بوصله عربى است كه به معنى همان قطب نما است . در « گران لاروس » فرانسه در واژه ياد شده ( ج 2 ط 1 ص 314 ) ، و نيز در دائره المعارف بزرگ قرن نوزدهم فرانسه در همين واژه ( ط 1 ج 1 ص 641 ) از قطب نما بحث شده است .\r\nنسخه اى خطى در علم شريف هيئت كه به فارسى نيك درست و استوار ، حائز اهميت شايان ، و حاوى فوائد بسيار ، و در خور تحسين و تمجيد بيشمار است ، از عالمى روحانى پربار و بزرگوار به نام محمد بن الحسن التسترى رضوان الله تعالى عليه در تصرف اين خوشه چين خرمن معارف بزرگان است . اين نسخه يكتا به قطع وزيرى در 291 صفحه تحرير شده است . و حاكى است كه مؤلف آن از علماى عصر قاجار و جامع در معقول و منقول بوده است . مؤلف نامى بر آن اثر گرامى ننهاده است ، جز اين كه در ظهر آن مرقوم است « : قبله شيخ محمد » .\r\nدر ابتداى آن پس از چهار صفحه در بيان اهميت صلات و تعيين قبله و معرفت اوقات مى فرمايد :\r\n« فلذلك كله ، اين ذره بى مقدار ، تراب اقدام علماء اخيار محمد بن الحسن التسترى كه در علوم چند خوشه چينى نموده بنابر خواهش بعضى از برادران ايمانى كه از اجابت و امتثال فرم‌ايش ايشان گزير و گريزى نبود به خاطر فاتر چنان خطور نمود كه بتوفيق الله تعالى اين دو مطلب را ( يعنى معرفت قبله و وقت را ) با بعض\r\n\r\n","description":"","footnote":"","page_name":" 795 ","page_number":323},
  {"content":"\r\n\r\nمتعلقات به قدر الوسع و الطاقه بسطى تمام و تنقيحى به اكمال انتظام داده . . . »\r\nول‌ى افسوس كه چنين اثر گرامى ناتمام مانده است ، اعنى مؤلف به اتمام آن دست نيافته است . شگفت اين كه نحوه تحرير مطالب و رشته انتظام معارف آن به شيوه و شاكله همين كتاب مستطاب « دروس هيئت و ديگر رشته هاى رياضى » است . در اين كتاب از آن جناب استفاده مى نمائيم ، و به نقل نكات علمى آن تبرك مى جوئيم . در همين مسأله قطب نما كه موضوع بحث اين درس است گويد :\r\n« و از جمله آلات مصنوعه كه سمت قبله را از آن معين كنند قطب نما است . و آن معروف است كه حقه مانندى سازند مدور كم عمق از فلز برنج و غيره . در وسط آن سوزن مانندى نصب كنند ، و ميلى از مغناطيس مستطيل بر آن سوار كنند كه يكسر آن بالطبع به شمال مايل است ، و طرف ديگرش به سمت جنوب ايستد كه از طرفين آن دو نقطه شمال و جنوب را در هر مكان معلوم نمايند ، و آن ميل به منزله خط نصف النهار باشد . و دوره آن را به سيصد و شصت قسم نمايند كه به منزله دائره افق بود . و آن را چهار ربع كنند كه هر ربعى نود درجه شود ، و بر سر هر ربعى يكى از چهار سمت مشرق و مغرب و شمال و جنوب رقم كنند . و بر روى شيشه آن شبكه اى از برنج و نحو آن قرار دهند ، و در وسط آن عقربه اى نصب كنند كه يكسر آن به وسط محكم باشد ، و طرف ديگرش بر تمام آن دائره بگردد . و چون دو طرف ميل مذكور را بر دو نقطه جنوب و شمال آن دائره منطبق سازند ، پس عقربه برنجى را بگردانند و بر درج‌ه اى گذارند كه در جهت و مقدار مساوى باشد با انحراف موضع مطلوب ، پس در آنحال آن عقربه مسامت قبله آن موضع خواهد بود .\r\nو اين بواسطه ميل طبيعى مغناطيس است به جانب شمال و جنوب ، و حكمت اين قوه جاذبه را تا كنون احدى معلوم نكرده است . و آن از حكمتهاى بالغه الهيه است كه خالى از غرابت نيست ، و از قبيل محبت و تعشقى است كه حضرت بارى تعالى در بسيارى از مخلوقات سارى و جارى ساخته :\r\nاما وجود محبت در انسان و حيوانات در غايت وضوح و اشتهار است كالشمس في\r\n\r\n","description":"","footnote":"","page_name":" 796 ","page_number":324},
  {"content":"\r\n\r\nرابعة النهار . و در نباتات مانند عشقه كه آن را به فارسى لبلاب خوانند . و در جمادات مانند همين مغناطيس . و در مركبات جماديه مانند كهربا و امثال آن . بلكه بعضى آن را در اعداد قائل شده اند ، و گفته اند هر دو عدد كه مجموع كسور هر يك مساوى باشد با عدد ديگر مثل عدد دويست و بيست با عدد دويست و هشتاد و چهار كه مجموع كسور عدد اول با عين عدد ثانى متساوى باشند ، و كسور عدد ثانى مساوى اند با عين عدد اول كما لا يخفى على المحاسب . و چنين دو عدد را از اعداد متحابه دانند ، و علماء اعداد و طلسمات در تحبيب طالب و مطلوب اين دو عدد را با عدد اسم هر دو در مربعات پر كنند به انحاء مختلفه ، و گويند به حسب تجربه يافته ايم موجب تحبيب عظيم است .\r\nبالجمله كيفيت تعشق در انواع موجودات حاصل است كه يكى از آنها مغناطيس است نسبت به جذب حديد . بلكه بقول بعضى صادر اول همان محبت است ، نظر به حديث قدسى مشهور كنت كنزا مخفيا فأحببت اه ، و شك نيست ك‌ه سبب نظام عالم محبت است كه همان منشأ جميع حركات اهل عالم است كما لا يخفى » .\r\nو در كتاب جام جم نقل كند كه :\r\n« اول كسى كه خاصيت حركت مغناطيس را از هر سمت بجانب شمال استنباط نمود « راجر بكان ايلچستر » نام است كه در اواخر رجب سال ششصد و نود و سه هجرى وفات نمود . و چون در مغناطيس سه كيفيت و صفت است يكى جذب آهن كه واضح است ، ديگر حركت و ميل آن به جانب شمال چنان كه در آلات قطب نما محسوس مىشود و اين نيز ظاهر و روشن است ، و صفت سيم آن اين است كه سوزن و ميل مغناطيس از نقطه شمال و جنوب گاهى منحرف گردد به طرف مغرب يا مشرق و اين كيفيت به حسب اختلاف ازمنه و امكنه مختلف باشد .\r\nو اول كسى كه اين صفت او را معلوم نمود « رابرت نارمن » بود از حكماى لندن در سنه نهصد و هشتاد و هشت ( 988 ) هجريه .\r\nو قطب نماى ملاحى را حكيم « فلويوجيوجا » در سال هفتصد و دو هجرى ( 702 ) هجرى اختراع نمود . بقول ميرزا جعفرخان مشيرالدوله در كتاب حسابش در سنه\r\n\r\n","description":"","footnote":"","page_name":" 797 ","page_number":325},
  {"content":"\r\n\r\nهفتصد و هفت ( 707 ) بوده .\r\nو قطب نماى مصنوعى در سنه يكهزار و دويست و شصت و چهار هجرى ( 1264 ) اختراع گرديده ، و مخترع آن معلوم نيست ، و روز بروز ترقى و شهرت يافت .\r\nو در اطلس بلاك كه در سنه يكهزار و دويست و شصت و هفت هجرى ( 1267 ) باسمه شده در صفحه سيوم حركت و ميل قطب نما را به جانب مشرق و مغرب به تفصيل معلوم نموده ، و مختصرى از آن در اين رساله ذكر مىشود تا انموذجى باشد . و گويند اين اختلاف به مرور دهور مختلف مىشود . و در تاريخ هزار و دويست و هفتاد و دو هجرى مقدار انحراف آن از اين قرار بود كه در اين جدول نموده مىشود ، و جدول اين است :\r\n\r\n","description":"","footnote":"","page_name":" 798 ","page_number":326},
  {"content":"\r\n\r\nو مراد از اين درجات انحراف در بلاد كه در جداول ثبت شده ، نهايت انحراف قطب نما است در آن بلد در اوقات سال .\r\nو گويند بحسب اختلاف فصول تفاوت كند و مختلف شود . علاوه بر آن كه به مرور سنوات همان مقدار نهايت انحراف مختلف شود . و شايد در بعض بلاد گاه منعدم شود ، باز پيدا شود . و هنوز ميزان و معيارى درست از براى اين اختلاف بدست نيامده .\r\nفالحاصل اين اختلاف كه در قطب نما پيدا شده باعث قلت اعتبار و اعتماد بر آن گرديده ، پس بايد آن را همه وقت امتحان و اختيار نمود به دائره هنديه و خط نصف النهار آن ، يا به غير از دائره هنديه از طرق و قواعدى كه خط نصف النهار را با آن قواعد استخراج كنند . و معتبر در همه وقت و همه جا همان خط نصف النهار است كه صحيح استخراج شده باشد .\r\n\r\nنكته لغويه :\r\nلفظ مغناطيس ، بعد از ميم غين معجمه است ، و بعد از الف طاء مؤلفه . و تاء منقوطه نيز صحيح است و لكن در السنه عموم ناس بلكه اشخاص خاص و فصيح به قاف بعد از ميم اشتهار يافته در تلفظ و كتابت ، و اين از اوهام خواص است فافهم و اغتنم . و لفظ اوهام در مثل اين مقام جمع و هم به فتح ها است به معنى غلط نه به سكون آن بمعنى توهم ، بسيارى چنين تو هم نموده اند فتدبر » .\r\nاين بود تمام عبارت مرحوم شوشترى مذكور از كتاب ياد شده درباره انحراف مغناطيسى قطب نما از قطب جغرافيائى كه نقل كرده ايم .\r\nهمان گونه كه در آخر درس نود و پنجم هشدار داده ايم ، مسأله شمال جغرافيائى و شمال مغناطيسى ارض ، و به عبارت ديگر فرق ميان قطب جغرافيائى و قطب مغناطيسى ارض و توجه به زاويه انحراف در به كار بردن آلات قطب نما اهميت بسزا دارد كه اكثر بدان آگاهى ندارند ، و نمى دانند كه در تعيين سمت قبله بلاد انحراف مغناطيسى را كه گاهى شرقى و گاهى غربى از قطب جغرافيائى است بايد رعايت كرد .\r\n\r\n","description":"","footnote":"","page_name":" 799 ","page_number":327},
  {"content":"\r\n\r\n\r\nدرس 111 : قطب مغناطيسى و قطب جغرافيائى زمين ، و قطب نما و قبله نما\r\nاين درس دنباله درس پيش است . چنان كه در درس قبل گفته ايم معرفت به قطب جغرافيائى و قطب مغناطيسى زمين ، براى تحصيل خط نصف النهار حقيقى كه در امتداد قطب شمال و جنوب جغرافيائى است نه مغناطيسى اهميت بسيار بسزا دارد . و براى بدست آوردن قوس انحراف قبله بلاد و خط سمت قبله ، بايد توجه داشت كه شمال و جنوب مغناطيسى با شمال و جنوب جغرافيائى اشتباه نشود . اغلب و اكثر مردم بدين مطلب اهم توجه ندارند . جاى بسى شگفتى است كه چگونه جناب علامه حيدرقلى سردار كابلى قدس سره الشريف كه خود استاد متبحر در علم فلك و رياضيات عاليه بوده است ، در رساله گرانقدر « تحفة الاجله في معرفة القبلة » بدان اشارتى نفرموده است . اكنون در ده شماره در بيان برخى از عبارات كتاب ياد شده در درس قبل گوئيم :\r\n1 آن كه گفته است « : و از جمله آلات مصنوعه » . . . آنچه كه در تعريف دستگاه قطب نما آورده است ، بيان صورت صنعت يك نوع آنست . قطب نما را انواع گوناگون است بدين معنى كه به اشكال مختلف ساخته شده است ، چنان كه در حدود ده نوع صنعت قطب نما در تصرف راقم است يك نوع آن به نام « آيينه گيتى نم ا » است كه در درس نود و پنجم آن را وصف كرده ايم . و عمده در انواع قطب نما ، عقربه مغناطيسى است كه بر صفحه اى مدرج نصب شده است بگونه اى كه بر آن دور مى زند و در حالت سكون يك سر آن به سمت قطب شمال مغناطيسى ، و سر ديگران به سمت قطب جنوب مغناطيسى خواهد بود . اين عقربه\r\n\r\n","description":"","footnote":"","page_name":" 800 ","page_number":328},
  {"content":"\r\n\r\nمغناطيسى در حالت سكون گاهى با خط نصف النهار كه خط زوال است مطابق است كه هر دو يك خط در سطح دائره نصف النهارند و هر دو خط زوال اند ، و گاهى با آن تقاطع مىكند . و تقاطع بدين سبب است كه خط نصف النهار مانند دائره نصف النهار از دو قطب جغرافيائى مى گذرد ، و اين خط همواره ثابت است زيرا كه دو قطب جغرافيائى ثابت اند ، اما خط ديگر كه عقربه مغناطيسى مفروض است همواره در سطح دائره نصف النهار نيست زيرا كه از دو قطب مغناطيسى شمال و جنوب مى گذرد ، و قطب مغناطيسى از قطب جغرافيائى گاهى فاصله مى گيرد لذا عقربه مغناطيسى با خط نصف النهار تقاطع مىكند . و بايد دانست كه دو قطب مغناطيسى يك جا ثابت نيستند بلكه ميدان چرخش و نوسان دارند . و اين ميدان مغناطيسى از اسرار طبيعت موجب اعجاب است ، و در كتب مربوطه درباره آن مطالبى مذكور است . و محل شمالى مغناطيسى در نقطه اى در حوالى شمال كشور كانادا است .\r\n2 و آن كه گفته است « : و اين بواسطه ميل طبيعى مغناطيس است » . . . ناظر به عبارات جام جم است كه گويد :\r\n« در كتاب هيدن در باب مغناطيس چنين نوشته است كه استرميوس در كتاب خود در تاريخ وقايع سال يكهزار و ششصد و هشتاد و دو مسيحى مطابق يكهزار و نود و سه هجرى چنين نوشته است كه التارف چنين گفته است كه قوت جاذبه مغناطيس را هيچكس درست معلوم نكرده است ، و كسى كه كاشف اين سر باشد بما معلوم نگشته است ، و ليكن آن كسى كه خاصيت حركت او را از هر سمت به جانب قطب شمال استنباط كرد را جربكان ايلچستر بود كه در سامرست شيئر مسكن داشت ، و در هفدهم جون يكهزار و دويست و نود و چهار مسيحى مطابق ششصد و نود و سه هجرى در اواخر رجب سال مزبور وفات كرده است . و اهل ايطاليا ماده او را از ماده فولاد و آهن دانسته اند .\r\nو از آن كه اختلاف او دائم به يكسان نيست هوى ليوس پيتل مكشوف ساخت . و آن كسى كه قطب نماى ملاحى را اختراع كرد فلويوجيؤجأ بود كه يكى از اهل\r\n\r\n","description":"","footnote":"","page_name":" 801 ","page_number":329},
  {"content":"\r\n\r\nنيپلس است كه در سال يكهزار و سيصد و دو مسيحى مطابق هفتصد و دو هجرى اختراع نمود .\r\nو ميل و انحراف اين آلت مخصوصه را در سال يكهزار و پانصد و هفتاد و شش مسيحى مطابق نهصد و هشتاد و چهار هجرى تا سال يكهزار و پانصد و هشتاد مسيحى مطابق نهصد و هشتاد و هشت هجرى رابرت نارمن كه يكى از سكنه لندن بود معلوم نمود . و مشهور در سنه يكهزار و پانصد و هشتاد مسيحى شد . و به تجربه حكيم جيلبرت در سنه يكهزار و ششصد مسيحى مطابق يكهزار و نه هجرى رسيد .\r\nو قطب نماى مصنوعى در سنه يكهزار و هفتصد و پنجاه و يك مسيحى مطابق يكهزار و صد و شصت و چهار هجرى اختراع گرديد و روز بروز ترقى و شهرت يافت » . ( جام جم ط 1 چاپ سنگى رحلى ص 43 )\r\n3 و آن كه گفته است « : و از قبيل محبت و تعشقى است كه » . . . آرى محبت اصل وجود است ، و عالم از حركت حبيه موجود است و به تعبير شيخ اكبر در فص موسوى فصوص الحكم :\r\n« ان الحركة ابدا انما هى حبية و يحجب الناظر فيها بأسباب اخر و ليست تلك » .\r\nتا آن كه گويد :\r\n« فكانت الحركة التى هى وجود العالم حركة الحب ، و قد نبه رسول الله صلى الله عليه و آله على ذلك بقوله : كنت كنزا مخفيا لم اعرف فأحببت أن أعرف ، فلو لا هذه المحبة ما ظهر العالم في عينه . . . » .\r\n( ص 456 شرح قيصرى ط 1 چاپ سنگى )\r\nدر نكته 664 و 894 كتاب هزار و يك نكته مطالبى شيرين در اين موضوع است رجوع بفرمائيد .\r\n4 و آن كه گفته است « : كالشمس في رابعة النهار » رابع‌ة النهار همان وتد السماء است كه در مقابل و تد الارض است بدان بيان كه در درس بيست و سوم گفته آمد ، و لكن بدين نظر كه هرگاه برج را از غارب به توالى ، و يا از طالع بخلاف\r\n\r\n","description":"","footnote":"","page_name":" 802 ","page_number":330},
  {"content":"\r\n\r\nتوالى شماره كنند اول برج چهارم رابعة النهار است و آن در منتصف نهار است كه زمان غايت ارتفاع شمس هر روز در آفاق استوائى و مائلى است ، چه اين كه محل تقاطع دائره نصف النهار با منطقة البروج است و در درس پنجم دانستيم كه منطقة البروج دائره شمسيه است .\r\n5 و آن كه گفته است « : و در نباتات مانند عشقة » . . . عشقه را به فارسى رائج روز « پيچك » گويند . اين حكم اختصاص به پيچك و ديگر رستنيها و كانيها ندارد ، بلكه  « سُبْحانَ الَّذِي خَلَقَ الْأَزْواجَ كُلَّها مِمَّا تُنْبِتُ الْأَرْضُ وَ مِنْ أَنْفُسِهِمْ وَ مِمَّا لا يَعْلَمُونَ »  ( يس 37 ) .\r\nگياهى است كه هرگاه بوته اى از آن در گوشه دشتى برويد ، و بوته ديگر آن در گوشه ديگر چنان كه قرص « آفتاب گردان » همواره بسوى آفتاب است نگاه اين دو گياه نيز به روى يكديگر است ، و گل آن با گل اين مانند دو چشم باز و گشاده يكديگر را مى نگرند ، بدين روى آن را « گل عاشقان » گويند ، چنان كه شكل هندسى « بوسان » را ، بوسان .\r\nشيرين تر اين كه هرگاه ميان مرد و زنى دلتنگى پديد آيد ، دو گل از دو بوته گياه عاشقان را دم مى كنند و فنجانى را به مرد مى خورانند و فنجانى را به زن تا با هم آشتى كنند .\r\n6 و آن كه گفته است « : هر دو عدد كه مجموع » . . . در عل‌م اعداد و حروف « رك ، رفد » كالمثل السائر در قلم و منطق دانشمندان ارثماطيقى دائر است . « رك » دويست و بيست ( 220 ) ، و « رفد » دويست و هشتاد و چهار است ( 284 ) .\r\nرك ، رفد ، از اعداد متحابه اند . در كتب و رسائل حروف و اعداد در خواص اعداد متحابه سخن بسيار است . مرحوم ملا احمد نراقى در خزائن آورده است كه :\r\n« اعلم أن للعدد أقساما كثيرة » .\r\nتا اين كه گويد :\r\n« و العددان المتحابان فهما العددان اللذان تكون الاجزاء العادة لكل منهما نفس الاخر\r\n\r\n","description":"","footnote":"","page_name":" 803 ","page_number":331},
  {"content":"\r\n\r\nكالمأتين و العشرين ، و المأتين و أربعة و ثمانين . و للعددين المتحابين خواص كثيرة مبينة في مقامة » . . . . ( ص 30 مطبوع به تصحيح و تعليق اين فقير الى الله تعالى شانه )\r\nو وجه عاد اجزاى هر يك از رك رفد ديگرى را چنانست كه در تعليقه آن نگاشته ايم بدين صورت :\r\nخمس 220 : 5 / 44 . ربع 220 : 4 / 55 . نصف 220 : 2 / 110\r\n220 : 11 / 20 ، 11 220 . 220 : 20 / 11 ، 20 220 . عشر 220 : 10 / 22\r\n220 : 22 / 10 ، 22 220 ، 220 : 44 / 5 ، 44 220 ، 220 : 55 / 4 ، 55 220\r\n220 : 110 / 2 ، 110 220 ، 220 : 220 / 1 ، 220 220\r\nو مجموع اجزاى مذكور ( 1 ، 2 ، 4 ، 5 ، 10 ، 11 ، 20 ، 22 ، 44 ، 55 ، 110 ) مساوى با « رفد » است كه 284 مى باشد .\r\nو همچنين 284 نصف آن 142 است ، و ربع آن 71 284 ، 71 آن 4 ، و 142 284 آن 2 ، و 284 284 آن 1 ، و مجموع اين اجزاء مساوى با « رك » است كه عدد آن 220 مى باشد .\r\nبه عنوان تنوع بحث و پديد آمدن شوق و ذوق و گرايش و آگاهى به رشته هاى ارثماطيقى به شرط اين كه بر آن عهدى كه در درسهاى پيش باهم بسته ايم كه « : حرف از ما و عمل از ديگران » استوار باشيم و از « رك ، رفد » سخن به ميان مى آوريم . در اثر قويم و قيم « وفق المراد في علم الاوفاق و الاعداد » كه در آغاز درس يكصد و دهم از آن نام برده ايم ، گويد :\r\n« اشارتان ، بل بشارتان فى بيان « رك و رفد » : الاولى بدان كه عدد رك و رفد از اعداد متحابه است . و در خلاصه العلوم از محقق دوانى نقل شده كه در اخلاق جلالى كيفيت اعداد متحابه را به تقريبى ذكر نموده و فرموده كه آن دو عدد است كه كسور هر يك از آن دو ، عين عدد ديگر شود ، چون دويست و بيست ( رك ) ، و دويست و هشتاد و چهار ( رفد ) . و حكماء گفته اند : اگر دو شخص را نفاق اتفاق افتد در امرى ، اين دو عدد را در لوحى نهاده با خود دارند ميان ايشان محبت ، التيام حاصل شود . و عدد كمتر را براى محب تعيين كرده اند ، و عدد بيشتر را براى محبوب .\r\n\r\n","description":"","footnote":"","page_name":" 804 ","page_number":332},
  {"content":"\r\n\r\nو در حاشيه كتاب اخلاق در ملحقات نوشته كه « : الاعداد المتحابة هى التى أحدها زائد على الاخر ، و الاخر ناقص ، و اجزاء كل واحد منهما مساوية لجملة الاخر . الاول 220 ، و الثانى 284 ، و الثالث 2024 ، و الرابع 2296 ، اذا كتب على مأكول و أكله انسان ألف بينهما بالمحبة . و ليكتب على زبيب أو تمر أو ما شا كل ذلك من الحلاوة . و ينبغى أن يفعل ذلك و الزهرة بريئة من النحوس متصلة بالمريخ من تثليث أو تسديس » . انتهى .\r\nالبشارة الثانية في كيفية وضع رك و رفد ، و الع‌مل بهما في وجه مخصوص : بايد بگيرى عدد اسم طالب را ، و اضافه كنى بر آن عدد زك را ، پس ملاحظه كنى اگر عدد حاصل زوج است و نصف صحيح دارد مجموع را تنصيف كنى ، و از نصف چهار عدد بيندازى و مابقى را در خانه اول گذارى ، و يكى يكى اضافه كنى و به روى تا به خانه پنجم ، و در خانه پنجم عوض يكى دو تا اضافه كنى ، پس در ششم و هفتم يكى يكى اضافه كنى .\r\nو اگر عدد حاصل فرد است و نصف صحيح ندارد ، يكى كه باعث كسر است . از مجموع مى اندازى پس باقى را تنصيف مى كنى ، و از نصف سه عدد مى اندازى و مابقى را در خانه اول ثبت مى كنى و در دوريم و سيوم تا هشتم يكى يكى اضافه مى كنى ، پس مى گيرى عدد اسم مطلوب را ، و عدد رفد را اضافه آن مى كنى ، و به دستور مسطور نيز عمل مى كنى يعنى هرگاه عدد حاصل نصف صحيح دارد تنصيف مى كنى و از نصف چهار مى اندازى و مابقى را در خانه نهم ثبت مى كنى و يكى اضافه مى كنى تا خانه دوازدهم ، و در سيزدهم دو تا اضافه مى كنى ، پس در چهاردهم و پانزدهم و شانزدهم يكى يكى اضافه مى كنى . و اگر عدد حاصل نصف صحيح ندارد ، اول از مجموع يكى مى اندا زى پس مابقى را تنصيف مى كنى و از نصف سه عدد مى اندازى و مابقى را در خانه اول ثبت مى كنى و يكى يكى اضافه مى كنى مى روى تا خانه شانزدهم . و مراد به خانه اول در اينجا خانه اول از دوره سوم مربع است كه خانه نهم آن باشد .\r\nو اگر عدد طالب فرد باشد و مطلوب زوج ، يا به عكس ، بر هر يك به موافق\r\n\r\n","description":"","footnote":"","page_name":" 805 ","page_number":333},
  {"content":"\r\n\r\nضابطه اى كه گفته شد عمل مى كنى .\r\nو بايد اين عمل در ساعت زهره يا روز زهره باش‌د ، و كتابت به زعفران و گلاب باشد ، و بعد از اتمام به عود و كندر و زعفران بخور نمايد ، و اين عزيمت را كه مذكور مىشود به دور وفق نويسند ، و سى مرتبه عزيمت را بر وفق بخوانند و عزيمت اين است :\r\n« يا هلعانية ، يا شمعانية ، يا نورانية حركوا الارواح الساكنة المسكنة في رفد المطلوب بحب رك الطالب حتى يصير الطالب مطلوبا ، و المطلوب طالبا ، و أو فوا بعهد الله اذا عاهدتم و لا تنقضوا الايمان بعد توكيدها و ما ذلك على الله بعزيز » .\r\n\r\nتنبيه مفيد :\r\nرك ، جلب رفد مىكند ، چنان كه اگر هر يك از رك و رفد را در مربع چهار در چهار وضع كنند ، و طالع وقت نوشتن سعد بود ، و برجى كه طالع باشد صاحب او دوست قمر بود يعنى ناظر باشد با قمر به نظر تسديس يا تثليث . كسى كه حامل رفد باشد جويا و خواهان آن كسى باشد كه حامل مربع رك است و اين دو مربع را محب و محبوب گفته اند . و صورت آن دو مربع اين است :\r\nاين بود عبارت كتاب « وفق المراد » . . . در بيان « رك ، رفد » كه نقل كرده ايم . و بدان كه مربع چهار در چهار را در اعمال جمالى به كار مى برند ، و پنج در پنج را در اعمال جلالى . چ‌نان كه فرموده اند :\r\n چار در چار باهم آميزد \r\n پنج در پنج فتنه انگيزد \r\nلذا رك رفد را كه اعمال جمالى است در مربع چهار در چهار وضع مى كنند . و\r\n\r\n","description":"","footnote":"","page_name":" 806 ","page_number":334},
  {"content":"\r\n\r\nوفق مربع چهار در چهار اشرف اوفاق است ، و آن از افلاطون الهى است .\r\nبدان كه هر عددى كه در مربعى از مربعات الواح وفقى نهاده مىشود ، اول بايد زكات آن عدد داده شود و عدد مزكى در مربع وفقى وضع شود تا عمل مثمر و منتج باشد . زكات عدد مانند زكات مال است ، و بقول شيخ اجل سعدى :\r\n زكات مال بدر كن كه فضله رز را \r\n چو باغبان ببرد بيشتر دهد انگور \r\nو طريق اخذ زكات اين است كه عدد وفق را اگر مربع است 4 ، و اگر مخمس است پنج ، و اگر مسدس است 6 ، و هكذا در خودش ضرب كنند ، و از حاصل يك عدد كم كنند ، و حاصل را در نصف آن عدد ضرب كنند ، حاصل زكات آنست . مثلا \" :\r\nزكات مربع 2 / 30 ئ 1 / 15 ، 4 2 / 2 ، 15 4 / 16 ئ 4 ( 1 )\r\nزكات مخمس 2 5 / 60 ئ 1 / 24 ، 5 2 / 2 5 ، 24 5 / 25 ئ 5 ( 2 ) در دو لوح مربع رك ، رفد ياد شده هر يك از رك و رفد مزكى اند ، يعنى اول زكات ، هر يك داده شده است ، پس از آن در لوح مربع خاصى وضع شده است . و عدد خانه آخر رك مفتاح رفد است فتبصر .\r\nو نيز بدان كه لوح مربع چهار در چهار بايد بطريق « احزب وجده » پر شود كه در نكته 705 هزار و يك نكته آورده ايم ، و تفصيل آن را در كتاب « دروس اوفاقى » نگاشته ايم . و معيار آن اين لوح است .\r\n7 و آن كه گفته است « : يكى از آنها مغناطيس است نسبت به جذب حديد . . » . به ياد سخن پربار جناب شيخ رئيس رضوان الله تعالى عليه افتاده ام\r\n\r\n","description":"","footnote":"","page_name":" 807 ","page_number":335},
  {"content":"\r\n\r\nكه « : مردم از جذب آهن ربا آهن را تعجب مى كنند ، و از جذب و تصرف تسخير نفس مر بدنشان را تعجب نمى كنند » به درس بيست و هفتم « دروس معرفت نفس » رجوع بفرمائيد .\r\n8 و آن كه گفته است « : و در اطلس بلاك در سنه 1267 هباسمه شده » . . . بلاك نام دانشمندى انگليسى است در جام جم گويد « : اطلس بلاك در شهر ادن برگ ( اسكاتلند انگليس ) در سنه يكهزار و هشتصد و پنجاه و يك مسيحى مطابق يكهزار و دويست و شصت و هفت هجرى چاپ شده است . ( ص 43 جام جم ط 1 ) . عبارات كتاب هيأت يا وقت و قبله محمد شوشترى كه در درس قبل نقل كرده ايم ناظر به عبارات جام جم است .\r\nلغت « باسمه » بمعنى چاپ شدن است ، چنان كه در جام جم گفته است « : چاپ شده است » . مرحوم سيد محمد على داعى الاسلام در فرهنگ نظام گويد :\r\n« باسمه : نقش كردن و چاپ كردن روى پارچه و كاغذ . مثال : روى چلوارى باسمه مى كنند قلمكار مىشود . مثال ديگر : در مطبعه حروفى اصفهان كه در زمان فتحعليش‌اه قائم شده كتب بسيارى را باسمه كردند . در ابتداى اختراع مطبعه در ايران چاپ كردن را باسمه كردن مى گفتند ، ليكن اكنون طبع كردن و چاپ كردن گويند . باسمه تركى است ، و طبع عربى ، و چاپ چينى . باسمه چى : چاپ چى ، قلمكار و غيره ، و طبع كننده كتاب » .\r\nدر جام جم بعد از نقل مقادير درجات انحراف مغناطيسى بلاد جدول مذكور در درس قبل از اطلس بلاك گويد :\r\n« اين انحراف و ميل نيز به مرور ايام در همه جا تغيير و تبديل مى يابد ، چنانچه اين زمان در طهران چهار درجه به جانب مغرب انحراف دارد ، احتمال مى رود كه بعد از پنجاه سال انحراف او شش درجه به جانب مغرب بشود ، يا اين كه از چهار درجه نيز كمتر باشد ، و وقتى نيز هيچ انحراف نداشته باشد ، و هنوز دليل اين اختلاف معلوم نشده است » . ( ص 44 ) .\r\n\r\n","description":"","footnote":"","page_name":" 808 ","page_number":336},
  {"content":"\r\n\r\nو اين مطلب همان است كه در ذيل جدول كتاب ياد شده در درس پيش نيز آمده است ، و مأخذ نقل آن جام جم است .\r\n9 و آن كه گفته است « : فالحاصل اين اختلاف كه در قطب نما » . . . مطلبى بسيار قابل توجه است كه نتيجه بحث ما از فاصله قطب مغناطيسى با قطب جغرافيائى است . پس دانسته شده است كه عقربه مغناطيسى آلت قطب نما هميشه با خط نصف النهار كه از قطب شمال و جنوب جغرافيائى مى گذرد و ثابت است متحد نيست بلكه چه بسيار كه با آن تقاطع كند ، و التفات بدان در تحصيل سمت قبله اهميت شايان دارد .\r\n\r\nتنبيه :\r\nهرگاه يك بار خط نصف النهار حقيقى را در افقى از عمل به دائره هنديه و يا غير آن در سطح مستوى مدرجى تحصيل كنند ، چون مركز قطب نما را بر آن خط نهند ، مقدار انحراف عقربه مغناطيسى از نصف النهار حقيقى دانسته مىشود ، و براى تا مدتى مقدار انحراف مغناطيسى آن افق و آفاق قريب بدان بدست مى آيد كما لايخفى .\r\nبدان كه در نماز استقبال كعبه واجب است كه قبله است ، و معرفت به انحراف مغناطيسى در امر قبله اهميت به سزا دارد ، به فرموده درست و استوار علامه حلى در منتهى « : لو استقبل ببعضه الكعبة و خرج الباقى من بدنه عن المحاذاة لم تصح صلاته لانه مأمور بالاستقبال » . . . . و اگر وسوسه و دغدغه اى در اين موضوع روى آورد كه در سمت قبله تفوه به سهولت خطب شده است در درس پنجاه و هشتم « دروس معرفة الوقت و القبلة » به تفصيل در اين موضوع بحث و تحقيق نموده ايم .\r\nآنچه كه مربوط به درس و بحث ما درباره معرفت به قطب مغناطيسى زمين و انحراف قطب مغناطيسى است ، همين قدر كه تحرير كرده ايم كفايت است ، جز اين كه به عنوان مزيد استبصار بعضى از مطالب تاريخى و غيره در امر قطب مغناطيسى و قطب نما به عرض مى رسانيم :\r\nدر دائره المعارف فريد وجدى آمده است كه :\r\n« حار العلماء في ادراك كنه القوة المغناطيسية » . ( ج 9 ط 1 مصر ص\r\n\r\n","description":"","footnote":"","page_name":" 809 ","page_number":337},
  {"content":"\r\n\r\n( 282\r\n10 قطب نماى بحرى يا ملاحى را اكثر اوقات ملاحان و ناخدايان در دريا استعمال مى كنند ، و طرق بحر را شرقا و غربا و شمالا و جنوبا از او تشخيص مى دهند . كريستف كلمب با كمك يك قطب نما كه از يك عقربه مغناطيسى شناور بر روى آب تشكيل شده بود ، سفر دريائى خود را آغاز كرد . ناخدا را به تازى صلاح و فلاح و ربان گويند . در حديث شانزدهم باب هفتاد و يكم كتاب حجت كافى به اسنادش روايت كرده است :\r\n« عن فيض بن المختار ، قال : انى لعند أبى عبدالله عليه السلام اذ أقبل ابوالحسن موسى عليه السلام و هو غلام ، فالتزمته و قبلته ، فقال ابو عبدالله عليه السلام : انتم السفينة و هذا ملاحها . . . » . ( اصول كافى معرب ج 1 ص 248 )\r\nدر جام جم گويد :\r\n« اختراع قطب نماى ملاحى را اكثرى نسبت به « فلوپو » مى دهند كه از اهل « المافى » است كه تخمينا در سنه هزار و سيصد و دو مسيحى ، مطابق هفتصد و دو هجرى اختراع كرده است . ( آلمافى جائى است در ايطاليا ) . و ديگران او را به اهل چين نسبت مى دهند كه در چين اختراع شده است .\r\nو از قرارى كه جيلبرت حكيم در كتاب خود كه در بيان مكنت ( يعنى مغناطيس ) نوشته است چنان معلوم مىشود كه اختراع اين صفت و اين علم در چين شده است ، و از چين به اروپا « مركوپولو » ن‌ام سياحى كه از اهل ونيس است در سنه هزار و دويست و شصت مسيحى ، مطابق ششصد و پنجاه و نه هجرى آورده است و غالبا تركيب و شكل اين آلت را به يك شكل و صورت مى سازند ، و در بزرگى و كوچكى تفاوت دارد . و او شامل است از يك جعبه و قوطى برنجى يا چوبى كه در ته او كاغذ مجدولى مى چسبانند كه در آن كاغذ سى و دو نقطه قطب نما كشيده شده است . و در مركز اين قوطى و كاغذ عمودى نصب مى كنند كه سوزن و عقربه مكنتيك يعنى مغناطيس بدان عمود قرار گرفته است كه اشاره مىكند به جانب شمال با انحراف قليلى كه آن انحراف از قطب در امكنه مختلفه زياد و كم مىشود . و همچنين در يك مكان نيز در اوقات مختلفه اختلاف مى يابد ، چنانچه\r\n\r\n","description":"","footnote":"","page_name":" 810 ","page_number":338},
  {"content":"\r\n\r\nدر سنه هزار و ششصد و شصت مسيحى مطابق هزار و هفتاد و يك هجرى در لندن معين كرده اند كه مغناطيس درست بر نقطه شمال مى ايستاد ، و از آن تاريخ تا اين زمان كه قريب به دويست سال است مغناطيس درجه به درجه به جانب مغرب ميل كرده است كه اكنون در لندن تقريبا بيست و چهار درجه ( 24 ) به جانب مغرب انحراف دارد . و اين اختلاف امر غريبى است كه تاكنون سبب او معلوم افكار حكماء و منجمين فرنگستان نشده است ، ولى هميشه درين خيالند كه به رأى رزين و عقل متين حل آن مشكل را كرده دامن مقصود را به كف آرند » .\r\n( جام جم ط 1 ص 35 و 36 )\r\n\r\nبيان :\r\n« آن كه گفته است : در آن كاغذ سى و دو نقطه قطب نما كشيده شده است » عدد سى و دو بدين سبب است كه به 12 درجه ، 12 درجه ، قسمت شده است كه سى تا 12 درجه 360 درجه است ، و تقسيم محيط دائره به سى تا 12 درجه ناچار مستلزم سى و دو نقطه خواهد بود ، فتبصر . و به اقسام گوناگون ديگر نيز مدرج كرده اند .\r\nدر ماده « قطب نما » از لغت نامه دهخدا در تاريخچه قطب نما آمده است كه :\r\n« بطوريكه كريمرز استاد زبان فارسى و تركى دانشگاه ليدن در مقاله اى بنام جغرافيا و بازرگانى در سلسله مقالاتى بنام ميراث اسلام زير نظر سر تماس ارنولد نوشته است مى گويد :\r\nهنگامى كه واسكودو گاما پس از سياحت بدور آبهاى آفريقا در سال 1498 بسواحل شرقى آفريقا رسيد در آنجا ملاح عربى راه هند را به او نشان داد .\r\nطبق آثار و منابع پرتقالى اين عرب صاحب يك نقشه دريائى بسيار خوب و آلات دريائى قابل ملاحظه اى بوده است . اين ملاح احمد بن مجيد نام داشت .\r\nو بنا بگفته مستربرتن چنين به نظر مى رسد كه افتخار ساختن قطب نما نيز نصيب ابن مجيد گشته . گرچه به عقيده مستر برتن مخترع قطب نما ابن مجيد بوده است ، ولى خود ابن مجيد در يكى از آثار خود مخترع قطب نما را حضرت داود ( داود پادشاه ) مى شمارد .\r\n\r\n","description":"","footnote":"","page_name":" 811 ","page_number":339},
  {"content":"\r\n\r\nقطب نما را به انگليس كمپاس  Compasse ) ) ,  و به فرانسه بوس  Boussole ) ) ,  و به عربى بوصله مى گويند . مشابهت اسمى ميان نام آن به فرانسه و عربى نويسندگان دائرة المعارف بريتانيكارا بر آن داشته كه قطب نما را از مخترعات اروپائيان بيانگارند ، چه بوسل لغتى است ايتاليائى به معنى جعبه كوچك .\r\nدر ديكسيونر جغرافيائى دزبرى ذيل كلمه بوسل به نقل از ترجمه تاريخ ابوالفداء مى نويسد كه قطب نما در پايان قرن دوازدهم مسيحى در مشرق زمين مورد استفاده بوده است ، و نظريات راجع به اين كه اروپائيان آن را اختراع كرده اند مردود مىداند .\r\nدر اهميت اين ابزار مى نگارد : ابزارى است كه تمام اكتشافات جغرافيائى به وسيله آن شده است . و قبل از آن دريانوردان از وسائل خيلى ابتدائى استفاده مى كرده اند ، بطورى كه دريانوردى اروپائى در كتاب تاريخ علوم عمومى  scieNces ) Histoire JeN er ale des )  نوشته است : با سه كلاغ در حوالى سواحل شمالى اروپا انجام مى يافته ، به اين ترتيب كه آنها را پرواز داده و از امتداد مسير آنها رو به خشكى كشتى را رهبرى مى نموده اند .\r\nمخترع واقعى قطب نما چينى ها بوده اند ، و نام مخترع آن « وانگ چين تو » (  Wang Tehen to )  است و آن عبارت بود از قاشق مغناطيسى كه روى صفحه ئى از برنج صيقلى قرار داشت » .\r\nدر مجلد دوم دائرة المعارف محمد فريد وجدى در « البوصلة » آمده است :\r\n« يقال : ان الصينيين هم الذين اخترعوا البوصلة ، و يقال : ان مخترعها هم العرب » . ( ط 1 مصر ص 408 )\r\nو در مجلد اول آن در ماده « الابرة » آمده است :\r\n« الابرة في علم الطبيعة هى الابرة المغناطيسية . و هى على شكل معين كثير الاستطالة ، مركبة على محور من وسطها و متحركة على سطح افقى . و هى متى تركت و نفسها مالت من الشمال الى الجنوب فاذا حولت من هذا الموضع عادت اليه بعد عدة ذبذبات و هى خاصية ثمينة جدا في هدايتنا دائما إلى النقطة الشمالية مهما كان\r\n\r\n","description":"","footnote":"","page_name":" 812 ","page_number":340},
  {"content":"\r\n\r\nالمكان الذى نحن فيه ، و عليه تأسست البوصلة .\r\nكان الاقدمون يعتقدون ان ميل الابرة المغناطيسية هو من الجنوب الى الشمال ، و لكن البحرى الشهير كريستوف كولومب في رحلته لاكتشاف امريكا بين خطا هذا القول ، و كان ذلك سنة 1493 .\r\nالابرة المغناطيسية تتحول تحولا منتظما بحسب البعد أو القرب من القطبين ، و قد عنى العلماء بتحقيق درجات هذا الميل حتى اصبح الاهتداء بالابرة المغناطيسية في متاهات و البحر من أيسر الامور على صغار الملاحين » . ( ص 9 و 10 )\r\nترجمه آن به صورت خلاصه اين كه : ب‌رخى گفته اند اختراع قطب نما از چينيان است ، و برخى گفته اند از عرب است . ابره ( سوزن ، عقربه ) در علم طبيعى سوزن و عقربه مغناطيسى است كه بر شكل معين دراز كه وسط آن بر محورى سوار و استوار و بر سطح افقى متحرك است ، چون آن را به حال خود رها كنند بسوى شمال و جنوب مى اي ستد . و اگر او را از آن حالت برگردانند پس از چند بار آمد و شد به همان حالت طبيعى نخستين بسوى شمال و جنوب مى ايستد . و اين خاصيتى ارزشمند است كه هر كجا باشيم ما را بسوى شمال راهنمائى مىكند . و قطب نما بر اين اساس بنا نهاده شده است .\r\nپيشينيان بر اين عقيدت بودند كه ميل ابره مغناطيسى از جنوب به شمال است ، و لكن دريانورد شهير كريستف كلمب در سفر كشف آمريكا در سنه 1493 م خطاء آن عقيدت را آشكار كرد . ابره مغناطيسى بحسب بعد و قرب نسبت به قطبين تحول مى يابد ، و علماء به تحقيق درجات ميل آن ( يعنى زاويه انحراف را ) به حساب آورده اند چنان كه در بر و بحر از ابره مغناطيسى هدايت مى شوند .\r\nپى يرروسو  PIRERRE ROUSSEAU ) )  فرانسوى در كتاب « تاريخ صنايع و اختراعات » ، ترجمه آقاى حسن صفارى گويد :\r\n« دريانوردى در قرون وسطى و قطب نما وقتى كه ساحل دريا از نظر مح‌و مىشود ، مسلما ديگر دريانوردى با وسايل تجربى حركت در امتداد ساحل امكان پذير نيست و بايد از روشهاى علمى استفاده كرد تا اين كه گويد :\r\n\r\n","description":"","footnote":"","page_name":" 813 ","page_number":341},
  {"content":"\r\n\r\nاگر ملاحان براى مسافرتهاى دور دست خود راهنماى بزرگى همچون قطب نما در دست نداشتند هرگز جرأت دور شدن از سواحل درياها را نمى ك‌رده اند .\r\nبا ذكر نام قطب نما بار ديگر با اختراعى مواجه مى شويم كه تا پيدايش مدارك مخالفى ، كشور چين مىتواند اوليت در اختراع آن را به خود منسوب سازد .\r\nچنان كه مشهور است حتى در زمان سلطنت سلسله تسن  Tsin ) ) ( 419 265 )  در اين مملكت براى يافتن سمت جنوب از عقربه مغناطيس در « ارابه هاى مغناطيسى » استفاده كرده بودند . و آن عبارت از ارابه اى بود كه مجسمه كوچكى بر آن قرار داشت كه مى توانست در حول محور قائمى حركت كند و در داخل آن آهن ربائى تعبيه كرده بودند بطورى كه آدمك مزبور تحت تأثير آن بطور خودكار همواره متوجه سمت جنوب مى شد .\r\nطبق نظر مارك بلوك  Marc BLoch ) )  و بسيارى مورخين ديگر امروزه چنين به نظر مى رسد كه اختراع قطب نماى واقعى را بايد به « نورمان » نسبت داد . اين قوم از سال 874 ميلادى جزيره « ايسلاند » را مستعمره خود ساختند و جزيره « گروئنلند »  GroenLand  را در سال 932 ميلادى كشف كردند ، و پنج قرن قبل از « كريستوف كولومب » يعنى در حدود سال 1000 در سواحل امريكا پياده شدند . اگر اين قوم از خواص عقربه مغناطيسى استفاده نمى كردند پس چگونه توانستند چنين كار مهمى را انجام دهند و هزاران كيلومتر راه در درياها طى نمايند ، و از همه مهمتر با چه وسائلى موفق شدند كه به نقطه عزيمت خويش بازگشت كنند ؟ در هر صورت قدر مسلم آنست كه اولين بارى كه در مدارك موجود اروپائى از قطب نما گفتگوئى مىشود مربوط به سال 1200 ميلادى براى كشور فرانسه ، 1207 براى انگلستان و 1213 براى ايسلاند است . اين قطب نما كاملا بدوى بود و از پركاهى تشكيل مى شد كه عقربه مغناطيس بر آن قرار داشت و مجموعه آنها را روى طشتك آبى مى گذاشتند .\r\nدر سال 1269 اصطلاح عمده اى به وسيله « پى يردوماريكور  Pierre de Mari Court 
  ] (  از اهل فرانسه در آن به عمل آمد : عقربه مغناطيسى را بر محورى قرار\r\n\r\n","description":"","footnote":"","page_name":" 814 ","page_number":342},
  {"content":"\r\n\r\nداد و مجموعه آنها را در جعبه اى گذاشت و روى آن سرپوش شفافى قرار داد . اين سرپوش داراى درجات و تقسيم بنديهايى بود ، و عضاده اى  Ali dade  نيز روى آن گذاشته بودند ، و دستگاه جديد همانست كه امروز عرفا قطب نماى ملاحان ناميده مىشود . اين دستگاه بعد از اين دريانوردان را به مؤثرترين وجهى در داخل درياها راهنمائى مى كرد و آنان را مجاز مى داشت كه به سوى مجهولات روى آورند و در واقع اكتشاف آن ، دوران مسافرتهاى بزرگ دريائى را افتتاح كرد » . ( ط 1 ص 153 156 )\r\nدر دائرة المعارف فارسى ياد شده در آغاز درس » 110 » در تاريخچه قطب نما آمده است كه :\r\n« بدرستى دانسته نيست كه در چه زمان و در چه مكان كشف شده كه يك عقربه مغناطيسى كه بتواند به آزادى در صفحه افقى حركت كند در امتدادى نزديك به امتدادج ل ( جنوب و شمال ) قرار مى گيرد . بعضى اين اكتشاف را به چينى ها نسبت داده اند . روايتى هست كه امپراطور هوانگ تى  HwaNg ti ) ) ,  كه در 2634 ق . م ميزيست ، ارابه اى ساخت كه به وسيله ميدان مغناطيسى زمين در جهت جنوب حركت مى كرد ، و به راهنمائى آن در هواى غبارآلود لشكر خود را به جانب دشمن رهنمون شد .\r\nهمچنين گويند ماركوپولو ( 1254 ؟ 1324 ؟ ) سياح معروف ايتاليائى در بازگشت از سفر چين قطب نمائى همراه آورده بود .\r\nبعضى معتقدند كه مسلمانان قطب نما را از چينيها اخذ كردند ، و به وسيله آنان به اروپا وارد شد . ظاهرا مسلمانان مشرق زمين به وسيله دريانوردان چينى با قطب نما آشنا شدند ( بين درياى چين جنوبى و بنادر خليج فارسى و غيره رفت و آمد فراوان بود ) ، و در آغاز اسم خاصى براى آن نداشتند . از آنجا قطب نما به سوريه و بنادر درياى مديترانه در اروپا رسيد .\r\nدر جهتيابى با قطب نما ، مسلمانان نوكى از عقربه را كه متوجه جنوب است به كار مى بردند ، چون مكه درج ( جنوب ) اغلب اماكن سوريه است ، اين جهت همان\r\n\r\n","description":"","footnote":"","page_name":" 815 ","page_number":343},
  {"content":"\r\n\r\nجهت قبله در آن اماكن مى باشد .\r\nاز اشاراتى كه در سياحتنامه هاى مسلمانان در قرن 9 م آمده است بعضى احتمال داده اند ك‌ه استعمال قطب نما در آن زمان نزد آنان متداول بوده است . از اين گذشته قديمترين متنى كه مسلما در آن اشاره به قطب نما آمده است از عوفى است كه در باب بيستم از قسم چهارم جوامع الحكايات ( 625 ه . ق ، 1228 ب . م ) ، در ذكر اشياء عجيب مى گويد :\r\n« مؤلف اين مجموع مى گويد : كه وقتى من در دريا نشسته بودم ، ناگاه بادى صعب از مكمن امر غيب برخاست ، و ابرى سياه روى هوا را بپوشيد ، و افواج امواج متراكم و متلاطم گشت ، و دريا در جوش آمد ، و اهل كشتى در خروش آمدند ، و معلم كه دليل بود راه غلط كرد ، در حالى آهنى مجوف برون آورد بر هيئت ماهى ، و آن را در طاسى آب انداخت و بگردانيد ، و بر سمت قبله ساكن ميشد ، و دليل بر آن سمت رفتن گرفت . و بعد از آن تعرف آن حال كردم ، گفتند كه خاصيت سنگ مغناطيس است كه چون او را به قوت در آهن مالى چنان كه اثر او بر آهن بماند ، آن آهن جز بر سمت قبله نايستد . و چون اين معنى امتحان كردم چنان بود . و كيفيت اين خداى داند ، و هيچ عاقل بر سر آن نرسد » .\r\nدر كتابى به نام كنز التجار ( 640 ه . ق ) از مؤلفى به نام « قبجقى  qaba jaqi  شرح كاملى از قطب نما و استعمال آن در مديترانه آمده است .\r\nدريانوردان مسلمان قطب نما را بوصله  busola ) )  مى خواندند كه مأخوذ از بوسولا «  bussola )  نام ايتاليائى قطب نما 
  ] است . اما به گفته جورج پرسى بجز  ( jorj persi baj , 1815 - 88 ) ,  مستشرق انگليسى و مؤلف يك لغت نامه انگليسى به عربى ، نام بوصله در ميان ملاحان درياى مديترانه متداول بوده و به ندرت در درياهاى مشرق به كار مى رفته است ، در بحر احمر ، قطب نما را بيت الابرة / خانه سوزن ( عقربه » ، و در خليج فارس آن را قبله نما مى خواندند .\r\nشايد بتوان گفت كه نخستين خبر موثق از استعمال قطب نما از چين ( ح 1100 ) ، از عالم اسلام ( 1228 ) ، و از اسكانديناوى ( ح 1250 ) است ، و نخستين خبر موثق از\r\n\r\n","description":"","footnote":"","page_name":" 816 ","page_number":344},
  {"content":"\r\n\r\nاستعمال آن در اروپاى غربى از 1187 مى باشد . البته در همه اين نواحى ممكن است استعمال قطب نما از پيش از تواريخ مذكور سابقه داشته باشد .\r\nدر قطب نماهاى اوليه قطعات كوچك مغناطيس طبيعى ( مانيتيت ) به كار مى رفت كه آن را به وسيله ريسمانى مى آويختند ، يا بر قطعه اى از چوب يا چوب پنبه كه بر آب شناور بود قرار مى دادند . بعد از اكتشاف اين كه عقربه هاى آهنى را مى توان به وسيله مالش با مغناطيس طبيعى آهنربا كرد استعمال سنگهاى مغناطيسى طبيعى منسوخ شد .\r\nپيشينيان به تفاوت شمال مغناطيسى و شمال جغرافيائى واقف نبودند ، و چنين پنداشتند كه عقربه قطب نما هميشه متوجه به شمال قرار مى گيرد . در قرن 15 م معلوم شد كه عقربه قطب نما متوجه شمال واقعى نيست ، بلكه با نصف النهار جغرافيائى زاويه اى تشكيل مىدهد ( بعضى مدعى هستند كه چينيها در اواخر قرن 11 م به اين اختلاف واقف بودند ) .\r\nاين كه يك ميله مغناطيسى در همه نقاط زمين در امتداد مشخصى قرار مى گيرد حاكى از اين است كه زمين داراى خاصيت مغناطيسى است . هر نقطه از سطح زمين را كه در آنجا ميدان مغناطيسى زمين امتداد قائم دارد يك « قطب مغناطيسى زمين » نامند . مهمترين آنها دو نقطه اند كه بالاخص آنها را « قطبين مغناطيسى زمين » مى خوانند . از اين دو نقطه ، آن را كه در نيمكره شمالى است قطب شمال مغناطيسى ، و آن را كه در نيمكره جنوبى است قطب جنوب مغناطيسى مى نامند . ( بر طبق قاعده جذب و دفع قطبهاى مغناطيسى ، آن قطب مغناطيسى زمين را كه در نيمكره شمالى است بايد قطب جنوب مغناطيسى زمين خواند ، زيرا قطب شمالى عقربه هاى مغناطيسى را جذب مىكند . مع ذلك ، معمولا قطبهاى مغناطيسى زمين را بر حسب موقعيت جغرافيائى آنها شمالى يا جنوبى مى خوانند ) .\r\nمحل قطبهاى مغناطيسى زمين را در طى ازمنه زمينشناسى تغيير فراوان يافته است . وضع قطب شمال مغناطيسى ، نخستين بار در 1831 به وسيله\r\n\r\n","description":"","footnote":"","page_name":" 817 ","page_number":345},
  {"content":"\r\n\r\nسرج . ك . راس ، در موضعى با مختصات جغرافيائى 70 51 عل ( / عرض شمالى ) ، و 96 46 طغ ( / طول غربى ) معين شد . در 1948 در موضعى با مختصات جغرافيائى 73 عل ، و 100 طغدر جزيره پرينس آوويلز ( كانادا ) تخمين گرديد ، و در 1960 موضع تخمينى آن داراى مختصات ح 75 علو 101 طغ بود .\r\nنخستين كس‌انى كه به قطب جنوب مغناطيسى زمين رسيدند ( 1909 ) سرت . و . 1 . ديويد و سرد . ماسن بودند ، كه وضع آن را در جنوبگان در موضع احتمالى 72 25 عح و 155 16 طش تخمين كردند . در 1960 موضع تخمينى آن نزديك 67 عجو 143 طش بوده است . از اين خاصيت كه يك عقربه مغناطيسى كه در حركت آزاد است در امتداد ميدان مغناطيسى زمين قرار مى گيرد در جهتيابى استفاده مىشود » . ( دائرة المعارف فارسى ط 1 ص 2063 2065 ) .\r\n\r\nتنبيه :\r\nدانسته شد كه زمين داراى خاصيت مغناطيسى است ، و هر نقطه از سطح زمين را كه در آنجا ميدان مغناطيسى زمين امتداد قائم دارد يك قطب مغناطيسى زمين نامند . و قطب را اهميتى است كه خاصيت مغناطيسى در آن متمركز يا اشد است چنان كه استعمال قطب در موارد و موضوعات ديگر نيز مفيد همين معنى است .\r\nو نيز دانسته شد كه بنا بر قاعده جذب و دفع قطبهاى مغناطيسى ، آن قطب مغناطيسى زمين را كه در نيمكره شمالى است بايد قطب جنوب مغناطيسى زمين خواند زيرا قطب شمال عقربه هاى مغناطيسى را جذب مىكند . لذا مى بينيد كه در كتب مربوطه مى گويند قطب شمال مغناطيسى در نزديكى قطب جنوب جغرافيائى ، و قطب جنوب آن در نزديكى قطب شمال جغرافيائى قرار دارد . و گاهى هم مراعات اين اصطلاح خاص نشده است و هر يك از قطب مغناطيسى به اسم قطب جغرافيائى هم جوارش نام برده شده است .\r\nو ديگر اين كه مقدار مختصات جغرافيائى اين دو قطب مغناطيسى اعنى\r\n\r\n","description":"","footnote":"","page_name":" 818 ","page_number":346},
  {"content":"\r\n\r\nمقدار طول و عرض جغراف‌يائى آن دو در كتب مربوطه مختلف است و بر يك مقدار ثابت ضبط نشده است ، ظاهرا اين اختلاف بايد به علت نوسان ميدان قطب مغناطيسى زمين بوده باشد كه گفته آمد . غرض ما در اين تنبيه توجه بيشتر به اين چند مطلب ياد شده در پيرامون قطب مغناطيسى بوده است كه به رشته نوشته در آمده است .\r\nدر ماده « قطب نما » از لغت نامه آمده است كه :\r\nاساس علمى استفاده از قطب نما : ميدان مغناطيسى زمين ميدانى است كه اطراف كره زمين بدون وجود هرگونه آهن ربا يا جريان الكتريك وجود دارد .\r\nميدان مغناطيسى زمين را ميتوان به ميدان يك آهن ربا تشبيه كرد كه قطب شمال در نزديكى قطب جنوب جغرافيائى ، و قطب جنوب آن در نزديكى قطب شمال جغرافيائى قرار دارد .\r\nمختصات جغرافيائى اين دو قطب عبارتند از : عرض شمالى 70 ، طول غربى 96 40 ، عرض جنوبى 73 20 ، طول شرقى 140 .\r\nاين دو نقطه در شمال و جنوب مغناطيسى امتداد ميدان مغناطيسى را در هر نقطه به وسيله دو زاويه كه به ميل و انحراف موسوم اند تعيين مىكند ، انحراف زاويه ايست ك ه تصوير افقى ميدان با ن‌صف النهار جغرافيائى تشكيل مىدهد . انحراف ممكن است شرقى يا غربى باشد . ميل زاويه ايست كه ميدان مغناطيسى با سطح افقى تشكيل مىدهد . انحراف ممكن است شرقى يا غربى باشد . ميل زاويه ايست كه ميدان مغناطيسى با سطح افقى تشكيل مى دهند . چنانچه ميدان به سمت زير سطح افقى متوجه باشد ميل را مثبت ، و چنانچه به سمت بالاى آن متوجه باشد ميل را منفى گويند .\r\nميل و انحراف يك نقطه از سطح زمين در تمام مواقع يكسان نيست و تغيير مىكند ، بعضى از اين تغييرات منظم و دائمى هستند و پاره اى اتفاقى .\r\nچون ميل و انحراف نقاط مختلف زمين را تعيين كرده نقاطى را كه داراى ميل با انحرافى مشتركند بهم وصل كنيم دو رشته منحنى به نام منحنى هاى ايزوكلين (  IsocliNes )  به معنى منحنى با ميل مساوى يا هم ميل ، وايزگن  IsogNes ) )  به معنى منحنى با انحراف مساوى يا باهم انحراف بدست مى آيد .\r\n\r\n","description":"","footnote":"","page_name":" 819 ","page_number":347},
  {"content":"\r\n\r\nبه وسيله چنين نقشه اى ميتوان وضعيت مغناطيسى مناطق مختلف را نمايش داد . چنانچه نقشه هاى معرف مقدار انحراف نقاط مختلف كره را همراه داشته باشيم بوسيله يك عقربه مغناطيسى ميتوان جهت يا بى و راه خويش را پيدا كرد ، و اين اسباب همان قطب نما است .\r\n\r\nتنبيه :\r\nتا كنون به دو گونه اصطلاح « مثبت و منفى » آشنا شده ايم : يكى مثبت و منفى طول جغرافيائى كه در آغاز درس 45 گفته آمد ، و ديگر مثبت و منفى قطب مغناطيسى كه اينكه گفته ايم .\r\nحاصل اين كه چنان كه يك ميله مغناطيسى را ميدان مغناطيسى است ، مشابه آن زمين نيز داراى يك ميدان مغناطيسى است كه حاصل از يك ميله فرضى عظيم مغناطيسى است كه محور آن از مركز زمين مى گذرد . اين ميله مغناطيسى فرضى كره زمين را در دو نقطه به نام قطبهاى مغناطيسى بدان مختصات جغرافيائى كه گفته آمد قطع مى كن د . و در حقيقت ، قطبين به معنى دو انتهاى محور هر چيز است از قبيل : قطبين كره ، قطبين زمين ، قطبين آهن ربا و نظائر آنها . و منشأ ميدان مغناطيسى زمين مانند ديگر اسرار طبيعت و كلمات وجودى كتاب هستى است كه فهم بشر از ادراك كنه آن قاصر و عاجز است ، و با جستجوها و كاوشها در قرون متمادى به پاره اى از احكام آنها آگاه مى گردد چنان كه فرمودند :\r\n« الحكمة هى العلم بأحوال اعيان الموجودات على ما هى عليه في نفس الامر به قدر الطاقة البشرية » .\r\nحال كه دانستيم قطبين مغناطيسى زمين با قطبين جغرافيائى آن منطبق نيستند ، در تصوير زاويه انحراف مغناطيسى گوئيم : در شكل نود و نهم ( ش 99 ) فرض شود ا قطب شمال جغرافيائى ، و ب قطب شمال مغناطيسى ( كه بنابر قاعده جذب و دفع قطبهاى مغناطيس‌ى ، قطب جنوب مغناطيسى زمين است ) ، و ح قطب جنوب جغرافيائى ، و د قطب جنوب مغناطيسى ( كه بنابر قاعده ياد شده ، قطب شمال مغناطيسى زمين است ) ، و هر يك از ه و و عقربه مغناطيسى قطب نما كه در جهت قطب مغناطيسى قرار گرفته اند ، و هر يك از دو زاويه\r\n\r\n","description":"","footnote":"","page_name":" 820 ","page_number":348},
  {"content":"\r\n\r\nاه ب ا و ب زاويه انحراف مغناطيسى دو نقطه ه و و است . و دانسته شده است كه انحراف مغناطيسى در جائى شرقى و در جائى غربى و در جائى صفر است كه انحراف منتفى است و لاجرم دو خط اه ب ه باهم منطبق و متحد خواهند بود . و ح ط محور مغناطيسى ، و رى محور چرخش مغناطيسى .\r\n( شكل شماره 99 )\r\nاين زاويه انحراف در هر نقطه اى بر روى زمين مشخص شده است ، و با توجه و آگاهى به اندازه زاويه انحراف مغناطيسى ، امتداد شمال و جنوب جغرافيائى را كه خط زوال يعنى خط نصف النهار كه در سطح دائره نصف النهار است و عمود بر خط مشرق و مغرب خواهد بود ، در هر نقطه بر روى زمين از قطب نما به خوبى مى توان مشخص كرد .\r\n\r\nتبصره در معرفى « قبله نماى مغناطيسى » :\r\nچنان كه دانسته شد با آگاهى به اندازه زاويه انحراف مغناطيسى هر نقطه بر روى زمين خط نصف النهار واقعى را مى توان تحصيل كرد ، و پس از آن خط سمت قبله را بدست آورد . پس اگر قبله نماى مغناطيسى كه در آن زاويه انحراف مغناطيسى منظور شده است در دست .\r\n\r\n","description":"","footnote":"","page_name":" 821 ","page_number":349},
  {"content":"\r\n\r\nباشد خط سمت قبله را به آسانى مىشود مشخص كرد .\r\nبدان كه اصرار و ابرام ما در عدم اعتماد به قطب نما ، مربوط به قطب نماهاى معمولى و قديمى است كه عقربه آنها به سمت قطب مغناطيسى زمين قرار مى گيرد ، و با اين خط سمت مغناطيسى با توجه به مقدار درجات انحراف مكه از جنوب يا شمال ، خط سمت قبله مشخص نمى شود ، زيرا كه آن درجات از جنوب و شمال جغرافيائى است نه مغناطيسى . مثلا همان قطب نما به نام « آيينه گيتى نما » كه وصف آن در درس 95 گفته آمد ، درجات انحراف بسيارى از بلاد در درون و بيرون آن حك شده است كه پس از قرار عقربه قطب نما بدان مقدار از نقطه جنوب يا شمال بسوى مغرب يا مشرق ، نقطه سمت قبله و خط سمت آن خواهد بود ، و حال اين كه دستورى ناتمام است زيرا كه عقربه قطب نما به سمت قطب مغناطيسى است نه به سمت قطب جغرافيائى ، و چه بسيار از بلاد و نقاط كه داراى زاويه انحراف مغناطيسى بوده باشند ، و قطب شمال مغناطيسى متجاوز از يكهزار ميل در جنوب قطب شمال جغرافيائى از آن فاصله دارد ، و محل فعلى آن تقريبا در 73 درجه عرض شمالى و صد درجه طول غربى گرينويچ واقع شده است كه در نتيجه در نقاط مختلف زمين انحرافاتى به مقدار صفر تا 180 درجه شرقى يا غربى بين دو جهت جغرافيائى و مغناطيسى موجود است . در تهران در محلى با طول جغرافيائى 51 22 9 ، و عرض جغرافيائى 35 44 2 مقدار ميل مغناطيسى 3 46 9 به طرف مشرق و يا در حدود 4 درجه شرقى اندازه گيرى شده است . و بايد توجه داشت كه علاوه بر ميل مغناطيسى عوامل ديگر نيز از قبيل انواع فلزات و همچنين معادن زيرزمينى در انحراف عقربه مغناطيسى تأثير بسزا دارند .\r\n\r\nقبله نماى رزم آرا :\r\nآوازه قبله نماى رزم آرا را همه شنيده ايم و آن را مى شناسيم و به نحوه استفاده از آن آگاهيم . تيمسار سرتيپ حسينعلى رزم آرا رحمة الله عليه روزى ( 1 2 1356 ه . ش ) شخصا به تنهائى در قم بديدارم آمد ، و يك عدد قبله نما كه از\r\n\r\n","description":"","footnote":"","page_name":" 822 ","page_number":350},
  {"content":"\r\n\r\nكارهاى بسيار گرانقدر آن شادروان زنده ياد است با برخى از آثار قلمى ديگرش را برايم به هديه آورده بود ، پس از آن من نيز روزى راهى تهران شدم و بديدارش رفتم كه چه گشاده روئى و تازگيها و مهمان نوازى به سزا بنمود . حقا او را مسلمانى معتقد و دانشمندى متواضع و منصف و خوش محضر يافتم . در جلسه قم ، مسائلى چند در پيرامون موضوعات گوناگون هيوى پيش آمد ، دليل برخى از آنها را طلب كرد ، ما هم ماخذى از تراث علمى علماى دين و مصادرى از كتب دانشمندان پيشين را به حضورش عرضه داشتيم ، كه بسيار شكفتگى از خود نشان داد ، و همى ابتهاج و انبساط مى نمود ، و از من خواست كه خوبست اين حقائق و معارف با شرح و بسطى در دست دانشمندان و انديشمندان قرار گيرد . از ذكر جميل و وصف كمالش به همين چند سطر اكتفاء مى كنيم . غرض اين كه : در قبله نماى رزم آرا كه در سال 1331 ه . ش عرضه شده است به نص گفتارش چنان كه در رساله مربوط به قبله نما نيز به قلم آورده است :\r\n« نتيجه استخراج قبله هر شهر را با انحراف مغناطيسى شهر مزبور با در نظر گرفتن شرقى يا غربى بودن انحراف تركيب و نتيجه در ساختن اين قبله نما به كار رفته است » .\r\nبنابر اين تعيين سمت قبله هر شهر كه انحراف مغناطيسى نيز در آن ملحوظ شده است بى دغدغه و موجب اطمينان خاطر است . و لكن بايد توجه داشت كه انحراف مغناطيسى داراى تغييرات ساليانه بلكه روزانه مى باشد ، لذا چنان كه علماى رصد در تجديد ارصاد و تدوين زيجات به وفق رصد جديد اهتمام دارند بايد در هر چند سالى قبله نما نيز تجديد شود ، و انحراف جديد مغناطيسى در آن اعمال گردد . و علت احتياج به تجديد ارصاد و تدوين ازياج در دروس آينده بيان مىشود .\r\nنقشه مغناطيسى جهان و خطوط هم ميل مغناطيسى :\r\nدر اين شكل ( ش 100 ) كه نقشه مغناطيسى زمين در 1965 م است ، خطوط هم ميل مغناطيسى كه شرحش در پيش گفته آمد ، نشان داده شده است .\r\n\r\n","description":"","footnote":"","page_name":" 823 ","page_number":351},
  {"content":"\r\n\r\nجهت يا بى تعيين امتداد شمال و . . .\r\n( شكل شماره 100 ) نقشه مغناطيسى زمين در 1965 م\r\nامروز جمعه 7 رجب 1413 ه . ق ، و 11 ديماه 1371 ه . ش ، برابر با اول ژانويه آغاز سال 1993 م است كه در حدود 28 سال از زمان اين نقشه مى گذرد ، و لاجرم با انحراف مغناطيسى فعلى زمين تفاوت دارد ، و ما به عنوان نمونه اى از خطوط هم ميل مغناطيسى ، آن را از كتاب « كاربرد علوم در قبله يا بى » كه در آغاز درس « 103 » از آن ياد شده است نقل كرديم .\r\nدر اين نقشه طول بلاد از دو جهت تا 180 درجه مدرج است بدان گونه كه در آغاز درس 45 و ديگر دروس قبل و بعد آن گفته آمد . و عرض بلاد از دو طرف تا 90 درجه مدرج است كه از درس « 30 » تا « 40 » به طور مستوفى تحرير و تقرير كرده ايم .\r\nحرف «  E  » در نقشه علامت «  East  ايست » است يعنى شرق . و حرف «  W  » علامت «  West  » وست » يعنى غرب .\r\nآگاهى و آشنائى به قطب مغناطيسى و تميز آن از قطب جغرافيائى ، و كاربرد\r\n\r\n","description":"","footnote":"","page_name":" 824 ","page_number":352},
  {"content":"\r\n\r\nقطب نما و قبله نما حاصل شده است كه در حد كفايت است ، درس را به يك تبصره ، و فذلكه بحث ، خاتمه مى دهيم .\r\n\r\nتبصره :\r\nدر خاتمه درس صد و نهم جدول اطوال و عروض بلاد را از زيج بهادرى نقل كرده ايم ، در عنوان جدول عبارت صاحب زيج مذكور اين بود :\r\n« آنچه في زماننا هذا در دفاتر قدماء ارقام اطوال و عروض بلدان يافته مىشود اكثر آن مختلف است كه غايت تفاوت اختلاف تقريبا به دو درجه مى رسد » .\r\nغرض ما اين است كه بايد به گفته يك رصدى صاحب زيج كه غايت تفاوت اختلاف ارقام اطوال و عروض بلدان در دفاتر قدماء تقريبا به دو درجه مى رسد توجه بسزا داشت و جدا در دفتر خاطر نگاشت . و ما نيز در پايان درس 82 بدان آگاهى داده ا يم .\r\nپس اگر اختلاف بيش از اندازه ياد شده ديده شده است ، اشتباه و سهو از كاتب است نه از اعمال رصدى . مثلا در يك دفترى طول بلدى به حروف جمل « له » درجه است ، و در ديگرى « كه » درجه ، كه ده درجه تفاوت است و بى گمان نادرست است ، يا « كه « « له » شده است و يا به عكس ، و هكذا نظائر آن دو ، فتبصر و تدبر جدا \" .\r\nاگر بخواهيم با دائره هنديه مثلا در قم سمت اصفهان را كه شهر همسايه قم است تحصيل كنيم و به اندازه يك درجه غربى در عمل خبط روى آورد ، و بر خط سمت يك درجه خبط پيش برويم ، ناگاه مى بينيم از همدان مثلا سربدر آورده ايم ، تا چه رسد به اختلاف بيشتر .\r\nيك درجه تحريف مانند يك نقطه تصحيف است : گركانى در ابداع البدايع آورده است كه مردى را ديدند گريان ، از سبب پرسيدند ، گفت امروز با كنيزكان قدرى دوغ خورده ام ، از آن پس قرآن تلاوت كردم تا اين آيه : « فاعتزلوا النساء في المخيض » ( با خاء ) .\r\nو ديگرى گفت كه پيغمبر عسل را در روز آدينه دوست همى داشت ، معلوم شد غسل را تصحيف كرد .\r\n\r\n","description":"","footnote":"","page_name":" 825 ","page_number":353},
  {"content":"\r\n\r\n\r\nاما فذلكه بحث :\r\n1 قطب نما را به تازى بوصله و حك گويند ، و به فرانسوى بوسل  Boussole ) )  گويند .\r\n2 قطب نما در حقيقت نماينده جهت قطب مغناطيسى زمين است ، نه جهت قطب جغرافيائى آن .\r\n3 زمين را قطب شمال و جنوب جغرافيائى است كه دائره نصف النهار هر نقطه بر و بحر ، و خط نصف النهار در سطح آن كه خط زوال و خط شمال و جنوب است ، از آن دو قطب جغ‌رافيائى مى گذرند ، و اين دو قطب ثابت اند .\r\n4 زمين را قطب شمال و جنوب مغناطيسى نيز هست كه بر جاى خود ثابت نيستند بلكه آنها را ميدان حركت مغناطيسى است .\r\n5 بر اثر ميدان چرخش و نوسان قطب مغناطيسى ، عقربه قطب نما گاهى با خط شمال و جنوب كه خط نصف النهار است مطابق است كه هر دو يك خط در سطح دائره نصف النهارند ، و گاهى با آن تقاطع مىكند و زاويه انحراف قطب مغناطيسى از قطب جغرافيائى روى مى آورد .\r\n6 زاويه انحراف مغناطيسى هر نقطه بر روى زمين بر اثر چرخش و نوسان قطب مغناطيسى ، به مرور ايام تغيير و تبديل مى يابد .\r\n7 علاوه بر ميل مغناطيسى زمين ، عوامل ديگر نيز از قبيل انواع فلزات و همچنين معادن زيرزمينى در انحراف قطب مغناطيسى تأثير بسزا دارند .\r\n8 قطب شمال مغناطيسى متجاوز از يكهزار ميل در جنوب قطب شمال جغرافيائى از آن فاصله دارد ، و محل فعلى آن تقريبا در 73 درجه عرض شمالى ، و صد درجه طول غربى گرينويچ ، در جزيره پرينس آوويلز ( كانادا ) به تخمين واقع شده است كه در نتيجه در نقاط مختلف زمين انحرافاتى به مقدار صفر تا 180 درجه شرقى يا غربى بين دو جهت جغرافيائى و مغناطيسى موجود است .\r\n9 پيشينيان از قطب مغناطيسى زمين و زاويه انحراف مغناطيسى عقربه قطب نما\r\n\r\n","description":"","footnote":"","page_name":" 826 ","page_number":354},
  {"content":"\r\n\r\nآگاهى نداشتند ، و بر اين عقيدت بودند كه ميل عقربه مغناطيسى قطب نما هميشه از جنوب به ش‌مال است . پس هنگامى كه عقربه قطب نما بر خط شمال و جنوب ايستاده است براى تعيين سمت قبله بايد زاويه انحراف مغناطيسى را نيز منظور و معمول داشت ، و اين زاويه انحراف در هر نقطه اى بر روى زمين مشخص شده است .\r\n10 قطب نما را از قبله نما كه در اين زاويه انحراف مغناطيسى رعايت شده است ، بايد تميز داد .\r\nپايان جلد دوم\r\n27 رجب 1413 ه . ق / 1371 11 1 ه . ش\r\n\r\n","description":"","footnote":"","page_name":" 827 ","page_number":355},
  {"content":"\r\n . \r\n","description":"","footnote":"","page_name":" 828 ","page_number":356},
  {"content":"\r\n . \r\n","description":"","footnote":"","page_name":" 829 ","page_number":357},
  {"content":"\r\n . \r\n","description":"","footnote":"","page_name":" 830 ","page_number":358},
  {"content":"\r\n . \r\n","description":"","footnote":"","page_name":" 831 ","page_number":359},
  {"content":"\r\n . \r\n","description":"","footnote":"","page_name":" 832 ","page_number":360},
  {"content":"\r\n . \r\n","description":"","footnote":"","page_name":" 833 ","page_number":361},
  {"content":"\r\n . \r\n","description":"","footnote":"","page_name":" 834 ","page_number":362},
  {"content":"\r\n . \r\n","description":"","footnote":"","page_name":" 835 ","page_number":363},
  {"content":"\r\n . \r\n","description":"","footnote":"","page_name":" 836 ","page_number":364},
  {"content":"\r\n . \r\n","description":"","footnote":"","page_name":" 837 ","page_number":365},
  {"content":"\r\n . \r\n","description":"","footnote":"","page_name":" 838 ","page_number":366},
  {"content":"\r\n . \r\n","description":"","footnote":"","page_name":" 839 ","page_number":367},
  {"content":"\r\n . \r\n","description":"","footnote":"","page_name":" 840 ","page_number":368},
  {"content":"\r\n . \r\n","description":"","footnote":"","page_name":" 841 ","page_number":369},
  {"content":"\r\n . \r\n","description":"","footnote":"","page_name":" 842 ","page_number":370},
  {"content":"\r\n . \r\n","description":"","footnote":"","page_name":" 843 ","page_number":371},
  {"content":"\r\n . \r\n","description":"","footnote":"","page_name":" 844 ","page_number":372},
  {"content":"\r\n . \r\n","description":"","footnote":"","page_name":" 845 ","page_number":373},
  {"content":"\r\n . \r\n","description":"","footnote":"","page_name":" 846 ","page_number":374},
  {"content":"\r\n . \r\n","description":"","footnote":"","page_name":" 847 ","page_number":375},
  {"content":"\r\n . \r\n","description":"","footnote":"","page_name":" 848 ","page_number":376},
  {"content":"\r\n . \r\n","description":"","footnote":"","page_name":" 849 ","page_number":377},
  {"content":"\r\n . \r\n","description":"","footnote":"","page_name":" 850 ","page_number":378},
  {"content":"\r\n . \r\n","description":"","footnote":"","page_name":" 851 ","page_number":379},
  {"content":"\r\n . \r\n","description":"","footnote":"","page_name":" 852 ","page_number":380},
  {"content":"\r\n . \r\n","description":"","footnote":"","page_name":" 853 ","page_number":381},
  {"content":"\r\n . \r\n","description":"","footnote":"","page_name":" 854 ","page_number":382},
  {"content":"\r\n . \r\n","description":"","footnote":"","page_name":" 855 ","page_number":383},
  {"content":"\r\n . \r\n","description":"","footnote":"","page_name":" 856 ","page_number":384},
  {"content":"\r\n . \r\n","description":"","footnote":"","page_name":" 857 ","page_number":385},
  {"content":"\r\n . \r\n","description":"","footnote":"","page_name":" 858 ","page_number":386},
  {"content":"\r\n . \r\n","description":"","footnote":"","page_name":" 859 ","page_number":387},
  {"content":"\r\n . \r\n","description":"","footnote":"","page_name":" 860 ","page_number":388},
  {"content":"\r\n . \r\n","description":"","footnote":"","page_name":" 861 ","page_number":389},
  {"content":"\r\n . \r\n","description":"","footnote":"","page_name":" 862 ","page_number":390},
  {"content":"\r\n . \r\n","description":"","footnote":"","page_name":" 863 ","page_number":391},
  {"content":"\r\n . \r\n","description":"","footnote":"","page_name":" 864 ","page_number":392},
  {"content":"\r\n . \r\n","description":"","footnote":"","page_name":" 865 ","page_number":393},
  {"content":"\r\n . \r\n","description":"","footnote":"","page_name":" 866 ","page_number":394},
  {"content":"\r\n . \r\n","description":"","footnote":"","page_name":" 867 ","page_number":395},
  {"content":"\r\n . \r\n","description":"","footnote":"","page_name":" 868 ","page_number":396},
  {"content":"\r\n . \r\n","description":"","footnote":"","page_name":" 869 ","page_number":397},
  {"content":"\r\n . \r\n","description":"","footnote":"","page_name":" 870 ","page_number":398},
  {"content":"\r\n . \r\n","description":"","footnote":"","page_name":" 871 ","page_number":399},
  {"content":"\r\n . \r\n","description":"","footnote":"","page_name":" 872 ","page_number":400},
  {"content":"\r\n . \r\n","description":"","footnote":"","page_name":" 873 ","page_number":401},
  {"content":"\r\n . \r\n","description":"","footnote":"","page_name":" 874 ","page_number":402},
  {"content":"\r\n . \r\n","description":"","footnote":"","page_name":" 875 ","page_number":403},
  {"content":"\r\n . \r\n","description":"","footnote":"","page_name":" 876 ","page_number":404},
  {"content":"\r\n . \r\n","description":"","footnote":"","page_name":" 877 ","page_number":405},
  {"content":"\r\n . \r\n","description":"","footnote":"","page_name":" 878 ","page_number":406},
  {"content":"\r\n . \r\n","description":"","footnote":"","page_name":" 879 ","page_number":407},
  {"content":"\r\n . \r\n","description":"","footnote":"","page_name":" 880 ","page_number":408},
  {"content":"\r\n . \r\n","description":"","footnote":"","page_name":" 881 ","page_number":409},
  {"content":"\r\n . \r\n","description":"","footnote":"","page_name":" 882 ","page_number":410},
  {"content":"\r\n . \r\n","description":"","footnote":"","page_name":" 883 ","page_number":411},
  {"content":"\r\n . \r\n","description":"","footnote":"","page_name":" 884 ","page_number":412},
  {"content":"\r\n\r\nملخص\r\nإن كتاب \" محاضرات في علم الفلك و فروع اخرى من علم الرياضيات \" من مؤلفات آية الله حسن زاده الآملي وفي مجلدين ويحتوي على مائة وإحدى عشرة محاضرة والذي ألقاها في أيام العطل الحوزوية في جمع من أفاضل الحوزة العلمية من تاريخ 3 / 7 / 1365 إلى تاريخ 1 / 1 1371 .\r\nوكل عالم ديني بحاجة إلى هذا الكتاب إذ إنه يبين الآيات ، والروايات التمعلقة بالوقت ، والقبلة ورؤية الهلال ، ويعلم القارئ جهة القبلة ، واعتدال الشمس وزوالها ، و كثير من المواضع الأخرى .\r\nعلاوة على ذلك فقد احتوى الكتاب على عيون تعد ماءا للحياة ونبراسا في طريق طلاب العلم .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الاعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص . ب : 917\r\nالهاتف : 982517742155 + ، الفاكس : 982517742154 + ، التوزيع : 982417743426 +\r\n\r\n","description":"","footnote":"","page_name":" 885 ","page_number":413},
  {"content":"\r\n\r\nمحاضرات في علم الفلك\r\nوفروع اخرى من علم الرياضيات\r\nالمجلد الثاني\r\nآية الله حسن زاده الآملي\r\nمؤسسة بوستان كتاب\r\n1428 / 1386\r\n\r\n","description":"","footnote":"","page_name":" 886 ","page_number":414},
  {"content":"\r\n . \r\n","description":"","footnote":"","page_name":" 887 ","page_number":415},
  {"content":"\r\n . \r\n\r\n","description":"","footnote":"","page_name":" 888 ","page_number":416}
  ]