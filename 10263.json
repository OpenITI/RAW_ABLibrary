[
  {"content":"\r\n\r\n\" تاريخ قاجار \"\r\nحقايق الاخبار ناصرى\r\nتأليف :\r\nمحمد جعفر خور موجى\r\nبه كوشش\r\nحسين خديوجم\r\nاز انتشارات كتابفروشى زوار\r\nتهران . شاه آباد\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nاين كتاب به سرمايهء كتابفروشى زواار در تيرماه 1344\r\nدر چاپخانهء تهران مصور به طبع رسيد .\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nحاصل اين كوشش را به استاد دانشمند\r\nدكتر پرويز ناتل خانلرى پيشكش مى كنم\r\nحسين خديوجم\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n . \r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nفهرست مطالب\r\nپيشگفتار نه\r\nيادداشتى در باب مؤلف دوازده\r\nخطبهء كتاب 1\r\nتاريخچهء ايل قاجار 3\r\nاخبار محمد حسنخان قاجار 4\r\nاخبار آقا محمد خان » 7\r\nاخبار فتحعليشاه » 10\r\nاخبار محمد شاه » 22\r\nاخبار درگذشت محمد شاه قاجار 36\r\nاخبار جلوس ناصر الدين شاه 41\r\nاخبار شورش خراسان 45\r\nمأموريت نور محمد خان و سليمانخان 49\r\nعزيمت حسام السلطنه به خراسان 50\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nايالت برخى از امير زادگان 54\r\nاخبار ظهور فئهء بابيه 56\r\nاخبار سال 1265 ه . ق . 59\r\nفتح قلعهء طبرسى و قلع بابيه 60\r\nفتنهء خراسان 64\r\nاخبار بابيهء زنجان 70\r\nسفارت عزيز خان مكرى به روسيه 74\r\nقتل ميرزا على محمد باب 75\r\nانتظام محالات بختيارى 79\r\nاخبار سال 1266 ه . ق . 82\r\nفتنهء بابيهء نيريز 85\r\nانتظام لرستان و خوزستان 88\r\nاخبار سال 1267 ه . ق . 91\r\nسفر ناصر الدين شاه به اصفهان و عراق 96\r\nاخبار سال 1268 ه . ق . و ماجراى قتل امير كبير 103\r\nاخبار ارتقاء ميرزا آقا خان نورى 106\r\nاستقلال احتشام الدوله در لرستان و خوزستان 109\r\nسوء قصد بابيه به جان ناصر الدين شاه 111\r\nطغيان تركمانان در هرات 117\r\nاخبار سال 1269 ه . ق . 121\r\nسفر ناصر الدين شاه به چمن سلطانيه 123\r\nاخبار سال 1270 ه . ق . و ماجراى بندر عباس 130\r\nاخبار سال 1271 ه . ق . و قتل والى خوارزم 142\r\nعهدنامهء ايران و فرانسه 149\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nاخبار سال 1272 ه . ق . و اختلال امور خراسان 160\r\nعهدنامهء تفويض حكومت بندرعباس به امام مسقط 164\r\nتعهدنامهء حاكم بندر عباس 168\r\nهلاكت ظهير الدوله 170\r\nسفارت فرخ خان امين الملك ( امين الدوله ) به اروپا 172\r\nاخبار اختلال امور خراسان 176\r\nاخبار سال 1273 ه . ق . و فتح هرات 186\r\nفرخ خان امين الملك در اسلامبول 193\r\nتجاوز انگليسها به خليج فارس 197\r\nدر توصيف جماعت تنگستانى 200\r\nتتميم سفارت امين الملك 212\r\nعهدنامهء ايران و انگليس 213\r\nعهدنامهء ايران و امريكا ( ينگى دنياى شمالى ) 221\r\nوقايع متفرقه 226\r\nقتل شاهزاده محمد يوسف 229\r\nاخبار سال 1274 ه . ق . 232\r\nاخبار سال 1275 ه . ق . 237\r\nتعيين وزراى دهگانه 241\r\nسفر ناصر الدين شاه به آذربايجان 250\r\nاخبار سال 1276 ه . ق . 252\r\nاخبار سال 1277 ه . ق . و پيروزى تركمانان 256\r\nمحاربهء با تركمانان 259\r\nختم مجلد اول و ستايش ناصر الدين شاه 268\r\nآغاز مجلد دوم 275\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nاخبار سال 1278 ه . ق . 277\r\nمجملى از وقايع خراسان و فارس 280\r\nوقايع متفرقه 283\r\nمختصرى از وقايع فارس 285\r\nاخبار سال 1279 ه . ق . 290\r\nاخبار سال 1280 ه . ق . و سرگذشت مؤلف 304\r\nمتمم سرگذشت مؤلف 315\r\nنسخهء خطى كتاب حقايق الاخبار ناصرى 319\r\nفهرست عمومى اعلام 343\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nبه نام خدا\r\n\r\nپيشگفتار\r\nسال گذشته درست صد سال تمام از تاريخ اولين چاپ اين كتاب سپرى شده بود كه نويسندهء اين سطور ضمن تنظيم و آماده ساختن فيشهاى دومين مجلد فهرست كتب خطى كتابخانهء ملى براى چاپ - كه به همت دوست عزيز ، محقق دانشمند آقاى سيد عبد اللّه انوار تهيه شده و مىشود - به نسخه‌اى از كتاب « حقايق الاخبار ناصرى » برخورد ؛ كتابى كه به عقيدهء مرحوم عباس اقبال آشتيانى و اكثر محققان و تاريخ‌دانان اين روزگار ، گفتار مؤلفش بر خلاف مورخان متملق و چاپلوس دربار قاجار صحيح‌تر و به حقيقت نزديك‌تر است .\r\nمطالعهء اين كتاب ، مخصوصا قسمتى كه ماجراى امير كبير را در برداشت ، مرا بر آن داشت تا دربارهء آن به تحقيق بيشترى بپردازم ؛ پس از بررسى فيشهاى كتب چاپى كتابخانهء ملى ، نسخهء چاپى كتاب نيز بدست آمد . با اشارهء دوستان به چاپ مجدد كتاب تصميم گرفتم و نسخهء چاپى را با در نظر گرفتن رسم الخط امروزى و اصول نقطه گذارى پس از اصلاحات املايى فراوان رونويس كردم .\r\nپس از آماده شدن زمينهء كار و چاپ شدن دو فرم اول كتاب ، مطلب را با دوست دانشمند و سراپا صفا و محبت دكتر باستانى پاريزى در ميان گذاشتم ، ايشان يادآور شدند كه يك نسخهء چاپى ديگر از اين كتاب در دانشكدهء ادبيات تهران موجود است كه در گذشته متعلق به مرحوم عباس اقبال بوده و استاد يادداشتهايى بر آن افزوده است .\r\nبراى ديدن اين نسخه به دانشكدهء ادبيات رفتم و با عنايت استاد محترم دكتر جمال رضايى براى مدت يكهفته به عاريت گرفتم و يادداشتهاى سودمند مرحوم اقبال را رونويس كردم . آنگاه به تصحيح متن و توضيح بعضى مشكلات و مبهمات پرداختم ،\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nو در مواردى چند - با آنكه از آوردن پاورقى پرهيز داشتم - بعضى لغات و اصطلاحات را ترجمه و شرح كردم .\r\nدر نسخهء چاپى اغلاط املايى فراوان وجود داشت كه بيشتر آنها در چاپ حاضر اصلاح گرديده است ؛ ضمنا سعى شد كتابت مقدارى از اسمها به شكل اصلى محفوظ بماند .\r\nديگر آنكه چون مؤلف ، به سبك نويسندگان دورهء قاجار ، در نوشتهء خود صناعات ادبى فراوان به كار گرفته و در بعضى موارد تا اندازه‌اى راه اطناب پيموده است ، براى آسان شدن كار مطالعه از روش نقطه‌گذارى معمول امروز - يعنى گذاردن علامتهاى - ، - ؛ - . - استفاده كردم و حتى در پاره‌اى موارد بيش از حد لزوم به اين كار دست زدم تا خواننده را در مطالعهء كتاب ملالى پيش نيايد .\r\nمطلب ديگر آنكه محقق دانشمند آقاى ايرج افشار پس از آنكه از تجديد چاپ اين كتاب با خبر شدند ضمن شادباش و تشويق ، يادآور شدند كه شرح حالى براى مؤلف و توضيحى دربارهء نياى خود ، كه نامش در اين كتاب آمده است خواهند نوشت . پيشنهادى بود كه قبولش لازم مىنمود ، زيرا تسلط ايشان بر تاريخ دورهء قاجار و در ديگر مباحث تحقيقى مطلبى است كه از تعريف و توصيف بىنياز است .\r\nدر اينجا سخن خود را با معرفى مختصرى كه مرحوم عباس اقبال در صفحهء اول نسخهء متعلق به خود - كه هم‌اكنون در اختيار دانشكدهء ادبيات تهران است - مرقوم داشته است ختم مىكنم .\r\nمرحوم اقبال آشتيانى در يادداشت خود چنين مىگويد :\r\n« مؤلف اين كتاب حاجى محمد جعفر خان حقايق نگار خورموجى دشتستانى از خاندانى است كه از مدتها پيش از او ، به ارث ، ضابطى و كلانترى خورموج را داشته‌اند و حاجى محمد جعفر خان نيز تا تاريخ 1258 در همين سمت بود . حاجى خان حكمران دشتى او را از اين شغل راند و حاجى محمد جعفر خان به شيراز آمد و به امارت ديوانخانهء عدليه شيراز نامزد شد و كتاب « آثار جعفرى » را در جغرافيا و تاريخ فارس نوشت و به تاريخ 1276 آن را منتشر ساخت و به طهران آمد . ناصر الدين شاه او را مأمور كرد كه حقايق تاريخ ايام خود را خالى از تصنّعات منشيانه و تملقات معموله به رشتهء تأليف بياورد\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nو او در نتيجه همين كتاب را كه « حقايق الاخبار ناصرى » نام دارد تأليف كرد و به لقب « حقايق نگار » ملقب گرديد . و اين كتاب كه تاريخ مختصر قاجار و تاريخ بالنسبه مفصل سلطنت ناصر الدين شاه است تا سال 1284 ، ظاهرا مقبول نظر شاه نيفتاد و حاجى محمد جعفر به عراق عرب مهاجرت نمود و در آنجا مقيم بود تا آنكه بسال 1301 ( ه . ق ) در همان ديار وفات يافت .\r\nحاجى محمد جعفر غير از « آثار جعفرى » و « حقايق الاخبار » كتاب ديگرى هم داشته است به نام « نزهة الاخبار » كه آن را در حدود سال 1290 ( ه . ق ) تأليف كرده بود » .\r\n( براى اجمالى از احوال او رجوع شود به فارس نامهء ناصرى ج 1 ص 180 و ج 2 صفحات 79 و 155 و 208 ) . عباس اقبال .\r\n* * * در پايان سپاس عزيزانى را كه به هر نحو از دور و نزديك در اين كار تشويق و ارشاد و يارىام كرده‌اند بر خود فرض مىدانم .\r\nزحمات فرزند ارشدم على ( فضل اللّه ) خديوجم كه با مدد او نمونه‌هاى چاپى اين كتاب را مقابله و تصحيح كرده‌ام قابل ستايش است . و نيز از دوست فاضل و سخن‌شناس آقاى شفيعى كدكنى بايد تشكر كنم كه چون در پايان كار عازم مسافرت به كشورهاى اروپائى بودم ، در نهايت جوانمردى و گشاده‌رويى زحمت تصحيح نمونه‌هاى چاپى مقدمه و فهرست اعلام كتاب را به عهده گرفتند ، و نيز از دوست عزيزم آقاى كمال اجتماعى كه تصحيح نمونهء دوم مطبعه به عهدهء ايشان بوده است .\r\nاز آقاى اكبر زوار ناشر اين كتاب بايد سپاس‌گزار و ممنون باشم كه بنا به شيوهء ديرينهء خود ، با هر نوع هزينه‌اى كه براى تكميل و نفاست كتاب پيشنهاد شد موافقت كردند .\r\nتهران 12 تيرماه 1345 ه - 3 ژويه 1966 م حسين خديوجم\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\n\r\nيادداشتى در باب مؤلف\r\nحقايق الاخبار ناصرى تأليف محمد جعفر حسينى خورموجى كه براى بار دوم به اهتمام دوست فاضل من آقاى حسين خديوجم به زيور طبع آراسته شده است ، يكى از كتابهاى تاريخى مفيديست كه در زمان سلطنت ناصر الدين شاه ، در باب حوادث مربوط به دوران سلطنت آن پادشاه به رشتهء تحرير درآمد ، و از همان زمان انتشار شهرت كافى يافت ؛ زيرا مؤلف بر خلاف همقلمان معاصر خود - و مرسوم منشيان دربارى زمان - در نوشتن اين تاريخ طريقى ديگر پيش گرفت ، و حقايق را به صورت غير حقيقى جلوه‌گر نكرد ، و به همين ملاحظه كتابش پس از انتشار پسند خاطر ارباب حكومت واقع نشد و ظاهرا ، به نحوى كه شهرت دارد ، بر جمع‌آورى نسخ آن دستور رفت .\r\nسبب اين امر به طورى كه در يكى از مقالات مجلهء ، يادگار نوشته شده - و آقاى خان بابا مشار بدون اشاره به نام آن مقاله و شمارهء مجله در كتاب مؤلفين كتابهاى چاپى ( جلد دوم ) متذكر شده است - آن است كه مرحوم حقايق‌نگار درين كتاب نسبت به امير كبير سخنى به حق گفته و از ميرزا آقا خان اعتماد الدولهء نورى آنچه مىدانسته نوشته است . چون اكثر نسخه‌هاى آن از طرف مجريان امور جمع‌آورى شد و تعداد معدودى از آن در دست اهل كتاب و تحقيق ماند ، لذا كم بودن نسخ آن ايجاب مىكرد كه چاپى منقح از آن به صورت حروفى منتشر شود . خوشبختانه اين كار به همّت جناب خديوجم به صورتى نيكو ، صورت اتمام پذيرفت و اينك در دسترس علاقمندان قرار مىگيرد .\r\n* * * مؤلف اين كتاب صاحب چهار تأليف است ، و در ابتداى هر چهار مجملى از احوال خود را مندرج ساخته است . اين چهار كتاب به ترتيب تأليف عبارت است از :\r\n1 - آثار جعفرى در تاريخ و جغرافياى ايالت فارس كه با شمّه‌اى در ذكر ممالك ديگر جهان همراه است و در سال 1276 ه . ق . چاپ شده است .\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n2 - حقايق الاخبار ناصرى يعنى كتابى كه در همين بين الدّفتين براى بار دوم به زيور طبع آراسته شده و نخستين بار در سال 1284 قمرى به چاپ رسيده و جمعا دو مجلد است .\r\n3 - حقايق المصيبة در حالات حضرت سيد الشهدا كه بنا بر ضبط خان بابا مشار به صورت سنگى در طهران چاپ شده است . ( ؟ )\r\nمرحوم اقبال از تذكرهء حديقة الشعراى ميرزا احمد ديوان بيگى نقل كرده است كه « ميرزا كتاب مقتلى نوشت كه مقبول و مطبوع خاطر شيعيان صافى عقيدت واقع نشد ؛ زيرا در كتاب متذكر بعضى مراتب شده بود كه با مقامات آل اللّه منافى بود . و نيز در مجلسى جسارتى گفته بود انكار مانند در باب مسلم بن عقيل كه باعث بر هجوش شده بود . ( نگاه كنيد به مقالهء فضل اللّه زهرايى كه اين مطالب را از پشت نسخهء حقايق الاخبار متعلق به مرحوم عباس اقبال نقل كرده است ، مجلهء يغما 17 : 436 )\r\n4 - نزهة الاخبار در دو جلد كه جلد دوم آن آيينهء مظفرى نام دارد و مختص جغرافياى ممالك جهان و جلد اول تاريخ و جغرافياى ايالت فارس است ، و همانطور كه خود نيز در مقدمه اشاره مىكند همان كتاب آثار جعفرى است كه به صورتى مفصل‌تر و منقح‌تر و با اطلاعات تازه‌تر ، براى پيش‌كش به ظل السلطان در سال 1298 ه . ق . به تأليف آن توفيق پيدا مىكند .\r\nاين كتاب به چاپ نرسيده است . يگانه نسخهء آن كه در كتابخانهء مرحوم سيد نصر اللّه تقوى موجود بود ، اخيرا بر اثر ابتياع كتابخانهء آن مرحوم به كتابخانهء مجلس شوراى ملى تعلّق گرفت ، و چون تاكنون در جايى معرفى نشده است و نويسندگان احوال خورموجى متذكر وجود نسخهء اين كتاب نشده‌اند مناسب مىداند كه مختصرى از مقدمه را كه در خصوص تأليف كتاب است درين صحايف مندرج نمايد :\r\n« . . . اقل سادات . . . محمد جعفر الحسينى الملقب به حقايق‌نگار كه مسقط الرأس اجداد اين بندهء ضعيف قريهء المدعوة بخورموج من قراء دشتستان فارس ولى ميلادم در ذى قعدهء سال يكهزار و دويست و بيست و پنج در دار العلم شيرازست . زمان شباب و\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nجوانى . . . اشتغال را بر متابعت آباء و اجداد كه شيوهء عاملى و مباشرى و امور ديوانى بود اشتغال داد . . . چون آثار شيخوخت پديدار . . گرديد به خاطر فاتر گذرانيد كه به قدر امكان ورقى چند به صداقت و حقيقت نگاشته كه اين بنده را يادگارى ، و آيندگان را اطلاعى و استحضارى حاصل باشد . علاوه بر مقصود و منظور حسب الامر مطاع پادشاه زمان مأمور گرديد ، وقايع بيست ساله دولت روزافزونش را به رشتهء تحرير كشيد و به حقائق الاخبار ناصرى موسوم گردانيد . و همچنين مختصرى در حالات حضرت سيد الشهدا عليه السلام از زمان ولادت الى مراجعت اهل بيت رسالت به مدينهء طيبه بر حسب خواهش ميرزا ابو الحسن خان مشير الملك وزير مملكت فارس تأليف و به حقايق المصيبة موسوم نمود . ديگر رسالهء بسيار مختصرى در حالات مملكت فارس مسمى به آثار جعفرى گردانيد ، حال كه سال يكهزار و دويست و - نود و شش هجرى و عمر به هفتاد و يك سال رسيده است بر حسب خواهش احبا و مخاديم و به ؟ ؟ ؟ « النفس ما لم تشغلها شغلتك » رسالهء مسمى به آثار جعفرى كه سابقا در در نهايت اختصار بود ، مجدد مفصلا نگاشت و به نزهة الاخبار كه با سال تأليف مطابقه دارد موسوم گردانيد . چون منظور است كه به حضور مبارك شاهنشاهزادهء اعظم يمين - الدوله ظل السلطان دام شوكته اهدا دارد به عبارت « ظل السلطان مسعود باد » ( 1298 ) كه مطابق با تاريخ سال تأليف است مزينش گردانيد . »\r\nاين كتاب در دو مجلد است . جلد اول تاريخ فارس است و جلد دوم كه نامش را آيينهء مظفرى گذاشته ذكر ممالك ربع مسكون از قرار تحقيق مهندسين فرنگستان است .\r\nمؤلف درين كتاب ابتدا اجمالى در وضع بلوكات و تقسيمات جغرافيائى فارس و سپس حوادث و وقايع مربوط به آن ولايت را به ترتيب سنوات و رويداد ذكر مىكند و اخبار ايام سلطنت ناصر الدين شاه را به تفصيل بيشتر با معرفى حكام و ولات بيان مىدارد و سپس به شرح احوال وزراء عظام و علماء اعلام و مشايخ كرام و شعراى عالى مقام فارس مىپردازد ، و ترتيبش بر اختصار تمام است مگر در مورد افرادى چون\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nميرزا ابو الحسن مشير الملك شيرازى و ميرزا فتحعلى خان صاحب ديوان كه در عهد سلطنت ناصر الدين شاه مقامات مهم يافته‌اند ، و مؤلف ظاهرا از قبل آنها حمايت و رعايت مىديده است . درين قسمت فصل مربوط به شعرا مفصل‌تر و حاوى زبده‌اى از اشعار هر شاعر و مرتب بر حروف تهجى تخلص آنهاست .\r\nشرح احوال بسيار مختصر مؤلف را مؤلفان فارسنامهء ناصرى ، آثار عجم ، ريحانة الادب ، دانشمندان و سخن‌سرايان فارس متذكر شده‌اند و اينجا با استفاده از مندرجات كتب مذكور در فوق و مطالبى كه حقايق‌نگار در آثار خود مندرج ساخته است ، به بيان اجمالى ترجمهء او مىپردازد .\r\nپدرش ميرزا محمد على نام داشت و نام نيا و اجدادش بدين ترتيب است :\r\nميرزا ابو الحسن فرزند ميرزا محمد بيگ فرزند ميرزا على بيگ فرزند حاج ميرزا حسين فرزند حاج ميرزا على فرزند حاج ميرزا حسين خورموجى است و بنابر ضبط صاحب فارسنامه در خورموج كه يكى از قراى دشتستان است ، امور ضابطى و كلانترى را عهده‌دار بوده‌اند . او نيز تا سال 1258 همين منصب را در خورموج داشت تا اينكه حاجى خان ، حكمران دشتى ، ميرزا را از شغل ضابطى خورموج معزول كرد .\r\nميرزا جعفر به شيراز آمد و به امارت ديوانخانه عدليه منصوب شد . تا آنكه در سال 1276 قمرى به نحوى كه خود در مقدمهء كتاب حاضر مىنويسد ، به طهران آمد و از طرف ناصر الدين شاه به نوشتن تاريخ سلطنت مأمور و در سال 1277 ه . ق به حقايق‌نگار ملقب شد ( ص 267 ) . اما چون كتاب را به پايان آورد و نشر شد ، چنان كه بايست مقبول طبع پادشاه واقع نشد و موجب شد كه مؤلف از وطن مألوف به عراق عرب هجرت كرد و به طورى كه نوشته‌اند در سال 1301 قمرى همانجا درگذشت .\r\nمؤلف در جلد دوم كتاب حاضر مىنويسد : « در سال 1280 - حسام السلطنه والى فارس عريضه‌اى مشعر بر شكايت از مؤلف به پادشاه مىنويسد كه وصول اقساط ديوانى شهر و بلوك موقوف به رجعت خورموجى است ، و چون عريضه را از نظر شاه مىگذرانند حكم مىشود كه پنج نفر او را به فارس ببرند و با اينكه به وساطت چند\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nنفر اين امر مدتى موقوف مىماند ، ولى عاقبت به شيراز باز مىگردد ، و شرح ماجرا را به كيفيت تمام در اواخر مجلد دوم مىنويسد و به شرحى كه در ختام مجلد مذكور مىآورد به وساطت مستوفى الممالك و فرخ خان امين الدوله « قضايى كه براى او رسيده بود به خير مىگذرد . »\r\nميرزا محمد جعفر خورموجى پسرى به نام ميرزا على و متخلص به « حقايق » داشت كه مراجع احوال او را آقاى دكتر عبد الرسول خيام پور ذيل « حقايق » در فرهنگ سخنوران بدست داده‌اند .\r\nخورموجى در صفحهء 271 كتاب حاضر واقعه‌اى را در باب حاجى احمد افشار يزدى ذكر مىكند و آن را از آثار معدلت ناصر الدين شاه مىشمارد . چون اين حاجى احمد افشار جد بزرگ نويسندهء اين سطور است ، دو روايتى كه در باب اين قضيه از معمرين خانوادهء خود شنيده‌ام نقل مىكنم و مخفى نماناد كه تا قبل از اينكه اشاره‌اى به اين مطلب در كتاب حاضر ديده باشم موضوع را از جملهء شوخىهاى اهل محل مىدانستم .\r\nحاكم يزد به عنوان اينكه قشون‌كشى هرات مخارج دارد ، ده هزار تومان از حاجى مطالبه مىكند و چون حاجى از پرداختن آن مبلغ خوددارى داشته است به زجر و حبس او مىپردازد . فرزندش براى رهايى پدر آن مبلغ را مىدهد و حاجى پس از رهايى به طهران مىآيد و به شاه عارض مىشود و شاه دستور مىدهد كه پول را پس بدهند . اما حاجى رفتن به يزد را موكول بدان مىكند كه پول را به فرزندش بدهند و قبض بگيرند تا پس از اين كه اعلام وصول وجه رسيد به شهر خود بازگردد .\r\nروايت ديگر اين است كه حاكم ابتدا هزار تومان مطالبه مىكرده است و به مناسبت استنكاف حاجى از پرداختن وجه مبلغ را به دو و سه و بالاخره تا ده هزار تومان مىرساند . حاجى مىگويد حالا مىپردازم و ده هزار تومان مىدهد . پس از آن به طهران مىرود و عارض مىشود و چون پول را به حكم شاه پس مىگيرد ، در قبال سؤال اينكه چرا هزار تومان ندادى و ده هزار تومان دادى مىگويد براى وصول ده هزار تومان رفتن به طهران مىارزيد .\r\nايرج افشار تهران - تيرماه - 1345\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\n[ خطبه كتاب 
  ]\r\nبسم اللّه الرّحمن الرّحيم ستايش و سپاس بىقياس حضرت مالك الملكى را شايد كه اين كاخ فراخ معلّق را افراشت ، و به درارى و لآلى و كواكبش مزين داشت ، و از امتزاج عناصر اربعه مواليد ثلاثه را خلعت وجود عطا نمود ، و از آن ميان بنى نوع انسان را اشرف موجودات فرمود . و حمد بىعد و مر خداوندى را بايد كه شاهنشهان و فرمانفرمايان تاجدار را ديهيم والاى سلطنت از او بر سر و خلعت زيباى دولت از او در بر است . ملكش از سمت انتقال مصون است و بزرگى ذات بىهمالش از وصمت زوال مأمون . پس درود نامحدود و آفرين نامعدود به روان صاحب اورنگ كشور دين و خداوند ديهيم دار الملك يقين ؛ صدر صفهء صفا ، نقطهء دائرهء اصطفاء .\r\nبيت\r\n ذاتى كه بگفتش ايزد پاك * لولاك لما خلقت الافلاك \r\nمحمد مصطفى صلى اللّه عليه و آله و سلم و خاندان حميده و اولاد برگزيده و ياران پسنديدهء او باد .\r\nبعد چنين گويد : محرر اين مقاله و مؤلف اين رساله بندهء راجى محمد جعفر خورموجى كه چون از تفضلات قادر بيچون و يمن دولت جاويد آيت روزافزون ، اعليحضرت بيدار دولت ، برجيس طلعت ، مريخ صولت ، كيوان مهابت ؛ زيبندهء تاج و نگين ، ظل اللّه فى الارضين ، سلطان اعظم سيد السلاطين ناصر الاسلام و المسلمين ملك - الملوك ناصر الدين شاه قاجار خلد اللّه سلطانه و اعلى شانه كه وجود مسعودش در حفظ حفيظ حافظ ازل محفوظ و ذات ملك صفاتش به سعادات قادر لم يزل محظوظ باد . تاريخ مختصرى مسمى به آثار جعفرى انجام رسيد و به اتمامش موفق گرديد .\r\n\r\n","description":"","footnote":"","page_name":" 1 ","page_number":17},
  {"content":"\r\n\r\nدر شعبان سال هزار و دويست و هفتاد و شش هجرى بر حسب تقدير قادر قدير يا به سبب عدم اعانت و ظهور اهانت از امير و وزير از محوطهء پرآفت و مخافت شيراز به صوب دار الخلافهء طهران مينوطراز مسافرت نمود ، و پس از چندى از ورود به منزل مقصود ، سعادت يار آمد و روزگار خفته بيدار گرديد . بتوسط و دستيارى يكى از انياقان بزم سلطنت و نام يافتگان دولت و مقربان حضرت خلافت ، آن مختصر تأليف با اين بندهء ضعيف به حضور سراسر نور و نظر كيميا اثر مهر ظهور خديو معدلت دستور - ابد اللّه عيشه و ايد اللّه جيشه - مشرف و سرافراز آمد . شاهنشاه اسلام پناه شرف مطالعه ارزانى فرمود . زياده از فراخور پايه و تصور مايهء اين بنده ، محض ظهور عنايت و بروز عاطفت و به مقتضاى علّو همت ، ستايش و تحسين كرد ، تمجيد و آفرين نمود .\r\nبيت\r\n همت پير مغان بين كه چو ما بد مستان * هرچه كرديم به چشم كرمش زيبا بود \r\nفرق مباهاتم بر فرق فرقدان برافراشت و به ضبط تاريخ دولت ابد مدت خويش مأمورم داشت ، ولى مقرر شد كه خالى از خرافات منشيانه و جزافات مترسلانه ، طريق صدق و صواب‌پوى و جز از راستى و انصاف مگوى ! خائن را خادم مدار و فرّار را كرّار مشمار !\r\nحقايق‌نگارى كن نه طريق تملّق سپارى ، اگر چه با عدم بضاعت از قواعد عربيّت و وجود تحريرات اكابر معاصر از اين كار انگار بل انكار لازم بود ولى در مقابل فرمان قضا جريان شاهنشاه جهان ، امتثال و اطاعت متحتم ، و شروع در مقصود واجب كما قال اللّه تبارك و تعالى :  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  . اميد از كرم خداوند منّان چنانست كه حقايق وقايع دولت جاويد آيت اين خديو كامكار و لآلى گزارش اوان شوكت شاهنشاه تاجدار را مها امكن بدون زياده و نقصان به رشتهء تحرير كشيده و به : « حقايق الأخبار ناصرى » ، موسومش سازد . و ما توفيقى و توكلى الا باللّه العلى العظيم .\r\n\r\n","description":"","footnote":"","page_name":" 2 ","page_number":18},
  {"content":"\r\n\r\n\r\nذكر حقايق أخبار ايل جليل نبيل قاجار ، و بيان مجملى از حالات اسلاف تاجدار شاهنشاه جم اقتدار\r\nطايفهء جلادت شعار قاجار از اجلّهء اتراك دشت قبچاق ، در شيمهء كريمهء شجاعت و دلاورى و شيوهء ستودهء شريعت گسترى ، به طريقهء اثنا عشرى ، مشهور آفاقند . ايام سلطنت سلطان ملك شاه سلجوقى مأمور به ملك روم و در زمان امير تيمور گوركان حسب الحكم مراجعت به اين مرزوبوم نمودند . از به دو سلطنت سلاطين جنت مكين صفويه تا اواسط دولت مروج مذهب پيغمبر حجازى ، شاه عباس غازى ماضى تغمده اللّه بغفرانه ، به ايالت و دارايى بعضى از ممالك محروسهء ايران چون مشهد مقدس و مرو شاهيجان خراسان و قراباغ و بعضى از محالات آذربايجان مباهى و سرافراز بوده در اواخر عهد جمعى از ايشان را به توطن مرو شاهيجان و برخى به توقف ايروان و اكثر در مبارك‌آباد استرآباد و جرجان مأمور فرمود . اين جمع به مناسبت اقامت در حواشى رودخانهء گرگان يا قلعهء مبارك‌آباد به « اوشاقه‌باش » و « يوخارىباش » معروف گشتند . هر يك از اين دو فرقه به شش تيره موسوم گرديدند . از اوشاقه‌باش ، قوانلو و عز الدين لو و شام بياتى و قراموساله‌لو و زيادلو و داشلو مىباشند و از يوخارىباش ، دولّو و قياخ‌لو و خزينه‌دارلو و سپانلو و كهنه‌لو و كرلو است .\r\nدر زمان سلطنت شاه سلطان حسين نوبت سردارى اين لشكر ، و امارت اين كشور به فتحعلى خان بن شاهقليخان قوانلو رسيد . در استراباد و حوالى آن خطهء ارم بنياد رايت افراز عرصهء اقتدار آمد ، هنگاميكه پادشاه مرتضوى نژاد در اصفهان محصور طايفهء غليجهء افغان بود با هزار سوار جلادت آثار به اصفهان شتافت . به سعايت حكيم‌باشى و ملاباشى خدماتش در حضرت پادشاه ناشى موقع قبول نيافت ، سر خويش گرفت و راه استر اباد در پيش ، در حين فرار شاه طهماسب ثانى از اصفهان و توقف در شاهرود و بسطام خراسان مجدد به عزم خدمت دولت به بسطام رسيد و در اين نوبت به سپهدارى لشكر پادشاهى سرافراز گرديد .\r\nدر آن حيص و بيص ندرقلى بيك افشار از كلات به اردو آمده صاحب اختيار شد ،\r\n\r\n","description":"","footnote":"","page_name":" 3 ","page_number":19},
  {"content":"\r\n\r\nاين اقتدار باعث انزجار خاطر سپهدار جلادت شعار آمد . از خدمت شاه مستدعى رخصت به استراباد گرديد ، پادشاه به ظاهر رضا داد اما در باطن به فكر دفعش افتاد . هنگاميكه به محاصرهء مشهد مقدس مشغولى داشتند ، در چهاردهم شهر صفر سال هزارو صد و سى و نه در خيمهء نادرى محبوسش داشت . در همانروز مهدى نام قاجار را به قتلش گماشت ، در جوار خواجه ربيع مدفون گرديد .\r\n\r\nذكر حقايق اخبار محمد حسن خان سردار قاجار و وقايع آن سردار جلادت شعار\r\nمحمد حسن خان كه خلف خان - با وجود « و ما صدق ، الشبل يخبر عن الاسد » - بود ، در ايام دولت شاهنشاه گيتىستان تاج‌بخش ممالك هند و خوارزم و توران ، نادر دوران عفى اللّه عنه ، بعضى اوقات در استراباد و برخى از ازمنه در ميان طايفهء تركمانيه نشو و نما مىكرد . هنگام حركت نادرى به تسخير ممالك عثمانى ، نواب خانى در استراباد و مازندران سركشى و طغيان آغاز نهاد . چندى بدين و تيره روزگار گذرانيد تا ايام دولت افشاريه به اتمام رسيد ، در اين ايام فترت كه مدعيان سلطنت در ايران از آحاد قريب به مرتبهء عشرات بود ، جناب خانى نيز جناح ملك‌ستانى گشود .\r\nبر استراباد و مازندران استيلا و لواى استعدادش بغايت اعتلا يافت . از مازندران با لشكرى گران از ساحل بحر خزر به جانب گيلان شتافت و به حيطهء تصرف آورد . بعد از اخذ مال و منال و تهيهء اسباب جلال و جدال جماعت اشرار را تأديبى مجمل و امر حكومت آن جا را به حاجى جمال فومنى محول فرمود . از سمت قزوين به طالقان و تنكابن و به مازندران و استراباد مراجعت نمود . از آنطرف كريمخان زند كه شاه اسماعيل ثالث را وكيل و امور جهان‌گيرى را كفيل بود ، به تسخير استراباد روى نهاد .\r\nاستراباد را چندى محصور ساخت بواسطهء عدم آذوقه و سيورسات كارش از پيش نرفت . دست برداشت و پاى پس گذاشت شكستى فاحش بل افحش يافته رو به سمت اصفهان برتافت ، كسيب بيحساب نصيب خان بلند جناب آمد . مازندران و لاريجان را منتظم فرمود . در اين هنگام مقدمهء آمدن سردار احمد شاه ابدالى روى نمود . شاه پسند خان سردار لشكر كابل و قندهار به سبزوار رسيد . محمد حسين خان قاجار دولو از جانب\r\n\r\n","description":"","footnote":"","page_name":" 4 ","page_number":20},
  {"content":"\r\n\r\nجناب خانى به دفعش مأمور گرديد . بعد از تلافى فريقين ، فتح و ظفر لشكر قاجار را قرين آمد ؛ پس از فتح نمايان خان ذى شان عزيمت عراق و اصفهان فرمود در محلات كزاز با شيخ على خان و محمد خان زند محاربه و مجادله آغاز شد . شكست بر لشكر الوار افتاد محمد خان گرفتار غازيان شير شكار شد . خان سرافراز در غايت امتنان از بخت كارساز از كزاز عطف عنان بجانب اصفهان نمود . در كلون‌آباد چهار فرسنگى شهر با وكيل محاربه‌اش روى داد . لشكر زنديه روى از محاربه برتافته فرارا بجانب شيراز شتافتند . خان كرار كامران در اصفهان توقف فرمود . پس از ايامى معدود حكومت اصفهان محول به امير كونه خان افشار و خود بصوب فارس ايلغار نمود . چندى در آنجا بيفايده بسر برد پس از آن « العود احمد » خواند .\r\nدر اين اثنا آزاد خان افغان كه از اعاظم طايفهء غليجه و آذربايجان را تصرف داشت همت به تسخير عراق گماشت . خان بلند اختر از استماع اين خبر به دار المؤمنين كاشان آمد . آزاد خان با لشكرى گران در قم اقامت داشت . محمد حسن خان مقابلهء آن لشكر بىپايان را بر خويش صلاح ، و آن مجادله را موجب فوز و فلاح نديده ، از راه سياه‌كو و خوار ، وارد مازندران گرديد . آزاد خان به اصفهان رفت و از آنجا به قزوين آمد ، ازين آمد و شد فايده‌اى نديد . عازم گيلان گرديد ، بر گيلان تسلط يافت . امير كونه خان افشار كه از جانب سپهدار قاجار حاكم و مستحفظ بود فرارا به سوى مازندران شتافت . خان بلند اقتدار از آمل به تسخير گيلان و تدمير آزاد خان ايلغار نمود . غفلتا به گيلان رسيد ، سنگر و محكمه لشكر افغان را متصرف گرديد . آزاد خان پريشان با ناله و افغان آنچه مايملك داشت بر جا گذاشت و طريق قزوين برداشت . خان ذى شان بلا توقف عازم تسخير آذربايجان گشت . قلعهء ارومى را كه مأمن آزاد خان و ساير خوانين افغان و مستحفظش يوسف خان نام بود محاصره فرمود .\r\nآزاد خان به امداد آمد ، خان و الا نژاد در شش فرسنگى ارومى استقبالش كرد ، شكستن داد اموال و اثقالش گرفت منهزما به سمت اكراد يزيدى و بلباسش فرستاد .\r\nخوانين آذربايجان به حضورش سعادت‌اندوز و به خدمتش رايگان آمدند . يوسف خان\r\n\r\n","description":"","footnote":"","page_name":" 5 ","page_number":21},
  {"content":"\r\n\r\nارومى را تسليم و خود با ساير افاغنه عزيمت سمت مازندران را تصميم كرد ، خان بلند مكان بعد از اين فتح نمايان خوانين آذربايجان و جماعتى از طايفهء افغان را ملتزم ركاب ساخته رايت عزيمت به صوب اصفهان افراخت . شيخ عليخان زند كه در آن اوان در اصفهان بود قوّت مقابله با عساكر فيروزمند در خود نديد عازم فارس گرديد .\r\nجناب خانى در اصفهان نزول اجلال فرمود پس از چندى حسين خان دولّو به حكومت آنجا نصب و خود رايت عزيمت به صوب فارس گشود . جناب وكيل در شيراز محصور گشت زمان محاصره بدور و دراز كشيد به سبب عدم سيورسات كار اردوى خانى بپريشانى رسيد .\r\nبيست و سيم شوال سال هزار و صد و هفتاد و يك صلاح در مراجعت ديد اين عزيمت سبب تفرقه و هزيمت گرديد . خان ذى شان با معدودى بدحال و پريشان به مازندران آمد ، در سارى توقف و با اهالى آغاز تلطف كرد و از آنجا به استراباد رفت شيخ عليخان زند على التعاقب رسيد . جناب وكيل از راه يزد و كاشان به طهران آمد . جناب محمد حسن خان با اندك لشكرى بىتهيه و سامان به اشرف آمد ، فتحعلى خان نيز از سارى به جانب اشرف گرائيد . طرفين به ترتيب سنگر و باستيان اشتغال نموده ، ولى مجادله و مقابله روى نداد .\r\nشيخ عليخان روى به استراباد نهاد ، جناب محمد حسن خان نيز از اشرف عازم استراباد گرديد . در حوالى گلباد ، مبارزان جانبين را تلاقى روى داد ، دليران طرفين داد جلادت دادند . پس از كوشش زياد شكست بر لشكر قاجار افتاد جناب خان منهزما به استراباد آمد . مجدد از اهالى و حوالى استراباد و اكراد قليل جمعيتى جمع و پروانهء آن شمع گرديده به اشرف عود ، در ظاهر بلدهء اشرف با شيخعلى خان مقابله‌اش روى نمود . نخست اكراد خراسان كه به معاونت خان ذى شان آمده بودند روى بر تافته به جانب اوطان خود شتافتند اين معنى سبب هزيمت بقيهء لشكر گرديد . جناب محمد حسن خان روى به استراباد درآورد ، در بيشه و جنگل قوايم باد پايش به گل و وحل فروشد در آن حين سبز على نام كرد و محمد على آقاى دولّو برادر حسين خان چون بلاى ناگهان از قفا رسيده بدرجهء شهادتش رسانيدند .\r\n\r\n","description":"","footnote":"","page_name":" 6 ","page_number":22},
  {"content":"\r\n\r\nبيت\r\n صبا : بخوشيد درياى فرّ و شكوه * بخوشاد دريا ، به طوفاد كوه \r\nسرى كه مظهر اعزاز و بر سران و سروران روزگار سرافرازى داشت بر سر نيزه بنزد شيخ عليخان بردند . مشار اليه در ساعت به طهران خدمت جناب وكيل فرستاد چون سرداران سرافراز رعايت سران با اعزاز را سرآمد جميع بزرگ منشىها مىشمارند ، پادشاه رؤف مهربان كريمخان اسكنه اللّه فى بحابيح الجنان اظهار سوگوارى فرمود ، با نهايت احترام به استر ابادش روان نمود كه با جسد شريفش ملحق و مدفون ساختند . اين واقعه هائلهء غم‌اندود مطابق سال هزار و صد و هفتاد و دو بود . ابناء عاليمقدارش بعضى در قزوين و برخى در شيراز عزلت‌گزين آمدند .\r\n\r\nذكر حقايق اخبار آقا محمد پادشاه قاجار و بيان جهانگيرى آن شهريار قهار\r\nجناب آقا محمد خان كه ارشد و اكبر بود در شيراز ولى با نهايت احترام و اعزاز با زمانه دمساز آمده تا در سنهء شنبه سيزدهم شهر صفر سال هزار و صد و نود و سه كه نوبت سلطنت پادشاه ذى شأن كريمخان عليه الرحمة و الغفران به انتها رسيد و روانهء عالم آخرت گرديد ، جناب آقا محمد خان در ايام مرض پادشاه ببهانهء شكار اكثر ليل و نهار در خارج شيراز منتظر اخبار ، پس از آنكه بتوسط عمه يا خالهء خود كه از جملهء اهالى حرم‌سراى پادشاهى بود اطلاع حاصل نمود ، با دو نفر از برادران و چند نفرى از مخصوصان سه روزه به اصفهان و از آنجا به مازندران رفت . به خيال ملك‌ستانى و جهانگيرى آمد برادرانش به فساد بعضى از حساد بمقام عناد شدند . در آن اوان عليمراد خان زند از جانب ابو الفتح خان و كريمخان كه مدعى سلطنت بود و زكى خان بوكالتش اقدام مىنمود به ارادهء تسخير مازندران آمد با سپهدار قاجار مقابله و مجادله كرد . شكست بر لشكر الوار افتاد . منهزما به اصفهان معاودت نمود جهانگير قاجار جناح بلندپروازى گشود به اندك زمانى برادران عاليمقام را آرام و وحشىصفتان مازندران و لاريجان را رام فرموده از آن‌جا به تسخير سمنان و دامغان و بسطام پرداخت . اعاظم آن حدود را مطيع و منقاد خويش ساخت .\r\n\r\n","description":"","footnote":"","page_name":" 7 ","page_number":23},
  {"content":"\r\n\r\nسپس عزيمت گيلان فرمود . بعد از فرار هدايت خان و نظم آن سامان قزوين و زنجان را بحيطهء تصرف درآورد سال ديگر طهران را محاصره فرمود ولى صورت فتحى روى نداد . در آن هنگام عليمراد خان زند شيراز را مسخر ساخت اكثر امراء زند را از پا درانداخت به اصفهان مراجعت كرد و در غايت احتشاد عزم مازندران و استر اباد نمود و خود در طهران آرميد شيخ ويس خان ولد خود را به تسخير استر اباد مأمور گردانيد . مدت يك ماه استر اباد را محصور داشت به سبب عدم آذوقه لشكرش پريشان و منهزم گرديد چون در مازندران مجال توقفش نبود مراجعت به طهران نمود عليمراد خان در آن ايام بواسطهء مداومت مدام و سفك دماء انام به مرض استسقا مبتلا بود . عزيمت اصفهان كرد در حوالى اصفهان سال هزار و صد و نود و هشت از اين جهان درگذشت . برادر مادرى وى جعفر خان بن صادق خان زند كه در خمسه و زنجان بود به اصفهان آمد ، رايت استيلا برافراشت .\r\nبيت :\r\n سلطان جهان ستان و جان بخش * برجيس ركاب و آسمان رخش\r\nزوبين دارش سماك رامح * سياف كمينه سعد ذابح \r\nآقا محمد خان به سمت عراق نهضت فرمود ، قم و كاشان و اصفهان را بحيطهء تصرف آورد و از آن‌جا بر سر كوه‌نشينان بختيارى و كزاز و فراهان تاخت . سال بعد بنياد هدايت خان را كه در گيلان مجدد به فساد مشغول بود از بيخ‌وبن برانداخت و روانهء ديار آخرتش ساخت مجدد عازم اصفهان و از آن‌جا به تسخير فارس تا مشهد ما در سليمان رفت . از آن‌جا مراجعت و به طهران معاودت فرمود . سال هزار و دويست و سه پادشاه ذى شان به تسخير فارس توجه فرمود در حوالى مسجد بردى با لطفعليخان بن جعفر خان زند محاربه‌اش دست داد شكست به سردار الوار افتاد در قلعهء شيراز متحصن شدند خاقان مسعود مراجعت به طهران نمود . سال بعد فتحعليخان بن حسين قليخان معروف به بابا خان برادرزاده و وليعهد او كه ملقب به جهانبانى بود به سمت عراق و فارس مأمور و خود عزيمت آذربايجان فرمود . تبريز را بحيطهء تصرف آورد . در اثناء اين حال\r\n\r\n","description":"","footnote":"","page_name":" 8 ","page_number":24},
  {"content":"\r\n\r\nاخبار فرار لطفعليخان از نواب جهانبانى رسيد . عازم فارس گرديد در منزل ايرج لطفعلى خان شبيخون آورد ولى كارى نكرد به سمت خراسان و كرمان فرار نمود پادشاه جمجاه به شيراز گرائيد منتسبان زنديه را به مازندران و استر اباد كوچانيد در اينجا بعضى افعال ناشايسته و سزاوار از قبيل نبش لحد و نقل جد پادشاه عادل و تزويج صبيهء مرضيه‌اش به بابا فاضل از آن پادشاه قهار بظهور رسيد ، از آنجا به طهران مراجعت فرمود ، يموت و كوكلان را تأديبى بليغ نمود .\r\nسال هزار و دويست و هشت به تسخير و تدمير كرمان و توابع عازم گشت ، شهر كرمان را مدتى محصور و مسخر ساخت و به اتمام كار لطفعليخان نيز پرداخت قلعهء شيراز را به زير آورد ، حاجى ابراهيم خان شيرازى را وزير گردانيد . سال بعد خاقان ثريا مكان تسخير قراباغ و گرجستان را وجههء همت ساخت ، از امورات گرجستان پرداخت ولى تسخير قلعهء پناه‌آباد ، مشهور به شوشى ، به حيّز تأخير افتاد ، شكى و شيروان را مسخر نموده بجانب طهران معاودت فرمود . سال هزار و دويست و ده افسر سلطنت بر سر گذاشت با لشكرى گران رايت نصرت‌نشان بعزم خراسان افراشت . نادر ميرزا ابن شاهرخ ميرزا رخ بسوى قندهار آورد و به اولاد تيمور شاه افغان توسل جست . شاهرخ ميرزا مكفوف البصر بدست افتاد ، پس از اخذ خزاين و دفاين از پا درآمد روى بعالم آخرت نهاد . سال بعد بواسطهء آمدن قزل اياغ سردار روسى و لشكر و توپخانهء مخوس * به سمت گرجستان و آذربايجان از خراسان معاودت ، عزيمت مقابلت و مقاتلت جماعت روسيه را فرمود . در اين حيص‌وبيص كاترين ثانى معروف به خورشيد كلاه شاهنشاه روسيه متوجه عالم آخرت گرديد . لشكر روسيه مراجعت كرد خاقان شهيد بعزم تسخير قلعهء شوشى عازم آذربايجان گرديد . جمعى از امرا و دليران معركهء جانبازى را با حاجى ابراهيم خان شيرازى بابنه و اغروق بتوقف آدينه بازار امر فرمود و خود با لشكر مازندرانى و عراقى و صادق خان شقاقى از رود ارس عبور فرمود . ابراهيم خليل خان جهانشير به سمت داغستان راه فرار پيمود . قلعهء شوشى بحيطهء تسخير و خزاين نامحصور به تصرف خسرو گردون سرير آمد ولى از آن‌جا كه هركمالى را زوالى در پى است و هربهارى را در عقب دى ، دو سه تن از عملهء خلوت كه بواسطه‌اى از آن\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nپادشاه قهار خود را در معرض سخط و سياست مىدانستند بعزم قتلش كمر بستند در شنبهء بيست و يكم ذيحجه سال هزار و دويست و يازده كه كلمهء تاريخ ، تاريخ اوست بر بالينش شتافته به زخم خنجر بدرجهء شهادتش رسانيدند .\r\n\r\nذكر حقايق اخبار فتحعلى شاه عليين آشيان و بيان حالات آن خديو ثريا مكان\r\nروز دوم محرم سال هزار و دويست و دوازده اين خبر وحشت اثر را بابا يوسف شاطر به شيراز رسانيد . بابا خان جهانبانى وليعهد خاقانى را مطلع گردانيد . بيدرنگ آهنگ دار السلطنهء طهران فرموده پس از ورود عليقلى خان عم را مكفوف البصر نمود ، حسينقلى خان برادر كهتر را نيز از پاره‌اى خيالات فاسده آسوده ساخت . چون از صادق خان شقاقى در آن ايام صورت نفاقى بظهور رسيده بود با لشكرى قيامت‌اثر بعزم تنبيه مفسدين بجانب قزوين نهضت فرمود . در حوالى قزوين خان شقاقى به اتفاق بمقابلهء آن يگانهء آفاق جسارت ورزيد . خسارت ديد و منهزم گرديد . قاتلان خاقان شهيد در اين هنگام دستگير شده بسياست رسيدند . چون ساحت زنجان از مقدم نواب جهانبانى رشك جنان آمد عرايض از خوانين آذربايجان رسيد . الطاف جهانبانى قرين حال ايشان گرديده بهريك از تبريز و خوى و ايروان حكام كاردان تعيين آمد سليمانخان نظام الدولة بن محمد خان بن اسكندر خان قوانلو به انتظام دار المرز رشت مأمور گشت . نواب جهانبانى بدار السلطنهء طهران معاودت فرمود در ساعتى سعيد بمباركى چون ايام عيد جالس سرير سرورى و بر متكاى پادشاهى و برترى متكى آمد . صبا :\r\n « ز تخت آقا محمد خان شد و بنشست بابا خان » \r\nبا تاريخ جلوس ميمنت مأنوسش مطابق است . در آن اوان شاهزاده محمود بن تيمور شاه افغان شرف‌اندوز حضور پادشاه ذى شأن گرديد بعنايات الطاف شاهى مباهى آمد در همان اوقات شرارهء آتش فسادى از اخگر فسردهء محمد خان كه از تعبيهء امراء زنديه بود شعله كشيد ولى به زودى به آب شمشير امراء قاجار خاموش و منطفى گرديد . در آن اثناء اولياى دولت را اخبار طغيان و نافرمانى جعفر قليخان و صادق خان شقاقى و محمد قليخان اروميه‌اى معروض افتاد . پرچم و رايت ظفرپيكر بجانب آذربايجان در اهتزاز آمد نظام - الدوله سليمانخان قاجار مقدمة الجيش گشت . صادق خان بتوسط مشار اليه در شاهراه\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nبندگى و اطاعت نشست ، شيرازهء جمعيت ساير خوانين از هم ريخت هريك بسمتى گريختند حكام با تمكين به ارومى و تبريز تعيين رفت ، رايت ظفرآيت از خوى بجانب عراق بسبب اخبار فتنهء حسينقلى خان برادر بانفاق به حركت آمد . حسينقليخان كه از جانب خاقان ثريا مكان حاكم فارس بود با استعدادى تمام به اصفهان و از آن‌جا به كمره رسيد . شهريار باوقار بنه و آغروق در ساروق فراهان گذارده با لشكر نصرت‌اثر ايلغار فرمود حكم به تعبيهء صفوف و تسويهء الوف رفت . مهد عليا والدهء پادشاه ذيجاه كه به جهت اصلاح در آن هنگامه تشريف‌فرما بود ، خان نادان را شفاعت نمود تشريف قبول ارزانى شد . چون در اين هنگام به اغراء و اغواء يكدو نفر مفسد نظام الدوله نيز پاره‌اى خيالات فاسد به خود راه داده بود . فرمان قضا جريان به افتخار مشار اليه شرف صدور يافت كه مفسدان هنگامه طلب را دست‌بسته بحضور رساند و دامن خدمت‌گزارى خود را به اين تهمت ملوث ندارد .\r\nمشار اليه حسب الامر اطاعت كرده خود به اصطبل پادشاهى پناه برد ، شهريارش ببخشود و مفسدين را روانهء ديار عدم فرمود . در اين سال قربتا الى اللّه و طلبا لمرضاته امر به تعمير و تذهيب قبهء طاهرهء سيد الشهدا عليه السلام و همچنين بقعهء معصومه عليها السلام اللّه نمود و علاوه در زرين بر آن آستانه نصب فرمود . همچنين در دار الخلافهء طهران عمارت قصر قاجار و بوستان مشحون به انواع اشجار كه از بناهاى نيكوى روزگار است در اين سال در كار آورد . سال هزار و دويست و چهارده عزيمت خراسان فرمود .\r\nشاهزاده عباس ميرزا كه ارشد اولاد و يازده ساله بود بولايت عهد و نيابت سلطنت سرافراز ، بوزارت ميرزا عيسى قايم مقام و سپه‌سالارى نظام الدوله با جمعيتى كامل به سمت آذربايجان مأمور داشت و خود عزيمت خراسان فرمود . بعد از ورود به نيشابور جعفر خان حاكم بحضور مبارك سرافراز گشت ، ولى مستحفظين قلعه جسارت سركشى آغاز نمودند جعفر خان متقبل تخليهء قلعه شده پسر ماه‌پيكر خود را به نوا سپرد بعد از ورود بقلعه مخالفت ورزيد طفل چهارده سالهء بيچاره بسياست رسيد . پس از آن قتل به غير حق جعفر خان احمق به اردوى كيوان شكوه ملحق شد . قلعه به تصرف درآمد . پس موكب همايون بصوب مشهد مقدس در حركت آمد . نادر ميرزا متحصن شد ، وسايل برانگيخت متمنياتش قرين انجاح\r\n\r\n","description":"","footnote":"","page_name":" 11 ","page_number":27},
  {"content":"\r\n\r\nگرديد آصف الدوله ميرزا شفيع بشفاعت ساير خوانين خراسان اقدام نمود . اعلام ظفر فرجام پرچم ظفر بصوب دار السلطنهء طهران گشود . پس از ورود معروض افتاد كه نواب نايب - السلطنه امورات آذربايجان را عموما ، خوى و سلماس را خصوصا منتظم ، اهالى آنجا را در غايت راحت و كمال فراغت آسوده‌خاطر ساخته‌اند ، پاداش خدمت ، خلاع آفتاب شعاع به شاهزادهء عاليمقدار و قايم مقام بزرگوار عنايت و ارسال شد . در آخر همين سال ميرزا عليخان بهادر ، حشمت جنگ ، خراسانى الاصل ، حسب الامر شاهنشاه انگلستان از جانب فرمانفرماى هندوستان با تحف و هدايا و هم‌چنين ايلچيان كاردان از جانب مثيو سلطان پادشاه دكن وارد درگاه شدند . پس از رسيدن عريضه‌جات و گذرانيدن تحف و هدايا قرين عنايت و الطاف معاودت نمودند . فرمانفرمائى مملكت فارس به صدارت حسينعلى ميرزا و دارائى الكاء مازندران به شاهزاده محمد قلى ميرزا تفويض رفت . صادق خان شقاقى بواسطهء نفاقى كه از آن بظهور رسيده و مىرسيد مورد غضب و سياست گرديد .\r\nدر اين سال كه هزار و دويست و پانزده بود « جنرال ملكم » از هندوستان به سفارت آمد تحف و هدايا با عهدنامهء اتحاد ختامه به نظر همايون گذرانيد . از اين طرف نيز شرحى به همان قيود و شروط به مهر سليمانخان نظام الدوله گرفته با حاجى خليل خان سفير ايران معاودت نمود . نايب السلطنه عزيمت آذربايجان كرد ، موكب همايون به سمت خراسان رو آورد ، مزينان مسخر لشكر بيكران گرديد . نظمى مختصر در ساير مملكت خراسان داده به دار السلطنهء طهران مراجعت فرمودند . سال بعد كوكب اقبال اعتماد الدوله حاجى ابراهيم خان بزوال رسيد ، بسعايت اضداد حساد با برادران و اولاد مكفوف البصر و معدوم الاثر آمد ، چون آل برمك بر هيچيك ابقا نرفت . ميرزا شفيع مازندرانى بصدارت عظمى سرافراز شد . حسينقليخان نادان كه در آن اوان بحكومت كاشان مشغولى داشت مجدد از كاشان به اصفهان ، رفت سلسله جنبان فتنه و فساد شد . خاقان ثريا مكان بجانب اصفهان نهضت فرمود ، خان نادان فرارى و در حصن حصين بقعهء معصومه متوارى گشت بعد از مراجعت موكب مسعود بقم شرف‌اندوز حضور گرديد ، در يكى از دهات شميران محبوس و از جهان بين مأيوس گشت . مجدد موكب اقدس بعزم مشهد مقدس و نظم\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nساير ممالك خراسان نهضت فرمود چند روزى شهر مشهد مقدس محصور بود ، در اين سفر بحيطهء تسخير نيامد . بدار السلطنهء طهران مراجعت آمد . سال بعد شاهزاده محمد ولى ميرزا و حسين خان قاجار بتسخير ارض فيض بنيان مأمور گشته شهر مشهد مسخر گشت نادر ميرزا مأسور و مغلولا بطهران رسيد ، حين ورود روانهء عالم باقى گرديد .\r\nسال هزار و دويست و نوزده نايب السلطنه با امراء عاليقدر و لشكرى جرار بتسخير ايروان و تدمير محمد خان بيگلر بيگى چخور سعد عزيمت فرمود مشار اليه محصور گرديد .\r\nاز جماعت روسيه كه در آن سال تفليس را تصرف داشتند معاونت طلبيد ، جنرال سپانلو كه در ايران به ايشپخدر معروفست به امداد آمد ، سه روز متوالى با نايب السلطنه مجادله‌اش دست داد صورت فتحى از هيچ طرف روى نداد ، روسيه پس نشسته محمد خان پيش آمد . پسر خود را به نوا فرستاد روسيه پس از استماع اين خبر بى خبر بر لشكر اسلام حمله‌ور شده شكست بر لشكر اسلام آمد . ايروان را محاصره نمودند اين اخبار در سلطانيه معروض افتاد .\r\nخاقان سعيد به سمت ايروان روى بنهاد . روسيه از محاصرهء قلعهء ايروان دست كشيده بعزم شبيخون به اردوى همايون رخ نهادند ، كارى از پيش نبردند شكست فاحش به ايشان رسيده فرار به سمت تفليس نمودند . خاقان بلند مكان بدار السلطنهء طهران مراجعت فرمود .\r\nچون بيك جان اوزبيك مرو را تصرف و بيرا معليخان قاجار حاكم آنجا را مقتول ساخته بود ولدش حاجى محمد حسينخان بدربار خاقانى شتافت مورد رعايت و مرتبهء منادمت يافت .\r\nسال هزار و دويست و بيست محمد خان افغان غليجه ساكن بم و نرماشير به افساد و شرارت معروض خسرو گردون سرير آمد ، نوروز خان ايشك آقاسى باشى با اعتضاد الدوله ابراهيم خان حاكم كرمان بدفعش مأمور گشته به اتمام كارش پرداختند سال بعد على - پاشاى بغداد بانى فساد گشت با جمعيتى تمام و استعدادى مالاكلام بجانب كرمانشاهان حركت نمود تا منزل طاق كرّا ، رسيد ، شاهزاده محمد على ميرزا با جمعى از امراء هنرور و جمعيتى از لشكر نصرت اثر بدفعش مأمور گرديدند . بعد از مقابله و وقوع مجادله شكست بر لشكر عثمانى افتاد . جمعى كثير مقتول و اسير گرديده منهزما خود را به بغداد رسانيد ، شيخ جعفر نجفى را در خدمت پادشاه جم اقتدار و شاهزادهء كامكار شفيع\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nخويش ساخت ، بدرجهء قبول رسيد .\r\nسال هزار و دويست و بيست و دو شكّى به تصرف جماعت روسيه درآمد و هم در اين سال غراف كدويچ بجاى ايشپخدر كه در شيروانات بقتل رسيده بود ، وارد تفليس شده بناى متاركه و مراوده گذارد . هم در اين سال محمد خان قاجار نايب و سردار خراسان بر طبق حكم اقدس و صوابديد شاهزاده محمد ولى ميرزا والى خراسان از مشهد مقدس بعزم تسخير هرات نهضت فرمود با شاهزاده فيروز افغان در حوالى شكيبان مقابله و مقاتله‌اش دست داد ، از افاغنه جمعى كثير مقتول و جمعى از اعاظم و آحاد لشكر مأسور شد . كسيب بيحساب نصيب غازيان ملتزم ركاب آمده هرات محصور شد .\r\nپس از اخذ سى هزار تومان نقد و سه بسته شال كشميرى و دو زنجير فيل با شاهزاده فيروز مصالحه آمد . در اين اوقات جنرال غاردان سفير شاهنشاه فرانسه ، ناپلئون به اتفاق ميرزا رضاى قزوينى كه بسفارت فرانسه رفته بود وارد گرديد . از جانب ايمپراطور اعظم نامه و هدايا بحضور مبارك گذرانيد . چون سلطان مصطفى پادشاه ممالك عثمانى در اين سال به متكاى سلطنت متكى آمده بود ، جناب شيخ الاسلام خوى به تهنيت جلوسش مأمور گرديد . سال بعد سردار روسيه بر خلاف قرار متاركه با جمعيتى تمام بر سر ايروان آمد بعد از چندى مجادله شكسته و بدحال معاودت به تفليس نمود .\r\nسال هزار و دويست و بيست و چهار سر هر فرد جنس برون سفير شاهنشاه انگلستان بدرگاه خاقان ذى شان رسيد ، جنرال غاردان فرانسه از آمدن اين سفير خلاف مدعاى خود را ديد ، عازم مراجعت به فرانسه گرديد . چون در ايام توقف از تعهدات مشار اليه هيچ اثرى بظهور نرسيده بود ، رخصت حاصل آمد و معاودت كرد . سفير انگريز عهدنامهء مفصلى كه صورتش در تواريخ مبسوطه ثبت و خود در دولت ضبط است و در دفاتر دولت انگريز ثبت است بطور صلاح طرفين و مرحى جانبين انجام داده مراجعت نمود . سال هزار و دويست و بيست و شش ميرزا ابو الحسن خان شيرازى به سفارت انگلستان مأمور گرديد . بعد از ورود بلندن و رسانيدن نامه و تحف و گذشتن ايام توقف به اتفاق سرگور اوزلى سفير كبير آن دولت معاودت نمود . سفير كبير بحضور مبارك سرافراز گشت ، امضاى عهدنامهء\r\n\r\n","description":"","footnote":"","page_name":" 14 ","page_number":30},
  {"content":"\r\n\r\nسفير سابق را داد ، قرين عنايت و التفات بىنهايت ، سال بعد روى بمراجعت نهاد .\r\nسال هزار و دويست و بيست و هشت ميرزا رضاى قزوينى به سفارت روم مأمور شد . موكب همايون زينت‌افزاى چمن سلطانيه گرديد . در سال قبل و اين سال نواب نايب السلطنه را يك فقره در سلطان بود ، و يك فقره در اصلاندوز نزاع و جدال با سپاه روسيه را روى داد در سلطان بود ، فتح و ظفر نايب السلطنه را بود ولى در اصلاندوز ظفر لشكر روسيه را روى نمود ، چنانچه خواهد محاربات وليعهد مرحوم را مفصلا شرح دهد كتابى علاحده بايد . از سلطانيه موكب همايون تشريف‌فرماى چمن اوجان شد بتوسط سفير كبير انگريز با روسيه بناى متاركه شد مراجعت به دار السلطنهء طهران آمد . در اين سال فتنهء خواجه محمد كاشغرى در ميان طايفهء تركمان استر اباد روى داد ميان آن گروه و لشكر خاقان سكندر شكوه محاربات رفت تركمانيه مخذول و خواجه محمد مقتول گرديد . هم در اين سال حاجى ميرزا ابو الحسن خان شيرازى سفير كبير اين دولت به سفارت دولت روسيه مأمور و به اتفاق سرگور اوزلى سفير كبير انگلستان كه از راه مملكت روسيه عزم معاودت داشت روانه گرديد . سال بعد عزم پادشاه ذيجاه به سمت خراسان تصميم يافت ، اسماعيل خان دامغانى بسردارى مقدمة الجيش شد . در فيروزكوه و چشمه‌على ، اخبار طغيان محمد زمانخان عز الدين لو در استر اباد به اعانت تركمانان و شورش اهل شهر بر ايشان بعرض واقفان حضور رسيد . ميرزا يوسف مستوفى مأمور و روانهء استر اباد گرديد . خان ياغى را با برادر طاغى از مركب جهالت و نادانى به زير آورده بر الاغى سوار به اردو رسانيد ، مورد سياست سلطانى آمدند . در همين منزل از سردار خراسان عرايض رسيد كه مستدعى عفو تقصيرات خوانين خراسان گرديده بود ، به اجابت مقرون آمد موكب فيروزى كوكب به دار السلطنه معاودت فرمود .\r\nسال هزار و دويست و سى و يك شاهزاده محمد ولى ميرزا از ايالت خراسان معزول و شاهزاده حسنعلى ميرزا منصوب گرديد . سال بعد ميرزا ابو الحسن خان سفير دولت ايران و الكسندر يرملوف سفير دولت روسيه در چمن سلطانيه شرف‌اندوز حضور مبارك شده مطالب سفير روسيه كه عمده متاركه بود ، مقرون به انجاح آمده مقضى المرام مراجعت\r\n\r\n","description":"","footnote":"","page_name":" 15 ","page_number":31},
  {"content":"\r\n\r\nنمود و در سنهء هزار و دويست و سى و سه نزاع شاهزاده حسنعلى ميرزا با فتح اللّه خان افغان وزير شاه محمود در حوالى هرات روى داد ، فتح نمايان نصيب والى خراسان گرديد از افاغنه زياد مقتول و مأسور شد خاقان سعيد به عزم عتبه‌بوسى « ثامن ضامن » از دار السلطنه حركت پس از دريافت آن سعادت مراجعت فرمودند . در ذهاب و اياب اكثر مهمات مهمهء خراسان را نيز انتظام حاصل گشت ، وفات حاجى محمد حسين خان بن بيرامعلى خان مروى كه اميرى فاضل و اديبى كامل بود در اواخر اين سال روى نمود .\r\nسال بعد ميرزا شفيع صدر اعظم برحمت ايزدى توأم گشت . حاجى محمد حسين خان نظام الدوله كه حاتم ثانى و ثانى معن بن زايده شيبانى بود بصدارت رسيد .\r\nسال هزار و دويست و سى و شش خاقان عليين آشيان تشريف‌فرماى خراسان گشت . شاهزاده حسن على ميرزا به تنبيه طايفهء هزاره و شاهزاده محمد قلى ميرزا را بتأديب طبقهء تركمان مأمور فرموده هريك را از آن دو فرقه گوشمالى بسزا داده مراجعت نمودند .\r\nسال هزار و دويست و سى و هفت بسعايت و افساد پاسبانان و سرحدداران ممالك عثمانى فيما بين دولتين عليتين منازعه رفت ، نواب وليعهد اكثر بلاد قرب جوار ممالك عثمانى از قبيل بايزيد و الشكرد و ايادين و ملاذگرد و تبلين و اخلاط و ارجيش و خنوش را بحيطهء تصرف درآورد ، محمد رؤف پاشا سرعسكر لشكر عثمانى با استعدادى كامل به ارزنة الروم آمد ، جلال الدين محمد پاشا معروف به چوپان اغلى و حافظ على پاشا و ابراهيم پاشا با پياده و سواره و توپخانه در حوالى توبراق قلعه اقامت و قلعهء مزبور را كه در تصرف اين دولت و مساوى صد نفر سرباز و نوزده نفر تفنگچى بمحافظت آنجا مأمور بود محاصره نمودند . نايب السلطنه بعد از استماع اخبار به اجتماع عساكر نصرت شعار فرمانداده ايلغار به سمت توبراق قلعه فرمود . بمحض ورود دليران جانبين و سربازان طرفين دست بخصم افكنى و شيراوژنى گشاده ، داد جلادت دادند آخر الامر پاى ثبات و قرار لشكر عثمانى از پيش بدر رفته رو بهزيمت نهادند ، بيست و يك عراده توپ و خمپاره و چهارده شقه علم با تمامى جبّاخانه و توپخانه و اموال و\r\n\r\n","description":"","footnote":"","page_name":" 16 ","page_number":32},
  {"content":"\r\n\r\nاسباب و خيمه به تصرف لشكر ايران آمد . محمد رؤف پاشا سرعسكر كه مردى كارآگاه و خيرخواه بود از ارزنة الروم بمقام استدعا برآمد ، كه موكب فيروزى كوكب معاودت و مراجعت بحدود و سنور خود نمايند ؛ پس از آن امناء طرفين در مقام مصالحه و التيام برآيند ، نايب السلطنه با فتح همعنان معاودت به آذربايجان فرمود . در اين سال شاهزاده محمد على ميرزا تا كنار قلعهء بغداد تاختن آورده در آنجا مريض گشت ، عالم فانى را وداع نمود . خاقان عليين آشيان كرمانشاهان و ساير مملكت شاهزادهء مرحوم را به محمد حسين ميرزا خلف آن فردوس مكان عنايت فرمود ، حشمت الدوله‌اش لقب داد . در شهر ذيقعده همين سال ميرزا عيسى قايم مقام به عالم جاودانى خراميد .\r\nمنصب قايم مقامى به خلف ستوده‌اش ميرزا ابو القاسم مفوض گرديد . سال بعد عقد مصالحه و التيام فيما بين دولتين عليتين ايران و عثمانى بوكالت ميرزا محمد على آشتيانى و محمد امين رؤف پاشا و مصالحه‌نامهء مباركه بنحويكه در تواريخ مبسوطه ثبت و ضبط است مرقوم و مختوم شد . بلاديكه از دولت عثمانى بحيطهء تصرف آمده بود بدولت عثمانى تسليم گرديد .\r\nسال هزار و دويست و سى و نه حاجى محمد حسين خان اصفهانى صدر اعظم كه جهان كرم و ثالث معن و حاتم بود ، مريض گشته درگذشت ، وزارت ديوان اعلى به امين الدوله عبد اللّه خان ولد او عنايت شد .\r\nسال بعد شهريار تاجدار عازم دار السلطنهء اصفهان ، عزم كيفر و گوشمال اشرار كرد حاجى هاشم خان اصفهانى كه از منتسبان امين الدوله بود مأخوذ و مكفوف البصر آمد .\r\nحكومت اصفهان را به شاهزاده سلطان محمد ميرزا محول و سيف الدوله لقب فرمود . امين الدوله بسبب اختفاء و كتمان اين جنايت از صدارت معزول ، وزارت اعظم را به اللّه يار خان دولّو قاجار مفوض و آصف الدوله لقب يافت .\r\nسال هزار و دويست و چهل و يك ميرزا ابو الحسن خان شيرازى بوزارت دول خارجه سرافراز گرديد . در اين سال دولت روسيه نقض عهد نموده بناى كاوش گذاشتند مسالمت به مخاصمت كشيد . در اين هنگام الكسندر پاوليچ ايمپراطور روسيه عازم\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nعالم آخرت گرديد ، برادرش نكولاى پاوليچ بر وسادهء سلطنت نشست . و هم در اين سال ابراهيم خان عمزاده حاكم كرمان عازم آن جهان گشت ، عباس قلى خان ولدش بحكومت كرمان منصوب آمد . در عشر آخر شوال اين سال جناب آقا سيد محمد بعزم جهاد روسيه از عتبات عاليات وارد طهران شد ، موكب همايون به سلطانيه آمد . از جانب ايمپراطور روسيه كنياز بخمشكوف به سفارت آمد پس از رسانيدن نامه و هدايا مراجعت كرد . خاقان سعيد بواسطه تحريض و تحريك پيشوايان دين عازم مجادلهء روسيه گرديد . امراء عاليمقدار و غازيان شيرشكار از هر طرف به محالات متصرفى روسيه حمله‌ور شدند .\r\nهرروز از هرطرف سرواسير بدرگاه گردون نظير مىرسانيدند . لنكران و ساليان به تصرف آمد . اسراى روسيه بممالك ايران تقسيم رفت ، گنجه با هشت عراده توپ نيز به تصرف سپاه نصرت پناه درآمد . و همچنين شيروان و شكى ضميمهء ممالك محروسه گرديد . قلعهء شوشى محصور گشت ، از آن سوى مددوف سردار لشكر روسيه با بيست عراده توپ و چند فوج لشكر به گنجه آمد متصرف گرديد . امير خان بن فتحعلى - خان قاجار دولّو كه خال نواب وليعهد و سردار لشكر نصرت آثار بود بدرجهء شهادت رسيد . نايب السلطنه بعد از استماع اين خبر از شوشى عازم گنجه گشت . در آن حين جنرال بسقاويج با چهار هزار سرباز به مددوف ملحق گرديد . آتش محاربه و مجادله شعله‌ور گرديد ، آخر الامر شكست بر لشكر اسلام آمد برخى مقتول و جمعى كثير مأسور گشت ، موكب مسعود به دار السلطنه معاودت فرمود ، به احضار لشكر فرامين قضا آئين شرف صدور يافت . از آنطرف جنرال بسقاويج سردار گرجستان و آبخسوف حاكم قراباغ و شيروان به تسخير ممالك ايران روى نهادند ، عباس‌آباد و سردارآباد و ايروان و اردو آباد به تصرف روسيه درآمد . خاقان ثريا مكان تشريف‌فرماى چمن مهربان بود آصف الدوله را به محافظت تبريز امر فرمود . جنرال ارستوف عزم تبريز كرد به دستيارى ميرفتاح ، فاتح تبريز گشت . آصف الدوله مأسور گشت . بسقاويج نيز به تبريز آمد جمعى را بخوى و به تصرف آن‌جا مأمور نمود و از مصالحه و مسالمت ، سخن در ميان آورد . آخر الامر\r\n\r\n","description":"","footnote":"","page_name":" 18 ","page_number":34},
  {"content":"\r\n\r\nدر اراضى ده خوارقان [ آذر شهر 
  ] با نايب السلطنه ملاقات كرد بناى مصالحه گذاشتند . در آن اوقات سپاهى گران از ممالك ايران در دار السلطنهء طهران بعزم دفاع و جهاد ، جمعيت و ازدحام تمام نموده مقدمة الجيش آنها مأمور بتوقف زنجان بود . مقدمهء لشكر روسيه در چمن ميانج اقامت مىنمود . چون مقدمهء مصالحه معروض آمد اولا مقبول خاطر مبارك نشد تا اينكه ايلچى مختار انگليس با ساير دولت خواهان بعجز و الحاح آتش غضب پادشاه كامل عاقل را فرونشانيده بناى مصالحه نهادند . در تركمانچاى از توابع تبريز از آن طرف بسقاويج و ساير سرداران روسيه ، از اين جانب نايب السلطنه وزير دول خارجه و منوچهر خان معتمد الدوله انجمن ساخته ، در سال هزار و دويست و چهل و سه به انجام شروط و عهود و تحرير مصالحه‌نامه پرداختند . چون بعد از وفات ابراهيم خان حاكم كرمان و اختلال امورات آذربايجان عباس قلى خان ولد ابراهيم خان به اغواى محمد قاسم خان دامغانى طريق عصيان و طغيان پيش گرفت ؛ محمد ولى ميرزا حاكم يزد بعزم اين كه از خاقان عليين آشيان به تنبيه عباس قلى خان مأمور شود و به اين دست‌آويز اجازه تصرف كرمان گيرد به دار السلطنه آمد . به مفاد :\r\nبيت\r\n طمع كرده بودم كه كرمان خورم * كه ناگه بخوردند كرمان سرم \r\nعبد الرضا خان يزدى كه نواب شاهزاده را پيشكار بود ، فسادى در كار آورد منتسبان شاهزاده را از يزد اخراج ، يزد را تصرف ، به اخذ باج و خراج مشغول گشت . بعد از انتشار اخبار ، حكومت كرمان و يزد به شاهزاده حسنعلى ميرزا شجاع السلطنه مفوض گرديد . شجاع السلطنه يزد را محصور ساخت ولى كارى نساخت ، بكرمان گرائيد حكومت يزد به ظل السلطان و نيابتش به عبد الرضا خان مقرر گرديد . وزارت و صدارت عظمى مجدد به امين الدوله عبد اللّه خان اصفهانى و ايشيك آقاسى باشى كرى باللّه يار خان آصف الدوله مفوض گرديد . انتظام امور خراسان به حسين خان و حسن خان سردار حاكم سابق ايروان محول شد . در اين اثناء گربايدوف همشيره‌زادهء جنرال بسقاويج از جانب دولت روس بسفارت آمد ، آغاز فتنه‌جوئى و سفاهت كرد . كردارهاى زشت كه خلاف\r\n\r\n","description":"","footnote":"","page_name":" 19 ","page_number":35},
  {"content":"\r\n\r\nطريقهء اسلام و سبب شورش عوام بود پيش گرفت . شورش عام شد و بلواى تمام ، سفير مزبور را با همراهان بجز يك نفر نايب ، ملسوف نام مقتول نمودند . اموال ايشان بيغما و تاراج رفت ملسوف به آذربايجان و از آن‌جا بگرجستان و پطرزپورغ شتافت . ماجرى را كماجرى به امناى دولت خود اظهار داشت . از اين طرف حسب الامر خاقان خلد مكان حضرت وليعهد ، اميرزاده خسرو ميرزا را با محمد خان زنگنه امير نظام و جمعى از اعيان بعذرخواهى اين هنگامه روانه دولت روس فرمود . پس از ورود انواع تفقد و مهربانى از ايمپراطور بظهور رسيد .\r\nبعلاوه آن‌كه از مقدمهء اتفاقيه چشم پوشيد ، از دو كرور وجه مال المصالحه كه باقى بود يك كرور بپارنج اميرزاده بخشيد .\r\nسال هزار و دويست و چهل و پنج معاودت به تبريز فرمود . در اين سال شاهزاده احمد على ميرزا به امارت و ميرزا موسى گيلانى به وزارت خراسان مأمور شدند . هم در اين سال پادشاه عظيم الوقار بعزم مملكت فارس تشريف‌فرماى اصفهان و از آنجا به دار العلم شيراز نهضت فرمود . ميرزا محمد على وزير معروف به مشير الملكى و ميرزا على اكبر كلانتر خلف اعتماد الدوله و حاجى ابراهيم خان را به قوام الملكى ملقب نمود .\r\nشجاع السلطنه نيز از كرمان شرف‌اندوز حضور مبارك گشت . زكى خان نورى به وزارتش سرافراز گرديد ، موكب فيروزى كوكب از سمت كازرون و فهليان و بهبهان تشريف‌فرماى شوشتر و از آن‌جا به همدان و در شهر ذيقعده وارد دار السلطنهء طهران گشت . در اين وقت شجاع السلطنه يزد را مجددا محصور ساخت ، چون بىاجازت رجال دولت بود اميرزاده سيف الدوله بحكومت يزد مأمور گرديده شجاع السلطنه به كرمان معاودت نمود . نايب السلطنه بنظم خراسان مأمور آمد با ده فوج سرباز و بيست و پنج عراده توپ ، و اميرزاده محمد ميرزا و قايم مقام اولا به انتظام يزد اقدام فرمود عبد الرضا خان ملتزم ركاب گشت ، سيف الدوله همچنانكه بود بحكومت استقرار يافت ، از آنجا تشريف‌فرماى كرمان گرديد . شجاع السلطنه را به طهران روان فرمود . سال بعد\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nپادشاه ايران تشريف‌فرماى چمن قهيز از اراضى چهارمحال اصفهان گرديد و از آنجا قريهء ده‌كرد لشكرگاه گشت .\r\nدر يوم ششم صفر همين سال ولادت با سعادت شاهزاده ناصر الدين ميرزا ابن اميرزاده محمد ميرزا از صبيهء امير محمد قاسم خان بن سليمان خان نظام الدولة بن محمد خان قاجار روى داد . نايب السلطنه از كرمان به اردو آمد . كرمان به سيف الملوك ميرزا تفويض رفت وليعهد عزيمت خراسان نمود قلعهء محمدآباد و سلطان ميدان خبوشان به تصرف آورد ؛ در سبزوار و نيشابور حاكم تعيين رفت . احمد على ميرزا معاودت به طهران نمود . قلعهء ترشيز به مأموريت اميرزاده خسرو ميرزا مسخر گرديد ، وليعهد به مشهد مقدس آمد .\r\nسال هزار و دويست و چهل و هشت بعزم تسخير قلعهء اميرآباد چناران ركضت نمود . بضرب توپ قلعه‌كوب قلعه را ويران و به يورش مسخر فرمود . قصبهء خبوشان نيز به تصرف آمد رضا قلى خان محبوس گشت . به مشهد مقدس مراجعت نموده و از آنجا عزيمت سرخس فرمود ، به يورش بحيطهء تسخير درآورد و از آنجا به تربت حيدريه رخ نهاد . محمد خان قرائى را با برادران محبوس فرمود . حاكمى از چاكران دربار به تربت معين فرمود ، معاودت به مشهد مقدس نمود . از جانب پادشاه ايران حكومت خراسان به اميرزاده محمد ميرزا تفويض رفت . ميرزا موسى خان فراهانى متولى باشى بقعهء رضويه عليه آلاف التحيه گرديد . در اين سال محمد عليخان ايلخانى طايفهء قشقائى از شيراز فرار ، به كرمان رفت . شاهزاده حسينعلى ميرزا فرمانفرماى فارس على التعاقب به كرمان رسيد ، كار بمجادله انجاميد . كرمان به تصرف فرمانفرما درآمد سيف الملوك به طهران آمد . هم در اين سال كراف‌سيما نام وزير مختار دولت روسيه به ايران آمده در دار السلطنه مقيم گشت . نايب السلطنه اميرزاده محمد ميرزا را به وزارت ميرزا موسى رشتى در مشهد گذاشت و خود طريق دار السلطنه برداشت . خوانين محبوس خراسان را به آذربايجان فرستاد . عبد الرضا خان يزدى راه آخرت پيمود . نايب السلطنه مجدد بخراسان معاودت نمود محمد ميرزا را به تسخير هرات مأمور فرمود . هرات محصور بود كه ارتحال نايب السلطنه از اين عالم روى نمود .\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nصبح پنجشنبه دهم جمادى الآخر سال هزار و دويست و چهل و نه از عالم فانى به عالم جاودانى روى نهاد . چون اين سانحهء غم‌اندوز بسمع مبارك خاقان عليين آشيان رسيد منشور ايالت خراسان و امارت آذربايجان را بنام اميرزاده محمد ميرزا عنايت و ارزانى داشت . از آن طرف چون اين خبر محنت ثمر به هرات رسيد قايم مقام مصلحت در مصالحه ديد ، چون اين امر به انجام رسانيد به مشهد مقدس معاودت نمود . روز ششم شهر صفر سال هزار و دويست و پنجاه حسب الاحضار به دربار خسرو عنايت شعار آمد ، به تشريف ولايت عهد دولت و بنيابت سلطنت مشرف گرديد . شانزدهم شهر مزبور نواب وليعهد روانهء آذربايجان گرديد . چون خسرو ميرزا با سه تن ديگر از برادران در عصيان و طغيان همداستان بودند در اردبيل محبوس گرديدند . خاقان عليين آشيان در شهر جمادى الاول عزيمت اصفهان فرمود . در پانزدهم جمادى الاخر مرض ذات الجنب آشكار ، چندانكه اطبا بمعالجه اقدام نمودند فايده نبخشيد . روز نوزدهم شهر مزبور بجوار رحمت ايزدى پيوست . اركان كشور و امراء لشكر جنازهء شهريارى را با اعزاز و احترام به بلدهء طيّبهء قم آورده ، در جوار بقعهء مطهرهء فاطمه بنت موسى عليها سلام اللّه مدفون گرديد . اولاد صلبى اين پادشاه ذى جود هنگام وفات پنجاه و هفت نفر ذكور و چهل و شش تن اناث بود . تاريخ وفاتش با « پادشاه ايران در اصفهان مرد » مطابق است . نظم :\r\n چو مرگ افكند افسرى از سرى * نهد آسمان بر سر ديگرى \r\n\r\nذكر حقايق اخبار محمد شاه غازى و مجملى از حالات آن مروج مذهب پيغمبر حجازى\r\nبعد از ارتحال پادشاه عالى مقام ، روز بيست و ششم همان ماه بتوسط قايم مقام اين مقدمه معروض وليعهد دولت ابد فرجام افتاد . بلا تأمل به اجتماع عساكر نصرت مآثر فرمان داد . پس بمراسم تعزيت اقدام نموده هفتم شهر رجب بروسادهء سلطنت جلوس « ظهور الحق » با سال جلوس ميمنت مأنوسش مطابق آمد . بعد از تهيهء اسباب جلال و جدال بعزم دار الخلافهء طهران پرچم و رايت اقبال در حركت آمد . برادران محبوس به احتمال فساد از\r\n\r\n","description":"","footnote":"","page_name":" 22 ","page_number":38},
  {"content":"\r\n\r\nبينائى مأيوس گشتند . اميرزاده فريدون ميرزا در آذربايجان نايب الاياله گرديد . امير زاده بهرام ميرزا به وزارت ميرزا تقى قوام الدوله مأمور كرمانشاهان شدند . حاجى حيدر على خان شيرازى بحكومت ارومى روان گشت . در چمن اوجان فرستادهء معتمد الدوله از گيلان رسيد ، عريضه و پيشكش بحضور مبارك گذرانيد . در اين منزل اميرزاده بهمن ميرزا ولنزى انگليسى و منصور خان فراهانى با جمعى از عساكر نظام مأمور به زنجان گرديدند ، بعد از هيجده روز موكب مسعود نزول اجلال به زنجان فرمود . چون بعد انتشار اخبار ارتحال خاقان عليين آشيان على خان شاهزاده ملقب به ظل السلطان به تسويلات شيطانى به ادعاى سلطنت ، دار الخلافهء طهران را مضبوط و به اتلاف درم و دينار به مرتبهء اسراف جمعى را با خود يار و مربوط گردانيده بود ، در اينوقت كه حركت موكب فيروزى كوكب زيبندهء سلطنت را از تبريز شنيد ، شاهزاده علينقى ميرزا ملقب به ركن الدوله را از ميان هواخواهان گزيد و به جهت اصلاح روانهء خدمت خاقان سكندرشان ساخت . پس لشكرى احشاد كرد ، بسردارى شاهزاده امام وردى ميرزا به استظهارش فرستاد جمعى از اميران درگاه ببهانهء انجام امر همراه شدند ركن الدوله در منزل ميانج شرافت حضور مبارك دريافت ؛ بعد از اداء رسالت در اردوى كيوان شكوه ببطالت بسر مىبرد . در منزل خرّم - دره معتمد الدوله با سپاهى گران و چهل هزار تومان زر مسكوك به اردو رسيد ، بسلوك بندگى و اطاعت مسلوك گرديد ، پس از ورود به قزوين و انتظام امور لشكر نصرت قرين تشريف‌فرماى خاك اعلى شدند . در آنجا امام وردى ميرزا بتوسط ركن الدوله جبين ضراعت بر خاك بندگى و اطاعت نهاد ، شفاعت ركن الدوله مقبول افتاد ، به دار الخلافه معاودت كرد ، ظل السلطان را آگاهى داد . قشون مأموره جميعا به اردوى همايون ملحق گشتند . محمد باقر خان بيگلربيگى دار الخلافه وزير ظل السلطان ، محمد جعفر خان كاشى را اولا مأخوذ داشت پس از آن ظل السلطان و حواشى را در عمارت كلاه فرنگى مستحفظ و قراول گماشت .\r\nپادشاه ذى شان روز چهاردهم شعبان وارد عمارت خارج شهر معروف به نگارستان گشت ، دوم رمضان المبارك به مباركى داخل دار الخلافه و به سراى سلطانى اندر شد . اميرزاده\r\n\r\n","description":"","footnote":"","page_name":" 23 ","page_number":39},
  {"content":"\r\n\r\nطهماسب ميرزا خلف شاهزاده محمد على ميرزا بحكومت كاشان و جهانگير ميرزا برادر كهترش بحكومت يزد مأمور شدند . ميرزا فضل اللّه علىآبادى مستوفى به مازندران رفت ، شاهزاده محمد قلى ميرزا ملك‌آرا را بدار الخلافه آورد . خسرو خان گرجى بحكومت اصفهان گرائيد ، شاهزاده سيف الدوله را با متعلقان روانهء دار الخلافه گردانيد . آصف الدوله به ايالت خراسان با سالار پسرش روى نهاد . فيروز ميرزا با معتمد الدوله و لنزى انگليسى امير توپخانه با جمعى از دليران مردانه مأمور به تسخير مملكت فارس شدند . اما شاهزاده حسين على ميرزا فرمانفرماى فارس بعد از استماع اين واقعهء هايلهء محنت اساس ، بتحريك برادر اعيانى خود شجاع السلطنه سكّه زد و خطبهء سلطنت به اسم خويش خواند ، شجاع السلطنه را با لشكرى گران بجانب اصفهان روان فرمود . در اراضى قمشه با لنزى امير توپخانهء و قشون شهريار زمانه مقابله و مجادله‌شان روى نمود . لشكر حكمران فارس شكست يافته با تفرق حواس بسوى شيراز شتافتند . فرمانفرما و شجاع السلطنه در ارك شيراز متحصن شدند . اميرزاده فيروز ميرزا و معتمد الدوله در صحراى مرودشت به لنزى صاحب و همراهان رسيده به اتفاق وارد شيراز گرديدند ، فرمانفرما و شجاع السلطنه را به منصور خان فراهانى سپرده روانهء دار الخلافه نمودند .\r\nدر كهريزك سه فرسنگى طهران شجاع السلطنه مكفوف البصر گرديد ، فرمانفرما در خانه معتمد الدوله انزوا گزيد . چون سه ماهى از اين مقدمه گذشت مرض و با در دار الخلافه شايع گشت فرمانفرما در آنمرض ملك فانى را بملك باقى عوض نمود . حكومت فارس به اميرزاده فيروز ميرزا مقرر گرديد ، خان بزرگوار معتمد الدوله و كارگزار آمد ، چون كياستى با سياست جمع داشت در اندك زمانى كار مملكت را به نظام رسانيد و امور ملك را بر منهاج استقامت مقرر گردانيد . هم در اين سال حكومت دار الخلافه به اميرزاده بهمن ميرزا و مازندران به فضلعلى خان قراباغى تفويض رفت . اميرزاده محمد حسين ميرزا حشمت الدوله وارد دار الخلافه گشت . و كذلك شاهزادگان محمد تقى ميرزا حسام السلطنه و شيخ على ميرزا و همايون ميرزا شرف‌اندوز حضور مبارك گرديدند .\r\nسال بعد اميرزاده اردشير ميرزا بحسب فرمان مأمور بنظم استر اباد و گرگان شد ، طريق\r\n\r\n","description":"","footnote":"","page_name":" 24 ","page_number":40},
  {"content":"\r\n\r\nبسطام را برداشت اسماعيل ميرزا را مأخوذ داشت و به استر اباد روى نهاد . نظمى كامل در كار آورد ، بدار الخلافه مراجعت كرد .\r\nدر ماه صفر اين سال سانحهء پرملال قايم مقام روى داد . شب شنبه سلخ شهر صفر آن سيد سعيد عليشأن شهيد و به روضهء رضوان و درجات جنان خراميد . بيت :\r\n ديدى آن قهقههء كبك خرامان حافظ * كه ز سرپنجه شاهين قضا غافل بود \r\nپس از آن به اقتضاى مصلحت ملكى جمعى از شاهزادگان را مأخوذ و روانهء اردبيل داشتند . صدارت عظمى به حاجى ميرزا آقاسى كه سابقا در آذربايجان به تعليم اميرزادگان مىپرداخت مفوض شد . از اين صدارت كار مملكت بخسارت رسيد . امور ملكى مختل گشت و حقوق ديوانى لم يصل آمد . ميرزا مسعود تبريزى به وزارت دول خارجه سرافراز شد . در اين سال اميرزاده طهماسب ميرزا از حكومت كاشان معزول و عباس قلى خان نبيرهء ابراهيم خان جوانشير منصوب آمد . اميرزاده قهرمان ميرزا كه از خراسان احضار و حاضر دربار بود ، مأمور آذربايجان گرديد . اميرزاده بهمن ميرزا بحكومت بعضى از محالات عراق و محمد باقر خان قاجار بيگلربيگى بحكومت دار الخلافه و اميرزاده خانلر ميرزا بحكومت يزد و آقا خان محلاتى نوادهء شاه خليل اللّه مشهور ، به ايالت كرمان سرافراز گرديد .\r\nسال هزار و دويست و پنجاه و دو پادشاه نامدار بعزم نظم تركمان دشت عازم گشت . اميرزاده فريدون ميرزا كه مقدمة الجيش بود ، تا قارى قلعه رفت . موكب همايون چمن كالپوش را محل اقامت فرمود ، پس از انتظام آن سامان بدار الخلافه طهران معاودت آمد . در رمضان اين سال اميرزاده بهرام ميرزا از حكومت كرمانشاهان و خوزستان معزول و معتمد الدوله منوچهر خان منصوب گرديد و همچنين فضل على خان قراباغى معزول گشت . حكومت مازندران به اميرزاده اردشير ميرزا مفوض گرديد . اهالى كاشان نيز از عباس قلى خان والى آنجا بشكايت آمدند ، حكومت كاشان به شاهزاده بهمن ميرزا بهاء الدوله عنايت گشت . محمد خان ايروانى امير تومان بحكومت عراق سرافراز گرديد . حكومت كرمان به فيروز ميرزا و فرمانفرمائى فارس به فريدون\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nميرزا عنايت شد . و هم در اين سال اميرزاده سيف الملوك ميرزا بسبب ژاژخائى و هرزه‌سرائى كه فطرتش بدان قرين بود حسب الفرمان در قزوين عزلت‌گزين آمد . ميرزا جعفر خان مهندس باشى بسفارت دولت عثمانى مأمور شد .\r\nسال هزار و دويست و پنجاه و چهار پادشاه غازى عازم تسخير افغانستان و تدمير شاهزاده كامران حاكم هرات گرديد . به احضار عساكر نصرت مآثر فرمانداد ، عرايض امير كابل و سردار قندهار مزيد علت گرديد . از اين سوى شاهزاده كامران رسولى كاردان با پنجاه طاقه شال كشميرى و پانزده سر اسب تركمانى برسم پيشكش ارسال داشت ، عريضه‌اى مشعر بر اطاعت و بندگى نگاشت . چون پادشاه غازى حاجى را مصدر كرامت ميدانست ، بحسن نيت ، كارسازى امور جمهور را به كف كفايتش محول مىفرمود ، مشار اليه كه از رسوم ملك‌گيرى و كارگزارى بىخبر و عارى و از قواعد ملك‌دارى ، بجز فحاشى ، آن ناشى را رويه نبود ، رسول را بر خلاف معمول غمگين و ملول باز گردانيد . اميرزاده فرهاد ميرزا مأمور بتوقف دار الخلافه گشت . اردوى همايون بجانب خراسان نهضت كرد حكومت قزوين به اميرزاده بهرام ميرزا و انتظام صفحات بختيارى و كوهكيلويه به اميرزاده سلطان مراد ميرزا مفوض گرديد . در چمن بسطام اردوى ظفر فرجام را مدت بيست روز اقامت رفت . در اين حين اخبار آمدن ايمپراطور به تفليس و گرجستان معروض گرديد . مهر سپهر سلطنت وليعهد دولت ، شاهزاده ناصر الدين ميرزا را به تهنيت ورود ايمپراطور مأمور فرمود . محمد خان امير نظام و ميرزا تقى خان وزير نظام با جمعى از چاكران درگاه سپهر احتشام در ركاب نصرت بنيانش روان گرديده در ايروان دريافت صحبت ايمپراطور ذى شان نموده بعد از سه روز ايمپراطور به سمت گرجستان و وليعهد به طرف آذربايجان رهسپر گشتند . در ايام توقف چمن بسطام آصف الدوله حاكم خراسان به استقبال آمد ، شرفياب حضور گرديد . مأمور بفتح بادغيس گشت ، غوريان محصور لشكر ظفر همعنان آمد .\r\nشير محمد خان با ساير خوانين افغان از فراز باره امان خواستند ، استدعا به اجابت مقرون شد غوريان به تصرف درآمد . بيست و سيم شعبان همين سال شادروان عز و جلال قريب\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nبه شهر هرات افراخته گشت . هرات محصور شد ، از آنسو آصف الدوله تا دوازده فرسنگى ميمنه لشكر برد ، پس از مجادلات و محاربات زياد ايلات هزاره و جمشيدى و اندخودى و شبورغانى از در اطاعت و ضراعت درآمده از هرطايفه پيشكش و گروگان دادند آصف الدوله مظفر و منصور بحضور معدلت دستور شرفياب گشته مورد الطاف خديوانه گرديد .\r\nحسين خان آجودان باشى مأمور بسفارت دول ثلاثه نمسا و فرانسه و انگريز شد پس از مدت ده ماه ايام محاصره بر حسب تقدير قادر قدير و يا بسبب سوء تدبير حاجى وزير و يا به جهت اخلال سفير كبير انگريز صورت فتحى روى نداد . بسبب بعضى امور اتفاقيه معاودت بدار الخلافه لازم افتاد . از آن جمله شورش اهالى اصفهان بر خسرو خان والى آنجا و تفويض حكومت آنجا به فضلعلى خان قراباغى ؛ ديگر فرار شاهزادگان محبوس در اردبيل بود به سمت محالات دولت روس ؛ ديگر عليرضا پاشا وزير بغداد بدون جهت فساد بين دولتين ، اسلام را وجههء همت ساخت بر محمره غفلتا تاختن آورد . لازمهء قتل و نهب و اسر به عمل آورد . ميرزا جعفر خان سفير كبير ايران با رجال دولت عثمانى گفتگو نمود ، فايده نبخشود .\r\nديگر سال هزار و دويست و پنجاه و پنج بتحريك و تحريص مستر مكنيل وزير مختار دولت انگليس چند فروند جهاز جنگى مأمور خليج فارس و تسخير بوشهر و جزيرهء خارك شدند .\r\nاولا وارد لشكرگاه بوشهر [ گرديدند 
  ] چون بجز پنجاه نفر سرباز قراگوزلو بوشهر را مستحفظى نبود بلامانع وارد بوشهر و در سفارتخانهء آنجا كه كوتى نامند منزل نمودند . روز بعد اهالى عموم دشتستان ، خصوص باقر خان حاكم تنگستان در بوشهر ازدحام تمام نموده جماعت انگليس را اخراج و خود بمحافظت اقدام نمودند ؛ جهازات بجزيرهء خارك رفته متصرف شدند . بعد از ورود موكب مسعود بدار الخلافه قنبر عليخان ما فى به رسالت بغداد مأمور گشت . چون در اين هنگام در شيراز ميانهء رعيت و توپچيان دولت به جهتى كه ذكرش خالى از ركاكتى نيست منازعت رفت بمقاتلت رسيد . ميرزا نبى خان امير ديوان به اصلاح رفت فايده نه بخشيد ، لهذا فرمانفرما احضار و امير ديوان در فارس مختار شد .\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nو هم در اين سال آقا خان حاكم كرمان بسبب زشتى گفتار و تحكمات ناهنجار صدر دولت ايران لاعلاج سركشى و عدم امتثال فرمان آغاز نهاده در قلعهء بم متحصن گشت .\r\nفيروز ميرزا با عساكر نصرت مآثر به دفعش مأمور گشته مظفر و منصور گرديدند .\r\nپنجم شوال اين سال حسين خان آجودان‌باشى از سفارت دول ثلاثه مراجعت ، وارد تبريز گشت .\r\nو هم در اين سال معتمد الدوله بحكومت اصفهان و دفع اشرار مفسدين آن سامان مأمور گرديد . موكب همايون نيز به سمت كاشان نهضت فرمود و از آنجا تشريف‌فرماى اصفهان گرديده ، از اشرار كاشان و اصفهان جمعى كثير بمعرض سياست درآمد . نصر اللّه خان قاجار كشيكچى باشى صاحب اختيار فارس گرديد . مدتى نيامد كه زمان كامرانيش بسرآمد ، روانهء عالم آخرت گرديد . حكومت فارس مفوض به نايب الاياله فرهاد ميرزا آمد ، الحق زمان حكمرانى و ايالتش بهترين ايام و شريفترين شهور و اعوام بود . در اين سال اهالى كرمان از اميرزاده خانلر ميرزا شكايت آغاز نهادند ، لهذا فضلعلى خان قراباغى بحكومت آنجا و مأمور گرديد . پس از مأموريت فضلعلى خان ، آقا خان كه در اين مدت در محلات بود ، از محلات فرار و بكرمان رفت ، مجدد رايت طغيان افراشت . فضلعلى خان بدفعش شتافت .\r\nسال هزار و دويست و پنجاه و هفت حبيب اللّه خان امير توپخانه مأمور گرمسيرات كرمان و بلوچستان آمد . آقا خان پس از آنكه از عساكر نصرت مآثر منهزم و بسيارى از متابعانش مقتول و مأسور شدند از راه قندهار به بمبئى رفت ، در همان بندر لنگر اقامت افكند و سكونت اختيار كرد . اگرچه اكثرى از اكابر مورخين معاصر بشرح مواقف و مقامات آقا خان بتون دفاتر و متون صحايف خود را آراسته‌اند ولى چون علّت غائى تأليف قلوب صدور و وزراء ذى شان تواند بود ، لهذا بعضى از آن روايات بر تجاوز جدّ و افراط در مبالغت محمول مىشود ، بندهء درگاه همايون كه مورخ مخصوص دولت روزافزون و به نگارش حقايق حالات مأمور است ، آنچه را از مشاهير ثقات و معتبران روات تفحص نموده و شنيده بطريق اختصار به مسامع آيندگان چنين مىرساند كه : سيد محمد حسن الحسينى المعروف به آقا خان غصنى از اغصان دوحهء علياء نبوت و شكوفه‌اى\r\n\r\n","description":"","footnote":"","page_name":" 28 ","page_number":44},
  {"content":"\r\n\r\nاز ازهار روضهء رسالت ، سليل جليل شاه خليل اللّه مشهور است ؛ با خلقى حسن و فطرتى مستحسن ، مالك كلك و تيغ ، تاراج‌دهندهء دريا و ميغ است . تعداد محاسن آن سيد حصور غير مقدور و نامحصور چنان كه حكيم قاآنى شيرازى راست :\r\nبيت\r\n آدمى بايد بگيتى عمر جاويدان كند * تا يكى از صد تواند مدح آقا خان كند\r\nدر بر او كمتر است از پيره زالى پور زال * روز كين كز بهر هيجا جاى بر يكران كند \r\nدر هندوستان و سند و كرمان مريدان و معتقدان آن خاندان عاليشان فراوان ، همگى غاشيهء ملازمتش بر دوش و حلقهء ارادتشان را زيب گوش و هوش دارند ، به انفاس و استزارت ايشان تيمن جويند و در طريق بندگى و ارادتشان پويند . با اين محاسن و شيم على كل حال داعى دوام دولت شاهنشاه عجم و دولتخواه بلااشتباه خسرو جم خدم بوده و مىباشند . چنانچه اين روزگار كه در بمبئى سكونت اختيار و انزوا دارند مهما امكن به انتشار محامد قواعد دولت قوى شوكت و اشتهار محاسن و شيم خديو ثريا مرتب همت مىگمارند . در به دو جلوس پادشاه غازى نور اللّه مضجعه از آنجا كه به آقا خان عنايتى قديم و ملاطفتى عظيم داشت و به سبب مصاهرت خاقان مغفور از منتسبان خاندان سلطنتش مىشمرد . بحكمرانى دار الامان كرمانش گماشت مشار اليه نيز بسط جناح رأفت برعيت نمود و باب اضافت احسان و انعام بر خاص و عام آنملك گشود ، تا زمانيكه « بعد قضيت رب الارباب » سوء رفتار و زشتى گفتار حاجى ميرزا آقاسى مايهء اسباب گرديده ، متمرد و مستوحش شد . در قلعهء بم متحصن گشت . اميرزاده فيروز ميرزا نصرت الدوله و سهراب خان امير تومان نامزد مادهء طغيان وى گرديدند تا آنكه بتوسط اميرزاده فريدون ميرزا فرمانفرماى مملكت فارس بعنايت پادشاه تاجدار استظهار يافت ، بجانب دار الخلافه شتافت . در بقعهء شاهزاده عبد العظيم مقيم آمد ، حسب الامر جناب حاجى ، حاجى عبد المحمد نام محلاتى كه ملازمان اين خاندان سر همت ايشان بتقابل و تماثل با او فرونميآمد ، شفيع و عذرخواه گناه ذريهء حضرت ولايت پناه آمد . پس از اطمينان ، آقا خان بمقتضاى اين رباعى ملك شمس الدين :\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nرباعى\r\n آن به كه خردمند كنارى گيرد * يا گوشهء قلعه و حصارى گيرد\r\nهى مىخورد و لعل بتان مىنوشد * تا عالم آشفته قرارى گيرد \r\nيكچند در دشتابهء قم توقف بعد اقامت محلات را اختيار نمود . در خانه و قلعهء خود نشيمن كرد . زمانى ممتد به تحكمات حاجى عبد المحمد مبتلا گرديد ؛ چون زمان تحمل و طاقت به انتها رسيد ببهانهء زيارت كعبه عيال را به سمت عتبات عاليات روانه ، خود و برادران با جماعتى از مريدان عطاء اللهى و خراسانى و غيره طريق كرمان پيمود .\r\nچون به مهريز يزد رسيد . بهمن ميرزا بهاء الدوله حكمران آنجا مطلع گرديد ، با جمعيتى از نوكران يزدى و عراقى و سربازان شقاقى وى را تعاقب كرد ، در قريهء كالمند پس از مقابلهء فئتين و مقاتلهء حزبين معدودى از طرفين مقتول شد . بهاء الدوله به يزد آمد آقا خان به شهر بابك شتافت ، بر حسب اتفاق حين ورود ايشان فيما بين اهالى شهر بابك و سرداران افاغنه كه بحكومت آنجا اشتغال داشتند مخالفتى بود . آقا خان با اهالى شهر بابك موافقت نمود محمد باقر خان برادر خود را به سمت سيرجان فرستاد . فضلعلى خان بيگلربيگى دار الامان پس از استماع اخبار با لشكرى جرار روى به ايشان نهاد . محمد باقر خان در حصن زيدآباد متحصن گرديد . آقا خان بمعاونت گرائيد با سپاه كرمان محاربتى نموده برادر را مستخلص ساخت و به سمت گرمسيرات كرمان و لارستان شتافت ، بيگلربيگى نيز متمردين شهر بابك و متعلقان آقا خان را يك‌يك گوشمالى بسزا داده بكرمان مراجعت نمود . چون ايام زمستان بپايان رسيد آقا خان عزيمت كرمان نمود . بيگلربيگى اسفنديار خان برادر خود را و عبد اللّه خان قراگوزلو سرتيپ و وليمحمد خان سرتيپ كرمانى على الترتيب و التوالى بمحاربه و مقاتله‌اش مأمور داشت . اولا اسفنديار خان در منزل دشت آب در حين مجادله و مقاتله بر حسب قضاى رب الارباب از جويبار شمشير آبدار سيراب گرديد . همراهانش متفرق شدند ؛ پس بر وليمحمد خان تاخته به اندك كرّ و فرّى تفنگچيان كرمانى مقهور و وليمحمد خان را مأسور گردانيد . مظفر و كامياب بعزم مقاتله با\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nسرتيپ شتاب نمود ، بعد از مقابله و مقاتله سرتيپ نيز مغلوب و در قلعهء بوزنجان متحصن شد .\r\nخان معظم اليه قلعهء مشير را به تصرف آورده رحل اقامت افكند . در اين حيص و بيص آوازهء مأموريت امير توپخانه اشتهار يافت ، آقا خان به اين سبب به سمت بم و نرماشير نهضت كرد بيگلربيگى تعاقبش نمود ، چون آقا خان را عزيمت هندوستان بود بجانب سيستان و قندهار شتافت . فضلعلى خان بيگلربيگى بكرمان مراجعت نمود ، در همين سال اميرزاده خانلر ميرزا احتشام الدوله به حكومت يزد روان گرديد . و هم در اين سال امر حكومت خوزستان و كرمانشاهان به حاجى خان شكّى قرار يافت . بواسطهء مغايرت مشرب و اختلاف مذهب ، با اهالى آنجا كار بمخاصمه و منازعه رسيد ؛ حاجى خان مقتول گرديد .\r\nعبد الحسين خان جوانشير به حكومت آن سامان و سياست مجرمان مأمور شد .\r\nحبيب اللّه خان امير توپخانه كه مأمور به امور بلوچستان بود ، قلعهء بمپور را محصور نمود . پس از تسخير جمعى از اهالى آنجا را مقتول و برخى را اسير ساخت . بعد از انتظام آن سامان معاودت به دار الخلافه نمود . و هم در اين سال بهمن ميرزا به ايالت آذربايجان منصوب آمد . و همچنين سلطان مراد ميرزا حكومت بروجرد يافت .\r\nخانلر ميرزا به حكومت همدان رسيد . فضلعلى خان از كرمان معزول ، عباسقليخان خوانشير والى كرمان و بلوچستان گشت .\r\nدر اين سال ميانهء تركمانان گرگان شخصى به ادعاى ولايت و مدّعى كرامت آمد ، جمعى از آن جماعت نادان فريفتهء آن مردود بىايمان شده حضرت ايشانش لقب داده سر بر خط ارادتش نهادند ؛ بعد از انتشار اين خبر خسرو دادگر اميرزاده اردشير ميرزا حكمران مازندران را با محمد حسنخان سردار ايروانى و لشكرى نصرت اثر به دفع آن بدسير مأمور فرموده ، و هم در اين سال معتمد الدوله به تأديب خوانين بختيار و تنبيه اعراب كعب روى نهاد و انتظامى كامل به آن ساحات حاصل گشت .\r\nو هم در اين سال فيما بين دولت عليهء ايران با دولت بلجيم [ بلژك 
  ] عهدنامهء مودت ختامه تحرير يافت .\r\n\r\n","description":"","footnote":"","page_name":" 31 ","page_number":47},
  {"content":"\r\n\r\nسال بعد نايب الاياله فرهاد ميرزا از حكومت شيراز معزول ، ميرزا نبى خان امير ديوان منصوب گشت .\r\nدر اين سال ميرزا جعفر خان مشير الدوله سفير كبير اين دولت مقيم اسلامبول با وزير مختار دولت اسپانيول قواعد يگانگى و اتحاد مشيّد و عهدنامهء دوستى و اتحاد مرقوم گردانيد .\r\nسال هزار و دويست و پنجاه و هشت فارسيان در حضرت معدلت نشان از امير ديوان تشكّى كردند و تظلّم بردند ، چون رفع اين شكايت بر ذمهء پادشاه رعيت‌پرور لازم بود آن را معزول فرمود . حسينخان آجودانباشى به صاحب اختيارى فارس اختصاص يافت . در اين هنگام فتنهء « ميرزا على محمد » مشهور به باب عليه اللعنة و العذاب آشكارا گشت . اين ميرزا على محمد از سادات شيراز و صنف بزاز بود . چندى به تحصيل مقدمات علوم اشتغال نمود ، مدتى در مشهد حاير و نجف اشرف مجاور گرديد ، به ارتكاب رياضيات شاقه و مداومت به عزايم و دعوات اقدام ورزيد ، خبط دماغ و ماليخوليا بهمرسانيد . آغاز مهدويت كرد . بعزم حج بيت اللّه مسافرت نمود ، بعد از انجام بعزم خروج روى به فارس نهاد به بوشهر آمد . صاحب اختيار فرستاد محبوسا به شيرازش رسانيدند ، به داروغه‌اش سپرد ، به واسطهء هنگامهء مرض وباء فرار كرد به اصفهان رفت در آنجا مخفى گرديد . هم در اين سال نجيب پاشا وزير بغداد در كربلاى معلى به قتل عام اقدام كرد . قريب به نه هزار كس به شهادت رسانيد چون اكثر مقتولين از اهالى ايران كه مجاور آن ارض فيض بنيان مىبودند بودند ، فقرهء محمره هم واقع شده بود پادشاه دين‌پرور به مقام كيفر برآمد ، دول روس و انگليس ميانجى آمدند ، لاجرم ميرزا تقى خان وزير نظام به سفارت روم و انجام اين امور به آن مرز و بوم مأمور شد مدتى در ارزنة الروم با كارگزاران دولت عثمانى به اتفاق وكلاى دولتين بهيتين روس و انگليس گفتگو نمود فايده‌اى نبخشود ، تا بالاخره به دست‌آويز خلاف شريعتى كه از كسان وزير نظام صادر شد شورش نمودند . يك دو نفر در ميانه مقتول ، اموال و اسباب مشار اليه بالمرّه به تاراج رفت . خود وزير نظام به حمايت بحرى پاشا امير تومان لشكر\r\n\r\n","description":"","footnote":"","page_name":" 32 ","page_number":48},
  {"content":"\r\n\r\nعثمانى نجات يافت . پس از آنكه رجال دولت عثمانى را آگاهى شد پانزده هزار تومان بهاى اموال منهوبه را ارسال و عذرخواه اين گناه شدند . وزير نظام مراجعت نمود . هم در اين سال اللّه قلى ميرزا ربيب حاجى ميرزا آقاسى به سبب زيادتى ارتكاب مناهى و ملاهى و استماع سخنان متملقانهء مزخرف واهى كارش به تباهى كشيد . اعليحضرت پادشاهى به ملاحظهء حاجى ميرزا آقاسى همين‌قدر به خروج از دار الخلافه‌اش حكم فرمود . حاجى به حكومت بروجردش مأمور نمود . سال بعد نواب وليعهد گردون مهد ناصر الدين ميرزا را تهيهء اسباب جشن و سرور و عيش و حبور حكم رفت . به ساعتى سعيد در عمارت خورشيد ، مجلس عقد صبيهء شاهزاده احمد على ميرزا منعقد گرديد .\r\nدر رمضان اين سال وجود مسعود زيبندهء سلطنت و برترى را مرضى مزمن عارض و بسترى گرديده ، در اين اوقات اللّه قلى ميرزا ايلخانى قاجار كه از بروجرد مراجعت كرده در دار الخلافه اقامت داشت ، مصدر پاره‌اى حركات ناهنجار گشت . خود را در خدمت پادشاه و نزد رعيت و سپاه خوار و بىمقدار ساخت . چون مزاج مبارك را اعتدال حاصل شد پاس احترام حاجى را منظور فرموده جز اينكه به بروجرد رود ، مؤاخذه و بازخواستى از مشار اليه نشد . جناب حاجى به مقام انتقام از معاندين ايلخانى برآمد ، هريك را به بهانه‌اى از درگاه دور و مهجور نمود .\r\nسال هزار و دويست و شصت و دو آغاز فتنهء خراسان شد . آصف الدوله و حسنخان سالار ولد مخالفت شعارش در خدمات محوله مساهله و مماطله و با خوانين خراسان ملاطفت آغاز نهادند . از اينطرف حاجى ميرزا آقاسى نيز در مقام كسر شوكت و نخوت ايشان آمد . نخست سليمانخان دنبلى را به حكومت بسطان فرستاد . تركمانان كوكلان به اغواى سالار بر سليمانخان ، خان خانان حاكم استر اباد شوريده سر به عصيان برآوردند . هم در اين سال ميرزا موسى خان متولى باشى روضهء رضويه روى به عالم آخرت نهاد ، حاجى ميرزا عبد اللّه خوئى از بستگان حاجى ، متولى باشى گرديد در اين سال ايلخانى قاجار حسب الامر پادشاه تاجدار عازم عراق عرب گرديد و در بغداد ميگسار و به لهو و لعب روزگار گزار آمد . سال بعد حضرت ظل اللهى را مخالفت سالار\r\n\r\n","description":"","footnote":"","page_name":" 33 ","page_number":49},
  {"content":"\r\n\r\nآشكار شد و دفعش لازم شد . آصف الدوله به اقتضاى مصلحت خويش راه دار الخلافه پيش گرفت . بعد از ورود مقاصدش را فتح البابى روى ننمود ، به اتفاق مهد عليا كه همشيره‌اش بود عازم مكهء معظمه گرديد . در مراجعت ساكن عتبات عاليات شد . از آنسو سالار و اشرار نكبت شعار غفلتا كلات را از تصرف ساخلو آنجا بيرون برد و سرباز مستحفظ آنجا را مأسور به اهالى خراسان سپرد و به اجتماع لشكر حكم كرد . با ازدحامى تمام روى به سمت دار الخلافه آورد ، به سبزوار رسيد . از دار الخلافه ابراهيم خليل خان سرتيپ با ده عراده توپ و سه فوج سرباز و قليلى سواره مأمور به بسطام شد . جعفر قليخان كرد شادلو با پنج ششهزار سوار كه مقدمة الجيش سالار بود به قريهء قهيج كه در يكفرسنگ و نيمى محل توقف سرتيپ بود آمد . طرفين به عزم جدال به ميدان قتال آمدند ، آن‌چه لازمهء تحصيل عزت و نام بود از طرفين به انجام رسيد ، بالاخره جعفر قليخان منهزم گرديد ؛ ابراهيم خليل خان مظفر و منصور مقضى المرام به لشكرگاهش معاودت نمود . در اين هنگام خبر ورود سالار به مزينان رسيد ، از اينطرف محمد عليخان سرتيپ ماكوئى با توپخانه و سرباز به ده ملا يكمنزلى بسطام وارد گرديد . قشون خراسان بعزم شبيخون روى به ده ملا آوردند . ابراهيم خليل خان نيز به اعانت محمد عليخان آمد . قبل از رسيدن سرتيپ محمد عليخان جمعيت خراسان را شكسته و پريشان نموده روز ديگر حشمة الدوله حمزه ميرزا با چهار عراده توپ و پنج فوج سرباز از دار الخلافه به ده ملا رسيد . هر سه لشكر متفقا روى به خراسان نهادند ؛ سالار در ميامى بود در آن ميان تلاقى فريقين روى داد شكست بر لشكر خراسان افتاد و جمعى از خوانين خراسان و برخى از سپاه پادشاه ذى شأن كه محبوسا در نزد سالار بودند به اردوى همايون پيوستند و از حشمة الدوله زينهار جستند . سالار با خويش و تبار و اعوان و انصار روى به وادى فرار نهاد ، پسران سالار رخ به كلات نهادند اهالى كلات كسان سالار را اخراج نموده پسرانش را نيز راه ندادند .\r\nسالار به اتفاق جعفر قليخان به بوزنجرد گرائيد اهالى آنجا به عصيان همداستان نيامدند . جعفر قليخان با سالار از بوزنجرد بيرون شتافتند ، به قبايل تركمان متوسل شدند\r\n\r\n","description":"","footnote":"","page_name":" 34 ","page_number":50},
  {"content":"\r\n\r\nحشمة الدوله به بوزنجرد آمد . محمد عليخان سرتيپ را در آنجا گذارده خود به مشهد مقدس گرائيد ، سرتيپ ماكوئى به اخذ مال بوزنجردى قانع نگرديد طمع به اهل و عيال ايشان نموده شورش و بلوا روى داد . جعفر قليخان نيز به امداد شهرى آمد . سرتيپ مقتول شد ، افواج محصور شدند حشمة الدوله به بوزنجرد آمد . جعفر قليخان مجدد فرار كرد . اهالى آنجا را تأديب نمود چون فصل زمستان بود در همانجا توقف فرمود ، سالار به سرخس رفت . و هم در اين سال مصالحه‌نامهء مجدد بين دولتين ايران و روم مرقوم آمد .\r\nمعتمد الدوله در اين سال وفات يافت ، ميرزا محمد عليخان شيرازى نايب وزير دول خارجه به سفارت فرانسه مأمور شد . هم در اين سال اميرزاده بهمن ميرزا بتحريك آصف الدوله طريقهء وفاق بانفاق آميخته پاره‌اى خيالات فاسده به خود راه داد و در آن حين خسرو خان گرجى مأمور بگرفتن والى كردستان آمد . اميرزاده بهمن ميرزا ، بواهمهء اينكه شايد عطف عنان كند و به آذربايجان آيد خود عازم دربار سپهر اقتدار شد ، به خانهء وزير مختار روسيه پناه برد و به دولت ايمپراطور خواهشمند شفاعت گرديد . وزير مختار در حضرت شهريار با اقتدار شفيع شد به اجابت مقرون آمد . اميرزاده با منتسبان از راه گيلان به گرجستان شتافت ، در قراباغ رحل اقامت انداخت ؛ پس از اين مقدمات وليعهد دولت ابد مدت شاهزاده ناصر الدين ميرزا به حكمرانى مملكت آذربايجان و ميرزا فضل اللّه نصير - الملك به وزارتش و ميرزا جعفر خان مشير الدوله به نظم مهام امور دول خارجه با جمعى ديگر از اعاظم و اعيان مأمور گرديدند . در شهر صفر عازم مقر حكمرانى شدند .\r\nدر اين سال ميرزا على محمد باب را از اصفهان به آذربايجان برده حسب الفرمان در قلعهء چهريق محبوس نمودند .\r\nسال پرملال مصيبت آثار ، هزار و دويست و شصت و چهار حشمت الدوله را معروض افتاد كه « ملا حسين بشرويه » در ارض قدس به ضلالت عباد اشتغال دارد . آن را به اردو آورده محبوس فرمود . در اين سال مرض نقرس پادشاه قوت گرفت . از دار الخلافه به شميران به قلعه‌اى كه به قصر محمديه معروف بود تشريف‌فرما شده به معالجه مشغول گرديدند ، ولى مدتى بود كه مزاج مباركش از حد اعتدال منحرف و بدر ذات شريفش\r\n\r\n","description":"","footnote":"","page_name":" 35 ","page_number":51},
  {"content":"\r\n\r\nدر عقدهء رأس و ذنب امراض منخسف مىبود ، و اطباى حاذق چندانكه اهتمام مىنمودند بهبودى روى نمىنمود ، در اين ايام روى به اشتداد نهاد . در شب سه‌شنبه ششم شهر شوال طاير روح پرفتوحش به جانب شاخسار گلزار جنان بال طيران گشاد . بيت :\r\n ز خسروان مقدم چنان كه مىشنوم * وفاى عهد نكرده است با كس اين دوران\r\nدو چيز حاصل عمر است : نام نيك و ثواب * وزين دو در گذرى ؛  كُلُّ مَنْ عَلَيْها فانٍ  \r\n« محمد پادشاه در قصر جديد مرد » با سال تاريخ مطابق است . آنحضرت را هنگام وفات پنج نفر اولاد ذكور و چهار تن اناث بود .\r\n\r\nذكر حقايق زمان ارتحال پادشاه مبرور و بيان شورش و طغيان برخى از گمراهان مغرور « إِنَّ اللَّهَ لا يُحِبُّ كُلَّ خَوَّانٍ كَفُورٍ »\r\nچون پادشاه غازى به جنت جاويد خراميد ، مهد عليا و ستر كبرى از اين سانحهء هايله مطلع گرديد . از نياوران تشريف‌فرماى قصر جديد شد ، در صدد حفظ سراى دولت و حوزهء مملكت و اصلاح فيما بين امرا و اعاظم ملك و ملت برآمد . بتوسط اعتضاد - السلطنه شاهزاده عليقلى ميرزا كه پادشاه مغفور را عمّ و پردگى سرادق را خال و محرم بود ، ابلاغ احكام در انجام مهام ميفرمود . اما جناب حاجى ميرزا آقاسى چون به سبب سوء رفتار و زشتى گفتار از دانى و قاضى بر خويش هراسى داشت ، ايام اشتداد مرض و حالت احتضار يا هنگام تجهيز و تكفين بر بالين پادشاه با داد و دين مطلقا حاضر نيامد .\r\nدر قلعهء عباس‌آباد خويش جاى كرد . جماعت ماكوئى كه در اين مدت به استظهار حاجى با تقدّس و صلاح ، مال و عيال ملهوفين و مظلومين را بر خود مباح ، تعدى و ستم را بر اهالى ايران موجب فوز و فلاح مىدانستند و به اين جهت خدمتش را وجههء همت خود ساخته پروانهء آن شمع ، و پروين مانند به گردش جمع بودند . بنات النعش‌وار متفرق شده ورق دفتر حسن عقيدت را برگردانيده ، خط باطل بر صفحهء ارادتش كشيدند . اهالى دار الخلافه كه بسالها از آن جماعت گرفتار آفت و مخالفت بودند ، زمان فرصت را از دست نداده در مقام كيفر و انتقام برآمدند . هر كاسب ذليل بازارى بر سرتيپ و سردارى مىتاخت ، و هر عليل بىفرهنگى ياور و سرهنگى را عريان ميساخت . ما صدق بيت ، قايم مقام :\r\n\r\n","description":"","footnote":"","page_name":" 36 ","page_number":52},
  {"content":"\r\n\r\n عاجز و مسكين هركه دشمن بدخواه * دشمن بدخواه هركه عاجز و مسكين \r\nدر اين هنگامه سمت ظهور يافت . آخر الامر از منازل از عاج و از شهر شأن اخراج نموده در باغ محمد حسنخان سردار پناه جستند . از آنسو جناب حاجى ناجى به نايب - السلطنه شاهزاده عباس ميرزا و بجماعتى از اعاظم و امرا نوشتجات خوش مضمون و پيغامات سراپا فسون مشتمل بر التزام وفاق و ترك نفاق فرستاد ، ولى اصلا سودى نبخشيد و فايده‌اى نداد . لاعلاج از عباس‌آباد عازم دار الخلافه شد كه در خانه و منزل خويش سكونت جويد و از وزراء دول خارجه استعانت جويد . فضان آقاى سرتيپ توپخانه كه مستحفظ ارك سلطانى بود توقفش را مصلحت نديد ، با معدودى از همراهان بعزم آذربايجان ، عازم يافت‌آباد گرديد . رعايا و سكنهء يافت‌آباد با زمانه يار ، و شعار روزگار را آشكار ساخته رعايتى به ظهور نرسانيده به اهانتش پرداختند . چون از يافت‌آباد فتح البابى روى نيافت رخ به بقعهء امامزادهء لازم التعظيم شاهزاده عبد العظيم آورد . نور اللّه خان شاهسون در اثناى طريق جسارتى كرد ، ولى خسارت برد . حاجى به آنمكان فيض بنيان خويش را رسانيده و در آن حصن حصين متحصن شد . از آنطرف ميرزا يوسف مستوفى الممالك و ميرزا محمد خان كشيكچى باشى و عباسقلى خان والى و محمد حسنخان سردار ايروانى و جمعى ديگر از مقربان حضرت و نام‌يافتگان دولت ، به عهد و ميثاق اتفاق نموده ، كه چون زمان ماضى بصدارت حاجى راضى نشوند . مال و جان در اين باب دريغ ندارند . بالاجماع عريضه‌نگار و به حضرت مهد عليا مستدعى و خواستگار اعانت در اين عزيمت آمدند . چون اهالى سرادق پادشاهى را از اين نوع اتفاق و عزيمت كه مشعر و مبتنى بر چاكرى و دولتخواهى بود آگاهى حاصل آمد ، به توسط اعتضاد - السلطنه رجال دولت عليّه را مطمئن و آسوده ساخت و از عنايات پادشاهى اميدوار ساخته مطمئن فرمود . چون اين عزيمت به پايان رسيد و رجال دولت را از اين رهگذر اطمينان حاصل آمد ، مشغول به انجام لوازم تعزيه‌دارى و سوگوارى شدند . روز سيم وفات خاقان عليين آشيان جمهور امرا و اعيان سياه‌پوش ، جنازهء مغفرت‌اندوز را زيب دوش كرده به باغ لاله‌زار آوردند . خود به شهر درآمده متفقا در كشيك‌خانه ارك سلطانى\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nليلا و نهارا متوقف گرديدند . به حكام ممالك محروسه احكام لازمه اصدار و ارسال نموده معادل يكصد هزار تومان از خزانهء عامره به مخارج مهمه مصروف داشتند . عباسقلى خان والى را ضابط خالصه‌جات ديوان و حاجى عليخان به تحصيل ماليات گيلان روانه كردند . جعفر قليخان قراجه‌داغى به كاشان رفت ، خزانهء انفاذى ميرزا نبى خان حاكم اصفهان را به دار الخلافه رسانيد . اموال موجودهء بيوتات حاجى ميرزا آقاسى را طومار مسجل نموده مقفل گردانيدند . در اين هنگام غلامحسين خان سپهدار چون بواسطهء حكومت عراق با محمد حسنخان سردار ايروانى نفاقى داشت ، سردار نام خلف خود را به عراق فرستاد ، نايب الحكومه سردار ايروانى را اخراج نموده خود مالك باج و خراج گشت . محمد باقر خان قاجار بيگلربيگى دار الخلافه و ميرزا مسعود وزير دول خارجه و ميرزا شفيع صاحبديوان آشتيانى در اين باب با سپهدار سابق عراق ممهد و اتفاق داشتند و اين هنگامه در اين هنگام خلاف آراء امراء متفقه بود لهذا ملزومات كدورت و نقار در ميانه ظاهر و آشكار گشت . در همين وقت امراء متفقه را خبر رسيد كه يك فوج سرباز عراقى حسب الاشعار سپهدار عزيمت دار الخلافه و در يك منزلى توقف دارند . حسين پاشا خان سرتيپ مراغه‌اى مأمور به اخذ اسلحه و آلات جارحهء فوج عراقى گرديد ، مشار اليه حسب الامر امراء عظام خدمات محوله را به انجام رسانيد .\r\nدر اين ايام ميرزا آقا خان نورى وزير لشكر و ميرزا فضل اللّه برادرش كه ايشان هم از مهجورين درگاه معدلت بنيان و در كاشان اقامت داشتند وارد دار الخلافهء طهران و در عمارت خورشيد متوقف شدند . خلاصه در اين چند روزهء ايام فترت ، و اشتهار اخبار اين مصيبت ، از اين قبيل سوانح و اختلاف در اكثر بلاد روى ميداد و در هر سرى شورى و در هر دماغى سودائى ظاهر شد . از آن جمله در نواحى دار الخلافه ، ايلات و قبايل بقطع طرق و نهب قوافل برخاستند ؛ از دار الخلافه سليمانخان افشار با چهار صد نفر سواره به دفع اشرار اتراك و الوار مأمور گرديد . چون به حوالى قزوين رسيد خبر جسارت با خسارت سيف الملوك مفلوك كه در جنب سطوت ملك الملوك خادمى مملوك\r\n\r\n","description":"","footnote":"","page_name":" 38 ","page_number":54},
  {"content":"\r\n\r\nبود ؛ در اوايل دولت پادشاه مبرور . چون به همين مسلك سير و سلوك مىنمود ؛ حسب الامر خاقان جنت مكين در قزوين عزلت‌گزين آمد . در اين هنگام فرصتى جسته از محبس جست و از شهر قزوين گريخت و به ذيل حمايت ايلات آن نواحى آويخت .\r\nچهار هزار اشرفى از چاپار دولت روسيه گرفت و به اجامره و اوباش الوار داد . جمعى از اوباش ورنود بر خويشتن انجمن نموده خود را پادشاه نافذ الفرمان انگاشت . پروانه و فرامين ملوكانه به اطراف نگاشت .\r\nسليمان خان چون از اين حركت ناهنجار استحضار حاصل ، با سوار افشار ايلغار كرد .\r\nبندگان سيف بىآنكه تيرى اندازد يا دست به قائمهء سيفى يازد ، سر خويش گرفت و راه فرار در پيش ؛ سليمان خان چون بلاى ناگهان برفقايش تاخت ، با معدودى از همراهان مأسورش ساخت . از دار الخلافه حكم به احضارش رفت روانه‌اش نمود ، با قيد و بند به حبس مؤبد مخلد آمد . اسد اللّه ميرزا ولدش كه به حكومت سمنان اشتغال مينمود چون ما صدق :\r\n« الولد سر ابيه و الشبل يخبر عن الاسد » بود ، امراء متفقه مثال عزلش صادر و بدار الخلافه‌اش حاضر ساختند . ديگر از آن جمله شورش اهل بروجرد بود بر جمشيد خان ماكوئى حاكم آنجا كه بعد از استماع اين خبر محنت اثر سر به شوروشر برآورده اسباب و اموالش را تاراج ، و او را در نهايت خفت و خوارى از عاج نمودند . و همچنين اهالى كرمانشاهان بر محبعلى خان حاكم طغيان و عصيان آشكار ساخته بعضى از منتسبانش را برهنه و عريان نمودند ؛ خود با معدودى منهزما به اردوى همايون آمد ، چنانچه شرح ورودش به مناسبت مرقوم خواهد گرديد . و كذلك عصيان رضا قليخان والى كردستان بر خسرو خان گرجى و عليخان سرتيپ قراگوزلو . ديگر از آن جمله انقلاب مملكت فارس و شورش اهل شيراز بر حسينخان نظام الدوله و جماعت سرباز بود كه بعد از سانحهء غم‌اندوز خاقان عليين آشيان و رسيدن اين خبر به اصفهان ، رضاى صالح نام كه شريرى طالح بود پس از استماع اين خبر به جانب شيراز رهسپر گرديد ، حين ورود اين مقدمه را در شهر منتشر و مشتهر گردانيد . اراذل و اوباش هنگامه طلب كه مترصد و طالب اين نوع مطالب مىباشند سر به شورش نهاده دست‌اندازى به دكاكين بازار بزازى نمودند . چون\r\n\r\n","description":"","footnote":"","page_name":" 39 ","page_number":55},
  {"content":"\r\n\r\nاز سلوك زمان ماضى حسينخان نظام الدوله حاكم آنجا ناراضى ، تغيير و تبدّلش را طالب و راغب بودند ؛ در مقام كاوش با نوكران ديوانى و اخراج نظام الدوله از ارك سلطانى برآمدند . عمال و اعاظم در تغيير حاكم زياده از اواسط الناس جازم شدند . نظام الدوله ارك سلطانى را مضبوط ساخته به محاربه و مدافعه پرداخت . عزيز خان مكرى سرهنگ فوج چهارم تبريزى با فوج شقاقى و فوج سمنانى و توپچيان ديوانى اتفاق نموده در مقام محافظت قلعه و محارست نظام الدوله برآمدند و مجادله و مخاصمت را با رعيت وجههء همت ساخته ، ابدا خوددارى از ايشان بظهور نرسيد . خود نظام الدوله نيز كمال جلادت و منتهاى دليرى و رشادت به ظهور رسانيد . در اين اثنا محمد قليخان ايلخانى كه به تازگى از نظام الدوله آزرده و دلگرانى داشت با هزار و پانصد نفر قشقائى و خشتى وارد خارج شهر و در اين باب با اهل شهر همراز و انباز گشت .\r\nمشير الملك چون نظام الدوله را در ايام حكومت پيشكار بود ، با معاندين وى يار نيامد .\r\nچندى در ارك سلطانى و زمانى در مسجد جديد و خانهء امام جمعه مبرور بسر برد . عزيز خان سرهنگ در اصلاح و التيام نهايت سعى و اهتمام نمود ؛ ولى فايده نبخشود . آتش فتنه بالا گرفت و قريب به چهل روز فروننشست ؛ ولى زياده از شش هفت نوكر دولت و ده دوازده نفر از رعيت مقتول نگشت . در اين اثناء امير اصلانخان نام پيشخدمت پادشاهى با فرمان قضا جريان وارد گرديد . رفع ما يقال شد ، مجادلت و مقاتلت به مصاحبت و مجالست تبديل يافت . پس از چند روز احمد خان نايب ايشيك آقاسى نيز وارد گشت . حسينخان نظام الدوله را بر حسب فرمان محبوس نموده منتظر ورود حاكم جديد گرديدند . ديگر از آن جمله آشوب كرمان بود و اختلاف فيما بين فضلعلى خان قراباغى حاكم آنجا ، و عبد اللّه خان صارم الدوله ، كه چون بيگلربيگى قريب به اواخر ماه مبارك رمضان از كرمان بعزم انتظام گرمسيرات آنجا و بلوچستان خارج شد ، محمد عليخان سرتيپ ولد خود را نايب الحكومه و ميرزا اسمعيل شيرازى را پيشكار ساخت . تكاپوى بىحاصل وى را حاصل گشت . مراجعت كرد قبل از آنكه وارد شهر شود و از سانحهء هايله اطلاعى حاصل يابد . جمعى از ولدان ابراهيم خان قاجار و صارم الدوله و ميرزاى وزير از اين خبر مخبر\r\n\r\n","description":"","footnote":"","page_name":" 40 ","page_number":56},
  {"content":"\r\n\r\nشدند ، در مخالفت بيگلربيگى ممهد گرديدند . از اين طرف سرباز جمعى محمد عليخان سرتيپ با سرهنگ معزول خود ، در مخالفت سرتيپ اتفاق نمودند . اين دو فرقه هريك به خيالى سر به شورش برآوردند ، صارم الدوله در قفا غالب شده نايب الحكومه را محبوس ساخت و به نهب اموال منازل بيگلربيگى [ فرمان داد 
  ] پس از استحضار به عزم دار الخلافه مسافرت كرد . ميانهء اولاد ابراهيم خان منافرت و مناقشت ظاهر گرديد به مقاتلت انجاميد .\r\nميرزاى وزير به خانهء يكى از علماى آنجا رفت و در همانجا بواسطهء شورش عامه مقتول شد . بيگلربيگى از منزل اردكان به اطمينان احكامى كه بخشعلى خان يوزباشى برادرش از كارگزاران دولت به آن فرستاده بود ، مجدد به كرمان گرائيد . منافقين شهر اتفاق نموده به مخالفتش برخاستند . لاعلاج به سمت دار الخلافه مجدد روى نهاد . و هم‌چنين شورش دار العباد يزد است كه بعد از استماع اين خبر محنت اثر بر دوستعلى خان حاكم و سرباز ساخلو شورش نموده اسلحه و آلات جارحهء سرباز و چند رأس اسب از دوستعلى خان مأخوذ و بغارت بردند . خان حاكم و سرباز محكوم طريق دار الخلافه سپردند . الوار و اشرار يكنفر محمد عبد اللّه نام را بر خود رئيس ساخته به اوامر و نواهى بلد اقدام نمودند . به حمد اللّه و المنّه كه به زمانى قليل از بخت بيزوال خديو بىهمال رفع اختلالات كثيره گرديد . چنان كه شرح هريك به اقتضاى مقام به خواست خداوند علّام مرقوم خواهد شد .\r\n\r\nذكر حقايق اخبار سال جلوس شاهنشاه ناصر الدين به تأييد خداوند زمان و زمين « وَ إِنَّهُ لَحَسْرَةٌ عَلَى الْكافِرِينَ »\r\nچون روز دهم شهر شوال هزار و دويست و شصت و چهار از جانب دالغور كى وزير مختار دولت روسيه از دار الخلافه چاپار رسيد و اخبار نوبت پادشاهى شهريار تاجدار را به تبريز رسانيد ، قونسل دولت مزبور انشكوف به دربار معدلت مدار گرائيد و به حضرت شهريار معروض و مكشوف گردانيد . شب يازدهم پادشاه عظيم الوقار به احضار نصير الملك ميرزا فضل اللّه كه كارگزار درگاه بود فرمان داد ؛ ماجراى را كماجرى با وى در ميان نهاد . به تدارك سفر و تهيهء احتشاد لشكر معجلا امر فرمود . نصير الملك به\r\n\r\n","description":"","footnote":"","page_name":" 41 ","page_number":57},
  {"content":"\r\n\r\nمنزل خويش آمد و خيالات دور و دراز در پيش ، عاقبت ميرزا تقى خان وزير نظام را حاضر ساخته به انجام خدمات محوله پرداختند . شانزده عراده توپ جهان آشوب و هفتصد نفر توپچى ، و قورخانه ، هم در آن شبانه بدون حالت منتظره و بهانه ، مشخص و مهيا نمودند .\r\nروز دوازدهم خبر نهضت موكب نصرت‌اثر در تبريز منتشر و مشتهر گرديد . كارپردازان دول خارجه پس از تهنيت و مباركباد به طريق دولت‌خواهى مستدعى سرعت و عجلت در حركت گرديدند ؛ ولى شهريار كامياب شتاب را از صواب دور ديد ، نهضت را موقوف به اجتماع عساكر نصرت انتساب فرمود . پس چهاردهم شوال به دولت و اقبال غلغلهء تكبير ملك در خم طاق مقرنس فلك افتاد . ساكنان صحن غبرا را مژده رسيد و محفل ارم اساس  « ذلِكَ يَوْمٌ مَجْمُوعٌ لَهُ النَّاسُ »  آراسته شد . فرق فرقدان فرّ و الا به ديهيم و اكليل مهرومه‌آسا پيراسته گشت . اريكهء سلطنت و جهانبانى از فرّ فريدونى و شكوه سليمانيش زيب و فرّ و شكوه ديگر گرفت :\r\n[ بيت 
  ]\r\n سرير سلطنت اكنون كند سرافرازى * كه سايه بر سرش افكند خسرو غازى \r\nروزگار بر خلاف شعار و عادى ، شادى آغاز نهاد ، و زمانهء ستمگار عكس كردار و رفتار ، عدل‌وداد بر وى كار آورد . قاآنى :\r\n اين چه جشنى است كز او جان جهان در طرب است * در نه افلاك ازو سور و سرور عجب است\r\nچرخ در رقص و زمين سرخوش و گيتى سرمست * راست پرسى طرب اندر طرب اندر طرب است \r\nرؤس منابر و وجوه دنانير بنام نامى و اسم ساميش زيب و زينت پذيرفت . انوار آفتاب معدلتش بر معمورهء ايران تافت ، و اين بنده تاريخ جلوس ميمنت مأنوسش را « ملك الملوك ناصر الدين شاه قاجار » يافت . علما و فضلاء كرام اعاظم و امراء عاليمقام اعيان و خوانين ، بل قاطبهء ساكنين و متوطنين تبريز بهجت‌انگيز ، حاضر حضور حضرتش\r\n\r\n","description":"","footnote":"","page_name":" 42 ","page_number":58},
  {"content":"\r\n\r\nگشته ، جلوس خيريّت مأنوسش را تحيت و تهنيت فرستادند . شاهنشاه جمجاه - فضل اللّه معجم\r\n چو ملك كيومرث ميراث يافت * عنان سوى آئين اسلاف تافت\r\nهمه رسم و بنياد نيكو نهاد * بيفزود بر عدل و احسان و داد \r\n- در به دو كار و فاتحهء امر در تشييد مبانى دين مبين و دولت و بسط بساط معدلت بوجهى اقدام فرمود كه صيت عدل نوشيروان را منسوخ و معدوم نمود . جمهور خاص و عام را از الطاف سرشار خديوانه اميدوار فرمود . سران و سركردگان عظام را به اندازهء مايه و پايه قرين افتخار گردانيد . پس از تجهيز لشكر و تهيهء لوازم سفر ، شاهزاده ملك قاسم ميرزا را به حكمرانى و به كارپردازى مهام خارجه ، مشير الدوله را مأمور به توقف تبريز فرمود .\r\nروز نوزدهم شهر شوال قرين نصرت و اقبال با بيست و چهار عراده توپ جلود قلعه‌كوب و ده هزار سواره و پياده از ابطال رجال شادروان جاه و جلال در باسميج افراخته گشت . از آنجا منزل سعدآباد را بر سعادتش افزود . روزانهء ديگر اوجان را سعادت‌آباد فرمود ، پس چمن توپچى مضرب خيام ظفر فرجام گرديد . در اين منزل چون از ميرزا تقى خان وزير نظام در تقديم خدمات سفر و انجام مهمات لشكر لازمهء جان فشانى و اهتمام به ظهور رسيده بود ، به منصب نبيل امير نظامى سرافراز و نامى گرديد .\r\nهم درين منزل بخشعلى خان يوزباشى قراباغى با دو عراده توپ و هزار و پانصد سوار به اردوى همايون رسيد ، و همچنين ميرزا نظر على حكيم باشى كه حسب الامر پادشاه مغفور از خدمت مهجور و به توقف قم مأمور بود ، به قزوين آمد . ششصد نفر سوارهء افشار با خود يار به اردوى نصرت شعار رهسپار گشت ؛ چون اين حركت بدون اذن و اجازت كارگزاران دولت بود ، حسب الفرمان طريق مراجعت به قم پيمود . هم در اين منزل اعليحضرت شاهنشاهى از آمدن ميرزا آقا خان وزير لشكر به دار الخلافه تهران آگاهى حاصل فرمود ؛ چون بدون رخصت و اجازت از امناى دولت بود ، فرمان قضا جريان شرف صدور يافت كه معاودت به كاشان نمايد و از قرار حكم مجدد رفتار كند . چون وزير لشكر از\r\n\r\n","description":"","footnote":"","page_name":" 43 ","page_number":59},
  {"content":"\r\n\r\nمضمون حكم محكم مخبر و مستحضر گرديد ، از كارگزاران دولت انگليس حمايت طلبيد . از آن جائى كه مدتى بود كه اهالى دول خارجه به سبب فتور و سستى مصدر صدارت در مهمات داخله جسور و سخت مداخلت مىنمودند ، اين وقت كه خود ايام فترت بود لهذا شفاعت و حمايت به عمل آمد . وزير لشكر از عمارت خورشيد به سراى خويش گرائيد خلاصه از چمن توپچى موكب سلطانى با حشمى انبوه و لشكرى باشكوه .\r\nفضل اللّه معجم :\r\n سپاه كوه پيكر فوج در فوج * چنان كز روى دريا موج در موج\r\nسراسر با سنانهاى زره سم * ز سر تا پاى در آهن شده گم \r\nبر اين سياق كوچ بر كوچ عازم زنجان ، قريب به آنجا خسرو خان گرجى و عليخان سرتيپ قراگوزلو با دو فوج سرباز به تقبيل درگاه خلايق اميدگاه ، مفتخر و سرافراز شدند . و همچنين در زنجان دو فوج سرباز و هزار و پانصد نفر سوارهء آنجا و هزار و پانصد نفر سوارهء شاهسون از حضور باهر النور عبور داده مقبول و مستحسن آمد .\r\nمحبعليخان ماكوئى بدحال و پريشان از كرمانشاهان رسيد ، مورد سخط پادشاهى گرديد .\r\nحكومت خمسه به عبد اللّه ميرزا و وزارت آنجا به ميرزا شفيع توسركانى مرجوع گشت . پس از انجام مهام آن سامان موكب ظفر قرين به قزوين و از آنجا عازم دار - الخلافه گرديد . جمهور اهالى طهران از امير و مأمور از قزوين الى يافت‌آباد دريافت حضور باهر النور نمودند . روزانهء ديگر كه جمعهء بيست و يكم شهر ذيقعده بود . موكب مسعود با جنود نامعدود ظفر نمود ، به دار الخلافهء قاهره شرف ورود ارزانى و ارك سلطانى را به قدوم ميمنت لزوم رشك بيت الشرف آفتاب فرمود . عمارت حاجى ميرزا آقاسى محل اقامت امارت پناهى ، در همان شب شنبه به حكم همايون مجلس خسروانى آراسته گشته خديو گردون سرير بر اورنگ جهاندارى جلوس فرموده و سرير فلك سير به شكوه طلعت شاهنشاه ثريا منزلت ، سر به ذروهء عيوق و جوز اسود . فضل اللّه معجم :\r\n دولت نهاد تارك ، بر خاك آستانش * نصرت گرفت نصرت ، از تيغ آبدارش\r\nگلزار دين شكفته ، از نوبهار عدلش * دست ستم شكسته ، از كلك در نثارش \r\n\r\n","description":"","footnote":"","page_name":" 44 ","page_number":60},
  {"content":"\r\n\r\nچون در اين هنگام جمهور انام را ناظمى كه به وفور كاردانى و كفايت گوى مسابقت از همگنان ربايد لازم بود ، شاهنشاه جمجاه به تعيين چنين شخصى جازم گرديد پس از امعان نظر تحقيق به مفاد « قلوب الملوك خزائن اللّه فى أرضه » و به مضمون « ارباب الدول ملهون » از جمع امراء و وزراء عاليمقام ميرزا تقيخان امير نظام را شايسته و لايق ديده به لقب اتابيكى حضرت و صدارت اعظم مفتخر و سرافرازش فرمود . در همان شب به خلاع خاص غرّا اختصاص يافت . قاآنى :\r\n خلعتى گر فى المثل آن را به دريا افكنند * تا قيامت زو گهر خيزد بجاى موج آب \r\nفضل اللّه معجم :\r\n بلند قدر وزيرى كه در زمانه نداشت * عديل و شبه بحزم متين و راى صواب\r\nمحيط دور فلك با همه جناب رفيع * نمىرسيد ز حشمت بدان رفيع جناب \r\nبعزمى ثابت و رأيى صائب در انجام مهام مملكت شروع پيوست . امرا را به اندازهء مايه ، پايه داد و رعايا را به گنجايش مؤنه خراج نهاد . وظايف و مستمريات را خالى از افراط و تفريط مستمر و برقرار گردانيد . مستوفيان و عارضان سپاه را انجمن نمود . مخارج بىحاصل گزاف را موضوع و بر دخل افزود . پس در مقام انتظام بلاد و امصار و رفع اشرار و هنگامه طلبان روزگار و اشتهار اقتدار دولت جاويد عدت به اطراف و اقطار برآمد . نخست اسكندر ميرزا به حكومت و ميرزا موسى مستوفى تفرشى به وزارت قزوين و شاهرخ ميرزا ولد مرحوم فرمانفرما حسينعلى ميرزا به حكومت و محمد كاظم خان خلف محمد حسنخان كاشى به وزارت دار الايمان كاشان مأمور و روانه گردانيد .\r\n\r\nذكر اخبار شورش اهالى خراسان بر حشمة الدوله حكمران و شهادت حاجى ميرزا عبد الله متولى باشى به تيغ آن گروه عنيد « و ما هى من الظالمين ببعيد »\r\nدر خاتمهء حقايق اخبار شهريار تاجدار محمد شاه مبرور مقدمهء اختلال خراسان مرقوم گرديد ، بقيهء حالات اين سامان ، ورود موكب همايون به دار الخلافه ، اجمالا به معرض عرض مىرساند كه : بعد از فرار سالار و جعفر قليخان به سرخس ، حشمة الدوله\r\n\r\n","description":"","footnote":"","page_name":" 45 ","page_number":61},
  {"content":"\r\n\r\nچندى در بوزنجرد و آن سامان رحل اقامت ؛ پس از بوزنجرد مراجعت و در محلى موسوم به گاو باغ قريب به چهل روز به تفرج سبزه‌زار و راغ و كشيدن اياغ تفريح دماغ نمود .\r\nبعضى از ملازمان نادان به سعايت صمصام خان كه از جانب حشمة الدوله در مشهد مقدس نيابت حكومت داشت زبان گشوده خاطر شريفش را از مشار اليه منزجر ، به عزلش مثال داد . مصطفى خان سرتيپ همدانى با دو فوج همدان و افشار به جايش فرستاد .\r\nاز آن جائى كه حشمة الدوله را سياستى بجا و بر سران لشكر تسلطى بسزا نبود ، اهالى اردو و جماعت ساخلو در شهر و نواحى مرتكب مناهى و ملاهى گرديدند ، كه كار به تباهى كشيد . تحريص و اغواى ميرزا محمد خان برادر سالار با متابعانش كه در روضهء رضويه عليه السلام پناه برده بودند ، مزيد علت گرديد كار به منافرت و مخاصمت رسيد . از قضاياى اتفاقيه مقارن اين هنگامه سالار و جعفر قليخان با جمعيتى از تركمانان به عزم تاخت و چپاول به سمت ارض فيض بنيان آمدند . حشمة الدوله بعد از استماع خبر ابراهيم خليل خان را با چند عراده توپ و جمعيتى از سرباز و سوارهء خراسانى و عراقى به دفع ايشان مأمور گردانيد . چون در كال ياقوتى تلاقى فريقين روى داد ، جوانان جانبين و نوخواستگان طرفين در مبارزت آمدند . فضل اللّه معجم :\r\n ز پيكان عالمى پرژاله كردند * زمين از خون مردان ماله كردند\r\nچو ميغ از خون مردان ريخت باران * قلم شد تيغ در دست سواران\r\nروان شد سيل خون تا چند فرسنگ * ميان خون سر مردان چو خرچنگ \r\nعاقبت الامر التزام و انكسار نصيب لشكر ابراهيم خليل خان آمد . عبد اللّه صائن قلعه با دو برادرزاده و جمعى از سواران طوايف مختلفه مقتول و برخى مأسور گرديد . خان سرتيپ اين هزيمت را به خوانين خراسانى نسبت داد و از نفاق و خديعت ايشان دانست .\r\nاهالى خراسان از اين اسناد هراسان و به عصيان و طغيان همداستان شدند . حشمة الدوله چون مطلع شد به كال ياقوتى آمد .\r\nشب بيست و پنجم رمضان سال هزار و دويست و شصت و چهار ، رجب نام مروى با جمعى از اشرار و اراذل به اغواى ميرزا محمد خان برادر سالار به قصد قتل داروغهء\r\n\r\n","description":"","footnote":"","page_name":" 46 ","page_number":62},
  {"content":"\r\n\r\nشهر شتافته مشار اليه را كه در خانهء يكى از معارف مهمان بود بدست آورده با ميرزا كاظم سمنانى مقتول ساختند . از آنجا بخانهء حاجى ميرزا عبد اللّه متولى باشى هجوم نموده آن بيچارهء مظلوم را نيز به درجهء شهادت رسانيدند . مختصر آنكه در آن شب شورش محشر و فزع اكبر در ارض اقدس برپا بود ، تا طلوع آفتاب دروازه و بروج شهر بالمرّه از مستحفظ خالى ماند . سربازان ساخلو به قتل رسيدند يا اسير گرديدند بجز ارك سلطانى كه ابراهيم خليل خان و مصطفى قليخان همدانى در آن محصور و به نگهبانى مشغول بودند . چون حشمة الدوله پس از استحضار به جانب شهر گرائيد اهالى شهر به استقبال آمدند ؛ ولى بعزم نزاع و جدال شترى چند قورخانه به تصرف درآورده مراجعت به شهر نمودند . حشمة الدوله از سمت ديگر به ارك سلطانى درآمد . لشكرش در خارج ارك به ترتيب سنگر و باستيان پرداخته اقامت نمودند . روزانهء ديگر به هنگام بامداد فضل اللّه معجم :\r\n فلك سيمرغ شب را كرد زنجير * برآمد زال زر از كوه كشمير\r\nدگر بر فرق چرخ سر كشيده * نهادند اين كلاه زر كشيده \r\nاز دو رويه صفها بياراستند و چون زنبوران دود خورده درهم افتادند . حاجى ميرزا هاشم مجتهد كه لازمهء اجتهاد در تحريص ارباب عناد به ظهور ميرسانيد ، چون بر خلاف ما انزل اللّه بود ، سبب گلولهء توپ خشتى از ديوار قلعه بر سر حاجى نازل گرديد به ضرب آن خشت به خاك غلطيد ، آن را با حالى زشت به خانه‌اش مراجعت دادند . روز ديگر مصطفى قليخان سرتيپ همدانى به جهت تحصيل سيورسات به قراء و دهات حوالى شتافته از شهر جمعى به ممانعت و محاربتش برخواستند ؛ پس از وقوع اندك مبارزت و مقاتلت ، هريك به مقام خويش معاودت نمودند . چون ايامى معدود به اين وتيره منقضى گرديد و اين اخبار به سالار رسيد ، جعفر قليخان را استمدادا به هرات فرستاد و خود با جمعيتى كامل از تركمانان به ارض اقدس روى نهاد . ورود مشار اليه سبب زيادتى قدرت و جسارت اهل شهر گرديد . حشمة الدوله با لشكر يكباره محصور شدند . لشكر تركمان و خراسانى از شارع و ممر « كأحاطة الهالة على القمر » پيرامن قلعه محيط شدند . مدتى دراز\r\n\r\n","description":"","footnote":"","page_name":" 47 ","page_number":63},
  {"content":"\r\n\r\nاين محاصرت و مقاتلت در كار بود . درين هنگام و هنگامه « زاد فى الطنبور نغمة اخرى » چاپارى از دار الخلافه كه خبر مصيبت غم‌اندوز را به حشمة الدوله مىآورد گرفتار سالار گرديد . اشتهار بهمرسانيد ، بر ضعف و قوت محصورين و محاصرين يك بر هزار افزوده گشت . عدم آذوقه و سيورسات محصورين را سرآمد همهء اختلالات شد . قوت غالب سركرده و آحاد لشكر مردار اسب و شتر و استر بود . از آنطرف يار محمد خان حاكم هرات پس از ورود جعفر قليخان و استحضار از اين مقدمات با لشكرى خون‌آشام به اراضى جام آمد ، بدون اطلاع خاص و عام . ميرزا بزرگ قرائى مؤتمن خود را به حشمة الدوله فرستاد و از آمدن به مددكاريش پيغام داد . از آنسو به سالار هم همين مواضعه نهاد ، از طرفين به استقبالش استعجال نمودند ولى مشار اليه چون ميانهء دو راه « طريق الى الجنة و طريق الى السعير » رسيد . عنان به جانب ارك سلطانى گردانيد و به خدمت حشمة الدوله گرائيد . جعفر قليخان را محبوسا با خود ميداشت . چون راكب و راجل را آسايشى حاصل آمد به قريهء گلستان رفت مهما امكن آذوقه و علوفه به ارك سلطانى حمل داده مراجعت كرد . چون اقامت لشكر در ارك و حوالى با اين عسرت و پريشانى غير ممكن بود مصلحت چنين اقتضا نمود كه به هرات روند ، و چندانكه وارث تاج و تخت كيان به دار الخلافه آيد در آنجا توقف نمايند .\r\nبه اين عزيمت همداستان شده جعفر قليخان را مرخص و خود به جانب هرات شتافتند . سالار با قشون خراسانى تا حوالى جام تعاقب كرد ، ولى بدون آنكه مقابله و مقاتله روى دهد مراجعت كرد . به نيشابور آمد و در خارج شهر توقف كرد ؛ چون اكثر محالات خراسان به اطاعت و تصرفش بود بجز چناران و خبوشان ، لهذا امير اصلانخان خلف خود را به چناران فرستاد بحيطهء تصرف آورد ، روى بخبوشان نهاد . يزدان ورديخان برادر سامخان حاكم خبوشان اطاعتش نمود . در اين هنگام سامخان كه از دار الخلافه فرار نموده بود به خبوشان آمد . مجملى از تفصيل فرارش اينست كه اين سامخان ولد رضا قليخان بن امير كونه خان بن سام بيك كرد زعفرانلو مىباشد . كابرا عن كابر بيگلر بيگى گرى خبوشان و آن نواحى هميشهء اوقات متعلق به ايشان بوده ، در اواخر دولت\r\n\r\n","description":"","footnote":"","page_name":" 48 ","page_number":64},
  {"content":"\r\n\r\nپادشاه مبرور محمد شاه با ابو الفيض خان برادرش در دار الخلافه بسر ميبرد . يك روز بعد از ارتحال ، پادشاه بيهمال با برادر به طريق استعجال طريق خراسان و خبوشان پيش گرفت . چون به سبزوار رسيد هنگامهء انقلاب خراسان را شنيد به صوب نردين گرائيد .\r\nچند روزى در منزل محمد حسنخان نردينى بسر رسانيد . از آنجا به ميان طايفهء زعفرانلو آمد . چون كاظمخان خلج از جانب حشمة الدوله در بوزنجرد بود و تا حال در آنجا اقامت داشت ، آدمى نزد مشار اليه فرستاد آن را از اطاعت خود به حشمة الدوله اطلاع داد .\r\nاز آنجا به خبوشان رفت ؛ با سليمانخان دره جزى ممهد و در اعانت حشمة الدوله و خدمت به دولت متفق شده عزيمت به سمت ارض اقدس نمودند . چون يك دو منزل به سمت مشهد مقدس طى مسافت شد ، كاظمخان خلج با يك فوج سرباز و دو عراده توپ كه به اغوا و تحريص حيدر قليخان عازم خدمت‌گزارى سالار بود به آن حوالى رسيد . نسبت به سامخان به نامه و پيغام اظهار مودت و التيام نموده روانهء ارض اقدس شد و به اتفاق سالار و اشرار شعار خلاف و ادبار ظاهر ساخت . سامخان تا هنگام ورود حسام السلطنه به آن سامان و ادبار و خبوشان متوقف بود ، عواقب كارها را نگران مىبود .\r\n\r\nمأموريت حاجى نور محمد خان قاجار و سليمانخان افشار به استمالت سالار و ساير خوانين مخالفت شعار\r\nعشر اول ذيحجة الحرام اخبار اختلال خراسان و عزيمت حشمة الدوله به جانب هرات به صوابديد يار محمد خان و طغيان سالار و جعفر قليخان مفصل و مشروح به دار الخلافه رسيد . اتابك اعظم چنان مصلحت ديد كه در به دو امر از در استمالت درآيد و متمردين را از عنايات خديوانه اميدوار نمايد ، باشد كه قبل از احتشاد لشكر و اعتداد سپاه از طريقهء عصيان مايل گردند ، و بر منهاج بندگى و اطاعت گرايند . لهذا حاجى نور محمد خان كه عم سالار و از اعاظم چاكران دربار بود با سليمانخان افشار كه مردى كاردان و ذو فنون و با نيرنگ و فسونست برگزيد ، و به اين خدمت مأمور گردانيد .\r\n فرستاده بايد كه دانا بود * به كشتن دلير و توانا بود\r\nفرستاده بايد فرستاده‌اى * درون پر ز مكر و برون ساده‌اى \r\n\r\n","description":"","footnote":"","page_name":" 49 ","page_number":65},
  {"content":"\r\n\r\nمأمورين در نيشابور اولا با جعفر قليخان ملاقات نموده از ارتكاب عصيان كه حاصل آن جز ندامت و خاتمت آن جز وخامت نباشد ملامتش كردند و به مواعيد و نويد از عنايات خسروانه اميدوارش گردانيدند . جعفر قليخان اظهار ندامت و پشيمانى نموده پيمان كرد كه از سالار و اشرار كناره جويد و طريق خدمت دولت پويد ، بعد از ورود سالار به نيشابور آن را نيز ملاقاتى نموده هرچند جهد نمودند كه مادهء لجاج را از طبع با اعوجاج آن زايل كنند هيهات ، هيهات .\r\n نكند از درندگى توبه * گرگ تا نشكنند دندانش \r\nآن مخذول دل سخت چون نحوست بخت ، آن را باعث بود . نصيحت نيك‌خواهان معقول را به سمع رضا و قبول اصغا نكرد ، و به جهت استماع اخبار آمدن حسام السلطنه به سمت خراسان عازم سبزوار گرديد . جعفر قليخان به بهانهء محافظت ايل و خانه به بوزنجرد شتافت . حاجى نور محمد خان و سليمان خان به اردوى حسام السلطنه آمدند از آنجا سليمانخان به بوزنجرد رفت . جعفر قليخان را برداشته روانهء دار الخلافه شدند .\r\n\r\nذكر حقايق اخبار عزيمت حسام السلطنه به خراسان به فرمان قادر بيچون « لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ »\r\nپس از مأموريت حاجى نور محمد خان و سليمان خان به راه استمالت و نويد بخشايش و مغفرت به مفاد  « إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ »  و به مقتضاى فردوسى :\r\n ولى شاهرا مهر و كين بايدى * دو درياش در آستين بايدى\r\nيكى چشمه‌اى زندگى آب او * يكى اژدها بيم گرداب او \r\nاميرزاده سلطان مراد ميرزا كه به حسن تدبير مسلّمى صغير و كبير است به نظم مملكت خراسان و تدمير سالار و ساير سركشان آن سامان حسب الفرمان شاهنشاه فلك بارگاه ، شادروان فتح و جلال خارج دار الخلافه افراشت . اتابك اعظم جمعى از امرا و سركردگان چون اسكندر خان قاجار و جعفر قليخان ولدش و قاسمخان و حسين پاشا خان و محمد عليخان سرتيپ و تيمور پاشاى سرهنگ و جمعى از پياده و سواره\r\n\r\n","description":"","footnote":"","page_name":" 50 ","page_number":66},
  {"content":"\r\n\r\nكه مجموع ايشان هفت هزار و سيصد و سى و سه نفر به شماره درآمدند ، بهمراهش مأمور داشت . اميرزادهء هنرور با لشكر دشمن شكر و هيجده عراده توپ جهان آشوب و هزار و پانصد بار قورخانه بدون حالت منتظر و بهانه . نظامى :\r\n خروش ناى چون صور سرافيل * بگردون شد ز پيش كوههء پيل\r\nچنان شد ز خم كوس و نعرهء جوش * كه گردون پنبه محكم كرد در گوش \r\nپنجم ذيحجة الحرام با اين آئين و سامان كوچ بر كوچ عازم خراسان گرديد .\r\nبعد از ورود به شاهرود يك دو روزى آسايش جنود را منظور نموده به سرعت برق و باد رو به سبزوار نهاد . اهالى مزينان لشكر ظفر نشان را استقبال ، از در اطاعت و استيمان درآمدند .\r\nغرّهء محرم سال هزار و دويست و شصت و پنج در خارج سبزوار . بيت :\r\n فرو شد ز ماهى و بر شد به ماه * بن نيزه و قبهء بارگاه \r\nچون اهالى آنجا ابواب شهر را مانند اقبال بر روى خود بسته و بر فراز بروج و بارهء نافرمانى نشسته ، سر به عصيان و طغيان برآوردند . حسام السلطنه ملا حسن سوتخر را با ارقام ملاطفت اثر به آن گروه شقاوت ثمر فرستاد ، سودى نداد . امير اصلانخان ولد سالار به خلاف شيوه و شعار ماضى كه پيام‌آوران ايمنند از زيان ، خود را راضى به آزار قاضى بيچاره گردانيد . حسام السلطنه مجدد نامه و پيغام فرستاد فايده نديد ، شهر را محصور گردانيد ، به حفر مارپيچ و انباشتن خندق و ساير لوازم قلعه‌گيرى امر فرمود در اين اثنا سامخان ايلخانى و لطفعلى خان بغايرى و اللّه يار خان و مير حيدر خان طالش و برادر زادهء سليمانخان دره‌جزى با جمعيتى سواره در خارج سبزوار به سپاه ظفر شعار ملحق گرديدند . از آن طرف ميرزا محمد خان بيگلربيگى و محمد خان بغايرى با جمعيتى تفنگچى از جانب سالار به امداد سبزوار رسيد ، برفى شديد نيز باريد .\r\n همه كشور از برف شد ناپديد * به يكهفته كس روى گيتى نديد\r\nخور و خواب و آرامگه تنگ شد * تو گفتى كه روى زمين سنگ شد \r\nعلىهذا حسام السلطنه قدرت تسخير قلعه را در خود نديده برحسب صوابديد\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nسامخان از ظاهر سبزوار كوچيد و به عزم خبوشان از سمت سرولايت نيشابور گرائيد . محمد خان بغايرى با جمعى ، از سبزوار به سرولايت آمد . در قلعه‌اى كه معبر لشكر نصرت اثر بود درآمده به محارست آنجا اقدام نمود . حسام السلطنه توپچيان ظفر توأمان را به انهدام قلعه حكم فرمود ، حسب الامر از اطراف قلعه جنگ درانداخته گلولهء توپ چون باران و تگرگ بر قلعه و اهالى باريدن گرفت . محمد خان بغايرى فرار كرد ، ساكنين قلعه از در اطاعت و ضراعت درآمدند ؛ پس از نهب و غارت كه رجالهء لشكر را شيوه و عادتست به جانب صفىآباد رو نهاد . محمد خان بغايرى چون چنان ديدند به شفاعت و وساطت سامخان و جعفر قليخان سرتيپ متوسل شده شرفياب خدمت حسام السلطنه و به تشريف التفات و عنايت مشرف گرديد . حسام السلطنه به اسفراين آمد يك ماه تمام در آن مقام اقامت كرد ، همچنانكه مرقوم شد . سليمانخان افشار از اين مكان به بوزنجرد رفت جعفر قليخان را نيز مطمئن نموده به دار الخلافه برد . حسام السلطنه از اسفراين عزيمت جوين نمود سليمان آقاى قليچى كه حاكم بود از سالار مدد طلبيد ، جمعى از جماعت ترشيزى به معاونتش رسيد ، قلعهء جغتاى را محكمهء خود گردانيد . سالار به خيال اعانت اهل قلعه به سه فرسنگى آمد . حسام السلطنه به عزم تسخير در نيم فرسنگى قلعه رحل اقامت انداخت افراد هريك از اين دو لشكر و آحاد هركدام از آن دو عسكر به جهت تعيين جا و مكان و تحصيل آب و نان در آن صحرا متفرق و متلاشى شدند ، جمعى از مبارزان فريقين را باهم اتفاق تلاقى افتاد ؛ كار به محاربه و مجادله انجاميد . از آواز توپ و تفنگ ديگران را از مقدمهء مقاتله و جنگ اطلاع حاصل شد از هرطرف فوجى بجمع ياران و از هردريائى موجى به امداد هواداران پيوست . بيت :\r\n دو رويه صف‌به‌صف اندر كشيدند * همه روى زمين لشكر كشيدند\r\nزمين از پاى اسبان خاك مىريخت * هوا چون خاك بيزان خاك مىبيخت\r\nز هرسو كشته چندانى به پيوست * كه راه جنگ بر لشكر فروبست \r\nزورق تاب و توان سالار از تندباد آن حادثه درهم شكسته به سرعت باد صبا و دبور روى به ساحل هزيمت نهاد ، از لشكرش جمعى مقتول و برخى بقيد ذلّت و اسارت\r\n\r\n","description":"","footnote":"","page_name":" 52 ","page_number":68},
  {"content":"\r\n\r\nگرفتار ، مابقى چون سالارشان طريق فرار پيمودند . حسام السلطنه به تسخير قلعهء جغتاى نپرداخته تصرف آق‌قلعه را وجههء همت ساخت اگر چه قلعه در غايت استحكام بود ولى به جهت عدم آذوقه و سرب و باروت مستحفظينش طالب امان شدند ، قلعه به تصرف آمد .\r\nقلعهء جغتاى نيز بعد از اطمينان اهالى مفتوح گشت . سليمان آقا فرارا به سالار پيوست ابراهيم خان قاجار سپانلو به محارست قلعه مأمور شد . لشكر ظفر شعار مرة بعد اخرى بعزم تسخير سبزوار رهسپار گرديد . پس از ورود قلعهء خسرو گرد نيمفرسنگى شهر را معسكر نمود ؛ از جانب دار الخلافه يحيى خان تبريزى با قدرى سواره و سه عراده توپ و قدرى وجه نقد و چند دست خلاع فاخر به اردو آمد عريضهء جعفر قليخان حاكم ترشيز مشتمل بر فرمانبردارى و اطاعت كه به حسام السلطنه عرض نموده بود ، ملحوظ افتاد . و همچنين از اهالى تربت استدعا رفت كه اسكندر خان سردار قاجار كه سابق مدتى حكومت آنجا را داشت به آن صوب رود ، حسب الاستدعاى ايشان اسكندر خان با شش عراده توپ و جمعيتى شايسته به آن سامان مأمور گرديد . مشار اليه از راه ترشيز عازم تربت گشت در قلعهء ترشيز مستحفظ و ساخلو معين نموده به تربت گرائيد . حسام السلطنه از خسرو گرد به ظاهر سبزوار آمد ، به ترتيب سنگر و باستيان و حفر مارپيچ و انباشتن خندق امر نمود چون مستحفظ ارك سبزوار حسب الامر سالار مصطفى قليخان و سرباز تربتى بود ، اين هنگام كه از تسخير تربت و اطاعت اهالى آنجا به دولت مطلع گشت از در اطاعت درآمد .\r\nحسب الاخبار مشار اليه ، فرج اللّه خان با فوج عرب روز چهاردهم ربيع الثانى سال هزار و دويست و شصت و پنج ، ارك را بحيطهء تصرف آوردند . امير اصلانخان بعد از اطلاع بعزم فرار به دروازه آمد ، در را بسته ديد ، قفل را شكسته ، بيرون شد . سر خويشتن گرفت و راه نيشابور در پيش . ميرزا محمد خان برادر سالار و شاهزاده محمد يوسف هراتى و سليمان آقاى قليچى با برخى از اعاظم سبزوار چون مجال فرار نيافتند در يكى از مساجد معتكف شدند . حسب الامر حسام السلطنه ، يحيى خان تبريزى آنها را مغلولا به دار الخلافه آورد . پس از انتظام مهام سبزوار ، روز بيستم ربيع الثانى لشكر نصرت اثر به سمت نيشابور\r\n\r\n","description":"","footnote":"","page_name":" 53 ","page_number":69},
  {"content":"\r\n\r\nدر حركت آمد . چون ارك نيشابور از به دو فتور امور خراسان الى حال همچنان از جانب حشمة الدوله به تصرف امام ورديخان بيات ، و ديگرى را در آنجا مداخلت نداده بود مشار اليه به استقبال آمد . از فوج قراجه داغى جمعى به محافظت قلعهء نيشابور مأمور گرديد .\r\nوقايع متفرقهء واقعه در اين سال مأموريت ميرزا جعفر خان مشير الدوله است به جانب بغداد كه با وكلاء دول ثلاثه متحابه ، روس و انگليس و حدود و ثغور و سنور دولتين فخيمتين اسلام را مشخص نمايند . مشار اليه روز چهاردهم ذيحجه از تبريز حركت و در تقديمات مرجوعه از دولت مشغول گشت . ديگر در شهر قزوين زنى ملقب به « قرة العين » سر به شور و شر برآورده چون سجاح بنت اشعث * مسيلمه طلب گرديد . اين زن « زرّينه تاج » نام ، صبيهء اشرف الحاج ملا صالح كه يكى از علماء اعلام است مىبود . در خانهء ملا محمد تقى مجتهد معروف اوقات خويش مصروف مىداشت ، با وجود حسن و جمال و غنج و دلال ، در علوم معقول و منقول به حد كمال بود . مزخرفات ميرزا على محمد را شنيده به تسويلات شيطانى مايل به مشتهيات نفسانى گرديد . بيحجاب با اصحاب و پيروان آن ضلالت مآب مصاحبت و مجالست ميكرد ، به تعليم و ارشاد آن گروه ، بضلالت و فساد مىپرداخت . عم بزرگوارش را چون از گزارش اطلاع حاصل آمد در مقام ممانعت برآمد ، حسب الامر آن ملعونه هنگام نماز صبح در مسجد بدرجهء شهادت رسيد . خود آن ملعونه نيز با جمعى از پيروان بىدين هم‌آئين از قزوين مسافرت كرد .\r\nچنانچه حالات خسارت مآلش عنقريب مرقوم خواهد گرديد . و در همين سال خيريّت مآل حكومت مازندران به اميرزادهء مهديقلى ميرزا تفويض رفت .\r\n\r\nذكر حقايق اخبار حكومت و ايالت برخى از اميرزادگان در بعضى از ممالك محروسهء ايران ، بر حسب مشيت قادر مجيد « إِنَّ اللَّهَ يَفْعَلُ ما يُرِيدُ »\r\nهنگام حركت موكب فيروزى كوكب از تبريز فرح‌انگيز ، اميرزاده خانلر ميرزا احتشام الدوله بحكمرانى طبرستان مشغولى داشت ، بعد از استماع اين خبر بعزم تقبيل سدّه سنيه رهسپر گرديده ، در حوالى قزوين شرفياب حضور مهر ظهور شد . ورود\r\n\r\n","description":"","footnote":"","page_name":" 54 ","page_number":70},
  {"content":"\r\n\r\nدار الخلافه به ايالت و دارائى بروجرد و سيلاخور سرافراز آمد . پس از وصول به بروجرد قبل از دخول به شهر جماعت فيلى به نهب دواب و مواشى حوالى و حواشى شهر پرداختند . تعاقبى به استعجال در استرداد اموال ظاهر ساخت . نصر اللّه خان سيلاخورى را كه از متمردين آنجا بود گوشمالى بسزا داد . و همچنين حسينعلى خان فيلى و افراسيابخان باجلان كه از مفسدين آن سامان و به قطع طرق و مراحل و نهب عابرين و قوافل گذران مينمودند تأديب بليغ فرمود . در اين اثنا اراذل و اوباش شهر نيز فتنه انگيخته سر بشورش نهادند .\r\nاميرزاده در اينباب حلم و سكون را بصواب اقرب دانست ، به اين اندك ملايمت آتش فتنه فرونشست . و هم در اين سال سليمانخان المقلب به خان خانان كه از اسخياى دريا نوال بود و شهريار بيهمال را خال بود ، بحكومت اصفهان و ميرزا عبد الوهاب مستوفى اصفهانى به وزارت ايشان معين گشت ؛ پس از ورود به آنجا ميرزا عبد الحسين اصفهانى كه آن نيز منتظر الوزاره و در آرزوى اين كار روزگار ميگذرانيد ، به مخاصمهء ميرزا عبد الوهاب اقدام ورزيد ، كار ايشان به مقابله و مقاتلت انجاميد . چراغعلى خان زنگنه كه فى الحقيقت آدمى با كفايت و مرباى تربيت دو امير نظام است ، به استقلال ميرزا عبد الوهاب و احضار و اضمحلال ميرزا عبد الحسين از جانب دولت ابد مدت مأمور شد ؛ ولى بعد از ورود به اصفهان كه از خيالات خان حاكم و امام جمعه و ساير اعاظم مستحضر گرديد بمقتضاى مصلحت دولت بر خلاف مأموريت ، آن را در كار و اين را به دربار آورد . و هم از وقايع اين سال مأموريت حاتم خان شهاب الملك است به دار الامان كرمان . كه چون اخبار اختلال امورات آنجا ، امناى دولت قوى شوكت را معروض افتاد . شهاب الملك به انتظام آن سامان مأمور شد . چون ما صدق آيهء شريفه  « إِنَّ يَأْجُوجَ وَ مَأْجُوجَ مُفْسِدُونَ فِي الْأَرْضِ »  خود همراه داشت ؛ لهذا پس از ورود به كرمان بر اختلال امور فضلعلى خان قدرى افزود . ولى مقصودش كه حكومت آنجا بود حاصل نيامد . حسب الامر اولياى دولت قاهره مراجعت نمود ، حوالى كاشان بر حسب پروانچه همايون به انتظام يزد رجعت كرد . محمد ابراهيم خان يزدى با وى نردى كج باخت ، بر وى سبقت گزيد وارد يزد گرديد . بعضى از اشرار را بدست آورده محبوس داشت . محمد عبد اللّه را كه خمير مايهء آن فتنه و فساد بود به حالت\r\n\r\n","description":"","footnote":"","page_name":" 55 ","page_number":71},
  {"content":"\r\n\r\nخود گذاشت . شهاب الملك پس از ورود چون به خيال ناخدائى آن فلك بود ، نظم ولايت را موقوف به ايام حكومت نمود . چون امناى دولت را از اين حركت ثانوى اطلاع حاصل آمد به دربار معدلت مدارش احضار ، جرمش به تسليم مبلغى درهم و دينار معفّو آمد ولى از درجهء عزت و اعتبار ساقط گرديد . ايالت دار الامان كرمان به اميرزاده طهماسب ميرزا مؤيد الدوله كه به ادب و دانش و تمكين و وقار مسلّم اهل روزگار است مفوض گرديد . پس از طى مسافت و وصول به محل اقامت در اندك مدت اختلالات كثيرهء ايام فترت را تماما رفع ، اشرار و مفسدين را به ازعاج بلد يا حبس مؤبد دفع فرمود . به انتظام مملكت و انجام لوازم حكومت مشغول گرديد . هم در اين سال نيكو مآل اميرزاده بهرام ميرزا معز الدوله ، كه به فضل و تقوى معروف و بحلم و بردبارى موصوف است به حكمرانى و ميرزا فضل اللّه نصير الملك به پيشكارى مملكت فارس عزّ و اختصاص يافتند با محمد على خان ايلخانى قشقائى كه چندى متوقف دار الخلافه و ملتزم ركاب ميبود و يكصد نفر سوارهء طالش ، بيست و چهارم ذيحجه از دار الخلافه حركت ، نهم صفر المظفر سال هزار و دويست و شصت و پنج بالخير و الظفر وارد شيراز ، كمال ملاطفت و ملايمت باعمال و رعيت بظهور رسانيد . فى الجمله انقلاب زمان فترت را مرتفع گردانيد . عزيز خان سرهنگ با فوج چهارم تبريزى حسب الاحضار عازم دربار معدلت مدار شد .\r\nحسينخان نظام الدوله كماكان محبوس آمد .\r\n\r\nذكر حقايق اخبار ظهور فئهء باغيهء بابيه در ايران و تدمير آن جماعت بيدين « أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ »\r\nهنگاميكه ميرزا على محمد باب در شيراز حسب الحكم حسينخان نظام الدوله محبوس دارغهء آنجا مىبود ، ملا حسين بشرويه كه يكى از طلاب علوم رسميه بود آن را ملاقات نمود بهواى رياست مزخرفاتش را قبول ، دعوتش را اجابت كرد . ميرزا على محمد آن را بدعوت اهالى عراق و خراسان مأمور ساخت . مشار اليه به اصفهان آمد و در آنجا ملا محمد تقى نام هراتى الاصل كه ساكن اصفهان بود و از فقاهت بهره‌اى داشت آن را بدمدمه و فسون به اطاعت باب ملعون بيرون آورد . از اصفهان به كاشان گرائيد ميرزا\r\n\r\n","description":"","footnote":"","page_name":" 56 ","page_number":72},
  {"content":"\r\n\r\nجانى نام را كه از معارف تجار آن ديار بود بجادهء ضلالت كشانيد . از آن‌جا بدار الخلافه آمد تنى چند مجهول به اطاعت آن بو الفضول جهول درآمدند . از آنجا شرحى بقرة العين كه مختصرى از آن مرقوم شد نگاشت ، به سفر خراسان و دعوت اهالى آن سامان مأمورش داشت .\r\nو هم‌چنين به حاجى محمد على بارفروشى كه يكى از علماء نادان مازندران بود در اثناء طريق مكهء معظمه ، ميرزا على محمد باب را ديده و بطريقهء آن گرويده بود اعلام نمود كه آن هم طريق خراسان پويد ، خود نيز عازم خراسان گرديد . بعد از ورود به ارض اقدس در بالا خيابان محل اقامت گزيد ، بضلالت عباد و به تهييج فتنه و فساد مشغول گشت . ملا عبد الخالق يزدى و ملا على اصغر نيشابورى كه از معارف بودند بدعوتش مايل آمدند . چون اين خبر در خدمت حشمة الدوله كه خارج از مشهد مقدس بود سمر گشت ملا حسين را به اردو احضار فرموده محبوس نمود . ملا على اصغر بيزارى از وى جست ، از باب و پيروانش تبرا نمود . ملا عبد الخالق در خانهء خود منزوى گرديد .\r\nدر ايام شورش خراسان ملا حسين مردود را مجالى بدست آمد ، از محبس رهائى يافت ، مجدد بصوب مشهد مقدس شتافت ؛ چون در مقام طرد و منعش برآمدند به نيشابور و از آنجا به سبزوار رفت . در آنجا ميرزا محمد تقى نام جوينى آن را يار و مددكار گرديد ، بقريهء خانخودى آمدند ، ملا على و ملا حسن نام دعوتش را اجابت كردند ، وارد ميامى شدند و سى و شش نفر از اهالى ميامى را بضلالت انداختند . ساير بدفعش برخاستند كار بمبارزت و مقاتلت رسيد . چند تن از آن جماعت بيدين مقتول گرديد . از آنجا به شاهرود آمد ، در اينجا نيز مقصودش به عمل نيامد . بقريهء حسين‌آباد دو روزى اقامت كرد ، ملا على حسين‌آبادى را به ضلالت انداخت . قرة العين نيز از قزوين با آن ملاعين قرين بل همخوابه و همنشين گرديد . متفقا عازم مازندران شدند . حاجى محمد على و قرة العين سبقت جسته ، چون به هزار جريب رسيدند ، قرة العين به ظاهر با حاجى محمد على هم بستر آمد . مردم هزار جريب در مقام اذلال و اخذ اموال ايشان برآمدند . از آنجا فرارا حاجى محمد على به بارفروش رفت ، و قرة العين نيز در آن حوالى به ضلالت اهالى آنجا مشغولى\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nيافت . ملا حسين نيز از شاهرود و بسطام به مازندران رسيد ، به اغوا و افساد اشتغال ورزيد .\r\nدر ايامى معدود قريب به سيصد نفر بطريقهء آن ملاعين رهسپر شدند . سعيد العلماء و ساير فقهاء مازندرانى در مقام محافظت خود برآمده ، كارگزاران دولت و عمال و سركردگان ولايت را ازين فتنه و غوايت اطلاع دادند . چون از امناء دولت در دفع و رفع ايشان مسامحتى رفت ، آن گروه از بارفروش به سواد كوه شدند . بعد از آن كه احتشام الدوله از مازندران عزيمت به طهران نمود مجدد به بارفروش مراجعت كردند . عباسقلى خان لاريجانى سيصد نفر تفنگچى با محمد بيك ياور را بدفع آن گروه شقاوت اثر فرستاد . حين ورود مقابله و مقاتله روى نمود چند تن از پيروان باب طريق سقر پيمود ، و از لاريجانى نيز جمعى مجروح گرديد .\r\nجماعت بابيه كاروانسراى سر ميدان را محل اقامت و مانع آفت خود نمودند . خود عباسقلى خان به بارفروش آمد ، طايفهء ضالّه از خان بعهد و پيمان طالب خروج از مازندران شدند ؛ عباسقلى خان رضا داد ، آنان از بارفروش به علىآباد آمدند . خسرو بيك علىآبادى دل به اخذ اموال ايشان نهاد ، راه عبور بر آنها بسته از طرفين مستعد مبارزت و مقاتلت شدند . خسرو بيك بدرجهء شهادت رسيد . ملا حسين از خروج مازندران نادم گرديد . بمدفن شيخ طبرسى آمده رحل اقامت انداخت ، بساختن قلعهء حصين و بروجى مشيّد و خندقى عميق و خاكريزى متين پرداخت . چند روزى بحمل آذوقه و تدارك سيورسات ، اوقات خويش را مصروف نمود . آنگاه در مقام احتشاد لشكر و اجتماع معين و ياور برآمده عوام الناس چون در ضلالت متابع نسناسند ، جمعى از خواص و عوام به تباعت و مطاوعت او مايل شدند . هريك از سران آن اشقيا را به اسم يكى از ائمه يا انبيا مسمى مينمود ، بحكومت و فرمانروائى يكى از ممالك ربع مسكون نامزد ميفرمود . بقيهء احوال و خاتمهء حال آن گروه خسران مآل در وقايع سال دوم جلوس همايون از مساعدت بخت مأمول است .\r\nدر عشر اول ذيحجهء اين سال حاجى ميرزا آقاسى كه مجاور بقعهء امام‌زادهء لازم - التعظيم شاهزاده عبد العظيم بود ، بر حسب رخصت و اجازت امناء دولت مسافرت به اراضى\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nمقدسهء عتبات عاليات كرد ، و در آن ارض فيض بنيان اقامت نمود . و همچنين ميرزا ابراهيم خان مصلحت‌گزار دولت عليهء ايران به اقامت بغداد و سرپرستى زوار و تجار اين دولت خداداد مأمور شد .\r\n\r\nذكر حقايق اخبار سال هزار و دويست و شصت و پنج و وقايع آن عام و شهور « وَ إِلَى اللَّهِ تُرْجَعُ الْأُمُورُ » *\r\nدر شهر ربيع الثانى اين سال ميرزا تقى خان اتابك اعظم بشرف مصاهرت شاهنشاه جم مرتبت و مزاوجت ملكهء معظمهء همشيرهء اعيانى شهريار ثريا منزلت سرافراز و قرين مفاخرت آمد . چون قريب بده روز از اين مقدمه برآمد ، پنج فوج از سربازان آذربايجانى كه در ارك سلطانى جاى داشتند به اغوا و تحريك هنگامه طلبان بيشعور سر بشر و شور برآورده بكلمهء عصيان مبادرت نمودند . تغيير صدارت و تبديل امارت را از شهريار ثريا منزلت خواستگار آمدند . قورخانه و آذوقه بسربازخانه‌ها آورده مستعد طغيان شده رو به سراى اتابيكى نهادند . از آن طرف ملازمان صدارت پناه بل بعضى از چاكران درگاه بمقام حراست و مدافعت برآمده به دروبام سراى اتابيكى ازدحام نمودند دو نفر از مستحفظين سراى اتابيكى بگلولهء سرباز مقتول گشت . فى الحقيقت كارى دشوار كارپردازان دولت را در كار آمد ؛ زيرا كه تغيير صدارت موجب عادت در جسارت نوكر و رعيت اين مرز و بوم بقاعدهء قديم نيكچرى مملكت روم ميشد . مؤاخذهء از نوكر با اين بلواى عام سياست تمام لازم ، سبب اتلاف و افناء جمعى كثير و جمّى غفير مىبود . لهذا مصلحت چنين اقتضا نمود كه اتابك اعظم از ارك سلطان خارج شود پس از آن به وعيد و تهديد ، هنگامه را فرونشانند اتابك اعظم از ارك خارج و بسراى ميرزا آقا خان وزير لشكر آمد ، آن شب را در آنجا بسر رسانيد . بامداد عباس قلى خان جوانشير و حاجى على خان مراغه‌اى كه مدتى ناظر محمد شاه مغفور بود با دو نفر ديگر از اعيان به هدايت و ارشاد سربازان مأمور آمدند . و عباس قليخان والى كه مردى سنجيده و كاردان و از اعيان و اعاظم آذربايجان بود ، بدلايل عقلى و نقلى سربازان را مطمئن و مستمال نموده با خود به در سراى وزير لشكر آورد . مشار اليه نيز بشيرين سخنى و چرب‌زبانى رفع دلگرانى\r\n\r\n","description":"","footnote":"","page_name":" 59 ","page_number":75},
  {"content":"\r\n\r\nآنها را نموده و از آن پس اتابك اعظم از سراى برآمده سربازان نيز از در پوزش و عذرخواهى درآمدند . اتابك اعظم در حضرت ملك الملوك عجم جبين ضراعت بر خاك سوده سربازان نادان را شفاعت نمود . چون وزير لشكر در انجام اين خدمت نهايت اهتمام را به عمل آورد ، اعتماد الدولهء شاهنشاه ستاره حشم و مؤتمن و محرم اتابك اعظم آمد . چون باعث و مصدر اين قيل و قال آقا بهرام خواجه امير ديوانخانه و اسماعيل خان فراشباشى بود ، آن يك اخراج بلد و مأمور بتوقف كرمانشاهان و اين يك را به تسليم پنجاه هزار تومان ترجمان از شاهنشاه معدلت توأمان امر و مقرر گرديد . حاجى على خان فراشباشى شد . در عشر آخر ربيع الاول اميرزاده اردشير ميرزا به ايالت و دارائى لرستان و خوزستان ، و سليمانخان سهام الدوله برادرزادهء منوچهر خان معتمد الدوله به امارت لشكر و وزارت آن كشور مأمور گرديدند . با پنج فوج پياده نظام و يك فوج سواره و هشت عراده توپ و قورخانه به انتظام آن سامان از راه كمره و خوانسار و گلپايگان روان شدند . مفسدين و قاطعان طريق شقاوت رفيق معبر را تأديب و سياستى بسزا نموده ، بعضى را مقتول و برخى را مأسور مغلولا به درگاه معدلت دستور فرستادند . قلعهء اروجن كه آن شياطين رهزن را معقل و مسكن بود منهدم بل منعدم نموده عازم ساير محلات متعلقه به خود شدند .\r\n\r\nذكر حقايق اخبار فتح قلعهء طبرسى و قلع بابيهء بد آئين « فَانْظُرْ كَيْفَ كانَ عاقِبَةُ الْمُفْسِدِينَ » *\r\nچون از ساختن قلعهء طبرسى شاهنشاه اسلام را غوررسى لازم بود ، حكم محكم به اعاظم و اعيان مازندران شرف صدور يافت كه به هدم بنيان قلعه و بانيان آن پردازند .\r\nپس از اطلاع اهالى مازندران از فرمان قضا جريان ، نخست آقا عبد اللّه هزار جريبى با جمعيتى از هزار جريب و سارى و علىآبادى به حوالى قلعه آمد . سنگر محقرى از چوب و علف ، مرتب ساخته چند نفر تفنگچى از جماعت كودار بمحافظت تعيين نموده شب بقريهء اقرا ، رفت كه فردا مراجعت نموده به استعداد اسباب محاصره و منازعه اقدام نمايد .\r\nدر همان شب ملا حسين بيدين چون خوكى سهمگين و پلنگى خشمناك بدون ترس و باك\r\n\r\n","description":"","footnote":"","page_name":" 60 ","page_number":76},
  {"content":"\r\n\r\nبر جماعت كودار شبيخون و از خون ايشان رودى روان نمود . از صداى تفنگ ، آقا عبد اللّه از شبيخون و جنگ مستحضر شد بتعجيل و شتاب روى به آوردگاه آورد . چون جماعت بابيه را از كار طايفهء كودار فراغتى حاصل آمده آقا عبد اللّه را استقبال نموده طرفين دست به مقاتلت و مبارزت گشودند . عاقبت فدائيان بابيه را غلبه دست داده آقا عبد اللّه با جمعى ديگر به درجهء شهادت رسيدند . جماعت بابيه منهزمين را تعاقب كنان بقريهء اقرا شدند بر صغير و كبير رجال و نساء ابقا نكرده تمامى را به درجهء شهادت رسانيدند . پس از نهب و غارت به آتش عدوان از قريهء اقرا بجز مشتى خاكستر اثر نگذاشتند . مراجعت به قلعهء طبرسى نمودند . بعد از آنكه اين خبر در طبرستان مشتهر گرديد اهالى مازندران هر كس در مقام و منزل خود اقامت و بمجارست خويش مشغول شدند . چون امناى دولت را از اين ذلت خبر رسيد اميرزاده مهديقلى ميرزا كه به حكومت مازندران مأمور و تا حال از دار الخلافه حركت نكرده بود ، معجلا روانه‌اش داشتند . غرّهء شهر صفر با جمعى از سركردگان و اعاظم مازندرانى از راه سوادكوه عازم گرديد ، وارد قريهء داسكس علىآباد شد ؛ بدون حافظ و حارس بروسادهء راحت جالس گرديد . در اينوقت برفى شديد باريد . فردوسى :\r\n يكى تيره ابر اندر آمد چو گرد * ز سردى همى لب بهم برفسرد\r\nسرا پرده و خيمه‌ها گشت يخ * كشيد از بر كوه بر برف نخ \r\nهمراهان اميرزاده هريك بگوشه‌اى آرميده شدند . ملا حسين غفلت اميرزاده را غنيمت دانست ، فرصت از دست نداده با سيصد نفر از فدائيان بابيه شب پانزدهم شهر صفر بعزم شبيخون ركضت نمود ، بلامانع بقريهء داسكس درآمد . هر كرا يافت از پا در - انداخت ؛ پس آتش بيباكى افروخت ، خشك و تر آن قريه را درهم سوخت . اميرزاده اول مرحلت طريق سلامت گزيد ، از پشت سراى خود را بيرون انداخت از طريق غير متعارف فرار كرد . به ذيل تاريكى شب و تراكم جنگل و اشجار متوسل و متوارى شد . دو تن شاهزاده و اميرزاده و جمعى كثير از سواره و پيادهء مازندانى مقتول گرديد . اموال و اثقال اميرزاده و همراهان و اهل آن قريه ، كسيب جماعت بابيهء حسرت نصيب شد . با فرح و\r\n\r\n","description":"","footnote":"","page_name":" 61 ","page_number":77},
  {"content":"\r\n\r\nظفر بجانب قلعهء طبرسى رهسپر شدند . اميرزاده مهديقلى ميرزا پس از طى نيم فرسنگى مسافت ، به دستيارى يكنفر مازندرانى به كاوسرائى درآمد ، تا آنكه چند تن از منهزمين به دو پيوسته به سارى رفت . احتشاد لشكر و استعداد سفر از سر گرفت . از آنسو عباسقلى خان لاريجانى كه هم بدين خدمت مأمور بود ، بقلعهء طبرسى آمد . قلعه را محصور گردانيد اميرزاده مهديقلى ميرزا از سارى ، محسن خان سورتى و محمد كريمخان اشرفى و خليل خان سواد كوهى را به امداد و معاونتش مأمور ساخت . ملاعنهء بابيه از در حيلت و خديعت طالب امان و خروج از مازندران شدند . چندانكه عباسقلى خان را از طريقهء حزم و محارست بازداشتند . شب دهم ربيع الاول ملا حسين بدبخت با چهار صد نفر از فدائيان دل‌سخت به عزم شبيخون از قلعه برآمده مهيا و آماده . فردوسى :\r\n همى بود تا شب نمودار شد * فرورفت مهر و جهان تار شد\r\nبرفتند نيمى گذشته ز شب * نه بانگ تبيره نه بوق جلب\r\nبه جائى غو پاسبانى نديد * جز از آرميده جهانى نديد\r\nهمه خفتگان سر بسر مرده‌اند * تو گفتى همه روز مىخورده‌اند \r\nملا حسين خود با سوارى چند عفريت‌منظر در يك‌سمت لشكر به كمين ايستاد بقيه را به محاربه فرمانداد . فردوسى :\r\n دو بهره چه از تيره شب در گذشت * ز جوش سواران بجوشيد دشت\r\nدهاده خروش آمد و داروگير * هوا دام كركس شد از پر تير \r\nمبارزان طرفين دست به تيغ و تفنگ برده و ميدان جنگ را از شعلهء تفنگ پرمشعله نمودند . فدائيان بابيه كارى كردند كه شرحش بىمعاينه راست نيايد و بيانش جز مشاهده در حيّز تحرير نگنجد .\r\nبيت\r\n ز بانگ زخم گردان چشم كودك * همى احول شد اندر ناف مادر\r\nز بيم جان همى تن كرد پنهان * چو درّاج از پس تنها غضنفر \r\nلشكر مازندرانى راه انهزام پيش گرفت ، در آن شب تار هريك به سمت ديارى\r\n\r\n","description":"","footnote":"","page_name":" 62 ","page_number":78},
  {"content":"\r\n\r\nراه فرار پيمود ، ديّارى پايدار نيامد . در اين اثنا ملا حسين نيز خود را بميدان كارزار رسانيد . ميرزا كريمخان اشرفى و آقا محمد حسن لاريجانى با معدودى از تفنگچى كه در پناه سنگرى محصور و مستور بودند از روشنائى آتش لشكرگاه كه افروختهء آن طايفهء گمراه بود ؛ ملا حسين كه عمامهء سبز بر سر داشت مشهود ايشان گرديد . ميرزا كريمخان تفنگى به جانب آن انداخت بر سينهء پركينهء آن آمد . آقا محمد حسن بگلولهء ديگر شكمش را مجروح ساخت . آن قايد ارباب ضلالت به طريق استعجال به سمت قلعه اقبال نمود . ديگران نيز سالك طريق متابعت شده به قلعه درآمدند . در اين هنگام سپيدهء صبح صادق دميد ، ميرزا كريمخان به اذان بامداد اقامت كرد . عباسقلى خان لاريجانى با دو سه نفر از سركردگان و قليل تفنگچى كه به حربگاه بودند ، طريق مراجعت پيمودند . هشتاد نفر از ملاحدهء بابيهء مقتول را سربريده ، سر خويش گرفتند و راه منازل در پيش ، ملا حسين بعد از دخول به قلعه به اندرز متابعان و نصيحت پيروان و تحريص ايشان به متابعت و اطاعت حاجى محمد على زبان گشوده پس از اداء مزخرفات و خرافات چند . عبد اللّه وصاف :\r\n جانش يكى عطسه داد و روح بپرداخت * هم ملك‌الموت گفت يلعنك اللّه \r\nجسد پليدش را در بن ديوار مقبرهء شيخ طبرسى با شمشير و لباس مدفون كردند . از آنسو اميرزاده مهديقلى ميرزا با لشكرى جرّار بعزم پيكار عازم قلعهء طبرسى بود . در اثناء طريق از اين هنگامه استحضار حاصل نمود . بمقتضاى حزم چهار روز در قريهء كياكلا رحل اقامت افكند . پس از احتشاد و استعداد زياد روى به قلعه نهاد ، عباس قلى خان لاريجانى نيز به دو پيوست . اطراف را سنگرهاى مستحكم حصين ترتيب داده بحفر مارپيچ و افراشتن بروج مشيّد عالى اقدام نمودند . چهار عراده توپ و خمپاره بر اطراف قلعه بسته گلوله و ساچمه چون تگرگ باريدن گرفت . بابيه از قلعه خارج و در خاكريز نقبى چند كه ترتيب داده بودند جاى گرفته به مدافعه مشغول شدند .\r\nدر اين مجادله طهماسب قليخان و جعفر قليخان مازندرانى به درجهء شهادت فايز گرديدند . لاجرم اين مجادلت و مقاتلت به دورودراز كشيد و زمان محاصره به طول انجاميد . سليمان خان افشار از جانب شهريار تاجدار بتهديد سركردگان و نويد\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nلشكريان به مازندران آمد ، پس از تبليغ احكام ، رئيس و مرؤس فتح قلعه را بر خود الزام نموده اطراف قلعه را بحفر و نقب و انباشتن باروت ، خالى و مملو ساخته در ساعتى معين آتش زده از چهار جانب تمام لشكر مهياى يورش شده دامن جلادت بر ميان زده سپر بىباكى بر رو كشيده با قدم تهور بجانب قلعه دويدند . از يك‌سمت توپهاى كوه توان و خمپاره‌هاى آتش‌فشان را برق خرمن جان قلعگيان ساختند . فردوسى :\r\n بشمشير هندى برآويختند * همى ز آهن آتش فروريختند\r\nهمى گزر باريد بر خود و ترگ * چو باد خزان بارد از بيد برگ \r\nچون تدبير مخالف تقدير بود فتح قلعه ميسر نگرديد به حيّز تأخير افتاد . ولى سختى محاصره روى در ازدياد نهاد . از آنطرف عدم آذوقه و سيورسات و ظهور خلاف مواعيد و خرافات حاجى محمد على سبب فتور و نفور ارباب ضلالت گرديد . آقا رسول نام رسولى فرستاده از اميرزاده امان طلبيد . مسؤلش به اجابت مقرون كرده با سى نفر كسان خود از قلعه بيرون آمد . يكنفر از افراد لشكر خودسر ، بقتل آقا رسول اقدام نموده اين معنى باعث هلاكت جمعى از همراهانش آمد ، تتمه عود بقلعه نمودند . جماعت ضالهء بابيه آن را بسبب ارتداد بقتل رسانيدند . با وجود ظهور اين معنى چون كار ايشان بجان و كارد به استخوان رسيده بود ، يك‌يك به استيمان و زينهار رو به ديار خود نهاده متفرق شدند بقيه را چون از مردار و برگ اشجار نيز قوتى بدست نيامد لاعلاج زنهار خواستند . پس از تحرير امان‌نامچه كه در حقيقت نامهء قتل ايشان بود ، حاجى محمد على با دويست و چهارده نفر و تفنگهاى مستعد و آماده و اسياف مسلول در يك‌سمت اردو نزول نموده آنشب را بسر رسانيده على الصباح حاجى محمد على با چند نفر از رؤساى آن ملاعين محبوس ، بقيه از زندگانى مأيوس شدند . پس از انهدام قلعه اميرزاده به بارفروش آمد .\r\nحاجى محمد على و ساير آن ملاعين نيز در آنجا بار سفر بسوى سقر بستند . مازندران از آلايش خبث وجودشان مصفى گشت .\r\n\r\nذكر حقايق اخبار بقيهء فتنهء خراسان و بيان وقايع ضعف و انكسار آن گروه زشت عمل « أُولئِكَ كَالْأَنْعامِ بَلْ هُمْ أَضَلُّ »\r\nسابقا مرقوم گرديد كه حشمة الدوله به اتفاق يار محمد خان عازم هرات گشت\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nدر اراضى جام مصحوب چاپار وزير مختار دولت انگريز فرمان همايون شهريار كامكار به اميرزاده حشمة الدوله مشعر بر جلوس سرير دارائى ايران و ورود دار الخلافهء طهران رسيد . استماع اين خبر بهجت‌اثر باعث فسخ عزيمت جمعى از لشكر به صوب هرات گرديد . دو فوج كزاز و فراهان بدون اجازت از حشمة الدوله چهار عراده توپ برداشته احتشام و احترام حشمة الدوله را كأن لم يكن انگاشته بزرگ و كوچك با ساز و نوا مخالف‌وار از طريق نيشابور آهنگ عراق و اصفهان نمودند . حشمة الدوله با هشت فوج ديگر و بقيهء لشكر به صوب هرات شتافت مهديخان سرهنگ را اميرزاده و ميرزا بزرگ قرائى از جانب يار محمد خان مأمور دار الخلافه گرديد . دو فرسنگى غوريان محلى موسوم به شيش قريب به چهار ماه لشكرگاه بود . پنجهزار تومان نقد و هزار خروار جنس بعنوان قرض در اين عرض از يار محمد خان به مصارف سيورسات و ساير ملزومات صرف شد .\r\nاواخر ربيع الثانى كه مأموريت حسام السلطنه اشتهار يافت اميرزاده حشمة الدوله عزم مراجعت فرمود ، از جانب يار محمد خان ، جبار خان نام با هزار سوار ملازم ركاب حشمة الدوله آمد ، پس از ورود به تربت حيدريه توقف اميرزاده حسام السلطنه را در نيشابور استماع فرموده به آنصوب نهضت نمود ، وارد نيشابور گرديد . حاجى ميرزا على خان خوئى با فرمان قضا جريان از دار الخلافه به احضارش رسيد حسب الامر رهسپر شد .\r\nغرّهء رجب بدار الخلافه درآمد پس از دريافت شرف حضور مهر ظهور و چند روزه آسايش از زحمات سفر حسب الامر خديو معدلت‌گستر به حكومت آذربايجان و ميرزا محمد آشتيانى به لقب قوام الدوله و سر رشته‌دارى و وزارت آن سامان به محمد رضا خان فراهانى مرجوع سرافراز روانهء آذربايجان گرديدند .\r\nاتابك اعظم چراغعلى خان زنگنه را به استمالت سالار مأمور خراسان كرد .\r\nحسب الامر مرتضى قلى خان حاكم شاهرود با سى سوار مأمور بهمراهى آن بود چون تكاهل و مسامحتى ورزيد از حكومت معزول گرديد . چراغعلى خان در نيشابور خدمت حسام السلطنه رسيد . جبار خان هراتى با سواران همراهى حشمة الدوله\r\n\r\n","description":"","footnote":"","page_name":" 65 ","page_number":81},
  {"content":"\r\n\r\nنيز ملحق به حسام السلطنه و اردوى نصرت شعار گرديدند . سليمانخان دره جزى مأمور به كلات شد . حسام السلطنه از نيشابور از راه سر ولايت به چناران آمد از آنجا ورود چراغعلى خان و مأموريتش به ارشاد و هدايت سالار و ساير اهل فساد ، علماء مشهد را اعلام داد . پس از رسيدن جواب ، چراغعلى خان با پنج نفر سواره عازم مشهد مقدس گشت . اهالى شهر بعزم نمودن احتشام و ازدحام خواص و عوام با نه عراده توپ استقبال نموده آن را به شهر درآورده به منزل سالار رسانيدند . خلاصهء سخنان چراغعلى خان به سالار چنان بود كه خود به دار الخلافه آيد بدون اذيت و سياست به زيارت مكهء معظمه شتابد .\r\nدربارهء منسوبان و متعلقاتش عنايت و التفات دريغ نيايد . [ پس از 
  ] مراجعت از مكه مجدد حكومت خراسان به سالار مبذول شود . جواب مشار اليه اينكه عجالتا خودم را از آمدن دار الخلافه معاف دارند ، يكى از پسرانم را به نوا برند پس از يك سال كه از تقديم خدمات تدارك ذلات شد بشرفيابى حضور مبارك مضايقه نخواهد بود . مختصر آن‌كه از آن رسالت و مقالت بجز بطالت فايده نبخشيد علاوه الواط و اشرار درصدد اذيت و آزار چراغعلى خان برآمدند ، بحمايت رجب مروى كه به مهمانداريش مأمور بود استخلاصش روى نمود .\r\nبا چند نفر سوار بدرقه و حافظ از سالار به اردوى ظفر شعار آمد . لشكر نصرت اثر ده روز در چمن كوباغ اوتراق كرد . قلعهء شاهان دز را كه يوزباشى حسن و يوزباشى هادى با جمعى تفنگچى و شمخالچى با اهالى دهات و قراء و دهات حوالى كه بدانجا پناه برده بودند و بمحارست اقدام مينمودند ، جعفر قليخان قاجار سرتيپ با سه عراده توپ و فوجى از لشكر به تسخير و تصرف آنجا مأمور گرديد . پس از دو سه روزى نزاع و جدال ، قلعه بحيطهء تصرف درآمد . يوزباشيان به سياست رسيدند ، اموال ساكنين قلعه بغارت رفت . سپاه ظفر پناه به چمن قهقه آمد ، در آن‌جا از سليمانخان دره - جزى چاپار و عريضهء مشعر بر اخبار تصرف كلات رسيد ، حسام السلطنه فرستاده را قرين عنايت و التفات گردانيده رخصت مراجعت داد . حكم شد كه سليمانخان كلات را بگماشتن حارس و حافظ مضبوط ساخته خود عزيمت خدمت نمايد . يوم دهم رجب چراغعلى خان\r\n\r\n","description":"","footnote":"","page_name":" 66 ","page_number":82},
  {"content":"\r\n\r\nبعزيمت مراجعت دار الخلافهء طهران و اميرزاده حسام السلطنه بعزم تسخير دار الحكومهء خراسان از چمن قهقه حركت نمودند . در حوالى شهر اهالى آن‌جا بعزم جنگ از دروازه خارج مقدمة الجيش را استقبال و به انداختن توپ و تفنگ اشتغال نمودند . پس از رسيدن تمامى لشكر جلادت اثر مردم سالار رو بهزيمت و فرار نموده داخل شهر شده در مقام محارست و محافظت بروج و باره برآمدند . از اهالى شهر هرچه مأسور گرديد .\r\nپس از اخذ اسلحه و آلات جارحه اجازه بمراجعت شهر يافت ، خواجه ربيع معسكر لشكر جلادت اثر گرديد . محاذى سه دروازهء شهر سنگر محكم و بروج مستحكم مرتب شده محل اقامت بعضى از افواج و توپخانه آمد . مدت ده روز هرروزه محاربه و مقاتله مجمل به عمل مىآمد . روز غرهء شعبان جمعيتى كامل از جماعت تركمان از جانب سرخس به اعانت اهالى مشهد مقدس رسيد بمحض ورود با چندانكه سواره و پياده در شهر موجود بود به جانب سنگر ترشيزى و سامخان ايلخانى حمله‌ور و به لوازم جانستانى و جانفشانى اقدام نمودند . از يكطرف سالار چون پلنگ غضبان با سواران تركمان و از سمتى ابو الفيض خان و مير محسن خان و سامخان با جمعيت ترشيزى و خبوشان .\r\nفردوسى :\r\n عنانها فكندند در پشت زين * كشيدند گردان همه تيغ كين\r\nبرآمد ز هرسو ، ده و دار و گير * درخشيدن تيغ و باران تير \r\nعاقبت الامر جماعت ترشيزى و خبوشانى را پاى قرار و ثبات از پيش بدر رفته ، رو بهزيمت نهادند . سنگر ايشان به تصرف سالار و همراهان آمد بنه و اغروق آنها با دو عراده توپ بدست سالار و جماعت اشرار افتاد ، قريب به صد نفر از لشكر خبوشان مأسور لشكر تركمان گرديد ، قرين فتح و ظفر مراجعت به شهر نمودند . حسام السلطنه پس از آگاهى به اعانت آنها به حرب‌گاه رسيد چون مجال تدارك نديد دو عراده توپ ديگر را كه برجاى مانده بود بعسكر خود آورد و آن شب را بحراست اردو بهم رسانيد .\r\nهنگاميكه سالار سيارگان از افق شرقى به ميدان فسيح الاركان آسمان خراميد سالار با تمامى لشكر شقاوت شعار از شهر برآمده از در محاربه و كارزار درآمدند بجانب\r\n\r\n","description":"","footnote":"","page_name":" 67 ","page_number":83},
  {"content":"\r\n\r\nسنگر بالا خيابان و سر آب ، به شتاب و استعجال به جدال و قتال اشتغال نمودند . افواج ماكوئى و مخبران كه در سنگر و باستيان بودند حملهء آنانرا استقبال نموده داد جلادت و مردانگى دادند . فردوسى :\r\n از آواى اسبان و گرد سپاه * بشد روشنائى ز خورشيد و ماه\r\nستاره سنان بود و خورشيد تيغ * ز آهن زمين بود و از گرد ميغ \r\nعاقبت خذلان كفران نعمت بسالار و اشرار سرايت نموده شكسته و پريشان ، روى برتافته به جانب شهر شتافتند لشكر نصرت اثر منهزمان را تا قريب دروازه تعاقب نمودند پس از اين هزيمت قريب به بيست روز سالار را عزيمت خروج از شهر و كارزار نيامد چندانكه راكب و راجل را آسايشى آمد ، مجدد شهرى و تركمان ممهد و مستعد كارزار شدند دو روز على التوالى از طرفين در محاربت و مضاربت هرآنچه در حيّز امكان و قدرت بود مبذول داشتند روز سيم هنگام طلوع آفتاب ، فردوسى :\r\n سپاهى دلاور كه گاه ستيز * ره مرگ پويد نه راه گريز \r\nدليران جانبين و مبارزان طرفين صفها را آراسته چون شيران خشمگين و پلنگان سهمگين درهم افتادند . فردوسى :\r\n ز گرد سواران هوا بست ميغ * چو برق درخشنده پولاد تيغ\r\nهمى چشم روشن عنان را نديد * سپهر و ستاره سنان را نديد \r\nروى زمين از خون كشتگان لعل‌فام شد و دليران هردو لشكر خسته‌گام ، آخر روز كه روز آخر جلادت آن گروه پرشروشور بود امارات ضعف و فتور بر صفحهء احوال خذلان مآلشان ظاهر و آشكار گرديد يكباره ناگزير راه گريز در پيش گرفته و عار فرار را شعار روزگار خويش ، غازيان شير شكار تا كنار قلعه بر قفاى ايشان تاختند جمعى كثير اسير ساخته به سنگر و معسكر رجعت نمودند . در همان شب سنگر و باستيان جديد در كنار باغستان شهر ترتيب داده حسين پاشا خان با فوج مراغه و دو عراده توپ به محافظتش مأمور گرديد . سالار و اشرار يك‌باره محصور شدند و به محارست برج و باره كوشيدند .\r\nچون سالار را به جهت تجهيز لشكر و تهيهء عسكر سيم و زرى لازم بود تصرف در موقوفات\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nحضرت رضا عليه السلام را به اسم قرض و وام پيشنهاد خاطر نموده ، اولا امام جمعه و جمعى از معارف علماء و خدمه را بحبس نظر سپردهء جمعى از لشكر گردانيد . پس بدست بيشرمى قناديل و ادوات طلا و نقره آلات حضرت را گرفته مسكوك گردانيد و همچنين غلات و حبوبات خالصه‌جات حضرت كه در انبار بود به سيورسات لشكريان ايثار نمود .\r\nبه حمد اللّه و المنّه جز از خسران و خذلان فايده نديده ، خلاصه چون اين اخبارات بعرض كارگزاران دولت ابد مدت رسيد ، فرمان قضا جريان صادر گرديد ؛ كه لشكرى مجدد مأمور خراسان و به معسكر حسام السلطنه ملحق آيد . اتابك اعظم سه فوج ماكو و گروس و همدان و جمعيتى سواره و شش عراده توپ و خمپاره به سردارى صمصام خان سرتيپ در نهايت ساختگى و آراستگى روانه گردانيد . چراغعلى خان زنگنه كه مردى فهميده و كاردان بود مجدد بهمراهى اين لشكر ، حسب الامر رهسپر شد . روز ششم ذيقعده وارد ارض اقدس و بر حسب امر حسام السلطنه بتقديم خدمات مرجوعه اشتغال نمودند . شب نهم ذيقعده سالار جمعيتى كامل از اهل شهر و تركمان را به تاخت قراء متصرفى حسام السلطنه روانه ساخت . حسام السلطنه پس از استحضار ، سامخان ايلخانى را با تمام سواران لشكر به تعاقب آنها مأمور به ايلغار فرمود . هنگاميكه آنان دو قريه از چناران را چاپيده جمعى از اناث و ذكور را مأسور نموده معاودت به شهر مىنمودند . تلاقى فريقين روى داد .\r\nپس از كوشش و كشش زياد نصرت به سامخان و هزيمت به لشكر سالار نصيب افتاد .\r\nاسرا استخلاص يافته به اوطان خود شتافتند . علاوه از آن جماعت جمعى كثير مأسور گرديد . خراسانيان عريان و تركمانان بيجان شدند ، زمان محاصره قريب بيك سال كشيد ، چون ديگر سر از گريبان خمول در نياورده به سپردارى متانت حصار ، بخوددارى پرداختند . حسام السلطنه همت به سختى محاصره پرداخت ، در اطراف شهر سنگر و باستيان متعدد و بروج مشيد ترتيب داده در هرسنگرى فوجى مأمور و در هربرجى جمعى به حراست نامزد گردانيد . در اين هنگام از ميرزا محسن خان خافى مبشرى كافى چون بشر حافى رسيد و اخبار آمدن جمعيتى وافى از تركمانان به عزم اعانت سالار در شش فرسنگى رسانيد . عباسقلى خان سرتيپ با شش عراده توپ و دو فوج پياده نظام و سامخان\r\n\r\n","description":"","footnote":"","page_name":" 69 ","page_number":85},
  {"content":"\r\n\r\nايلخانى با سواره به انجام و اتمام كار آن گمراهان مأمور گرديدند . روزانهء ديگر هنگام ظهر به همديگر دچار ، بلاتأمل به كارزار درآمدند . مبارزان جرار و دلاوران خونخوار دست به استعمال آلت حرب گشادند و سرهاى دليران مانند گوى چوگان در قوائم اسبان غلطان شد . فردوسى :\r\n ز گرد سواران فضاى جهان * چنان شد كه پيدا نبود آسمان\r\nيكى را شده خشك بر چهر خون * يكى خسته از خنجر آبگون \r\nعاقبت سعادت از تركمانان روى برتافته يكباره به جانب انهزام شتافتند . جمعى كثير از ايشان مقتول و جمّى غفير اسير گرديدند . رؤس مقتولين مصحوب مهديقلى بيگ تفنگدار به دربار معدلت مدار رسيد در همين ايام حسب الفرمان شاهنشاه ذى شان دو فوج سرباز و چهار صد نفر سواره و سه عراده توپ و پانصد بار قورخانه روانهء خراسان گرديد ، ملحق به سپاه ظفر پناه شده به تقديم خدمات مرجوعه مشغول آمدند . ششصد نفر سوار افغان ، يار محمد خان نيز از هرات فرستاد . جبار خان با همراهان كه از پيش ملتزم خدمت بودند مراجعت نمودند و همچنين حسب الاستدعاى اميرزاده حسام السلطنه اسكندر خان قاجار كه سپاه را سردار و خراسان را پيشكار بود به دار الخلافه احضار گرديد . محمد ناصر خان قاجار به سردارى و پيشكارى مأمور با دو فوج سرباز و سه عراده توپ و دويست نفر سوار به خراسان آمد . روز ورود مشار اليه سالار با امير اصلانخان خلفش از در كارزار درآمده كمال تهور و جلادت را ظاهر ولى عاقبت خائب و خاسر به شهر مراجعت نمودند .\r\n\r\nذكر حقايق اخبار فتنهء بابيهء زنجان و استيصال آن گروه بيدين « إِنَّهُمْ كانُوا قَوْماً عَمِينَ »\r\nملا محمد على زنجانى در سلك علماء و فقهاء آن ديار روزگار مىگذرانيد ولى عبد اللّه وصاف « فاضلى از فضول بدخواهى ، عالمى در علوم گمراهى » در شرعيات احكام بر خلاف مسلّمات ، محض اشتهار اختيار مىكرد چون مخالفتش با ساير علماء آن سامان بىپايان آمد ناچار فقهاء آن ديار مراتب را به دربار شهريار تاجدار محمد شاه غازى تغمده اللّه\r\n\r\n","description":"","footnote":"","page_name":" 70 ","page_number":86},
  {"content":"\r\n\r\nبغفراته اظهار داشته حسب الامر بدار الخلافه‌اش احضار و در خانهء محمود خان كلانتر شهر سكونت اختيار كرد . در ايام اقامت دار الخلافه به رسل و رسايل ، دعوت ميرزا على - محمد باب را اختيار و وسيلهء اقتدار خود نمود . چون از جانب دولت جاويد مدت حكومت زنجان به امير اصلانخان خال حضرت شاهنشاه كه ايشك آقاسىباشى درگاه نيز بود عنايت گرديد ، ورود مشار اليه به زنجان مقارن ظهور طغيان بابيهء مازندران بود .\r\nملا محمد على در اين هنگام به خيال اظهار دعوت ضلالت فرجام افتاد ، به تبديل لباس از دار الخلافه به زنجان گريخت ، طريقهء بابيه را در وطن مألوف شايع گردانيد . متابعانش از درجهء مآت به الوف رسيد چون [ پيش 
  ] كاران دولت را از اين مقدمه اطلاع آمد حكم محكم به امير اصلانخان حاكم زنجان شرف صدور يافت كه ملا محمد على بابى را مجدد به دار الخلافه روانه دارد و در اين باب مماطله روا ندارد . چون ملا محمد على بمفاد « كل خائن خائف » در حراست خود وظايف تيقظ و انتباه را از دست نمىداد ، خان حاكم را مجالى بدست نمىآمد . در اين حيص و بيص يك نفر از متابعان ملا محمد على كه بواسطهء جرمى محبوس بود مشار اليه استخلاصش را از حاكم مسئلت نمود مقبول نيفتاد .\r\nبه اين بهانه هنگامهء نزاع و جدال در ميانه آمد ، دو بهر از مردم شهر بر طريقهء باب رهسپر شدند ، دست به تاراج مال و اموال و عيال سايرين برآوردند . امير اصلانخان در مقام احتشاد لشكر و مدافعهء آن جماعت شقاوت اثر برآمد . روز بر وزش زياده و بابيه را استعداد و احتشاد آماده مىآمد . از آن سوى خان حاكم و محمد تقى خان سرهنگ توپخانه و عليقلى خان و مهدى خان و بيوك خان خمسه چون خمسهء متحيره در رجعت و استقامت به خيال مدافعت و محارست شدند . ملا محمد على سركردگان متابعان خود را به وزارت و امارت و نويد حكومت مىنواخت و به تحريص و ترغيب ايشان بپرداخت . حاجى كاظم خان نامى دو عراده توپ آهنى و چند قبضه زنبورك به جهت مشار اليه ساخته ، روز پنجم شهر رجب اينان با كمال تهور و غضب و آنان در نهايت هول و هرب به مقابله و مقاتله اقدام نمودند ، قريب به چهل نفر از طرفين مقتول و مجروح گشت روز ديگر قلعه‌چه‌اى در وسط شهر زنجان مسمى بقلعهء عليمردان خان را جماعت بابيه\r\n\r\n","description":"","footnote":"","page_name":" 71 ","page_number":87},
  {"content":"\r\n\r\nمتصرف و محكمهء خود ساختند . روز بيستم رجب صدر الدوله نبيرهء حاجى محمد حسينخان صدر اعظم اصفهانى سرتيپ سوارهء خمسه با سواران جمعى خويش از سلطانيه به زنجان آمد و همچنين حسب الامر كارگزاران دولت ابد مدت على التعاقب و التوالى فوج فيروز - كوهى و سوارهء مقدم و شاهسون و افشار و پنجاه نفر توپچى با چهار عراده توپ و خمپاره به زنجان رسيدند ، بساختن سنگر و باستيان و حفر نقب و مارپيچ مشغول شدند .\r\nاكثر ايام آتش محاربه شعله‌ور و خرمن اعمار جوانان و مبارزان طرفين محترق و خاكستر مىگرديد .\r\nچون اين مقدمه نيز زمانى بهم رسانيد حسب الفرمان مصطفى خان سرتيپ برادر كشيكچىباشى با فوج شقاقى به زنجان آمد ، مأمورين به تدمير محصورين جازم و به تصرف سنگر ميرزا فرج اللّه كه از رؤساء بابيه بود عازم شدند . يك رشته نقب به زير سنگر رسانيده از باروت انباشته ، شب پانزدهم رمضان قبل از طلوع فجر آتش زده يورش بردند ، رزمى سخت و مقاتله‌اى قوى روى داد . بيست نفر از بابيه مقتول و چند نفر دستگير شد . از سپاه جلادت پناه نيز قريب به پنجاه نفر مجروح و مقتول گرديد .\r\nسنگر به تصرف آمد . بابيه عليهم الهاويه ، به سنگرهاى ديگر نقل نمودند . چون دو سه روز منقضى گرديد ، فوج ناصريه نيز حسب الامر به امداد رسيد .\r\nروز بيست و پنجم به مقابله و مقاتله درآمدند . جنگى صعب روى داد قريب بهفتاد نفر از طرفين رو به ديار عدم نهاد . روز هشتم شوال محمد خان ميرپنجه نوادهء هدايت خان رشتى با سه هزار پياده نظام و هشت عراده توپ و خمپاره بر حسب فرمان قدر توأمان به زنجان آمد . حين ورود به مقابله و مقاتله امر نمود جنگى سخت شد ولى بخت يارى نكرد . از سربازان قريب به بيست نفر تلف گرديد ، ميرپنجه از در ملايمت و استمالت درآمد چند روزى زحمت و رنجه برد ولى فايده نداد . عزيز خان آجودان‌باشى كه به مسافرت ممالك متصرفى روسيه و تهنيت ورود وليعهد دولت مزبور مأمور بود در اين ايام به زنجان رسيد . ميرزا حسنخان وزير نظام كه از آذربايجان عازم دار الخلافهء طهران بود از آنطرف وارد گرديد .\r\n\r\n","description":"","footnote":"","page_name":" 72 ","page_number":88},
  {"content":"\r\n\r\nدو نفر نوكر بزرگ دولت به پيغامهاى خوب و مواعظ مرغوب ، لازمهء اهتمام در كار استمالت و ملاطفت به عمل آورده اين هم مفيد نيفتاد . لاجرم مقابله و مقاتله از سرگرفتند ، آتش محاربه كه چند روزى فسرده بود شعله‌ور آمد . بازار گيرودار رواج يافت در همين ايام اتابك اعظم را چنين معروض گرديد كه صدر الدوله و سيد على خان را در اين محاربات كفايت و جلادتى بسزا مشهود و هويدا نمىگردد ، اين افترا و بهتان را متعمدا به جهت تهديد ديگران اصغا نمود به عزل ايشان مثال داد . سرتيپى سوارهء خمسه به فرخ خان تبريزى مفوض داشت افواج بحر مواج تبريزى و گروس و بيات وزرند به امداد لشكريان زنجان روانه داشت .\r\nچهل و هشت سنگر از آن گروه ضلالت سير بود ، به سختى محصور شد مگر از يك جهت ، كه طريق فرار مسدود نبوده كه لاعلاج به كارزار نباشند ، بازماند . فرخ خان سرتيپ جديد به خيال خدمت فريفتهء خديعت دو تن از بابيهء بدبخت شده با صد نفر سواره به عزم اينكه غفلتا ملا محمد على را به چنگ آورد به ميان مساكن بابيه درآمد . وقتى تنبهش روى نمود كه محصور جماعت ضالّه بابيه بود . از اطراف گلوله بر ايشان باريد . فرخ خان بيچاره با دوازده نفر سواره دستگير گرديد پس از تعذيب زياده به درجهء شهادت رسيدند .\r\nچون از اين خبر كارپردازان درگاه مستحضر گرديدند ، بابا بيك ياور توپخانه با شش عراده توپ قلعه‌كوب مأمور به زنجان نمودند بعد از ورود ايشان تمامت لشكر مستعد جدال و مهياى قتال گرديده از اطراف اربعهء مدينهء خمسه به عزم يورش به جنبش آمده خمپاره‌هاى ثعبان دهان و توپهاى كوه توان را به جانب اهالى سنگر ، دهان گشودند .\r\nآنان نيز در كمال تهور و جلادت به مقابلت و مقاتلت اقدام نمودند .\r\nبيت\r\n از فيض خون كشته ملمع شده زمين * و ز گرد سمّ باره مقنع شده هوا\r\nارواح سركشان همه چون باد بىخطر * اجساد پر دلان همه چون خاك بىبها\r\nدر دستها نهاده فلك نامهء اجل * بر شخصها دريده جهان جامهء قبا \r\nعاقبت الامر فوج گروس دامن جلادت بر ميان زده با شيپور و كوس قلعهء\r\n\r\n","description":"","footnote":"","page_name":" 73 ","page_number":89},
  {"content":"\r\n\r\nعليمردان خان را بحيّز تسخير درآوردند و همچنين فوج خاصه و تبريز چند سنگر و كاروانسرا را متصرف شدند ، جز از مأسورين معركهء نبرد بيست نفر از بابيه مأسور گرديده مقتول گرديد . جمعى از جانب دروازهء قزوين فرار نمودند پس از اين كارزار كار ايشان زار و به رنج و عنا گرفتار آمدند . چند روز ديگر حركت مذبوحى نموده تا اكثر رؤساء آن ملاعين مقتول ، ملا محمد على به زخم گلوله كه بر بازويش رسيد مجروح گرديد .\r\nخانه‌اش از گلولهء توپ و خمپاره با خاك برابر آمد ، ملا محمد على كمتر از هفته‌اى در خاك نهفته و بجانب اسفل السافلين درك شتافت . جسد پليدش با شمشير و لباس در اساس ديوارى دفن ساختند بعد از ارتحال آن قائد ارباب ضلال اصحاب خسران مآلش از در استيمان درآمدند . لاعلاج مستمال و مطمئن شده دست از محاربه باز داشتند . روزانهء ديگر صد نفر كم و بيش به ضرب نيزه ، پيش راه دوزخ پيش گرفتند بقيه به انواع سياسات و عقوبات به جانب دركات جهنم شتافتند . چون اين خبر معروض پيشگاه شاهنشاه فلك خرگاه افتاد خلاع فاخره و فرامين تعيين مناصب و اضافهء مواجب هريك از سران و سركردگان على قدر مراتب مصحوب قاسم بيك تفنگدار عنايت و انفاذ گرديد .\r\n\r\nمسافرت عزيز خان مكرى آجودان باشى به تهنيت ورود وليعهد\r\nالكسندر پسر و وليعهد نكولاى ايمپراطور دولت روس بعزم انتظام مهام ممالك قفقاز و گرجستان به ايروان آمد . كارگزاران دولت عليهء ايران را به اقتضاى اتحاد دولتين و مصالحه و و داد جانبين لازم بود كه يك نفر از نام‌يافتگان دولت و مقربان حضرت كه به زيور عقل و دانش و آگاهى و بينش آراسته باشد و از عهدهء آداب و طريقهء سلوك دريافت خدمت سلاطين و ملوك برآيد به ايروان گرايد و مراسم يك جهتى و مودت را بسزا انجام نمايد . لهذا عزيز خان مكرى كه در به دو جلوس ميمنت مأنوس به منصب آجودان باشى گرى سرافراز و به جهت تقديم خدمات مهمه كمال امتياز را داشت مأمور ، همچنانكه در تلو مقدمهء زنجان اشعارى شد با يك قطعه نشان تمثال همايون و يك رشته حمايل آسمانگون كه خاصهء سلاطين و وليعهدان با عز و تمكين است و خطابى كريم و كتابى لازم التكريم از دار الخلافه به آذربايجان آمد . از آنجا عازم ايروان گرديد بعد از ورود\r\n\r\n","description":"","footnote":"","page_name":" 74 ","page_number":90},
  {"content":"\r\n\r\nبه كنار رود ارس كه حال رأس الحد ممالك ايران و روس است ، حسب الاخبار وزير مختار دولت مزبور مقيم دار الخلافه ، از طرف آن دولت قرين الشرف مهماندار حاضر و منتظر مىبود ، به اتفاق عازم ايروان گرديدند . بلاد و امصار عرض راه شرايط استقبال و مراسم تكريم و وفاق بظهور رسانيدند . حين ورود به ايروان حاكم و معارف و اعاظم به ملاقات آجودان باشى آمده پرسشى بسزا و دوستانه نموده ، وعدهء ضيافت شبانه از آجودان باشى و همراهان خواستند . روز ديگر اسماعيل خان نايب اول حسب الامر اتابك اعظم به تفليس گرائيد ، تحف و هداياى اتابكى را به فرمانفرماى گرجستان رسانيده مراجعت نمود .\r\nبعد از هفته‌اى از ورود آجودان‌باشى وليعهد گردون مهد تشريف‌فرماى ايروان گرديد دو ساعت پس از ورود بفرستادن ايشك آقاسىباشى و ارسال كالسكهء سوارى خود ، آجودان‌باشى را به حضور احضار نمود . پس از شرفيابى و تبليغ رسالت و گذرانيدن هدايا و تشريفات دولت كمال نوازش و ملاطفت از وليعهد به آجودان‌باشى و همراهان به ظهور رسيد ، شرايط دوستى و يك‌جهتى به دولت عليه ايران بتقديم رسانيد . آجودان‌باشى از حضور مراجعت به منزل خود كرد ؛ بلافاصله كنياز بهبدوف كه يكى از اعاظم معروف بود از جانب وليعهد به پرسش و اظهار مودت و محبت از جانب وليعهد ذريعهء جواب پروانچهء همايون را داده رجعت كرد . آجودان‌باشى پس از تقديم خدمت و تبليغ رسالت رخصت رجعت حاصل نموده به تبريز آمد به انجام خدمات مرجوعهء آنجا پرداخته روانهء دار الخلافه گشت .\r\n\r\nقتل ميرزا على محمد باب عليه اللعنة و العذاب به فتواى علماء شريعت مآب\r\nچون فتنهء بابيه به مرتبهء كمال و در امور ممالك محروسه نهايت اختلال بهم رسيد جمعى كثير از عوام رعيت و چاكران دولت ضايع و تلف گرديد . كارگزاران درگاه را افناء ميرزا عليمحمد لازم و واجب آمد ؛ زيرا كه مادام حيات دست از ادعاى رسالت و پا از جادهء ضلالت برنمىداشت و به ارسال نوشته‌جات و مزخرفات ، آن طايفه را به تحريك فساد مشغول مىداشت و علماء اعلام اسلام نيز بر اباحت قتلش فتوى داده بودند شرعا و عرفا\r\n « رخنه‌گر ملك سر افكنده به » \r\nممدوح و پسنديده مىنمود . اتابك اعظم سليمان خان\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nافشار را بدفع آن فتنه‌انگيز به تبريز فرستاد . حين ورود مشار اليه حشمة الدوله باب را با سيد حسين يزدى از چهريق به تبريز آورد و به ميرزا حسن خان وزير نظام سپرد . مكرر علماء و فضلاء تبريز را حاضر ساخته به مناظره‌اش امر فرمود بيچاره را چون فضلى و كمالى و در قواعد عربيت استعلالى نبود در جواب مسئولات علماء مبهوت و در سؤال از ايشان فرتوت بود ، به هيچ‌وجه قابل الزام و التزام و تخاطب علماء اعلام نبود حكم به قتلش صادر گرديد . سيد حسين يزدى :\r\nبيت\r\n بىبلا نازنين شمرد او را * چون بلا ديد در سپرد او را \r\nدر آن ولا از وى تبرا و به تبرايش تولا جست ، از مهلكه جست و نجات يافت . روز دوشنبه بيست و هفتم شعبان كه روز پايان عمر آن مردود بود آن را با محمد على نام تبريزى مغلولا از كوچه و برزن كه مشاهدهء مرد و زن بود عبور داده به ميدان تبريز آوردند . چند دسته از دلاوران فوج بهادران حاضرباش نموده هدف گلوله‌اش ساختند جسد پليدش در خارج شهر انداخته طعمهء وحوش آمد . ديگر وقايع اين سال تفويض حكومت دار العباد يزد است به محمد حسن خان سردار ايروانى . مشار اليه آقا خان را كه از منسوبانش بود به راه نيابت حكومت روانهء يزد نمود ، چند تن از اشرار هم چنان كه سابقا تحرير يافت ، محمد ابراهيم خان يزدى محبوس مىداشت . درين وقت به نايب - الحكومه سپرده خود رهسپر دار الخلافه گرديد . روز دوم ورود نايب الحكومه حسين نداف كه از معارف اشرار بود و اتلافش در شريعت سياست مدن لازم مىنمود ، به سياست رسيد . محمد عبد اللّه كه رئيس الاشرار و در خانهء حاجى محمد كريم خان جوار داشت خروج كرده با جمعى از اوباش و غوغا طلبان بعزم اخراج آقا خان نايب الحكومه ، دار الاماره را هفت روز محصور نمودند . اعاظم و اعيان از بيم بازخواست و مؤاخذهء امناى دولت به حمايت و اعانت نايب الحكومه به دفع محمد عبد اللّه برخاسته محمد عبد اللّه به دهشير رفت . تعاقبش نمودند پس از منازعه و مجادله چند نفر از اشرار دستگير و بقيه طريق فرار پيمودند . هريك به طرفى و ديارى روى نهاده محمد عبد اللّه\r\n\r\n","description":"","footnote":"","page_name":" 76 ","page_number":92},
  {"content":"\r\n\r\nپنهانى به يزد آمد ، متوارى گشت . در خروج و فتنهء سيد يحيى دارابى چنان كه انشاء اللّه مرقوم خواهد گرديد شركت نمود ، مجروح گرديد . آن هنگام آقا خان از نيابت حكومت معزول و شيخعلى خان بنى عم سردار به نيابت آمد محمد عبد اللّه را مطمئن ساخت به خدمت آورده به قتلش پرداخت ، مهام يزد قرين انتظام شد . هم در شهر رمضان اين سال حاجى ميرزا آقاسى كه ساكن عتبات عرش درجات بود روى به عالم آخرت نهاد . هم در رمضان اين سال حكومت دار السلطنه اصفهان به غلام حسين خان سپهدار برقرار آمد .\r\nمحمد حسين خان خلج به راه نيابت حكومت شتافت خود نيز به فاصلهء اندك مدت به اصفهان آمد . نظم شهر و دهات و وصول ماليات وجههء همت ساخت ، زمانى نيامد كه شورشى بلاجهت حاصل آمد . بعد قضاء اللّه سبب اين بود كه از يكى از گماشتگان امام جمعهء اصفهان را بعد از فراغ از اداء نماز درب مسجد شاه با سربازى بىسبب مخاصمتى آغاز شد ، جانبين را ممد و معاون انباز گرديد . از استماع قيل‌وقال امام جمعه طريق استعجال پيموده رفع ما يقال را فرمود ؛ ولى از سربازان احترامى شايسته نسبت به ايشان در ميان نيامد . اين عدم ظهور احترام سبب رنجش خاطر امام جمعه آمد به منزل سپهدار درآمده شكايت آغاز نهاد قرار بر اين نهاد كه على الصباح بتأديب و تنبيه سربازان نادان اقدام رود . هنگامه‌طلبان اصفهان اين قرار را پايدار نخواستند بالاجماع در مسجد جمعه اجتماع كليه نمودند .\r\nمحمد حسين خان از جانب سپهدار به جهت تسكين غوغاطلبان و اطفاء آن نيران به مسجد رفت ، به جايى نرسيد بل به ضرب شمشير و گلوله مقتول گرديد . پس از اين جسارت اعاظم و اعيان چون احمد ميرزاى صفوى و ميرزا عبد الحسين و محمد عليخان و ابراهيم خان در اظهار كلمهء عصيان و اخراج سپهدار از اصفهان همداستان شدند . سپهدار حسن آقاى سرهنگ را بگرفتن احمد ميرزا مأمور كرد ؛ مشار اليه با اهل و عيال به مسجد جمعه رفت . خانهء او را ويران نموده مراجعت كردند . احمد ميرزا در مقام رفيق‌جويى از مسجد جمعه طريق خانهء ميرزا زين العابدين پسر مرحوم حاجى سيد محمد باقر اعلى اللّه مقامه را برداشت ؛ آنجا را مأمن ساخته هرروزه به حوالى عمارات سلطانى مىتاخت و به اذيت نوكران ديوانى مىپرداخت . جناب حاجى سيد اسد اللّه خلف مرحوم سيد مغفور و آقا محمد\r\n\r\n","description":"","footnote":"","page_name":" 77 ","page_number":93},
  {"content":"\r\n\r\nمهدى خلف حاجى محمد ابراهيم كلباسى طاب ثراه در مقام ممانعت ، لازمهء موعظه و نصيحت به عمل آوردند پذيرفته نيامد . لاجرم جناب سيد بعزم عتبات عاليات مسافرت فرمود . آقا محمد مهدى انزوا اختيار نمود ، اهالى شهر بالاجماع سر به شورش نهادند تفنگچى بلوكات به معاونت سپهدار آمدند . هرروزه نزاع و جدال روى مىنمودند و از طرفين جمعى مقتول و مجروح مىشد .\r\nروز هيجدهم محرم سال هزار و دويست و شصت و شش شيخ على خان سرهنگ روى به تصرف سراى ميرزا عبد الحسين آورد ، خانه را تصرف كرد ، ولى به زخم گلوله از پاى درآمد . با چند نفر سرباز مقتول گرديد . چون اين اخبار مسموع امناى دولت معدلت شعار آمد افواج سيلاخورى و فيروزكوهى و جمعى سواره و پيادهء غير نظام بتأديب و تنبيه اشرار اصفهان مأمور داشتند . از آنسوى از خدمت جناب سيد كه بعزم عتبات فيض بنيان به گلپايگان رسيده بود خواستار مراجعت و موعظت به اصفهانيان شدند . جناب سيد مراجعت و موعظت فرمود ولى فايده نبخشود .\r\nشانزدهم شهر صفر ميانه نوكر و رعيت جنگى سخت واقع شد ، جمعى كثير از طرفين مقتول و مجروح گرديد . اموال دكاكين بعضى از كسبه و رعيت منهوب و عمارات جمعى از آن جماعت مخروبه گشت . چون اين كار بدور و دراز كشيد كار بر جماعت مفسدين اشرار دشوار گرديد . محمد عليخان به تبديل لباس به مسجد جمعه پناه برد . امام جمعه او را خدمت سپهدار فرستاده شفاعت نمود . احمد ميرزا و ميرزا عبد الحسين با جمعى ديگر بتوسط جناب سيد و آقا محمد مهدى ملتزم رفتن دار الخلافه شدند ، سپهدار نيز رضا داد فى الجمله آرام و آسايشى روى نمود . مسافرين دار الخلافه متوسل به ذيل عاطفت جناب سيد شدند كه با ايشان تشريف‌فرماى دار الخلافه و دافع مخافت و آفت شوند . جناب سيد مسئول آنها را اجابت فرمود ، روانهء دار الخلافه گرديدند . بعد از روانگى ايشان سپهدار جمعى را بگرفتن آنها بسركردگى حاجى كيكاوس ميرزا روان كرد . ميانهء مورچه‌خورت و قريهء سوبه ايشان رسيده روساء اشرار فرار نمودند . قليلى از غوغا - طلبان و ساير رعايا و ضعفا كه در حقيقت به دادخواهى مىشدند جمعى از طلاب و\r\n\r\n","description":"","footnote":"","page_name":" 78 ","page_number":94},
  {"content":"\r\n\r\nمحترمين كه ملتزم ركاب جناب سيادت‌مآب بودند كمال و تمام به خفت و اذلال به قيد اسارت آمدند . اموال و اثقال ايشان حتى لباس اگر همه كهنه لباس كرباسى بود بتاراج رفت . شاهزاده كيكاوس به دست سخريه و فسوس به اهانت ذريه ناموس اكبر پرداخت مركب و ردا و عمامه و قبا از سلالهء آل عبا گرفت و سر مضمون مسلوب العمامة و الردا را ظاهر ساخت . ميرزا محمد حسن خلف مرحوم ملا على نورى را كه از فحول علماء كلام بود كمال آزار و اذيت نمود . جماعت مأمورين اموال ملهوفين را بردند ، مظلومين را مقيدا خدمت سپهدار سپردند ولى پس از اشتهار اين اخبار شاهنشاه اسلام اين نوع خلاف احترام نسبت به زبدهء ذريهء رسول انام و مقتداى خاص و عام پسنديده نفرمود بل به زبان حال در مقام عتاب ، كيكاوس واقعى را خطاب ميفرمود . فردوسى :\r\n نژاد منوچهر و ريش سفيد * ترا داد بر زندگانى اميد\r\nو گرنه بفرمودمى تا سرت * بدانديش كردى جدا از برت \r\nمحصلان غلاظ و شداد بر استرداد اموال طلاب و بيگناهان معين فرمود « اللهم طول عمره و ابد عيشه و ايد جيشه به محمد و آله الاطهار . » خلاصه احمد ميرزا كه مصدر شرارت بود به قم آمد با يكنفر برادرزادهء او به قصاص محمد حسين خان خلج هدف گلولهء جماعت خلج شد ميرزا عبد الحسين چندى در قمصر كاشان و زمانى در شهر كاشان پنهان بود ميرزا فضل اللّه برادر وزير لشكر كه به حكومت آنجا مشغولى داشت مستحضر گرديده در مقام تفحص و تجسس برآمد . ميرزا عبد الحسين از كاشان درآمده به ده نو اصفهان آمد در خانهء على نام ليالى و ايام چند بسر برده ولى صاحب‌خانه با زمانه يار شد سپهدار را اخبار داد . ميرزا عبد الحسين گرفتار گرديد ، حسب الامر اولياى دولت و به حكم سپهدار به سياست طناب ، طناب عمرش گسيخت روى بعالم آخرت نهاد . پس از انجام اين مهام امورات اصفهان به انتظام رسيد .\r\n\r\nبيان انتظام محالات بختيارى و باجلان به اهتمام اميرزاده خانلر ميرزا احتشام الدوله و تدمير مفسدان آن سامان\r\nچون از اسد خان و باقر خان بختيارى و افراسياب خان باجلان ، اميرزاده\r\n\r\n","description":"","footnote":"","page_name":" 79 ","page_number":95},
  {"content":"\r\n\r\nخانلر ميرزا احتشام الدوله به واسطهء صدور عصيان و ظهور طغيان و يا به جهت اقتدار و تسلط كليهء خود در آن سامان رنجيده‌خاطر و دل‌گران بود ، لاجرم به لطايف الحيل هرسه را از پناه قلاع و جبل به شهر بروجرد آورده به حبس مؤبد مخلد گردانيد و هم - چنين خسرو خان سرلك كه مكنتى بسزا داشت و احتشام الدوله را مكانتى بجا نمىگذاشت ؛ هنگاميكه اميرزاده در چمن فتح‌آباد بود مشار اليه را احضار بحضور نمود . خسرو خان با پنجاه سوار به اردو آمد . از التفات احتشام الدوله مطمئن و اميدوار گرديد . روز ديگر كه بعزم شرفيابى به سراپرده درآمد حسب المواضعهء اميرزاده ملازمان حضور مأخوذ و مأسورش داشتند همراهانش پس از استحضار فرار نمودند او را مغلولا به دربار شهريار تاجدار فرستادند . ديگر خانجان خان بختيارى كه در قلعهء قهوه اقامت داشت و از مكنت و ثروت بىبهره نبود ، آن هم دفعش بر نواب اميرزاده لازم نمود . از چمن علىآباد با دويست نفر سرباز و يك عراده توپ و دويست سوار بسوى وى ايلغار كرد . ساكنين و مستحفظين قلعه از در مدافعت برآمدند . جواد خان سرهنگ با هيجده نفر سرباز بقتل رسيد قلعه مفتوح گرديد . خانجان خان فرار كرد اهالى قلعه گرفتار شدند . گرفتاران را بدار الخلافه فرستادند ؛ پس از انتظام مهام آن سامان روز نهم ذيحجة الحرام به شهر بروجرد معاودت هم‌چنين در اين سال ميرزا محمد عليخان ناظم الملك ولد حاجى حيدر عليخان شيرازى كه متوقف دار الخلافه بود در خدمت اتابك اعظم انجام خدمات معز الدوله بهرام ميرزا ، متقبل و ملتزم گرديده به فارس آمد . چون از شيخ نصر خان بوشهرى مبلغى صاحب طلب و استيفايش از مشار اليه موقوف برجوع خدمت و يقين به حكومت مىبود لهذا از امير - زاده معز الدوله ، مستدعى حكومت بوشهر به جهت مشار اليه گرديد مقبول آمد . پيشكش و ماليات بوشهر را خود بر ذمه نهاد . شيخ نصر خان را رخصت انصراف بوشهر داد . مشار اليه چندى در آنجا به ليت و لعل گذرانيد گاه‌گاهى به ميل خود تنخواهى ارسال مىداشت .\r\nسال قريب به آخر كشيد تنخواهى نرسيد كارگزاران اميرزاده از ناظم الملك خواستگار ماليات شدند ، چون كار به اينجا كشيد ناظم الملك متوجهات ديوانى بوشهر و دشتستان را قبول كرد . ميرزا مهديخان برادر خود را به راه حكومت آن سامان روان نمود . مشار اليه\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nبا دو دسته سرباز و پنجاه نفر سوار عازم بوشهر گرديد . بعد از ورود به برازجان كه ده فرسنگى بوشهر است ، هنوز از شيخ نصر خان فراغت حاصل نكرده و بوشهر را بحيطهء تصرف در نياورده ، محمد حسنخان ضابط برازجان را به جهت اخذ ماليات مأخوذ داشته محبوس نمود . چون محل اقامت مشار اليه در كنار قصبهء برازجان واقع بود متعلقان محمد حسنخان سر بشورش نهاده به جانب ايشان هجوم نمودند ، محمد حسنخان را مستخلص كردند . اگر چه همراهان مشار اليه به سبب قلّت به محاربه اقدام نكرده فرار نمودند ولى اهالى برازجان نيز جز از استخلاص محمد حسن خان هيچ‌قدر متعرض و مزاحم ايشان نشدند على الصباح طرفين طالب اصلاح شدند . گرگ آشتى به عمل آمد ، با آن تهيه و سامان و اين اهالى برازجان عازم تسخير بوشهر شدند . باقر خان تنگستانى چون خود با شيخ نصر خان دلگرانى داشت ، با پانصد نفرى تفنگچى به امداد آمد . شيخ نصر خان محصور شد . حسب الخواهش باقر خان ميرزا سلطان محمد خان حاكم كوهكلويه و بهبهان نيز به امداد رسيد . از يك ماه متجاوز اين هنگامهء بىفايده در ميان بود . عاقبت ميرزا مهديخان به تنگستان رجعت كرد . چند روزى در آن‌جا توقف كرده به شيراز مراجعت نمود . هم در اين سال درويش پاشا كارگزاران دولت عليه را مشغول اصلاح اختلال خراسان و اغتشاش مازندران و زنجان ديد . اراضى قطور را كه از اراضى ممالك ايران و هيچوقت اختلافى در اين باب در ميان نبود پاى از حد خود فراتر گذارده دست تصرف در آنها نهاد .\r\nدر همين سال جنرال شلنگ از جانب نكولاى پاوليچ ايمپراطور ممالك روسيه و بولگونيگ منكوويدين از قبل كنيا زورانسوف فرمانفرماى قفقاز و گرجستان به تهنيت جلوس خيريت مأنوس همايون بدار الخلافه آمد . پس از تبليغ رسالت و تقديم خدمت مورد انواع عنايت و قرين اقسام ملاطفت مراجعت نمودند . هم‌چنين در اين سال عباس قليخان نبيرهء ابراهيم خليل خان جوانشير به حكومت اردبيل و قراجه داغ و مشكين سرافرازى يافته در كمال وقار و تمكين عازم آن سرزمين گرديد .\r\nدر زنجان به سمع ايشان رسيد كه ميان طوايف حاجى خواجه لو و بزچلو منازعه و\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nمخاصمت روى داده بيست و دو نفر از طرفين به قتل رسيدند . خان والى اهالى خواجه - لو را مقصر فهميد . طايفهء شاهسون را به تنبيه ايشان مأمور گردانيد اموال و اثقال آن طايفه به معرض نهب درآمده اكثرى از ايشان محبوس گرديد . پس به استشفاع جمعى از محترمين استخلاص و رهايى يافتند و هم‌چنين اسكندر خان شاهسون را گوشمالى بليغ داده ؛ كذلك ساير اشرار و مفسدين و قاطعان طريق را به تنبيه و سياست رسانيد اموالى كه در زمان ماضى از ضعفا و ملهوفين به سرقت رفته بود به اضعاف مضاعف بازيافت و به صاحبانش مسترد ساخته آنها را و خدا را از خود راضى گردانيد .\r\n\r\nذكر حقايق اخبار سال هزار و دويست و شصت و شش ، سال دوم جلوس شاهنشاه رؤف حليم « ذلِكَ تَقْدِيرُ الْعَزِيزِ الْعَلِيمِ » *\r\nچون به نهجى كه در وقايع سال قبل تحرير يافت ، سالار دست اميد خود را از حبل المتين اين دولت پايدار بالمره گسيخته يافت ؛ به ترتيب بروج و استحكام حصار پرداخته با اهالى مشهد مقدس و تركمانان سرخس تجديد معاهده كردند كه تا رمقى از ايشان باقى است در كشتن و كوشش كوشند . شب هنگام در ميانهء سنگر ارك و سنگر سراب دو سنگر مستحكم ترتيب داده جمعى كثير تفنگچى و شمخالچى نشانيده كه مانع از مراوده و آميزش اهالى سنگرها باهم باشند . بعد از تهيه و استعداد از پشت سنگر و فراز حصار با افواج خونخوار بناى كارزار گذاشتند . چون روزى چند منقضى گرديد اعيان شهر مستدعى بناى كار و ملاقات حسين پاشا خان سرتيپ گرديدند . حسام السلطنه بنا بر صلاح وقت و استمزاج آن طايفه از در سخت‌گيرى درنيامده رخصت داد حسين پاشا خان به شهر درآمد و دو سه روزى سخنان بيفايده در ميان بود فايده‌اى نبخشود . به اردو معاودت نمود بر قهر و خشم امير و مأمور افزوده در همان شب دامن همت بر كمر استوار مصمم تسخير دو سنگر خارج از حصار شدند .\r\nبيت\r\n چو شد در قيروان خورشيد غرقاب * برون برد از نيام چرخ سيماب\r\nجهان را چهره قيراندود كردند * ز ماهى تا به مه پردود كردند \r\n\r\n","description":"","footnote":"","page_name":" 82 ","page_number":98},
  {"content":"\r\n\r\nقدرى از شب گذشته آغاز جنگ شد شعلهء توپ و تفنگ سطح زمين را قرينهء كرهء اثير گردانيد و خرمن‌سوز اعمار برنا و پير گرديد . فردوسى :\r\n بجنبيد دشت و بتوفيد كوه * ز بانگ دليران هردو گروه\r\nدرخشان بگرد اندر آن تيغ تيز * تو گفتى برآمد همى رستخيز \r\nعاقبت آن گروه بدعاقبت رو به هزيمت نهاده به شهر درآمدند . هر دو سنگر به تصرف لشكر دشمن شكر برآمد ، جمعى كثير از شمخالچيان اسير كمند تقدير گرديد اعيان و نام بردگان شهرى مجدد متفق و ممهد در سپردن شهر گرديده ، آقا بابا خان فراشباشى سالار و بيگلربيگى هزاره و بهادر خان جامى با جمعى ديگر از سركردگان نامى عباس قليخان دره جزى را با خود يار و سامخان ايلخانى را از اطاعت خود اخبار نمودند . مشار اليه از اميرزاده حسام السلطنه اطمينان تمام حاصل نموده خود به حوالى دروازهء نوقان شتافته عباس قليخان را بعهد و پيمان اطمينان داد . روزانهء ديگر ايلخانى و صمصام خان و چراغعلى خان و عباسقلى خان كرد جهان بيگلو و حسين پاشا خان به دروازهء نوقان رفته با عباسقلى خان دره جزى و ساير رفقاء آن ملاقات نموده سخن بر اين نهادند كه سالار بدون عيال و تبار به هرسو كه خواهد بدون تعرض رهسپار شود ، ساير از اصاغر و اكابر در امان خداوند قادر و حراست شاهنشاه قاهر باشند . پس از امضاى حسام - السلطنه سوگند به كلام خداوند در ميان نهاده مجتمعا در اردو شرفياب خدمت حسام - السلطنه شده شب را در اردو به سر برده على الصباح همگى مخلع و خشنود قرين فوز و فلاح مراجعت به شهر نمودند . بامداد روز ديگر كه نهم جمادى الاولى بود صمصامخان و چراغعلى خان با توپ و سرباز به محافظت دروازهء نوقان و بالا خيابان شتافته به تصرف درآوردند . سالار با دو پسر و برادر و معدودى چاكر به آستان مباركهء روضهء رضويه عليه - السلام پناه برد . رجب مروى به ذيل حمايت ايلخانى گرائيد چون از استخلاص خويشتن يأس تمام داشت به گلولهء تپانچه خود را به قتل رسانيد . حسام السلطنه چراغعلى خان را با جمعى به احضار سالار مأمور گردانيد ، مشار اليه احترام بارگاه عرش اشتباه را شفيع خواست . چراغعليخان قبايح اعمالش را شمردن گرفت و گفت : هيهات ، هيهات « من يزرع\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nالشوك لم يحصد به عنبا » كاشتن تخم جفا و چشم داشتن خرمن وفا روا نباشد . فضل اللّه معجم :\r\n ندانستى چو حنظل ميفشاندى * كز آن‌جا نيشكر نتوان درودن\r\nاگر بار خار است خود كشته‌اى * و گر پرنيانست خود رشته‌اى \r\nخلاصه سالار و دو برادر و پسر را به اردو رسانيد حسب الامر حسام السلطنه سپردهء حسين پاشا خان گردانيد .\r\n آنكه با دوست نخفتى ز سر حزم به شب * بسته دستش بر دشمن نگر استاده به زور \r\nحسام السلطنه با تمام اردوى نصرت شعار از خارج شهر به درون حصار آمده سنگرهاى درون و بيرون ويران گرديد . هفتصد خانه‌وار مروى كه در شهر نشيمن داشتند و اكثر اين شور و شر از آنها بود كوچ داده به خبوشان و تربت و ساير محال خراسان نشيمن معين كرد . محارست و محافظت شهر و ساكنين بعهدهء عباسقلى خان سرتيپ نمود بعضى از اشرار و مفسدين كه دفع آنها به اقتضاى سياست ملكى لازم بود دفع فرمود . چون اخبار اتمام كار و تصرف شهر و حبس سالار معروض درگاه سپهر اقتدار افتاد سران و سركردگان به ارسال عطاياى خاص از جانب اعليحضرت مرحمت مناص عز و اختصاص يافتند . به اميرزادهء سلطان مراد ميرزا نشان تمثال همايون و شمشير مرصع عنايت آمد ، درين وقت به لقب حسام السلطنه ملقب گرديد . محمد ناصر خان به نشان الماس و عبد العلى خان سرتيپ توپخانه و سام خان ايلخانى به نشان مرصع مفتخر شدند . به عباسقلى خان و صمصام خان و تيمور پاشا نشان سرتيپى التفات شد ، و هم‌چنين سرهنگان و ساير بزرگان خراسان به خلاع فاخره و نشان سرافراز آمدند و هم‌چنين از امناى دولت قوى شوكت چاپار رسيد ، حكم محكم مشعر بر آنكه :\r\nبيت\r\n رخنه‌گر ملك سرافكنده به * لشكر بد عهد پراكنده به \r\nدربارهء سالار و پسر و برادرش رسانيد . حسين پاشا خان از جانب حسام السلطنه به امضاى فرمان قضا جريان مأمور گرديد . در شب دوشنبه شانزدهم جمادى الآخر كه روز آخر زندگانى ايشان بود دژخيمان مريخ صلابت به خيمهء محبس ايشان درآمده\r\n\r\n","description":"","footnote":"","page_name":" 84 ","page_number":100},
  {"content":"\r\n\r\nاولا محمد عليخان برادر بعد امير اصلانخان پسرش پس خود سالار را روانهء ديار بوار گردانيدند .\r\n دمى چند بشمرد و ناچيز شد * به سخره جهان گفت : كاو نيز ، شد \r\nميرزا محمد خان بيگلربيگى برادر ديگرش كه در سبزوار مأسور و در دار الخلافه محبوس بود ، آن هم در شب چهارشنبه نهم رجب بسزاى اعمال خويش كيفر برد .\r\nبيت\r\n كسى كه دامن اقبال شاه داد از دست * ز سر برآيد و از پا درآيد اينش سزاست\r\nهرآنكه كرد خلاف خدا شود مقهور * خلاف امر اولو الامر هم خلاف خداست \r\nچراغ عليخان بدار الخلافه مراجعت كرد به نشان سرهنگى و قولر آقاسىباشى غلامان قرين التفات بىپايان گرديد . ذلك تقدير العزيز الحميد .\r\n\r\nذكر حقايق اخبار فتنهء سيد يحيى دارابى و بابيهء نيريز و خاتمهء كار آن جماعت بيدين « فَانْظُرْ كَيْفَ كانَ عاقِبَةُ الْمُفْسِدِينَ » *\r\nسيد يحيى ولد آقا سيد جعفر دارابى الملقب به كشافست . مرحوم سيد جعفر از جملهء سادات و علماء عظام بود ، و از اجلهء ارباب فضل و كمال . خلف ناخلفش عمدهء اصحاب ضلال و تودهء رجال دجال شد . چندى در دار الخلافه با بعضى از امناء دولت مصاحبت نمود چون در اين مسافرت آن را حاصلى بدست نيامد فتح البابى روى نكرد . از داعيان ميرزا على محمد باب شد و به جانب يزد روى نهاده و از آنجا به اظهار دعوت پرداخت آقا خان نايب الحكومه در مقام دفعش برآمد . از يزد عازم فارس شد چون داراب را با نيريز قرب جوار و سيد يحيى عالم‌زادهء معروف آن ديار بود و اهالى نيريز سابقا اخلاص و ارادتى نسبت به آن اظهار مىنمودند ؛ لهذا به نيريز شتافت . از فضايل و كرامات باب بابى چند خواندن گرفت ؛ معجزات و خوارق عاداتش را شمردن . اهالى دهات كه بالفطره كودن و بليدند به اين مزخرفات و ترهات گرويده بر گردش جمع و پروانهء آن شمع شدند . از قضاى اتفاقيه ظهور اين هنگامه در هنگامى بود كه فيما بين اهالى اين بلوك با حاجى زين العابدين خان ضابط به سبب سوء سلوك كدورتى ظاهر و نقارى در كار\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nبود . سيد عنيد اين مقدمه را بفال نيك ديد و از امارات بخت خود شمرد ، بيش از پيش دام حيله و تزوير گستريد اكثر عوام كالانعام سر بر خط ارادتش نهاده و گوش بر فرمانش ايستادند . ابتدا به ساكن به تحريك آن بو الفضول على اصغر خان برادر اكبر حاجى زين العابدين خان با جمعى كثير مقتول تيغ آن قوم ظلوم جهول گرديدند . بلوك نيريز محل خروج و انگيز آن گمراه گرديد . مشغول احتشاد لشكر و اجتماع معين و ياور شد . زين العابدين خان فرار كرد . درين اثنا معز الدوله بدار الخلافه احضار و اميرزاده فيروز ميرزا نصرت الدوله به ايالت مملكت فارس برقرار گرديد . بعد از ورود به اصفهان كه از هنگامه آگاه شد قبل از ورود دار الملك هم ، از راه حكم محكم به عهدهء مهر عليخان نورى كه در آن اوقات يوزباشى هشتاد نفر غلامان فارسى بود نگاشت كه با غلامان جمعى به اصطهبانات شود ، با تفنگچى مأموره ملحق و به جانب نيريز و دفع سيد فتنه‌انگيز شتاب نمايد . مشار اليه چون به اصطهبانات رسيد قوهء مقابله و مقاتلهء آن ملاحده را در حيّز قدرت اين سواره و تفنگچى نديده عارض گرديد ، حسب الامر مصطفى خان سرتيپ قراگوزلو با دو فوج سرباز و دو عراده توپ روانهء نيريز شد پس از الحاق و اتفاق جمعيت چريك و نوكر به جانب نيريز رهسپر شدند از آن‌طرف سيد يحيى قلعچه را محل و مأمن خود ساخته مستعد محاربه و مدافعه شد . سرتيپ به ترتيب سنگر پرداخته قلعه را محصور ساخت ؛ پس از انقضاء روزى چند سيد يحيى جمعى را به شبيخون لشكر ظفر توأمان امر نمود . اندك محاربه و مجادله روى داد معدودى از طرفين مقتول گرديد . مصطفى خان كه كهنه سپاهى و با حزم و آگاهى بود صرفه در محاربه نديد دام حيله و تزوير گسترانيد به مضمون :\r\n همى تا برآيد به تدبير كار * مداراى دشمن به از كارزار\r\nچو دست از همه حيلتى در گسست * حلال است بردن به شمشير دست \r\nكار بست ، خدمت سيد نياز صادقانه و پيام مريدانه فرستاد ؛ اخلاص ورزيد و طالب ملاقات سيد گرديد . سيد مجنون اين دمدمه و فسون را از مساعدت بخت يافت به ملاقات سرتيپ شتافت . حين ورود معسكر بار سفر بسوى نارسقر بربست و از كورهء فسادى كه\r\n\r\n","description":"","footnote":"","page_name":" 86 ","page_number":102},
  {"content":"\r\n\r\nبانى شده بود كوره جحيم را عوض يافت . مرده و شركايش گرفتار بشر كه صد نوع بلا ، و بورطات تعاقب ، مبتلا گشته ؛ ندامت‌كش « هذا جزاء من اتخذ الغراب دليلا » گرديدند .\r\nاميرزاده نصرت الدوله پس از ورود به شيراز ميرزا ابو القاسم تفرشى كه از همراهانش بود پيشكار و كارگزار خويشتن نمود . چون چندى برآمد و بصيرتى حاصل كرد مضمون « صاحب البيت أدرى بما فيه » را كار بست ميرزا ابو الحسن خان مشير الملك خلف ميرزا محمد على مشير الملك سابق كه مدتى در فارس پيشكار و اين شغل را لايق و سزاوار بود ، به روى كار آورد و به اندك مدت اساس بأس و هيبت ممهد و مبانى نظم و انصاف مشيّد گردانيد . در تدارك و تلافى خلل و فتورى كه در امور حادث شده بود غايت سعى و جهد مبذول نمود فارسى تازه شد و رونقى بىاندازه گرفت . شيخ نصر خان بوشهرى را به شيراز احضار نمود به سبب جسارت عصيان سابق عزلش فرمود و بدار الخلافه‌اش فرستاد . حكومت بندر بوشهر و مضافات به ضميمهء لقب دريا بيكىگرى به ميرزا حسنعلى خان ولد حاجى ميرزا على اكبر قوام الملك شيرازى مفوض فرمود . مشار اليه عازم بوشهر شد . شيخ حسينخان عم و نايب الحكومهء شيخ نصر خان سر به عصيان برآورد ، به قلعه‌دارى پرداخت ميرزا حسنعلى خان در خارج بوشهر رحل اقامت انداخته اميرزاده نصرت الدوله را از ماجرى كما جرى اطلاع داد . اميرزاده فيروز ميرزا ، مصطفى خان با افواج بحر مواج قراگوزلو را با دو عراده توپ مأمور به بندر بوشهر فرمود . سرتيپ چون بوشهر را فرضهء سواحل و محل نزول قوافل داخله و خارجه ديد به محاربه و مجادله اقدام نورزيد . از در ملايمت و ملاطفت درآمد ، به مصالحت و مسالمت سخن راند ، شيخ حسينخان را به اين طريق اميدوار نمود كه دست از محارست بوشهر باز دارد و به جزيرهء خارك شتابد . چون اين نوع اطاعت از وى به ظهور رسد سرتيپ در حضرت نصرت الدوله شفاعت كند و حكومت بوشهر به شيخ حسينخان واگذار شود . مشار اليه به اين اميد اهل و عيال خود را برداشته روانهء خارك گرديد . بوشهر به تصرف درآمده ميرزا حسنعلى خان دريا بيگى مشغول به اخذ باج و خراج گرديد . سرتيپ به شيراز معاودت نمود منصب مير پنجگى و نشان و حمايل يافت .\r\n\r\n","description":"","footnote":"","page_name":" 87 ","page_number":103},
  {"content":"\r\n\r\n\r\nبيان انتظام لرستان و خوزستان و كوهكيلويه به اهتمام اميرزاده ركن الدوله اردشير ميرزا فرمانرواى آن سامان\r\nسابقا مرقوم گرديد كه اميرزاده اردشير ميرزا ركن الدوله به حكومت و سليمانخان سهام الدوله به وزارت لرستان و خوزستان مأمور گرديدند . مشار اليهما بعد از از انتظام گلپايگان و خوانسار و چهار محال و فريدن روانهء لرستان شدند . اشرار قبايل بيرانوند و سكوند و غيره را به دست آورده مغلولا به دربار همايون فرستاده خود به شوشتر و دزفول شد . اهالى آنجا كه از طريقهء اطاعت عدول و از رويهء رعيتى نكول نموده بودند تأديبى بجا و سياستى بسزا نموده سهام الدوله به رامهرمز و انتظام امور ولايت كعب و تأديب مشايخ عرب مأمور گرديد . آن هنگام ميرزا قوام الدين بهبهانى كه سالها به خدمات عبد اللّه خان امين الدوله اصفهانى و منوچهر خان معتمد الدوله اقدام مىنمود و از طريقهء رعيتى و مباشرى دور بود در قلعهء معروف به چم‌ملا رايت استعلا ميافراخت .\r\nمحمد كريم خان قاجار كه از جانب اميرزاده معز الدوله به حكومت كوهكيلويه و بهبهان مأمور بود چون استقلالى بسزا نداشت ميرزا قوام الدين عذرش را از كوهكيلويه خواست ، خود دست تصرف در آنجا نهاد و به استظهار مشايخ اعراب كعب و رامهرمز جلالى - وار بسر ميبرد . مشايخ اعراب نيز بواسطهء مجاورت و انتساب با مشار اليه به لوازم رعيتى اقدام نمىكردند . سهام الدوله پس از ورود به رامهرمز اولا چند نفر از مشايخ را گيرانيد با سلسله و اغلال خدمت اميرزاده باذخ فرستاد كه در قلعهء سلاسل محبوس ساختند چون كوهكيلويه متعلق به فارس و با محال جمعى ركن الدوله قرب جوار و اتصال ارض داشت مراتب اختلال بهبهان و عصيان ميرزا قوام الدين به دربار معدلت مدار معروض داشتند . نظم آنجا نيز بعهدهء سهام الدوله شد پس از وصول حكم قضا مضا سهام الدوله عازم چم‌ملا گرديد . ميرزا قوام الدين جمعى را در قلعه مستحفظ ساخت خود با ميرزا محمد رضا ولدش به استقبال مقدمة الجيش لشكر سهام الدوله كه جماعت بختيارى بودند تاخت . به اندك كروفرى راه فرار پيش گرفت به جانب بهبهان شتافت ؛ سهام الدوله قلعه را محصور نمود . مستحفظين حركت مذبوحى نموده فرار نمودند ديوار حصار با خاك\r\n\r\n","description":"","footnote":"","page_name":" 88 ","page_number":104},
  {"content":"\r\n\r\nبرابر كردند . سهام الدوله به بهبهان آمد ، قلعهء بهبهان را در ميان گرفت زمان محاصره طولى نكشيد ، ميرزا سلطان محمد خان و ميرزا كمال كه برادرزادگان ميرزا قوام الدين ولى با وى خشمگين و دلى پر ز كين داشتند از قلعه خارج ، داخل اردوى سهام الدوله شدند . چون اين مقدمه روى نمود ديگر ميرزا قوام را قوهء توقف نبود ، شب هنگام از قلعه فرار كرد ، به سمت كوهستان معروف به گل و گلاب رفت . سهام الدوله به تعاقب مشار اليه به گل و گلاب آمد . ميرزا سلطان محمد خان كه در اردوى سهام الدوله بود مراد على نام رئيس و قايد قلعهء گل را فريفته نيم شبى با تفنگچيان بهبهانى و سواره‌اى چند از سهام الدوله قلعهء گل را تصرف كرد . ميرزا قوام به قلعهء گلاب تحصن جست چون در آنجا نيز مجال توقف نديد فرار كرد . در آن اثنا اميرزاده نصرت الدوله حكمران مملكت فارس ، عباسقلى خان لاريجانى را به حكومت بهبهان و كوهكيلويه مأمور داشت .\r\nميرزا قوام لا علاج بنزد مشار اليه رفت ، در دام افتاد . آن را مغلولا به شيرازش فرستاد نصرت الدوله روانهء دار الخلافه‌اش گردانيد . بيست و دوم ربيع الثانى بدار الخلافه رسيد ، اما سهام الدوله بعد از رسيدن عباسقلى خان نظم آن سامان را به كف كفايت مشار اليه گذاشت ، خود طريق خوزستان برداشت . عباسقلى خان پس از ورود به بهبهان ميرزا سلطان محمد خان را نيز گرفته به شيراز فرستاده به دار الخلافه بردند . هم درين سال حكومت گلپايگان و خوانسار از جانب امناى دولت قوى شوكت به اميرزاده خانلر ميرزا احتشام الدوله مفوض گرديد ، مشار اليه به آنجا شتافت نظمى كامل داد اشرار و مفسدين را دفع نمود از آنجا به جاپلق شتافت فوج سيلاخور جمعى وليخان سرتيپ را جمع‌آورى نموده حسب الامر روانهء اصفهان گردانيد . حاجى رحمن نام كه حاجى ملا اسد اللّه مجتهد را منصوب و جاهد در امورات ناشايسته و غير مطلوب بود از بروجرد محبوسانه به تبريز فرستاد ، خود در شكارگاه نىزار شرف‌اندوز حضور شهريار جم اقتدار آمد . قرين عنايت و التفات رخصت رجعت حاصل كرد . در حين معاودت حوالى محلات قلعه‌اى چند كه از مفسدين جماعت سرلك بود يك‌يك منهدم نمود ، پس عزيمت فريدن كرد . قلعه‌اى چند كه در آن صحارى و از جماعت بختيارى بود و با رعايا و ضعفا به تعدى و ناسازگارى رفتار داشتند\r\n\r\n","description":"","footnote":"","page_name":" 89 ","page_number":105},
  {"content":"\r\n\r\nساكنين قلاع را گوشمالى بسزا داد ، قلاع را ويران گردانيد ، پس از ورود بروجرد حسب الفرمان يك فوج سرباز جديد از جوانان شايستهء آن سامان در سلك نظام درآورد .\r\nديگر از وقايع اين سال حركت موكب فيروزى كوكب است بعزم زيارت و طواف روضهء گردون مطاف فاطمهء بنت موسى عليها سلام اللّه بدار الامان قم بعد از شرفيابى و تقبيل سدهء سنيّه چون ايوان بقعهء مباركه را پادشاه غازى محمد شاه اسكنه اللّه فى بحابيح الجنان حكم بتذهيب كرده و به اتمام نرسيده بود درين وقت حكم به اتمام و انجام آن صادر گرديد . حاجى محمد نراقى كه از فحول علماء كاشانست شرفياب حضور مبارك آمد ، مستدعى بذل مكرمتى به جهت رعاياى كاشان شد . حسب الخواهش مشار اليه مبلغى شايسته به صيغهء تخفيف اهالى كاشان عنايت گرديد . اردوى همايون از راه ساوه به دار الخلافه مراجعت فرمود . هم در اين سال محمد امين خان والى خوارزم آقا نياز محرم نام كه از نام‌يافتگان محترم بود روانهء ديار معدلت مدار نموده بود ، روز يكشنبه هفتم ربيع الثانى وارد دار الخلافه گرديد ، روز بيست و يكم ماه مزبور شرف‌اندوز حضور مهر ظهور آمد . چند سر اسب و چند بهله قوش كه به رسم پيشكش همراه داشت با نامهء ارادت ختامه والى خوارزم به نظر مبارك خطابخش جرم‌پوش گذرانيد ، هم‌چنين در اين سال حسب الحكم اميرزاده طهماسب ميرزا مؤيد الدوله حكمران كرمان عبد اللّه خان صارم الدوله را با افواج قراگوزلو و ملايرى و تويسركانى و تفنگچى چريك آن سامان و توپخانهء كوه توان به نظم بمپور بلوچستان مأمور فرمود . مشار اليه به تقديم خدمت مرجوعه اقدام نموده محمد عليخان بلوچ كه قلعهء ايرندكان را در تصرف داشت و چاكرانه در جادهء اطاعت قدم نميگذاشت از عاملى اينجا معزول ساخته قلعه را به ميرزا خان نام كه با وى معاندت داشت سپرده مراجعت كرد . محمد عليخان دوست محمد خان عم خود را به كرمان فرستاده عذرخواه زمان ماضى و متعهد انجام خدمات مستقبل گرديد مؤيد الدوله وى را خشنود و راضى روانهء ديار خود گردانيد . و هم در اين سال سامخان ايلخانى و عباسقلى خان مير پنجه كه بعد از فتح مشهد مقدس بحضور مهر ظهور اقدس آمده بودند رخصت انصراف حاصل نموده با ميرزا عبد الباقى متولى باشى روانهء خراسان\r\n\r\n","description":"","footnote":"","page_name":" 90 ","page_number":106},
  {"content":"\r\n\r\nگرديده بيستم ربيع الثانى وارد ارض فيض بنيان شدند . حسب الامر حسام السلطنه به انجام قراولخانه‌هاى مشهد مقدس و تدارك سفر سرخس مشغول گرديدند . همچنين در اين سال سليمان خان دنبلى بحكومت تربت و محمد تقيخان جوانشير به شاهرود و بسطام و محمد رضا خان قاجار به اردبيل و قاسم خان جارچىباشى به قراچه داغ و محمد حسنخان نورى غلام پيشخدمت به مشكين سرافراز گرديده هريك بولايت متعلقهء به خود شتافتند . حكومت ارومى به اميرزاده مصطفى قلى ميرزا عنايت گرديد . محبعلى خان ماكوئى به منصب ميرپنجگى رسيد شفيع خان نايب اول آجودانباشى به خدمت مصلحت‌گزارى و توقف در لندن مأمور آمد و همچنين محمود خان قراگوزلو به همين خدمت به اقامت پطرزبورغ و احمد خان نوائى به تفليس و ميرزا حسينخان قزوينى به بمبئى و ميرزا حسن به ارزنة الروم روانه گرديدند . و هم‌چنين حكم محكم شرف صدور يافت كه در دار الخلافه در اكثر معابر و شوارع عام مكانى كه محل كثرت و ازدحام عوام است ، قراولخانه ترتيب داده جمعى از سرباز ليلا و نهارا بكشيك و قراولى اقدام نموده ، مانع قيل و قال و نزاع و جدال ساكنين آن حوالى و عابرين باشند .\r\n\r\nذكر حقايق اخبار سنهء هزار و دويست و شصت و هفت ، سال چهارم جلوس شاهنشاه مظفر لواء « ذلِكَ فَضْلُ اللَّهِ يُؤْتِيهِ مَنْ يَشاءُ » *\r\nدر خاتمهء وقايع سال قبل سمت نگارش پذيرفت كه اميرزاده حسام السلطنه مأمور به سفر سرخس و تنبيه تركمانان آنجائى گرديد . مشار اليه بقلاووزى سامخان ايلخانى و مصلحت‌اندوزى عباسقليخان ميرپنجه به انجام تهيه و سامان سفر سرخس و تأديب تركمانان پرداخته با لشكر حاضر و افواج قراچه‌داغى و شقاقى و سوارهء شاهسون و ما فى كه بتازگى از دار الخلافه رسيده بودند از ارض فيض بنيان حركت از دهنهء مزدوران روانهء آن سامان گرديد . چون به منزل شوريق رسيد از اغروق و اثقال و قليلى از لشكر را با سه عراده توپ برجا گذاشته كه از عقب آيند خود و بقيهء لشكر جريده و سباى به ايلغار عازم سرخس شد . پانزده فرسخ مسافت را كه بايد طى نمايند شش فرسخ را شبانه قطع نموده روز به سبب حرارت هوا و عدم آب به زحمت و عسرت\r\n\r\n","description":"","footnote":"","page_name":" 91 ","page_number":107},
  {"content":"\r\n\r\nقطع مسافت مىشد . صبح روز ديگر به دو فرسخى سرخس رسيده چون راكب و راجل را آسايشى دست داده به تاخت و تاز مشغول شدند . قريب به يكصد نفر از اناث و ذكور مأسور گرديد . شتر و گوسفند خارج از حساب و شمار به دست لشكر ظفر شعار افتاد پس عازم قلعهء سرخس شدند . تركمان پياده و سواره به ازدحام تمام از قلعه خارج گرديده به محاربه اقدام نمودند ، شكستى فاحش يافته به قلعه درآمده متحصن شدند . ايام محاصره به دو هفته كشيد صورت فتحى روى نداد ، درين اثناء خبر آمدن والى خوارزم به عزم اعانت جماعت تركمان رسيد . حسام السلطنه به مقتضاى حزم از ظاهر قلعه كوچيده به منزل پس كمر آمده توقف نمود ، پيش‌تازان خوارزمى را كه به تعاقب لشكر ايرانى ميتاختند قريب به لشكرگاه با سواران ما فى تلاقى دست داد . سواران ما فى جلادتى شافى به عمل نياورده شكستى فاحش و كافى به ايشان رسيد . خود را به اردو رسانيدند ، تركمانان خوارزمى معاودت كردند ولى هرروزه خوارزمى و سرخسى اطراف لشكرگاه را تاخت و تاز نموده به قدر امكان از لشكريان را مأسور مىساختند . حسام السلطنه لا علاج از منزل پس كمر كوچيده به كال ياقوتى آمد توقف نمود . از آنسوى چون خان خوارزم بيك منزلى سرخس رسيد و از مراجعت لشكر ايرانى مطلع گرديد لشكرى گزيده و منتخب از دليران سرخس و مرو و خوارزم مأمور به تاخت و نهب تربت نمود . مأمورين دو قلعچه از تربت را بحيطهء تسخير درآورده اناث و ذكور صغير و كبير آنجا را اسير نموده مراجعت نمودند . حسام السلطنه پس از استحضار ، سامخان ايلخان و عباس قليخان ميرپنجه را با شش عراده توپ جلو [ فرستاد 
  ] و فوج تربتى و ترشيزى و سوارهء حاضر ركاب به استرداد و استخلاص اموال و اسرا مأمور فرمود . بعد از انقضاء مدت دو روز به آنها رسيدند جماعت خوارزمى و تركمان را عنان صبر و قرار از دست رفته روى بوادى فرار نهادند لشكر نصرت‌اثر منهزمين را تعاقب جمعى كثير از ايشان بمعرض قتل و اسر درآمد مظفر و منصور به معسكر خويش مراجعت كردند . والى خوارزم بعد از وقوع اين رزم ديگر مصلحت در توقف نديده مراجعت نمودند . تركمانيه طريقهء احتياط را پيموده از سرخس كوچيده در شوره كال اقامت جستند از آنجا به توسط وسايل چند خواهشمند\r\n\r\n","description":"","footnote":"","page_name":" 92 ","page_number":108},
  {"content":"\r\n\r\nآمدند كه يكنفر از جانب حسام السلطنه در ميان ايشان برسم حكومت آمروناهى باشد ، آنان نيز از مقام خدمت و طريقهء اطاعت تجاوز ننمايند . عباسقلى خان دره جزى حسب الامر روانهء آن سامان گرديد . قريب سه ماه در آن صحارى بسر رسانيد ، تركمانان نيز قدرى در سرخس و بعضى در شوره كال اقامت و ارتحال نمودند . حسام السلطنه به مشهد مقدس مراجعت كرد ، آنان نيز سر از اطاعت باز زده عباس قليخان فورا به مشهد مقدس معاودت كرد . ديگر از وقايع اين سال تغيير و تبديل حكمران دار السلطنهء اصفهان است . تبسيط اين مقال آنكه سبق تحرير يافت كه ميانهء سپهدار و اصفهانيان بنزاع و جدال انجاميد ، چون غوغا طلبان و هنگامه آرايان بجزاى اعمال خويش گرفتار آمدند بمقتضاى عدالت تغيير حكومت نيز لازم نمود ؛ لهذا غلامحسين خان سپهدار بدربار معدلت شعار احضار و چراغ على خان زنگنه به راه نيابت حكومت روانهء اصفهان گرديد .\r\nبعد از چندى از ورود كه بقيهء اشرار از احضار سپهدار آسوده خاطر شدند و از زواياى خمول سر برآوردند آنان را يك‌يك به لطايف الحيل بدست آورد مغلولا روانهء دار الخلافه گردانيد .\r\nكريم اروجنى كه از شياطين رهزن بود و در مقام حزم از قلعهء اروجن خارج نميگرديد بدون تعيين سپاه و لشكر و سفك دماء آن را به تدبير عملى به اصفهان آورد محبوس داشت ، آن‌گاه محمد رضا خان نايب چهار محال را به تسخير و تخريب قلعهء اروجن گماشت . قلعه را از بنيان برآورده منتسبانش را به اصفهان برده محبوس نمودند پس با يك فوج سرباز عزيمت چهارمحال كرد . آقا محمد كندمانى را كه از بلاهاى ناگهانى بود احضار نمود ؛ پس از ورود با يك پسر و بيست نفر از منتسبان كه به قطع طريق مسلمانان عمرى بپايان رسانيده بودند گيرانيده روانهء اصفهان داشت . چون به چهار محال رسيد على ميرزا خان فريدنى كه آن هم از مفسدين رهزن بود با پسرش بدست آورده به اصفهان مراجعت كرد . و هم‌چنين دوازده نفر از جماعت بابيه كه خود را به اسامى سامى ائمهء اثناعشر مسمى نموده بودند قبل از ظهور فساد بدست آورد ، در حضور علماء اعلام ارتداد آنان را ثابت شرعى گردانيد ، بقتل رسانيد . الحاصل در كمال كفايت و نهايت\r\n\r\n","description":"","footnote":"","page_name":" 93 ","page_number":109},
  {"content":"\r\n\r\nمعدلت به انتظام اختلال امور آن ولايت مشغول گرديد ، حكومت سلطان‌آباد و بعضى از محالات عراق به محمد حسنخان فراهانى برادر اتابك اعظم كه در آنوقت به منصب وزارت نظام سرافراز و مكرم بود مفوض و مرجوع آمد . هم درين سال رضا قليخان متخلص به هدايت ناظم مدرسهء دار الفنون كه به زيور عقل و دانش آراسته و در مراتب علمى و عملى ذو فنونست به سفارت خوارزم مأمور آمد . پنجم شهر جمادى الاخر با آقا نياز محرم از دار الخلافهء طهران عازم استر اباد و جرجان گرديد . دهم رجب بقلاووزى قرا خان اتاباى و چند نفر سوارهء يموت با آذوقهء بيست روزه عازم خيوق دار الامارهء خوارزم شدند ، غرهء شعبان وارد قراقلاع گرديدند . آقا نياز محرم در آنجا به لوازم ميزبانى پرداخت چون محمد امين خان والى ، غايب البلد و به طرف مرو مسافرت كرده بود بصواب ديد يعقوب ابن يوسف كه وزير والى و مهتر آقا لقب داشت يوسف آقاء قوللر آقاسى به استقبال آمد روز بعد وارد خارج شهر شده در باغ محمد رحيم خان به مهماندارى ملا مختار هراتى منزل نمود .\r\nدرين اثنا خدايار خان نام از جانب والى خوقند نيز به راه سفارت وارد گرديد چنان واقعشد كه نور مهدى نام سفير امير بخارا از سفارت روم مراجعت مىنمود . چون فيما بين خوانين خوارزم و بخارا منازعت و مخاصمت در كار بود نور مهدى در عرض راه مأسور غلامان خان خوارزم گرديد . آن را نيز وارد خيوق گردانيدند ؛ از جانب ديگر اخبار مأموريت محمد وليخان قاجار و جعفر قليخان قراجه داغى ميرپنجه به گرگان مشتهر گرديد . محمد امين خان دهم شوال مراجعت كرده وارد خيوق گشت . سفير ايران را به ملاقات طلبيد ، پس از تكلفات دوستانه و تعارفات رسمى زمانه در مقام شكايت ، حكايت كرد كه آقا نياز محرم از اين جانب به سفارت آمد ، از آن طرف قرين الشرف مرد محترمى به سفارت آمده ديگر تعيين لشكر به گرگان و سرخس لزومى نداشت . رضا قلى خان كه مردى مجرب و آزموده و آگاه بود به جوابات مسكت الزامش نمود . بعد از چند روز جواب يرليغ همايون به انضمام نقد و جنس شايان به رسم تعارف و ارمغان فرستاده رخصت مراجعت داد . رضا قليخان روز شانزدهم ذيقعده از خيوق بيرون آمده با ملا -\r\n\r\n","description":"","footnote":"","page_name":" 94 ","page_number":110},
  {"content":"\r\n\r\nمختار مهماندار روز بيست و پنجم به منزل غاتقر رسيدند . ملا مختار روى به خيوق گذاشت رضا قليخان طريق بيابان برداشت ، چون به منزل قويمت آثار رسيد معلوم گرديد كه فيما بين محمد وليخان بيگلربيگى استر اباد با قبايل يموت منازعت و مخاصمت در ميان آمده گوسفندى زياد از اهالى يموت را مردم استر اباد چاپيده به اين سبب عبور از معبر ، خالى از خطر نخواهد بود . رضا قليخان به مشهد مصريان گرائيد ، چون از آنجا عازم استر اباد شد سوارى چند از تركمانان به ايشان رسيده قدرى از احمال و اثقال به غارت بردند . رضا قليخان و محمد شريف باى فرستادهء والى و چند نفر ديگر از اهالى خوارزم كه عازم دار الخلافه بودند با همراهان از در مدافعه درآمدند ، چون ازين قضيه قاضى يموت را اطلاع حاصل آمد ، منتسبان نقد عليخان يموت را آگاهى داده جمعى به اعانت رضا قليخان و همراهان فرستاد . ايشان را به خانهء خويش آوردند . از آنجا بيگلربيگى را اطلاع حاصل آمده قليچ خان را مأمور گردانيده ايشان را به استر اباد رسانيد .\r\nهيجدهم شهر محرم سال هزار و دويست و شصت و هشت وارد دار الخلافه شدند محمد شريف باى به اتفاق رضا قليخان شرفياب حضور باهر النور گرديده هدايا و پيشكش والى خوارزم را به نظر مبارك رسانيدند . بعد از چند روز به عطاى خلاع فاخره مفتخر با يرليغ بليغ جواب ذريعهء خان خوارزم رخصت انصراف محمد شريف باى را حاصل آمد . هم در اين سال محمد وليخان بيگلربيگى استر اباد برحسب فرمان شاهنشاه ايران سدّ گرگان را به استحكام اساس و بنيان برآورد ، و اكثر اوقات با طوايف مختلفهء تركمان نيز مقابله و مقاتله مىنمود . در رمضان اين سال ميرزا محمد عليخان شيرازى كه مردى سليم النفس و نيك فطرت بود و به خدمت نيابت اول وزارت دول خارجه سرافرازى داشت به منصب وزارت دول خارجه مفتخر و قرين اعزاز گرديد .\r\nديگر از سوانح اين سال جمعى از زوار كرمانى كه عازم ارض اقدس بودند به - جماعت طايفهء ضالّهء بلوچ دوچار گرديده از در مقابله و مدافعه درآمدند حاجى بيك نخعى با همراهان كه از جانب اميرزاده مؤيد الدوله حكمران كرمان ، حارس و نگهبان\r\n\r\n","description":"","footnote":"","page_name":" 95 ","page_number":111},
  {"content":"\r\n\r\nعابرين طريق بود ، مردانه به مبارزات اقدام نموده جمعى از طرفين مجروح و مقتول گرديد ولى عاقبت آن جماعت بدعاقبت رو بهزيمت نهادند زوار و قافله به سلامت عازم مقصود گرديدند . اميرزاده مؤيد الدوله را تأديب آن جماعت و نظم ساحات بلوچستان لازم افتاد . فوج خدا بنده‌لو را با توپخانه به آن صفحه‌جات مأمور گردانيده انتظامى كامل حاصل گرديد ، مراجعت نمودند . چون از امناى دولت قوى شوكت حكم محكم به انصراف و رجعت صارم الدوله و فوج خدا بنده‌لو از كرمان شرف صدور يافته بود ، لهذا به دار الخلافه آمدند ، مورد الطاف و اشفاق گرديده . هم در اين سال بعضى از اهالى قلاع سواحل بحر لارستان از توابع فارس به واسطهء سوء سلوك ميرزا نعيم نورى كه از جانب اميرزاده نصرت الدوله حكومت لارستان داشت در قلعهء بهده متحصن شده سر به طغيان و عصيان برآوردند . فوج سيلاخورى به گوشمال متمردين و تخريب قلعه و تأديب ساكنين مأمور شده خدمت مرجوعه را به انجام رسانيدند . چون فصل پائيز رسيد و مقتضى سفر گرمسيرات گرديد اميرزادهء نصرت الدوله با افواج بحر مواج و توپخانهء ثعبان نشان به عزم نظم صفحات گرمسيرات از شيراز مسافرت فرموده پس از انتظام مهام آن سامان مراجعت بدار العلم شيراز فرموده ، هم درين سال حسب الفرمان خسرو سكندرشان چاپارخانه‌ها در اكثر منازل معابر ممالك ايران و هم‌چنين قراولخانه‌هاى متعدد در شهر اصفهان بنا نموده با ساختگى تمام بعمارت آوردند .\r\n\r\nبيان نهضت موكب و الا به جانب اصفهان و عراق به تأييد مالك الملك على الاطلاق\r\nروز غرهء رجب اين سال خديو بىهمال به عزم عراق و اصفهان ، شادروان جاه و جلال در خارج دار الخلافه افراشتند . فردوسى :\r\n برآمد خروشيدن كرّه ناى * به هامون كشيدند پرده سراى\r\nسراپردهء شاه بيرون زدند * سپه خيمه‌ها را به هامون زدند \r\nاز شاهزادگان عظام عباس ميرزا نايب السلطنه و عليقلى ميرزا اعتضاد السلطنه و كيومرث ميرزا ايلخانى قاجار با چند تن ديگر از شاهزادگان و اميرزادگان\r\n\r\n","description":"","footnote":"","page_name":" 96 ","page_number":112},
  {"content":"\r\n\r\nو الاتبار از امناء و امراء درگاه ، همچون اتابك اعظم و ميرزا آقا خان اعتماد الدوله و ميرزا يوسف مستوفى الممالك و ميرزا شفيع صاحب ديوان و محمد حسنخان سردار و حسينعلى خان معير الممالك ، و از سران لشكر نصرت‌اثر فضلعلى خان بيگلربيگى ميرپنجه و اللّه ورديخان سرهنگ توپخانه و نصر اللّه خان سرهنگ زنبورك خانه مأمور به ركاب نصرت انتساب گرديدند . حكومت دار الخلافه به اميرزاده بهرام ميرزا به پيشكارى عزيز خان آجودانباشى مرجوع شد . نه فوج از افواج به حراست و توقف دار الخلافه مأمور شدند . پس از انتظام امور نزديك و دور موكب همايون به تأييد و اقبال هم عنان و قرين ، روز هشتم رجب تشريف‌فرماى قزوين گرديد . از اسكندر ميرزا حاكم و ميرزا موسى پيشكار در تقديم خدمات لوازم چاكرى و جان‌نثارى به ظهور رسيد . حسب الاستدعاى اهالى قزوين ، به بستن سدّ ممرّ سيلاب كه شكسته و خراب بود حكم محكم صادر گرديد . مقرر شد كه در استحكام بنا اهتمامى بسزا رود . مخارج لازمهء آن از بابت منال ديوانى آنجا محسوب شود . يوم هيجدهم رجب از قزوين حركت رايت نصرت و جلال از راه ساوه و سلطان‌آباد ، پرچم اقبال به جانب بروجرود گشود روز پانزدهم شعبان بروجرد مضرب خيام ظفر فرجام گرديد . اسكندر خان قاجار حاكم كرمانشاهان در آنجا به تقبيل آستان معدلت بنيان مفتخر و اميدوار آمد . چون مراتب بىحالى و پريشانى رعاياى كرمانشاهان در حضرت معدلت نشان سمت وضوح پذيرفت مبلغ دوازده هزار تومان به صيغهء تخفيف فرمان مهر لمعان شرف صدور يافت ، و به همين صيغه مبلغ چهار هزار تومان در حق رعاياى ملاير عنايت آمد . ميرزا جعفر خان مشير الدوله كه به تعيين حدود و ثغور ايران و روم مدتى در آن مرز و بوم بود ، مراجعت نموده شرف اندوز حضور مبارك گرديد . پنج تن از اشرار لازم السياسهء خوانسار بكيفر كردار خويش گرفتار گرديدند . بيست و يكم شعبان موكب فيروزى كوكب بعزيمت اصفهان نهضت فرمود . قاآنى :\r\n اى صفاهان مژده كاينك شاه دوران مىرسد * جسم بيجان تو را از نو به تن جان مىرسد \r\n\r\n","description":"","footnote":"","page_name":" 97 ","page_number":113},
  {"content":"\r\n\r\n با جلال كيقباد و شوكت افراسياب * با شكوه قيصر و فرّ سليمان مىرسد \r\nوزراء دول خارجه از دار الخلافه به اصفهان آمدند . پانزدهم رمضان المبارك به مباركى تشريف‌فرماى اصفهان شدند . اميرزاده مؤيد از كرمان حسب الاحضار به دربار رسيد . اميرزاده نصرت الدوله از فارس در هشتم شوال به تقبيل سدّهء سنيّهء سپهر اساس سرافراز گرديد . ايام توقف اصفهان خائن و خادم على قدر مراتبهم سزا و جزا ديده و به پاداش اعمال خويش رسيدند . نصرت الدوله مرخص به انصراف فارس گرديد . پس از انتظام امور اصفهان روز پنجشنبه سلخ شعبان لواى عزيمت از راه نطنز كاشان به صوب دار الخلافهء طهران افراشته ، هشتم ذيقعده قريهء فين از ورود موكب سعادت قرين رشك خلد برين گرديد . مؤيد الدوله از كاشان رخصت به معاودت كرمان يافت . چهاردهم ذيقعده از كاشان تشريف‌فرماى قم و به شرف زيارت حضرت معصومه عليها سلام اللّه مشرف شده حكومت قم به شاهزاده عباس ميرزا عنايت شد . روز هشتم ذيحجه وارد دار الخلافهء طهران گرديدند . چاكران دربار معدلت مدار و ملتزمين ركاب نصرت‌آثار را به اندازهء خدمت و مرتبت به ظهور عنايت و مرحمتى سرافرازى حاصل گشت ، از آن جمله ميرزا سعيد خان كاتب رسايل اسرار را مؤتمن الملك و ميرزا مصطفى سررشته‌دار اتابيكى را به منصب استيفاء و لقب امين الملك ، ميرزا عنايت لشكرنويس را امين لشكر مفتخر گرديدند . ديگر از سوانح اين سال فوت يار محمد خان ظهير الدوله حاكم هرات است و اختلال امور آن صفحات كه مشار اليه در سبزوار مريض گرديد ؛ پس از انقضاء يكشبانه روز بواسطهء آن مرض ملك فانى را وداع و به ملك باقى عوض نمود .\r\nسعيد محمد خان كه ولد اكبر و ارشدش بود ، در هرات به جاى پدر نشست .\r\nبيت\r\n زمانه دير شد كاين پيشه دارد * كز اين بستاند و آن را سپارد \r\nميرزا بزرگ خان قرائى از جانب اهالى هرات و حاكم جديد با پيشكش و عرايض به دار الخلافه گرائيد ، امضاى حكومتش را از شهريار تاجدار مستدعى و\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nخواستگار گرديد ، حسب المسئول ايشان و پاداش خدمت يار محمد خان ، ميرزا احمد خان فراهانى ناظم ديوانخانهء مباركه با فرمان مبارك مشعر بر حكومت و بر لقب ظهير الدوله و اسب يراق طلا و كارد مرصّع مأمور به هرات آمد ، و روز پنجم محرم عازم گشت . ولى بعد از آمدن ميرزا بزرگ خان به جانب دار الخلافه ، سيد محمد خان رفتار ناهنجار به روى كار آورد اكثر اهالى هرات را از خود آزرده ساخت . آنان نيز كهندلخان حاكم قندهار را به تسخير هرات تحريص و ترغيب نمودند مشار اليه كه خود در آرزوى چنين روزى ، شب را به روز مىرسانيد ؛ بلا اهمال به تجهيز و احتشاد لشكر و تهيهء اسباب جدال اشتغال نموده عازم هرات گرديد ؛ چون به فراه و سبزوار رسيد بلا مانع به تصرف آورد . روى به جانب هرات نهاد . سعيد محمد خان از اميرزاده حسام السلطنه استعانت و امداد طلبيد ، پس از اجازه از كارگزاران دولت ابد مدت اولا سامخان ايلخانى با جمعى سواره مأمور آمد . على التعاقب عباسقلى خان ميرپنجه با شش عراده توپ و سه فوج نظام خراسانى و يك فوج سوار به جانب هرات رهسپار گرديد . ايلخانى بعد از ورود به هرات با هواخواهان سعيد محمد خان اتفاق نموده با كهندلخان از در مقاتلت و مدافعت درآمدند . عباسقلى خان نيز وارد يك فرسنگى غوريان شد . كهندلخان بعد از رسيدن لشكر خراسان به غوريان و استماع خبر آمدن ميرزا احمد خان چون محاربهء با ايشان را در حيّز قدرت خود نديد ، طبل رحيل كوفته عازم قندهار گرديد . عباسقلى خان چون منظورش بدون نزاع و جدال به انجام رسيد مراجعت به مشهد مقدس كرد .\r\nايلخانى و ميرزا احمد خان چندانكه ظهير الدوله را استقلالى بهمرسيد در هرات توقف نموده عازم مراجعت گرديدند . سعيد محمد خان چند بسته شال كشميرى و مبلغى درهم و دينار كه به نام نامى شهريار تاجدار مسكوك بود مصحوب جمعى از معارف و اعيان به اتفاق ايلخانى و ميرزا احمد خان روانهء درگاه خلايق اميدگاه گردانيد . و همچنين از مشاهير متوفيات اين سال محمد عليخان قشقائى ، ايلخانى مملكت فارس است كه داعى حق را لبيك اجابت گفت و برادر كهترش محمد قليخان ايل بيگى به منصب مشار اليه حسب الارث و الاستحقاق اختصاص يافت . الحق دولت ابد مدت را در مرحلهء\r\n\r\n","description":"","footnote":"","page_name":" 99 ","page_number":115},
  {"content":"\r\n\r\nرعيتى خادمان را زر دهد و در طريقهء چاكرى خائنان را سرگيرد ؛ شخصى كامل و منصف است و به اكثر اوصاف حميده متصف :\r\n در رزم چو آهنست و در بزم چو موم * بر دوست مباركست و بر اعدا شوم \r\nاما اين طايفه و وجه تسميهء ايشان به قشقائى آنچه از آثار و سير ، ظاهر و آشكار مىشود اين است كه اين طايفه از تركمانان دشت قبچاق و با اتابكان سلغرى به اين مرز و بوم به اتفاق آمدند . چون از تيرهء طايفهء يموت كه مسمى به قشقه مىباشند بوده‌اند لهذا به قشقائى مسمى شدند .\r\n\r\nديگر از وقايع اين سال\r\nمأموريت ميرزا محمد حسين عضد الملك قزوينى صدر ديوانخانهء مباركه است به سفارت دولت بهيّهء روس ، مشار اليه با محمود خان نايب اول آجودانباشى كه در آن وقت به نيابت اول سفارت بدل شده و سابق نيز به جهت اقامت و توقف دار السلطنهء پطرز - بورغ مشخص شده بود ، و يحيى خان ياور مترجم و ميرزا بزرگ همدانى منشى ، روز دوازدهم ذيحجه از دار الخلافه حركت به تبريز آمد . پانزدهم محرم از تبريز حركت و به سمت ممالك روسيه عزيمت نمود . چون بكنار رود ارس كه الحال رأس الحد مملكتين است رسيد ، دويست و چهل نفر سواره و سى نفر فراش و هشت رأس اسب جنيبت همراهى را به تبريز برگردانيد ، در كنار رود يكصد و پنجاه نفر سوارهء قزاق و سيصد نفر سرباز از جانب كارپردازان دولت روسيه حاضر بود . وى را استقبال نموده در چاپارخانه نزول نمودند . از آنجا اموال و اثقال را بر سه عرادهء باركش حمل داده خود و همراهان در چهار دست كالسكه سوار شدند با پنج سر اسب جنيبت و ده نفر غلام و ده نفر فراش به نخجوان آمد . كپيتان و افسر و حاكم و اعاظم استقبال و لوازم احترام را معمول داشتند . به ضيافت شبانه اقدام نموده روزانهء ديگر غلام و فراش و مراكب خبائب را رخصت مراجعت داده خود با تبعهء سفارت كه جمله هيجده نفر بودند از نخجوان به ايروان آمد . جنرال لاروف و بلوكباشى و ساير اشراف ايروان به استقبال آمدند ، به مراسم قواعد ميزبانى و مهربانى پرداختند ؛ از آنجا عازم تفليس گرديد . احمد خان نوائى كارپرداز دولت عليهء\r\n\r\n","description":"","footnote":"","page_name":" 100 ","page_number":116},
  {"content":"\r\n\r\nايران متوقف تفليس ، سه فرسخى شهر به استقبال گرائيد . بعد از آن جمعى از صاحب - منصبان روسيه از جانب پرنس بهبدوف نايب الحكومه پذيره شدند . سفير كبير در كالسكهء مخصوص نايب الحكومه با جماعت مستقبلين به شهر درآمد . فرباطور بيگلربيگى شهر وللى صاحب پيشكار امور خارجه در ايوان با صفا و زينت كه به جهت محل اقامت سفير مزبور معين شده بود حضور بهمرسانيده منتظر ورودش شدند ، چون پرنس دار تصوف فرمانفرماى قفقاز و گرجستان به محاربهء جماعت لكزيه مسافرت نموده غايب البلد بودند ، به قاعدهء كليهء اهالى فرنگستان كه مسافر در ديدن مجاور سبقت جويد ، سفير مخصوص نايب الحكومه را ديدن نمود . زن و دخترش نيز حضور بهمرسانيدند ، مراسم و داد و يكجهتى از طرفين به ظهور رسيد . چون سفير مخصوص عازم منزل خود شد نايب الحكومه به طريق مشايعت تا منزل مرافقت كرد ، بازديد و مشايعت هردو به عمل آورد . بعد از سه روز پرنس دار تصوف به شهر معاودت نمود . روز ورود به قاعدهء متداوله ، للى صاحب سفير مخصوص را ديدن كرد . در همان شب سفير ايران فرمانرواى گرجستان را به بازديد رفت آن‌گاه بار سفر بست و طريق پطرزبورغ پيش گرفت . پانزده نفر سوارهء قزاق بهمراهش مأمور شدند ؛ پس از طى مراحل و قطع منازل به شهر مسكو رسيد . در باغ ايمپراطور كه زياده از فرسخى از شهر دور بود منزل نمود . على الصباح اعاظم و اعيان بل عموم اهالى آن شهر به استقبال و تماشا ، وى را پذيره شدند . با نهايت اعزاز و اكرام در عمارت بيگلر بيگى شهر منزل كرد . بيگلربيگى نيز مراسم ميزبانى و مهمانى را به انجام رسانيد . از آنجا عازم پطرزبورغ دار السلطنهء دولت بهيهء روس گرديد ؛ پس از ورود چون عازم دريافت حضور ايمپراطور شد نايب ايشيك آقاسى باشى به احضار آمد . كالسكهء شش اسبهء پادشاهى به جهت سوارى سفير مخصوص آورد . يك نفر نايب امير آخور و دو نفر شاطر و چهار نفر عملهء پادشاهى پياده و دو نفر چاپار سواره حاضر شدند . مترجم وزارت دول خارجه با مهماندار و دو نفر از اهالى دفترخانهء تشريفات در كالسكهء چهار اسبه سواره حضور بهمرسانيدند . محمود خان نايب اول و يحيى خان مترجم و ميرزا بزرگ منشى را در\r\n\r\n","description":"","footnote":"","page_name":" 101 ","page_number":117},
  {"content":"\r\n\r\nكالسكهء چهار اسبه سوار نموده و سه نفر چاپار سواره از قفاى كالسكه‌ها به اين قاعده و دستور روانهء حضور ايمپراطور گرديدند . چون به عمارت پادشاهى درآمدند به راهنمائى يك نفر پيشخدمت پادشاهى قدرى راه كه پيمودند ، ايشيك آقاسىباشى و سريدارباشى استقبال نموده سفير مخصوص با ايشيك آقاسىباشى و مترجم وزير دول خارجه شرفياب حضور ايمپراطور گرديده « سيناوين » وزير امور خارجه نيز از واقفان حضور بود . نامهء مودت ختامه كه در دست سفير مخصوص بود ، ايمپراطور در كمال احترام گرفته به وزير دول خارجه سپرد . بعد ايشيك آقاسىباشى ، تبعهء سفارت را به حضور آورده يك‌يك را معرفى بسزا نمود . از اعليحضرت ايمپراطور نسبت به سفير كبير و ساير همراهان تفقدى بسزا و التفاتى شايسته و بجا به ظهور رسيد ؛ پس از رخصت رجعت به همان قاعده و ضابطه خدمت ايمپراطريس كه حرم محترم ايمپراطور است و وليعهد دولت رسيده ، بعد برادران وليعهد را شرايط ارادت بجا آورده به منزل معاودت نمودند . چون خدمات محوله به انجام رسيد و هنگام معاودت به ملك ايران گرديد « غراف نسلرود » وزير اعظم در حضرت ايمپراطورى معروض گردانيد : جواب نامهء همايون و يك قطعه نشان الماس و يكرشته حمايل به سفير مخصوص اختصاص يافت و يكقوطى انفيهء مرصع به محمود خان نايب اول و دو قطعه نشان مرصع به داود خان و يحيى خان مترجم و يك حلقهء انگشترى زمرد به ميرزا بزرگ منشى و ده دستگاه ساعت قاب طلا و نقره به جهت ساير تبعهء سفارت از اعليحضرت ايمپراطورى عنايت گرديده ، رخصت مراجعت ارزانى فرمود .\r\nپانزدهم ذيحجه سال هزار و دويست و شصت و هشت به عزم مراجعت از پطرزبورغ حركت عازم مملكت ايران شدند . منازل عرض راه به قاعده و قانونى كه هنگام رفتن ايشان از هرنوع احترام و ميزبانى به عمل آورده بودند ، در مراجعت نيز معمول داشتند . از مشاهير متوفيات اين سال اميرزاده مصطفى قلى ميرزا و محمد تقى خان جوانشير نوادهء ابراهيم خليل خانست كه از اين قراباغ فانى رخ برتافته و به سوى گلزار جنان شتافتند .\r\n\r\n","description":"","footnote":"","page_name":" 102 ","page_number":118},
  {"content":"\r\n\r\n\r\nذكر حقايق اخبار سال هزار و دويست و شصت و هشت ، فاتحهء ادبار و خاتمهء روزگار ميرزا تقى خان اتابك اعظم و سقوطش از درجهء اعتبار « إِنَّ فِي ذلِكَ لَعِبْرَةً لِأُولِي الْأَبْصارِ » *\r\nملّخص اين مقال آن‌كه والد مشار اليه از معارف الناس و در خدمات ميرزا ابو القاسم قائم مقام اجتماع حواس مصروف مىداشت . چون قائم مقام در ناصيهء ميرزا تقى خان آثار رشد و شمايل شهامتى تفرس كرد ، آن را در عداد نويسندگان خويش معدود نمود ، و از آن پس چندى در سلك محررين محمد خان زنگنه امير نظام منسلك گرديد ؛ به سبب جوهر ذاتى و كاردانى به اندك‌مدت از امثال و اقران خويش قصب السبق ربوده به مناصب بزرگ رسيد :\r\n بالاى سرش ز هوشمندى * مىتافت ستارهء بلندى \r\nمستوفى نظام شد ، چون امير نظام از حسن رأى و كمال فطنت و رزانت او اعتماد تمام حاصل كرد به منصب وزارت نظام سرافرازش گردانيد . هنگام نهضت موكب فيروزى كوكب و حركت رايت نصرت نشان از آذربايجان به جانب دار الخلافهء طهران چنانچه سمت تحرير پذيرفت ، از مشار اليه خدمات نمايان به ظهور رسيد به منصب نبيل امير نظامى مفتخر و نامى گرديد . ورود موكب مسعود به دار الخلافه چنان كه مرقوم شد لقب اتابيكى و منصب صدارت اعظم با شغل امير نظامى توأم گشت . چون صدارت و امارت بر وى تقرير افتاد به حسن رأى و رويت ، و كمال كفايت و رزانت خويش مملكت را در سلك نظام آورد و آئين عدل و انصاف بگسترد ، امرا را به اندازهء مايه پايه داد و رعايا را به گنجايش مؤنه خراج نهاد . معاندان را در ربقهء اطاعت كشيد ، كشور انتظام يافت و لشكر نظام . الحق پيشكارى اديب و كارگزارى مهيب سايسى عاقل و حارسى كامل ، فكرى بعيد المرمى داشت و تدبير قريب المرام . قاآنى :\r\n يگانه صدر محترم مهين امير محتشم * اتابك شه عجم امير شهريارها\r\nكشندهء شريرها رها كن اسيرها * خزانهء فقيرها نظام‌بخش كارها\r\nبپاى تخت پادشه فزودى آن‌قدر سپه * كه صف كشد دو ماهه ره پياده‌ها سوارها \r\n\r\n","description":"","footnote":"","page_name":" 103 ","page_number":119},
  {"content":"\r\n\r\nچون كارش در علوّ شأن و نفاذ فرمان به غايت رسيد به مفاد « اذا انتهى الامر الى - الكمال عاد الى الزوال » روى در تراجع نهاد . از مضمون بيت :\r\n سخن به كه با صاحب تاج و تخت * بگويند سخته نگويند سخت\r\nخطرهاست در كار شاهان بسى * كه با شاه خويشى ندارد كسى\r\nچو از روى كين بر فروزند چهر * به فرزند خود بر نيارند مهر \r\nدور ماند ، رويهء تكبّر و تنمّر و شيوهء مذمومهء تجبّر و تبختر پيش گرفت . به اطمينان خدمت و استظهار مصاهرت در حضرت جم مرتبت گستاخانه محاورت مىكرد و امورات مملكتى را بدون اجازه و رخصت به صوابديد خود انجام ميرسانيد . طبيعت غيور سلطنت و غرور شباب و فراغت را زياده تحمل و طاقت نماند ، خاطر مبارك شاهى مكدر و اتمام امرش مقدر گرديد . هنگام مراجعت از سفر اصفهان پس از ورود به قم شاهنشاه معدلت گستر شاهزاده عباس ميرزا نايب السلطنه برادر كهتر خود را به اقتضاى مصلحتى چند كه مكنون ضمير منير مهر پيوندش مىبود ، بدون استشارهء اتابك اعظم به حكومت و توقف دار الايمان قم سرافراز فرمود . صدارت پناهى پس از اطلاع بر خلاف حكم پادشاهى توقفش را در قم مصلحت نديد ، مأمور به التزام ركابش گردانيد . اين ممانعت را خديو بيهمال پسنديده نفرمود و بر قهر و خشم باطنى افزود . به حكومت و اقامت شاهزاده در قم حكم صريح شرف صدور يافت . اين اول خبط و خطائى فاحش بود كه از مشار اليه روى نمود .\r\n خلاف رأى سلطان رأى جستن * به خون خويش باشد دست شستن \r\nدر اين وقت حسّاد و اضداد را كه مترصد بودند ، مقامى نيكو بدست افتاد . دلايل و براهين به لباسهاى رنگين و سخنان شيرين در حضرت پادشاهى يكايك به سعايت اتابك معروض مىداشتند . بعد از ورود به دار الخلافه پس از انقضاء ايامى معدود روز پنجشنبه نوزدهم محرم كه اختر اقبالش به درجهء هبوط و افول بود ، اعليحضرت شاهنشاهى به قاعدهء مستمره احضار به حضور مباركش نفرمود . اتابك باذكاوت و كياست را از ظهور اين معنى ملالت حاصل آمده از سراى ديوان پادشاهى به منزل خود معاودت نمود . در اين اثنا\r\n\r\n","description":"","footnote":"","page_name":" 104 ","page_number":120},
  {"content":"\r\n\r\nدستخط مبارك مشعر بر اعتزال از منصب صدارت و استقلال در امارت فقط به انضمام يك قبضه شمشير مرصّع و يك قطعه نشان به توسط يكى از خادمان درگاه به امارت پناه رسانيدند . چون بخت را وارون و امور را دگرگون ديد جهان روشن در پيش جهان بينش سياه گشته از باريافتگان بارگاه در مقام استفسار گناه خويش برآمد . شاهنشاه اسلام‌پناه گناهانش را يك‌يك مرقوم و مصحوب اعتماد الدوله به وى فرستاد . امير نظام مستدعى شرفيابى حضور مبارك گرديد ، به درجهء اجابت رسيد . پس از شرفيابى با آن‌كه در ارتكاب اين جرائم به معاذير مقبول متمسك توانستى شد ، چون از برگشتگى بخت هنوز در سكرت غرور بود و از طريقهء صواب‌انديشى دور :\r\nبيت\r\n چو تيره شود مرد را روزگار * همه آن كند كش نيايد به كار \r\nعرايض بىموقع ناهنجار در حضرت شهريار معروض داشت ، فايده نبخشيد بل مزيد علّت گرديد . به حكم قهرمان طبيعت سلطنت ، جليل خان بيات با يكصد نفر سواره مشار اليه را با منتسبان به كاشان برد ، در قريهء فين عزلت گزين گردانيد . پس از مدت يك اربعين برحسب صوابديد امنا و امرا فنايش بر بقا مرجح گرديد . حاجى عليخان فراشباشى به كاشان شتافت .\r\nروز هيجدهم ربيع الاول در گرمابه بدون ظهور عجز و لابه ، ايادئى كه مدتى متمادى از يمين و يسار اعادى و اشرار را مقهور و خوارمى داشت ، فصّاد دژخيم نهاد اجل بفصد يمين و يسارش پرداخته به ديار عدمش روانه ساخت .  « ذلِكَ تَقْدِيرُ الْعَزِيزِ الْعَلِيمِ » *  عبد اللّه وصاف :\r\n به روزگار اگر كام خويش بردارى * بر آفتاب اگر نام خويش بنگارى\r\nاگر به ملكت ساسانيان رسى و كيان * و گر خزائن سامانيان به دست آرى\r\nو گر جهانت مسخر شود چو اسكندر * وگر به چرخ فرازى علم به جبّارى\r\nچه سود عاقبتش بسپرى و بسپارى * دريغ كآخر آن بگذرى و بگذارى \r\nپس از ارتحال از اين منزل سريع الزوال ، اولا در پشت مشهد كاشان مدفون پس از چندى حسب الفرمان شاهنشاه رؤف مهربان نقل به عتبات عرش درجاتش نمودند .\r\n\r\n","description":"","footnote":"","page_name":" 105 ","page_number":121},
  {"content":"\r\n\r\n\r\nذكر حقايق اخبار ارتقاء مدارج ميرزا آقا خان و ارتفاع معارج آن بتقدير قادر بيچون « فَلا كُفْرانَ لِسَعْيِهِ وَ إِنَّا لَهُ كاتِبُونَ »\r\nميرزا آقا خان نورى والد ماجدش ميرزا اسد اللّه خانست كه در به دو دولت خاقان شهيد آقا محمد خان تا اواسط دولت پادشاه سعيد فتحعلى شاه قاجار « اسكنه اللّه فى بحابيح الجنان » عارض سپاه ، و چاكرى دولتخواه بود . چون عمرى در اين خدمت گذرانيد و به صداقت و راست‌قلمى معروف حضرت پادشاهى گرديد ، به منصب لشكرنويس‌باشى گرى سرافراز و مباهى آمد . برادر كهترش نصر اللّه خان نام به سركردگى تفنگچى نور مأمور دار العلم شيراز شد . پس از چندى كه روى به عالم آخرت نهاد نوبت سركردگى تفنگچى به حاجى شكر اللّه خان خلف ميرزا اسد اللّه خان افتاد ، چون مشار اليه در عالم صغر و محتاج به معين و رهبر بود برادر ديگر لشكرنويس‌باشى مسمى به ميرزا زكى به شيراز آمد الحق مردى در كمال ذكاوت و فطانت بود و شخصى متصف به صفت سخاوت و بسالت . در اندك مدت محمد زكيخان شد ، به مراتب عاليه و سردارى رسيد . و به مزاوجت نواب عاليه و وزارت مملكت فارس سرافراز گرديد . چون ميرزا اسد اللّه خان روى به عالم آخرت گذاشت چندين فرزند خلف در خدمت دولت جاويد آيت يادگار برجا داشت . اگر چه ميرزا آقا خان از اكثر ، اصغر بود ؛ ولى به سبب جوهر ذاتى و هنر فطرى ارشد و اكبر از ساير مىنمود . لهذا عارض همه سپاه و لشكرنويس‌باشى درگاه گرديد . چون چندى از اين مقدمه گذشت و قواعد دول خارجه در ايران معمول و شايع گشت ، به منصب وزارت لشكر سرافراز و مفتخر آمد . در به دو اين دولت ابد مدت و صدارت ميرزا تقى خان اتابك اعظم در هنگامهء شورش سرباز چون مصدر خدمت و سبب تسكين آن هنگامه و غوغا بود لقب اعتماد الدوله و منصب استيفا يافت . چون شخصى باهوش و فرهنگ و صاحب تدبير و نيرنگ بود ، به چند مجلس مجالست و محاورت اتابك اعظم را مؤتمن و مشاور و محرم آمد . در اين ايام صدارت اتابكى از قوانين ملك‌گزارى و پيشكارى و قواعد وزارت و ملك‌دارى استفاضه نموده بر معلومات سابقش فزود . مكنونات ضماير اتابيكى را از نوع سلوك و گفتار با سفراء فرستادگان ملوك و طريقهء كردار و رفتار با اهالى مملكت از ايل و بلوك در ايام صدارت خويش به روى كار آورد . به عمارت آن بنيان و\r\n\r\n","description":"","footnote":"","page_name":" 106 ","page_number":122},
  {"content":"\r\n\r\nاستحكام آن ابينه و اركان ، آنچه در حيّز قدرت و امكان داشت فروگذاشت نكرد . خلاصه بعد از عزل ميرزا تقى خان آئينهء خاطر مهر مظاهر شاهنشاه اسلام‌پناه عكس پذيرد شاهد اين مدعا گرديد ، كه خدمت صدارت عظمى به « ميرزا آقا خان اعتماد الدوله » مفوض و مرجوع و زمام مهام امور جمهور به كف كفايتش محول و موكول فرمايد .\r\nروز يكشنبه بيست و دوم محرم او را به يك ثوب جبّهء ترمه شمسه مرصع به الماس و ياقوت مخلع و به منصب وزارت كبرى و صدارت عظمى مشرف فرموده به شخص اول ملقب داشت . شاهزادگان و اميرزادگان و تمامى اعاظم و اعيان در خدمت صدارت و حضرت وزارت جمع و پروانهء آن شمع شدند . چون بعون عنايت خداوند ازل و تأييد مكرمت قادر لم يزل كسوت زيباى اين شغل و عمل بر قامت شخص اول راست آمد .\r\nانورى :\r\n داد كلك بيقرارش كار عالم را قرار * داد راى باثباتش ملك دنيا را ثبات\r\nبود اندر هرهنر اقصى نهايات الكمال * چون محيط آسمان اقصى نهايات الجهات \r\nبه عزمى ثابت و رأيى صائب و جدى صاعد و بختى مساعد ، در اتمام مهام مملكت و انجام انتظام دولت شروع پيوست . حكام و فرمان روايان امصار و بلاد را بر وفق مصلحت تغيير و تبديل داد . تعظيم فضلا و علماء ، تكريم وزرا و امرا را ديباچهء صحيفهء آمال و مقصود خود گردانيد . در مواجب و مستمريات و وظايف قبض و بسط صدر اول و ثانى را از دست داده ، بل امر بين الامرين را پيشنهاد ساخت . هرروزه به ظهور عنايتى تازه و بروز عاطفتى بىاندازه از حضرت جم مرتبت مخصوص مىآمد و به لقبى خاص چون شخص اول و نوئين اعظم و جناب اشرف امجد افخم منصوص مىگرديد . چون در رعايت خويش و تبار بىاختيار بود ، اولاد و برادرزادگان و منسوبان بل همسايگان ايشان بلكه اهالى بيشعور نور و كجور را حتى المقدور حاكم بلاد گردانيد و مالك رقاب عباد .\r\nچنانچه شرح هريك در مقام خود انشاء اللّه سمت تحرير خواهد پذيرفت .\r\nروز ششم شهر صفر بالخير و الظفر كه روز ولادت باسعادت خسرو معدلت‌گستر بود جشن ملوكانه ترتيب يافته سلام عام انجام يافت . صدر اعظم بعطاء عصاء مرصع و جبّه\r\n\r\n","description":"","footnote":"","page_name":" 107 ","page_number":123},
  {"content":"\r\n\r\nو بند كاغذ مرواريد مشرف گرديد . ميرزا كاظم خان خلفش ملقب به نظام الملك گشت به اندك روزى ميرزا فضل اللّه برادرش وزارت نظام يافته ، روز نهم ربيع الاول حسب الامر شخص اول با ولدان ميرزا مصطفى قلى و ميرزا محمود چون سيل سبا و صرصر عاد و صاعقهء ثمود رو به خاك آذربايجان نمودند . ميرزا فتح اللّه برادرزاده كه الحق جوانى آزاده بود ، منصب لشكرنويس‌باشىگرى يافت . محمد يوسف خان برادرزادهء ديگر به منصب سرتيپى مفتخر آمد . سفراء دول خارجه از مداخلهء امور داخله موافق قانون ، كليه ممنوع شدند . خدم و حشم كه از اهالى ايران داشتند تحديد نموده به اسم و رسم مشخص نمودند كه زياده از وابستگان سفارت توسطى از ديگران ، ايشان را در ميان نباشد .\r\nديگر از وقايع مستحسنهء اين سال اتمام « مدرسهء دار الفنون » است . صدر اعظم به اتمام آن بنيان امر نموده به اندك‌مدت به انجام رسانيد .\r\nموسيو جان داود مترجم اول دولت عليهء ايران حسب الفرمان به مملكت آستريه [ اطريش 
  ] شتافته چند نفر معلم كه هريك در فنى ماهر و در علمى بحرى ذاخر بودند : چون علم طب و هندسه و دواسازى و تشخيص و طريقهء استخراج معادن و معلم زبان فرانسه و انگليس و همچنين معلمين رزميه مانند معلم پياده و معلم سواره و معلم توپخانه به اندازهء رتبت و شرافت صنعت مواجب و راتبه مشخص نموده از ويانا [ وين 
  ] دار الخلافهء آستريه به دار الخلافهء طهران آورد . و جمعى كثير از اطفال و جوانان مستعد قابل از اشراف و اعيان ، مرسوم و مواجب و غذاء يوميهء مطبوخ نيز معين آمد ، كه هريك به هرصنعت و حرفه كه ميل داشته باشند و صرفهء خود را دانند مشغول تدريس و استفاضه آيند . از آن روز الى يومنا هذا كه « سال هزار و دويست و هفتاد و هشت » است به همان قاعده برقرار اكثر متعلمين ترقيات كليه نموده بمناصب عظيمه رسيده‌اند . و چون ميرزا محمد عليخان شيرازى وزير دول خارجه در هيجدهم شهر ربيع الاخر اين سال به جهان جاويد و جوار مغفرت خداوند حميد آرميد ، ميرزا سعيد كاتب اسرار مؤتمن الملك به لقب خانى سزاوار آمد و دبير مهام خارجه گشت . حكومت خلخال به اميرزادهء نيكو خصال شاهرخ ميرزا مرحمت شد حكومت سمنان و دامغان به ميرزا محمد خان كشيكچى\r\n\r\n","description":"","footnote":"","page_name":" 108 ","page_number":124},
  {"content":"\r\n\r\nباشى مفوض گرديد . ابراهيم بيك حاكم جوين معزول گرديد . محمد خان مصلحت‌گزار حسب الامر كارگزاران دولت ، خانه و سرائى در اسلامبول به جهت توقف سفراء ايران به مبلغ ده هزار تومان ابتياع نمود .\r\n\r\nبيان اعتزال ركن الدوله و سهام الدوله از لرستان و خوزستان و استقلال احتشام الدوله در آن سامان\r\nچون در سال گذشته حسب الفرمان قضا جريان ، محالات لرستان و خوزستان علاوه بر مملكت حكومتى خانلر ميرزا احتشام الدوله آمده بود ؛ دوم ربيع الثانى از بروجرد بعزم انتظام آن سامان حركت ، بيست و سيم وارد دزفول گشت . ايلدرم ميرزا برادر كهتر خود را با يك فوج سرباز و دو عراده توپ و جمعى سواره به صد مرّه فرستاد نايب الحكومهء لرستان گردانيد . سهام الدوله به دار الخلافه مراجعت كرد . چون به شوشتر رسيد چند چشمه از پل شوشتر را كه بانى آن شاپور ذو الاكتاف است خراب ديد . تعميرى بسزا نموده از شوشتر به اهواز رفت . مشايخ كعب و رامهرمز شرفياب خدمت شدند پس به حويزه گرائيد ، رودخانه‌اى از كناره حويزه مىگذرد و معروف به بركهء خداست و زراعت اهالى حويزه از آن رودخانه است . در زمان سابق شخصى هاشم نام نهرى از رودخانه به مزروع خويش جارى داشت ، به مرور شهور و اعوام اكثر آب رودخانه در آن نهر هاشم مايل و جارى گرديد ؛ اكثر مزارع اهالى حويزه لم يزرع ماند . اكثر اوقات ولات حويزه از خاك و خاشاك سدى ناپايدار برقرار و آبى به روى كار مىآوردند پادشاه جم جاه محمد شاه حكم به بستن سدى محكم نمود ولى انجام نيافت ، در اين وقت حسب الفرمان شاهنشاه فلك بارگاه سدّى محكم با بنيانى مشيّد و مستحكم به دستيارى اميرزاده احتشام الدوله به انجام رسيد و به سدّ ناصرى موسوم گرديد . پس از تقديم خدمت به اهواز مجدد رجعت كرد . به علت نهضت موكب فيروزى كوكب به سمت اصفهان ، احتشام الدوله عازم تقبيل استان معدلت بنيان گرديد ، چنان‌كه مرقوم گرديد ، در بروجرد شرفياب آمد . هنگام ذهاب از اهواز به بروجرد نصير خان جودكى را كه مستحق نكال و عقاب مىدانست بدست آورده محبوس نمود . ايلدرم ميرزا نيز در\r\n\r\n","description":"","footnote":"","page_name":" 109 ","page_number":125},
  {"content":"\r\n\r\nلرستان بزرگان قبيله دلفان را مأخوذ داشت ؛ چون مركب همايون از بروجرد عازم اصفهان آمد و از آنجا به دار الخلافه رجعت فرمود و اخبار عزل ميرزا تقى خان اشتهار بهم رسانيد . قبيلهء دلفان جمعيتى نموده محبوسين را مستخلص ، ايلدرم ميرزا فرارا به بروجرد شتافت . پسرهاى نصير خان جودكى نيز انجمنى نموده حكام جديد طايفهء جودكى كه از منسوبان و بنى اعمام ايشان بودند و احتشام الدوله آنان را بجاى نصير خان در كار آورده بود مقتول ساختند . جماعت سكوند نيز سر از اطاعت باززدند ، بالاجماع به سمت گرمسيرات كوچ دادند . بلى طوايف شرير فتاك از مشرب ناپاكى آب بيلكام خورده و حاكم سفاك غيور بيباك ، البته حاصل جز از خسار و هلاك نخواهد بود . خلاصه احتشام الدوله در اين سال فرخ فال بعزم تأديب و تنبيه سركشان با فوج سيلاخور و توپخانه به پشتكوه آمد . ايلدرم ميرزا را با فوج و عباس قليخان حاكم پشتكوه را با دويست نفر سوار به تعاقب جماعت الوار مأمور داشت . مشار اليهما به طريق استعجال ايشان را دنبال نمودند . چون تلاقى فريقين روى داد عليمردانخان دلفان و موسى خان ممنونه از جماعت الوار مقتول ، بقيه بهزيمت شدند . چون احتشام الدوله از اين مقدمه مستحضر گرديد جواد خان سرهنگ با فوج جديد سيلاخور و سواره بختيارى و جماعتى از طوايف هفت لنگ و چهار لنگ و بسحاق بختيارى با حسينقلى خان و جعفر قليخان به اتفاق محمد رحيم خان قاجار مأمور فرمود . از آن سمت ايلدرم ميرزا را نيز با عباسقلى خان حكم نمود كه بكنار رود صدمره آمده ، از طرفين به استيصال قبايل فيلى پردازند .\r\nمأمورين حسب الامر اقدام نموده اكثر لرستان را منتظم نموده بجز ولدان نصير خان جودكى و طايفهء سكوند كه به جهت حبس نصير خان در مقام عصيان بودند ، لهذا احتشام الدوله نصير خان را روانهء وادى خاموشان گردانيد . مجدد محمد رحيم خان قاجار و سرباز بيرانوند را بدفع آنها مأمور فرمود . خود در غيلاب توقف فرمود .\r\nمتمردين را موافق دلخواه بسزا رسانيد . جماعت سكوند ناچار به اراضى بنى لام فرارى و متوارى شدند . احتشام الدوله به احتشاد لشكر پرداخته تعاقب نمود ، عاقبت به شفاعت محمد رحيم خان قاجار و اخذ مبلغى از درهم و دينار از جرايم ايشان گذشت\r\n\r\n","description":"","footnote":"","page_name":" 110 ","page_number":126},
  {"content":"\r\n\r\nو به مراجعت به منازل و اوطانشان رخصت داد ، خود به بروجرد مراجعت فرمود . از آن‌سو ابراهيم ميرزاى خلف احتشام الدوله نايب الحكومهء خوزستان ، محمد عليخان بختيارى را كه پا در جادهء اطاعت و فرمانبردارى نمىنهاد گوشمالى كامل داده امورات آن سامان قرين انتظام گرديد . چون سال قبل جمعى از تركمانان به عاشورا ده مازندران غفلتا درآمده چند نفر از اهالى روسيه را مقتول ساختند . قونسل دولت مزبور متوقف مازندران اين جسارت را به تحريك اميرزاده مهديقلى ميرزا حاكم مازندران فهميد بدال غوركى وزير مختار مقيم دار الخلافه معروض گرديد . مشار اليه از اتابك اعظم عزل اميرزاده را از حكومت مسئلت نمود . به اجابت مقرون نيامد . به دربار ايمپراطورى معروض داشت ، ايمپراطور در اين باب از شهريار كامياب خواستگارى نمود . چون انجاح خواهش شاهنشاه خورشيد كلاه در عالم اتحاد و صفا بر ذمهء شاهنشاه اسلام‌پناه لازم بود ، بعزل اميرزاده مهديقلى ميرزا مثال داد ولى ميرزا عباس منشى سفارت به چاپارى روانهء پطرزبورغ آمد كه ايمپراطور اعظم را از تهمت اين مقدمه و خلاف رويهء دوستى و مؤالفت كه از بعضى سفراء آن دولت به عرصهء ظهور مىرسيد آگاهى دهد . ميرزا عباس چون به مملكت قفقاز رسيد مريض گرديد ولى خود را به مسكو رسانيد . ايمپراطور چون تشريف‌فرماى مسكو بود عزيمت پطرزبورغ داشت ؛ حكم فرمود كه پس از صحت به پطرزبورغ رود تبليغ رسالت كند . مشار اليه چون بهبودى يافت به پطرزبورغ شتافت نامه را رسانيد جواب باصوابى گرفت . يك قطعه نشان و يك حلقه انگشتر الماس تشريف يافت . به صوب دار الخلافهء طهران شتافت . روز دوازدهم شهر ربيع الاول اين سال وارد گرديد . اگر چه اكثر اين وقايع در سال قبل واقع شده و تحرير در ضمن آن سال لازم بود ولى اين جزوى اختلاف را به اقتضاى اختلافات كليه سپهر بيقرار بايد شمرد ، و به طريقى كه لسان الملك مؤلف ناسخ التواريخ مرتب داشته اقتدا نموده به تحرير برد .\r\n\r\nذكر حقايق اخبار ظهور جسارت جماعت بابيّه به قصد مسعود همايون « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »\r\nروز عيد سعيد نوروز فيروز همين سال شاهنشاه اسلام و حافظ انام صدر اعظم را\r\n\r\n","description":"","footnote":"","page_name":" 111 ","page_number":127},
  {"content":"\r\n\r\nبه نشان تمثال همايون و جبّه‌اى كه اطراف آن به مرواريد و جواهر ابدار ترصيع يافته بود تشريف فرمود . اعيان و فرستادگان قبايل هزاره همچون محمد حسينخان و ولى خان و عبد الحميد بهادر هزاره و صيد علا خواجه فرستادهء والى ميمنه و عبد الكريم بيك فرستادهء ابراهيم خان تايمنى و مراد خان بيك فرستادهء ابراهيم خان فيروز كوهى و همچنين جمعى كثير از رؤساء تركمان تكه و يموت و كوكلان كه در دار الخلافهء طهران با پيشكش و عرايض از حكمرانان خود حاضر بودند ، به خلاع فاخره مخلع شده پس از استرخاص هريك به ديار خود رهسپار شدند . حكومت عراق به ميرزا يوسف مستوفى الممالك عنايت گرديد . و حكومت قزوين به خسرو خان گرجى تفويض رفت . اميرزاده محمد رحيم ميرزا به ايالت خوى سرافراز شد . اميرزاده امام قلى ميرزا عماد الدوله به حكومت كرمانشاهان مفتخر آمد ، با جمعى از اعيان كرمانشاهان ، كه حسب الامر كارگزاران ديوان متوقف دار الخلافهء طهران بودند حسب الاستدعاى اميرزاده رخصت معاودت به كرمانشاهان يافته بالاتفاق عازم وطن مألوف گرديدند . چون در انتظام حدود و ثغور فتورى حاصل بود عماد الدوله با لشكر آراسته تا اراضى ذهاب ، ذهاب نموده و نظمى كامل به روى كار آورده دفع ما يقال نمود ، آنگاه ملا على اصغر نام كه از داعيان ميرزا على محمد باب بود به لطايف الحيل به دست آورده به دار الخلافه فرستاد ، و همچنين تيمور نامى از قبيلهء كوران كه مدعى نيابت حضرت صاحب الزمان بود و عوام كالانعام را به متابعت و مبايعت خويشتن طلب مىنمود . جمعى را غفلتا به گرفتن وى مأمور داشت آن را گرفته به كرمانشاهان آوردند ؛ حين ورود روانهء ديار عدمش فرمود . پس از انتظام اين امور در مقام اخذ ماليات ديوانى و تقديم ساير خدمات سلطانى مشغول گرديد .\r\nدر روز بيست و هشتم شوال اين سانحهء حيرت‌فزاى جسارت جماعت بابيه روى داد .\r\nملخص اين مقال اين‌كه ملا شيخعلى كه يكى از داعيان باب و ملقب به حضرت عظيم بود به دار الخلافهء تهران آمده روى به ضلالت عباد نهاد و جمعى را به متابعت خويش درآورد و با ايشان پيمان در ميان نهاد كه بامداد جمعه در مسجد جامع حاضر شوند ، اولا امام جمعه را در مسجد به شهادت رسانيده پس متوجه ارك پادشاهى گردند . اين شور و اتفاق هنگام صدارت\r\n\r\n","description":"","footnote":"","page_name":" 112 ","page_number":128},
  {"content":"\r\n\r\nميرزا تقى خان بود ؛ چون مشار اليه در عموم ممالك محروسه بخصوص دار الخلافه منهيان مخصوص داشت . آنان ماجرا را معروض اتابيگى گردانيدند ؛ چون يكى از پيروان ملا شيخعلى ميرزا عبد الرحيم نام هراتى كه در خدمت عليقلى ميرزا اعتضاد السلطنه بسر مىبرد رقم شده بود ، ميرزا تقى خان شاهزاده را احضار و از مقدمه اخبارش داد . مأمورش داشت كه از ميرزا عبد الرحيم منزل ملا شيخعلى و ساير آن شياطين رجيم را مشخص ساخته اعلام كند . شاهزاده چندانكه از ميرزا عبد الرحيم استفسار نمود ، جز از انكار جوابى نشنود . چون ميرزا عبد الرحيم با ميرزا طاهر نام در يك سراى بسر مىبردند از وى جويا گرديد ، معلوم شد كه ملا شيخعلى چند روز قبل از سراى ميرزا عبد الرحيم به جاى ديگر نقل نموده است . حاجى سيد محمد اصفهانى كه يكى از مردهء آن مردود بود خانهء نايب چاپارخانه را نمود ؛ جمعى با ميرزا طاهر به آنجا شتافتند ، وى را نيافتند . ولى ديگرى از آن ملاعين بدست آمد ، شاهزادهء اعتضاد السلطنه ، ميرزا عبد الرحيم و آن رجيم ديگر را به حضور اتابك آورد . ميرزا عبد الرحيم به توسط شاهزاده رهائى يافت و آن يك به ديار ديگر شتافت . ملا شيخعلى را چون ديگر حالت توقف نبود ، به تبديل لباس و تغيير هيأت به آذربايجان گريخت . بعد از عزل ميرزا تقيخان مجدد به دار الخلافه آمد در خانهء حاجى سليمانخان پسر يحيى خان تبريزى منزل كرد . متابعان قديم را اخبار نمود . چون چند روزى منقضى گرديد ، عدد ايشان به هفتاد رسيد . به خيال خروج و تصرف دار الخلافه افتادند . بعد از آن‌كه مجلس شوراى منعقد و به شرب شراب و عرق مست خراب ، به استشاره بپرداختند . آراء سخيفهء ايشان بر اين نهج قرار گرفت كه ابتدا گزندى به وجود مسعود مبارك كه حافظ انام و ناصر اسلام است رسانند ؛ آنگاه به اظهار دعوت و تصرف دار الخلافه اقدام نمايند . ملا شيخعلى از متابعان ، مبارز اين ميدان و شناور اين بحر بيكران طلبيد . نخست محمد صادق نامى كه به ملازمت ملا شيخعلى اقدام مىنمود متقبل اين امر خطير و مهياى سردادن گرديد ، و همچنين ملا فتح اللّه قمى و محمد باقر نجف - آبادى و ميرزا عبد الوهاب شيرازى مهيا و مستعد و آمادهء سربازى شدند . بعد از آن‌كه به ميثاق و پيمان‌كار به پايان رسيد ، به تهيه و سامان آلات جارحه پرداخته از دار الخلافه\r\n\r\n","description":"","footnote":"","page_name":" 113 ","page_number":129},
  {"content":"\r\n\r\nبرآمده به قريهء نياوران شميران شتافتند . در گوشه‌اى مقام گرفته منتظر مجال و فرصت آمدند .\r\nشاهنشاه اسلام‌پناه در آن اوقات تشريف‌فرماى نياوران بود . صبح بيست و هشتم شوال خديو بيهمال عزيمت شكار فرموده على الرسم خروشيدن توپ اخبار به فلك دوّار رسيد . ملازمان درگاه و آن جماعت روسياه ؛ آنان بعزم التزام خدمت و اينان به قصد جسارت حوالى سراى سلطنت حاضر شدند . بعد از انقضاء دو ساعت و نيم از روز ، شهريار دشمن‌سوز چون خورشيد عالم‌افروز از كرياس سپهر مماس بيرون خراميده بر زين اشهب زرين ستام آرام گرفت . جمعى از مقربان حضرت و كارگزاران دولت چون صدر اعظم و نظام - الملك و مستوفى الممالك و ايشيك آقاسىباشى و امير آخور كه حاضر درگاه بودند با جمعى از عمله و فراش ملازم ركاب شدند .\r\nاعليحضرت ظل اللهى به ملاحظهء حشمت صدارت ، صدر اعظم را اولا از ركاب حكم به رجعت ، سايرين هنوز در ركاب حاضر بودند كه سه نفر از آن جماعت از خدا بى خبر از پناه ديوار و اشجار بيرون دويده به رسم دادخواهان استعانت نمودند . يكى از رفقاى سه‌گانه كه از اهالى نيريز بود ، بىمحابا و حفظ طريقهء ادب قصد قرب حضور مبارك نمود . ملتزمين ركاب هى بر وى زدند و به التزام ادبش امر نمودند . چون ممانعت را ديد و از نزديك‌شدن زياده از آنچه دست داده بود مأيوس گرديد ، طپانچه‌اى كه در زير بالاپوش مىداشت برآورده به جانب وجود مبارك سرداد . گلوله خطا نمود ولى آشوب و انقلاب در ملتزمين ركاب و سواران همراهان روى داده به هم برآمدند . در اين اثنا رفيق ثانى بيرون تاخت . نعره‌زنان طپانچهء ديگر رها ساخت از آنجائى كه حفظ الهى حافظ و نگهبان وجود شاهنشاه رؤوف مهربان بود گلوله رد گشت ، يكنفر از ملازمان ركاب دشنه بر دهان نحسش زد ، با اين جراحت طپانچهء خالى را از دست داده خنجر از كمر كشيده به قصد مقصود خويش حمله‌ور گرديد ؛ چند نفر را مجروح گردانيد تا آن كه به دركات جحيم و اصل گرديد . در اين حيص و بيص رفيق ثالث از مقابل بيرون تاخت ذات اقدس شاهنشاهى را هدف گلولهء طپانچه ديگر ساخت . آن هم به سپردارى\r\n\r\n","description":"","footnote":"","page_name":" 114 ","page_number":130},
  {"content":"\r\n\r\nالطاف ايزدى رد گشته چند پاره ساچمه و چهار پاره بر پهلوى مبارك رسيده از زير پوست دويده از بالاى شانه بيرون شد . چنان‌كه به حمد اللّه و المنّه به استخوان اذيتى نرسيد و سر كلام خداوند علام  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ »  ظاهر گرديد بالجمله ملتزمين ركاب و سواران حضور آن دو نفر را نيز مأسور نمودند ، شاهنشاه اسلام‌پناه به سراى سلطنت معاودت فرمود . قاآنى :\r\n آخر شوال خسرو شد سوار از بهر صيد * آسمانش در عنان و آفتابش در ركاب\r\nكز كمين ناگه سه تن جنبيد و افكندند زود * تيرهاى آتشين زى خسرو مالك رقاب\r\nبس شنيدستم شهاب تير زن بر اهرمن * تيرزن نشنيده بودم اهرمن را بر شهاب\r\nحفظ يزدانى سپر شد آن سه تيرانداز را * چون كمان زه در گلو بست از پى رنج و عذاب\r\nمنت ايزد را كه شه رست از قضاى آسمان * ورنه در معمورهء هستى فتادى انقلاب \r\nاز آنطرف صدر اعظم را چون از اين حادثه وحشت‌انگيز آگاهى حاصل گرديد ، بىتابانه سر از پا نشناخت و به حضرت پادشاه شتافت . چون از تفضلات قادر متعال وجود مبارك خديو بيهمال را سالم يافت سجدات شكر الهى به سلامتى ذات شريف حضرت ظل اللهى به تقديم رسانيد ؛ چون ظاهر بود كه از انتشار اين اخبار اختلال و فتور در امورات نزديك و دور روى خواهد نمود ، لهذا به تمامى ممالك محروسهء ايران فرامين قضا جريان شرف صدور يافته مصحوب چاپاران دولتى به سرعت روانه گردانيد كه قبل از رسيدن خبر وحشت‌اثر ، به توسط چاپاران ، بلاد و امصار را استحضار حاصل آيد .\r\nجراحان به معالجهء جراحت مشغول گرديدند . روزانهء ديگر به ملاحظهء تسكين خاطر اكابر و اصاغر شاهنشاه رعيت‌پرور چون مهر انور كه بر فراز چرخ اخضر جاى كند ، در\r\n\r\n","description":"","footnote":"","page_name":" 115 ","page_number":131},
  {"content":"\r\n\r\nعمارت ديوانى جلوس فرمود ، بار عام داد . چاكران دربار بل كافهء انام شرفياب حضور گرديده به سلامتى خديو زمانه خداوند يگانه را شكرگزار و زبان اخلاص به دعا و ثناى شهريار آراسته :\r\n كه عمر نوح بيابى از آن‌كه در عالم * عمارت از تو پديد آمد از پس طوفان \r\nعزيز خان آجودانباشى و كلانتر و كدخدايان دار الخلافه مأمور به پيدانمودن آشيانهء مخافت و آفت و بدست ، آوردن آن گروه بدعاقبت گرديدند . سلخ شوال حاجى - عليخان حاجب الدوله فراشباشى را از آن جماعت خسران مآل آگاهى حاصل آمد و از محل اجتماع آنان كه در خانهء حاجى سليمانخانست استحضار حاصل نموده ، بعرض رسانيد . حسب الامر جمعى به گرفتن آن طايفهء گمراه مأمور گرديد . برخى از ايشان فرار ، حاجى سليمانخان با دوازده نفر به قيد ذلت و اسار در آورده مغلولا به خدمت صدر اعظم رسانيدند . از محبوسين نام و مقام بقيهء ملاعين هم‌كيشى تفتيش رفت . سى و شش نفر ديگر در دهات و نفس شهر بدست آمد . ملا شيخعلى را حاجب الدوله سراغ نموده بدست آورد . تفحصى بسزا در كار هريك به عمل آمده سه چهار نفر نورى چون كفر و ارتداد ايشان به ثبوت شرعى نرسيده با ميرزا حسين نام قمى كه آن هم مجهول الحال بود به جان امان يافته محبوس شدند . بقيه را بين الناس تقسيم نموده كه عموم بندگان خدا از اين فيض عظمى بىنصيب نباشند . ملا شيخعلى به علما و طلاب ، سيد حسن خراسانى به شاهزادگان ملا زين العابدين يزدى به مستوفى الممالك و مستوفيان ، ملا حسين خراسانى را نظام الملك و وزير دول خارجه ، ميرزا عبد الوهاب شيرازى به بقيهء اولاد صدر اعظم ، ملا فتح اللّه قمى و ملا على و آقا مهدى صحاف را حاجب الدوله و فراشان ، شيخ عباس طهرانى به امرا و خوانين محمد باقر نجف‌آبادى پيشخدمتان پادشاهى ، محمد تقى شيرازى به امير آخور و عملهء اصطبل ، محمد نجف‌آبادى به ايشيك آقاسىباشى و ساير عملهء سلام ، ميرزا محمد نيريزى به كشيكچىباشى و يوزباشيان و غلام پيشخدمتان ، محمد على نجف‌آبادى را خمپاره‌چيان ، سيد حسين يزدى را آجودانباشى و ميران پنجه و سرتيپان ، ميرزا نبى دماوندى را معلمان و متعلمان مدرسهء دار الفنون ، ميرزا رفيع مازندرانى را سوارهء نظام ، ميرزا محمود قزوينى\r\n\r\n","description":"","footnote":"","page_name":" 116 ","page_number":132},
  {"content":"\r\n\r\nبه زنبورك‌چيان ، حسين ميلانى به سربازان ، عبد الكريم قزوينى را توپچيان ، لطفعلى - شيرازى را شاطران ، نجف خمسه‌اى را كسبهء شهر ، حاجى ميرزا جانى تاجر كاشى « 1 » را ملك - التجار و تاجران ، حسن خمسه را ناظر و مطبخيان و شربت‌داران ، محمد باقر قهپايه را آقايان قاجار ؛ هريك از نامبردگان را جماعت مجاهدان فى سبيل اللّه قربة الى اللّه و طلبا لمرضاته ، به انواع سياسات و عقوبات به دارا بوار و خسار فرستادند . صادق زنجانى كه ملتزمين ركاب به قتلش پرداختند ، جسد پليدش را پاره‌پاره در دروازه‌هاى شهر زينت قناره نمودند . حاجى سليمان خان تبريزى كه كاشانه‌اش آشيانهء فسادانگيزى بود با قاسم تبريزى كه مدعى نيابت سيد يحيى بود ، بعد از آن كه اعضاى ايشان به واسطهء شمعهاى افروخته مهبط انوار گرديد ، هريك به چهار پاره بر دار شدند . قرة العين كه در خانهء محمود خان كلانتر جاى داشت در دركات سقر منزل گزين آمد . و ملا شيخعلى را نعم القرين ، يفعل اللّه بالظالمين .\r\n\r\nبيان مجملى از فتور امور ظهير الدوله حكمران هرات و ظهور طغيان جماعت تركمان\r\nچون فيما بين سعيد خان حاكم و اهالى هرات رنجشى در ميان بود بعد از آنكه ايلخانى و ميرزا احمد خان به هرات و دار الخلافه مراجعت نمودند مجدد مردم كينه‌دل هرات را به قصد هرات كه در كمين ، و كينهء سعيد محمد خان را در دل ضمين داشتند ، كهندل خان حاكم هرات را برانگيختند . مشار اليه امير افضل خان ولد خود را مقدمة - الجيش نموده بعد پسران ديگر و غلام محيى الدين خان با جمعى سواره و پياده و هفت عراده توپ روانه گردانيده به فراه آمدند . و از سمتى محمد صديق خان ولد اكبر خود را با قشونى جداگانه و توپخانه بجانب اسفرار رهسپار گردانيد . از ظهور اين هنگامه و شور فتورى در امور ظهير الدوله بهمرسيد . قبايل و صحرانشينان هرات از ربقهء اطاعتش به در شدند ، به تاخت و تاراج دوست و دشمن مهما امكن پرداختند . از آن جمله پانصد سوار افغان غورغان و فهتدان ، خراسان را چپاول نمودند . جمعى كثير از صغير و كبير ، ذكور و اناث اسير\r\n\r\n\r\n","description":"","footnote":"\r\n( 1 ) اين شخص مؤلف كتاب نقطة الكاف است\r\n","page_name":" 117 ","page_number":133},
  {"content":"\r\n\r\nبودند . محمد شيخ مروى با سوارهء تركمان از جماعت تيمورى خراسان گاو و گوسفند زياد و جمعى كثير اسير بغارت بردند ، و همچنين جماعتى از تركمانان به تاخت خبوشان آمدند يزدان ورديخان برادر ايلخانى به مقابله و مقاتلهء آنان اقدام نمود به هزيمتشان فرستاد . جمعى از تركمانان مأسور و مقتول گرديد . از سمت ديگر از جماعت تكه به ديار بيارجمند آمدند ، چهار نفر اسير نموده در اثناى مراجعت محمد رحيم خان حاكم بوزنجرد راه بر ايشان گرفت . برخى را به قتل رسانيد و اسراى بيارجمند را رهانيد . و كذلك هزار سوار بعزم شاهرود و بسطام آمدند . افراسيابخان نردينى و محمد وليخان بيگلربيگى استر اباد به مدافعهء آنان شتافته بعد از مقابله و مقاتله ، تركمانان به هزيمت شدند . ديگر چهل و شش نفر از سوار جماعت تركمان به قريهء ترق از توابع تربت شيخ جام آمده سى نفر از نسوان آنجا را اسير نموده مراجعت مىنمايند . كريم داد خان هزاره استحضار بهمرسانيده و آنان را تعاقب مىكند ، پس از وصول تمامى آنها را دستگير ساخته اسرا را رها ساخت و تركمانانرا مقيد به مشهد مقدس فرستاد . حسام السلطنه ، فرمانرواى خراسان ، چون از اين قضاياى اتفاقيه مطلع گرديد ، در مقام دفع جسارت آن جماعت نافرجام و رفع اختلال برآمد . عباس قليخان دره جزى با اسكندر خان پسر حسينخان و پاشا خان مرغه‌اى را به استعدادى تمام از پياده نظام و سواره و توپخانه به دربند مزدوران روان فرمود ، كه در آنجا و آق دربند ، دو قلعچهء مضبوط و مستحكم بنا نموده و در هريك جمعى تفنگچى و شمخالچى حارس و نگهبان نشانيده مراجعت نمودند .\r\nدر همين وقت ميرزا رفيع خان كه در محال قاينات اقامت داشت طريق مخالفت برداشت ، پاشا خان سرتيپ با دو فوج سمنانى و غيره و جمعى سواره و چهار عراده توپ به تأديبش مأمور گرديد . ميرزا رفيع خان فرارا به هرات رفت . ظهير الدوله در مقام شفاعت برآمد ، جرمش معفو آمد . اراض خان با جمعى از تركمانان سرخس بتوسط ايلخانى به مشهد مقدس آمد ، ملتزم طريقهء چاكرى و اطاعت گرديد . چند تن از متعلقان\r\n\r\n","description":"","footnote":"","page_name":" 118 ","page_number":134},
  {"content":"\r\n\r\nخود را به نوا « 1 » سپرد ، و همچنين تركمانان مروى متعهد حراست حدود و ثغور خراسان گرديدند . عليخان سيستانى بتوسط اميرزاده حسام السلطنه از كارگزاران دولت ظفر رايت مستدعى « علم شير و خورشيد » كه نشان دولت عليهء ايرانست گرديد ، كه در دار الحكومهء خود برپا و علامت رعيتى و اطاعت بدولت عليه را ظاهر و هويدا دارد .\r\nحسب الاستدعاى مشار اليه ، امير علم خان قاينى و حسن خان جليل‌وند ، بيدق شير و خورشيد دولتى را به سيستان برده در قلعهء سه‌كوهه كه محل اقامت عليخان بود نصب آمد . پسران عليخان و دوست محمد خان و ابراهيم خان سيستانى را به رسم گروگان به خراسان آوردند . از آنسو لشكر قندهار بعزم هرات چنان كه مرقوم شد ، چون به فراه و اسفرار رسيد ، كهندلخان نيز على التعاقب وارد گرديد . با كمال استعداد رو بجانب هرات نهاد . چون به پل مالان وارد شد ، ظهير الدوله در مقام مدافعه به مقابله و مقاتله درآمد . حربى صعب روى داد . پس از گيرودار هزيمت به لشكر قندهار افتاد ، تا فراه و اسفرار عنان باز نكشيدند . ظهير الدوله برادر خود محمد صديق خان را با جماعتى از اعاظم افغان و پيشكشى شايسته روانهء دار الخلافهء قاهره گردانيد .\r\nبعد از ورود و شرفيابى به تقبيل سدّهء سنيّهء مسعود در شهر ربيع الثانى همگى به خلاع فاخره مخلع ، در نهايت اميدوارى و نيل مقصود معاودت به وطن معهود نمودند .\r\nهم در اين سال اميرزاده مؤيد الدوله به دار الخلافه احضار گرديد . دار الامان كرمان به محمد حسنخان سردار ايروانى ، و محمد يوسف خان خلفش كه از جانب مادر منتسب به خانوادهء سلطنت و خود نيز اختر برج جلالت و مكرمت است ، به منصب سرتيپى افواج كرمان قرين عنايات شاهنشاه ايران آمد . محمد ابراهيم خان يزدى حكومت كاشان يافت . امير علينقى خان طبسى به ايالت آن سامان شتافت . اسكندر خان به حكومت مرند سربلند گشت .\r\nو هم در اين سال ميرزا سعيد خان كه مهام خارجه را دبير و مقبول خاطر هر برنا و پير ، و به پاك فطرتى و سلامت نفس مسلّمى صغير و كبير است ، به منصب وزارت دول\r\n\r\n\r\n","description":"","footnote":"\r\n( 1 ) نوا : گروگان .\r\n","page_name":" 119 ","page_number":135},
  {"content":"\r\n\r\nخارجه سرافرازى يافت . و حاجى ميرزا محمد خان كارپرداز دولت ايران در معاودت از حاجى ترخان ، به منصب نيابت اول وزير دول خارجه مفتخر شد . احمد خان نوائى كارپرداز تفليس احضار ، قاسم خان بردار معيرالممالك بجايش برقرار شد . چون محمد خان مصلحت‌گزار مقيم اسلامبول به ملك باقى مسافر و مقيم گرديده بود ، حاجى ميرزا احمد خان نايب دوم وزارت مأمور اسلامبول گرديد . ميرزا بزرگ قزوينى به كارپردازى ارزنة الروم مأمور شد .\r\nبيست و نهم جمادى الاولى قولونل شيل وزير مختار و ايلچى دولت بهيّهء انگريز حسب الاحضار كارگزاران دولت انگلستان ، عازم دار السلطنهء لندن گرديد ، و طامسن صاحب به منصب « شارژ دافرى » « 1 » مقيم دار الخلافه گشت . همچنين در اين سال سفير كبير دولت عثمانى احمد وفيق آفندى و حيدر آفندى مستشار سفارتخانه و عاصم بيگ نايب اول و خالد بيگ نايب دوم و شش نفر صاحبمنصب ديگر به دار الخلافه آمدند . روز ورود ايشان از جانب كارگزاران دولت معدلت بنيان ، محمد حسنخان نورى نايب ايشيك آقاسىباشى و محمد ابراهيم خان سرهنگ نورى و حسينخان و اسد خان يوزباشى و جمعى از غلامان ، ايشان را استقبال نموده ، يوم سه‌شنبه پانزدهم ذيقعده وارد گرديدند .\r\nروز بيستم بحضور مهر ظهور خسرو عنايت دستور شرفياب شده ، از آنجا دريافت خدمت صدر اعظم نمودند .\r\nهم در اين سال به صوابديد صدر اعظم كه بخيرخواهى دولت توأم بود ، فرمان قضامضا شرف نفاذ پذيرفت ، كه ميرزا محمد خان كشيكچى باشى قاجار به دار الايمان قم رهسپار آيد . شاهزاده عباس ميرزا را با وابستگان و مخدرات سرادقات روانهء عتبات فيض بنيان عاليات سازد . مشار اليه حسب الامر به انجام خدمت مرجوعه اقدام نمود . ديگر روز عيد سعيد فطر يك قبضه شمشير قبضه الماس از حضرت شاهنشاه مرحمت مناص به صدر اعظم عنايت و اختصاص يافت . ميرزا فضل اللّه وزير نظام با حشمتى تمام و غنيمتى مالا كلام از غنايم آذربايجان به دار الخلافهء طهران معاودت نمود .\r\nاز سوانح اين سال و مشاهير متوفيات :\r\n\r\n\r\n","description":"","footnote":"\r\n( 1 ) شارژ دافرى : كاردارى\r\n","page_name":" 120 ","page_number":136},
  {"content":"\r\n\r\nملا محمد مامقانى كه در ترويج مذهب اثنا عشرى و تشييد مبانى طريقهء جعفرى و شريعت‌پرورى از علماء معاصر تفوق و برترى داشت ، بجوار ساكنان ملأ أعلى شتافت .\r\nشاهزاده احمد على ميرزا و اميرزاده بهادر ميرزا نيز وفات نمودند و همچنين سليمان خان سهام الدوله عازم عالم آخر گرديد .\r\n\r\nذكر حقايق اخبار وقايع سال هزار و دويست و شصت و نه ، بتقدير خالق ارض و سما « إِنَّ اللَّهَ يَفْعَلُ ما يَشاءُ »\r\nدر اين سال ميرزا كاظمخان نظام الملك به منصب نيابت صدارت عظمى مشرف و به شخص دوم ملقب گرديد . قاآنى :\r\n صدر اعظم آفتابست و نظام الملك ماه * آسمان اين دو اختر آستان پادشاه \r\nاميرزاده طهماسب ميرزا مؤيد الدوله حكومت همدان يافت . عبد الباقى ميرزا خلفش به راه نيابت بدانجا شتافت . دار الصفاى خوى به اسكندر خان سردار قاجار عنايت گرديد . ميرزا هاشم خان به حكومت نهاوند رسيد . مير مطلّب خان ولدش به سركردگى سوارهء خزل سرافراز ، ميرزا فضل اللّه وزير نظام مجدد به اتمام امورات ناتمام آذربايجان شتافت .\r\nهم در اين سال محمد امين خان والى خوارزم به تصرف مرو جازم و با لشكرى آراسته عازم گرديد . عبد الرحمن تركمان كه ريش‌سفيد تركمانان مروى بود ، خلف خود رحمان وردى نام را روانهء ارض اقدس ساخت . از اميرزاده حسام السلطنه پس از استجازه از كارگزاران دربار ، عباس قليخان دره‌جزى را با يكصد و پنجاه سوار به مرو فرستاد . در آن اثنا والى خوارزم به حوالى قلعهء مرو رسيد . عباسقلى خان و تركمانان مروى از در مدافعه درآمدند . اين هنگام عباسقلى خان مريض گشت و به اندك روزى درگذشت . حسام السلطنه بهادر خان خلف او را با چهار صد سوار ، مجدد به مرو مأمور داشت . محمد امين خان والى خوارزم چون قريب سه ماه در صحارى مرو بسر رسانيد ، فتح ميسر نشد ، و مرض و با در لشكر شايع گرديد . لا علاج مير احمد خان جمشيدى را از قبل خود در قرياب شش فرسنگى مرو گذاشته ، خود به خيوق مراجعت نمود .\r\n\r\n","description":"","footnote":"","page_name":" 121 ","page_number":137},
  {"content":"\r\n\r\nمير احمد خان جمعى از تركمانان را با خود متفق ساخته به نهب و غارت و آزار و اذيت ساكنين مرو پرداخت . چون زمان اين آشوب و انقلاب امتدادى يافت ، اهالى مرو به بليّهء قحط و غلا مبتلا شدند . جمعى از رؤسا و ريش‌سفيدان خود را روانهء ارض اقدس ، خدمت حسام السلطنه ساختند . اميرزاده چند نفر معارف ايشان را به رسم گروگان در دار الملك خراسان مأمور بتوقف فرموده ، پس سه فوج سرباز خراسانى و پانصد سواره و شش عراده توپ و خمپاره به سركردگى اسماعيل خان سرهنگ برادر عباس قليخان ميرپنجه به اعانت مرويان و توقف آنجا امر نمود .\r\nخود حسام السلطنه نيز به آق دربند آمد ، لشكر مأموره را پشت‌بند شد . بعد از ورود قشون به مرو خود به مشهد مقدس مراجعت نمود . حسب الاحضار اولياى دولت ابد بنيان به دار الخلافهء طهران آمد . همچنين در اين سال سردار سلطانعلى خان از جانب والد خويش كهندل خان ، حاكم قندهار از طريق كرمان به دار الخلافهء طهران آمد .\r\nروز ورود محض ظهور عاطفت از جانب امناى دولت قوى شوكت محمد خان ميرپنجه و محمد حسنخان نايب ايشيك آقاسىباشى با جمعى از سرتيپان و سرهنگان وى را پذيره شده ، خدمت صدر اعظم رسيد . سه روز بعد بحضور مهر ظهور خديو معدلت دستور سرافراز گرديد . عريضه و پيشكش پدر خويش را از نظر انور گذرانيد . مورد الطاف و اشفاق شده به لقب مظفر الدوله سرافرازى يافت . حسب الاستدعاى ايشان ميرزا رضى خان كردستانى ، از تربيت‌يافتگان مدرسهء دار الفنون ، با يكهزار قبضه تفنگ و چهار هزار تومان وجه نقد مأمور به قندهار گرديد ، كه به قدر امكان از جوانان جنگجوى قندهار سرباز انتخاب نموده به مشق قوانين نظام تعليم دهد ، و قواعد سربازى آموزد ؛ پس به دار الخلافهء طهران كوچ دهد كه چون ساير لشكريان دولت به خدمات مرجوعه اقدام ورزند . مظفر الدوله در اين باب ملتزم و متعهد گرديده وثيقه‌اى سپرد و به اتفاق مشار اليه به قندهار مراجعت نمود . ميرزا رضى خان بعد از ورود به قندهار مشغول به انجام اين مدعا گرديد . قريب به يكسال در آنجا به مشق و تعليم نوكر قندهارى مشغول بود . چون اتمام عمارت اين تأسيس خلاف خاطرخواه دولت انگليس بود ، به اختلال اين كار چند\r\n\r\n","description":"","footnote":"","page_name":" 122 ","page_number":138},
  {"content":"\r\n\r\nتن به قندهار فرستادند ، به لطايف الحيل نظم خدمت مرجوعهء ميرزا رضى خان را پريشان و مختل نمودند ، نوعى كه مشار اليه را مجال توقف نماند . از طريق كرمان مراجعت به دار الخلافه كرد .\r\n\r\nدر بيان عزيمت سلطانى به چمن سلطانيه\r\nدر فصل تابستان اين سال خديو بيهمال به جهت لشكر و به اقتضاى مصلحتى چند در كار كشور عزيمت ييلاق فرمود . پس از مصلحت‌بينى و امعان نظر چون حوصلهء وسعتكدهء هيچيك از بلدان ، توقف موكب گردون بسطت را برنمىتافت ؛ لهذا چمن سلطانيه كه عرصه‌اى دلپذير به وفور آب و علف و وسعت صحرا و نزهت مكانى بينظير بود مقرر گشت . عزيز خان مكرى كه از به دو اين دولت خداداد الى حال به خدمت آجودانباشىگرى سرافرازى داشت و در جادهء چاكرى به صداقت و جان‌نثارى قدم مىگذاشت به منصب نبيل سردارى كل عساكر منصوره ، مفتخر و برقرار و به نشان تمثال بىمثال خسرو بلنداقبال كه مرصّع به الماس بود و حمايلى كه اختصاص به اين منصب دارد تشريف فرمود . حكم محكم شرف صدور يافت كه با جمعى از رؤساى لشكر و جمعيتى از افواج بحر موّاج و سى عراده توپ جهان‌آشوب مقدمة الجيش لشكر نصرت اثر بوده ، چون حسب الامر سلطانى به چمن سلطانيه رسد ، اوتراق نموده از ممالك محروسه عساكر منصوره را اخبار و احضار دارد . مشار اليه بر حسب فرمان از دار الخلافهء طهران حركت ، به زنجان و سلطانيه گرائيد و به تقديم خدمت مرجوعه اقدام ورزيد .\r\nچون از نهضت موكب سلطانى به چمن سلطانيه ، سفير كبير دولت عثمانى را خاطر پريشان و دلگرانى بود به تقرير صدر اعظم دولت و تحرير دستخط رحمت آيت . دفع توهمات و خيالات باطلهء سفير كبير دولت مزبوره را فرموده به دولت و اقبال .\r\nبيت\r\n قدر چون بندگان داعى ، قمر چون مسرعان ساعى * ز مهرش مهر فرمانبر ، عطارد كاتب ديوان\r\nز خيل مطربان ناهيد و بر جيسش ثنا گستر * ولى بهرام تركش‌كش ، زحل چوبك‌زن ايوان \r\n\r\n","description":"","footnote":"","page_name":" 123 ","page_number":139},
  {"content":"\r\n\r\nيوم هفدهم ذيقعده بارگاه فلك مساس شاهنشاه ايران همدوش خيمهء زنگارگون آسمان ، در خارج دار الخلافهء طهران گرديد . صدر اعظم و جمعى از شاهزادگان و امير زادگان افخم و سران سپاه و اعاظم درگاه ملتزم ركاب نصرت انتساب آمدند . چون قزوين و زنجان مضرب خيام ظفرنشان گرديد ، از خسرو خان و امير اصلان خان حكمرانان آنجا لوازم چاكرى و جان‌نثارى بظهور رسيد . روز چهارم ذيحجه چمن سلطانيه از نزول موكب نصرت شمول رشك گلزار ارم گرديد . عيسى خان والى از گيلان و حمزه ميرزاى حشمة الدوله و ميرزا فضل اللّه وزير نظام و ميرزا محمد قوام الدوله از آذربايجان شرف‌اندوز حضور مبارك شدند . طامسن صاحب شارژدافر « 1 » دولت انگريز كه از دار الخلافه بعزيمت ملازمت ركاب مسافرت نموده بود ، نيز وارد گرديد . ايام توقف اكثر اوقات بعرض لشكر نصرت‌اثر و ملاحظهء مشق و تعليم افواج و توپ‌اندازى توپچيان و بعضى از ايام به تفرّج لاله‌زار و زمانى به صيدافكنى و شكار :\r\nبيت\r\n گهى آهو رمانيدند از كوه * گهى از دل رهانيدند اندوه\r\nجهان بيغم نباشد گاه و بيگاه * در آن كشور نبود اندوه يك ماه \r\nاوقات فرخنده ساعات ملتزمين ركاب به اين‌گونه امورات مصروف مىگشت . در اين وقت مرض و با در اردوى همايون شايع گشت ، بعضى از معارف چون عباسقلى خان كرد جهان بيگ لو ميرپنجه و ميرزا ابراهيم خان دريا بيگى بحر خزر به اين مرض در گذشته ، ايام عاشورا و زمان مصيبت خامس آل عبا نيز قريب بود ؛ لهذا الويهء فلك‌فرسا عازم دار الخلافه گشته ، چون ماهيچهء رايات نصرت آيات از ارض قزوين طلوع نموده ، حشمت الدوله را به مراجعت آذربايجان مرخص فرمود . حاجى ميرزا محمد خان نايب وزارت دول خارجه به دبير مهام خارجه ملقب و در خدمت حشمة الدوله مأمور توقف تبريز گرديد . موكب و الا ، شب بيست و هفتم ذيحجه وارد دار الخلافه گشت .\r\nاز مشاهير متوفيات اين سال آقا سيد محمد خمسه‌اى كه سيدى جليل و فاضلى نبيل\r\n\r\n\r\n","description":"","footnote":"\r\n( 1 ) شارژدافر : كاردار\r\n","page_name":" 124 ","page_number":140},
  {"content":"\r\n\r\nبود و در تحصيل علوم دينيّه و معارف ، حقيقة ساعى و اجتهاد مىنمود ، از اين خاكدان فانى به گلستان جاودانى شتافت . ديگر على خان سرتيپ سوادكوهى كه به همين مرض و با در دار الخلافه رو به عالم آخرت گذاشت . ديگر ميرزا احمد خان فراهانى ناظم ديوانخانهء مبارك ، و همچنين والد ماجدش محمد رضا خان كه از جملهء اجلهء اعاظم و اعيان ملازمان درگاه معدلت بنيان بودند ، رخت به سراى جاودانى كشيدند . ديگر شاهزاده اسماعيل ميرزا رو به عالم بقا نهاد .\r\nو همچنين اميرزاده جهانگير ميرزا كه عازم مكهء معظمه بود ، در دار الصفاى خوى به جهان جاويد خراميد . ديگر ملا على مجتهد استر ابادى كه بغايت عالمى متشرع و ديندار و فاضلى پرهيزگار بود ، از اين دار سريع الزوال ارتحال فرمود . ديگر ميرزا محمد خان خلف حاجى ميرزا على اكبر قوام الملك شيرازى كه به منصب بيگلربيگى شيراز سرافرازى داشت ، فجأة درگذشت و رو به عالم آخرت گذاشت ، و بجاى او ميرزا عليخان خلفش كه جوانى مستعد و قابل « بدرين الشهاب و بحرين السحابست » حسب الفرمان بيگلربيگى شيراز گشت .\r\nدر عشر آخر رجب همين سال بواسطهء زلزله‌اى ، اكثر عمارات شيراز « عاليها - سافلها » گرديد . قريب به ده هزار نفر صغير و كبير ، از اناث و ذكور به هلاكت رسيد .\r\nبيان بقيهء وقايع اين سال خيرت مآل چون معمول و متداولست كه سفراء ايلچيان دول متحابّه كه در دار السلطنهء دولتى ديگر مقيم آيند ، در سرايى و منزلى كه محل اقامت ايشانست ، يا بر فراز بام آن منزل ، علمى كه علامت آن دولت است افراشته دارند ؛ بجز در دار الخلافهء اسلامبول كه از به دو بناى اقامت سفرا ، اين معاملت را معمول نداشته و جايز نشمرده‌اند . سفير دولت عليهء ايران نيز به همين قانون در دار الخلافهء اسلامبول اقامت مىكرد ؛ سفراء دولت عثمانى نيز چون ساير سفرا ، به افراختن علم در دار الخلافهء طهران اقدام نمىنمودند . در اين سال كه سفير كبير دولت عثمانى احمد وفيق آفندى به اقامت دار الخلافه مأمور گرديد ، از امناى دولت قوى شوكت خواستگارى افراختن علم گرديد . وزير دول خارجه به صوابديد صدر اعظم پاسخ داد ، چنانچه از آن طرف\r\n\r\n","description":"","footnote":"","page_name":" 125 ","page_number":141},
  {"content":"\r\n\r\nقرين الشرف نيز مصلحت‌گزار اين دولت را به افراختن بيرق اجازه و رخصت باشد ، البته از اين جانب خيريت جوانب نيز مضايقه نمىرود .\r\nسفير كبير از در الحاح برآمده عذرپذير نيامد ، به افراشتن علم بر فراز طغيهء عجله و شتاب قدم نهاد ؛ لهذا ميرزا لطفعلى تفنگدار اعليحضرت شهريارى به چاپارى مأمور به اسلامبول گرديد ، كه محمد خان مصلحت‌گزار علم اين دولت را افراشته دارد ، و حكم قضامضا شرف صدور يافت كه تا مراجعت چاپار ، سفير كبير عثمانى را از افراشتن علم ممانعت نشود . بعد از رسيدن چاپار محمد خان مصلحت‌گزار بلا اهمال حسب الامر به افراشتن بيرق دولت عليهء ايران اقدام نموده ، كارگزاران دولت عثمانى را چون اطلاع حاصل آمد ؛ ايشان در مقام ممانعت آمدند . بالاخره به صوابديد ايلچيان دولت روس و انگريز مقيم اسلامبول چنين مقرر گرديد كه : محمد خان در اين باب تأمل كند تا آن‌كه در دار الخلافهء تهران گفتگوى اين معامله فيصل يابد . محمد خان مراتب را معروض گردانيد ، يك دو روزى فيما بين وزير دول خارجهء دولت عليّه و سفير كبير دولت عثمانى به استحضار وزراء مختار روس و انگليس گفتگو بود . بالاخره چنين قرار شد كه طرفين در افراشتن علم بالمساوى باشند . هيچيك بر ديگرى تفوق نجويند و برترى نخواهند .\r\nميرزا سعيد خان وزير دول خارجه در ازاء انجام خدمت و اصلاح بين الدولتين و رفع نقار و كدورت به عطاء يك‌قطعه نشان سرتيپى اول و يكرشته حمايل قرمز مفتخر گرديد .\r\nهم در اين سال ميرزا محمد حسين صدر ديوانخانهء سفير مخصوص دولت ايران كه از مملكت روس مراجعت كرده بود ، وارد دار الخلافهء طهران گرديد . يرملوف نام و دو نفر ديگر كه از جانب پرنس ورانسوف فرمانفرماى گرجستان و قفقاز به مهماندارى سفير مخصوص مأمور و همراه بودند ، سه روز پس از ورود بتوسط پرنس دولغاروكى وزير مختار دولت مزبور ، شرفياب حضور باهر النور و مورد عنايات و تفقدات نامحصور گرديدند سفير مخصوص نيز عضد الملك لقب يافت .\r\nهم در اين سال انوشيروان خان خلف سليمان خان ، خان خانان ، خوانسالار شهريار\r\n\r\n","description":"","footnote":"","page_name":" 126 ","page_number":142},
  {"content":"\r\n\r\nبلند اقتدار به لقب عين الملكى و به كمر مرصّع مفتخر و سرافراز گرديد . و همچنين در اين سال اسد اللّه خان امير آخور به لقب معتمد الملكى سرافراز و به حكومت همدان قرين اعزاز گرديد ، و جهانسوز خان خلف سليمان خان ، خان خانان به منصب اميرآخورى رسيد . هم در اين سال اميرزاده فيروز ميرزا نصرت الدوله را از فارس ، كارگزاران دولت قوىبنيان به دار الخلافهء تهران احضار فرموده ، پس از ورود و انقصاء ايامى معدود به حكومت آذربايجان منصوب گشت .\r\nميرزا صادق مستوفى كه صدر اعظم را برادرزادهء اكفى و اليق از اكثر خانواده بود ، ملقب به قايم‌مقام شد و به وزارت آذربايجان مأمور آمد ، امير و وزير ، حاكم و پيشكار بجانب تبريز رهسپار گرديدند .\r\nپس از ورود نصرت الدوله به قاعدهء معهود و عادت محمود كه فطرى طبعش بود ، انصافش تعدى و اجحاف را دور ساخت . معدلتش غايت سعى و جهد مبذول داشته به تمشيت ملك پرداخت .\r\nقايم‌مقام نيز در ترفيه حال علما و فضلا سعى و اهتمام بظهور رسانيد و بر بسط بساط معدلت و ظهور كفايت از خود به تقصيرى راضى نگشت ، و چون در اين سال فيما بين دولت عثمانى و روسيه نقارى حاصل گرديد ، و منجر به مقاتلت و كارزار گشت ؛ دولتين فخيمتين فرانسه و انگليس ، چون دولت روس را در اين باب متعدى و زياده‌طلب مىدانستند از راه مهر و حفادت ، از در مناصحت درآمده به مصلحت و مسالمت سخن راندند ، نكولاى پاوليچ ايمپراطور روسيه سخنان ناصحان خيرانديش را اصغا نفرمود ، آنان نيز به اعانت دولت عثمانى لشكر آراستند و روى به مملكت روسيه نهادند ؛ لهذا ثغور آذربايجان كه اتصال به اراضى روم و روس دارد ، خالى از فتورى نبود . طريقهء حزم مقتضى آمد كه دولت عليهء ايران به حفظ و حراست حدود و ثغور خود پردازد ، على هذا حسب الفرمان شهريار تاجدار عزيز خان سردار كل عساكر ظفر شعار با لشكرى آراسته هفدهم شهر به سفر آذربايجان رخ نهاد . چندى در خوى اقامت ورزيد ، و زمانى متوقف تبريز بود .\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nبعد از پنج ماه كه اطمينان كامل از انتظام در امور سرحدات آذربايجان حاصل گرديد ، به دار الخلافهء طهران مراجعت نمود .\r\nهم در اين سال « آبت صاحب » قونسل دولت بهيّهء انگريز كه مأمور به توقف دار الخلافهء طهران بود ، چهاردهم شهر صفر وارد گرديد . ميرزا عبد الغفار خان نايب وزير دول خارجه آن را پذيره شده به احترامش به دار الخلافه آورد . و همچنين در اين سال اميرزاده مؤيد الدوله طهماسب ميرزا به ايالت دارائى مملكت فارس مخصوص گشت بعد از ورود به فارس نسبت به اعاظم و اواسط الناس رأفت و عطوفت اطهار و نظمى كامل به روى كار آورد ؛ ولى به سبب انوار صدارت عظمى كاخ عمارت امارتش بىبها و نور بود ، و قصور ايوان ديوان جلالتش در غايت قصور و فتور . حاكمى محكوم بود ؛ و اميرى مأمور . لاعلاج از اين بود كه تعديات ميرزا نعيم را در بلوكات كأن لم يكن انگارد ، و اقاويل باطلهء مهر عليخان را وحى منزل شمارد . و فقراء مظلومين نيريز و داربجرد را به حكم عمومى « بابى » داند . و ضعفاء و ملهوفين جهرم و قير كازرون را خارجى و وهابى خلاصه حين ورود مجددا هنگامهء نيريز روى نمود .\r\nاصل اين مقدمه چنين بود كه : حكومت دارابجرد و نيريز را به ميرزا نعيم لشكر نويس‌باشى فارس ، كه صدر اعظم را برادرزن و بنى عم بود ، داشت . در اين ايام حكومت از صامت و ناطق مهما امكن اثر نگذاشت ، اهالى نيريز بستوه آمده معدودى از بقيهء جماعت بابيه كه در خفايا و زوايا بسر مىبردند به اخراج نايب ميرزا نعيم كه عامل خراج بود برانگيختند ، چون اين خبر به ميرزا نعيم رسيد ، بنوع دلخواه خويش خدمت اميرزاده مؤيد الدوله معروض گردانيد . چون به سبب اتفاق ، بابى و محل نيريز ظاهرا دور از صدق و صواب نمىنمود مسموع افتاد . ولى چون مؤيد الدوله مردى خداپرست و ظاهر الصلاح بود ، طريقهء احتياط و حزم را از دست نداده قطع و فصل اين ماجرا بر ذمهء خود ميرزا نعيم نهاد ، با جمعى از پياده نظام و دو عراده توپ و تفنگچى چريك به سفر نيريز مأمورش گردانيد . در عشر آخر محرم خود ميرزا نعيم به نيريز رسيد . غرّهء صفر كار به مقاتلت و مبارزت انجاميد . جمعى كثير از صالح و طالح و فقير و شرير نيريزى\r\n\r\n","description":"","footnote":"","page_name":" 128 ","page_number":144},
  {"content":"\r\n\r\nمقتول گرديد ، و برخى را نيز اسير و دستگير نموده مغلولا به شيراز آوردند .\r\nمؤيد الدوله به حضور احضار ، پس از تحقيق و استفسار اشرار را به دار بوار فرستاد و اخيار را متعرض نگرديد ، ولى چون انجام اين مهم عظيم از ميرزا نعيم به انجام رسيده بود ، اشتهارش لازم مىنمود . بقية السيف را به دار الخلافهء طهران فرستادند .\r\nهم در اين سال قافله‌اى كه از طبس طريق يزد داشت ، در منزل « پشت بادام » جمعى از جماعت كالانعام بلوچ با ايشان دوچار شده ، هفت نفر از كاروانيان را مقتول و سه تن مجروح نمودند . سه نفر از حارسان طريق نيز جراحت يافت . چون محمد حسنخان سردار ، حاكم يزد و كرمان از اين مقدمه آگاهى يافت ؛ عبد اللّه خان ولد خود را با لشكرى شايان به انتظام بلوچستان روانه گردانيد ؛ چون به قلعهء سورميج رسيدند دين محمد خان بلوچ سر اطاعت پيش آورد ، به دادن سيورسات و انجام ساير خدمات اقدام نمود . از آنجا به قلعهء قصرقند شتافتند ، بعد از انتظام آن سامان مراجعت به كرمان نمودند .\r\nو هم در اين سال جمعى از سوارهء تركمان به تاخت شاهرود و بسطام آمدند ، محمد رحيم خان شادلو چون مطّلع گرديد آنها را تعاقب نمود . پس از تلاقى فريقين و مبارزت حزبين جمعى از جماعت تركمان مقتول و مأسور ، بقيه به وادى هزيمت شتافتند .\r\nهم در اين سنه ملا اكرم مستوفى هرات با عريضه و چند رأس اسب پيشكش از قبل ظهير - الدوله سعيد محمد خان به دار الخلافهء طهران آمد .\r\nهم در اين سال اميرزاده اسد اللّه ميرزا به حكومت تويسركان سرافرازى يافت و به فضان آقاى سرتيپ توپخانهء مباركه منصب ميرپنجگى عنايت گرديده ، به اميرزاده ركن الدوله اردشير ميرزا حكومت دار الخلافه مفوّض شده ، بعطاء نشان و حمايل و منصب ميرپنجگى سربلندى يافت .\r\nو همچنين در اين سال « شيل صاحب » وزير مختار دولت انگليس كه از اطاعت حاكم هرات به دولت عليّه دلگران بود قرارنامهء جديد و عهد و پيمانى تازه از\r\n\r\n","description":"","footnote":"","page_name":" 129 ","page_number":145},
  {"content":"\r\n\r\nكارگزاران دولت طلب نمود . صدر اعظم حسب الخواهش مشار اليه شرحى كه خلاصهء مضمونش به اين نهج بود تحرير نموده به وى سپرد :\r\n« به تاريخ پانزدهم شهر ربيع الثانى سنهء هزار و دويست و شصت و نه هجرى مقرر گرديد ؛ مادامى كه لشكرى از خارج بر هرات تاخت نياورد از دولت عليهء ايران نيز سپاه به آنجا مأمور ننمايند و چنانچه قاصدى به قصد هرات آيد ؛ دولت ايران لشكر به اعانت و صيانت هرات خواهد فرستاد ، بعد از دفع مفسد و قاصد مراجعت خواهند نمود . چنانچه حاكم هرات خود زر و سيم را به نام مبارك شاهنشاه ايران مسكوك كند يا به رسم پيشكش ارسال دار الخلافه دارد ، البته مقبول و پذيرفته خواهد بود . چنانچه حاكم خراسان را نيز ضرورتى داعى شود ، و از حاكم هرات لشكر خواهد ، حاكم هرات در فرستادن لشكر مأذون و مختار خواهد بود . خوانين هرات را در ممالك ايران هيچ قيد و بندى نيست و در هر جاى ديگر از ممالك ايران كه خواهند متوطن شوند به جهت ايشان مانند هرات خواهد بود . و شرطست در اين عهدنامه كه كارداران دولت انگليس ابدا در امور داخله و خارجهء هرات مداخله ننمايند ، نامه و رسول نفرستند ، احدى را به سفارت آنجا مأمور ندارند . چنانچه مراتب مرقومه ظاهر گردد عهدنامه نيز باطل و از درجهء اعتبار ساقط است » .\r\n\r\nذكر حقايق اخبار سال هزار و دويست و هفتاد و تخليهء بندر عباس از جماعت خوارج دون « ذلِكَ بِما عَصَوْا وَ كانُوا يَعْتَدُونَ » *\r\nدر اين سال فرخنده فال ، شعر :\r\n با صدر جهان فلك چو دمساز آمد * شهباز سعادتش به پرواز آمد\r\nتا تهنيت روز و مه و سال كند * اقبال ز در صلح‌كنان باز آمد \r\nنشان منصب امير تومانى با يكرشته حمايل سبز كه در اين دولت مخصوص شخص اول دولت است و يكرشته بند كاغذ مرصع عنايت گرديد ، و به جناب اشرف ارفع امجد ملقب شد .\r\nهم در اين سال فتح بندر عباس رويداد . توضيح اين مقال آن كه در عهد دولت\r\n\r\n","description":"","footnote":"","page_name":" 130 ","page_number":146},
  {"content":"\r\n\r\nپادشاه جمجاه فتحعلى شاه قاجار ، مطابق سال هزار و دويست و بيست و شش ، فيما بين سيد سلطان امام مسقط با سيف بن مالك و محمد بن سيف كه هم از آن سلسله و طايفه بودند ، مناقشتى رفت . مشار اليهما بعضى از قراء و بلوكات برّ عمان از توابع مسقط را به حيطهء تصرف آوردند . سيد سلطان يكى از ابناء خود را روانهء شيراز و از حسنعلى ميرزا فرمانفرماى فارس اعانت طلبيد . فرمانفرما ، صادق خان خلف حاجى رضا قليخان قاجار دولّو را با جمعى از سوارهء نانكلى و غيره به اعانت مشار اليه روانهء مسقط نمود .\r\nامام مسقط نيز جمعيتى فراهم آورده با صادق خان به مدافعه و مقاتلهء آنان روى نهاد .\r\nمخالفين را مقهور و قلاع متصرفى آنها را مفتوح داشت .\r\nبعد از نظم آن صحارى صادق خان را خدمتى بسزا نموده به فارس مراجعت داد .\r\n[ و خود 
  ] به خيال بستگى و استظهار به اين دولت ابدمدت آمد ؛ لهذا بندر عباس و چند پاره ده كه از توابع آن است به مبلغى معين از فرمانفرما خواستگارى آمد . در اين اثنا به عالم ديگر شتافت ، سيد سعيد خان ولدش اين امر را به پايان رسانيد و به لقب خانى از جانب فرمانفرما ملقب گرديد . شيخ سيف بن نبهان را كه از متعلقاتش بود به نيابت بندر عباس فرستاد . جزيرهء قشم و هرمز و قيس كه در خليج فارس واقع و قريب به بندر عباس مىباشد ، جزو معاملهء شيخ سيف برآمد .\r\nچون مدتى از اين مقدمه منقضى آمد و نوبت وزارت فارس به زكيخان نورى رسيد ، شميل و ميناب كه از يك‌سمت به كرمان و از يك‌جهت به بندرعباس و از طرفى به بلوچستان اتصال دارد ، ضميمهء بندرعباس شد . شيخ سيف نيز به لقب خانى رسيد ، چون شيخ سيف خان مردى كاردان و كافى بود سالها بر اين منوال گذرانيد ، بلوك رودان و احمدى كه از توابع لارستان است به ايثار درم و دينار ، و حكام لار را نيز از خود راضى نمود و به تصرف آورد . عرصهء وسيعى به دست فروگرفت ، هرساله حكام فارس را بعلاوهء ماليات و متوجهات مقرره به ارسال مختصر پيشكشى و محقر ارمغانى از خود شاكر و خشنود مىنمود .\r\nدر دولت پادشاه غازى محمد شاه طاب ثراه و ايام حسينخان نظام الدوله ، علاوه\r\n\r\n","description":"","footnote":"","page_name":" 131 ","page_number":147},
  {"content":"\r\n\r\nمطالبت نمود . شيخ سيف خان به تغافل گذرانيد ، عزيز خان سرهنگ فوج چهارم تبريز را با آقا ميرزا محمد فسائى كه در آن وقت حاكم سبعه از محالات لارستان بود ، و تفنگچى چريك آنجائى به تصرف و تسخير بلوك رودان و احمدى مأمور گردانيد .\r\nقلعهء احمدى را مدتى محصور داشتند ، فتح قلعه ميسر نشد . چون فصل تابستان مقتضى توقف زياد نبود گرگ آشتى « 1 » نموده مراجعت نمودند . [ در 
  ] به دو اين دولت ابدمدت و ايالت اميرزاده فيروز ميرزا نصرت الدوله حسب الامر كارگزاران درگاه ، نصرت الدوله با سپاهى رزمخواه از سمت فارس ، و از جانب اميرزاده مؤيد الدوله حكمران كرمان ، اميرزاده عبد الباقى ميرزا با لشكرى شايان عازم بندرعباس گرديدند . شيخ سيف خان چون زورق وجود خود را در بحر ابتلا چهار موجهء بلا ديد ، قوت معارضه از خود مسلوب و جمعيت خوارج و غيره را كه خود فراهم آورده بود ، در جنب ايشان مغلوب يافت . از در انقياد و ضراعت درآمده ماليات و پيشكش مقرره را بالمضاعف در وجه كارگزاران اميرزاده نصرت الدوله كارسازى نمود و متعهد خدمات سنوات آتيه به همين قاعده و ضابطه گرديد . لشكر مأموره مراجعت نمود .\r\nدر اين وقت شيخ سيف خان كه سالها به نيابت بندر عباس مىپرداخت به عالم آخرت شتافت . شيخ سعيد همشيره‌زادهء مشار اليه ، حسب الامر امام مسقط به نيابت رسيد . در اين هنگام حاجى محمد رحيم خان شيرازى كه سالها در بندر بمبئى به تجارت اشتغال داشت و زمانى ملك التجار ايرانى و مصلحت‌گزار بود ، و به اين سبب جماعت انگريز به بهانه و دست‌آويز ما يملك آن را متصرف گرديدند . مشار اليه از بندر بمبئى بعزم عتبات مسافرت كرد . پس از دريافت فيض زيارت از طريق كرمانشاهان به دار الخلافهء طهران آمد . چون اطلاع كامل از معاملات و مداخل شميل و ميناب و بندر عباس و ساير توابع آنجا داشت ، از كارگزاران دولت ابدمدت ، حكومت بندر عباس و ساير توابع را مستدعى شد ؛ مقبول افتاد ، و به شيراز آمد . از شيراز با جمعيتى لايق روانهء بندرعباس شده به حوالى بندر رسيد . شيخ از در حيلت و خديعت\r\n\r\n\r\n","description":"","footnote":"\r\n( 1 ) گرگ آشتى : صلح دروغين ، سازش موقتى\r\n","page_name":" 132 ","page_number":148},
  {"content":"\r\n\r\nوى را مكتوب كرد كه ما خود مطيع و محكوم حكم حاكم فارس بوده و مىباشيم ، حاجت به لشكر و شور و شر نخواهد بود ، حاجى محمد رحيم خان به اين كلمات واهى فريفته و مغرور شده ، لشكرى كه همراهش مأمور بود منصرف گردانيد ، خود با معدودى به بندر درآمد .\r\nپس از چند روز امام مسقط فرستاده ، طالب ملاقاتش شد . مشار اليه نيز حسب الخواهش امام مسقط جازم شد . پس از ورود به آنجا حسب الامر سيد ثوينى پسر سيد سعيد خان كه در آن وقت به نيابت پدر و در مسقط اوقات مىگذاشت مأخوذ ، و در جزيرهء هرمز چهار فرسنگى بندر عباس محبوس گرديد . شيخ سعيد به استحكام قلعه و حفر خندق پرداخت . سر به عصيان برآورده جمعيتى از مسقط و جزيرهء قشم و غيره فراهم ساخته ، چون ازين هنگامه امناى دولت جاويد مدت عليّه را اطلاع حاصل گرديد ، برحسب فرمان قضا جريان اميرزاده طهماسب ميرزا مؤيد الدوله كه در اين هنگام به حكومت فارس اجتماع حواس مصروف مىداشت ، به تسخير بندرعباس و تدمير جماعت خوارج مأمور آمد . مشار اليه حسب الامر به احتشاد لشكر و تهيهء لوازم سفر پرداخت . قبل از حركت خويش رضا قليخان سرتيپ فوج عرب را با دو عراده توپ بعزم تسخير و تصرف بلوك رودان و احمدى روانه ساخت ، خود نيز از سمت لارستان عازم گرديد .\r\nشيخ سعيد چون از نهضت لشكر ظفر اثر مستحضر شد ، سيد ثوينى را مطلع نمود .\r\nمشار اليه سيد محمد نام از بنى اعمام خود را با جمعيتى شايسته از جماعت خوارج عمان و شيخ عبد الرحمن قشمى را به اعانت مشار اليه روان داشت . اين هنگام مؤيد الدوله محمد تقيخان نام را محض استخلاص حاجى محمد رحيم خان روانهء بندرعباس گردانيد كه بهر نوع تواند و بهر قسم بيم و اميد و وعد وعيد كه مقتضى داند مشار اليه را رهائى دهد .\r\nمحمد تقيخان بعد از ورود به بندر عباس و ملاقات شيخ سعيد و شيخ عبد الرحمن قشمى به اقتضاى مصلحت سخن راند و منشور حكومت آنجا به شرط رهائى حاجى محمد رحيم خان به اسم ايشان خواند . از آنسوى نيز خبر مأموريت لشكر دشمن شكر رسيده بود ،\r\n\r\n","description":"","footnote":"","page_name":" 133 ","page_number":149},
  {"content":"\r\n\r\nتهديد و اميد سبب گرديد كه پس از استيذان از سيد ثوينى حاجى محمد رحيم خان را از هرمز آورده به محمد تقيخان سپرده روانهء فارس داشتند . اميرزاده مؤيد الدوله به محض استماع اين خبر به حركت لشكر حكم داد . بعد از ورود به لارستان لطفعلى خان سرتيپ قشقائى و نصر اللّه خان سرتيپ با فوج گلپايگانى با توپخانه و قورخانه و قدرى سواره به اتفاق ابو القاسم خان ولد خويش به بندر رهسپر گرديد . از جانب كرمان حسب الامر كارگزاران همايون ، محمد حسنخان سردار ايروانى كه در اين وقت ايالت و حكمرانى كرمان را داشت ، امام عليخان سرتيپ را با لشكر جمعى مشار اليه به اعانت رضا قلى خان سرتيپ عرب روانهء رودان و احمدى نمود . بعد از ورود مشار اليهما به قلعهء كميز كه از توابع رودان و محكمهء آن سامانست و قريب به دويست نفر حافظ و حارس و نگهبان داشت محاصره نمودند . لازمهء مبارزت و مدافعت از طرفين بظهور رسيد .\r\nبالاخره يوم ششم جمادى الآخر بروج قلعه را هدف گلولهء توپهاى برق آثار و از يكجانب ابر مطير تفنگهاى نظام را بر حال قلعگيان صاعقه‌بار نموده ، يورش برده تصرف و به كمند اقتدار بر شرفات تسخير آن قرار گرفتند . مستحفظين قلعه ، رجال ايشان را عرضهء شمشير و نساء و عورات را اسير كردند . غنائم موفور به تصرف لشكر منصور درآمد .\r\nقشون مأموره به بندرعباس روز هشتم همين ماه كه دو روز پس از تسخير قلعهء كميز بود ، وارد بندرعباس گرديدند . اعراب خوارج اولا عموم اهالى بندر را كوچانيده و به جزاير قشم و هرمز فرستادند و امتعه و اقشمهء تجار ايرانى را كه از بنادر هندوستان در جهازات خود ايشان ، حمل به بنادر ايران مىدادند ؛ به جزاير برده به حيطهء ضبط و تصرف درآوردند . پس از در مدافعه برآمده به اندك كرّوفرّى منهزم ، از بندر خارج و بجانب جزاير شتافتند . بندر عباس به تصرف لشكر نصرت‌اثر درآمد . مؤيد الدوله پس از استحضار از قصبهء لار حركت و بجانب بندر رهسپار گرديد . مدت پنجاه روز توقف فرموده ، مهما امكن امورات آنجا را منتظم نمود . عباس خان همدانى را با قليل سرباز شيرازى و قدرى تفنگچى به محارست آنجا مأمور به توقف داشت . و خود بجانب دار العلم شيراز عازم گرديد .\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nچون اندك زمانى گذشت سعيد خان كه در سواحل افريقا بود به مسقط مراجعت نمود . فصل تابستان هم رسيد و بسبب حرارت هوا لشكركشى اهالى ايران به آن ساحات به ظاهر مشكل به نظر مىآمد ، پسر خود سيد ثوينى را با لشكرى گران و استعدادى شايان به تصرف بندر عباس مأمور نمود ، سيد ثوينى بعد از ورود به جزيرهء قشم شيخ عبد الرحمن را با جمعيت قشمى با خود متفق ساخته به بندر سرور ، كه يكفرسخ و نيم به بندر مسافت دارد ، به خشكى آمدند . مستحفظين بندرعباس قوت توقف و مدافعه در خود نديده طريق فرار پيمودند . سيد ثوينى بلامانع به بندر درآمد . به استحكام قلعه و حفر خندق و ساختن سنگر مشغول گرديد . از اين سوى چون اين خبر به فارس رسيد ، اميرزاده مؤيد الدوله امناى دولت گردون عدّت را اطلاع داد . پس از اجازهء مجدد فتح بندر را تصميم عزم داده . فرزند خود عبد الباقى ميرزا را با عبد اللّه خان صارم الدوله كه در آن وقت متوقف فارس بود ، و رضا قليخان سرتيپ فوج عرب و جمعى سواره و توپخانه به تسخير بندر و تدمير جماعت خوارج بدسير مأمور داشت . محمد حسنخان سردار حاكم كرمان نيز بر حسب فرمان قضا جريان ، ولد خود عبد اللّه خان را و امامعلى خان و رستمخان قراگوزلو را با افواج بحر مواج و توپخانه و جمعيت چريك و آذوقه از آن سمت روانهء بندر عباس نمود .\r\nاين دو لشكر در نيمفرسنگى بندر تلاقى نموده متفقا در حوالى قلعه رحل اقامت افكندند . بعد از انقضاء يكهفته و ارسال رسولان چرب‌زبان آشكار و نهفته ، و اتمام حجت از در مقاتلت و مبارزت درآمدند . با توپهاى صاعقه‌بار جنگ در پيوسته روز روشن چون شب تار گرديد و از لجّهء آندولجهء پرشور « خليج و عمان » محيط غمان شد و سواحل فرضهء بندر عباس درياى خون . عاقبت خوارج غدّار  « أُولئِكَ هُمْ وَقُودُ - النَّارِ »  واهمهء  « وَ جاءَهُمُ الْمَوْجُ مِنْ كُلِّ مَكانٍ وَ ظَنُّوا أَنَّهُمْ أُحِيطَ بِهِمْ »  لطمه‌زن خاطر گشته ، سفينهء قرار و ثباتشان درهم شكسته . مخذول و منكوب فرار به سمت جهازات طيارات كه در كنار دريا آماده و طيّار داشتند نموده ، برخى به ضرب شمشير\r\n\r\n","description":"","footnote":"","page_name":" 135 ","page_number":151},
  {"content":"\r\n\r\nآبدار و گلولهء صاعقه كردار آهنگ دار بوار ، و جمعى در حين فرار و عزم ركوب سفاين غريق بحر فنا شدند .\r\nعبد الباقى ميرزا و صارم الدوله و ساير سران و سركردگان لشكر همگروه بعزم يورش به جنبش درآمده ، قلعه را متصرف و بقية السيف اعراب كه مجال و فرصت فرار نيافتند به قيد اسارت گرفتار گرديده ، شيخ عبد الرحمن قشمى نيز مقتول گرديد .\r\nعبد الباقى ميرزا رؤس منحوس جماعت مقتولين را با گرفتاران روانهء شيراز نمود و لشكر كرمان طريق كرمان پيمود . سيد ثوينى با منهزمين اعراب به جزيرهء قشم شده رحل اقامت افكندند . عبد الباقى ميرزا مستحفظ و ساخلو بندر را منتظم داشته ، خود بجانب شميل و ميناب حركت نمود . چون رئيس احمد شاه كلانتر شميل و ميناب با جماعت خوارج به جزيرهء قشم اقامت داشت ، رئيس محمد نام را به كلانترى آنجا گماشت . ساير مهام آن سامان را قرين انتظام نموده ، معاودت به بندر عباس كرد .\r\nچندان توقف نمود كه باقر خان تنگستانى و تفنگچى مأموره به محافظت بندرعباس وارد گرديد . محافظت آنجا را به مشار اليه مفوض نموده خود به قصبهء لار مراجعت كرد و به حكومت لارستان كه از جانب مؤيد الدوله مأمور بود ، مشغول گرديد .\r\nمؤيد الدوله مراتب را مفصلا به دربار فلك اقتدار معروض داشت . شاهنشاه اسلام پناه در ازاء تقديم خدمت و تحمل زحمت مؤيد الدوله را به نشان الماس و عبد الباقى ميرزا را نشان سرتيپى و حمايل سرخ و عبد اللّه خان صارم الدوله را به نشان ميرپنجگى و همچنين ساير سرتيپان و سرهنگان على قدر مراتبهم تشريف فرموده ، مورد عنايات بلانهايات خديوانه و اشفاق سرشار خسروانه گرديدند .\r\nهم در اين سال محمد حسنخان سردار ، حكمران كرمان ، موسى خان قاجار را با سپاهى جرّار به نظم ساحات بلوچستان روانه داشت . مشار اليه قلاع دزك و سرابستان را مسخر ، جمعى از اشرار را مقتول ، رؤس منحوشان را به كرمان فرستاد .\r\nپس از نظم آن سامان خود نيز به كرمان مراجعت نمود . و همچنين امير علم خان ولد امير اسد اللّه خان حاكم قاين ، جماعتى از بلوچ را كه به يغما و تاراج آنجا آمده\r\n\r\n","description":"","footnote":"","page_name":" 136 ","page_number":152},
  {"content":"\r\n\r\nبودند ، تعاقب نموده بيست و دو نفر از ايشان را مقتول و چند تن مأسور نموده روانهء دار الخلافهء طهران داشت . در ازاء خدمت قرين عنايت گرديد .\r\nهم در اين سال ابراهيم خان و عليخان و دوستمحمد خان سيستانى به تقبيل سدّهء سنيّهء سلطانى شرفياب شده ، از مراحم بيكران خديو زمان شاد و كامياب گرديدند .\r\nاميرزاده امامقلى ميرزا عماد الدوله به نشان ميرپنجگى و حمايل سرخ و سفيد سرافراز گرديد .\r\nهم در اين سال اميرزاده فريدون ميرزاى فرمانفرما ، به فرمانفرمائى مملكت خراسان مخصوص و وزارت آن سامان حسب الاستدعاى صدر اعظم به ميرزا فضل اللّه وزير نظام مخصوص گشت . بعلاوه خدمت متولىباشىگرى روضهء رضويه عليه الصلاة و التحيه به وى تفويض رفت . مشار اليهما روانهء ارض فيض بنيان گرديدند . هاديخان سرتيپ و حيدر عليخان سرهنگ با افواج نيشابور و ترشيز و تربت ملتزم خدمت گرديدند . بعد از ورود به نيشابور رضا خان برادر جعفر آقاى كلاتى شرفياب گرديد . از جانب برادر معاذير چند در عدم امكان به تقبيل آستان معروض گردانيد ، ولى در حضرت فرمانفرما موقع قبول نيافته رخصت مراجعت يافت .\r\nروز نهم رجب ، امير و وزير وارد ارض دلپذير مشهد مقدس گرديده ، در مقام انتظام فتور امور مرو برآمدند . تبيين اين مقال آن كه اميرزاده حسام السلطنه قبل از روانگى به دار الخلافهء طهران ، امير حسنخان برادر سامخان ايلخانى را با دويست نفر سوار به اعانت بهادر خان و تركمانان مروى مأمور داشت . مشار اليه چون يك منزل قريب به مرو گرديد ، تركمانان ساكن قرياب و جماعت خوارزمى مطلع شده جمعيتى كامل از سواره و پياده بر سر راه مشار اليه آمدند . امير حسنخان محكمه‌اى به دست آورده متحصن شد . چون سه چهار روز مقتضى گرديد آذوقهء سواران و علوفهء اسبان به انتها رسيد . همراهان را تحريص نموده متفقا سوار ، با تيغهاى مسلول آبدار بر آن جماعت تاختند .\r\nدر اين حيص و بيص بهادر خان با يكفوج سرباز و توپخانه به امداد لشكر\r\n\r\n","description":"","footnote":"","page_name":" 137 ","page_number":153},
  {"content":"\r\n\r\nخراسان رسيد . تركمانان خوارزمى و قريابى يكباره شكسته و پريشان به وادى فرار شتافتند . غازيان ظفرنشان آنان را تعاقب نموده ، جمعى كثير مقتول و جمّى غفير اسير نموده مراجعت نمودند . كاروانى از تركمانان كه غلّه به قرياب حمل مىداد نيز به دست لشكر خراسان افتاد . چون اين خبر به مشهد مقدس رسيد ، فرمانفرما به احتشاد لشكر پرداخته ، روز بيست و يكم رجب حركت ؛ آق‌دربند را مضرب خيام ظفر فرجام ساخت . سامخان ايلخانى و عليقلى خان ميرپنجه با افواج افشار و نصرت نيز در آن منزل حاضر خدمت شدند . فرمانفرما سامخان را از آنجا با لشكرى نصرت آيات و به گنجايش چند ماهه آذوقه و سيورسات مأمور به مرو فرموده ، خود به مشهد مقدس مراجعت نمود . اين هنگام اراض خان و قوشيد خان و رحمان قليخان و صوفى خر ، با جمعى ديگر از ريش‌سفيدان تركمانان ساكن سرخس به ارض اقدس آمده در باب تركمانان آقتمش و توقتمش از نواب اميرزادهء بزرگ‌منش اطمينان تمام حاصل نموده ، بيست و چهار خانوار از دو طايفه به رسم گروگان در ارض فيض بنيان اقامت داده ، مراجعت نمودند .\r\nچون جعفر آقاى كلاتى از به دو ورود فرمانفرما به خراسان الى آن ، شرفياب حضور اميرزادهء عاليمقام نشده بود و طريق طغيان و خودسرى مىپيمود ، لهذا آقاسى خان خورى و رضا خان گوارشكى و رحيم خان چوله با تفنگچى چريك مأمور به تصرف كلات آمدند . حين ورود دروازهء نفتى و دروازهء ارغون شاهى را به تصرف درآوردند .\r\nاهالى كلات چون از حركات ناهنجار جعفرآقا دلگران و ناراضى مىبودند ، در مقام تلافى برآمدند . مشار اليه ناچار با چهار برادر و ده نفر سوار به جانب خوارزم فرار نمود در پناه عاطفت خان خيوق آسايش گزيد . مأمورين ، فرمانفرما را از ماجرا مطلع نمودند . اميرزاده ، جواد خان شقاقى را با چهار صد نفر سوار و بهادر خان دره‌جزى را با جمعى پياده به محارست كلات مأمور فرمود . پس از روزى چند خود نيز با سه فوج سرباز و دو عراده توپ عزيمت كلات نمود . بعد از ورود ، ميرزا ابراهيم خان سرتيپ\r\n\r\n","description":"","footnote":"","page_name":" 138 ","page_number":154},
  {"content":"\r\n\r\nرا با دو فوج سرباز خمسه به حكومت و محافظت مأمور داشت . خود طريق اراضى اتو و آخال و عشق‌آباد را برداشت .\r\nچون آن صحارى مضرب خيام لشكر ظفر فرجام گرديد ، تركمانان آنجائى به فيافى « 1 » دوردست فرار و متوارى گرديدند . قلاع محل توطن آنان با خاك يكسان گرديد . آذوقه و علوفهء اندوختهء ايشان بالمرّه سوخته . چون ديگر در آن ساحات كارى نبود و انتظامى كامل حاصل بود ، مراجعت به مشهد مقدس فرمودند . چون اين اخبار معروض دربار معدلت شعار آمد فرمانفرما بعطاى يك قبضه كارد مرصّع و ساير سران و سركردگان سپاه ظفر انتباه به اندازهء خدمت مورد اشفاق و عنايت گرديدند .\r\nاز آنسوى جعفر آقا بعد از ورود به خيوق از والى خوارزم استمداد جست ، حسب الامر والى به قرياب آمد . جمعى از سوارهء قريابى را با خود برداشته به جانب كلات تاخت .\r\nميرزا ابراهيم خان از در مدافعه درآمد ، جمعى از همراهان جعفر آقا مجروح گرديده به هزيمت شدند . در آن ايام قافله‌اى از هرات عازم مشهد مقدس گرديد .\r\nچون به كوهستان هرات رسيد ، محمد شيخ تركمان با تركمانان ساكن قرياب به قافله برخورده ، حامل و محمول راكب و راجل را به حيطهء تصرف آورده ، مراجعت نمودند . چون اين خبر به اطراف مشتهر گرديد ، جمعيتى از هرات و لشكرى از خواف و جام و هزاره و سرخس به تعاقب ايشان شتافتند . در اراضى باخرز به لشكر يغماگر قريابى رسيدند . جميع اسرا و اموال منهوبه را از ايشان گرفته ، بعلاوه جمعى از ايشان مقتول و مجروح گرديد . بار ديگر جمعيتى كامل از تركمانان به تاراج اراضى خراسان روى نهاده ، قريهء آفريزه ، از قراء قوشخانه را محصور نمودند . اهالى آنجا از در مدافعت درآمدند .\r\nتراكمه چون تسخير قلعه را در حيّر قدرت خويش نديدند ، خرمنهاى آن قريه را سوخته آنچه مال و دواب آنجا از قلعه خارج بود بدست آورده عازم مراجعت شدند .\r\nدر اين بين اهالى قراء حوالى به امداد مردم قريهء آفريزه آمدند ، و خيرآبادى نيز\r\n\r\n\r\n","description":"","footnote":"\r\n( 1 ) فيافى : جمع فيفاء ، بيابانها\r\n","page_name":" 139 ","page_number":155},
  {"content":"\r\n\r\nاز آن جمله بودند . از سمتى ديگر تراكمه‌اى كه نيز به تاخت و تاراج آمده بودند به خيرآباد رونهادند ، چند نفرى از رجال و جماعت نسوان خيرآبادى از فراز بام و حصار از در كارزار برآمدند ؛ به قدرى خوددارى نموده كه از اطراف به امداد ايشان آمدند .\r\nجماعت تركمان را منهزم نموده بيست و شش نفر از آنان مقتول و مأسور گرديد . اسرا و رؤس مقتولين را يزدان ورديخان به دار الخلافه فرستاد ، به تشريف نشان سرهنگى و حمايل سفيد مشرف گرديد .\r\nهم در اين سال محمد رحيم خان نايب بوزنجرد بعزم تصرف قلعه‌اى كه تركمانان در اراضى اتك بنيان نموده بودند روى نمود . چون به حوالى قلعه رسيد و تسخير آنجا را ممتنع ديد . پانزده نفر تركمان كه از قلعه خارج بودند بدست آورده عازم مراجعت شد . ساكنين قلعه به تعاقبش برخاستند . پس از تلاقى و مقاتله ، تركمانان از مقابله رخ تافته به وادى هزيمت شتافتند ، جمعى از ايشان مقتول و اسير گرديدند .\r\nو همچنين شاهزاده محمد يوسف افغان كه از جانب كارپردازان دولت قوى اركان به حكومت جام اقدام داشت . جمعى از ملازمان خود را به تاخت تراكمهء ساكن اتك فرستاد ، پانزده تن اسير و گوسفندى زياد به دست ايشان افتاد . تركمانان ايشان را تعاقب نموده قدرى از چپاول را استرداد نمودند . و همچنين مطلّب خان تفنگدار شاهى كه با تفنگچى و سوارهء شاهرود و بسطامى به محافظت طريق خراسان مأمور بود ، مسموع نمود كه جمعى از تركمانان به قصد كاروان خراسان در مكمن كمين مترصد فرصت مىباشند . با حارسان طريق بعزم تدمير ايشان تاخت ، پس از مقابله و مقاتله ده سر از ايشان گرفته و چهار تن را اسير ساخت ، به دربار سپهر اقتدار روانه داشت .\r\nهم در اين سال ميرزا عليخان ولد صدر اعظم كه با قصر قامت و نقصان خلقت و قباحت هيأت و ناخوشى لهجه توأم بود ، و با خردسالى ، پيران سالخورده را سخريه و استهزا مىنمود . به صوابديد صدارت عظمى در سلك اعاظم و وزراء منسلك گرديد .\r\nهمچنين حاجى محمد هاشم خان نورى كه مهر عليخان را به مناسبت نسبت ، برادر اكبر ، و در ساير مناسبات هيچ نسبت ندارد . حليم و درويش نهاد ، باوفا و نيك اعتقاد است ،\r\n\r\n","description":"","footnote":"","page_name":" 140 ","page_number":156},
  {"content":"\r\n\r\nديوان بيگى مملكت فارس گرديد . همچنين مهر عليخان كه صدر اعظم را برادرزاده و به اين سبب باشجاعت از مادرزاده بود ، به لقب شجاع الملكى ملقب و سرافراز آمد .\r\nهم در اين سال موسيو آنچكوف شارژدافر دولت روس ، شانزدهم رمضان وارد دار الخلافه و بعد از سه روز به اتفاق پرنس دالغاروكى وزير مختار ، به آستان بوسى شهريار بلند اقتدار مشرف گرديد . و همچنين دلاور خان فرستادهء رحمدل خان برادر والى قندهار به تقبيل سدّهء سنيّهء شاهنشاه كامكار سرافرازى و افتخار حاصل نمود . جعفر خان كابلى كه از جانب دوستمحمد خان والى كابل مدتى متوقف دار الخلافه بود ، استرخاص از درگاه مرحمت اختصاص حاصل نموده ، باخلاع آفتاب شعاع به تشريف دوستمحمد خان و محمد افضل خان و غلام حيدر خان ولدان مشار اليه ، عازم كابل گرديد . هم‌چنين سردار صالح خان از جانب ظهير الدوله والى هرات با چند سر اسب پيشكش و عريضه‌جات اخلاص آيات به دار الخلافهء طهران رسيد .\r\nهم در اين سال احمد دقيق آفندى سفير كبير دولت عثمانى ، بيست و نهم ذيقعده عزيمت رجعت به اسلامبول نمود . حيدر آفندى مستشار را به مصلحت‌گزارى و توقف دربار شهريارى برقرار داشت . خود و همراهان با تشريفات و عنايات گوناگون ، از نشان الماس مصوّر به تمثال همايون و حمايل مخصوص و خلاع مهر شعاع عازم اسلامبول گرديد .\r\nميرزا عبد الرحيم نايب اول وزارت خارجه مأمور به سفارت و اقامت اسلامبول شد . ميرزا حسينخان كارپرداز اول سفارت ايران كه از بندر بمبئى مراجعت نموده بود مأمور به توقف تفليس گشت ، شفيع خان سفير و مقيم لندن به دار الخلافهء طهران مراجعت نمود .\r\nهم در اين سال منصب خزانه‌دارى وجوه خاصه به فرخ خان غفارى كاشانى كه از پيشخدمتان خاصه و قرب‌يافتگان اعليحضرت سلطانى بود مفوض گرديد . ميرزا محمد حسين منشى ديوان خاصه ملقب به دبير الملك گشت . محمد رحيم خان قاجار دولّو نسقچى باشى به حكومت نهاوند سرافراز شد . اميرزاده احمد ميرزا به ايالت و حكومت مازندران شتافت . ميرزا حسنخان فراهانى برادر اتابك مرحوم به حكومت عراق قرين عنايت و اشفاق گرديد . شاهزاده سيف اللّه ميرزا به دارائى قزوين قرين سرافرازى گشت .\r\n\r\n","description":"","footnote":"","page_name":" 141 ","page_number":157},
  {"content":"\r\n\r\nاز مشاهير متوفيات اين سال ميرزا ابو القاسم ، امام جمعهء دار الخلافهء تهران كه سيّدى سند و به محامد سير و حسن شيم موصوف ، بوفور جلالت و قدم دودمان معروف بود ، به رياض روضهء جنان روى نمود . ديگر حاجى ملا اسد اللّه بروجردى كه به دقت طبع و حدّت فهم‌گوى مسابقت از همگنان ربودى ، از اين دار پرملال ارتحال فرمود .\r\nديگر اميرزاده مهديقلى ميرزا عازم عالم آخرت گرديد . اميرزاده مصطفى قلى ميرزا به عالم بقا شتافت . همچنين مهديخان تبريزى خزانه‌دار وجوه خاصه وفات يافت .\r\n\r\nذكر حقايق اخبار سال هزار و دويست و هفتاد و يك و قتل والى خوارزم در حوالى سرخس « نَحْنُ نَقُصُّ عَلَيْكَ أَحْسَنَ الْقَصَصِ »\r\nدر اين سال نيكو مآل محمد امين خان والى خوارزم به قانون متداولهء خوانين تركستان كه از رعايا و زيردستان زكات مىطلبند ، آدمى فرستاد و از تركمانان ساكن سرخس زكات طلبيد . فرستادهء مذكور به دست تراكمهء سرخس مقتول گرديد ، خان خوارزم از استماع اين حكايت به تأديب و تنبيه تركمانان مرو و سرخس عازم گرديد ؛ به احتشاد و اجتماع لشكر و تهيهء لوازم سفر پرداخت . از حكومت خان حاكم ميمند استعانت جست ، مشار اليه نيز پسر خود را با لشكرى جرار به خدمتش فرستاد .\r\nو همچنين از تراكمهء دشت و جماعت اوزبك يكايك به اردوى خان والى ملحق و به حضرتش تقرب جستند . آب و آذوقه به جهت منازل معبر ، كه دشتى بىآب ، و آذوقه نيز ناياب است ، بر شتران كوه توان حمل داد . با تهيه و سامانى موفور و جمعيتى غير محصور كه در عهود سابقه ، اكثر سلاطين سلف از مقابلهء ايشان معترف به قصور بودند ، كوچ بر كوچ به صحارى مرو رسيده ، رحل اقامت انداخت . و به ارسال رسل و رسايل و به اقامهء براهين و دلايل ، در مقام استمالت تراكمهء وحشى خصايل سرخسى برآمد . اهالى سرخس بر حالت مخالفت والى باقى ، و درآمدن به خدمت جناب عالى به مماطله و تعلل گذرانيده رسولان را به اهانت و خفت به حضرتش رجعت دادند .\r\nچون اين اخبار نافرمانى اهالى سرخس متوالى به خان والى رسيد ، به گوشمال و تنبيه ايشان مصمم گشته از صحارى مرو حركت و به عزيمت سرخس نهضت نمود . ساكنين\r\n\r\n","description":"","footnote":"","page_name":" 142 ","page_number":158},
  {"content":"\r\n\r\nسرخس ، مسرعان صرصر سير ، بجانب مشهد مقدس روانه ، مستدعى اعانت و امداد از دولت قوى بنياد خديو يگانه گرديدند . فرمانفرما از كارگزاران دولت اذن فحوا داشت ، به اجتماع لشكر ظفر اثر فرمان داد . قبل از حركت الويهء ظفر ، حسنخان سبزوارى را با چهار صد سوار مبارز دشمن شكار به ايلغار روانهء سرخس فرمود كه اهالى آنجا را از وصول موكب ظفر شمول آگاهى دهد . و هم تا رسيدن لشكر ، سرخسيان را معين و يار آيد .\r\nحسنخان با سوارهء مأموره به سرعت برق و باد رو بجانب سرخس نهاد .\r\nاز آن سوى بيست و هفتم جمادى الثانى محمد امين خان با لشكرى گران و تجملى شايان به ظاهر سرخس نصب خيام گردون قباب كرده ، نخست نزد اهالى سرخس كس فرستاده كه ايشان را مطمئن به وعدهء نوازش و ترغيب و تحريص به موافقت و سازش كرده ، از در مؤالفت درآورد . اين كرت نيز نصايح و مواعظ مفيد نيفتاد ، چون كار منحصر به كارزار شد ، طريقهء حزم مقتضى آمد كه قبل از وصول لشكر خراسان كار جماعت تركمان را به پايان رساند . لهذا بعزم رزم ، على الصباح بر توسن جزم سوار گشته فوجى از آن لشكر و موجى از آن بحر بىپايان را به تسخير قلعه و تدمير جماعت تراكمه مأمور داشت .\r\nساكنين سرخس نيز بروج و باره را مضبوط و استوار نموده ، بقيه از قلعه خارج ، قدم به معركهء كارزار گذارده ، داد مردانگى و جلادت دادند . هزيمت به لشكر اوزبك افتاد . چند عراده توپ صف‌شكن و چندين قبضه شمخال و چندين رأس اسب و شتر غنيمت نصيب تركمانان شد . روز ديگر نيز به همين منوال نيران جدال و قتال اشتعال داشت ولى به سبب كثرت لشكر والى و به جهت عسرت از عدم آذوقه ، اهالى سرخس به خيال مصالحه و مسالمه برآمدند . حسنخان سبزوارى نيز به ايلغار تا منزل مشهور به « آب دوبرار » كه تا سرخس چهار فرسخ مسافت است ، تاختن نمود . چون قراولان خوارزمى را آگاهى حاصل آمد به استخبار اردو شتاب گرفتند . ولى حسنخان قبل از آن كه با ايشان دچار شود اول طلوع فجر به قلعهء سرخس درآمد ، محصورين را مستحضر به وصول لشكر نصرت اثر گردانيد . چون ساعتى از روز گذشت طليعهء لشكر قيامت اثر خوارزمى ظاهر گرديد .\r\n\r\n","description":"","footnote":"","page_name":" 143 ","page_number":159},
  {"content":"\r\n\r\nاز اين طرف نيز معركهء جنگ را پذيره شده مركب تركتازى جلوه‌ساز و به تيغ‌زنى و نيزه‌ورى ، سراندازى آغاز كردند . بالاخره شكست بر لشكر خيوقى افتاد ؛ جمعى از ايشان عرضهء تيغ تيز شدند . مراد بيگ باى كه از معارف بود نيز بقتل رسيد .\r\nغنيمت و كسيب بىشمار نصيب تركمانان و يلان ظفرشعار خراسان گرديد . دو عراده توپ از سپاه خوارزم برجاى ماند و به تصرف سرخسى آمد . روزانهء ديگر پانصد سوار جرّار كه حسب الامر فرمانفرما ، محمد حسنخان سرتيپ فراهانى با سه فوج سرباز و چهار عراده توپ و جمعى سواره مقدمة الجيش فرمود . خود نيز يوم هفدهم جمادى الآخر بجانب سرخس نهضت نمود . عليقلى خان مير پنج و سامخان ايلخانى و سليمانخان دره‌جزى و جواد خان شقاقى و محمد حسينخان و بيوك خان سرهنگ ، هريك با لشكر جمعى خود ملازم خدمت گرديدند . محمد امين خان والى چون ملاحظه نمود كه جمعيت خراسانى متوالى به اعانت و امداد اهالى سرخس مىرسند و از عزيمت فرمانفرما نيز آگاهى بهم رسانيد ، تصميم عزم داد كه كار رزم را يكسره نمايد .\r\nلهذا روز دوشنبه سلخ جمادى الآخر بر اشهب زرين‌ستام سوار ، و لشكر نكبت‌اثر خود را فوج‌فوج و جوق‌جوق از اطراف قلعه به طرح جنگ افكند . خود برفراز پشته كه به « قانلو تپه » مشهور و تا قلعه ، ميدانى از سمت مشرق دور است برآمد . شاميانه « 1 » برفراز تپه افراخته از اسب پياده و در آن مختصر خيمه اقامت نمود . منسوبان و بنى اعمام نيز در حضرتش قيام نمودند . لشكر را به يورش امر كرد ، اهالى سرخس و خراسانى نيز از دروازهء جنوبى و شمالى خارج و بجنگ و جدال اشتغال نمودند . همين كه آن دو بحر خونخوار و دو درياى آتشبار قرين يكديگر شدند ، مبارزان جرّار و بهادران خونخوار دست به استعمال آلات حرب گشادند .\r\nرؤس سركشان ، حباب مانند در درياى خون سرگردان شد ، و اجسام دليران پايمال سم اسبان گرديد . نايرهء حرب و ضرب ، اشتعال يافت . سيف و سنان دليران به سرافكنى اشتغال ورزيد ، تا آنكه سعادت از سرور لشكر خوارزمى روى برتافته يكباره بجانب\r\n\r\n\r\n","description":"","footnote":"\r\n( 1 ) شاميانه : سراپرده\r\n","page_name":" 144 ","page_number":160},
  {"content":"\r\n\r\nانهزام شتافتند . چون اين هنگامه منسوبان و متعلقان خان را مشهود شد ، خان والى را به طريق فرار و رهائى از آن ورطهء خونخوار مستدعى گرديدند ، ولى به شرف اجابت مقرون نگرديد .\r\nعار فرار بر خويش روا نداشت و به مفاد « اذا جاء القدر عمى البصر » چشم از استماع سخنان خيرانديشان پوشيد . چندانكه سوارهء خراسانى و سرخسى اطراف تپه را فرو - گرفت . چون كار به چاره و كارد به استخوان رسيد ، مركب طلبيده سوار گشت . در اين هنگام سواران خراسانى اطراف آن را فروگرفتند . « قربان كل » كه مروى الاصل بود ، آن را شناخت . بر وى تاخته شمشيرى بر دهانش زد كه تا بناگوش رسيد ، از اسب درغلطيد . « صحت نياز خان » پسر اراض خان تركمان سر او را از بدن جدا نمود .\r\nجمعى كثير از معارف آن دودمان و اعاظم لشكريان چون قاضى خوارزم و عبد اللّه محرم و داروغه محرم و خدايارلى ، و دولت يارلى و بيگ جان ديوان بيگى و سردار بيگ جان و نياز قلى مينك‌باشى و اللّه قلى يوزباشى و حق نظر مينك باشى و دولت نياز يوزباشى و پسر نياز محمد باى « 1 » و پسر حكومت خان والى ميمند و ويس باى خيوقى و بيگ مراد باى تكه قريائى و سلطان تكه و محمد شيخ سردار و پسر عباس خان تكه و مير احمد خان جمشيدى و سردار صالح هراتى كه از جانب ظهير الدوله رسول بود ، و جعفر آقاى كلاتى .\r\nالقصه اين نامبردگان تمامى بقتل رسيدند . نوزده عراده توپ و بيست و چهار صف شكن و پنجاه قبضه شمخال و چهار شقه علم بدست لشكر تركمان و خراسان آمد . عدد مقتولين آحاد و افراد لشكر از مرتبهء مآت به الوف رسيد . جمعى ديگر به قيد اسارت گرفتار گرديدند . خلاصه بعد از فراغت از مقاتلت و مجادلت لشكريان خراسان و رؤوس تركمانان سرهاى كشتگان را در آق‌دربند كه معبر فرمانفرما بود به نظرش گذرانيدند . فرمانفرما مصحوب رضا قليخان قزوينى نايب ايشيك آقاسى روانهء دربار معدلت شعار داشت .\r\nروز سيزدهم رجب مژدهء اين فتح نمايان به كارگزاران دولت قوى بنيان رسيد .\r\nچون اين خبر در پيشگاه شاهنشاه اسلام‌پناه معروض آمد ، خدايش زندهء ابدى دارد ،\r\n\r\n\r\n","description":"","footnote":"\r\n( 1 ) باى - بيگ - خان\r\n","page_name":" 145 ","page_number":161},
  {"content":"\r\n\r\nبا آن‌كه خان مزبور از زمرهء خوارج و از دايرهء اسلام خارج بود ، سر او را در معبر اوطاق و كرياس ، پايمال نعالش نفرمود . در خارج دار الخلافه قريب به دروازهء دولت بعد از تغسيل و تكفين امر بدفنش فرمود ، و بر مدفنش بقعه و رواق به استحكام اساس بنا نمود .\r\nاز آن طرف اميرزاده فريدون ميرزا سه روز بعد از قتل والى خوارزم با لشكر نصرت اثر وارد سرخس گرديد . پنج روز در سرخس كهنه رحل اقامت افكند . فتور امور آنجا را به نظم رسانيد . پس بعزم مرو نهضت فرمود ، پانصد سوار از تراكمهء سرخس به التزام ركاب مأمور ساخت . در منزل دربند خان رؤساى طايفهء ساروق به استقبال رسيدند روز هيجدهم رجب وارد مرو گرديد . طايفهء ساروق را كه در اين مدت به اقامت قرياب اوقات مىگذرانيدند ، كوچ فرموده در مرو توطن داد . هشتاد خانوار از ايشان به رسم گروگان به ارض فيض بنيان روان فرمود . بر طايفهء سالور نيز حاكمى معين نموده ، خانسوار خان هزاره را به حكومت مرو مشخص ساخت .\r\nدهم شعبان رايت مراجعت افراخته به سرخس آمد ، هشت روز ديگر در آنجا توقف كرده عبد الجبار خان فرستادهء ظهير الدوله را مخلع فرموده ، رخصت بجانب هرات ارزانى داشت ، خود به مشهد مقدس مراجعت نمود . از دار الخلافهء قاهره نشانى مكلل به الماس و مصوّر به تمثال بىمثال به تشريف فرمانفرما و عصائى مرصع به وزير نظام ، همچنين به سامخان ايلخانى و شاهزاده محمد يوسف هراتى و عليقليخان ميرپنجه و باقى سرتيپان و سرهنگان و يوزباشيان سواره ، خلاع مهر شعاع عنايت و ارسال مشهد مقدس گرديد .\r\nهم در اين سال روز سيزدهم ماه رجب المرجب كه روز ولادت باسعادت امير مؤمنان و مولاى متقيان ، غالب كلّ غالب « على بن ابيطالب عليه الصلاة و السلام » است و از ايام متبر كه است - در ميان خواص اصحاب شريعت منزلتى تمام داشت - شهنشاه اسلام‌پناه مقرر گردانيد كه عموم اهالى ايران اين روز شريف را چون ساير اعياد عظيمه جشنى عظيم گيرند ، و چون ساير ايام متبركه احترامش لازم شمارند . قاآنى :\r\n\r\n","description":"","footnote":"","page_name":" 146 ","page_number":162},
  {"content":"\r\n\r\n ناصر دين و دول آرايش ملك و ملل * ناصر الدين شاه غازى خسرو مالك رقاب\r\nرسم اين جشن نوآئين كرد شاه دين‌پرست * آنكه چون ذات خرد ملكش مصون از انقلاب\r\nهمچو نوروز جلالى شايد اراين عيد را * خلق عيد ناصرى خوانند بهر انتساب \r\nهم در اين سال گل محمد خان بلوچ در قلعهء اپرند جان سر به طغيان و عصيان برآورد . محمد حسنخان سردار حكمران كرمان ، نصر اللّه خان ياور را با جمعى از لشكر فتح اثر به تأديب گل محمد خان و تسخير قلعهء اپرندجان مأمور داشت . ياور به انجام خدمت مرجوعه اقدام ورزيده جمعى از اهالى قلعه مقتول و آنجا را به حيطهء تصرف كشيد .\r\nهم در اين سال شاهزاده عبد الصمد ميرزا برادر كهتر شهريار تاجور به ايالت قزوين و حاجى حسنعليخان خوئى به پيشكارى ، قرين سرافرازى آمدند و حكومت تويسركان و ملاير به شاهزاده سيف اللّه ميرزا تفويض يافت . اميرزاده حشمة الدوله به حكمرانى دار السلطنهء اصفهان شتافت .\r\nهم در اين سال عباسقلى خان پسيان ، به حكومت شاهرود و بسطام مأمور گرديد .\r\nبعد از ورود به مقر حكمرانى به تقديم لوازم خدمت محوله پرداخت . چون چندى گذشت با حاجى مير هاشم بسطامى كه از معارف نامى آنجا بود به سببى از اسباب رنجيده‌خاطر گشت . اين كدورت و نقار باعث رنجش اكثر اهالى آن ديار گرديد .\r\nبالجمله حاجى مير هاشم و قربان خان يوزباشى گودارى عزيمت دار الخلافه نمودند . چنان واقع شد كه مقارن خروج ايشان محمد قليخان حاكم تربت كه از دار الخلافه عازم خراسان بود ، به شاهرود ورود مىنمود . عباسقلى خان به ملاقات و استقبال مشار اليه رفته بود . هنگام مراجعت به بسطام مسافرين دار الخلافه را در عرض راه ديدار كرد . گفتگو در ميانه حاصل آمد ، از مكالمت ، كار به مقاتلت كشيد . نظر باينكه اهالى بسطام را عدتى بود ، مشار اليه را به ضرب گلوله و شمشير مقتول نمودند . چون اين\r\n\r\n","description":"","footnote":"","page_name":" 147 ","page_number":163},
  {"content":"\r\n\r\nخبر در دار الخلافه سمر گشت ، كارگزاران دولت جاويد عدت چراغعلى خان زنگنه را با يكصد و پنجاه نفر غلام به بسطام و بگرفتن مرتكبين مأمور داشتند . مشار اليه حسب - الامر روانهء بسطام گرديد . از آنجايى كه وى را در انجام خدمات و تسهيل مشكلات كفايتى كافى بود ، پس از ورود به لطايف الحيل پانزده تن از قاتلين و مقصرين را بدست آورده به زنجير كشيد و به دار الخلافه روانه گردانيد ؛ خود نيز حسب الامر مراجعت كرد .\r\nحسب الفرمان به حكومت خمسه و زنجان سرافراز گرديد .\r\nهم در اين سال « چارلس اكتس مرى » وزير مختار و ايلچى مخصوص دولت بهيّهء انگريز به سفارت دولت عليهء ايران و اقامت دار الخلافهء طهران مأمور گرديد . از سمت هندوستان به بندر بوشهر آمد ، از ميرزا حسنعلى خان دريابيگى بحر فارس و حاكم بندر بوشهر و ساير نوكران ديوانى لوازم تكريم و مهربانى نسبت به مشار اليه بظهور رسيد .\r\nاز آنجا عزيمت به بغداد نمود . از طريق كرمانشاهان بجانب دار الخلافهء طهران عازم گشت . اميرزاده امام قلى ميرزا عماد الدوله حاكم كرمانشاهان ، مصطفى قلى خان ديوان بيگى آنجا را به پذيرهء مشار اليه روانه داشت . در نهايت احترام وارد كرمانشاهان شد .\r\nمصطفى خان قاجار سرتيپ كه از جانب دولت جاويد آيت به مهماندارى مشار اليه مأمور بود از كرمانشاهان تا ورود دار الخلافه به لوازم ميزبانى پرداخت .\r\nروز بيست و ششم رجب كه به دار الخلافه درمىآمد ، ميرزا محمد خان كشيكچى باشى و نصر اللّه خان سرتيپ و يك دو نفر سرهنگ و ميرزا غفار خان نايب وزير دول خارجه و محمود خان كلانتر و كدخدايان در نهايت احترام و احتشام استقبال نمايانى به مشار اليه نموده و به سفارتخانهء انگليس رسانيدند . سه روز بعد شهباز خان قوريساول باشى به احضار مشار اليه مأمور ، و به دربار آورد . محمد ناصر خان ايشيك آقاسى باشى قاجار بحضور مباركش رسانيد . به قاعده و قانون معمول ادراك شرفيابى حضور باهر النور نموده به ملاقات صدر اعظم شتافت . كمال محبت و مهربانى از صدارت عظمى دريافت ، به منزل مراجعت كرد و مشغول انجام خدمات متعلقه و محوّله به خود آمد .\r\nهم‌چنين در اين سال سفير كبير و وزير مختار قويمهء فرانسه مسيو « نكولا پرسرپوره »\r\n\r\n","description":"","footnote":"","page_name":" 148 ","page_number":164},
  {"content":"\r\n\r\nاز جانب لوئى ناپلئون سيم ايمپراطور ممالك فرانسه بعزم اقامت دار الخلافهء طهران به بندر بوشهر رسيد .\r\nاز اين طرف قرين الشرف ، عليخان سرتيپ قراگوزلو به استقبال و ميزبانى مأمور و عازم فارس شد . حين ورود مشار اليه به بوشهر و شيراز از دريابيگى بوشهر و حكمران مملكت فارس اميرزاده طهماسب ميرزا مؤيد الدوله كمال تكريم و مهربانى و مرسومات متداوله نسبت به مشار اليه بظهور رسيد . از شيراز الى دار الخلافه ، عليخان به انجام لوازم احترام و ميزبانى اقدام داشت .\r\nروز هفدهم شوال عليقلى خان افشار ميرپنجه و نصر اللّه خان سرتيپ و خان بابا خان سرهنگ و ميرزا غفار خان نايب الوزارهء دول خارجه و همچنين كلانتر و كدخدايان مشار اليه را استقبال نموده به دار الخلافه درآمده ، به سفارتخانه وارد گرديد . سه روز بعد محمد حسنخان نايب ايشيك آقاسى باشى به اخبار شرفيابى حضور ، به سفارتخانه رفت مشار اليه را با تبعه به درگاه آورد . بر وفق قوانين متداوله به اتفاق ايشيك آقاسى باشى دريافت حضور لامع النور مبارك مشرف ، ملاقات صدر اعظم دولت نموده به منزل خود معاودت كرده ، به لوازم خدمات مرجوعهء به خود پرداخت . مردى خيرخواه و خوش‌فطرت و نيكوطويّت بود . در استحكام عهود پايدارى ، مواثيق اتحاد و مودت ، بين دولتين عليتين ايران و فرانسه كمال خيرانديشى و نيك‌منشى را بظهور رسانيد .\r\n\r\n[ عهدنامه ايران و فرانسه 
  ]\r\nصورت عهدنامه‌اى كه بتوسط مشار اليه با كارگزاران دولت ابدمدت منعقد گرديده و حال تحرير مىشود شاهد اين مدعا خواهد بود :\r\nبسم الله الرحمن الرحيم چون اعليحضرت كيوان رفعت ، خورشيد رايت ، فلك رتبت ، گردون حشمت ، خسرو أعظم ، خديو أنجم حشم ، جمشيد جاه ، دارا دستگاه ، وارث تخت و تاج و كيان ، شاهنشاه أعظم بالاستقلال كل ممالك ايران ؛ و اعليحضرت كيوان رفعت ، خورشيد رايت شمس فلك تاجدارى ، مهر افق شهريارى ، برازندهء ديهيم صاحب كلاهى ، شقهء طراز لوازم شاهنشاهى ، خسرو باذل نامدار ، ناپلئون سيم ايمپراطور ممالك فرانسه ؛ هر دو\r\n\r\n","description":"","footnote":"","page_name":" 149 ","page_number":165},
  {"content":"\r\n\r\nعلى السويه اراده و تمناى صادقانه دارند كه روابط دوستى فيما بين دولتين برقرار باشد .\r\nو بواسطهء عهد دوستى و تجارتى كه بالسويه نافع و سودمند تبعهء دولتين قوىبنيان خواهد بود ، مودت و اتحاد جانبين را مستحكم سازند .\r\nلهذا براى تقديم اين كار ، اعليحضرت شاهنشاه كل ممالك ايران ، اعتماد الدوله العاليه ، صاحب نشان مكلل امير تومانى ، با حمايل سبز و قرمز ، و صاحب نشان تمثال همايون از درجهء اول و شمشير مرصّع و عصاى مكلل الماس ، و دارندهء شرابهء الماس و مرواريد و صاحب نشان درجهء اول امير تومانى اعظم ، و حمايل سبز ، درجهء مخصوص شخص اول صاحب لقب ، اولش جناب اشرف افخم امجد ، ميرزا آقا خان ؛ صدر اعظم دولت عليّهء ايران ؛ و اعليحضرت ايمپراطور فرانسه ، جناب موسيو « نكولا پرسرپوره » وزير مختار و ايلچى مخصوص دولت بهيهء فرانسه ؛ صاحب نشان افتخار مسمى به لژيون دونر و حمايل مسمى به سن كره كوار ، و نشان افتخار مجيديه و غيره را ، وكلاى خود تعيين كردند .\r\nو ايشان بعد از آنكه در دار الخلافهء طهران مجتمع شدند ، و اختيارنامهء خود را مبادله كردند ، موافق قاعده و شايسته ديدند ، فصول آتيه را برقرار نمودند :\r\nفصل اول : بعد اليوم الى الأبد فيما بين دولت عليّهء ايران و رعاياى آن دولت و دولت بهيهء فرانسه و رعاياى آن دولت دوستى صادق و اتحاد دائمى برقرار خواهد بود .\r\nفصل دوم : سفراى كبار و وزراى مختار كه هريك از دولتين معاهدتين بخواهند به دربار يكديگر مأمور و مقيم سازند ، همان رفتار و سلوكى كه در حق سفراى كبار و وزراى مختار دول متحابّه و اتباع آنها معمول مىشود ، بعينها همان رفتار نيز در حق سفراء كبار و وزراء مختار دولتين معاهدتين و اتباع ايشان معمول و مجرى و به همان امتيازات محظوظ خواهند بود ،\r\nفصل سيم : تبعهء دولتين عليتين معاهدتين از قبيل سياحان و تجار و پيله‌ور و غيرهم كه در مملكت محروستين سياحت يا توقف نمايند بالسويه از جانب حكام ولايت يا وكلاى طرفين بعزت و حمايت قادرانه بهره‌مند خواهند گرديد . و در هرحال سلوكى كه نسبت به اتباع دول كاملة الوداد منظور مىشود در حق ايشان نيز منظور خواهد بود . و بالمعاوضه\r\n\r\n","description":"","footnote":"","page_name":" 150 ","page_number":166},
  {"content":"\r\n\r\nمأذون و مرخصند كه هرگونه امتعه و اقمشه و محصولات ، چه از راه دريا و چه از راه خشكى به مملكت يكديگر ببرند و بفروشند و مبايعه و معاوضه نمايند . و بهر بلدى از بلاد مملكتى كه خواهند حمل و نقل نمايند .\r\nفصل چهارم : هرگونه امتعه و اقمشه كه اتباع دولتين معاهدتين به مملكت يكديگر نقل نمايند و يا از مملكت همديگر بيرون برند ، وجه گمركى كه از تجار و اتباع دول كاملة الوداد حين ورود امتعه و محصولات ايشان به ولايات دولتين ، و حين خروج از مملكتين مطالبه مىشود از ايشان نيز مطالبه خواهد شد . و حق و وجه عليحده به هيچ اسم و رسم در دولتين عليتين مطالبه نخواهد شد .\r\nفصل پنجم : در ممالك محروسهء ايران اگر فيما بين اتباع دولت بهيهء فرانسه مرافعه يا مباحثه يا منازعه روى دهد ، طى گفتگو و اجراى عدالت آن ، بالتمام بعهدهء وكيل و قونسل دولت بهيّة فرانسه است . اگر متوقف در محل و مكان اين مرافعه و مناقشه و منازعه بوده باشد ، و الا در مملكتى كه اقرب مكان مزبور است خواهد بود ، وكيل يا قونسل مزبور طى اين گفتگو را ، بر وفق قوانين متداولهء در مملكت فرانسه خواهد كرد . هرگاه مرافعه يا مباحثه يا منازعهء فيما بين تبعهء دولت بهيهء فرانسه و اتباع دولت عليهء ايران در مملكت ايران احادث گردد ؛ در محلى كه وكيل يا قونسل دولت بهيهء فرانسه مقيم باشد مقاولات متداعيين و تحقيق و تدقيق و اجراى حكم به عدل و انصاف در محكمهء دولت عليهء ايران كه محل عاديهء طى اين گونه امورات است ، با حضور احدى از منتسبان وكيل يا قونسل دولت بهيهء مزبوره خواهد شد . هرگاه مرافعه يا منازعه يا مباحثه‌اى در مملكت ايران فيما بين دولت بهيهء فرانسه و تبعهء ساير دول خارجه واقع شود تحقيق و اجراى حكم آن بعهدهء وكلا يا قونسل‌هاى طرفين خواهد شد . كذلك گفتگوها و منازعاتى كه فيما بين دولت عليهء ايران و اتباع دولت بهيهء فرانسه و يا تبعهء ساير دول خارجه در ممالك محروسهء فرانسه اتفاق افتد ، قرار اتمام و انجام آن به نحوى خواهد بود كه با اتباع دول كاملة الوداد در مملكت مزبوره معمول و مرتب مىشود . و تبعهء دولت ايران در ممالك فرانسه يا اتباع دولت بهيهء فرانسه در ممالك ايران ، اگر متهم به گناهان كبيره گردند . به نهجى كه در\r\n\r\n","description":"","footnote":"","page_name":" 151 ","page_number":167},
  {"content":"\r\n\r\nمملكتين مزبورتين با اتباع دول كاملة الوداد رفتار مىشود ، با ايشان نيز معمول و مرتب و قطع و فصل خواهد شد .\r\nفصل ششم : هرگاه احدى از اتباع دولتين عليتين در مملكتين محروستين وفات يابد ، در صورتى كه شخص ميّت را قوم و شريكى نباشد متروكات او امانت به وكيل يا قونسل دولت ميت تسليم شود ، تا مشار اليه بر وفق قوانين متداوله در مملكت خود چنان كه شايد و بايد در اين باب معمول دارد .\r\nفصل هفتم : دولتين عليتين معاهدتين جهت حمايت اتباع و تقويت امور تجارت و فراهم نمودن اسباب حصول معاشرت دوستانه و عادلانه فيما بين تبعهء دولتين چنين اخبار نمودند كه از طرفين سه نفر قونسل برقرار گردد ، و قونسلهاى دولت بهيهء فرانسه در دار الخلافهء طهران و بندر بوشهر و دار السلطنهء تبريز تعيين و قونسلهاى دولت عليهء ايران در دار السلطنهء پاريس و شهر مرسيلز و جزيرهء بوريان توقف نمايند و اين قونسلهاى دولتين معاهدتين بالسويه در محل متوقفهء مسكونهء مملكتين محروستين از اعزازات و امتيازات و معافاتى كه قونسلهاى دول كاملة الوداد در مملكت محروسهء جانبين محظوظند بهره‌ياب خواهند گرديد .\r\nفصل هشتم : اين عهدنامهء دولتى و تجارتى حاضره كه بملاحظهء كمال صداقت و دوستى و اعتماد فيما بين دولتين ذى شوكتين ايران و فرانسه منعقد شده است . بعون - اللّه تعالى طرفين شروط مندرجهء در آن را أبد الدهر از روى صداقت و راستى مرعى و محفوظ خواهند داشت . وكلاى مختار دولتين معاهدتين متعهدند كه امضانامجات خديوانه از جانب سنى الجوانب شاهنشاه خود در دار الخلافهء طهران يا در دار السلطنهء پاريس در ظرف مدت ششماه يا كمتر اگر مقدور گردد مبادله نمايند ، وكلاى مختار دولتين معاهدتين اين عهدنامهء مباركهء حاضره را به خط و مهر خود مرقوم و مختوم نمودند . اين عهدنامهء مباركه به تاريخ ، بيست و هفتم شهر شوال سنهء هزار و دويست و هفتاد و يك هجرى مطابق دوازدهم ماه ژوئيهء هزار و هشتصد و پنجاه و پنج عيسوى در دو نسخه به خط فارسى و فرانسوى مطابق و موافق يكديگر مرقوم شد .\r\n\r\n","description":"","footnote":"","page_name":" 152 ","page_number":168},
  {"content":"\r\n\r\nخلاصه وزير مختار دولت قويمهء فرانسه نهايت خيرخواهى و صداقت در تشييد مبانى و دوستى و اتحاد بين الدولتين ذى شوكتين به منصّهء ظهور رسانيد . شاهنشاه اسلام‌پناه نيز در پاداش زحمت خدمت يكقطعه نشان مكلل به الماس ، موشح به تمثال همايون و حمايل آبى كه مخصوص به مرتبه و درجهء آن نشان مبارك است ، و اعظم و اجلّ نشانهاى اين دولت خداداد است ، به افتخار مشار اليه عنايت فرمود . و هم‌چنين يكقطعه نشان شير و خورشيد از مرتبه دوم و ستاره‌دار به افتخار « موسيو لكنت دوقوبينو » [ كنت دوگوبينو 
  ] نايب اول ، و نشانى ديگر بدون ستاره به موسيو نكولاى مترجم اول سفارت مرحمت و مبذول آمد . روز غرّهء ذيحجه كه عيد مولود ايمپراطور فرانسه بود مصحوب ميرزا ملكم سرهنگ و مترجم دولت ايران انفاد گرديد .\r\nهم در اين سال ايمپراطور ممالك روسيه نكولاى پاوليچ كه سى سال به دولت و اقبال به شاهنشاهى ممالك روسيه اقدام مىنمود ، عازم عالم آخرت گرديد . خلف اكبر و ارشدش الكسندر پاوليچ كه وليعهد دولت روس بود بر اريكهء شاهنشاهى و وسادهء ايمپراطورى جالس و متكى آمد . امناى دولت ابدمدت را چون از اين اخبار استحضار حاصل گرديد . برحسب فرمان همايون ميرزا محمد حسين عضد الملك به عنوان اخبار تعزيت ، و تهنيت جلوس ايمپراطور جديد به سفارتخانهء دولت روسيه رفت . تسليت جست و تهنيت گفت ، موسيو انچكوف شارژدافر و ساير تبعهء سفارت را با خود بحضور مهر ظهور مبارك حاضر ساخت . مراسم و قواعد دلجوئى از وقوع مصيبت ، و اظهار حبور و سرور از جلوس ايمپراطور جديد بر وسادهء سلطنت مرعى گرديد . پس از استرخاص به ملاقات صدر اعظم رفته بعد از انقضاء مجلس به منزل مراجعت نمودند .\r\nروز ديگر نظام الملك از جانب سنى الجوانب شاهنشاه اسلام‌پناه به ملاقات « شارژدافر » توجه نموده ، مراسم اتحاد و يگانگى بين دولتين ذى شوكتين به تقديم رسانيد .\r\nبعد از انقضاء ايامى چند « جنرال پروسليف » از جانب ايمپراطور روسيه به اخبار\r\n\r\n","description":"","footnote":"","page_name":" 153 ","page_number":169},
  {"content":"\r\n\r\nتغيّرات روزگار و اظهار مواحدت خود در حضرت شهريار جمع اقتدار مأمور به ايران گرديد .\r\nبعد از ورود به تفليس « مراديف » فرمانفرماى قفقاز و گرجستان « بارطالامى - بولكونيك » نام را از جانب خود به اتفاق مشار اليه روانهء دار الخلافه گردانيد . چون امناى دولت را از مأموريت ايشان خبر آمد ، علينقى خان سرتيپ افشار را به مهماندارى روانهء آذربايجان فرمودند . از تبريز نيز نصرت الدوله حكمران آذربايجان ، قاسم خان سرتيپ را به ميزبانى روانه داشته از رأس الحد مملكتين به لوازم قواعد دوستى پرداخته به تبريز رسانيد . از آنجا به دار الخلافه علينقى خان ملتزم رسومات معموله بود .\r\nهفدهم رمضان كه وارد دار الخلافهء طهران مىشدند ، محمد خان بيگلربيگى سابق تبريز و ميرپنجه و محمد رضا خان سرتيپ و خان بابا خان سرهنگ از جانب صدارت و ميرزا عبد الغفار خان نايب از جانب وزارت خارجه و كلانتر و كدخدايان استقبال شايسته به عمل آورده در باغ ميرزا نبى خان وارد گرديد .\r\nروز بيست و پنجم شهر رمضان محمد حسنخان نايب ايشيك آقاسى باشى ، مشار اليه را با اجزاء سفارت به كشيك‌خانهء دولت رسانيد . ايشيك آقاسى باشى ايشان را بحضور مهر ظهور شاهنشاهى مشرف گردانيد . و به ملاقات صدر اعظم شتافته ملاقات رسمى و تفقدات معموله به عمل آمد . اين وقت لازم آمد كه از جانب خديو بيهمال سفيرى مجرب و دانا ، و رسولى به دقايق رسالت آگاه و توانا ، به مملكت روسيه سفر كند ، و اعليحضرت ايمپراطورى را تعزيت و تهنيت گويد . لهذا عباسقلى خان نورى ميرپنجه كه صدر اعظم را ابن عم و نظام الملك را خال و در اين ايام به همه جهات نيكو خصال و عديم المثال بود ، به صوابديد صدر اعظم مأمور به سفارت گرديد . به سيف الملك ملقب آمد و بعطاى شمشير و كمر مرصع ، و آلات و اوانى سيم و زر چندانكه در كار داشت ، از خزانهء مباركهء شهريار افتخار حاصل نموده .\r\nقاسم خان كارپرداز اول مستشار سفارت شد . و نريمان خان گرجى نايب اول ، و ميرزا صادق طبيب نايب دوم ، و حاجى محسن خان مترجم اول ، و نظر آقا مترجم دوم ،\r\n\r\n","description":"","footnote":"","page_name":" 154 ","page_number":170},
  {"content":"\r\n\r\nميرزا حبيب و ميرزا مهدى منشيان سفارت آمدند . با تداركى شايسته از دار الخلافهء طهران حركت ، وارد تبريز گرديده .\r\nدوازدهم محرم سال هزار دويست و هفتاد و دو از شهر تبريز عازم مقصد شدند . چون به كنار رود ارس رسيدند ، همراهان غير مأموره را رجعت داده از جانب دولت بهيّهء روسيه « مراجانوف » حاكم نخجوان با جمعى از اعاظم و اعيان و سالدات و سواره و ده عراده كالسكه در كنار رود به استقبال شتافتند و در همهء منازل لوازم احترام و مهربانى به عمل مىآمد . يوم ورود به تفليس جنرال قسطنطين كارگزار امور خارجهء قفقاز و بيگلر - بيگى و برخى ديگر از نام‌يافتگان و جمعى سواره نظام و پياده آمده مراسم تكريم و احترام بجا آورده سفير كبير را در كالسكهء دولتى سوار نموده در خانهء امير نظام فرود آوردند . بيست و يك تير توپ جهت احترام خالى كردند .\r\nچون فرمانفرماى گرجستان مأمور بقارص بود ، كينياز بهبدوف نايب مشار اليه پس از دو ساعت از ورود بديدن آمد . روز ديگر سفير كبير به بازديد مشار اليه شتافت .\r\nروز بيستم شهر صفر كه از تفليس حركت مىنمود ، سركردگان معتبر قريب بيك فرسنگ مشايعت نمودند . و هم‌چنين در شهر « ولادى قفقاز » و ساير شهرهاى معتبر به همين منوال مراسم و داد از مشايعت و استقبال به عمل آمد . در شهر استاوزاپل [ سباستپول 
  ] و نوچركس جنرال كوروس و جنرال اتامان كه سرداران بزرگ دولت بودند به اقتضاى مراسم و داد و اتحاد به ملاقات سفير كبير سبقت جستند . نوزدهم ربيع الاول وارد شهر مسكو شدند .\r\nجنرال بزرگ و سركردگان سترگ از جانب فرمانرواى مسكو قواعد ميزبانى و مهربانى را بجا آورده قوانين مواحدت و مودّت از هرجهت بظهور رسيد .\r\nسه روز بعد از ورود سيف الملك فرمانفرماى مسكو را ديدن رفت ، فرمانفرما با جمعى از امرا بازديد نمود . در آن شب طفلى از سفير كبير كه همراه داشته بواسطهء بخار ذغال طريق عالم آخرت برداشت . به طريق مسلمين تكفين و تدفين به عمل آمد . فرمانفرما مجدد به تسليت‌جوئى سيف الملك آمده ، لوازم تعزيت و تسليت به عمل آورد . روز بيست و هفتم ربيع الاول از مسكو حركت عازم پطرزبورغ گرديد . چون به حوالى بطرزبورغ\r\n\r\n","description":"","footnote":"","page_name":" 155 ","page_number":171},
  {"content":"\r\n\r\nرسيد كالسكه‌هاى دولتى از جانب كارگزاران دولت حاضر و مهيا ساختند ، سفير كبير در كالسكهء شش اسبه بقيهء اجزاى سفارت را بر كالسكه‌هاى چهار اسبه سوار نمودند .\r\nكلانتر و داروغه و جمعى از صاحبان مناصب و شانزده نفر نسقچى و جلوداران ايمپراطورى استقبال نمودند .\r\nبعد از ورود به شهر فوج خاصّه با طبل و علم ، احترامات نظامى معمول داشتند .\r\n« غراف نسلرود » وزير اعظم پسر خود را با جمعى از جنرالان و اعيان به تهنيت ورود و تعزيت سانحه‌اى كه در مسكو روداده بود فرستاد . سنياوين معين وزير خارجه ، خود بديدن آمد ، روز بيست و نهم ربيع الاول ايشيك آقاسى باشى ايمپراطور و جنرال رمزن مترجم اول سفارت با كالسكهء دولتى آمده سفير كبير را به ملاقات غراف نسلرود وزير اعظم دعوت نمودند . سيف الملك به منزل وزارت عظمى شتافته از پسر وزير اعظم و معين وزير دول خارجه و جمعى از اعاظم ، لوازم احترام و مهربانى يافت . چون به اوطاق مخصوص وزير اعظم دولت روس رسيد ، مشار اليه نيز كمال مهربانى و مودت بظهور رسانيد ، مراسلهء دوستانهء صدر اعظم را خدمتش سپرد .\r\nپس از انقضاء مجلس به منزل معاودت نمود . در همانروز غراف نسلرود به بازديد آمد . روز شرفيابى حضور ايمپراطور موسيو ميطروف ايشيك آقاسى باشى و مترجم اول وزارت خارجه و مهمانداران دولتى و دو نفر نايب ايشيك آقاسى باشى و چهار نفر از پيشخدمتان پادشاهى و دو نفر شاطر حاضر منزل سفير كبير گرديدند . سفير را در كالسكهء شش اسبه و همچنين قاسم خان مستشار و نريمان خان نايب و حاجى شيخ محسن خان نيز بر كالسكهء شش اسبى ، و كذلك ميرزا صادق و نظر آقا و ميرزا حبيب اللّه و ميرزا مهدى را سوار نموده به آئين شايسته به سراى پادشاهى رسانيدند . زمان بيرون آمدن از كالسكه دو نفر نويسنده و دو تن دربان مراسم استقبال بجا آورده در رواقى عالى درآوردند . دو نفر مرشل [ مارشال 
  ] در اينجا به پذيره گرائيدند .\r\nنامهء مودت آئين را در طبقى زرين گذارده قاسم خان مستشار حامل شد . پس با ايشيك آقاسى باشى و غراف نسلرود وزير اعظم و سنياوين و جنرال و ميزان مترجم اول\r\n\r\n","description":"","footnote":"","page_name":" 156 ","page_number":172},
  {"content":"\r\n\r\nسفارت ، دريافت حضور ايمپراطور نمودند . نامهء دوستى ختامه را ابلاغ نمودند .\r\nايمپراطور اولا مراتب يگانگى و اتحاد خود را با شاهنشاه اسلام‌پناه به طريق شايسته و دلخواه بيان فرموده ، پس سفير كبير را به اظهار تفقد و تسليت واقعهء هايله در مسكو مفتخر گردانيد . آنگاه تبعهء سفارت را يك‌يك به نوازشى خاص به اظهار عنايت اختصاص داد . پس از استرخاص ، شرفياب خدمت ايمپراطريس و وليعهد دولت آمدند .\r\nنشان تمثال بىمثال همايون و نامهء مودت مشحون كه به نام وليعهد داشتند تسليم نموده ، وليعهد نشان مبارك را زيب گردن فرمود . پس اذن مرخصى حاصل نموده به منزل معاودت نمودند .\r\nروز دوازدهم ربيع الثانى پرنس قسطنطين و پرنسى ميخايل برادران ايمپراطور را دريافت حضور نمودند . آنگاه با اكثر اعاظم و اعيان به قوانين معمول ديد و بازديد به عمل آمد . چون زمان توقف چهار ماه و بيست روز كشيد سفير كبير عازم معاودت به ايران گرديد . يك‌قطعه نشان تاجدار مرصّع به الماس آبدار از مرتبهء اول انا و يك‌رشته حمايل سبز از حضرت ايمپراطور به سفير كبير عنايت گرديد . و هم‌چنين تبعهء سفارت هريك على قدر مراتب مورد اشفاق خديوانه گرديدند . روز حركت از دار السلطنهء پطرزبورغ موسيو سنياوين معاون وزارت خارجه و موسيو ليوف « 1 » ناظم امور خارجه با جمعى از نام‌يافتگان دولت در منزل سفارت حاضر گرديده ، لوازم احترامات مشايعت را به طرزى پسنديده به منصّهء ظهور رسانيدند . سفير كبير طريق جانب ايران را برداشت .\r\nدر هريك از منازل و مراحل با احترام تمام قطع مسافت مىنمودند . روز نوزدهم محرم سال هزار و دويست و هفتاد و سه وارد دار الخلافهء طهران گرديد ، از جانب خديو بنده نواز به نشان تمثال مبارك قرين اعزاز و سرافراز آمد .\r\nو هم‌چنين در اين سال فيما بين كارگزاران دولت عليهء ايران و دولت بهيهء روسيه در باب مسافران جانبين معاهده‌نامه‌اى بدين شرح مرقوم گرديد .\r\n\r\n\r\n","description":"","footnote":"\r\n( 1 ) اين اسم در ناسخ التواريخ « ليموف » ثبت شده\r\n","page_name":" 157 ","page_number":173},
  {"content":"\r\n\r\nفصل اول : آنكه رعاياى دولتين بىخط و خاتم « 1 » كارداران دولت خود به اراضى يكديگر عبور نخواهند كرد .\r\nفصل دوم : آنكه رعاياى دولتين ايران و روس هرگاه بىخط و خاتم دولت خويش ، به اراضى يكديگر بگذرند بدست سرحدداران گرفتار خواهند شد و ايشان را با اسلحه و كالائى كه با خود دارند به نزديك وزير مختار يا شارژدافر يا قونسل دولت خود خواهند فرستاد .\r\nفصل سيم : آن‌كه هرخواهشى كه رعاياى دولتين هنگام مهاجرت از دولت خود خواهند كرد بىمداخلت اولياى دول خارجه خواهد بود .\r\nفصل چهارم : اگر مباشرين دولتين از در و داد و اتحاد از بهر رخصت و اجازت خواهندگان ، خطى طلب كنند . بىاكراه خاطر تسليم خواهند نمود ، مگر آنگاه كه برحسب قانون دافعى و مانعى بوده باشد .\r\nدر اين سال ميرزا فضل اللّه وزير نظام اگر چه در خراسان ، بر خلاف آذربايجان ، نظمى كامل داد و ابنيهء عديده بنا نهاد ، علماء اعلام و خدام عاليمقام بل عموم اهالى آنجا را از خود راضى و شاكر داشت ، بحسن سلوك و سيرت روزگار مىگذاشت ؛ ولى با فرمانفرما غاليانه حركت مىكرد . آن را نسبت به خود « كالميت بين يدى الغسال » مىپنداشت . لهذا طرفين در حضرت شهريار و امناء دربار عريضه‌نگار گرديدند . وزير نظام به دار الخلافهء قاهره احضار شد . هم در اين سال جعفر قليخان شادلو ايلخانى كه متوقف دار الخلافه بود به حكومت استر اباد روى نهاد . در اين سال بقعهء مطهرهء شاهزاده عبد العظيم حسب الفرمان شاهنشاه با داد و دين ، با خشت زرين آئين گرفت . و هم‌چنين در اين سال اميرزاده لطف اللّه ميرزا به حكومت مازندران و محمد قليخان نورى به ايالت تربت سرافراز گرديدند .\r\nاميرزاده محسن ميرزا كه به نيكى فطرت و حسن عقيدت معروف است . به منصب امير آخورى منصوب گشت . هم در اين سال سيد نور محمد شاه و سيد جمال شاه قندهارى\r\n\r\n\r\n","description":"","footnote":"\r\n( 1 ) به اصطلاح امروز گذرنامه\r\n","page_name":" 158 ","page_number":174},
  {"content":"\r\n\r\nاز جانب كهندل خان والى قندهار از راه كرمان وارد دار الخلافهء طهران و به تقبيل عتبهء عليّه سرافراز شدند .\r\nو هم‌چنين در اين سال عيسى خان قاجار قوانلو حاكم گيلان كه سردفتر ممسكان و بخيلان روزگار است ، به دار الخلافهء طهران آمد ، پسر خود را به نيابت بازداشت . اهالى گيلان كه از اجحافات و تعديات خان والى بستوه بودند غيبتش را فوزى عظيم شمرده ، هم‌گروه بر نايب الحكومه شوريده سركشى آغاز نمودند . امناى دربار معدلت مدار پس از استحضار ، آقا خان ماكوئى را روانهء گيلان نموده اهالى آنجا را كه خودسر ، به جسارت سر برآورده بودند كيفر داد . علما و اعيان گيلان به دار الخلافهء طهران آمده تعديات خان والى را مبرهن و مدلل گردانيدند . لهذا قريب به صد هزار تومان زر مسكوك كه خان والى ، دينار دينار ، به اذيت و آزار از صغار و كبار مأخوذ و در خانه مدفون و انبار داشت ، به حيطهء ضبط و تصرف كارگزاران ديوان همايون درآمد ، حكومت گيلان به امير اصلانخان برادر والى عنايت گرديد .\r\nهم در اين سال ميرزا صادق قايمقام بعطاى نشان تمثال همايون ، مرصّع به الماس مفتخر و قرين عنايت بىقياس گرديده مراجعت به آذربايجان نمود . مهام آن سامان را بنظام آورد ، ولى سربازان فوج ناصريه كه بواسطهء سوء سلوك سرهنگ خود ، در خدمت نصرت الدوله تشكى جسته و تظلم داشتند و در ميدان تبريز پناه برده بودند ؛ قايمقام بعد از ورود به آذربايجان مكرر فرستاده آنها را استمالت نمود ، مفيد نيامد . دو فوج سرباز را اخبار كرد كه تفنگهاى خود را با گلوله انباشته حاضر ميدان شوند ؛ چون حسب الحكم معمول داشتند ، به شليك تفنگ بر سربازان مظلوم امر نمود . قريب به يكصد نفر مقتول و مجروح گرديد . اين عمل به روى مبارك نيامد ، در همان اوقات كيفر برد .\r\nبيت\r\n آن‌كه روشن بد جهان بينش از او * ميل در چشم جهان بينش كشيد \r\nبه صوابديد صدارت عظمى به سخط پادشاهى گرفتار گرديد .\r\n\r\n","description":"","footnote":"","page_name":" 159 ","page_number":175},
  {"content":"\r\n\r\nهم در اين سال حسب الامر كارفرمايان دولت قوىشوكت ، حكومت خوى به اميرزاده محمد رحيم ميرزا ، وارومى به سلطان احمد ميرزا ، و اردبيل به اكبر ميرزا و مشكين به حيدر قلى خان بوزنجردى و سراب و خلخال به ميرزا هاشمخان طالش مفوض گرديد . و همچنين در اين سال محمد خان بن فتحعلى خان بن هدايت خان رشتى كه از اجلهء اعاظم و اعيان ممالك ايران است ، به منصب امير تومانى سرافرازى يافت .\r\nو آقا خان سرتيپ به درجهء ميرپنجه‌اى ارتقا جست . و همچنين مهر عليخان شجاع الملك برادرزادهء صدر اعظم ميرپنجه شد . حكيم پولاك نمسه‌اى حكيم ، باشى گشت .\r\nاز مشاهير متوفيات اين سال شيخ ابو تراب امام جمعهء شيراز كه عالمى جليل و فاضلى نبيل بود ؛ و اوقات فرخنده ساعاتش را به هدايت كافهء عباد مصروف مىنمود به جوار ساكنان ملأ أعلى شتافت . و همچنين حاجى ملا محمود نظام العلما كه در علم و ادب مرتبهء عليا داشت به دار القرار جنان خراميد . ديگر شيخ مشكور مجتهد نجفى كه در زهد و تقوى درجهء قصوى داشت ، سلمان عصر بود و ابو ذر دهر ، عازم بهشت جاويدان گرديد . ميرزا نصر اللّه اردبيلى صدر الممالك كه متوقف كرمانشاهان بود مقيم عالم آن جهانى آمد . ديگر محمد حسنخان سردار ايروانى كه حاكم يزد و كرمان بود به عالم آخرت شتافت . همچنين در اين سال سليمانخان خان خانان كه شهريار بلند اقبال را خال و از اسخياى بيهمال و كريمان عديم المثال بود از اين دار فانى به عالم جاودانى شتافت . و همچنين ميرزا شفيع آشتيانى صاحبديوان و ميرزا مهدى مستوفى ولد صاحبديوان و محبعلى خان ماكوئى ميرپنجه از اين سراى سريع الزوال طبل ارتحال كوفته به عالم جاويدان شتافتند .\r\n\r\nذكر حقايق اخبار سال هزار و دويست و هفتاد و دو و بيان اختلال خراسان و استيصال افاغنهء جسور « إِنَّ ذلِكَ لَمِنْ عَزْمِ الْأُمُورِ »\r\nدر اين سال غلامحسين خان سپهدار سابق عراق و حكمران لاحق اصفهان كه از نام‌يافتگان دولت ابد بنيان بود به حكومت دار الامان كرمان سرافرازى يافت . ميرزا محمد علىآبادى مباشر سركارات به وزارتش مأمور آمد . در اين وقت جماعتى از قطاع الطريق\r\n\r\n","description":"","footnote":"","page_name":" 160 ","page_number":176},
  {"content":"\r\n\r\nبلوچ در « ريگ شتران » فيما بين يزد و طبس به جمعى از زوار مشهد رضا عليه الاف التحية و الثنا دچار گرديده ، اموال زايرين را منهوب و سه نفر از زايرين را كه به رتبهء سيادت مشرف بودند مأسور نمودند . از آنجا به بلوك خبيص از توابع كرمان آمده قريهء ده قاضى را به معرض قتل و غارت درآوردند . چون اين خبر مسموع امامعلى خان سرتيپ افتاد ، فوجى از سواران كنگرلو و چاردولى و سيستانى و غيره را برداشته به ايلغار رو به تعاقب ايشان نهاد . سه منزلى سيستان به آن راهزنان بىايمان رسيد . اكثر آنها را دستگير نموده ، سر برگرفت . اموال منهوبه را مسترد ساخت . سى و چهار نيزه سر روانهء دار الخلافهء طهران نمود . از جانب كارگزاران دولت قوىشوكت مورد انعام و احسان گرديد .\r\nهمچنين حكومت دار العباد يزد به محمد يوسف خان خلف ارشد محمد حسنخان سردار كه با اين خردسالى ، خرد پيران سالخورده دارد ، و به اين عهد شباب كفايت شيخ تجربه برده ، مفوض گرديد . و ميرزا شفيع تويسركانى به وزارتش سرافرازى يافت هم . در اين سال تركمانان تكه كه در ظل لواى محمد سردار بسر مىبردند ، به تاخت و تاز استر اباد سر برآوردند . جعفر قليخان ايلخانى شادلو حاكم استر اباد با شاهزادهء جهانسوز ميرزا و فوجى از مبارزان شير شكار ، سى و پنج فرسنگ مسافت را به ايلغار قطع نموده به اوباى تراكمهء تكه رسيد . تيغ در ايشان نهاده جمعى را اسير كرد و مال و دواب زيادى غنيمت گرفت ، عازم مراجعت گرديد . جمعى از تركمانان حوالى ، همديگر را اخبار كرده از دنبال ايشان ايلغار نمودند . حين وصول با اسياف مسلول حمله‌ور آمدند . ايلخانى ثبات قدم ورزيده همراهان را به مدافعه و مقاتله مأمور گردانيد . تراكمه خائب و خاسر چون بخت وارون خود ، از معركه روگردانيده بهزيمت شدند . ايلخانى به بوزنجرد شد . تركمانان به جبران اين نقصان مجددا با جمعيتى تمام و احتشادى مالا كلام به چمن قوروق آمدند ، ولى كارى نساختند ، به منزل خويش معاودت كردند . ايلخانى به تأديب و تنبيه تراكمهء ساكن نخود كه در دو فرسنگى آب اتك واقع است روى كرد .\r\nآنان از ساير تركمانان استمداد نموده به مجادله و مقاتله درآمدند . پس از مجادله\r\n\r\n","description":"","footnote":"","page_name":" 161 ","page_number":177},
  {"content":"\r\n\r\nو كارزار زياد ، اين كرّت نيز شكست بر جماعت تركمانان افتاده ، اختر تيه و كسيب نصيب غازيان شادلو آمد . ايلخانى به استر اباد مراجعت نمود ، در ازاء اين خدمت از خسرو جم مرتبت بعطاء يك قبضه شمشير قبضه مرصّع سرافرازى يافت .\r\nو هم در اين سال مستر موره وزير مختار دولت بهيهء انگليس كه در سال قبل وارد دار الخلافهء طهران گرديد ، نيران فتنه و فساد ميانهء دولتين قوى بنياد را مروحه « 1 » جنبان آمد . توضيح اين مقال اينكه ميرزا هاشمخان نورى كه از اواسط الناس و از عهد طفوليت تا ايام شباب به خدمت غلام بچگى و پيشخدمتى و شاگردى مدرسهء دار الفنون در اين دربار معدلت شعار مواجب خور و خدمتگزار بود ، با طامسن صاحب شارژدافر دولت بهيهء انگليس رابطه‌اى بهمرسانيد . مشار اليه به اين سبب از امناى دربار خواستگار اضافه مواجبى يا ظهور عاطفتى دربارهء وى آمد . امناى دولت به جهت عدم قابليت مشار اليه مسموع نداشتند . اين اوقات به دستيارى شارژدافر يا وزير مختار مراوده مىنمود ، لهذا ايشان خواهش دوستانه نمودند ، كارگزاران دولت به جوابى مقرون به حساب پاسخ دادند كه چنانچه از مشار اليه خدمتى تازه بظهور رسيد ، و بهانه‌اى بدست آمد مضايقه نخواهد شد .\r\nوزير مختار اين كار را بهانهء كدورت و نقار ساخته در مقام تصاحب و تقويت مشار اليه برآمد . عيال او را به سفارتخانه قرب جوار داد ، و خود او را اراده كرد به وقايع‌نگارى شيراز برقرار دارد . چون اهالى ايران ، بر خلاف قاعدهء انگلستان ، مراودهء نسوان را با بيگانگان جايز نمىدانند ! و همچنين موافق عهود و شروط سابقهء دولتين جز در بوشهر و تبريز و دار الخلافهء طهران كارپرداز دولت انگلستان مقرر نبود ؛ لهذا امناى دربار از هردو كار وزير مختار در مقام انكار برآمدند . مشار اليه نيز بر اصرار افزود .\r\nعلاوه بر تكاليف سابقه خواهش نمود كه صدر اعظم دولت به منزل سفارت طريق معذرت پيمايد . كارگزاران دولت عليّه به ملاحظهء رعايت مواحدت دولتين مقرر داشتند كه مبلغى بر مرسوم مشار اليه افزوده آيد ، و جز در دايرهء سفارت ، خود با عيال در هرجا كه\r\n\r\n\r\n","description":"","footnote":"\r\n( 1 ) مروحه : بادبيزن\r\n","page_name":" 162 ","page_number":178},
  {"content":"\r\n\r\nخواهد سكونت نمايد . وزير دول خارجه نيز وزير مختار را ديدن نموده ترضيه جويد .\r\nچون وزير مختار را جز اين كار مقصود و منظورى در خاطر يار بود ، بدين سخنان از خيال خويش منصرف نيامد ، روز نهم ربيع الاول بيرق سفارت را فروكشيد ، مهماندار طلبيده روانهء تبريز گرديد . مستر استيونس قونسل دولت مزبور در دوم جمادى الاول از تبريز بجاى وى آمد . از جانب دولت ابد مدت به همان قواعد معمولهء سابقه دربارهء مشار اليه معمول مىگرديد ، تا شهر صفر سال هزار و دويست هفتاد و سه رسيد ، و علامت خصومت دولت بهيهء انگليس ظاهر گرديد . از امناى دولت مستدعى آمد كه به فرمانرواى فارس حكمى شرف صدور يابد ؛ كه چنانچه باليوز « 1 » بندر بوشهر عازم حركتى از آنجا باشد ممانعتى در ميان نيايد ، مسؤولش درجهء قبول يافت . پس از سلخ شهر صفر مبلغى از تجار ايران وام گرفت ، به تغيير هيأت و لباس پرداخت ، بطريق فرار طريق گيلان برداشت .\r\nروز عيد سعيد نوروز فيروز اين سال يك‌قطعه قلمدان مرصّع به الماس از حضرت خديو مرحمت شيم به صدر اعظم عنايت آمد ، و محمود خان قراگوزلو به منصب ميرپنجه مفتخر گرديد ، و شاهزاده عليقلى ميرزا كه از همگنان اليق و اكفى و در فنون علوم ماهر و داناست به اعتضاد السلطنه ملقب گرديد . و همچنين پاشا خان پيشخدمت خاصه ، كه حضرت شاهنشاه را چاكرى دولتخواه ، به پاكى فطرت و صفت صداقت موصوف و معروف است به امين صرّه ملقب آمد . و همچنين در اين سال ذو الفقار خان ولد صدر اعظم كه به ملايمت طبع و سلامت نفس توأم است ، و به حكومت قم و ساوه اشتغال داشت ، به منصب استيفا مفتخر و سرافراز گرديد .\r\nو هم در اين سال عيسى خان قاجار ولد بيگلربيگى سابق دار الخلافهء طهران به حكومت ملاير و تويسركان منصوب گرديد . و كذلك ميرزا زمان نورى همشيره‌زادهء صدر اعظم كه بحسن سلوك معروفست به امارت ديوان عدالت سرافراز شد . هم در اين سال امير - زاده مؤيد الدوله حكمران مملكت فارس ، مصطفى قليخان قراگوزلو مير پنجه و جعفر -\r\n\r\n\r\n","description":"","footnote":"\r\n( 1 ) باليوز : شه بندر ، قونسول ، روزنامه‌نگار ، صاحب بريد ، كارگزار ( لغتنامهء دهخدا )\r\n","page_name":" 163 ","page_number":179},
  {"content":"\r\n\r\nقليخان سرهنگ توپخانه را با شش عراده توپ و خمپاره به انتظام لارستان و سواحل بنادر فارس مأمور گردانيد .\r\n\r\nبيان تفويض حكومت بندر عباس ، مجدد به امام مسقط\r\nسابقا در وقايع سال هزار و دويست و هفتاد ، تخليهء بندر عباس از جماعت خوارج مشروحا مرقوم افتاد .\r\nدر اين سال سيد سعيد خان كه مردى سالخورده و كاردان بود ، دانست كه در گسيختن رشتهء اطاعت دولت ايران جز خسارت و زيان ، صرفه نخواهد برد ؛ از در ضراعت و اطاعت درآمده چند رأس اسب عربى و چند تفنگهاى فرنگى و يكرشته مرواريد آبدار به صحابت حاجى عبد اللّه نام روانهء دربار شوكت مدار گردانيد . به صدارت عظمى پيشكش و هداياى عليحده نيز ارسال و اهدا داشت ، عذرخواه گناهان گذشته آمد . از آنسوى حاجى محمد على نام ، مشير خود را روانهء بندر بوشهر نمود ، ملتمسات خود را در مصدر صدارت به حاجى عبد المحمد كازرانى رئيس تجارت بوشهر مشروح داشت . حاجى عبد المحمد مراتب را مفصلا خدمت صدارت عظمى معروض گردانيد ، صدر اعظم قبول مسؤول امام مسقط را به صواب اقرب ديد . در حضرت شاهنشاه اسلام‌پناه به اجابت متمنيات امام مسقط مستدعى گرديد . پس از استرخاص تفويض حكومت بندر عباس را به مشار اليه متعلق به هفده شرط گردانيد ، اعلام داد .\r\nبيت\r\n بيا كه عفو شهنشه ثبات آن دارد * كه منهزم نشود از چنين هزار گناه \r\nسيد سعيد خان چون از بخشايش گناه در درگاه آگاه گرديد ، بلا اهمال سيد ثوينى و سيد سالم و سيد محمد و سيد احمد بن سالم فرزند و برادرزادگان خود را روانهء بندرعباس نموده ، حاجى عبد المحمد نيز از بوشهر به بندر عباس آمد . چندى رسل و رسايل در ميانه متردد گشت . پس طرفين عزيمت جزيرهء قشم نموده ، شرط هفدهم كه عبارت از حمايت نمودن كارداران دولت فرانسه بود ، مرامام مسقط را از ذيل شروط\r\n\r\n","description":"","footnote":"","page_name":" 164 ","page_number":180},
  {"content":"\r\n\r\nانداخته به انجام شرايط شانزده‌گانه پرداختند . بدين موجب قرار نامچه تحرير پذيرفت .\r\nچون برحسب امر و اجازهء اولياى دولت قاهره ، خلد اللّه تعالى دوام شوكته و امره ، حكومت بندر عباس و جزيرهء قشم و هرمز و ايسين و تازيان و شميل و ميناب و سايان و بندر خمير را كه همگى ملك مختصهء دولت ايران است از قرار قيود و شروط شانزده‌گانهء مقررهء مفصله به كارگزاران جناب جلالت و نبالت‌پناه مجدت و نجدت و شوكت انتباه ، شهامت و ايالت و بسالت همراه ، سيد سعيد خان امام مسقط و عمان واگذار كرديم كه از قرار همين شروط و قيود مقرره رفتار نموده ، و هيچ شرطى از شروط را مهمل و موقوف و متروك نگذارد :\r\nاولا : اينكه حاكم بندر عباس بايد تابع اين دولت باشد و مثل ساير حكام فارس در اطاعت فرمانفرماى فارس باشد و نوشته‌اى خدمت اولياى دولت بسپارد كه من بعد از تبعهء دولت عليهء ايرانيم .\r\nثانيا : همه ساله مبلغ شانزده هزار تومان از بابت ماليات و پيشكش و تعارف از او به دار الخلافهء طهران يا دار العلم شيراز از قرار تفصيل در چهار قسط كارسازى نموده از كارگزاران ديوان اعلى ، سند خرج بگيرد . و از اين مبلغ دوازده هزار تومان ماليات ديوان اعلى خواهد بود و معادل دو هزار تومان پيشكش جناب اشرف صدر اعظم خواهد كرد و يكهزار تومان فرمانفرماى فارس را به رسم پيشكش انفاد خواهد داشت و هزار تومان هديهء شجاع الملك خواهد بود .\r\nثالثا : خندقى كه در دور بندرعباس حفر مىنمودند پر نمايند ، و بعد از اين هم ابدا خندق را حفر نكنند .\r\nرابعا : بيست سال اختيار حكومت آنجا با جناب امام مسقط و اولاد امجاد او باشد ، بعد از انقضاء مدت بيست سال آنجا را معمور و آباد به دولت واگذارند ، اگر در ثانى باز اولياى دولت خواستند حكومت آنجا را به امام مسقط و اولاد ، واگذار نمايند\r\n\r\n","description":"","footnote":"","page_name":" 165 ","page_number":181},
  {"content":"\r\n\r\nبه اقتضاى رأفت ، فرمان و دستور العمل خواهند داد . و الا اختيار خواهند داشت كه خود تصرف كرده حاكم ديگر گمارند .\r\nخامسا : بيرق دولتى با چند نفر مستحفظ بيرق و يكنفر تذكره‌چى هميشه در آنجا بوده رعايت شرايط احترام بيرق را منظور دارند كه در هر ماه چاپار دولت به جهت آوردن روزنامه و سركشى بيرق دولت و عملهء بيرق به آنجا بيايد . و در ايام اعياد و روز مولود مسعود بندگان اقدس شهريارى روحنا فداه ، توپ شادى و مباركباد بلندآوا سازند .\r\nو همچنين هرشب و صبح شليك توپ وارد نمايند .\r\nسادسا : حاكم بندر عباس و رعايا و قاطبهء ساكنين آنجا كه در دست حاكم بندر عباس خواهد بود ، و درين چند سال خدمت به دولت كرده‌اند ، بهيچوجه در مقام ايذا و اذيت و بهانه‌جوئى به آنها برنيايند و كمال رعايت از آنها كرده باشند .\r\nسابعا : حاكم بندر عباس سواى بندر عباس و جاهايى كه در عهد خاقان خلد آشيان فتحعلى شاه مبرور دست داشتند و حال نيز مرقوم است زياده از آن به جاى ديگر دخل و تصرف نكند .\r\nثامنا : هر وقت فرمانفرماى فارس يا حاكم لارستان بر سبيل تفرج و شكار خواسته باشند به آنجا بروند ، حاكم بندر عباس مثل ساير حكام شرايط خدمتگزارى و استقبال و لوازم احترام را به عمل آورند .\r\nتاسعا : اگر براى حكام فارس يا كرمان به جهتى مهمى لازم شود كه قشون بر - صفحات گچ و بكران و بلوچستان بفرستند ، مثل ساير حكام ولايات در لوازم خدمت و رسانيدن سيورسات و بلد و بدرقه و اينطور چيزها اهمال نكرده خوددارى ننمايند .\r\nعاشر : اگر فرمانفرماى فارس قصورى در خدمتگزارى حاكم بندر عباس مشاهده نمايد به محض اخبار بجناب امام مسقط بدون عذر و اهمال فورا او را عزل كرده حاكم ديگر كه امام مسقط مصلحت بداند ، و در اطاعت حاكم فارس باشد بجاى او بگمارد .\r\nحادى عشر : هرگاه از رعاياى لارستان و سبعه و ساير مملكت فارس يا از رعاياى\r\n\r\n","description":"","footnote":"","page_name":" 166 ","page_number":182},
  {"content":"\r\n\r\nمملكت كرمان به آنجا بيايند و به آن حدود فرار كنند به محض اظهار و اعلام ، ضابط آن محل به موطن اصلى خود معاودت دهد .\r\nثانى عشر : اين شروط و قرارداد با جناب امام مسقط سيد سعيد خان حىّ و حاضر و اولاد امجاد اوست . اگر متغلبى مالك عمّان و مسقط شود ، دولت ابدمدت را با او شروطى و قرارى نيست .\r\nثالث عشر : مادامى كه بندر عباس و جزيرتين مرقومتين و شميل و ميناب و ساير متعلقات آنها در دست كسان امام مسقط است ، احدى از مأمورين دول خارجه را در آنجا راه ندهند ، و متعهد شوند حفظ و حراست آنجاها را كه در دست اوست بحرا و برّا به انضمام هرمكان و محلى كه استعداد توقف جهاز و بغله و كشتى جنگى داشته باشد و لنگرگاه بر او صادق آيد كه از خاك اولياى دولت مفوض بدوست ، صراحة متعهد شود كه جميع حدود و سنور امكنهء مذكوره را از مداخله و دستبرد قربا و اجنبى ، اعم از راه دوستى و يا دشمنى باشد محفوظ بدارد . وقتا من الاوقات بهيچ‌وجه نگذارد يك كشتى و بغله و جهاز و يك نفر محارب و دشمنى با اسلحه يا بىاسلحه خواه عرب يا غير عرب يا از دول خارجه از حدود امكنهء مذكوره به خيال عداوت يا دشمنى يا بهانهء ديگر پا به خاك اين دولت و بجاهايى كه در دست بندرعباس است بگذارد .\r\nرابع عشر : امام مسقط حق ندارد كه بندر عباس و ولايات مزبوره را ، اگرچه شرايط مذكوره هم باشد ، به ديگرى اعم از دول خارجه و غيره واگذار نمايد ، مگر بايد بموجب قرارداد به دست خود آن باشد و يكنفر از كسان و منسوبان او در بندر عباس و آن ولايات از جانب او دخل و تصرف كند لا غير ، و بشرايط بايد عمل نمايد .\r\nخامس عشر : از قرارى كه تجار و تبعهء دولت عليهء ايران بعرض رسانيدند ، سابقا شخص هندوئى مستأجر گمركخانهء مسقط ، عاملى از جانب خود مقيم عباسى نموده است و تنخواه مال التجارهء تبعهء دولت عليهء ايران را كه از بندر عباس حمل هندوستان و جاى ديگر مىشد ، عشور مسقط را در بندر عباس دريافت مىكرد . و حال اينكه در هيچ دولت و ولايت چنين رسمى نيست كه تنخواهى كه وارد ولايت نشود و احتمال غرق و\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nحرق داشته باشد عشور آن ولايت را قبل از ورود ، از آن اخذ و دريافت نمايند . و چون اين فقره بدعت و خلاف قاعده است ، لهذا بايد امام مسقط اين فقره را موقوف دارد تا رفع اين بدعت بعد اليوم بالمرّه شده باشد . و اجناس مال التجاره كه از طرف برّ و بحر وارد عباسى شود آن هم به نحوى كه شيخ سيف در حال حيات خود عشور مىگرفته بگيرند ، و زياده از سابق مطالبهء عشور ننمايند .\r\nسادس عشر : تجار و محمّره در قشم بايد به بندر عباس آورده و بتوسط خير الحاج حاجى عبد المحمد ملك التجار بندربوشهر ، به وكلاى تجار كه ساكن بندر عباس هستند تحويل داده قبض الواصل دريافت و ارسال دار الخلافهء باهره نمايند . حرّره فى العشرين من شهر شعبان المعظم سال يكهزار و دويست و هفتاد و دو مطابق سنهء لوئيل .\r\n\r\n[ تعهدنامه حاكم بندرعباس 
  ]\r\nصورت نوشتهء حاكم بندر عباس : « بندهء درگاه آسمان جاه سعيد بن احمد خود را از تبعه و چاكران و بستگان دولت ايران - صانها اللّه تعالى عن الحدثان - مىدانم .\r\nحكومت عباسى و جزيرتين قشم و هرمز و شميل و ميناب و سايان و ايسين و تازيان و بندرخمير كه واگذار به اين بندهء درگاه آسمان جاه سلطانى شده است متعهد است كه تنخواه قسط ديوانى بندر عباس و ساير را موافق تشخيص و رقم مرحمت شيم ، قسط بقسط بدون تعطيل كارسازى نمايم و اسناد خرج به جهت خود صادر كنم ، و در سرپرستى رعايا و آبادانى كمال اهتمام را به عمل بياورم ، و امرى كه منافى رأى اولياى دولت قاهره باشد بدان اقدام نورزم ، و اگر خداى نخواسته سهوا ترك اولى و خلاف حكمى از بندهء درگاه صادر شود ، حكمش با اولياى دولت قاهره باشد . به آنچه بفرمايند مختارند » .\r\nحرّره فى بيستم شهر شعبان المعظم سنهء يكهزار و دويست و هفتاد و دو هجرى مطابق سال لوى ئيل خيريت تحويل چون وثيقه نگاشته آمد .\r\nسيد ثوينى پدر خود را خبر فرستاد ، امام مسقط بر جهاز سوار ، بادبان كشتى را گشاده ، بيست و پنجم رمضان به بندر عباس وارد گرديد . نوشته را ممهور به حاجى عبد المحمد سپرد . اموال تجار كه در جزيرهء قشم بود به بندر عباس حمل كرد ، با اطلاع حاجى مشار اليه به صاحبانش مسترد گردانيد . ماليات ساليانه را معجلا به انضمام اشياء\r\n\r\n","description":"","footnote":"","page_name":" 168 ","page_number":184},
  {"content":"\r\n\r\nديگر به رسم پيشكش روانهء شيراز و از آنجا به دار الخلافه ارسال داشت . منشور حكومت و خلعت مهر طلعت و نشان مرصّع به تمثال مبارك همايون به افتخار مشار اليه عنايت و انفاد گرديد .\r\nهم در اين سال فرخ خان غفارى كاشانى خزانه‌دار وجوهات خاصّه كه از بدايت سن شباب ، سلاطين مالك رقاب قاجار را ملازم حضور و ملتزم ركاب بوده و طريقهء چاكرى و دولتخواهى را كما ينبغى پيموده ، و بعطاى يك‌قطعه گل كمر به الماس مكلّل مشرف و به لقب امين الملكى ملقب و سرافراز گرديد . هم در اين سال اميرزاده سلطان مراد ميرزا حسام السلطنه به سردارى خراسان و انتظام مهام افغانستان مأمور آمد . قبل از ورود به خراسان خبر وفات فرمانفرما به دربار همايون معروض افتاد ؛ لهذا فرمان حكومت خراسان نيز به افتخار مشار اليه شرف صدور يافته انفاد شد . و ميرزا محمد قوام الدوله به وزارت و ميرزا محمد حسين عضد الملك به خدمت متولى باشى حضرت روانهء ارض اقدس گرديدند .\r\nهم در اين سال « موسيو لژان » از جانب ايمپراطور اعظم فرانسه به نزد موسيو بوره وزير مختار دولت مزبوره آمد . به جهت ازدياد محبت و و داد ، اعظم نشانهاى خاصهء ايمپراطورى را از درجهء اول لژيون دونر كه مرصّع به الماس برليان گرانبها بود با حمايلى كه لازم آنست و بقاعدهء اهالى اروپا علامت يگانگى و اتحاد است ، از حضرت ايمپراطورى به وزير مختار آورد كه به حضرت شهريار تاجدار رساند .\r\nمشار اليه امناى دولت گردون عدّت را اخبار نمود ، حسب الامر همايون محمد حسنخان نايب ايشيك آقاسى باشى با بيست نفر غلام و ده فراش پادشاهى به منزل سفارت دولت بهيّهء فرانسه رفته وزير مختار و موسيو لژان را به دربار رسانيد . ايشيك آقاسى ايشان را بحضور مهر ظهور مبارك آورد . به قانون متداوله نامهء محبت نشان و نشان مودت توأمان را به نظر مبارك همايون گذرانيده مراجعت به منزل نمودند . روزانهء ديگر به منزل صدارت عظمى آمده يكقطعه نشان لژيون دونر از درجهء اول كه مخصوص صدر اعظم و نشانى از\r\n\r\n","description":"","footnote":"","page_name":" 169 ","page_number":185},
  {"content":"\r\n\r\nمرتبهء سيم كه به جهت نظام الملك آورده بود ، پس از استيذان از شاهنشاه ايران تسليم مشار اليهما نمودند .\r\nو همچنين ميرزا عباس خان منشى وزارت خارجه و ميرزا ملكم خان مترجم دولت ايران هريك به نشانى مفتخر گرديدند . هم در اين سال نصر اللّه خان قاجار قوانلو به لقب نظام العلمائى ملقب گرديد . غلامحسين خان سپهدار والى كرمان ، امامعليخان سرتيپ افواج كرمانى را با لشكر كرمانى و خلج مأمور بلوچستان و تسخير قلعهء سب و تدمير محمد شاه خان سبى نمود . مشار اليه برحسب حكم سپهدار عازم گرديد . چون به نواحى قلعهء سب رسيد محمد شاه خان به اطمينان حصانت حصار متحصن شده در پناه ديوار به كارزار اقدام نمود . پس از انقضاء يكهفته بواسطهء گلولهء توپهاى آتش‌فشان كه يكسمت قلعه با خاك يكسان آمد ، لشكر دشمن شكر « 1 » ، يورش برده قلعه را بحيطهء تصرف آوردند .\r\nمحمد شاه خان و نادر شاه خان ولدش با متعلقان و تبار به قيد اسار گرفتار شدند . اموال ايشان به معرض تاراج درآمد . لشكر ظفر اثر ، مظفر و منصور مراجعت به كرمان نمودند .\r\nهم در اين سال جان محمد خان قاجار دولّو به حكومت شاهرود و بسطام مأمور گرديد ، و محمد ابراهيم خان يزدى حاكم گلپايگان و خوانسار آمد .\r\n\r\nبيان هلاك سيد محمد خان والى هرات و ايالت شاهزاده محمد يوسف\r\nهم در اين سال سيد محمد خان ظهير الدوله حاكم هرات با وجود آن همه تقويت و عنايت كه بواسطهء خدمات يار محمد خان از امناى دولت ابدمدت نسبت به مشار اليه بظهور رسيد ، به كفران نعمت پرداخت و لواى طغيان و عصيان افراخت . چهار صد سوار به تاراج بيارجمند گسيل داشت . سواران هراتى بيارجمند را تاخته هفت تن از سادات عالى درجات را مقتول ساخته جمعى را نيز به قيد اسار درآورده مراجعت نمودند . از بخت بىزوال شاهنشاه رؤوف مهربان امير علم خان قاينى را از اين مقدمه آگاهى حاصل آمد ، بلا اهمال دويست نفر سوار و يكصد و پنجاه نفر تفنگچى بدنبال آنان فرستاد ، به ايشان\r\n\r\n\r\n","description":"","footnote":"\r\n( 1 ) شكر : شكن\r\n","page_name":" 170 ","page_number":186},
  {"content":"\r\n\r\nرسيده اموال منهوبه و اسيران مغلول را گرفته ، علاوه شصت تن از آنان مقتول و هشتاد نفر مأسور آمد .\r\nمرتبهء ديگر سيصد نفر سوارهء هرات به تاختن قاينات فرستاد ، قريه‌اى از قراء طبس و تربت و قاينات را غارت نموده ، حين مراجعت امير علم خان از قفاى ايشان ايلغار كرد ، در منزل كبوده به آنها رسيد . اسرا و اموال را استرداد كرد ، و خرمن اعمار چهل و دو نفر سوار افغان را بر باد داد . چهل تن نيز اسير نموده مراجعت كرد . رؤوس منحوس و اسرا را مصحوب كاظم بيگ به دار الخلافهء طهران فرستاد . در مقدمه خان خيوق نيز طريق مرافقت پيمود ، چنان كه فرستادهء مشار اليه به اتفاق والى خوارزم مقتول شده و از مواعيد كارپردازان دولت انگليس مفتون گرديده ، بر خلاف معاهدهء دولتين با كارگزاران آن دولت باب مراودت و مراسلت مفتوح گردانيد .\r\nمشيل صاحب و طامسن بتوسط سلطان خان و غيره مكرر به ارسال مراسله‌جات پرداختند كه مكتوب طامسن صاحب بعينها بدست افتاد ، و با اهل هرات نيز به سوء سلوك و مطالبات گزاف و تعدى و اجحاف رفتار مىنمود . چنان كه كريم داد خان هزاره را بدون جرم و جنايت به هلاكت رسانيد . خلاصه با بيگانه و خويش طريقهء خلاف پيش گرفت ، لهذا اهالى هرات باهم اتفاق نموده شاهزاده محمد يوسف را كه از بناير احمد - شاه ابدالى بود ، و در خراسان اوقات مىگذرانيد ، نهان دعوت به هراتش نمودند .\r\nمشار اليه شاهزاده محمد رضا برادر خود را با چند نفر از جماعت هزاره به استعجال روانه به هرات گردانيد ؛ پس از ورود به هرات با سرتيپ عيسى خان بردّرانى و طايفهء هزاره متفق شده ، سر به شورش برآوردند . چند روز بازار گيرودار رواجى داشت ، آخر الامر سيد محمد خان را بدست آورده محبوس گردانيده ، شاهزاده محمد يوسف را اخبار نمودند . مشار اليه محض استماع ، بدون اذن و اطلاع كارگزاران دولت ، با محمد حسينخان هزاره بجانب هرات ايلغار كرد . حين ورود ظهير الدوله را با مادر و دو خواهر روانهء آخرت گردانيدند .\r\nزوجهء او را بدون ملاحظهء زمان عدّه دو روز بعد از قتل ظهير الدوله به حبالهء\r\n\r\n","description":"","footnote":"","page_name":" 171 ","page_number":187},
  {"content":"\r\n\r\nخويش درآورد . پس روى به لوازم امور حكومتى نهاد ، مراتب را به دربار معدلت شعار عريضه‌نگار آمد . نخواستن اجازت از كارگزاران دولت را به عدم فرصت و ضيق وقت معذرت خواست ، اظهار اطاعت و چاكرى نمود . جمعى از اعيان و اشراف هرات ، چون محمد حسن قاضى و امين محكمهء شرع ، و محمد عثمان قاضى ، و فيض اللّه مفتى ، و ميرزا ابو القاسم صوفى ، ابن صوفى اسلام كرخى ، و قاضى ابو الخير ، و شيخ مرتضى وكيل - الدولهء افاغنه ، و فيض محمد مدرس ، و سرتيپ عيسى خان بردرانى و جمعى ديگر نيز بر سوء سلوك و عدم قابليت و سفاهت ظهير الدوله و رضامندى از ايالت شاهزاده محمد يوسف به سجلّى مختوم و ممهور ارسال حضور باهر النور داشتند . مستدعى صدور منشور و عطاى خلعت مهر ظهور به افتخار شاهزادهء مشار اليه گرديدند .\r\nامناى دولت قوى شوكت متمنيات اهالى هرات را به درجهء قبول اصغاء فرموده ، فرمان حكومت و خلعت آفتاب طلعت را روانهء خراسان نمودند . فرمانرواى مملكت خراسان ، مصحوب عباس خان گروسى به هرات فرستاد . شاهزاده محمد يوسف ، مجيد خان سردار را با يك عراده توپ اولا و ميرزا محمد عليخان هراتى را ثانيا به استقبال تشريف مبارك روانه داشت . خود نيز با جمعيتى تمام و ازدحامى مالاكلام تا خارج شهر پذيره آمده در بقعهء عبد الرحمن جامى به پوشيدن تشريف مبارك سربلند و نامى گرديده به شهر مراجعت نمود . هفتصد خانوار باخرزى را كه در ايام دولت خاقان سعيد ، ميرزا شير محمد خان هزاره به بادغيس كوچ داده بود و يار محمد خان ظهير الدوله از بادغيس به هرات آورد ، شاهزادهء مشار اليه به ملاحظهء ظهور خدمت با عباسقلى خان به باخرز رجعت داد . يك نفر از گماشتگان دولت انگليس را كه در هرات به غوايت ظهير الدوله مىپرداخت ، از شهر اخراج ساخت . شاهزاده عباس برادر خود را به حكومت اسفرار روانه داشت . بالاستقلال به لوازم امور حكومت و ايالت مشغول گرديد :\r\n خوش گرفتند حريفان سر زلف ساقى * گر فلكشان بگذارد كه قرارى گيرند \r\n\r\nبيان سفارت سفير كبير دولت عليهء ايران فرخ خان امين الملك به دار السلطنهء اسلامبول و فرانسه\r\nچون در اين سال فيما بين دولتين عليتين ايران و فرانسه بتازگى رسوم صدق\r\n\r\n","description":"","footnote":"","page_name":" 172 ","page_number":188},
  {"content":"\r\n\r\nو وفاق و قواعد وفق و اتفاق ممهد و مشيّد گشت ، و چنان كه مرقوم گرديد ، موسيو لژان با نشان مهر نشان كه علامت و نشان مهر و محبت فيما بين سلاطين ذى شانست به دار الخلافهء طهران آمد . اين طرف قرين الشرف را نيز لازم آمد كه به مفاد  « وَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها »  سفيرى شايسته و كامل ، و رسولى بايسته و عاقل كه به فصاحت بيان و طلاقت لسان معروف و بحسن معاشرت و سلوك و به آداب دريافت قرب خدمت ملوك دانا و موصوف باشد ، به سفارت دار السلطنهء پاريس مأمور نمايند .\r\nلهذا فرخ خان امين الملك به نظر انور مهر آثار شهريار تاجدار شايسته و سزاوار اين كار آمد . بعطاى نشان تمثال بىمثال همايون تشريف يافته ؛ روز يازدهم ذيقعده با نايب و مترجم و منشى و ساير تبعه مأمور گرديد كه اولا به دار الخلافهء اسلامبول گرايد ، نامهء محبت ختامهء خسرو جم اقتدار را در حضرت خوندگار گردون وقار ابلاغ نموده به تشييد مبانى مودت و مواحدت كوشيده و از آن پس ، طريق دار السلطنهء پاريس را گيرد . سفير كبير حسب الفرمان از دار الخلافهء طهران بجانب آذربايجان رونهاد ؛ چون از آنجا بحدود مرز و بوم ارزنة الروم نزديك آمد ، وجيه پاشاى والى ؛ اولا به فرستادن ميزبان و بعد حسين پاشاى امير تومان و حاجى عاكف آفندى ميرپنجه و مقيم - بيگ سرتيپ و على آقاى سرهنگ نظام و حاجى مصطفى بيگ سرهنگ غير نظام ، با دويست و پنجاه نفر سواره على الترتيب و التوالى به استقبال و پذيرائى مأمور گردانيدند .\r\nدر منزل دهار ميرزا بزرگ كارپرداز دولت عليهء ايران بعزم استقبال طريق ايلغار پيمود .\r\nهنگام ورود به حسن قلعه دو منزل از ارزنة الروم ، ابراهيم پاشا و حالت آفندى دفتر - دار ، استقبال شايسته و سزاوار در كار آوردند . دو فرسنگى شهر كها بيگ پيشكار وجيه پاشا و در يك فرسنگى حاج غريب پاشاى ميرلوا و مصطفى آفندى منشى باشى با تبعه و حواشى پذيره نمودند .\r\nو همچنين از جانب اسماعيل پاشا سردار اناطولى ، جمعى از صاحبان مناصب نظامى و موسيو « أبت صاحب » نايب قونسل دولت بهيهء انگليس و صاحب‌منصبان قونسل دولت بهيهء فرانسه و جمعى از معارف و علماء و تجار ايرانى متوقف شهر ارزنة الروم به استقبال\r\n\r\n","description":"","footnote":"","page_name":" 173 ","page_number":189},
  {"content":"\r\n\r\nاستعجال جستند ، چون خيمه در نيم فرسنگى شهر حسب الامر والى به جهت آسايش سفير كبير و جماعت استقبالى افراخته بودند ، درويش پاشا و على پاشا و عمر پاشا و جمعى ديگر از امراء ، قريب به يكصد گام و خود وجيه پاشا با على پاشاى اميرتومان و قاضى و شيخ الاسلام و مفتى تا خارج خيمه پيشباز آمدند ، و به لوازم احترام و اعزاز اقدام نموده ، چون آسايشى به عمل آمد ، سفير كبير با تبعهء سفارت و جماعتى از اعيان مستقبلين و رجال دولت عثمانى وارد شهر گرديده ، در آن شبانه روز وجيه پاشاى والى ضيافتى شايسته به عمل آورد .\r\nقونسل دولت بهيهء فرانسه با وجود مرض ، باتمامى تبعهء خويش ، ديدن نمود .\r\nپس نايب آجودان باشى از قبل مشير پاشا آمده ، زمان ملاقات را معين نمود . در آنوقت معيّنه مشير پاشا و عمر پاشاى داغستانى و على پاشا و ساير صاحبان مناصب نظامى ديدن نمودند . و همچنين قونسل دولت بهيهء روسيه دريافت ملاقات نمود . سفير كبير چون عازم بازديد شد ، كشيكچى باشى والى با پنجاه نفر ملازم به ملازمت آمدند . سفير كبير اولا والى ، پس مشير پاشا و كذلك اشخاصى كه شايستگى بازديد داشتند ملاقات نموده ، روز بيست و هفتم محرم سال هزار و دويست و هفتاد و سه عزيمت حركت از ارزنة الروم تصميم داد . از مصطفى پاشا و على پاشاى مير لوا و جمعى از اعاظم و تجار و رجال دولت شرايط مشايعت به عمل آمد . حسين پاشا اميرتومان تا ابتداى خاك طرابزون سفير كبير را ميزبان آمد ، از آنجا وزير و ايشيك آقاسى باشى نسيم پاشا والى آن ولايت تا ورود طرابزون به مراسم مهماندارى اقدام داشتند . حين ورود طرابزون حاجى ميرزا احمد خان وزير دولت عليهء ايران مقيم اسلامبول و دفتردار آفندى و علما و اشراف و تجار و تبعهء دولت عليهء ايران و موسيو لونشارا قونسل دولت بهيهء فرانسه استقبال نمودند . پس با حشمت و احترامى تمام در سراى والى مقام نمود . بيست و يك تير توپ احترام انداختند .\r\nقونسولهاى دول متحابه پرچم و بيرق دولتى را بملاحظهء احترام ورود سفير كبير گشودند . غرض ايام توقف طرابزون از وارد و مورود ، مراسم قواعد احترام و و داد\r\n\r\n","description":"","footnote":"","page_name":" 174 ","page_number":190},
  {"content":"\r\n\r\nظاهر آمد . چهاردهم شهر صفر بعزم دار السلطنهء اسلامبول در جهاز بخار سوار گرديده هفدهم شهر مزبور به ظاهر شهر اسلامبول لنگر انداختند . در فرضهء « 1 » دريا دو نفر امير آخور و شش نفر ركابدار و دوازده نفر فراش پادشاهى و دو نفر جلودار ، از صدر اعظم بايكرأس اسب مخصوص پادشاهى ، و پانزده رأس اسب ديگر به جهت تبعهء سفارت حاضر آمده تجار ايرانى نيز به استقبال حاضر شده ، سفير كبير به سفارتخانه نزول نمود . روزانهء ديگر كامل بيگ از جانب حضرت خوندگار بپرسش آمد ، مراتب اشتقاق سلطان را اظهار داشت .\r\nروز پنجم ورود ، سفير كبير را به باب عالى دعوت نمودند . در منزل قواد پاشا ناظر امور خارجه لحظه‌اى توقف نموده ، از آنجا به ملاقات عالى پاشاى صدر اعظم شتافت از جناب صدارت لوازم مودت و محبت به عمل آمد . مراسلهء صدر اعظم اين دولت را ابلاغ نموده ، پس از انقضاء مجلس به منزل معاودت كرد . روز سيم ربيع الاول از حضرت شاهنشاه اجل دو رأس اسب خاصه با زين زرين و پانزده رأس اسب ديگر جلوداران اعليحضرت سلطان حاضر ساخته ، سفير كبير و حاجى ميرزا احمد خان وزير و ساير همراهان سوار ، به دربار شاهنشاه عظيم الوقار شدند . حين دخول به سراى پادشاهى كامل بيگ تشريف‌چى و سعيد بيگ مترجم و عاصم بيگ به راهنمائى و ارشاد ، تقدم جسته دريافت ملاقات قواد پاشا نموده به اتفاق عازم پيشگاه حضور شدند ؛ با ايشيك آقاسى - باشى شرفياب حضور سلطان كه در وسط اوطاق بپاى ايستاده بود گرديدند ، به ملاحظهء اتحاد دولتين و جامعيت اسلام به قانون متداولهء ايران تعظيم نموده ، سفير كبير مأموريت خود را از جانب شهريار جم اقتدار در حضرت خوندگار به مضمونى خوش و عبارتى دلكش معروض گردانيد . نامهء همايون را به معرض ابلاغ آورد .\r\nسلطان ذى شان بدست مبارك گرفته مراسم مودت و مهربانى اظهار فرمود .\r\nسفير كبير و حاجى ميرزا احمد خان وزير و ساير همراهان را قرين اشفاق و الطاف\r\n\r\n\r\n","description":"","footnote":"\r\n( 1 ) فرضه : بندر ، ساحل .\r\n","page_name":" 175 ","page_number":191},
  {"content":"\r\n\r\nبيكران گردانيد . پس از استرخاص از حضور عنايت مناص به منزل معاودت نمودند .\r\nبقيهء وقايع در مقام خود انشاء اللّه تحرير خواهد پذيرفت .\r\n\r\nبيان اختلال امور خراسان و مأموريت حسام السلطنه به انتظام مهام آن سامان\r\nبعد از آنكه شاهزاده محمد يوسف در حكومت هرات همچنانكه مرقوم گرديد استقلال بهمرسانيد ، امير دوستمحمد خان والى كابل كه بسبب فوت برادر خود كهندلخان ، قندهار را نيز به تصرف آورده بود ، بتحريك و تحريض دولت انگليس خاطر در تصرف هرات بست . جمعى را به تسخير فراه و سبزوار فرستاد . شاهزاده محمد يوسف چون در اول كار ، آن دشمن قوى در مقابل ، و اين قسم فتور در امور خود ديد از كارگزاران دولت قوىبنياد حمايت و اعانت طلبيد . سامخان ايلخانى را - كه وى را رفيق غار بود - بخصوصه خواستگار آمد . مسؤولش به اجابت مقرون گرديد . حكم محكم شرف صدور پذيرفت كه ايلخانى با يك هزار و پانصد نفر سواره و پياده به هرات رود . چنان كه امير دوستمحمد خان عزيمت هرات كند ، معروض گرداند كه از اينطرف به مدافعهء مشار اليه نيز لشكرى شايسته مأمور گردد .\r\nسامخان حسب الفرمان به هرات رفت . والى كابل چون خبر ورود ايلخانى را به هرات شنيد ، از آمدن بر سر هرات تقاعد ورزيد ؛ ولى به دوستان هراتى خود نامه و پيام فرستاد كه مهما امكن فيما بين ايلخانى و اهالى هرات و شاهزاده محمد يوسف ، فسادى نمايند ، و دامن زن نايرهء نقار و كدورتى گردند . دوستانش نيز درين داستان غايت سعى و نهايت جهد را مبذول داشته تا زمانى كه شاهزاده محمد يوسف نادان را با سامخان دلگران نموده ، از ارك كه منزل داشت به باغ شاهش فرستادند . در آنجا نيز به بهانه‌اى چند عذرش خواسته به قلعهء ملك كه دو فرسخى هرات است منزل دادند .\r\nپس از چند روزى عريضه‌اى به اختصار خدمت امناى دربار معروض نموده كه ما را به اعانت احتياجى نيست ، و به ايلخانى فرستادند . سامخان به شكيبان آمد مراتب را خدمت حسام السلطنه والى مملكت خراسان معروض داشت . حسام السلطنه پاشا خان\r\n\r\n","description":"","footnote":"","page_name":" 176 ","page_number":192},
  {"content":"\r\n\r\nسرتيپ را با جمعى سواره بطريق استعجال روانهء شكيبان فرمود . چون به شكيبان رسيد با سامخان عازم مراجعت به مشهد مقدس گرديدند . جماعتى از افاغنهء غوريان به خيال دستبرد ، بر سر راه ايشان آمدند . حسام السلطنه كه آن هنگام در جام توقف داشت ، از استماع اين خبر بىآرام گشت ، عازم غوريان گرديد . در اين وقت ملا - فيض اللّه نام مفتى ، از جانب شاهزاده محمد يوسف نامه و پيام آورد ؛ ولى سراپا نقش بر آب بود ، و نمود سراب .\r\nدر همين وقت فرستادهء ايلخانى و پاشا خان سرتيپ رسيد ، و اخبار جسارت افاغنهء غوريان را رسانيدند . لهذا ملا فيض اللّه را بطريق حبس به مشهد مقدس فرستاده و خود با ملتزمين ركاب نهضت فرموده ، چهاردهم رجب در منزل تيريل نزول فرمود .\r\nدر اين منزل امان بيگ هزاره و اعيان كوسويّه با پياده و سواره ملحق به لشكر نصرت اثر گرديدند . روزانهء ديگر از تيريل كوچ و حركت ، يوم شانزدهم در ظاهر غوريان فرود آمد . افاغنهء آن حوالى در قلعهء غوريان متحصن گرديدند . چون جسارت اهالى غوريان را نسبت به سرتيپ و ايلخانى مكافات لازم بود ، لهذا اميرزاده به محاصرهء غوريان امر فرمود . از سوانح اتفاقيه ، دو روز پس از محاصرهء قلعه از عدم مبالات قراولان افشاريه ، قريب به صدبار قورخانه را شراره‌اى آتش رسيده محترق گرديد . ولى از بخت بىزوال شاهنشاه بيهمال لشكريان را زيانى نرسانيد .\r\nدر همان ايام اللّه ورديخان سرهنگ توپخانه با سه عراده توپ و هفتاد بار قورخانه به اردو رسيد . مقارن رسيدن اين اخبار به دربار همايون ، عريضهء سردار على خان سيستانى مشعر بر فرستادن امير دوستمحمد خان يكى از پسران خود را بعزم تسخير سيستان نيز معروض گرديد ، امناى دولت را حفظ رعيت و تبعهء دولت و رفع فساد و اختلال خراسان لازم افتاد ، حكم صريح به اميرزادهء منصور شرف صدور يافت كه تا رسيدن سپاه بيكران در آن سامان متوقف بوده مهما امكن در انتظام مهام خراسان و تدمير جماعت افغان و رفع فتنهء امير دوستمحمد خان اشتغال نمايد . پس به احتشاد\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nلشكرى شايان و تهيه‌اى نمايان پرداخته ، مأمور به التزام ركاب حسام السلطنه ساخته روانهء خراسان نمودند .\r\nاز آن طرف اميرزادهء نامدار به استظهار رسيدن لشكر ظفر آثار با لشكر همراهى در محاصرهء غوريان ثابت و استوار آمد . شاهزاده محمد يوسف ، شاهزاده محسن برادر خود را با سردار احمد خان قلعه گاهى و جمعى از دليران افغان به امداد غوريان و دستبردى به لشكر ظفر بنيان روانه گردانيد . حسام السلطنه پس از اطلاع ، سامخان ايلخانى را با صفر عليخان شاهسون و جمعى سوارهء ترشيزى و دو عراده توپ به استقبال افاغنه مأمور فرمود . در كنار قلعهء زنده‌جان بهمديگر دوچار گرديده بىمحابا چون شيران گردن از سلسله تافته ، يا گرازان خشمگين جراحت يافته در هم افتادند .\r\nرايت افراز عرصهء كارزار و نايره افروز آتش حرب و پيكار گشتند . زمانى نشد كه افاغنه را پاى ثبات و قرار از جان بيرون شد ؛ تمامى ما يعرف و دواب و اسباب خود را ريخته به جانب هرات گريختند .\r\nغازيان ظفر توأمان تا دو فرسنگى هرات مركب دليرى به تعاقب هزيمتيان برانگيختند . سردار احمد خان پسر شاه پسند خان و امير جان خان و چند نفر از منسوبان ايشان و تنى چند از اعيان طايفهء اسحاق‌زائى در ميدان نخستين اسير دلاوران ظفر قرين گشته ، برخى عرضهء شمشير آبدار و جمعى زنده گرفتار ، غنايم بيشمار و اسبان قوى هيكل باد رفتار به حوزهء اكتساب درآمد .\r\nبعد از ظهور اين فتح نمايان سپاه نصرت اقتران ، غوريان را از چهار جانب به سختى در ميان گرفته به حفر مارپيچ و ساختن باستيان و انباشتن خندق مشغول گرديدند .\r\nسردار مجيد خان كه مستحفظ غوريان ، و صهر عيسى خان بود ، چون مقدمهء يورش را عيان در ميان ديد ، ناچار و لاعلاج از در استيمان گراييد .\r\nروز بيست و سيم رجب كلام اللّه المجيد را شفيع خويشتن گردانيد و خدمت امير زاده رسيد ، قلعه را تسليم كرد . حسام السلطنه سعادت عليخان ياور ترشيزى را با سيصد نفر سرباز به حراست غوريان مأمور فرمود ؛ چون اخبار تسخير غوريان به اهالى هرات\r\n\r\n","description":"","footnote":"","page_name":" 178 ","page_number":194},
  {"content":"\r\n\r\nرسيد عطاء اللّه خان تيمورى كه در حوالى هرات اقامت داشتند كوچيده از آفتاب حوادث ايام در ظل عاطفت و امان اميرزادهء عاليمقام خيام اطاعت و راحت افراشته ، سربازان اين طايفه كه در هرات به محافظت قلعه اقدام مىنمودند نيز فرار نموده ملحق به طايفهء خود شدند . پس حسام السلطنه روز بيست و ششم رجب از غوريان به جانب هرات نهضت فرمود .\r\nامير حسينخان برادر سامخان ايلخانى با سوارهء خراسانى و دو عراده توپ مقدمة - الجيش لشكر گرديد . به آئينى شايان و ترتيبى نمايان غرّهء شهر شعبان وارد هرات ، و پشت مصلى ، معسكر اردوى نصرت اثر گرديد . سيم شعبان از پشت مصلى حركت و به چمن سفيد سنگ كه تا قلعهء هرات يك ميدانى مسافت است ، نصب خيام ظفر فرجام فرمود . در اين روز افاغنهء شهرى به هيأت اجتماع از شهر برآمده آغاز خيرگى و اظهار چيرگى كرده ، تفنگچيان و شمخالچيان ايشان در پست و بلنديهاى اطراف شهر كمين كرده ، و از فراز برج خاكسترى و حصار ، آتش‌افروز نواير جنگ و كارزار گرديدند .\r\nاز اين طرف نيز به شليك توپ و تفنگ ، عرصه را بر آن جماعت تنگ كرده ؛ بعد از انقضاء ساعتى ، شكست فاحشى به احوال آن طايفه راه يافته ، از خارج روى برتافته ، الّا داخل هرات جايى محل توقف نيافتند . جمعى كثير از ايشان به وادى خاموشان شتافت .\r\nاز اين سوى بيرق‌دار فوج نيشابورى مجروح و بيرق را افاغنه به تصرف آوردند .\r\nالقصه دوازده روز اميرزاده در چمن سنگ سفيد اقامت ورزيد . شاهزاده محمد يوسف چون مقابله با عساكر فيروزى مآثر را خارج از قوه و قدرت خويش ديد ، باد غرور را از دماغ بيرون كرد . آدم فرستاده مصالحه و مسالمه جست . حسام السلطنه فرمودند :\r\nمادام كه با اعيان هرات وارد حضور نگشته تعهد دفع جسارت و رفع خسارت مستقبل افاغنه را نكنند ، شاهد مدعا در آينهء حصول صورت‌پذير نيست ؛ لهذا شاهزاده محمد رضا با جمعى از بزرگان هرات ادراك خدمت حسام السلطنه نموده ، مستدعى گرديدند كه لشكر دشمن شكر از حوالى هرات كوچيده به غوريان رود .\r\n\r\n","description":"","footnote":"","page_name":" 179 ","page_number":195},
  {"content":"\r\n\r\nدر آنجا شاهزاده محمد يوسف به خدمت آيد و به انجام فرمايشات محوله پردازد .\r\nدو عراده توپ كه يك عراده حشمة الدوله به يار محمد خان ظهير الدوله بخشيده بود ، و عرادهء ديگر كه از سابق بدست ايشان آمده بود ، و بيرق فوج نيشابورى را به رسم پيشكش به حضور گذرانيده خود نيز گروگان انجام مراتب معروضه گرديدند .\r\nحسام السلطنه نيز مسؤول آن جماعت را قبول ، روز چهاردهم شعبان به جانب غوريان عطف عنان ظفر شمول فرمودند . نوزدهم شعبان چمن برناباد محل اقامت غازيان ظفر همعنان افتاد .\r\nهفت روز ، زمان توقف كشيد ؛ ولى از تعهدات افاغنه اثرى به درجهء ظهور نرسيد .\r\nاين هنگام سردار مجيد خان داماد سرتيپ عيسى خان متعهد تقديم خدمت گرديده ، محرمى از خود به سرتيپ عيسى خان فرستاده ، به وى پيغام داد . مشار اليه پاسخى كرد كه چنانچه اميرزاده چند روزى در همان غوريان توقف و جماعتى كه گروگان بوده‌اند رخصت مراجعت نفرمايند ، متعهدم كه شاهزاده محمد يوسف و شاهزاده محسن و ديگر از مفسدين منسى را دست‌بسته به اردو روانه دارم . اميرزاده اين مسؤول را نيز موقع قبول بخشيده در غوريان رحل اقامت افكند . از آن طرف شاهزاده محمد يوسف و حاجى غلامخان استشمام رايحهء نفاق از وى كرده در مقام دفعش برآمدند . از اقبال بىزوال شاهنشاه بيهمال ، اختلاف و نفاق در آن ميان روى داد .\r\nحاجى غلامخان به خانهء سرتيپ عيسى خان پديدار رفت ، مجروح و گرفتار گرديد . پس به سراى شاهزاده محمد يوسف برآمده ، آن را با شاهزاده محسن و پير محمد خان گرفته ، همگى را مقيد و مغلول ، روز بيست و دوم شعبان به اتفاق امان نياز خان به اردوى ظفر شمول فرستاد . ولى سرتيپ عيسى خان پس از دفع شاهزاده محمد يوسف و هواخواهان مشار اليه ، خود دل در حكومت بست . در مقام حفظ و حراست باره و بروج برآمده ، برفراز حصار نافرمانى نشست .\r\nچون اكثر اين اختلالات و فتور از اغوا و اغراء امير دوستمحمد خان روى مىنمود ، و عيسى خان از دوستان مشار اليه بود ، و همين‌قدر كه حسام السلطنه مراجعت\r\n\r\n","description":"","footnote":"","page_name":" 180 ","page_number":196},
  {"content":"\r\n\r\nبه مقدس مىنمود ، هرات را با امير دوستمحمد خان به حيطهء تصرف مىآورد ، و اختلال ساير ممالك خراسان دوچندان از زمان سابق مىآمد . حسام السلطنه نيز مصمم به تصرف هرات و تدمير عيسى خان گرديد . روز بيست و ششم شعبان مجدد رو به جانب هرات نهاده ، غرهء رمضان به پشت مصلى رسيد .\r\nاهالى شهر تهيهء جنگ ديده طرفين در كمال جلادت به مبارزت و مقاتلت آمدند .\r\nروزانهء ديگر سرباز قرائى فرازتلى كه در مصلى بود ، سنگرى مضبوط ساخته ، محكمه نمودند . چهارم رمضان سردار احمد خان بعزم ديدن اهل و عيال خود به قلعهء جبرئيل رفت . از آنجا با متعلقان به سمت لاش و جوين فرار كرد . و همچنين سردار مجيد خان را كه به خواف مىبردند در عرض راه فرار نموده به هرات مراجعت كرد . و ميرزا سلطانعلى خان عرب ميش مست از هرات فرار كرده به اردو آمد . روز ششم رمضان فرستادهء والى ميمند به اردو آمده از جانب والى و ساير اهالى آنجا عريضه‌اى مشعر بر اظهار اطاعت و استدعاى رجوع خدمت رسانيد .\r\nروز هفتم رمضان اهالى هرات مجدد به ازدحام تمام از شهر برآمده با قراولان سپاه نصرت توأمان به مقابله درآمدند . چون به معسكر خبر رسيد ، جمعى به اعانت قراولان شتافته ، شهريان تاب نياورده فرار نمودند . چند روز اكثر اوقات بدين وتيره به شب مىرسيد . چندى ديگر نيز طرفين از مجادله تقاعد ورزيدند .\r\nقورخانه چون به قدر ضرورت موجود نبود ، بهادر خان و باقر خان با جمعى سواره به مشهد مقدس و خواف روانه گرديده قورخانه‌اى شايسته به لشكرگاه رسانيدند . روز پانزدهم رمضان عبد اللّه خان جمشيدى با جمعى سواره به امداد اهالى شهر رسيد . بالاتفاق از شهر خارج شده به مجادله اقدام نمودند . خلاصه اكثر ايام و ليالى شهر صيام مقاتله مجادله در ميان داشتند .\r\nبيست و چهارم رمضان جمعى از طايفهء ساروق تركمان ملحق به عساكر ظفر نشان گرديد . عباس خان هراتى و مراد على قولر آقاسى نيز از شهر فرار نموده داخل اردوى ظفر شعار گرديدند . از دار الخلافهء طهران سپاهى بىكران و محمد صادق خان پسر\r\n\r\n","description":"","footnote":"","page_name":" 181 ","page_number":197},
  {"content":"\r\n\r\nظهير الدوله از قندهار با جماعتى از خويش و تبار ملحق به غازيان جلادت شعار شدند .\r\nهمچنين عبد العزيز خان هزاره و ملا عبد العزيز وكيل و عطاء اللّه خان تيمورى با جمعى سواره و پياده مستعد و آمادهء خدمت گرديدند .\r\nپس اميرزاده حسام السلطنه ، عبد الباقى خان را به حكومت شاقلان و رحمت اللّه خان و امير علم خان قاينى را با لشكرى جرار به اسفرار مأمور فرمود . حكم محكم به سردار عليخان شرف صدور يافت كه از سيستان به اسفرار آمده در انجام خدمت با مأمورين همداستان گردد . چون سردار احمد خان چنان كه سمت تحرير پذيرفت ، از دولت رحمت آيت روى برتافته و قلعهء فوه را مأمن عافيت خود ساخته بود . رحمت اللّه خان به قصد تدمير مشار اليه قلعهء لاش را به حيطهء تصرف آورده به عزيمت قلعهء فوه در جناح حركت بود كه در اين اثنا از خير اللّه خان برادرزادهء امير دوستمحمد خان كه به حكومت فراه اشتغال داشت ، آدمى به استعجال رسيد و پيام رسانيد كه : چنانچه لشكر نصرت اثر به جانب اين صوب رهسپر شود ، قلعهء فراه را سپرده ، و خود در عداد چاكران دولت ابدبنيان شمرده خواهم آمد .\r\nرحمت اللّه خان و امير علم خان عزيمت قلعهء تجك ، پنج فرسنگى فراه نمودند كه در آنجا اقامت نموده و منتظر خبر ثانى از خير اللّه خان باشند . جان محمد خان اسحاق - زائى كه ساكن قلعهء تجك بود بر فراز بارهء عصيان برآمد . سه روز بازار گيرودار رواجى داشت ، روز چهارم به حيطهء تصرف درآمد . از اهالى سيستان همراهى سردار عليخان جمعى را به محارست آنجا گذاره ، قصد قلعهء فوه داشتند كه سردار سلطان احمد خان به محض اطلاع پسر و داماد خود را به رسم « نوا » نزد رحمت اللّه خان فرستاد كه روانهء خدمت حسام السلطنه دارد .\r\nسردار عليخان سيستانى نيز جمعى سواره از سيستانى را به اطاعت رحمت اللّه خان ملتزم ساخت و خود عازم خدمت حسام السلطنه گرديد . از آن‌سو حسام السلطنه ، شهاب ميرزا را با ميرزا نجف خان ، و حاجى عبد الواحد خان كلانتر اسفرار را با دويست سوار افغان به تسخير اسفرار مأمور گردانيد . مأمورين بعد از ورود به حوالى\r\n\r\n","description":"","footnote":"","page_name":" 182 ","page_number":198},
  {"content":"\r\n\r\nاسفرار با افاغنهء آنجائى محاربه نموده منهزم گرديدند ، كلانتر مأسور گرديد .\r\nدر ثانى اهالى اسفرار را از اين كار انكارى پيدا شده ، يار محمد خان داماد سرتيپ عيسى خان را كه حاكم بود اسير ، و كلانتر را بر خود امير نمودند ؛ يار محمد خان را مغلولا خدمت حسام السلطنه فرستادند . از جانب مشهد مقدس ميرزا محمد قوام الدوله و عبد العلى خان سرتيپ توپخانه با چهار عراده توپ و افواج قزوين وارد خدمت حسام - السلطنه گرديدند . محمد صديق خان پسر ظهير الدوله از جانب حسام السلطنه به حكومت اوبه شتافت . لشكر نصرت اثر متوالى از دار الخلافه وارد هرات گرديد .\r\nامر محاصره و محصورين به سختى كشيد . سرتيپ عيسى خان طالب ملاقات قوام - الدوله آمد . روز سيزدهم ذيقعده در خارج شهر همديگر را ملاقات نمودند ، فايده نبخشيد .\r\nآقا خان مير پنجه حسب الامر به اسفرار رفت ، از نوكر آذربايجانى در قلعهء اسفرار ساخلو برقرار نمود . شب هفدهم ذيقعده جمعى از اهالى شهر به سنگر عبد العلى خان سرتيپ تاختند ، ولى كارى نساخته ، خائب و خاسر مراجعت كردند . دويست نفر از تراكمهء سرخسى كه در هرات بودند به جانب سرخس فرار نمودند .\r\nقنبر عليخان كه به سفارت قندهار مأمور بود درين هنگام از دار الخلافه وارد هرات گرديد . آدمى از امير دوستمحمد خان كه نامه‌اى با سيصد دانه سنگ تفنگ [ چخماخ 
  ] به سرتيپ عيسى خان مىبرد بدست آمد . چون مردم « اوبه » از حكومت محمد صديق خان متشكى آمدند ، حكومت اوبه به عبد الباقى خان پسر شمس الدين خان مفوض گرديد . محمد ابراهيم خان قاجار به حكومت كرخ مأمور گشت . از طرف هرات اللّه قليخان جمشيدى و وليمحمد خان و حاجى ابو الحسن و محمد حسينخان بردرانى با دويست نفرى سواره شب‌هنگام از هرات بعزم قندهار و كابل برآمدند . با قراولان لشكر جلادت شعار دچار گرديدند . جمعى از ايشان مقتول و مأسور گرديد . اللّه قليخان و محمد حسينخان به قندهار شدند . وليمحمد خان و حاجى ابو الحسن بعد از دو روز شرف‌اندوز خدمت حسام السلطنه گرديده ، مورد تفقد و التفات گرديدند .\r\nمردم شهر را به جهت عدم آذوقه و عسرت كمال پريشانى و زحمت حاصل گشت .\r\n\r\n","description":"","footnote":"","page_name":" 183 ","page_number":199},
  {"content":"\r\n\r\nاز دار الخلافهء طهران حسينخان يوزباشى و بهلور صاحب مهندس فرانسه و چند بار قورخانه به جانب هرات و به تحريص و تخويف لشكر مأمور به خدمت مرجوعه ، مأمور گرديدند .\r\nبعد از ورود به مشهد مقدس اللّه يار آقا و بهادر خان را با نيم فوج سرباز و يك عراده توپ به جهت محافظت قورخانه با خود برداشته ، ششم ذيحجه وارد هرات شدند . سران و سركردگان عساكر ظفر همعنان را از احكامات و فرمايشات خديو ثريا مكان مستحضر گردانيدند . در آن اثنا محمد عمر خان ولد كهندل خان سردار ، از قندهار فرار ، به اردوى نصرت شعار آمد . ابراهيم خان قاجار را به اردو احضار و حكومت كورخ به على محمد خان جمشيدى تفويض رفت .\r\nروزانهء ديگر مادر سيد محمد خان با اولاد و نباير نيز از قندهار به اردو رسيد .\r\nحكومت اسفرار به محمد عمر خان مفوض گرديد . پس اميرزادهء ذى شان شاهزاده محمد يوسف و شاهزاده محمد رضا و حاجى غلامخان افغان را به بهادر خان و جماعتى از بهادران سپرده به مشهد مقدس روانه فرمود . قنبر عليخان كه به سفارت قندهار مأمور بود با محمد عمر خان حاكم اسفرار رهسپار شدند . در اين وقت ميرزا محمد حسين مستوفى هرات و حيدر قليخان سرتيپ با جمعى از پيروان مذهب اثنا عشرى كه ساكن هرات بودند بتوسط عباس خان هراتى كه در لشكرگاه بود ، خدمت حسام السلطنه و قوام الدوله مواضعه نهادند كه :\r\nروز جمعهء بيست و هفتم ذيحجه هنگامى كه افاغنه به جهت اداء فرايض به مسجد حاضر شوند و بروج و باره از حافظ و حارس خالى ماند ، لشكريان را به شهر درآورند .\r\nشب جمعهء موعود حسب الامر حسام السلطنه ، حسينخان يوزباشى تمام لشكر را حكم نظامى فرستاد كه على الصباح احدى مأذون نيست كه از سنگر و معسكر خود حركت كند .\r\nمستعد و آماده ، منتظر حكم مجدد باشند . خود حسينخان و حسنعلى خان گروس و محمد رضا خان سرتيپ در سنگر قاسم خان سرتيپ اجماع نمودند .\r\nسامخان ايلخانى و امير عباس خان و جمعى از مردم هراتى كه در لشكرگاه بودند ، در باغ على اكبر خان كه در كنار شهر هرات واقع است جمعيت نموده ، منتظر اخبار\r\n\r\n","description":"","footnote":"","page_name":" 184 ","page_number":200},
  {"content":"\r\n\r\nگرديدند . بعد از ظهر كه افاغنه در جامع هرات مجتمع شدند و زمان كار بدست آمد ، حيدر قليخان سرتيپ با ميرزا محمد حسين مستوفى و جماعت ممهّده به برج مشهور خواجه عبد المصر آمده ، معدودى از افاغنه را كه در حوالى شير حاجى و باره به محارست اقدام داشتند ، به شليك تفنگ متفرق ساخته ، پس لشكر ايرانى را به صعود و عروج باره و بروج دعوت نمودند . ايلخانى و عباس خان با مردم خود به جانب ديوار قلعه روى نهادند . و همچنين حسنعليخان گروس و محمد رضا خان و قاسم خان و سرباز ترشيزى و قرائى بالاجماع خود را به پاى برج خواجه عبد المصر رسانيدند .\r\nفارسىزبانان و شيعيان هراتى ، اناث و ذكور اجماع نموده ، به دستيارى دستار و طناب و احبال و نردبان قريب به چهار صد نفر سرباز ، با اغلب از نام‌بردگان سركردگان را ، به فراز برج و باره رسانيدند . سربازان چهارده برج قلعه را به حيطهء تصرف در - آورده يك عراده توپ كه در برج خواجه عبد المصر بود دهان آن را به جانب شهر نموده ، از جانب ديگر افواج سمنان و دامغان ، جمعى پاشا خان از طرف دروازه به شهر درآمدند .\r\nدر آن هنگام اهالى هرات بالاجماع از مسجد جامع بعزم دفاع برآمده برخى به طرف دروازهء خوش و اكثر به جانب برج خواجه عبد المصر به هيأت مجموعى متهاجم گشته ، لازم چيرگى به تقديم رسانيدند .\r\nفوج‌فوج از تفنگچيان آتشين‌دم و خنجرگزاران جلادت شيم از پى هم به دليران قلعه‌گير رسيده ، داد رشادت و مبارزت دادند . نود نفر سرباز و صاحب‌منصب از سمنانى و دامغانى مقتول گرديد و بقيه از شهر خارج شدند . افاغنه مجدد بر باره و بروج ، عروج نموده ميرزا نجف خان و ميرزا رضا خان كردستانى با پنجاه نفر از افراد لشكر كه به بروج و باره برآمده بودند مقتول ، قريب به سيصد نفر نيز مجروح گرديدند .\r\nفارسىزبانان آنچه توانستند خود را از شهر خارج نموده به اردو رسانيدند و به سلامت شدند ، هركه را ممكن نشد ، بدست افاغنهء شهرى مقتول گرديد . سرتيپ عيسى خان اهل و عيال اعاظم آنان را به معارف شهر سپرد ، و ساير را به ساير افاغنه بخشيد .\r\nاموال ايشان را به تاراج داد و آتش در خانه و سراى ايشان نهاد . بعد ازين سانحه\r\n\r\n","description":"","footnote":"","page_name":" 185 ","page_number":201},
  {"content":"\r\n\r\nچهار پنج يوم از هيچ طرف به محاربت اقدم نرفت . بقيهء حالات و شرح تصرف هرات در وقايع سال هزار و دويست و هفتاد و سه ، از مساعدت بخت مأمول است .\r\nاز مشاهير متوفيات اين سال همچنانكه مرقوم آمد اميرزاده فريدون ميرزاى فرمانفرماست . اميرزادهء قاآن همم ، حاتم كرم در شهر ربيع الثانى از اين خارستان فانى به گلستان جاودانى رونهاد . ديگر ميرزا فتح اللّه لشكرنويس باشى برادرزادهء صدر اعظم كه عازم سفر عتبات عرش درجات بود به جوار رحمت حضرت غافر الخطيئات روى نمود .\r\nديگر ملا كاظم مازندرانى كه جامع كمالات ظاهرى و نفسانى بود ازين سراى فانى به گلزار آنجهانى خراميد .\r\n\r\nذكر حقايق اخبار سال هزار و دويست و هفتاد و سه و تسخير هرات و تدمير افاغنهء شرير « ذلِكَ هُوَ الْفَضْلُ الْكَبِيرُ » *\r\nچون ارسال رسل و سفرا و اهداء تحف و هدايا بين الاحباب و اودّاء سبب زيادتى محبت و باعث بروز مودّت است ، در اين سال فرخنده فال ايمپراطور ممالك روسيه چند قطعه نشان بلند پايهء گرانبها مصحوب صاحب منصبى فهميده و دانا ، به شارژدافر مقيم دار الخلافهء طهران فرستاد ، كه پس از استيذان حضرت خلافت كبرى به صدارت عظمى و بعضى از رجال دولت عليه از جانب اعليحضرت ايمپراطورى اهدا نمايد .\r\nشارژدافر مشار اليه مراتب را به عرض باريافتگان كرياس سپهر مماس رسانيد .\r\nحسب الفرمان يوم چهاردهم محرم ، محمد عليخان نايب ايشيك آقاسى باشى با ده نفر از غلامان پادشاهى به سفارتخانهء دولت بهيّهء روسيه شتافته ، شارژدافر را با فرستادهء مزبور به دربار معدلت دستور آورد . سالار بار به قانون معمولهء اين روزگار نشانهاى محبت آثار را در طبقى زرين با شارژدافر و فرستادهء ايمپراطورى به حضور مهر ظهور رسانيد . مشار اليهما قرين عنايات بلا نهايات گرديده ، اجازت رسانيدن نشانهاى محبت نشان يافته ، دريافت خدمت صدارت را نمودند . نشان صدارت كه صورت عقاب و مرصّع به الماس پر آب با حمايل كه مخصوص آن نشان بود ، جناب صدارت زيب‌پيكر و اعتبار وزارت خويش ساخت .\r\n\r\n","description":"","footnote":"","page_name":" 186 ","page_number":202},
  {"content":"\r\n\r\nو همچنين نظام الملك و وزير دول خارجه و ميرزا عباس خان منشى اول امور خارجه و ميرزا ملكم خان مترجم دولت عليّه كه هريك را از جانب سنىّ الجوانب ايمپراطورى به نشان و حمايلى على قدر مراتبهم اهدا يافته بود ، زينت‌افزاى پيكر و از اتحاد دولتين فخيمتين قرين سرور و حبور گرديدند .\r\nهمچنين در اين سال موسيو بوره وزير مختار ، ايلچى مخصوص دولت بهيهء فرانسه از دولت قوى شوكت مزبور ، از دار الخلافهء طهران احضار به دار السلطنهء پاريس شد . روز هفتم شهر صفر پس از استرخاص از امناى دولت شوكت اختصاص ، بار سفر بسته عازم آذربايجان گرديد . روز چهاردهم شهر مزبور به تبريز رسيد . از اميرزاده نصرت الدوله زياد از رسوم متداوله اكرام و اعزاز نسبت به مشار اليه معمول آمد ، موسيو لكنت قپونو كه به منصب شارژ دافر و اقامت دار الخلافه مأمور بود . چون به جهت روانه ساختن عيال خود به دار الملك پاريس ، در آذربايجان بود ، بعد از روانگى وزير مختار و عيال ؛ خود از آذربايجان به دار الخلافهء طهران معاودت نمود . روز هفدهم ربيع الاول كه وارد دار الخلافه مىگرديد ، حسب الامر محمد قليخان قاجار يوزباشى و سى نفر غلام شاهى و تنى چند از تبعه و حواشى وزير دول خارجه ، استقبال نمودند . روز بيست و يكم شهر مزبور محمد حسنخان نايب ايشيك آقاسى باشى و ده نفر يساول و ده نفر فراش و پنج تن شاطر به سفارتخانه رفته ، مشار اليه را به دربار آوردند . سالار بار به حضور مهر آثار رسانيد .\r\nهم در اين سال در اراضى سده از توابع اصفهان ، صاعقه‌اى از آسمان نازل ، چون به زمين نزديك شد به سه قسمت منقسم شده به زمين فروشد . جماعتى كه آن را مشاهده مىنمودند فورا آمده زمين را حفر نموده از دو قسمت اثرى نيافتند ، از يك قسمت چون به قدر دو ذرع زمين را حفر نمودند ، جسمى به وزن چهار من تبريز ظاهر گرديده كه به دار الخلافه ارسال داشتند .\r\n\r\nبيان تسخير قلعهء هرات و تتميم ذكر ما سبق\r\nهمچنانكه مرقوم افتاد چند روزى در مبارزت و محاربت از طرفين تقاعد ورزيده ،\r\n\r\n","description":"","footnote":"","page_name":" 187 ","page_number":203},
  {"content":"\r\n\r\nاقدام نشد . چون ايام عاشورا رسيد ، لشكر دشمن شكر به مراسم تعزيه‌دارى و سوكوارى مشغول گرديدند .\r\nدر شب سيم محرم افاغنه به جانب مارپيچ سنگر ابو الفتح خان به مبارزت جسارت ورزيدند ، مقهورا به شهر مراجعت كردند . روز پنجم ، يكنفر از افاغنهء شهرى فرارا خود را به سنگر قاسم خان سرتيپ رسانيد ، آن روز را در اردو توقف نمود . چون شب در رسيد ، چند قبضه تفنگ دزديده عازم مراجعت به شهر گرديد ، بدست قراولان لشكر ظفر توأمان گرفتار آمد . على الصباح حسب الامر حسام السلطنه به سياست رسيد .\r\nهم در اين ايام به سبب خمپاره‌اى كه در خارج دروازهء قندهار در زمين تعبيه شده بود و بجانب شهر سر دادند ، چهل نفر از اهالى شهر به هلاكت رسيد افاغنه چون پاى بخت را سخت سست ، و اسباب ذلّت را مهيا و درست ديدند ، سرتيپ عيسى خان لاعلاج آخوندزاده ، محمد اسلم خان را به اردوى گردون شكوه فرستاده مستدعى ملاقات يكنفر از سركردگان گرديد . حسب الاستدعاى مشار اليه حسين خان يوزباشى ، شب هشتم محرم به اتفاق آخوندزاده محمد اسلم خان به شهر درآمد . عيسى خان را ملاقات كرد ، ولى فايده‌اى بر اين آمدوشد مترتب و ناشى نگشت . چهاردهم شهر مزبور عيسى خان به قصد استمداد از امير دوستمحمد خان قاصدى بجانب قندهار فرستاد . در حوالى اردو گرفتار غازيان شير شكار گرديد . حسب الامر اميرزاده مؤيد مقطوع الاذن واليد آمد .\r\nروز بيست و يكم محرم سردار احمد خان در كمال اطمينان از لاش و جوين به اردوى ظفر نشان رسيد . آقا خان ميرپنجه نيز از اسفرار مراجعت نمود . هر روزه محاربه و مبارزت در ميان مىآمد ، از طرفين مقتول و مجروح مىگرديد . چندانكه اكثرى از لشكريان افاغنه در محاربات عرضهء تيغ فنا ، و باقيماندگان از عدم آذوقه گرفتار رنج و عنا شدند .\r\nسرتيپ عيسى خان ، مير عبد العظيم برادر حاجى ابو الخير را كه از سادات عالى درجات هرات بود ، خدمت حسام السلطنه فرستاده بتوسط و شفاعت مشار اليه مستدعى ملاقات اسماعيل بيگ كه از محارم سامخان ايلخانى بود به جهت بناى كار هرات گرديد .\r\n\r\n","description":"","footnote":"","page_name":" 188 ","page_number":204},
  {"content":"\r\n\r\nاين تمنا پذيراى انجام گشته ، حسب الامر اميرزاده اسماعيل بيگ به اتفاق مير عبد العظيم به شهر رفت .\r\nسرتيپ عيسى خان را از هرجهت اطمينان كامل داده ، گرد فتنه فرونشست . مخالفت و مبارزت اهل شهر به اطاعت و ضراعت مبدل گشت . روز بيست و پنجم شهر صفر با عبد اللّه خان جمشيدى بيگلربيگى و فتح اللّه خان فيروزكوهى به اتفاق ايلخانى شرفياب خدمت حسام السلطنه گرديدند . مورد التفات و نوازش شدند نوشتجات امير دوستمحمد خان و پسر برادر او را كه به جهت سپردن هرات به ايشان از سرتيپ عيسى خان خواهشمند شده بودند ، خدمت حسام السلطنه سپردند . شبانه در منزل ايلخانى متوقف بودند . روزانهء ديگر محمد خان و جان محمد خان و امان نياز تركمان با جمعى ديگر از اعاظم و اعيان از شهر به اردوى نصرت پژوه آمده فيض‌ياب حضور اميرزادهء منصور شدند . حسب الامر حسينعلى خان سرتيپ با دو فوج گروس به شهر درآمده ، دروازه‌ها را با چندى از بروج قراول گماشته ، محمد رضا خان سرتيپ با دو فوج به حراست ارك مأمور گرديد . سرتيپ عيسى خان نيز به شهر مراجعت و در خانه و سراى خويش اقامت كرد .\r\nروز سلخ صفر ، اللّه ورديخان سرهنگ توپخانه به ضبط قورخانه و چند عراده توپ كه در شهر بود ، به شهر درآمد . غرّهء ربيع الاول خود اميرزاده با چهار فوج دريا موج با نظمى در كمال انتظام داخل شهر گرديده در ارك مقام فرمود . پس از ورود ، عامهء اهالى هرات را احضار و از الطاف سرشار شهريار بلند اقتدار اميدوار نمود . ايلخانى و حسينخان يوزباشى به مسجد جامع شتافتند . خطبه‌اى بنام نامى مبارك شاهنشاهى خوانده آمد . قاآنى :\r\n منت خداى را كه ز تأييد كردگار * فرمود فتح حصن هرى عم شهريار\r\nحصنى كه روزگار ز يك خشت باره‌اش * بر گرد نه سپهر تواند كشد حصار\r\nبالاى خاكريز وى اين نيلگون سپهر * چونانكه برفراز قلل قيرگون غبار\r\nدر زير آسمان و فراتر ز آسمان * در ملك روزگار و فراتر ز روزگار \r\nپس حسام السلطنه از ارك خارج و در شهر ، عمارتى كه موسوم به چهار باغ بود ،\r\n\r\n","description":"","footnote":"","page_name":" 189 ","page_number":205},
  {"content":"\r\n\r\nدار الاماره و محل اقامت فرمود . چون از انجام امورات لازمه فراغت حاصل آمد ، مراتب را مفصلا عريضه‌نگار ، مصحوب حسن بيگ صندوق‌دار خود انفاد دربار فلك اقتدار گردانيد . مبلغى از دراهم و دينار كه بنام اعليحضرت شاهنشاهى مسكوك بود به صحابت حسينخان يوزباشى ارسال حضور باهر النور ملك الملوك داشت . عريضه‌جات سرتيپ عيسى خان و اهالى هرات را سردار مجيد خان داماد عيسى خان حامل و به اتفاق حسينخان يوزباشى عازم درگاه شهنشاه مؤيد عادل گرديدند .\r\nحسن بيگ صندوق‌دار چون بسرعت و ايلغار طى مسافت مىنمود ، هشت روزه به دار الخلافه آمد . يكروز بعد امير حسينخان برادر ايلخانى نيز به چاپارى رسيد ، مژدهء فتح هرات را رسانيدند ، پس از رسيدن چاپار و اخبار ، جمهور امنا و امرا و بار - يافتگان درگاه را صلاى بار عام رفت . چون هريك را على قدر مراتب دريافت حضور اقدس و جبهه‌ساى آستان گردون شان مقدس حاصل آمد ، يكصد و ده تير توپ به عدد اسم مبارك امير مؤمنان كه علامت مباركى و شادى نمايان است سردادند .\r\nپس محمد حسينخان زنگنه نايب سالار بار ، امير حسينخان و حسن بيگ صندوق‌دار را به حضور مهر آثار رسانيد . عريضهء حسام السلطنه را ميرزا محمد تقى لسان الملك معروض گردانيد . ميرزا محمد عليخان متخلص به سروش ، الملقب به شمس الشعرا ، قصيده‌اى كه به تهنيت و مباركباد انشاد كرده بود و اين افراد را تيمنا از آن تحرير نمود ، با طلاقت لسان و بلاغت بيان به معرض عرض خاقان ثريا مكان رسانيد .\r\nبيت\r\n شهر هرى مسخر شاه و ستاره يار * اى غيرت ستاره بدين مژده مى بيار\r\nكرده است چرخ عهد كه هر ساله آورد * از بهر شاه مژدهء فتحى بزرگوار\r\nامسال داده مژدهء فتح هرى به دو * چونانكه مژدهء سر خوارزم شاه پار\r\nدى فتح‌نامهء هرى آمد به نزد شاه * فردا به دو رسد خبر فتح قندهار\r\nشهر هرى به قهر گرفتن طلسم بود * بشكست اين طلسم شهنشاه كامكار\r\nفخر ملوك ، ناصر دين ، شاه دادگر * شاهنشه مظفر و منصور و بخت يار \r\n\r\n","description":"","footnote":"","page_name":" 190 ","page_number":206},
  {"content":"\r\n\r\nچون پاشا خان امين صره نخست اين اخبار را بعرض شهريار رسانيده بود به انعام يك هزار تومان سرافراز و مفتخر گرديد . ده هزار تومان قربتا الى اللّه و طلبا لمرضاته ارسال عتبات عرش درجات شد كه جناب شيخ عبد الحسين مجتهد صرف تعميرات نمايد ، و قنديلى از طلا كه تقريبا به وزن دو من تبريزى بود مصحوب حاجى محمد خان پيشخدمت ارسال نجف اشرف گرديد ، كه ضميمهء موقوفات خزانهء مباركهء حضرت آمد .\r\nهمچنانكه مرقوم افتاد حسينخان يوزباشى و سردار مجيد خان كه با نقود مسكوك به سكهء مباركهء شاهنشاهى و عرايض عازم حضور باهر النور آمدند . سيزده روزه وارد دار الخلافهء طهران گرديدند . از آنجائى كه سرپنجهء ارادت و محبت امير مؤمنان و مولاى متقيان گريبان‌گير شاهنشاه ذى شأن مىبود ، روز ورود ايشان بزم خسروانى آراسته ، وجود ذى جود را به نشان تمثال همايون مبارك امير مؤمنان پيراسته فرمود .\r\nسران و سركردگان را به خلاع فاخره مفتخر ، مشت و جيبشان را از زر ، زيب و زينت داد . حاجى عليخان حاجب الدوله بخصوصه ، به چوب‌دست مرصّع سرافرازى يافت .\r\nاز آنسوى حسام السلطنه در انتظام مهام هرات كمال اهتمام مرعى مىداشت . در حسن سلوك با اهالى شهر و بلوك همت مىگماشت ، ولى چون سرتيپ ، عيسى خان در قتل فارسىزبانان آنچه در حيّز قدرت و امكان داشت فروگذاشت نكرد ، لهذا روز ششم ربيع الثانى دو ساعت به غروب مانده ، منتقم حقيقى توپچيان آذربايجانى و شقاقى را برانگيخت . در حينى كه آن سردفتر اهل شقاق از شهر با دلى پركينه و نفاق عزيمت اردوى نصرت اتفاق داشت ، در وى آويخته به قتلش پرداختند . جماعت افاغنهء بردّرانى از شنيدن اين خبر ، در شهر سر بشور و شر برآوردند . لاجرم حسب الامر حسام السلطنه به جهت تسكين فتنه و انقلاب ، عبد اللّه خان بيگلربيگى و جانى خان برادر مجيد خان را با پسر او در ارك محبوس نمودند . بعضى از ارازل و اوباش را تأديبى نموده هنگامه و غوغا فرونشست .\r\nديگر از سوانح خراسان در ايام توقف اميرزاده حسام السلطنه در هرات اينكه :\r\n\r\n","description":"","footnote":"","page_name":" 191 ","page_number":207},
  {"content":"\r\n\r\nتركمانان سرخس و قرياب با محمد شيخ تركمان در شهر ربيع الثانى قريب به دو سه هزار سوار در اراضى خواف و كاريز با كاروانى خراسانى از در ستيز و آويز درآمده ، معادل دو سه هزار شتر و قاطر با بار به حيطهء تصرف درآورده مراجعت نمودند . در همين‌وقت ابراهيم خان قاجار و حسنخان سبزوارى و صفر عليخان شاهسون از هرات عزيمت مشهد مقدس داشتند . از خواف به كاريز وارد گرديدند .\r\nعبد العزيز خان و محمد حسينخان هزاره از باخرز و حاجى حسنعلى خان خوافى هريك با جمعى نيز به كاريز رسيدند ، چون از مقدمه آگاهى حاصل نمودند ، آهنگ تعاقب محمد شيخ را نمودند . بابا خان هزاره ساكن كاريز اگر چه در باطن با تراكمه اتفاق داشت ، ولى از راه ظاهرسازى و نفاق با اين جمع اتفاق نمود . محمد شيخ با سوارهء تراكمه و اموال منهوبه در جنگل تومان آقا درآمد . چون تلاقى فريقين واقع آمد ، رزمى روى داد . بابا خان هزاره و حسنخان سبزوارى و صفر - عليخان على الترتيب به هزيمت شدند . حاجى حسنعلى خان و مير محسن خان خوافى با تفنگ‌چيان خوافى ثبات ورزيده با تراكمه جافى از ظهر تا غروب آفتاب داد جلادت دادند . جمعى كثير از تركمانان مقتول گرديد ، ولى چون سرب و باروت تفنگچيان به اتمام رسيد ، مأسور جماعت تراكمه گرديدند .\r\nهمچنين امان سعيد نام تركمان به اراضى خواف و تربت تاخت ، معدودى را اسير ساخته مراجعت نمود . خلاصه چون عرايض و اخبار فتح هرات و خدمات عساكر نصرت آيات به عرض امناى دولت جاويد عدّت رسيد ، مراتب چاكرى و جان‌نثارى هر يك از سران و سركردگان لشكر ظفر توأمان ظاهر و مشهود گرديد ، به ازاء خدمت ، و پاداش جان‌نثارى و اطاعت ، از قرار تفصيل به هريك تشريفى جميل و انعامى جزيل عنايت آمد . به حسام السلطنه كمرى و قمه‌اى مرصّع و قباى زربفت و چهار هزار تومان نقد به صيغهء انعام عنايت رفت .\r\nو همچنين ميرزا محمد قوام الدوله و عضد الملك و سامخان ايلخانى و آقا خان ميرپنج و قاسم خان و پاشا خان سرتيپ و عبد العلى خان سرتيپ توپخانه و خانبابا خان و\r\n\r\n","description":"","footnote":"","page_name":" 192 ","page_number":208},
  {"content":"\r\n\r\nابو الفتح خان ، و از سرهنگان اسكندر خان و يوسف خان و اللّه ورديخان و عباسقلى خان و باقر آقا و فتح اللّه خان و امير علم خان و رحمت اللّه خان هريك به قدر رتبه و شأن ، خلعت و نشانه و اضافهء مناصب و مرسوم و مواجب مرحمت گرديد . يكهزار و سيصد و پنجاه قطعه نشان طلا و نقره به جهت ياوران و سلاطين و صاحبمنصبان جزو افواج قاهره عنايت رفت .\r\nو كذلك به سركردگان سواره ، مانند صفر على خان شاهسون و پرويز خان چاردولى و محمد ابراهيم خان قاجار و غيره كه ذكر هريك به اسمه موجب تطويل است ، نشان و خلعت ، به اندازهء خدمت مرحمت آمد . امير حسينخان برادر ايلخانى كه به دار الخلافه آمده بود ، با خلعت مهر لمعان و مواجب و مرسوم دو چندانكه سابق معين بود مراجعت به خراسان نمود . حسن بيگ صندوق‌دار منصب سرهنگى و لقب خانى يافت . حسينخان يوزباشى سرتيپ سواره گشت ، قوام الدوله با نيمى از لشكر دشمن شكر به مراجعت مشهد مقدس و حسام السلطنه به توقف در هرات مأمور گرديدند . در همين ايام سردارزادگان افغان از قبيل سردار سلطان احمد خان بن محمد عظيم خان و سردار شاه دولت خان برادرزادگان دوستمحمد خان به دار الخلافهء طهران به تقبيل آستان معدلت نشان مشرف ، و از مراحم و اشقاق بيكران خسرو زمان قرين مفاخرت گرديدند .\r\n\r\nبيان وقايع توقف فرخ خان امين الملك سفير كبير ايران در دار الخلافهء اسلامبول\r\nسابقا وقايع مسافرت سفير كبير تا ورود اسلامبول ترقيم پذيرفت ؛ پس از انقضاء چندى از ايام اقامت آنجا ، با سفراء دول متحابه مقيم آنجا طريقهء موالات و مراودت پيمود . جنرال لاردكليف ، وزير مختار دولت بهيهء انگليس باب مواحدت و مصادقت مفتوح نداشت ، لهذا سفير كبير سبقت جست و از در مراودت درآمد . يكنفر از تبعهء سفارت را مأمور به ديدار مشار اليه گردانيد ، و خريدار كالاى مهر و محبت ايشان گرديد .\r\nدوستانه پيغام كرد كه از جانب كارگزاران دولت عليهء خود مأذون و مختارم كه\r\n\r\n","description":"","footnote":"","page_name":" 193 ","page_number":209},
  {"content":"\r\n\r\nچنانچه كارپردازان دولت انگريز طالب ارتفاع غبار كدورت و نقار انگيختهء مستر موره وزير مختار خود باشند ، به نوعى كه شايسته و سزاوار باشد ، در اصلاح ذات البين و تجديد مراسم و داد و الفت جانبين اقدام نمايم .\r\nجواب مشار اليه اينكه من از امناء دولت خود به معاشرت و مكالمت سفير دولت ايران مأذون نمىباشم . سفير كبير مجدد حاجى ميرزا احمد خان وزير را به وى فرستاد ، اين كرّت ملاقات رو نداد . چون روزى چند از آن مقدمه گذشت و لارد كليف را از مكنون ضماير رجال دولت انگليس اطلاعى حاصل گشت ، نايب الوزارهء خود را نزد سفير كبير فرستاده ، پيغام نمود كه حال از اولياى دولت انگليس مرا رخصت حاصل شده كه سخنان شما را در باب اصلاح استماع نمايم ، مقاصد خود را تحريرا اظهار داريد . سفير كبير مختاريت خود را تسطير نموده به وى فرستاد . مجددا لارد كليف تكليف نمود كه واضح ازين تحرير نماييد . امين الملك نگاشت كه : « از طرف قرين الشرف كارگزاران دولت عليهء ايران مأمور و مختارم كه به نهجى كه شايستهء طرفين باشد در مقام رفع كدورت و نقار برآمده مواحدت و صفاى جانبين را كما فى السابق برقرار گردانم » .\r\nوزير مختار مكرر اظهار داشت كه سفير كبير بر اين نوع تحرير كند كه : « من از جانب دولت ايران مختار و مأمورم كه در مقام رضاجوئى اولياى دولت انگليس برآيم ، و بر ذمهء من است كه امناء دولت ايران عساكر مأمورهء خود را از هرات و افغانستان منصرف نمايند ، و به هيچ قسم در افغانستان مداخله ننموده خسارت و زيانى كه در اين مأموريت لشكر به افغانستان رسيده از خزانهء دولت ايران ادا شود » . چنانچه به اين صورت نوشتهء ممهور بسپارد و تعهد انجام مراتب مرقومه نمايد در اتمام كار اقدام خواهد شد ، و الا جز از اين قسم ، اذن ملاقات و مكالمت ندارم . در مصالحت و مسالمت ، و اتمام و انجام اين مهم به جنرال اوترم سردار عساكر بحرى انگليس مرجوع گرديده كه در خليج فارس به نوعى كه مصلحت داند به پايان رساند .\r\nامين الملك نيز به جهت اطفاء نايرهء فساد ، خطى به نوع خواهش مشار اليه سپرد و\r\n\r\n","description":"","footnote":"","page_name":" 194 ","page_number":210},
  {"content":"\r\n\r\nصحتش را موقوف به امضاى كارگزاران دولت ابدمدت شمرد ؛ چون لارد كليف سفير كبير را از در ملايمت ديد ، بساط عرصهء تكليف را افسح گسترانيد « زاد فى الطنبور نغمة اخرى » كه قبل از ملاقات شروطى چند لازم است كه به درجهء قبول و اجابت رسانيد .\r\nاولا علاوهء اينكه دولت ايران ، مداخله در افغانستان ننمايد و زيان آنجا را از عهده برآيد . چنانچه بعدها فيما بين ايران و افغانستان مخاصمتى روى دهد ، اصلاحش به صوابديد كارگزاران انگليس باشد . ديگر عهدنامهء تجارتى تجديد شود ، در همهء شهرهاى ايران قونسل انگليس متوقف باشد . ديگر مطالبات تبعهء انگليس را هرچه از متعلقات دولت ايران باشد ، بدون تعطيل به حيطهء وصول رسد . ديگر بندر عباس را به نوعى كه خواهش و رضاى سيد سعيد خان « 1 » امام مسقط باشد به او واگذار شود . ديگر آنكه از صدر اعظم دولت ايران امورى چند كه مخالف دوستى و مواحدت دولتين فخيمتين بود ، ظاهر گرديده ، مشار اليه از صدارت معزول و اين خدمت به ديگرى مفوض و مرجوع آيد .\r\nامين الملك را تحيّر حاصل گشت و از اين تكاليف شاقه در مقام تفكر برآمد .\r\nتا روز بيست و سيم شهر ربيع الاولى كه اخبار فتح هرات در اسلامبول اشتهار يافت سفير كبير خوشوقتى يافت و به ملاقات لارد كليف شتافته اظهار داشت كه چنانچه شما نيز متعهد شويد و مرا مطمئن كنيد كه تا انجام اين امر عساكر انگليس در حدود ايران قدم نگذارند و بر خلاف رويهء دوستى معمول ندارند ، من هم مطالب شما را مفصل و مشروح به دربار سپهر اقتدار معروض ، در ثانى آنچه از اولياى دولت ابدمدت حكم رسيد معمول خواهد گرديد ، وزير مختار دولت انگلستان بدين شرط همداستان نيامد . سفير كبير را معلوم گرديد كه از اين همه افسانه منظور « لارد كليف » مسامحه و بهانه بود . بلا اهمال صورت حال را معروض رأى خديو بيهمال گردانيد .\r\n\r\n\r\n","description":"","footnote":"\r\n( 1 ) در ناسخ تواريخ و روضة الصفا سيد سعيد و سيد ثوينى با ص يعنى « صيد » تحرير شده است .\r\n","page_name":" 195 ","page_number":211},
  {"content":"\r\n\r\nشاهنشاه اسلام‌پناه را از اظهار اين تكاليف و زياده‌طلبى دولت انگليس رخنه در بنيان و تأسيس بردبارى و حوصله افتاد ، فرمان قضا جريان به احضار عساكر جلادت مآثر شرف صدور پذيرفت ، كه از ممالك محروسهء ايران مستعد و آمادهء سفر افغانستان و هندوستان گردند . حكم محكم به امين الملك صادر گرديد كه اين نوع مصالحه حكم نقش بر آب و موج سراب دارد . مقصود اصلى كارگزاران دولت خداداد ملاحظهء دوستى و اتحاد دولت انگليس بود كه به سالها فيما بين برقرار آمده ، به كدورت و نقار تبديل نيابد . حال كه به اين سخت‌گيرى بهانه و برترى مىطلبند به حمد اللّه و المنّه اهالى ايران ، كه غيرت و جلادت جبلى ذات ايشان است ، به اين سست عنصرى نخواهند بود كه اين نوع تكاليف شاقه را متحمل آيند . تحمل اين تكاليف گران از حميت دور و منافى طبع غيور است ، لهذا به عزّ امضاء مقرون نفرموديم .\r\nدليران قوى چنگ و غازيان فيروز جنگ حاضر و آنچه را مشيت خداوند قادر متعلّق كرده ظاهر خواهد گرديد .   « وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ اللَّهُ »   چون سفير دولت انگليس از در خدعه و تزوير با تو برآمد ، در آنجا با تو از مصالحه سخن كرد و در اينجا غفلتا از هندوستان به سواحل بنادر فارس لشكر آورد ، تو نيز شرحى بنگار و از عدم اعتبار نوشته كه به لارد كليف در قبول بعضى از تكاليف سپرده ، وزراى دول خارجه را اخبار نموده ، بدون تأمل و درنگ به انجام خدمت مرجوعه آهنگ پاريس كن . چون اين منشور قضا دستور به سفير كبير رسيد ، حسب الامر به ابطال صحيفهء غير معتبره پرداخته ، وزراء دول خارجهء مقيم اسلامبول را مستحضر ساخت ، عازم پاريس شد .\r\nروز بيست و چهارم ربيع الاول با همراهان به جهاز بخار دولتى فرانسه كه در فرضهء اسلامبول به جهت ايشان آماده و مهيا بود سوار گرديده عازم بندر مرسيلز [ مارسى 
  ] شد . ولى بواسطهء شدت طوفان بىاختيار به بندر تولون آمدند . از آنجا به بندر مرسيلز معاودت نمودند . كارگزاران بندر مزبور برحسب امر اولياى دولت فرانسه به قواعد متداوله به تهنيت ورود پرداخته به طريق مستحسن و معمول به بندر مرسيلز\r\n\r\n","description":"","footnote":"","page_name":" 196 ","page_number":212},
  {"content":"\r\n\r\nنزول نمود ، از آنجا عازم دار الملك پاريس شدند . روز بيست و چهارم جمادى الاولى به حوالى دار السلطنهء پاريس رسيدند ، در كالسكه‌هاى دولتى كه وزير دول خارجهء فرانسه به اتفاق يكنفر صاحبمنصب فرستاده بود سوار شده در نهايت اعزاز و احترام در منزل شايسته مقام نمودند .\r\nروزانهء ديگر موسيو مپرستن كه به ميزبانى مأمور بود از جانب وزير دول خارجه به تهنيت ورود آمد . روز بعد سفير كبير به رسم معمولهء اروپا كه مسافر بايد سبقت جويد ، وزير دول خارجه را ديدن نموده مراجعت به منزل خود كرد . چون در همين اوقات كه سفير كبير به مملكت فرانسه شتافت مقدمهء آمدن جهازات دولت انگليس به خليج فارس و بندر بوشهر روداد ، لهذا بعد از تحرير آن وقايع بذكر تتمهء گزارشات ايام سفارت خواهد پرداخت .\r\n\r\nبيان آمدن سپاه انگريز به خليج فارس و وقايع آن\r\nچون حسب الاخبار كارگزاران دولت انگليس متوقف بندر بمبئى « جونس صاحب » باليوز مقيم بندر بوشهر از حركت جهازات جنگى آن دولت به عزيمت بوشهر استحضار بهمرسانيد ، و مأمور به خروج از بوشهر گرديد . شرحى به ميرزا حسنعلى خان دريابيگى بوشهر مشعر بر روانگى خود اظهار داشت ، و خواهشمند گرديد كه بعضى از اثقال و اسباب خود را به وديعت به مشار اليه سپارد ، دريابيگى مسؤول وى را قبول و اجابت نمود . مهديخان سرهنگ را امر نمود كه بر انبار و مخزن اسباب و اثقال باليوز قراول گمارد كه احدى متعرض نشود . باليوز به انجام مهمات خود پرداخته روز هفدهم ربيع الاول دريابيگى را وداع نموده به جهاز دولتى انگليس درآمد .\r\nجهازات جنگى انگريز تا چهارم ربيع الثانى چهل و پنج فروند از بخارى و هوائى كه مشحون به هشت هزار و پانصد نفر لشكر نظام و خدمه و يكهزار و يكصد و پنجاه سر اسب سوارى و چهار صد و پنجاه رأس گاو عراده‌كش بود ، در لنگرگاه بوشهر رسيد ، لنگر انداختند ، سردار لشكر خشكى جنرال « استاكر و سرهنرى ليك » سواندر اينچيف ادميرال - [ دريا سالار ، فرمانده كل 
  ] و جمعى ديگر از صاحبان\r\n\r\n","description":"","footnote":"","page_name":" 197 ","page_number":213},
  {"content":"\r\n\r\nمناصب با باليوز بوشهر به اعداد كار مشغول گرديد . شرحى به دريابيگى بدين شرح اظهار داشتند : بنام حاكم بندر بوشهر و مضافاتش چون سرداران شوكت مداران جنرال صاحب بهادر و ادميرال صاحب بهادر سالاران افواج برّيه و بحريهء دولت انگليس كه در مقابل بندر بوشهر مىباشد مايل بودند كه شهر بندر بوشهر از مخمصهء حرب معاف و آزاد باشد ، و مىخواستند مهلتى فسيح به جهت آنانى كه طالب جنگ نيستند و زنان و اطفال بدهند كه به سلامت از محوطهء بوشهر بيرون رفته باشند . لهذا در توپ انداختن به شهر خوددارى نمودند ، و الا جهازات مستعدهء دولت انگليس مىتوانستند كه به فاصلهء دو ساعت او را خاكستر نموده باشند ، حال چون مراسم مروت را منظور داشتند ، زياده بر اين حمله كردن را به تعويق نخواهند انداخت مگر اينكه دريافت كنند كه محاربه كردن مفيد نخواهد افتاد ، و از راه بصيرت شهر را بدست ايشان بسپارد ، تا طلوع آفتاب فردا مهلت داده مىشود كه در احوالات خود تفكر نموده باشد . هرگاه مصمم تسليم شد لازم اينست ، چوب فوقانى دار علم ايرانى كه محاذى چهار برج است به علامت انقياد پائين آورده شود . در صورت جنگ نكردن و واگذار نمودن كه در آن منقصتى نيست .\r\nشروطى كه سرداران معظم اليهما مقرر فرموده‌اند اين است : يكى آن‌كه آنچه اموال سايرين باشد از هرمقولهء اشياء يا عمارت آنها در محافظت تام خواهد ماند . ليكن اموال دولتى از هرچيز با اسباب مخزونه كه در انبارات و مخازن و عمارات دولتى با اسلحه و قورخانه و خزانهء دولتى ، بايد بدست ايشان با سياههء دولتى سپرده شود . ديگر آئين انگليس اقتصارا آنست كه در عبادت خداوند عالم هركس به اعتقاد و كيش خود است ، لهذا اهل هرملت به مقتضاى دين و آئين خود مختار خواهند ماند ، ادنى معارضه‌اى ابدا بر آنها نيست . ديگر افواجى كه ساخلو بلد مىباشند و جميع عملهء ايران كه سلاح بردار مىباشند ، اذن به جهت آنها حاصل خواهد شد ، كه از در دروازهء شهر خارج شوند ، و با احترام تمام كه قانون حرب است . اعنى با طبل و شيپور و بيرق\r\n\r\n","description":"","footnote":"","page_name":" 198 ","page_number":214},
  {"content":"\r\n\r\nو غيره بيرون آمده باشند . پس از آن ، چاتمه « 1 » زير ديوار قلعه از جانب شرق و غرب زده جميع ادوات عسكرى را پيش از اسير شدن بر زمين بگذارند . من بعد سركردگان و بزرگان قشون پيش‌آمده شمشيرهاى خود را بعنوان انقياد بسپارند .\r\nديگر هر آن‌كس كه مأسور شد در صورتى كه مرخص نمىشود ، بطور مهربانى با او رفتار خواهد شد ، چه در مأكول و چه در ملبوس بطور قواعد دول منظمه ، سركردگان و بزرگان نيز بعد از گرفتن عهد و پارول [ قول 
  ] از آنها مأذون خواهند شد كه از حركات و سكنات به اختيار خود باشند . ديگر دولت انگليس با رعيتى كه جنگ - كن نيست و مردمانى كه سلاح‌بردار نيستند ، جنگ نمىكنند . حرب با دولت است و بس .\r\nديگر امثال آنانى كه در تحت حكومت ، سمت انگليس خواهند شد ، هم در جان و هم در مال ، هم در معمول داشتن شرايط دين خود زير حمايت خواهند ماند . شروطى بر آنها لازم نيست . شروط همان است لا غير و لا عذر . هرگاه علاماتى كه مذكور شد مقبول افتاد صلح در بوشهر برقرار خواهد ماند . چنانچه مردود شد ، در موعد مزبور جنگ خواهد شد . حسب الحكم سرداران جنرال صاحب و ادميرال صاحب سالاران افواج بحريه و برّيهء انگليس كه در مقابل بوشهر مىباشند .\r\nصحيح فيلكس جونس ، كارپرداز مهام دولتى در جهاز آتشى ، اسى [ كذا 
  ] زير علم ادميرال سرهنرى ليك ، تحريرا روز سه‌شنبه دهم ربيع الثانى سنهء يكهزار و دويست و هفتاد و سه ، مطابق نهم ديسمبر هزار و هشتصد و پنجاه و شش عيسوى .\r\nدريابيگى كه به سبب نبودن لشكر و عدم آب در محوطهء بوشهر نه استعداد جنگ داشت ، و نه قوهء درنگ . قريب به يكهزار نفر سرباز قراجه‌داغى و نهاوندى و محمد - عليخان سرتيپ قراباغى و مهدى خان قاجار سرهنگ كه از دولت به محافظت بوشهر درنگ داشتند . محمد عليخان روز هشتم ربيع الثانى به سراى جاودانى شتافته بود .\r\nخلاصه دريابيگى به بلوكات دشتى و دشتستان به استعمال اخبار و تفنگچى\r\n\r\n\r\n","description":"","footnote":"\r\n( 1 ) چاتمه زدن : تفنگها را سر بر سر هم نهادن .\r\n","page_name":" 199 ","page_number":215},
  {"content":"\r\n\r\nچريك حتى المقدور ، از دور و نزديك احضار داشت . باقر خان و احمد خان تنگستانى با چهار صد پانصد نفرى تفنگچى پيادهء تنگستانى و قراء حوالى .\r\nبيت\r\n همه كمانكش و زورآزماى و تيرانداز * همه مبارز و جوشن شكاف و سندان‌دوز\r\nهمه چو شير به هنگام جنگ حمله‌گزار * همه شهاب صفت‌گاه كينه دشمن‌سوز \r\nبه نيّت جهاد و عزم دفاع عازم بوشهر گرديدند . پس محمد حسنخان برازجانى و محمد رضا بيگ زيارتى و جمعيتى از جماعت دشتى كه آن هم جمله قريب به چهار صد نفر مىشدند وارد شدند . دريابيگى تفنگچى برازجانى و غيره را در برج خلعت - پوشان نيم فرسنگى بوشهر ، كه آب و خوراك اهالى بوشهر را از آنجا حمل مىدهند ، جاى داد ، و جماعت تنگستانى را به ريشهر يكفرسخى بوشهر فرستاد . باقر خان كه طى چهار فرسخ مسافت نموده ، در نهايت خستگى و كسالت به ريشهر رسيد ، خرابه‌هاى قلعهء مخروبهء معروف به بهمنى را سنگر كرده اقامت ورزيد .\r\nاز آن سوى هشت فوج پياده نظام و سى عراده توپ جلو از نه پوند تا چهار پوند و يكهزار سوار لشكر كينه‌ور انگريز در حليله كه بمسافت دو فرسخ ميانهء جنوب و مشرق بوشهر واقع است ، روز قبل از سفاين به خشكى آمده على الصباح دو فوج را در حليله گذارده بقيه از حليله به سمت ريشهر ، تكاور انگيز ، جلوريز آمدند .\r\n\r\nدر توصيف جماعت تنگستانى\r\nهمين‌قدر كفايت است كه اين معدود قليل به خيال مقاتله و مجادله در برابر اين همه لشكر و توپخانه ايستادگى نموده به مقاتله اقدام ورزيدند . جهازات جنگى كه از سمت دريا هرجا به محاذات افواج خشكى طيّار و سيّار بود . از طرف بحر توپهاى شصت و شش پوند را به جانب اين مجاهدين فى سبيل اللّه دهان گشوده ، به آتش‌فشانى مشغول شدند . از بحر و برّ آتش كارزار شعله‌ور آمد . صفحهء خاك چون كرهء نار ، و روز روشن مانند شب تار گرديد .\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nفضل اللّه معجم :\r\n ز بانگ كوس و از زخم چكاچاك * طنين افتاد در نه طاس افلاك\r\nز پيكان عالمى پرژاله كردند * زمين از خون مردان لاله كردند\r\nروان شد سيل خون تا چند فرسنگ * ميان خون سر مردان چو خرچنگ\r\nكه آب بحر با چندان غزارت * برون شد گوئى از حكم طهارت \r\nاز جانبين ، آنان به اطمينان زيادتى جمعيت و استعداد ، و اينان به نيّت دفاع و اجر جهاد ايستادگى نموده بالاخره جنگ مغلوبه گرديد . از توپ و تفنگ گذشته كار به شمشير و خنجر كشيد . از جماعت انگريز يك نفر سردار و پنج نفر سركرده و صاحبان مناصب مقتول ، و از آحاد و افراد لشكر جمعى كثير و جمّى غفير كه عدد ايشان بر اين فقير غير معلوم است ، فانى و معدوم گرديد .\r\nو از جماعت اسلام احمد خان و هفتاد و دو نفر از اقارب و متعلقان ، كه در مرحلهء سعادت از اين بهتر عددى نيست ، بدرجهء شهادت رسيد ، حسنخان پسر ديگر باقر خان به زخم گلوله مجروح گرديد ، ولى باقر خان :\r\n بى بلا نازنين شمرد آن را * چون بلا ديد در سپرد آن را \r\nولدان مقتول و مجروح را گذارد ، خود با بقيهء تنگستانى به سمت تنگستان و بوشهر طريقهء هزيمت و فرار پيمودند ، احدى مأسور نيامد . بعد از آن هنگامه لشكر انگليس از جانب خشكى و جهازات جنگى از سمت دريا به حركت آمده ، هم از راه به انهدام برج خلعت‌پوشان و قلعهء بوشهر از جنرال استاكر سردار لشكر به توپ انداختن و آتش‌فشانى حكم رفت .\r\nدو نفر كه برفراز برج خلعت‌پوشان جاى داشتند . به ضرب گلولهء توپ مقتول گرديد ، بقيه تفنگچى برازجانى و غيره به جانب بوشهر و برخى به جانب دشتستان فرار نمودند . سپاه انگريز در برج خلعت‌پوشان توقّف ، شرحى مجدد بدين صورت به دريابيگى نوشته ارسال داشتند : عاليجاه مقرب الخاقان ميرزا حسنعليخان با سرداران ! هركس كه حاكم شهر بوشهر باشد ، بدانيد ! حالا مانديم اينجا سه ساعت ،\r\n\r\n","description":"","footnote":"","page_name":" 201 ","page_number":217},
  {"content":"\r\n\r\nهيچ‌كس حسب الشرط بيرون نيامده است . از اين وقت تا يك و نيم ساعت ديگر همين‌جا معطل هستيم ، اگر تا آنوقت كسى نيامد بايد كه شهر كلا به هجوم گرفته شود .\r\nاگر بيايند به همه كسان امان داده خواهد شد ، ميل جنرال صاحب سردار كل اين است كه به هيچ‌كس ضرر نرسد ، از جانب جنرال صاحب سردار كل و جونس صاحب باليوز ، رعايا و جمهور متوطنين بوشهر كه از ديرگاه به لوازم امور كاسبى و تجارتى مأنوس و از طريقهء جدال و رويّهء نزاع و سپاهىگرى مأيوس بودند ، بالاجماع علم دولت عليهء ايران را نگون‌سار ، علامت استيمان و انقياد را آشكار ساختند .\r\nمحمد رضا بيگ زيارتى كه از برج خلعت‌پوشان خود را به بوشهر رسانيده بود ، اين هنگام بعزم فرار از بوشهر برآمده به سواره و پياده نظام انگريز دچار گرديده ، دو نفر از ايشان را به قتل رسانيده خود نيز به درجهء شهادت رسيد . سردار انگريز حكم داد كه قليل ساخلو بوشهر را اولا از اسلحه عارى ، پس مايملك ايشان تصرف ، به ذلّت و خوارى روانه نمودند . دريابيگى و مهدى خان سرهنگ و ميرزا رضاى منشى مهام خارجه متوقف بوشهر را با هفت نفر خدمتگزار به جهاز بخار سوار ، روانهء بندر بمبئى نمودند . خود در شهر رحل اقامت انداخته به جلب قلوب ساكنين و متوطنين آنجا پرداختند .\r\nحسب الحكم سردار باليوز بوشهر به جهت اطمينان اهالى بوشهر و اشتهار فقراتى چند در صفحه‌اى نگار داده در دروازهء شهر برقرار نمود .\r\nاولا : شهر بوشهر در تحت حكومت انگليس درآمده از اين روى بايد به قواعد و قانون عسكرى آنان كه در تحت حكومت انگليس مىباشند حقوق هيچ‌كس را از دست باز ندهند ، و گوش به سخنان بدخواهان و منافقان قرار ندهند ، و گرنه كيفر عمل خويش معاينه كنند .\r\nفقرهء دوم : چندانكه حكمى مرقوم نشده بندر بوشهر از زحمت عشاران « 1 » معاف خواهد بود .\r\n\r\n\r\n","description":"","footnote":"\r\n( 1 ) عشار - مأمور ماليات\r\n","page_name":" 202 ","page_number":218},
  {"content":"\r\n\r\nفقرهء سيم : آلات حرب و اسلحه نزد هركس باشد ضبط خواهد شد ، و بىاذن هيچگونه مسكرات خريده و فروخته نگردد .\r\nفقرهء چهارم : جز مسكرات هرچه از بندر بيرون برند يا درآرند بيع و شراى آن ممنوع نيست .\r\nفقرهء پنجم : بيع و شراى غلام و كنيز جايز نيست ، همه آزادند .\r\nفقرهء ششم : آنان كه در اين شهرند ، مادام كه بخواهند زير حمايت انگليس خواهند بود .\r\nفقرهء هفتم : جز لشكريان و اهل پليس هيچ‌كس سلاح جنگ برندارد ، و در نزد هركس ديده شود گرفته خواهد شد ، و مسافران چون به دروازه رسند آلات حرب خود را به محافظين دروازه بسپرند ، و گاه بازگشتن ازو بستانند .\r\nفقرهء هشتم : آنان كه زير علم انگليس‌اند هركس به آئين و شريعت خود ، طاعت خدا كند ، دولت انگليس را به دين و مذهب كسى كارى نيست .\r\nفقرهء نهم : معاصى جزيه را به قانون عسكرى مكافات دهند . و اگر جرمى بزرگ باشد حكم آن با سردار جنرال صاحب است ، و هركس در اين بلد مديون باشد ، بىضامن به رفتن از شهر مرخص نيست .\r\nالقصه لشكر انگليس به استحكام سنگر و باستيان و انتظام مهام آن سامان مشغول گرديدند ، از اين طرف چون در اوايل كار كه آمدن جهازات انگريز به سمت بوشهر آشكار گرديد ، و اين اخبار به صحابت چاپاران به عرض امناى دولت عليّه ، رسيد ، مهر عليخان نورى شجاع الملك حسب الامر عم ، كه دولت عليّه را صدر اعظم بود ، با فوج خاصه و فوج چهارم تبريزى و نيم فوج شيرازى و يكصد نفر غلام و چهار عراده توپ و يك عراده خمپاره مأمور به مجادله و محاربهء لشكر انگريز گرديد . يوم هفدهم ربيع الثانى كه پنج روز بعد از سانجهء بوشهر بود ، اين خبر به شيراز رسيد .\r\nاز چنار راهدار نهضت نموده ، به « فراش بند » رفت . پنج روز در آنجا توقف كرد .\r\nو محمد قليخان ايلخانى ايلات فارس كه فراش‌بند ، نيز از بلوكات جمعى مشار اليه بود\r\n\r\n","description":"","footnote":"","page_name":" 203 ","page_number":219},
  {"content":"\r\n\r\nدر رسانيدن سيورسات و انجام ضروريات ايشان حسب المقدور اهتمام نمود . سيصد و هشتاد سوار و قريب به هزار نفر تفنگچى با آذوقه و سيورسات يك ماهه و دو عراده توپ ديوانى و فوج قشقائى ، جمعى لطفعلى خان سرتيپ و فوج عرب ، جمعى رضا قليخان سرتيپ ، با خود برداشته به اردوى شجاع الملك ملحق گرديده ، از فراش‌بند حركت ، جمادى الاولى وارد منزل ننيزك يك فرسخ و نيمى برازجان گرديد ، از فراش‌بند حركت‌ها هفتم جمادى الاولى وارد منزل ننيزك يك فرسخ و نيمى برازجان گرديدند .\r\nباقر خان تنگستانى و محمد حسنخان برازجانى و حسينخان دشتى نيز بدون جمعيت آمدند كه هنگام ضرورت تفنگچى خود را حاضر سازند . از آنجا به قصبهء برازجان آمدند . كنار قلعهء برازجان رحل اقامت افكنده و عليخان سرتيپ - قراگوزلو با توپخانه نيز حسب الامر از شيراز به برازجان رفت . مدت يك ماه در برازجان اوتراق ، به تجهيز لشكر و ترتيب اسلحه و يراق پرداختند ، از طرفين مبادرت به محاربت نشد . در اين حيص و بيص جنرال اوترم به سردارى لشكر انگلستان از هندوستان به بوشهر آمد . عزم نهضت به جانب برازجان و مجادله با لشكر ايران نمود ، جنرال استاكر و ساير سركردگان همداستان نيامدند ، ولى چون مخالفت سردار خلاف پيشه و شعار ايشان بود ، با پنج فوج پياده نظام و چهار صد نفر سواره و هيجده عراده توپ جلو از بوشهر بعزم برازجان حركت نموده به چاه كوتاه آمدند .\r\nقراولان لشكر ايرانى كه در چغادك چهار فرسخى بوشهر به ديده‌بانى اقدام داشتند . يوم دهم جمادى الثانى از ايشان خبر ورود سپاه كينه‌خواه انگريزى به چاه كوتاه به شجاع الملك رسيد . پس از استماع و اجتماع در محل شورا ، آراء بر اين قرار گرفت كه به استقبال ايشان شوند ، و در مجادله تقديم جويند .\r\nلهذا چهار عراده توپ به محافظت سنگر مأمور نموده ، بقيهء لشكر با دوازده عراده توپ مصمم ركوب شده ، به سمت چاه كوتاه روانه گرديدند . قشون انگريز از چاه‌كوتاه نيز حركت و از سمت ديگر عازم برازجان بودند .\r\nچون طرفين از منازل به مسافت فرسنگى راه پيمودند ، ابرى نمودار و باران\r\n\r\n","description":"","footnote":"","page_name":" 204 ","page_number":220},
  {"content":"\r\n\r\nشديدى در كار آورد . لشكر انگريز در قريهء چاه خانى اقامت كرد . قشون ايران به برازجان معاودت نمود . شبانه مجدّد به كنكاش و شورا اقدام نمودند . ايلخانى كه مردى مجرب و ازرموز حرب بااطلاع بود ، همچنين مصلحت ديد كه به منزل ننيزك كه دهنهء كوه ، و با آب و علف ، و تا برازجان يك فرسخ و نيم مسافت است ، نهضت نموده و در پناه حصن حصين خدا آفرين جبال متحصن شده تا عند الفرصت به شبيخون يا مقابله پردازند .\r\nشجاع الملك رفتن به دالكى ، كه تا برازجان چهار فرسخ مسافت داشت ، به صواب اقرب دانست ، اختلاف آراء در ميان آمد ، على الصباح شجاع الملك به جهت رياست لشكر و ايلخانى به ملاحظهء نجات از خطر و احتمال ظفر هريك به سمتى رهسپر گرديدند . در اين اثنا سواران مقدمة الجيش لشكر انگريز به برازجان رسيد ، چون سياهى لشكر ايلخانى هنوز نمودار بود ، وى را تعاقب نموده ، اين معنى واضح است كه سوارهء هندوستانى در مقابل سوار ايرانى كه هريك رستم دستانى و سام نريمانى خود را مىدانند .\r\nبيت\r\n با كبك تو دانى چه‌كند مخلب شاهين * با گردن آهو چه‌كند پنجهء شيران \r\nسهراب خان خلف مصطفى قليخان مرحوم كه ايلخانى را برادرزاده و جوانى شجاع و آزاده است ، با سوارى چند از جماعت قشقائى عطف عنان نموده دو نفر سوارهء هندوستانى بر خاك هلاك افكنده ، مركب و اسلحهء ايشان را تصاحب ، رؤوس منحوس‌شانرا به حضور ايلخانى رسانيدند . شجاع الملك به دالكى رفت ، قدرى از قورخانه و اثقال و خيام بعضى از لشكر بسبب عدم باركش برجاى ماند ، لشكر انگريز در برازجان در همان مكان منزل نموده ، اولا اسباب حربيه و آلات جارحهء اهالى برازجان را گرفته ، اسب و قاطر آنچه در آن قريه بود متصرف ، زياده متعرض نگرديدند . بعد از سه روز توقف عزيمت انصراف به بوشهر نمودند .\r\nچنان كه مرقوم گرديد ، سرهاى سواران انگريز بعد از آن‌كه مشهود ايلخانى آمد به دالكى فرستاد ، و شجاع الملك را از توقف لشكر انگريز در برازجان اطلاع\r\n\r\n","description":"","footnote":"","page_name":" 205 ","page_number":221},
  {"content":"\r\n\r\nداد . اينان نيز به خيال شبيخون آمده ايلخانى را به عزيمت خويشتن آگاهى دادند ، دو هزار نفر پياده نظام منتخب نموده و هشت عراده توپ و دويست نفر سواره و تمامى سركردگان به عزم شبيخون از دالكى حركت به سمت برازجان نمودند . بنه و آغروق را در دالكى به عبد الحسين خان نورى ، سرهنگ توپخانه كه از نام‌يافتگان همين زمانه بود سپرده آمد . ايلخانى دو ساعت از شب گذشته از ننيزك برحسب اخبار و مواضعه عازم برازجان گرديد ، به سبب قرب جوار هنگامى كه لشكر انگريز حركت ، و به مقدار فرسخى طى مسافت نموده بودند به آنها رسيد ، به كارزار اقدام نمود .\r\nسهرابخان سابق الذكر برادرزادهء ايلخانى با جمعى سواره كه مقدمة الجيش جمعيت ايلخانى بودند ، داد جلادت دادند ، بنوعى كه از تفنگ گذشته با سرنيزه و خنجر جمعى از طرفين در خاك و خون آغشته آمدند . تا دو ساعت بعد كه قريب به طلوع فجر بود ، شجاع الملك نيز خود را رسانيد . چون موازات خصمين و محاذات صفين به ظهور پيوست ، سربازان جانبين و دليران طرفين در مبارزت آمدند . داد جلادت و رشادت دادند . از كثرت دود توپ جنگ ، هوا تار و تيره و از شعلهء نيران نمرود تفنگ چشمها خيره گشت . فردوسى :\r\n به جنبش درآمد دو درياى خون * شد از موج آن خون زمين لاله‌گون\r\nبرآمد ده و دارو بندو بكش * نه با اسب جان و نه با مردهش \r\nتا بعد از انقضاء دو ساعت كه سردار كل افواج سيارگان از افق شرقى به ميدان فسيح الاركان آسمان خراميد ، برحسب تقدير و قلّت تدبير مأمور و امير آثار ضعف و انكسار در لشكر اسلام آشكار گشت ، سرور لشكر چو از قوانين نظام و آداب حرب بىخبر بود ، راه عزيمت كه عين غنيمت دانست پيش گرفت ؛ چنان كه تا كنار « تخته خشت » كه ده فرسنگى رزمگاهست هيچ‌جا مجال استراحت و توقف نيافت .\r\nبيت قاآنى :\r\n فعل يك فحل نيايد ز هزاران عنّين * كار يك خود نيايد ز هزاران معجر \r\n\r\n","description":"","footnote":"","page_name":" 206 ","page_number":222},
  {"content":"\r\n\r\nگويا زبان حال روزگار در اين معنى مىسفت .\r\nفضل اللّه وصاف :\r\n به خردان مفرماى كار بزرگ * كه نايد ز روباه پيكار گرگ\r\nاگر چنگ و منقار روئين كند * كبوتر كجا كار شاهين كند\r\nسپه را مكن پيشرو جز كسى * كه در جنگها بوده باشد بسى\r\nنتابد چو خورشيد جرم سما * نباشد چو گل رنگ و بوى گيا \r\nلشكر بىسرور ، پاى ثباتشان از پيش بدررفته مستعدّ هزيمت شدند . از آن طرف سپاه انگريز نيز بواهمهء شورش اهل قراء دشتستان كه اطراف رزمگاه ايشان بود ، احمال و اثقال خود را افكنده راه بوشهر گرفته ، اهالى دهات اموال بجا مانده را متصرف آمدند . از طرف لشكر ايرانى دويست و پنجاه و دو نفر مقتول و پنج شش تن مأسور آمدند ، و دو عراده توپ به تصرف لشكر انگريز آمد . از قشون انگريز يكنفر سركردهء سواره و از افراد لشكر نيز جمعى به ديار عدم آواره آمد :\r\n كار يك بينا نيايد از دو صد كيهان كور * شغل يك شنوا نيايد از دو صد گيتى كر \r\nبعد از وقوع اين واقعه ، ايلخانى مجدد به ننيزك رفت رحل اقامت افكند .\r\nعبد الحسين خان نيز بعد از استماع اخبار فرار شجاع الملك توپخانه و آقروق را در دالكى گذارده خود را به خشت رسانيد . عليخان سرتيپ قراگوزلو چون بعد از بارش ، رودخانهء دالكى طغيان كرد ، و عبور ممكن نبود ، مراجعت به دالكى نموده به نگاهدارى توپخانه متوقف شد . اميرزاده مؤيد الدوله حكمران مملكت فارس كه در آن ايام متوقف كازرون بود به خشت آمد . مردم پراكنده را جمع كرد . با سليمان خان افشار ميرپنجه و سوارهء افشار و چريك خشتى به دالكى آمد . چهارده عراده توپ و سرباز قراگوزلو را از دالكى برداشته به ننيزك رفت و منتظر ورود كشيكچى باشى دولت عليّه و سردار لشكر نصرت شعار مأمور گرديده ، پس از توقف همهء لشكر در ننيزك حسن تدبير ايلخانى در شوراى سابق به درجهء ظهور رسيد .\r\n\r\n","description":"","footnote":"","page_name":" 207 ","page_number":223},
  {"content":"\r\n\r\n\r\nبيان مأموريت ميرزا محمد خان كشيكچى باشى به بندر بوشهر\r\nبعد از ظهور عهدشكنى دولت انگليس و فرستادن لشكر به جانب فارس و تصرف بوشهر ، لازم آمد كه در اين هنگام سپهسالارى كاردان و شايسته به سردارى لشكر فارسى ، و مأمورهء به فارس تعيين آيد كه تواند شكستگى امورات سواحل فارس را به - موميائى تدبير التيام دهد ، و آتش طغيان معاندين را به آب جدول شمشير فرونشاند .\r\nعليهذا ، ميرزا محمد خان كشيكچى باشى قاجار كه از اجلهء امراء دربار و عمدهء رجال دولت پايدار بود با فضلعلى خان اميرتومان قراباغى و جمعى ديگر از سركردگان سواره و پياده ، مأمور گرديدند .\r\nروز چهارم جمادى الاولى از دار الخلافه به خارج شهر برآمدند . مبلغى خطير از دراهم ، و دنانير و اجناس قيمتى ، چون اثواب زرى و حرير و جبّه و شالهاى كرمان و كشمير به جهت تجهيز مصارف لشكر نصرت اثر از خزانهء مباركه مرحمت گرديد .\r\nخلاصه كشيكچى باشى ، با تداركى شايان و چهارده عراده توپ آتش‌فشان و شش فوج پياده نظام و جمعيتى سواره از غلام پيشخدمت ، و غلامان و دسته‌جات نانكلى و شاهسون از دار الخلافهء طهران حركت ، كوچ بر كوچ عشر اول جمادى الثانى به شيراز رسيد .\r\nاز اميرزاده عبد الباقى ميرزا نايب الحكومه و حاجى قوام الملك و ساير اعيان و اعاظم لوازم استقبال و احترام و اطاعت بظهور رسيد . پنج شش روزى به تعيين سيورسات و تهيهء قورخانه و لوازم سفر و تدارك لشكر اوتراق نمود .\r\nدر اين اثنا اخبار سانحهء نزاع برازجان مسموع افتاد . بلا تأمل فضلعلى خان اميرتومان را با دو هزار سوار جرار به ايلغار از طريق كازرون و خشت روانهء برازجان نمود كه به اتفاق مؤيد الدوله لشكر پراكنده را جمع كرده اختلال و پريشانى آن سامان را منظم دارند . مشار اليه به سرعت و استعجال روز پنجم رجب كه يكروز بعد از ورود اميرزاده مؤيد الدوله به ننيزك بود وارد گرديد . سردار بعد از روانگى امير - تومان با لشكر ظفرشعار همراهى ، و افواج ثلاثهء اصفهان كه حسب الامر يوم دوازدهم\r\n\r\n","description":"","footnote":"","page_name":" 208 ","page_number":224},
  {"content":"\r\n\r\nجمادى الثانى به شيراز رسيد ، از شيراز حركت از سمت فيروزآباد كه به جهت حمل توپخانه و اثقال اسهل طرق است ، عازم برازجان گرديد .\r\nبندهء مؤلف را چون از سابقه طريقهء ارادتى بود ، از شيراز تا بوشهر به مرافقت امر فرمود ، و همراه خواستند ! دويست تومان به جهت تدارك مختصر عنايت نمود ، در چادر نمازخانهء خود ، متصل به سراپرده ، منزل معيّن داشتند . قريب به چهارماه مهمان و به مصاحبت ايشان گذرانيد ، خلاصه روز دوازدهم شهر رجب در دو فرسنگى ننيزك ابو القاسم خان پسر اميرزاده مؤيد الدوله و محمد قليخان ايلخانى قشقائى و مهر - عليخان شجاع الملك با تمامى سران و سركردگان متوقف به ننيزك به استقبال سردار جلادت شعار گراييدند . پس از ورود كشيكچى باشى به ننيزك ، مؤيد الدوله به شيراز مراجعت نمود . اهالى دشتستان و دشتى عموما ، حسب الاحضار سردار با تفنگچى پياده و سوار ملحق به اردوى ظفر آثار گرديدند .\r\nغرّهء شهر شعبان فضلعلى خان اميرتومان و محمد قليخان ايلخانى و سليمانخان افشار ميرپنجه و پنج فوج نظام و سوارهء افشار و شاهسون و نانكلى و جمعيت قشقائى و دشتستانى ، به چاه كوتاه شش فرسنگى بوشهر درآمده توقف نمودند . عبد القادر خان شكى با جمعى سواره حسب الامر كشيكچى باشى در چغاوك چهار فرسنگى بوشهر به قراولى مشغول گرديد ، چندانكه منتظر خروج سپاه انگريز از بوشهر ، به محاربت و ستيز ماندند ، از ايشان اثرى بظهور نرسيد . جز از ساختن سنگر و باستيان و اسباب محافظت خود و صيانت بوشهر ، از لشكر ايران به امرى ديگر نپرداختند . سردار مشغول به ديگر احتشاد و استعداد يورش بوشهر گرديد ، كه در آن حيص و بيص چاپار از دولت عليهء ايران و جهاز بخار دولت انگليس از هندوستان ، به احضار و انصراف طرفين رسيد ، و اخبار مصالحهء دولتين فخيمتين را در پاريس به صوابديد ايمپراطور اعظم فرانسه كه امين الملك با « لاردكولى » وزير مختار دولت انگليس بپايان رسانيده بود ، رسانيد . پس از رسيدن اخبار و حكم دولت پايدار به سردار ، مراجعت به شيراز نموده روانهء دار الخلافهء قاهره گرديد .\r\nاز سوانح حيرت‌افزا كه در اين ايام رونمود اين بود ، كه جنرال استاكر\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nسردار لشكر خشكى انگليس و سرهنرى ليك « سواندر آنچيف » سردار بحرى ، پس از مقدمهء بوشهر از سركردگى معزول ، و جنرال « اوترم » نام بجاى ايشان منصوب گرديد .\r\nمشار اليهما اين را نيز بر خود ناپسند و مرگ را بر آن زندگانى با ذلت و ننگ ، مرحج ديدند . هر دو خود را به ضرب گلولهء تفنگ و طپانچه مقتول گردانيدند .\r\nديگر از واقعات اين ايام آنكه مصطفى قليخان ميرپنجه با جعفر قليخان سرهنگ توپخانه كه به نظم لارستان مأمور بود ، چون غفلتا مقدمهء آمدن جهازات دولت انگريز به سواحل بنادر فارس روى داد ، ميرپنجه بعزم صيانت بنادر لارستان به بندر لنگه رفته ، رحل اقامت [ افكند 
  ] روز بيستم ربيع الثانى جهاز بخار دولتى انگليس كه ميرزا حسنعلى خان دريابيگى بوشهر را به بندر بمبئى مىبرد حوالى بندر لنگه آمد .\r\nچون خيام اردوى ميرپنجه را در كنار دريا ديد ، محض اشتهار ، به حركت بيفايدهء ناهنجار اقدام كرد . چند تير توپ به سمت خشكى انداختند . مصطفى خان به خيال آنكه شايد عزم خشكى نمايند ، قدرى از كنارهء دريا كناره كرده مستعد و آمادهء پيكار گرديد . آنان پس‌انداختن چند تير توپ عازم مقصد خود شدند .\r\nديگر از حوادث اين ايام مقدمهء بندر محمّره است كه چون اخبار آمدن جهازات دولت انگريز به دار الخلافهء طهران رسيد ، از كارپردازان امور به سرحدداران حدود و ثغور حكم رفت كه هريك از حكام ممالك محروسه از سواحل دريا به حراست و حفظ محل حكمرانى خود اقدام نمايند ، ولى به صراحت مقرر گرديد كه در فرضهء سواحل به محاربت ايشان اقدام ننمايند ؛ زيرا كه همچنانكه در جلادت و شجاعت اهالى ايران احدى را مجال انكار نيست ، در استعداد بحرى دولت انگلستان نيز كسى را جاى شبهه و گفتار نخواهد بود .\r\nاميرزاده خانلر ميرزا احتشام الدوله به اقتضاى طبع غيور ، حراست بندر محمّره را ضرور ، مسامحه و تهاون را از رويهء جانسپارى در خدمت دولت و شيوهء ديندارى و دفاع برحسب شريعت دور دانسته ، بر خلاف مأمور با شش هفت فوج پياده نظام و جمعى سواره و جماعتى از چريك عربستان و لرستان و ميرزا ابو طالب خان كه سيدى سند و\r\n\r\n","description":"","footnote":"","page_name":" 210 ","page_number":226},
  {"content":"\r\n\r\nحضرتش را پيشكارى معتمد ، سطوت هلاكوخانيش را صاحب ديوانى ، و در پاس شريعت و ملايمت على بن يقطين ثانى بود ، به بندر محمره شد . در كمال شتاب و عجله به هزار زحمت و تعب چند سنگر غير مرتب كنار شط العرب ترتيب گرفت . مفاد « ما لا يدرك كلّه و لا يترك كلّه » مفاد گرفت .\r\nروز چهارشنبه بيست و هشتم شهر رجب قريب به چهل فروند جهاز بخار و هوايى دولت انگليس به شط العرب درآمد ، صبح پنجشنبهء بيست و نهم به انداختن توپ و تفنگ و آتش‌فشانى مبادرت نمودند . آقاجان خان سرتيپ فوج بهادران با بهادران جمعى خود كه سنگر ايشان به شط العرب اقرب بود ، چندان به مقابلت و مقاتلت اقدام ورزيدند كه سرتيپ يا بيست و دو نفر سرباز به درجهء شهادت فائز گرديدند . ساير از امير و مأمور حتى المقدور طريقهء جانفشانى در راه دولت و ملّت بظهور رسانيده ولى بعد از آنكه معلوم و مشهود ايشان آمد كه منازعهء عساكر ايران در كنار دريا با جهازاتى كه حامل توپهاى شصت و شش پوند خواهند بود ؛ آب در هاون سودن و آهن سرد كوبيدن است ، بالضّروره سنگرها را پرداخته از كنارهء شط العرب كناره گرفتند .\r\nپنجاه و هفت نفر از افواج كزازى و مخبران ، نيز به سعادت شهادت رسيد . هشت عراده توپ و يك عراده خمپاره بر جاى ماند .\r\nللّه درّ من قال :\r\n يريد المرء أن يعطى مناه * و يأبى اللّه الّا ما يشاء . \r\n من خواستمى كه روى من گردد ماه * ليكن چونشد ، مرا در اين چيست گناه \r\nبا حكم تقدير حسن تدبير باطل ، و با جنبش گردون كشش و كوشش ، زبون و عاطل خواهد بود . حسب الامر اميرزادهء غيرتمند محمد مراد خان با فوج بهادران و زرند و چهار صد سواره و سه عراده توپ در اهواز متوقف آمد . در اينوقت از « جنرال اوترم » سردار لشكر انگريز شرحى به محمد مراد خان رسيد ، مشعر بر اينكه دو روز است از دولت انگريز خبر مصالحه به ما رسيده ، اگر تا به حال از كارگزاران دولت ايران ، شما را اعلام نكرده‌اند ، البته در همين ايّام اعلام خواهند كرد . محمد\r\n\r\n","description":"","footnote":"","page_name":" 211 ","page_number":227},
  {"content":"\r\n\r\nمراد خان نوشتهء وى را به اميرزاده فرستاد ، خود در اهواز توقف كرد . چندانكه خبر مصالحه به تحقيق پيوست .\r\n\r\nبيان تتميم واقعات سفارت\r\nپس از پنج روز از ورود سفير كبير به دار السلطنهء پاريس ايشيك آقاسى باشى ايمپراطورى شرحى به امين الملك نگاشت ، از زمان شرفيابى حضور ايمپراطور مستحضرش داشت . روز بعد خود ، وى را ديدن نمود . روزانهء ديگر سفير كبير به بازديد وى شتافته به منزل مراجعت كرده منتظر احظار به دربار شد . در اينوقت موسيو « مپرستن » و دو نفر نايب ايشيك آقاسى باشى به سفارتخانه آمده و چهار دستگاه كالسكهء شش اسبه كه يراق و زين اسبها جملگى از طلا بود ، با هر كالسكه چند نفر شاطر و كالسكه‌چى سواره حاضر نمودند . امين الملك و تبعهء سفارت بر كالسكه‌ها نشسته به ميدان سراى پادشاهى درآمدند .\r\nدر آن ميدان كه عرصه‌اش فسيح و باصفا و سروهاى رعنا در خيابان آن برپا و اطرافش مشتمل بر عمارات عاليهء رفيعه بود ، دو فوج از سربازهاى خاصه بر ترتيبى خاص و جمعى ديگر مردم از اواسط و خواص حاضر بودند . سربازان احترامى نظامى معمول داشتند .\r\nجمعى از نايبان ايشيك آقاسى باشى و غلام پيشخدمتان ، سفير كبير را پذيره آمده داخل عمارت‌سراى ايمپراطورى گرديدند . در يكى از عمارات پادشاهى وزير دول خارجه به ملاقات سفير كبير رسيد . به اتفاق ايشيك آقاسى باشى شرفياب حضور ايمپراطور گرديد .\r\nدر اين هنگام اعليحضرت ايمپراطور با دوازده نفر از رجال دولت بر يك سمت بارگاه و ايمپراطريس با چهارده تن از اعاظم نسوان طرف مقابل برپاى مقام داشتند .\r\nسفير كبير به فاصلهء شش گام و همراهان زياده از اين با مترجم وزارت خارجه در مقابل ايمپراطور معدلت آيين ايستاده آمدند . نامه و هدايا را تبعهء سفارت حامل بودند .\r\nسفير كبير به عبارتى رايق و اشارتى لايق بىوصمت اختلال ، مأموريت خود را از\r\n\r\n","description":"","footnote":"","page_name":" 212 ","page_number":228},
  {"content":"\r\n\r\nتهنيت سلطنت و ولادت ، وليعهد دولت و انعقاد عهدنامهء مواحدت و مصادقت در پيشگاه عزّ و جلال معروض گردانيد . از اعليحضرت ايمپراطورى ترحيب و تأهيل و عاطفت بلا نهايات يافت . پس نامه و هدايا را ايمپراطور و ايمپراطريس هريك بدست خود بازيافت و به يكى از اعيان و بانوان سپردند . پس از اظهار عنايت به تبعهء سفارت ، رخصت انصراف ارزانى يافته ، به منزل مراجعت نمودند .\r\nدر اين وقت وزير دول خارجهء فرانسه سفير كبير را اظهار داشت ، كه كارگزاران دولت انگليس ، مايل به مصالحه با دولت عليهء ايران مىباشند ، ولى به مداخلهء كارگزاران دولت فرانسه در اين باب انكارى دارند . و ثالث را از دولت روسيه طالبند .\r\nامين الملك اظهار نمود كه چون دولت عليهء ايران را كمال اتحاد و اعتماد با دولت بهيّهء فرانسه حاصل است ، بهتر اين است كه به صوابديد اولياى اين دولت مصالحه در ميان آيد . چون چند روزى منقضى گرديد و سفير كبير را با « لارد كولى » سفير كبير دولت انگليس مقيم پاريس مراوده و ملاقات حاصل شد ، و مشار اليه را از مختاريت امين الملك در امر مصالحه اطلاع حاصل گشت ، و بكارپردازان دولت خود اطلاع داد ، اولياى دولت انگليس رفتن سفير كبير را به لندن ، و در آنجا كار را به اتمام و انجام رسانيدن ، خواهشمند گرديدند . امين الملك چون از مقدمات با « لارد كليف » تجربه حاصل نموده بود ، تكليف خود را در اتمام كار در پاريس اولى و انسب ديد . مراتب را معروض راى ايمپراطورى گردانيد . پس از انعقاد مجالس متعدده به استصواب وزراى دول خارجه به پايان رسيد ، و كدورت به صفا مبدّل گرديد . در هفتم شهر رجب عهدنامه‌اى بدين شرح نگارش رفت :\r\n\r\n[ عهدنامه ايران و انگليس 
  ]\r\nبسم الله الرحمن الرحيم چون اعليحضرت خورشيد رايت اقدس همايون پادشاه اعظم ، شاهنشاه بالاستقلال كلّ ممالك ايران و اعليحضرت شاهنشاه انگليس ، هردو على السّويه از روى صدق مايل اين هستند كه ؛ مصايب جنگى را كه منافى ميل و مكنونات دوستانهء ايشانست رفع نمايند ، روابط دوستى كه مدت مديدى فيما بين دولتين عليتين برقرار بوده مجددا\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nبه يك صلحى كه بر وفق فوايد طرفين باشد ، بر بنيان محكم برپا نمايند ؛ لهذا به جهت اجراى اين مطلوب و مقصود اعليحضرت پادشاه ايران ، جناب جلالت مآب مقرب - الخاقان فرخ خان امين الملك سفير كبير دولت عليهء ايران ، صاحب تصوير همايون و حمايل آبى ، و داراى كمر مكلّل به الماس را ؛ و اعليحضرت پادشاه انگليس جناب مجدت نصاب « هنرى پريچار » و « چارلس بارون » كه اولى از امناى دولت انگليس و از اجزاى مشورتخانهء مباركهء مخصوصهء اعليحضرت پادشاه انگليس ، حامل نشان بزرگ ملت شريف همام ، و سفير كبير مخصوص و مختار دولت انگليس در نزد اعليحضرت ايمپراطور فرانسه را ، وكيلان مختار خود تعيين فرمودند . و ايشان بعد از آنكه اختيارنامه‌هاى خود را ابراز و مبادله نمودند ، موافق تركيب رسمى ديدند ، و فصول ذيل را مقبول و مقرر داشتند :\r\nفصل اول : از روز مبادلهء امضاء نامه‌هاى عهدنامهء حال ، فيما بين اعليحضرت شاهنشاه ايران و انگليس ، همچنين فيما بين خلفا و مماليك و رعاياى طرفين ، صلح و دوستى و آشتى خواهد بود .\r\nفصل دوم : چون بدولت و اقبال فيما بين دولتين ايران و انگليس صلح برقرار گرديد ، به حكم اين فقره مقرر است كه عساكر دولت انگليس بنادر ممالك ايران را تخليه خواهند كرد ، موافق شرايط و تعهدات .\r\nفصل سيم : دولتين عليتين معاهدتين تعهد مىكنند كه كل اسرا ، كه در حين جنگ بدست عساكر طرفين افتاده باشد بلا درنگ آزاد نمايند .\r\nفصل چهارم : اعليحضرت شاهنشاه ايران تعهد مىكند كه بلافاصله بعد از مبادلهء امضا نامه‌هاى اين عهدنامه يك عفونامهء كامل اعلام نمايند كه بواسطهء آن جميع رعاياى ايران كه در وقت جنگ به مراودهء خود با عساكر انگليس مصدر خيانتى شده باشند از عقوبت اين حركت خود معاف باشند ؛ بطوريكه هيچ‌كس ، هر درجه‌اى كه داشته باشد ، به جهت اين حركت مورد تنبيه و اذيّت و تعدى نخواهد بود [ ؟ ! 
  ] .\r\nفصل پنجم : اعليحضرت شاهنشاه ايران تعهد مىكند كه بلا درنگ لازمهء\r\n\r\n","description":"","footnote":"","page_name":" 214 ","page_number":230},
  {"content":"\r\n\r\nتدابير را به كار برد كه عساكر و كارگزاران ايران را از ملك و شهر هرات و ساير ممالك افغانستان پس بكشد ، تخليهء ممالك مزبور را تا مدت سه ماه بعد از مبادلهء امضا نامه‌هاى اين عهدنامهء معموله خواهد بود .\r\nفصل ششم : اعليحضرت شاهنشاه ايران راضى مىشود كه ترك بكند ، كل ادعاى سلطنتى را بر خاك و شهر هرات و ممالك افغان و هرگز مطالبه نكند از رؤساى هرات و ممالك افغان هيچ علامت اطاعت ، مثل سكّه و باج . و نيز اعليحضرت تعهد مىكند كه بعد از اين از هر مداخله در امورات داخلهء افغانستان اجتناب نمايد .\r\nاعليحضرت ايشان وعده مىدهند كه استقلال هرات و تمام افغانستان را اعتراف نمايند و هرگز به استقلال ممالك مزبوره مداخله نكند . در ظهور منازعهء فيما بين دولت ايران و ممالك هرات و افغانستان دولت ايران تعهد مىكند كه اصلاح آن را رجوع به اهتمامات دوستانهء دولت انگليس نمايد . و اقدام به جنگ نكند مگر در صورتى كه اهتمامات دوستانهء دولت انگليس مثمر ثمرى نشود . از طرف ديگر دولت انگليس تعهد مىكند كه همه دقت اعتبار خود را در ممالك افغان به كار برد و نگذارد كه از آنها و هيچيك از آنها باعث هيچ نوع تشويش و پريشانى دولت ايران بشود . و اگر دولت ايران در وقوع مشكلات رجوع به دولت انگليس نمايد ، دولت انگليس نهايت كوشش را خواهد نمود كه منازعات فيما بين را موافق حق و مطابق شأن دولت ايران اصلاح نمايد .\r\nفصل هفتم : در صورتى كه از جانب هرات و ممالك افغان بر سرحدات ايران تجاوزى بشود ، هرگاه ترضيه شايسته داده نشود ، دولت ايران حق خواهد داشت كه به جهت دفع و تنبيه جانب متعدى اقدام به حركات جنگ نمايد ، اما اين صراحت معلوم و مقبول است كه هر لشكرى كه از جانب دولت ايران به جهت مقصود مزبور از سرحد بگذرد ، به محض اجراى مقصود خود مراجعت به خاك خود خواهد كرد ، و استعمال حق مزبور نبايد بهانهء توقف دائمى عساكر دولت ايران به الحاق شهرى يا يك جزو از ممالك مزبوره به ممالك ايران بشود .\r\n\r\n","description":"","footnote":"","page_name":" 215 ","page_number":231},
  {"content":"\r\n\r\nفصل هشتم : دولت ايران تعهد مىكند كه بلافاصله بعد از مبادلهء امضا نامه‌هاى اين عهدنامه جميع اسرايى كه در حين جنگ در افغانستان بدست عساكر ايران افتاده باشد بدون عوض نقدى آزاد نمايند . و همچنين جميع افاغنه كه يا به اسم‌گروى يا به جهت امور دولتى از هر جاى ممالك ايران مقيد باشند بهمان‌طور آزاد خواهند بود ، به شرط اينكه افاغنه هم از طرف خود اسرا و مقيدين ايرانى كه در دست آنها باشد بدون عوض نقدى آزاد نمايند . دولتين معاهدتين در صورت لزوم مأمورين نصب خواهند كرد ، تا شرايط اين فقره را معمول دارند .\r\nفصل نهم : دولتين عليتين تعهد مىكند كه در باب نصب و اعتراف قونسولهاى جنرال ، و قونسولها ، و وكلاى قونسول هريك از اين دو دولت در ممالك همديگر حالت دولت كاملة الواد خواهند داشت ، و نسبت به رعاياى طرفين و تجارت ايشان در هر باب همان‌طور رفتار خواهند داشت كه نسبت به رعايا و تجارت دول كاملة الوداد مىشود .\r\nفصل دهم : بلافاصله بعد از مبادلهء امضا نامه‌هاى اين عهدنامه سفارت انگليس مراجعت به طهران خواهد كرد ، در همان وقت دولت ايران راضى بشود كه سفارت مزبور را پذيرايى نمايد ، با شرايط خاطرخواهى و تشريفات مندرجه به شرح عليحده كه امروز وكلاى دولتين معاهدتين ممضى داشتند .\r\nفصل يازدهم : دولت ايران تعهّد مىكند كه در مدت سه ماه بعد از مراجعت سفارت انگليس به طهران يك مأمورى را تعيين نمايد كه به اتفاق يك مأمور دولت انگليس مطالبات نقدى جميع رعاياى انگليس را از دولت ايران تحقيق و مشخص نمايند ، و دولت ايران هريك از اين مطالبات كه به تصديق مأمورين مزبور باشد ، يا دفعة يا قسط به قسط خواهد داد . و در يك مدتى كه بيشتر از يكسال از تاريخ اعلام مأمورين نباشد . و مأمورين مزبور تحقيق و مشخص خواهند كرد ، قرض دولت ايران به رعاياى ايران و به رعاياى ساير دول كه تا وقت عزيمت سفارت انگليس از طهران ، در زير حمايت انگليس بودند ، و از آن وقت به بعد ترك حمايت مزبور كرده .\r\nفصل دوازدهم : به استثناى آنچه در فصل سابق مقرر شده دولت انگليس اين\r\n\r\n","description":"","footnote":"","page_name":" 216 ","page_number":232},
  {"content":"\r\n\r\nحق را ترك و انكار خواهد كرد كه : حمايت نكند بعد از اين هيچيك از رعايا را كه بالفعل در نوكرى سفارت و قنسولها و وكلاى قونسل انگليس نباشد ، به شرط اينكه چنين حقى به دول ديگر داده و معمول نشود . و در اين باب و جميع خصوصيات ديگر دولت انگليس مطالبه مىكند و دولت ايران هم تعهد مىنمايد كه همان امتيازات و معافات در ممالك ايران به دولت انگليس و به نوكرها و رعاياى آن داده خواهد شد كه به دول كاملة الوداد و به نوكرها و رعاياى ايشان داده مىشود . و همچنين دولت انگليس و نوكرها و رعاياى آن بهره‌ياب خواهند بود ، از همان احترام و اعتبار كه به دول كاملة الوداد و به نوكرها و رعاياى آنها داده مىشود .\r\nفصل سيزدهم : دولتين عليتين معاهدتين به حكم اين فصل تجديد مىكنند : آن قرار را كه در ماه آغوست [ اوت 
  ] يك هزار و هشتصد و پنجاه و يك عيسوى مطابق شوال هزار و دويست و شصت و هفت هجرى در باب رفع تجارت غلام و كنيز در خليج فارس فيما بين اين دولت داده شده است . و علاوه بر اين تعهد مىكند كه قرار مزبور پس از انقضاء مدت برقرارى آن‌كه عبارت از ماه آغوست هزار و هشتصد و شصت و دو عيسوى باشد ، تا مدت ده سال ديگر برقرار خواهد بود . و به اين نحو امتداد خواهد يافت ، تا يكى از جانبين اعلام رسمى قرار مزبور را موقوف بدارد . اما اعلام مزبور معمول نخواهد بود مگر يكسال بعد از ظهور آن .\r\nفصل چهاردهم : بلافاصله بعد از مبادلهء امضا نامه‌هاى اين عهدنامه ، عساكر انگليس هرنوع حركات خصمانه را نسبت به دولت و مملكت ايران ترك خواهد كرد .\r\nدولت انگليس علاوه بر اين تعهد مىكند كه محض اينكه قرارداد تخليهء هرات و ممالك افغانستان از عسكر ايران و همچنين قرارداد پذيرائى سفارت انگليس به طهران كاملا مجرى شد ، عساكر انگليس خود را از جميع بنادر ولايات و اماكن و جزاير كه تعلق به ايران دارند بلا درنگ پس خواهد كشيد . و دولت انگليس تعهد مىكند كه در اين اثنا سركردهء عساكر انگليس عمدا هيچ حركتى كه موجب ضعف اطاعت رعاياى ايران نسبت به اعليحضرت شاهنشاه ايران باشد نخواهد كرد ، بلكه\r\n\r\n","description":"","footnote":"","page_name":" 217 ","page_number":233},
  {"content":"\r\n\r\nتقويت اطاعت مزبوره نهايت مقصود انگليس است ، و علاوه بر اين دولت انگليس تعهد مىكند كه به قدر امكان رعاياى ايران از زحمت حضور عساكر انگليس ايمن خواهند بود . و همچنين آذوقه‌اى كه به جهت عساكر مزبور لازم شود ، دولت ايران تعهد مىكند كه بكارگزاران خود قدغن نمايد كه عساكر انگليس را در تحصيل آذوقهء مزبور اعانت كنند ، و نيز دولت انگليس تعهد مىكند كه در حين اخذ اشيا ، قيمت آن موافق نرخ روز از جانب مأمورين انگليس بلادرنگ داده خواهد شد .\r\nفصل پانزدهم : اين عهدنامه حال ممضى خواهد شد ، و امضا نامه‌هاى آن مبادله خواهد شد در بغداد ، در مدت سه ماه يا زودتر هرگاه ممكن شود ؛ و به جهت اثبات مسطورات فوق ، ايلچيان طرفين اين عهدنامه را ممضى و به مهر خود ممهور ساختند .\r\nدر پاريس در چهار نسخه « يوم هفتم شهر رجب سنهء هزار و دويست و هفتاد و سه هجرى »\r\nچون عهدنامهء سفير مرقوم گشت و به خاتم كبير دولت ايران و انگليس مختوم گرديد ، امين الملك عهدنامه را به نريمان خان نايب اول سفارت داد و به جانب دار الخلافهء طهرانش فرستاد . پس از انجام امر مصالحت ، حسب الاخبار اولياى دولت انگلستان ، عزيمت دار السلطنهء لندن را داشت كه در اين وقت كاپيتان لنچ كه عهدنامه را به لندن برده بود مراجعت نمود .\r\nميل خاطر انور ملكهء انگلستان را در مسافرت سفير كبير به لندن ابلاغ ، و دعوت نمودن بيگلربيگى شهر لندن امين الملك را به ضيافت اظهار داشت . لاجرم سفير كبير به حكم لزوم ، روز بيست و دوم شهر رجب از پاريس بعزم لندن حركت نمود .\r\nموسيو مپرستن ميزبان سفارت تا بندر تولون كه آخر خاك ملك فرانسه است طريق مهماندارى و مرافقت پيمود ؛ از آنجا در جهاز بخار دولتى انگليس كه به جهت اين كار آماده و در كار بود درآمده به بندر فكس‌تن كه از بنادر انگلستان است آمد . يكنفر از جانب لارد كلارندن وزير دول خارجهء آن دولت با جمعى از اعيان بندر مزبور به تهنيت ورود آمده ، در كالسكهء بخار سوار به فاصلهء دو ساعت وارد دار السلطنهء لندن گرديد .\r\n\r\n","description":"","footnote":"","page_name":" 218 ","page_number":234},
  {"content":"\r\n\r\nحين ورود لرديد بيگلربيگى شهر و برادر كاپيتان لنچ و يكنفر از جانب وزارت دول خارجه به منزل مباركى حاضر شدند . در همانروز همس صاحب نايب اول وزارت خارجه به تهنيت ورود آمد . بعد از زوال آفتاب دو دستگاه كالسكهء شش اسبه و يكنفر شاطر پادشاهى حاضر نموده با كاپيتان لنچ و تبعهء سفارت سوار شده روانهء دربار ملكهء روزگار گرديدند . درب سراى پادشاهى ايشيك آقاسىباشى با تبعه و حواشى امين الملك را استقبال نموده ، به عمارتى شايسته درآورد . و از آنجا با لارد - پالمرستان [ پالمرستون 
  ] صدر اعظم ولارد كلارندن وزير دول خارجه ملاقات دست داد . مراسم محبت و و داد به عمل آمده ، پس به اتفاق وزير دول خارجه با تبعهء سفارت عازم حضور ، و در عمارتى كه ملكهء معظمه با شوهر خود پرنس البرت بر پاى ايستاده بودند شرفياب گرديد .\r\nمراتب مأموريت خود را به نيكوترين وجهى معروض گردانيد . از ملكهء معظمه اظهار ملاطفت و مهربانى نسبت به امين الملك ، و بروز مودّت و محبت با حضرت ملك الملوك به درجهء ظهور رسيد . از وقايع اتفاقيهء زمان كدورت و نقار اظهار ملال و انزجار فرمود . نامهء مودت ختامهء اعليحضرت ، شاهنشاه اسلام‌پناه را بدست خود از سفير كبير گرفته به وزير دول خارجه سپرد . پس پاره‌اى از صفات حميده و اخلاق پسنديدهء شوهر خود ، به نوع معرفى شمرد ، آنگاه از تبعهء سفارت استفسار بعد از استحضار هريك را به قدر مرتبه و مقدار قرين التفات سرشار فرمود ، رخصت انصراف به منزل ارزانى داشت . وزير دول خارجه و ايشيك آقاسى باشى به مشايعت ، قدمى چند برداشته هريك به منزل خود شدند . در همانشب به مجلس ضيافت بيگلربيگى شهر كه دعوت نموده بود همگى حاضر آمدند .\r\nلاردپالمرستان ، صدر اعظم و وزير دول خارجه و سفير كبير و جمعى ديگر از اعاظم و اعيان و بانوان ماه عارض زهره پيشانى ، در آن مجلس كه همهء اسباب عيش و كامرانى بود همه را روى بر روى يكديگر چون اوراق گلبرگ ترى نشسته ، و داد عيش تمتع دادند . على الصباح امين الملك در مجلس پارلمنت به ملاقات وزير دول خارجه\r\n\r\n","description":"","footnote":"","page_name":" 219 ","page_number":235},
  {"content":"\r\n\r\nشتافت ، روزانهء ديگر بازديد دريافت . پس ملكهء معظمه سفير كبير را با تبعهء سفارت شبانه به ضيافت احضار فرمود . دربار گاهى همچون هشت بهشت آراسته ، امين الملك با همراهان در يك سمت ايوان اذن جلوس يافته چون وقت صرف غذا رسيد ، ملكهء معظمه با شوهر خويش به عمارتى ديگر شد . ملكزاده دختر او سفير كبير را با تبعه با خود به آن اوطاق برد .\r\nبعد از فراغت ، ملكه به نزديكى امين الملك اقامت فرمود ، و از اخلاق حميده و سنين عمر شاهنشاه اسلام لختى پرسش نمود . پس تبعهء سفارت را به زبان فرانسوى اظهار عنايتى فرموده به رواقى ديگر اندر آمد . شوهر خود را و يكى از شاهزادگان ابن عم و صدر اعظم و وزير دول خارجه و امين الملك را احضار در اين بار فرمود . مكرر التفات و عنايت به سفير كبير اظهار داشت . بعد از انقضاء به منزل خود مراجعت نمودند . آن‌گاه امين الملك خدمت وليعهد مشرف گرديد ، و همچنان با صدر اعظم و وزراى دول خارجه را مراسم قواعد ديد و بازديد از دست نداده ، پس رجال دولت را وداع و به پاريس معاودت نمود .\r\nدر اين اوقات توقف امين الملك به پاريس ، لئوپلد پادشاه بلجيم [ بلژيك 
  ] دختر خود را به « لرش دوك » ، برادر امپراطور نمسه [ اطريش 
  ] تزويج مىنمود ، و به اين سبب جشن عيش و سرور در كار بود . سفير كبير ايران را در دار السلطنهء بروكسل در آن جشن دعوت فرمود ؛ لهذا غرّه ذيحجهء همين سال با پنج نفر از تبعهء سفارت به اتفاق مستشار دولت بلجيم كه مقيم پاريس بود با كالسكهء بخار ، هشتاد فرسنگ مسافت را در يك شب پيمود ، به بروكسل درآمد . از اولياى آن دولت كمال عزّت و احترام به عمل آمد . در اين جشن اكثر بزرگان و اعيان فرنگستان حضور داشتند . از پادشاه بلجيم نسبت به امين الملك نهايت محبت و تكريم به تقديم رسيد . بعد از دوازده روز توقف مراجعت به پاريس كرد .\r\nپانزدهم ذيحجّه نامه‌اى به دستخط مبارك با يك قبضه شمشير كه از سلاطين عظيم الشأن ايران به شاهنشاه ثريا مكان رسيده بود ، و حال به حضرت ايمپراطور فرانسه\r\n\r\n","description":"","footnote":"","page_name":" 220 ","page_number":236},
  {"content":"\r\n\r\nاهدا يافته بود ، به پاريس رسيد . سفير كبير به طريقى شايسته به اعليحضرت ايمپراطور رسانيد .\r\nبا دولت ينگى دنياى شمالى كه جمهوريهء آنجا طالب مراوده و دوستى با اين دولت جاويد عدّت بودند ، عهدنامهء تجارتى بدين شرح بسته و مرقوم گردانيد .\r\n\r\n[ عهدنامه ايران و امريكا ( ينگى دنياى شمالى ) 
  ]\r\nبسم الله الرحمن الرحيم چون اعليحضرت كيوان رفعت خورشيد رايت ، فلك رتبت ، گردون حشمت ، خسرو اعظم ، خديو انجم حشم ، جمشيد جاه ، دارا دستگاه ، وارث تاج و تخت كيان ، شاهنشاه اعظم بالاستقلال كلّ ممالك ايران ؛ و رئيس ممالك مجتمعهء امريكاى شمالى هردو على السويه تمنّا و ارادت صادقانه دارند كه روابط دوستى فيما بين دولتين برقرار و بواسطهء عهد دوستى و تجارتى كه بالسّويه نافع و سودمند تبعهء دولتين قوى بنيان خواهد بود ، مودّت و اتّحاد جانبين را مستحكم سازند . لهذا براى تقديم اين كار اعليحضرت شاهنشاه كلّ ممالك ايران ، جناب مجدت و فخامت نصاب امين الملك فرخ خان ايلچى كبير دولت عليهء ايران ، صاحب نشان تمثال همايون ، و حمايل مخصوص آن ، و حامل كمر مكلل به الماس ؛ و رئيس ممالك مجتمعهء امريكاى شمالى كاروالى اسپنس وزير ممالك مجتمعهء مزبورهء مقيم دربار دولت عثمانى را وكلاى مختار خود تعيين كردند . و ايشان بعد از آنكه اختيار نامه‌هاى خود را مبادله كردند ، و موافق قاعده و شايسته ديدند ، فصل آتيه را برقرار نمودند .\r\nفصل اول : بعد اليوم فيما بين دولت عليهء ايران و رعاياى آن دولت ، و دولت و رعاياى ممالك مجتمعهء امريكاى شمالى دوستى صادقانه و اتحاد محكم برقرار خواهد بود .\r\nفصل دوم : سفراى كبار و مأمورين ديپلوماتيك كه از هريك از دولتين معاهدتين بخواهند به دربار يكديگر مأمور و مقيم سازند همانرفتار و سلوكى كه در حق سفراى كبار و مأمورين ديپلوماتيك دول متحابه و اتباع آنها معمول مىشود ،\r\n\r\n","description":"","footnote":"","page_name":" 221 ","page_number":237},
  {"content":"\r\n\r\nبعينها همان رفتار نيز در حق سفراى كبار و مأمورين ديپلوماتيك و اتباع آنها معمول مىشود و به همان امتيازات مجرى و محفوظ خواهند بود .\r\nفصل سيم : تبعهء دولتين معاهدتين از قبيل سياحان و تجار و پيشه‌ور و غيرهم كه در مملكتين محروستين سياحت يا توقف نمايند ، بالسويه از جانب حكّام ولايات و وكلاى طرفين بعزت و حمايت قادرانه بهره‌مند خواهند گرديد . و در هرحال سلوكى كه نسبت به اتباع دول كاملة الوداد منظور مىشود در حق ايشان نيز منظور خواهد شد .\r\nو بالمفاوضه مأذون و مرخصند كه هرگونه اقمشه و امتعه و محصولات چه از راه دريا و چه از راه خشكى به مملكت يكديگر بياورند ، و از مملكت يكديگر ببرند و بفروشند و مبايعه و معاوضه نمايند ، و بهر بلادى از بلاد مملكتين كه خواهند حمل و نقل نمايند . لاكن اين مقرر است كه تجّار طرفين كه اقدام به تجارت داخلهء مملكتين نمايند در خصوص تجارت مزبوره مطيع قوانين آن ملكى كه محل تجارت مزبوره مىباشد ، خواهند بود . و در صورتى كه يكى از دولتين معاهدتين ، بعد از اين در باب تجارت داخله و امتيازات تازه به رعاياى سايرين بدهد ، همان امتيازات نيز داده خواهد شد به رعاياى هريك از اين دو دولت كه در ممالك ديگرى مشغول تجارت داخله باشند .\r\nفصل چهارم : هرگونه امتعه و اقمشه كه اتباع دولتين عليتين معاهدتين به مملكت يكديگر نقل نمايند و يا از مملكت يكديگر بيرون ببرند وجه گمركى كه از تجار و اتباع دول كاملة الوداد حين ورود امتعه و محصولات ايشان به ولايات دولتين ، و حين خروج از مملكتين مطالبه مىشود ، از ايشان نيز مطالبه خواهد شد . و حق وجه عليحده به هيچ اسم و رسم در دولتين عليتين مطالبه نخواهد شد .\r\nفصل پنجم : در ممالك محروسهء ايران هرگاه مرافعه و يا مباحثه فيما بين تبعهء دولت عليهء ايران و اتباع دولت ممالك مجتمعهء امريك شمالى حادث شود ، در محلى كه وكيل يا قونسل دولت مجتمعهء امريك مقيم باشد ، مقالات متداعيين و تدقيق و تحقيق و اجراى حكم بعدل و انصاف در محكمهء دولت عليهء ايران كه محل عاديهء طى اين\r\n\r\n","description":"","footnote":"","page_name":" 222 ","page_number":238},
  {"content":"\r\n\r\nگونه امورات است ، با حضور احدى از منتسبان وكيل يا قونسل دولت ممالك مجتمعهء امريك خواهد شد .\r\nدر ممالك محروسهء ايران اگر فيما بين اتباع دولت ممالك مجتمعه مرافعه يا منازعه رودهد ، طى گفتگو و اجراى عدالت آن بالتمام بعهدهء وكيل يا قونسل دولت ممالك مجتمعهء امريك است ؛ اگر متوقف در محلّ اين مرافعه يا مباحثه و منازعه بوده باشد ؛ و الّا در مملكتى كه اقرب به محل مزبور است خواهد بود . وكيل يا قونسل مزبور طى اين گفتگو را بر وفق قوانين متداولهء ممالك مجتمعه خواهد كرد .\r\nو هرگاه مرافعه يا مباحثه يا منازعه در ممالك ايران فيما بين اتباع دولت ممالك مجتمعه و تبعه و ساير دول خارجه واقع شود ، تحقيق و اجراى حكم آن بعهدهء وكلا يا قونسولهاى طرفين خواهد بود ، كذلك گفتگوها و منازعات كه فيما بين تبعهء دولت عليهء ايران و اتباع ممالك مجتمعه اتفاق افتد ، قرار انجام و اتمام آن به نحوى خواهد بود كه با اتباع دول كاملة الوداد در ممالك مزبوره معمول و مرتّب مىشود .\r\nتبعهء دولت عليهء ايران در ممالك مجتمعه يا اتباع دول ممالك امريك شمالى در ممالك ايران اگر متّهم به گناهان كبيره گردند ، به نحوى كه در مملكتين مزبورتين با اتباع دول كاملة الوداد رفتار مىشود ، با ايشان نيز معمول و مرتب و قطع و دخل خواهد شد .\r\nفصل ششم : هرگاه احدى از اتباع دولتين عليتين در مملكتين محروستين وفات يابد در صورتى كه ميّت را اقوام يا شركايى باشد تركهء او بالتمام تسليم ايشان خواهد شد در صورتى كه شخص ميّت را اقوام و شريكى نباشد متروكات او ، امانتا به وكيل يا قونسل دولت متبوعهء ميّت تسليم مىشود ، تا مشار اليه بر وفق قوانين متداولهء در مملكت خود ، چنان كه شايد و بايد در اين باب معمول دارد .\r\nفصل هفتم : دولتين معاهدتين به جهت حمايت اتباع خود و تقويت امور تجارت و فراهم آوردن اسباب حصول معاشرت دوستانه و عادلانه فيما بين تبعهء جانبين چنين اختيار\r\n\r\n","description":"","footnote":"","page_name":" 223 ","page_number":239},
  {"content":"\r\n\r\nنمودند كه حق داشته باشند كه يك مأمور ديپلوماتيك در پايتخت دولتين مقيم سازند ، و از طرفين سه نفر قونسل برقرار نمايند .\r\nقونسولهاى دولت عليهء ايران در شهرهاى واشنگتن و ديگر نيويورك و ديگر نيواورلئان توقف خواهند داشت . و قونسولهاى دولت ممالك مجتمعه در دار الخلافهء طهران و بندر بوشهر و دار السلطنهء تبريز توقف خواهند نمود . و اين قونسولهاى دولتين معاهدتين بالسويه در محل متوقفهء مسكونهء مملكتين محروستين از اعزازات و امتيازات و مقاماتى كه قونسولهاى دول كاملة الوداد در ممالك جانبين محظوظند ، بهره‌ياب خواهند گرديد . مأمور ديپلوماتيك و قونسولهاى ممالك مجتمعهء امريك ، رعاياى دولت عليهء ايران را نه آشكارا و نه در ظاهر و نه در خفيه حمايت نخواهند كرد .\r\nو اين اصول كه در خاطر طرفين مقرر شده ، اصلا تجاوزى را جايز نخواهند داشت .\r\nو نيز مقرر است كه اگر قونسولهاى مزبوره مشغول تجارت شوند ايشان نيز مطيع خواهند بود به همان قوانين و رسومى كه ساير اشخاص رعاياى دولت متبوعهء ايشان كه در همان محل تجارت مىكنند مطيع هستند . و همچنين فيما بين دولتين معاهدتين مقرر است كه عدد نوكرهاى مأمور ديپلوماتيك و قونسولهاى دولت ممالك مجتمعهء امريك بيشتر از آن نخواهد بود كه به موجب عهدنامه براى مأمورين روس در ممالك ايران معين شده است .\r\nفصل هشتم : اين عهدنامهء دوستى و تجارتى كه به ملاحظهء كمال صداقت و دوستى ، و اعتماد فيما بين دولتين ايران و ممالك مجتمعهء امريك منعقد شده است ، از تاريخ مبادله امضانامجات طرفين تا ده سال برقرار خواهد بود ، و اگر پيش از انقضاء ده سال مذكور هيچيك از اين دو دولت به موجب اعلام رسمى ميل خود را در قطع و توقيف به سفراى اين عهدنامه ، به دولت ديگر اظهار ندارد ، عهدنامهء مزبور تا يك سال ديگر علاوه بر وعدهء مذكور برقرار خواهد بود . و همچنين يا دوازده ماه بعد از نوشتن چنان اعلام ، هر وقتى كه أعلام مزبور ظهور نمايد . وكلاى مختار دولتين معاهدتين قرار مىدهند كه امضا نامجات دولت متبوعهء خود را در اسلامبول در مدت ششماه يا كمتر\r\n\r\n","description":"","footnote":"","page_name":" 224 ","page_number":240},
  {"content":"\r\n\r\nاگر مقدور گردد مبادله نمايند . وكلاى مختار دولتين معاهدتين اين عهدنامهء مباركهء حاضره را به خط و مهر خود مرقوم و مختوم نمودند . اين عهدنامهء مباركه در دو نسخه به زبان فارسى و انگليسى به تاريخ يكهزار و دويست و هفتاد و سه هجرى ، پانزدهم ربيع الثانى ، مطابق هزار و هشتصد و پنجاه و شش عيسوى در اسلامبول مرقوم گرديد .\r\nروز فيروز نيمهء شعبان اين سال خديو بيهمال ، قاآنى :\r\n سلطان جهان ناصر دين خسرو منصور * سالار جهان فخر زمان شاه تناسل\r\nفهرست بقا معنى جان صورت اقبال * ناموس خرد كنز ادب گنج تفضل \r\nفرمان داد كه چون در اين روز ولادت باسعادت حضرت قائم عليه الصلوات و السلام روى داده ، از حال الى بعدها در تمامى ممالك محروسه ، اين روز مبارك را چون ساير اعياد شريفه و ايام متبركه شمارند ، و به مراسم جشن سرور و شادى اقدام نمايند .\r\nدر بيستم همين ماه عهدنامهء مرقومه در پاريس را نريمانخان نايب اول سفارت به دار الخلافه رسانيد ، به مهر مهر آثار ممهور گرديد . حسب الفرمان ، جهانگير خان سرتيپ عازم بغداد آمد ، در آنجا با كارپردازان دولت انگليس به عهدنامه‌اى كه به خاتم شاهنشاه انگلستان مختوم آمده ، مبادله ؛ و همچنين حكم محكم شرف صدور يافت كه حسينعلى خان گروس ميرپنجه به بغداد رفته تا چارلس موره ، وزير مختار و ايلچى مخصوص دولت انگليس را كه خاطر رنجه بودند ، ترضيه جويد . و هاديخان سرتيپ از سرحد ممالك ايران به مهماندارى مشار اليه اقدام نموده به دار الخلافه رسانند . مشار اليهم حسب الامر روانه گرديدند . به نريمانخان در ازاء زحمت و خدمت ، منصب و نشان سرتيپى عنايت گرديد . با كلجه شمسهء مرصع كه به افتخار امين الملك مرحمت آمده بود ، معاودت به پاريس نمود .\r\nمأمورين بغداد نيز با وزير مختار از بغداد عازم دار الخلافه و دربار مرحمت شعار\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nگرديدند . در تمامى منازل و مراحل از هرحيث اعزاز و احترام كامل نسبت به وزير مختار حاصل گشت . عباسقلى خان سيف الملك و جهانگير خان سرتيپ و ميرزا غفار خان نايب دول خارجه ، و محمود خان ولد وزير نظام ، و محمود خان كلانتر با جمعى ديگر از خارج دار الخلافه پذيره نمودند .\r\nسه سر اسب با اسباب طلا و يك نفر جلودار با ده نفر شاطر و بيست نفر فراش از خارج دروازه تا سفارتخانهء انگليس اسباب تجمّل و دورباش گرديد . چهار دسته سرباز درب سفارتخانه احترام نظامى معمول داشته ، حين ورود چند نفر از مستوفيان عظام به تهنيت ورودش شتافتند .\r\nآن‌گاه صدر اعظم دولت ، وى را ديدن كرده ، بيرق دولت انگليس را در همان مجلس حكم به افراشتن نموده مراجعت كرد . پس از آن وزير مختار به قريهء قلهك شمران گراييد ، برحسب فرمان ، شهباز خان قوريساولباشى به احضار دربارش رفت .\r\nبه همان تجمّل روز ورود ، به كشيكخانهء سالار بارش رسانيدند . پس به اتفاق سالاربار شرفياب حضور شهريار تاجدار گرديده اشفاق و الطافى كه از جانب چنان شاهنشاه گردون سرير در خور چنين وزير مختار و سفير ، سزاوار بود ، در كار آمد . پس از انصراف از حضور مرحمت شيم ، دريافت ملاقات صدر اعظم نموده ، آنگاه به منزل خود مراجعت نمود .\r\n\r\nوقايع متفرقهء اين سال\r\nهم در اين سال ميرزا فتحعلى خان مستوفى خلف حاجى قوام الملك شيرازى كه به پاكى فطرت و علو همت معروفست ، و در تقديم خدمات مرجوعه به كياست و كفايت موصوف به لقب صاحبديوانى ملقب گرديد . و همچنين اسد اللّه خان معتمد الملك و آقا - محمد حسن مهردار ، هريك به نشان تمثال مبارك همايون شهريار جم اقتدار قرين افتخار گرديدند .\r\nو همچنين انوشيروان خان خوانسالار ، الملقب به عين الملك ، و محمد خان اميرتومان ، آن يك به عطاى قمهء قبضه مرصع ، و اين يك به تشريف شمشير قبضه مرصع\r\n\r\n","description":"","footnote":"","page_name":" 226 ","page_number":242},
  {"content":"\r\n\r\nسرفراز شدند . هم در اين سال نصرت الدوله فيروز ميرزا و ميرزا صادق قائمقام احضار به دربار معدلت شعار آمدند ، ولى قائمقام از مرتبهء اعتبار ساقط ، قرين خسارت و ادبار شد . حكمرانى آذربايجان به اميرزاده اردشير ميرزا مفوض و به ركن الدوله ملقب آمد .\r\nبه صوابديد صدر اعظم ميرزا فضل اللّه وزير نظام مجدّد به پيشكارى و وزارت آذربايجان برقرار شد . هم در اين سال ميرزا مصطفى قلى خلف وزير نظام كه حيّه‌اى از حيّات آن حى ، و عقربى از اقارب وى بود ، به سررشته‌دارى آذربايجان منصوب آمد . و همچنين در اين سال محمد ابراهيمخان سرتيپ نورى به سهام الملك ملقب گشت . و همچنين در اين سال ميرزا داود خان ، خلف صدر اعظم كه جوانى نيكو خصال و پاكيزه فعال ، صورتى جميل و سيرتى نبيل داشت ، به منصب وزارت لشكر سرافراز و مفتخر گرديد .\r\nحكومت دار الخلافهء طهران به شاهزاده محمد تقى ميرزا و وزارتش به ميرزا موسى تفريشى مستوفى ديوان اعلى مفوض گرديد .\r\nو هم در اين سال « كولوند مشندلاك » كه از نام‌يافتگان دولت آستريه [ اطريش 
  ] بود حسب الامر ايمپراطور مملكت آستريه با چند نفر از صاحبان مناصب ، مأمور به سفارت مملكت ايران گرديد . بواسطهء معروضهء ميرزا ابراهيم خان كارپرداز دولت عليهء ايران مقيم بغداد ، اولياى دولت قاهره را مأموريت مشار اليه معروض افتاد .\r\nحسب الامر ، حكام بلاد و امصار عرض راه ، به طريق ساير سفراى دول متحابه مراسم تكريم و احترام را به عمل آوردند .\r\nچون به حوالى دار الخلافهء طهران رسيد ، محمود خان قراگوزلو ميرپنجه و محمود خان سرهنگ و يحيى خان مترجم و كلانتر و جمعى ديگر با چند سر اسب جنيبت از اصطبل مباركهء شاهنشاه جم مرتب ، مشار اليه را استقبال نموده ، با حشمتى لايق وارد شهر شدند ، به ملاقات صدر اعظم دولت و وزير دول خارجه شتافتند ، يكهفته پس از ورود بحضور مبارك مسعود شرفياب ، نامه و هداياى ايمپراطورى را ابلاغ نموده ، و همچنين تحف و طرايفى كه به جهت اولياى دولت اهدا يافته بود ، بهر يك رسانيدند .\r\nبعد از چندى توقف رخصت انصراف حاصل نموده ، از سمت خوزستان و عربستان به\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nكرمانشاهان و از آنجا به همدان و آذربايجان رفتند . ميرزا جواد منشى سفارت كه از دار الخلافهء طهران ايشان را ميزبان بود ، تا سرحد ممالك ايران به لوازم ميزبانى پرداخته از آنجا مراجعت نمود .\r\nو همچنين در اين سال « كينياز باراتنسكى » نام از جانب دولت بهيهء روسيه به فرمانفرمايى قفقاز و گرجستان مأمور گرديد . بعد از ورود به تفليس « كينياز - مليكوف » با هفده نفر صاحب‌منصب و شصت نفر سوار به مقتضاى اتحاد دولتين عليتين روانهء دربار معدلت شعار ، و از مأموريت خود به قرب جوار عريضه‌نگار گرديد . از سرحد مملكت ايران الى دار الخلافهء طهران ، به اغرازى شايان طى مراحل و منازل نمود . روز ورود دار الخلافه ، حسنعلى خان سرتيپ گروس با ميرزا عبد الوهاب نايب دوم وزارت خارجه ، و كلانتر شهر و يكنفر يوزباشى و صد نفر غلام به پذيرايى مأمور گرديدند پس از ورود چند نفر از مستوفيان عظام ديدن نمودند . روز شرفيابى حضور مهر ظهور ، محمد حسنخان نايب ايشيك آقاسى باشى با بيست نفر فراش ، مشار اليه و همراهان را به دربار معدلت دستور رسانيدند . مورد اشفاق و الطاف بيكران خديو جهان آمدند . چون چندى توقف نمود ، زمان استرخاص از درگاه مرحمت اختصاص رسيد .\r\nكينياز مليكوف به نشان شير و خورشيد از مرتبهء اول و حمايل سبز تشريف يافت ساير صاحبان مناصب على قدر مراتب ، به خلعت و نشان قرين افتخار و امتنان آمدند . ميرزا صادق خان سرهنگ كه هنگام آمدن ، به ميزبانى ايشان ، از سرحد مملكت ايران مأمور بود ، و اقدام نمود ، در معاودت نيز به مهماندارى آنان تا آخر خاك ايران مأمور گرديد .\r\nموسيو لاغوفسكى شارژ دافر دوست بهيّهء روسيه مقيم دار الخلافه را نشان شير و خورشيد از مرتبهء اوّل با حمايل سبز ، به اقتضاى اتحاد دولتين و عدم مغايرت مرحمت آمد .\r\nو همچنين به حيدر آفندى شارژ دافر دولت عثمانى كه عزيمت اسلامبول داشت نشان تمثال همايون ، مرصّع به الماس عنايت گرديد . به هريك از تبعهء سفارت همراهى مشار اليه نشان و خلعت التفات شد . توفيق آفندى شارژ دافر به اقامت دار الخلافه حسب الامر اولياى دولت عثمانى مأمور آمد .\r\n\r\n","description":"","footnote":"","page_name":" 228 ","page_number":244},
  {"content":"\r\n\r\nو ديگر از وقايعات اين سال مهاجرت بعضى از امنا و چاكران جان‌نثار است ، از دربار سپهر اقتدار . چون صدر اعظم دولت را قريب به اختتام كار و ايام ادبار بود ، با عزيز خان سردار كل و ميرزا يوسف مستوفى الممالك كه هردو از قرب‌يافتگان شاهنشاه اسلام‌پناه و چاكران خدمتگزار دولتخواه بودند . كاوش و بهانه‌جويى آغاز نهاد ، و تقصيرات غير واقع مجهول بعرض خديو عنايت مشمول مىرسانيد .\r\nاگرچه در پيشگاه شاهنشاه ايران مقصودش مشهود و نمايان بود ، ولى به اقتضاى مصلحت ملكى حسب الاستدعاى صدارت پناه به اعتزال هردو از درگاه حكم رفت . مستوفى الممالك را به آشتيان و سردار كل را به سردشت و آذربايجان فرستادند .\r\n\r\nبيان قتل شاهزاده محمد يوسف ضلالت مآب « وَ لَكُمْ فِي الْقِصاصِ حَياةٌ يا أُولِي الْأَلْبابِ »\r\nسابقا در مقدمهء فتح هرات رقم زد كلك صداقت آيات گرديد كه : اميرزاده حسام السلطنه ، شاهزاده محمد يوسف و شاهزاده محمد رضا و شاهزاده محسن را محبوسا به ارض فيض بنيان فرستاد . از آنجا به دار الخلافهء طهران آوردند ، شاهنشاه كامكار محض ظهور مدلول « احسن العفو عند القدرة » جرايم نامحصور وى را نابوده انگاشت ، الطاف خديوانه و اشفاق خسروانه شامل احوالش فرمود . چون ساير اعيان و چاكران ، در دربار معدلت‌نشان گذران مىنمود .\r\nدر اين اوقات ، سردار بهبود خان و سردار نادر شاه خان پسرهاى صيد محمد خان ظهير الدوله و برادرش سردار محمّد صديق خان با جمعى از افاغنهء الكوزائى حاضر درگاه خلايق اميدگاه گرديده ، در مقام دادخواهى برآمدند . قبايح افعالش را از ريختن خون چند نفر از نسوان بىگناه و قتل خود ظهير الدوله و ازدواج با زنان ظهير الدّوله قبل از انقضاء ايام عدّه مفصل و مشروح معروض گردانيدند . حضرت ظل اللهى چندان كه اولياى دم را به أخذ ديه تحريص و تسليت فرمود فايده نبخشود ، به مقتضاى « كلكم راع و كلكم مسؤل عن رعيته » دادخواهى مظلومان و غوررسى ضعيفان و احقاق حق ايشان بر ذمهء پادشاهان عادل واجب و لازم بود . حسب الفرمان حاجى عليخان حاجب الدوله فراش باشى ، شاهزاده محمد يوسف را به فرزندان ظهير الدوله و حواشى\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nسپرد . پس موكب همايون از قصر قاجار به عزيمت شكار در حركت آمد . همين قدر كه فى الجمله بعد مسافتى دست داد ، فرزندان ظهير الدوله با تيغهاى آخته به اتمام كارش پرداختند . بلى : « كما تدين تدان » را بلاخلاف مىدان :\r\n عيسى برهى ديد يكى كشته فتاده * حيران شد و بگرفت به دندان سر انگشت\r\nكاى كشته كرا كشتى تا كشته شدى زار * تا باز كجا كشته شود آن ، كه ترا كشت\r\nانگشت مكن رنجه به در كوفتن كس * تا كس نكند رنجه به در كوفتنت مشت \r\nپس از اين سانحه شاهزاده محمد رضا و شاهزاده محسن را به اجراى وظيفه و مواجب نوازش آمد .\r\nو همچنين ولدان ظهير الدوله قرين انعام و احسان ، شادمان به جانب هرات معاودت نمودند . خانسوار خان هزاره حاكم مرو با اعيان مروى كه به تقبيل آستان به دار الخلافهء طهران آمده بودند ، مخلّع و مرخص به مراجعت شدند . هم در اين سال ميرزا محمد قوام الدوله پيشكار خراسان را خبر رسيد كه محمد شيخ سردار تركمان با جمعيتى بىپايان ، سرجام و پيوه‌ژن را تاخته ، حال محالات نيشابور را وجههء همت ساخته‌اند . قوام الدّوله اولا ابو الفتح خان سرتيپ را با جمعى سواره و پياده روانه ، پس معادل يكهزار و پانصد نفر سوارهء چاردولى و خمسه‌اى و خراسانى و هزاره ، على التعاقب مشار اليه مأمور گردانيد . تراكمهء نيشابور و بعضى از قبايل تيمورى را نيز تاخته با غنيمتى تمام و اسير و كسيبى مالاكلام ، روز چهاردهم صيام وارد منزل كارفش شده ، شب پانزدهم عازم ميامى گرديدند . در اين بين ابو الفتح خان با دو عراده توپ و لشكر ظفر اثر از جلو آنان سر بدر كرده ، هم از راه ، سپاه ظفر انتباه را به مقاتله مأمور گردانيد .\r\nدر حملهء نخستين شكست بر آن جماعت بيدين بدآيين افتاد . اسرا و غنايم را برجا گذاشته طريق فرار برداشتند . مبارزان جلادت شعار به تعاقب ايشان ايلغار نمودند . قريب به سيصد نفر از آن جماعت ضلالت‌سير مقتول و مأسور غازيان منصور گرديد . سركردگان آن لشكر كه ابو الفتح خان و پرويز خان و ذو الفقار خان خمسه\r\n\r\n","description":"","footnote":"","page_name":" 230 ","page_number":246},
  {"content":"\r\n\r\nو لطف اللّه خان شاهسون و سليمانخان ترشيزى و ابراهيم خان قاجار بود ، به خلاع آفتاب نمود مخلّع گرديدند . و همچنين در اين سال قافلهء خراسانى كه متاع تجارتى به مشهد مقدس حمل مىدادند ، جمعى از تراكمهء تكه به آنها دچار شده ، شتران قافله را با بار و چهار نفر از مكاريان به قيد اسار درآوردند . فرج اللّه خان حاكم نردين را چون از اين مقدمه آگاهى حاصل گشت ، به تعاقب ايشان تكاور انگيز آمد . در اراضى ياق توكلن به آنان رسيده اموال منهوبه را مأخوذ ، و جمعى از ايشان را مقتول و مأسور نموده مراجعت كرد .\r\nدر اين سال تركمانان سرخس و قرياب از اراضى آن دربند عبور نموده ، به تاخت حدود و سنور خراسان سر به شور و شر برآوردند . در اين هنگام ميرزاده حسام - السلطنه در ارض مقدس جاى داشت . بعد از استماع اين خبر جمعى از سركردگان لشكر ، چون صفر عليخان و محمد تقيخان شاهسون و حسنخان قراپاناق با سوارهء جمعى در اراضى « سنگ بست » فرستاده ، به اقامت و اوتراق امر فرمود . و همچنين پرويز خان و ذو الفقار خان و لطف اللّه خان را با سواران خود به جانب « عنايت‌آباد » فرستاد .\r\nتركمانان جمعى را اسير و عازم مراجعت بودند ، كه صفر عليخان و جماعت مأمورين مخبر و به تعاقب ايشان رهسپر گرديدند . در شوره‌كال ، به آن گروه بدسگان رسيدند .\r\nتراكمه غنايم و اسرا را رها نموده عازم عنايت‌آباد شدند . مأمورين عنايت‌آباد از پيش‌رو ، و صفر عليخان و غيره از قفا ، به آن گروه دغا حمله‌ور گرديدند . معدودى از آن جماعت نجات يافت . اكثر مقتول و مأسور گرديدند .\r\nو هم در اين سال آقا محمد تركمان به قصد تاراج بوزنجرد تراكمه را اذعاج نمود . سبحانعلى خان برادر جعفر قليخان شادلو مطلع گرديد ، به مدافعهء ايشان تاختن كرد . پس از مقابلهء حزبين و كوشش جانبين ، تراكمه مغلوب و مخذول گرديده رو به وادى هزيمت نهادند . قريب به دويست و پنجاه نفر از تراكمه مأسور و مقتول گرديد .\r\nديگر چون جعفر قليخان از دار الخلافه به استر اباد مراجعت داد ، حين ورود با لشكرى كه حاضر و مهيّا بود به ايلغار بدون مسامحه و مماطلهء در كار ، به تاخت قبيلهء جعفر باى\r\n\r\n","description":"","footnote":"","page_name":" 231 ","page_number":247},
  {"content":"\r\n\r\nتركمان رو نمود . آن جماعت بدعاقبت وقتى مخبر و مطلع گرديدند كه خود را با بلاى ناگهان دست بگريبان ديدند ، قريب به دويست نفر از ايشان را به قتل رسانيد .\r\nپانصد ششصد نفر را اسير گردانيده مظفر و منصور به استر اباد مراجعت نمود .\r\nاز مشاهير متوفيات اين سال ، ستر كبرى و مهد عليا ، والدهء پادشاه مغفرت انتماء محمّد شاه بود كه در يوم بيست و پنجم شوال اين سال به جوار رحمت ايزد متعال گراييد و در جوار فاطمه بنت موسى عليه السلام مدفون گرديد . هم‌چنين خسرو خان گرجى ، الملقب به والى « 1 » كه از چاكران قديمى و جان‌نثاران صميمى اين درگاه آسمان جاه بود ، در ذيحجّه اين سال ارتحال از اين دار پرملال نمود .\r\n\r\nذكر حقايق اخبار سال هزار و دويست و هفتاد و چهار برحسب مشيت قادر مجيد « إِنَّ اللَّهَ يَفْعَلُ ما يَشاءُ و   يَحْكُمُ ما يُرِيدُ »  \r\nاز صادرات مصدر صدارت در اين سال حكومت احمد خان نوايى در بندر بوشهر و دشتستان است ، كه در عشر اوّل محرّم اين سال از دار الخلافه به شيراز رسيد ، و در عشر اول ماه ربيع الاول به بوشهر شتافت ، از حضرت صدارت حمايت و اعانت ديد . متوجهات ديوانى را به حرف خرج گذرانيد . مكنتى زياده از مقصود و منظور خويش بهمرسانيد .\r\nدر اين ايام حكومت ، جماعت دشتى ، بندر كنگان را كه قريب به هفتصد خانوار [ بودند 
  ] و با آنان قرب جوار داشتند ، به سبب عداوتى كه از سابق در ميان ايشان پايدار بود ، غفلتا كنگان را مسخر نموده ، از صامت و ناطق اثر نگذاشته ، چندانكه از بيوتات و جدار و نخيلات و اشجار آنجا آثار نماند ، و ديّارى در آن ديار برقرار نيامد . به نوعى كه تا حال تحرير ، كه مدّت چهار سال است ، يك خانوار در آن بندر كه در نهايت اعتبار و اشتهار بود ، سكونت اختيار نكرده . خان حاكم بدون انديشهء روز جزا به اخذ دو هزار تومان به صيغهء ارتشا ، در حضرت صدارت و كارگزاران دولت ، چون مقدمهء كينهء هرات در\r\n\r\n\r\n","description":"","footnote":"\r\n( 1 ) اين شخص مؤلف « رسالهء فجوريه » است كه پدرش « سهراب خان گرجى » وكيل خرج ناصر الدين شاه بوده است . ناصر الدين شاه پس از قتل امير كبير زمام امور كشور را بدست وطن‌فروشى چون ميرزا آقا خان نورى ، كه آشكارا تحت الحمايهء دولت انگليس بود ، سپرد ، و خود با مردمى دلقك و رسوا به عيش و نوش پرداخت ، و سرانجام قسمتى از سرزمين ايران عزيز را بر باد داد . اين رساله بهترين سند براى معرفى درباريان آن روزگار است .\r\n","page_name":" 232 ","page_number":248},
  {"content":"\r\n\r\nمقدمهء عبد اللّه طاهر ، اين امر واضح و ظاهر را به اشتباه گذرانيد . ميرزا حسن اصفهانى متخلص به « مايل » را در اين قضيه قصيده‌ايست از آن جمله :\r\nبيت\r\n چو خان نوايى شنيد اين نوا را * ز بهر نوا كرد تحسين دشتى\r\nابو النصر شه ناصر الدّين غازى * خبردار نبود ز آيين دشتى\r\nكه تا خنجر عدل و انصاف خسرو * بگيرد ز تن جان شيرين دشتى\r\nمگر خشم شاه جهانبان جهان را * كند تيره اندر جهان‌بين دشتى\r\nمگر پيل عدل شه و چرخ توسن * رخ آرد به پا مال فرزين دشتى\r\nخديوا الا آنكه از باز عدلت ! * گريزد چو گنجشك شاهين دشتى\r\nچه‌بودى كه منشى قهرت نوشتى ؟ * سراپاى از خون فرامين دشتى \r\nو هم‌چنين در اين ايام حكومت مشار اليه ، اهالى قريه‌اى مسمى به كلل از قراء دشتستان را با مردم قريهء شبانكاره محاربه و مقاتله دست داد ، قريب به سى نفر از اهالى قريهء كلل مقتول گرديد . چون احمد خان حاكم بوشهر از مقدمه استحضار بهمرسانيد اسب و سلاح مقتولين را از جماعت مرتكبين به صيغهء حق السكوت خواست ، از اين زياده ، ديگر در مقام بازخواست برنخاست . جمعى از اعيان و موالى از ايشان نكتهء اين اغماض را جويا و پرسان آمدند ، حاكم كاردان پاسخ چنين رانده بود كه : « اختلاف در ميان رعيت سبب اقتدار حكومت است » .\r\nهم در اين سال عليقلى خان افشار ميرپنجه كه از نجباء مملكت آذربايجان و اعاظم‌زادگان آن سامان بود ، آجودانباشى عساكر ظفر فرجام نظام و غير نظام گرديد .\r\nخلعت آفتاب طلعت به افتخار مشار اليه عنايت آمد . ديگر پس از انصراف مليكوف حسب الفرمان شاهنشاه رؤوف ، در اين سال موسيو جان داود خان سرتيپ ، مترجم اول دولت به اظهار احوال‌پرسى و بروز عطوفت نسبت به فرمانفرماى گرجستان مأمور به سفارت تفليس گرديد ، نشان تمثال بىمثال خديو بيهمال باحمايل آسمان‌گون به تشريف فرمان‌گزار گرجستان به همراهى داود خان عنايت آمد . با ميرزا حسينخان\r\n\r\n","description":"","footnote":"","page_name":" 233 ","page_number":249},
  {"content":"\r\n\r\nكارپرداز اول دولت ايران كه به اقامت تفليس ، دار الحكومهء گرجستان مأمور بود ، روانه گرديدند .\r\nدر شهر ربيع الثانى اين سال ميرزا محمد خان قاجار كشيكچى باشى و سردار لشكر و عساكر جلادت شعار كه مأمور به سواحل بنادر فارس بود ، و پس از انجام مصالحه ، حكم محكم به معاودت و احضارش صدور يافت . حسب الامر شاهنشاه سكندرشان به دار الخلافهء طهران آمد . از اعليحضرت ظل اللهى ، خود و ساير سران و سركردگان همراهى ، به عطاى خلعت مهر طلعت و نشان عنايت نشان ، مفتخر و مباهى گرديدند .\r\nهم در اين سال اميرزاده حمزه ميرزاى حشمة الدوله كه در دار السلطنهء اصفهان حكمران بود ، به دار الخلافهء قاهرهء طهران احضار گرديد . به خدمت حضور باهر النور و التزام ركاب سعادت انتساب مأمور آمد . خدمت حكومت اصفهان به عيسى خان والى قاجار ، خال شاهنشاه تاجدار « ليك خالى ز خيرها خالى » مفوض و مرجوع شد .\r\n فكم عمّ يكون الغم منه * و كم خال من الاحسان خال \r\nو هم‌چنين سردار عليخان سيستانى كه سالها در اين دولت جاودانى به تقديم خدمات و لوازم جانفشانى اقدام مىنمود ، و به اين وسيله به مصاعدت اميرزاده بهرام ميرزاى معز الدوله سرافراز گرديد ، در شهر ذيقعدهء اين سال از دار الخلافهء طهران رخصت انصراف به سيستان يافته به خلعت آفتاب لمعان مخلع ، و با جمعى از غازيان جلادت نشان عازم سيستان گرديد . در اواخر شوال اين سال يكصد و پنجاه نفر سواره از ابطال رجال تركمان به تاخت محالات سبزوار خراسان آمده ، و بدون زحمت جدال و صعوبت قتال ، دو سه قريه از توابع سبزوار را تاخته ، عازم مراجعت شدند .\r\nدر اين حيص و بيص محمد رضا خان سرتيپ پياده نظام ، و صفر عليخان سرتيپ سوارهء شاهسون كه از سفر هرات مراجعت به ارض فيض بنيان نموده ، از آنجا معاودت به دار الخلافهء طهران مىنمودند ، وارد قريهء سوتخر گرديدند . يكنفر از اهالى قراء منهوبه ، ايشان را از مقدمه آگاهى داد . بلااهمال جمعى از سوارهء شاهسون و ارباب مناصب نظام و جماعتى از سربازان جانباز را رديف خويش سوار نموده به متعاقب تراكمهء\r\n\r\n","description":"","footnote":"","page_name":" 234 ","page_number":250},
  {"content":"\r\n\r\nبدشعار ايلغار نمودند . در حالتىكه آن جماعت بدعاقبت به خيال صرف غذا و فى الجمله استراحت توقف و اقامت داشتند ، به ايشان رسيده ، محض استماع صداى شيپور و ديدار سرباز و سوار ، راكب و راجل رو به وادى فرار نهادند . يكصد و ده نفر گرفتار ، و بقيه بهزار زحمت از مهلكه نجات و رهايى يافتند . اسرا را چون به معسكر رسانيدند ، تمامى را روانهء ديار بوار نمودند . اسرا و اموال اهالى سبزوار را روانهء اوطان به صاحبانش رسانيدند .\r\nهم در اين سال اهالى دار العباد يزد ، جمعى كثير و جمّى غفير از ضعفا و سادات و علماء عالى درجات و رعايا و تجار بواسطهء سوء سلوك و تعديات بىشمار ميرزا شفيع تويسركانى ، پيشكار آنجا بعزم دادخواهى عازم دربار معدلت مدار اعليحضرت شاهنشاهى گرديدند ، چون به دار الأيمان قم رسيدند ، و مراتب را معروض صدارت عظمى گردانيدند ؛ حضرت صدارت ، اين تشكّى و استغاثت را غير مسموع ، و ايشان را از آمدن دربار ممنوع داشت . عمل شنيع و وجيع ميرزا شفيع را وقيع و منيع پنداشت ، و بىانديشهء روز حساب به اعانتش همت گماشت . زارى و افغان مظلومان را ابدا در حريم خاطر بار نداد و به شنيدن سؤال و جواب تحقيق خلاف و صواب اصلا اقدام نكرد . چندان كه سال و صدارت به آخر رسيد و مظالم برجاى ماند .\r\n من نگويم كه ظلم در عالم * چيست ، چون خواستار او گشتى :\r\nگرگ در گله مار اندر جيب * خاك در ديده آب در كشى \r\nهم در اين سال حاجى ميرزا على اكبر قوام الملك شيرازى كه از قديمى چاكران درگاه سپهر اشتباه ، و از دولت‌خواهان صميمى خسرو فلك بارگاه بود ، و در مرحلهء چاكرى و دولت‌خواهى از اقران امتيازى داشت ، بعزم زيارت شاهنشاه اسلام - پناه مظفرلوا ، و عتبه بوسى سلطان كشور ارتضى ، حضرت رضا عليه آلاف التحية و الثنا به دار الخلافهء طهران مينونشان آمد ، در عشر اول ربيع الثانى به شرف حضور باهر النور سلطانى مشرف گرديد . به مراسم شيوهء چاكرى و شرايط رويهء جانثارى كه موروثى و استمرارى وى بود اقدام نمود . از جانب سنى الجوانب به تشريف خلاع آفتاب شعاع\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nفاخره ، و اظهار عنايات و اشفاق متكاثره مفتخر و سرافرازى يافت . پس از چندى توقف و فيض‌يابى بحضور اقدس ، رخصت عزيمت به ارض مقدس حاصل نموده ، بجانب خراسان شتافت . ديگر در اين سال صدر اعظم دولت ، رباطى چون عرصهء صدارت خويش وسيع و مانند منصب عالى خود رفيع ، در كمال آراستگى و نهايت پيراستگى ، با فسحت ساحت و دقت صنعت ، كه در شوره‌زار حوض سلطان ، محض محل نزول و آسايش مسافران عمارت مىنمود ، به اتمام و انجامش موفق گرديد ، و به صدرآباد موسومش گردانيد . خدايش اجر دهاد .\r\nو هم در اين سال اميرزاده حسام السّلطنه ، حكمران خراسان ، با عساكر نصرت مآثر به تأديب اشرار و تركمانان سرخس ، از مشهد مقدس حركت نمود . جماعت تراكمه از عزيمت اميرزادهء معزّ اليه مخبر و مستحضر شده ، سرخس را خالى نموده در مرو اقامت و مهياى بدسگالى گرديدند . حسام السلطنه آنانرا تعاقب نموده ، به محاصرهء آنها قيام و اقدام كرد . چون چندى ايّام محاصره امتداد يافت ، تراكمه از در استيمان برآمده ، متقبل دادن گروگان و اطاعت و خدمتگزارى گرديدند ؛ لهذا حسام السلطنه عطف عنان نموده در شهر رمضان به ارض فيض بنيان مراجعت نمود .\r\nو هم در شهر رمضان اين سال نيكو مآل احداث عمل تليگراف كه از غرايب صنايع روزگار است ، به مراقبت و اهتمام شاهزاده عليقلى ميرزاى اعتضاد السلطنه و بتعليم و متصدّىگرى موسيو را كرشش ، معلم توپخانه به انجام رسيد . از اوطاق نقاش‌خانه كه در جنب ايوان بزرگ ديوان‌خانهء پادشاهى واقع است ، الى عمارت فوقانى باغ لاله‌زار ، سيم تليگراف كشيده ، سؤال و جواب در كار آمد .\r\nپس متدرجا از دار الخلافه الى تبريز داير ، و از سمت عراق الى خانقين ، و از جانب فارس الى بندر بوشهر ، و از طرف مازندران الى استر اباد و سارى جارى كردند .\r\nدر ذيحجهء اين سال موسيو انچيكوف ، وزير مختار و ايلچى مخصوص دولت بهيهء روس ، از سمت استر اباد به دربار اين دولت پايدار عازم گرديد ، هاديخان سرتيپ به ميزبانى مشار اليه مأمور به استر اباد آمد . به اقتضاى مودّت و مصافات فيما بين\r\n\r\n","description":"","footnote":"","page_name":" 236 ","page_number":252},
  {"content":"\r\n\r\nدولتين فخيمتين در موجبات احترام و آسايش وزير مختار مساعى موفوره به عمل آورد .\r\nاز استر اباد الى ورود دار الخلافه كمال مراقبت و حسن خدمت بظهور رسانيد .\r\nاز مشاهير متوفيات اين سال فضلعلى خان اميرتومان است ، مشار اليه از اهالى قراباغ بود و در خدمت وليعهد مرحوم شاهزاده عباس ميرزا ، و پادشاه مبرور محمّد شاه غازى چندى به سركردگى غلامان و گاهى به ايالت و حكمرانى مازندران و اصفهان و كرمان اشتغال داشت ، در اين دولت جاويد عدّت به منصب اميرتومانى سرافراز گرديد .\r\nعمرى بصداقت و خدمتگزارى گذرانيد تا در اين سال كه از اين دار فانى رو به سراى جاودانى نهاد .\r\nديگر آقا محمد حسن خان مهردار است ، كه به سلامت نفس و كم‌آزارى در غايت اشتهار ، و معروف روزگار بود ، هم در اين سال وفاتش رو نمود . و همچنين موسى خان ولد صدر اعظم كه به نظارت صدارت اقدام مىورزيد ، عازم عالم آخرت گرديد . ديگر شيخ خلف مجتهد ساكن بندر بوشهر است ، مرحوم مبرور از اجلّهء فضلاء آل عصفور ، عالمى شكور ، و عابدى صبور بود . هم درين عام به جوار مغفرت ملك علّام خراميد . و هم‌چنين حسينعلى خان معير الممالك كه از جملهء معمّرين و معتبرين چاكران دربار همايون بود ، و اكثر اوقات زندگانى را به تعزيه‌دارى خامس آل عبا ، و اطعام و احسان ضعفا و فقرا ، و به عياشى و تفريح دماغ ، و كشيدن اياغ ، و تفرج سبزه و باغ مىگذرانيد ، در شهر شعبان اين سال روانهء عالم آخرت گرديد . دوستعلى خان خلف مشار اليه كه تربيت يافتهء اين دولت قوىشوكت و در سلك خدام حضور سراسر نور ، منسلك بود ، حسب الارث به منصب معير الممالكى ممالك محروسه ، سرافراز و مفتخر گرديد .\r\n\r\nذكر حقايق اخبار سال هزار و دويست و هفتاد و پنج ، و اختلال حال ميرزا آقا خان صدر اعظم نورى ، و خذلان و بوار بعضى از اشرار جماعت الوار « وَ لا يَزِيدُ الظَّالِمِينَ إِلَّا خَساراً »\r\nتوضيح اين مقال آنكه بعد از حادثهء ميرزا تقى خان ، در تعيين پيشكارى كه شوارد احوال را در سلك انتظام آورد ، و كارگزارى كه به عظايم مهمات و ملمات ملك و ملت قيام كند ، حكم محكم به مشاورت و مشارفت ، شرف صدور پيوست .\r\n\r\n","description":"","footnote":"","page_name":" 237 ","page_number":253},
  {"content":"\r\n\r\nتفصيل اسامى جمعى از اكابر معاصر كه در ملازمت خدمت حاضر بودند ، و ايشان را مستمد تقلد اين منصب سترگ ، و شايستهء متكفل اين امر بزرگ مىدانستند ، معروض گردانيدند . در مرآت نورانى خاطر مبارك سلطانى ، پيشكارى ميرزا آقا خان نورى اعتماد الدوله عكس‌پذير گرديد . شاهزادگان و امرا موافقت اين خاطر رحمانى را متفق الكلمه گشتند ، هم‌چنانكه مرقوم افتاد صدر اعظم دولت و شخص اول ملت آمد .\r\nچون شاهنشاه اسلام‌پناه را حسن اعتقاد بر حسن اخلاص و انقياد او بود ، هر روزه بظهور عنايتى تازه ، و بروز عاطفتى بىاندازه ، از حضرت جم مرتبت مخصوص مىآمد ، در كمال قدرت و نفاد حكومت ، صدارت ترقى زيادت مىيافت ، و به لقبى خاص چون ؛ شخص اول ، و نوئين اعظم ، و جناب اشرف امجد افخم ، مخصوص مىگرديد . بيرون از اسم سلطنت آنچه از لوازم كار پادشاهى و نفاد اوامر و نواهى بود ، به وى تفويض فرمود .\r\nمشار اليه نيز مدتى مديد در خيرخواهى دولت ، و شوكت سلطنت ، و حسن سلوك با عموم و اهالى ملك و ملت ، به تقصيرى از خود راضى نگرديد .\r\nآنچه در حيز قدرت و امكان داشت فروگذاشت نكرد ، تا زمانىكه روزگار در مقام استرداد دادهء مستعار خود برآمد . چنان كه گفته‌اند : چون دولت روى به كسى نهد آرزوها خدمت عقل او كند ، و چون رو بگرداند عقلش خدمت آرزوها كند . به كثرت نقود و جواهر و اسباب ممتاز نامعدود وافر متظاهر شد .\r\nشيطان غرور او را وسوسه داد ، و غوغاى   « إِنَّ الْإِنْسانَ لَيَطْغى ؛ أَنْ رَآهُ اسْتَغْنى »   در دماغش افتاد ، خواست كه بالانفراد مالك الرقاب بيگانه و خويش ، و جامع مراد خويش شود .\r\nعزيز خان سردار كل را به جرم مجعول معزول گردانيد ، و ستارهء بخت ميرزا يوسف مستوفى الممالك را به درجهء هبوط و افول رسانيد . آن را به صحرا و دشت سردشت ، سرداد ، و اين را به دهات صحرانشينان آشتيان فرستاد .\r\nبعد قضاء اللّه سرآمد قبايح افعال ، همچنانكه سمت تحرير پذيرفت ، چون در رعايت خويش و تبار بىاختيار بود ، كافهء منسوبان و متعلقان تا همسايگان ايشان ، بل اكثر اهالى بىشعور « نور كجور » را حتى المقدور حاكم بلاد گردانيد ، و مالك الرقاب\r\n\r\n","description":"","footnote":"","page_name":" 238 ","page_number":254},
  {"content":"\r\n\r\nعباد ، هرجا احمقى بود از شراب هوش‌رباى دولت مست آمد ، و هركجا ابلهى ، با عيش و نعمت همدست گرديد . هر خزانى ربيع شد ، و هر تسديسى تربيع ؛ « 1 » همچنانكه ملك الشعراى كاشانى مرحوم گفت : « بيّاعان ز كال و هيزم ، آتش‌زن دودمان شدند ، و بقالان عراق و بغداد مستوفى دار العباد ، و وكيل شداد »\r\nاين جهال بىتميز ، بدون رعايت و حفظ اعتبار و عزت اين مرد بزرگ عزيز ، چندانكه به مناصب عاليه ارتقا جستند ، از حدّ مايه و مقدار پايهء خود متجاوز شدند .\r\nو از استماع معنى « رحم اللّه امرء عرف قدره و لم يتعد طوره » تصامم نموده التزام طريقهء ادب بالمرّه از دست دادند . بعضى از مالك سيرتان آن قوم ، چون لقب مقلوب خود را بر ملك اضافه ديدند به ذيل تنزيل  « كُلُوا مِمَّا فِي الْأَرْضِ حَلالًا »  تمسك جسته ، رقم تمليك بر ما يملك اهالى ممالك كشيده ، تعدى را در مملكت لازم ، و تملك و تصرف در « ماء ، و دماء » مظلومين را ملازم شدند .\r\nاگر نعوذ باللّه سخنى نه بر وفق خاطرخواه مسموعشان افتادى ، جانى بل خاندانى را بر باد دادندى . هر ناحيتى از ايران كه به تصرف آن بىدينان بود ويران شد ، و خزانهء سلطان چون « دل عاشقان » از صبر و قرار ، و « كف كريمان » و « كيسهء مفلسان » بىدرهم و دينار گرديد ، خلاصه از اثر افعال اين گروه بدفعال نخل صدارت را نهال آفت و زمان وزارت را ايام مخافت .\r\nبيت\r\n او مىكند جنايت و من مىكشم عذاب * در دست روزگار چو انگشت نادمم \r\nاختر دولتش در حاق محاق آمد ، و ستارهء اقبالش در عين احتراق . آراء امم از او متغير و متبدل گشت ، و شاهنشاه ملك عجم از او بددل .\r\n\r\n\r\n","description":"","footnote":"\r\n( 1 ) تسديس : چيزى را شش گوشه ساختن ، يا به شش جزء تقسيم كردن . به اصطلاح اهل نجوم واقع شدن ستاره‌اى در برج دوم از برج ستارهء ديگر .\r\nتربيع چهار جهت ساختن ، يا چيزى را چهارگوشه كردن ، در اصطلاح اهل نجوم نظر كردن كوكب از برج سوم كه ربع فلك است به كوكب ديگر . مقصود آنست كه « هر عملى را نتيجه‌ايست »\r\n","page_name":" 239 ","page_number":255},
  {"content":"\r\n\r\nدر اول عشر آخر محرم اين سال رأى مبارك اقدس شاهنشاهى - صان اللّه شوكته عن التناهى - بر اين قرار گرفت كه پيشكارى و كارگزارى دولت ابدمدت را بر وجهى احسن و طريقى مستحسن تبديل فرمايد ، لهذا حكم اعتزال ميرزا آقا خان از منصب صدارت به دستخط مبارك ، مصحوب حاجى عليخان حاجب الدوله ، به مشار اليه انفاد و ارسال گرديد :\r\n هزار ساله حكومت بدان نمىارزد * كه ترككى بدر آيد كه « الكه ألّندى » « 1 »\r\nاقبال را بقا نبود دل در او مبند * عمرى كه بر غرور گذارى عنا بود\r\nور نيست باورت ز من ، اينك تو خود ببين * كاقبال را چو قلب كنى « لابقا » بود \r\nپس حسب الامر خسرو گردون غلام ، مستوفيان عظام به محاسبات ظاهرى ممالك محروسه رسيدگى نموده ، جز از سالى شصت هزار تومان كه از ديوان همايون در وجه ميرزا آقا خان مستمر و برقرار بود ، در اين ايام صدارت سالى « يكصد و ده هزار تومان » علاوه از راتبهء استمرارى و تعارفات و هدايا و پيشكش ، و ارتشاء مأخوذى مشار اليه ، و علاوه بر دوازده هزار تومان مقررى ميرزا كاظمخان نظام الملك ، سالى هيجده هزار تومان به قلم درآمد . خديو بلند اقبال ، زياده از مأخوذ يكسال مطالبه نفرمود . با ساير كارپردازان و عمّال آن جماعت به همين منوال معاملت رفت .\r\nميرزا آقا خان با سه نفر از اولاد به اقامت سلطان‌آباد عراق مأمور گرديد  « يَفْعَلُ اللَّهُ ما يَشاءُ  و   يَحْكُمُ ما يُرِيدُ . »  \r\nهم در اين سال كوكب اقبال حاجى عليخان حاجب الدوله و فراشباشى ، به جهت عدم اعتدال به درجهء هبوط و و بال رسيده ، معزول و محبوس گرديد . پس از دادن مبلغ بيست هزار تومان كه از بابت وجوه مصارف عمارات متصرف بود ، استخلاصش روى نمود .\r\nمنصب حاجب الدوله و خدمت فراش‌باشىگرى به حاجى محمد خان پيشخدمت ، كه مردى خوش‌فطرت و سليم النفس و پاك اعتقاد است ، مفوّض و مرجوع گرديد .\r\n\r\n\r\n","description":"","footnote":"\r\n( 1 ) الكه ألندى : اين كلمه تركى است ، جزء اول به معنى سرزمين و حكومت است و جزء دوم به معنى دست بدست شدن ، يعنى « دوران فرمانروايى سپرى شد » .\r\n","page_name":" 240 ","page_number":256},
  {"content":"\r\n\r\n\r\nذكر حقايق اخبار و وزارت وزراء عاليمقدار ، و بيان مجملى از اقبال و ادبار بعضى ديگر از حكام عظام بىنظير « فَرِيقٌ فِي الْجَنَّةِ وَ فَرِيقٌ فِي السَّعِيرِ » [ تعيين وزراى دهگانه 
  ]\r\nچون چراغ صدارت ميرزا آقا خان نورى به سبب صرصر هبوب جسارت جماعت « انواريه » فرونشست ، خاطر مهر مظاهر خديوانه و رأى جهان‌آراى خسروانه چنين اقتضا فرمود كه به نفس نفيس همت بر ساختن مهمات مملكت گمارد ، و اوقات فرخنده ساعات را به انتظام ممالك محروسه مصروف دارد .\r\nلهذا فرمان قضا جريان چنين شرف صدور يافت كه : چون سابق جميع مشاغل و مهمات عظيمهء دولت جاويد عدت در كف كفايت شخصى واحد نبوده كه به خواهش نفسانى و تسويلات شيطانى رفتار ، و به اين سبب اختلال و پريشان به روى كار آيد ، بلكه هريك از مهام بزرگ دولت را به يكى از امنا و امراء حضرت ، و رجال دولت كه هميشه در انجام خدمات سترگ مجرب ، و به صداقت و دولتخواهى ممتحن و مهذب بوده‌اند ، محول و موكول آيد .\r\nتكاليف چاكرى و حدود خدمت هريك معيّن و محدود گردد ، تا بدون مداخلت به خدمات مخصوصهء يكديگر مشغول انتظام خدمات محولهء به خود بوده ، و در بروز انجام خدمات ديوانى و ظهور كفايت و كاردانى به مفاخرت و سرافرازى معزز و مباهى آيند . ولى مقرر شد كه در كليهء امورات بدون اجازه و رخصت از حضرت ثريا مرتبت خود سر مداخلت ننمايند . پس ساعتى سعيد بر اين نهج ، وزراء مخصوص معين و مشخص گرديد .\r\n1 - ميرزا يوسف خلف ميرزا محسن مستوفى الممالك آشتيانى ، مستوفى و سررشته‌دار ممالك محروسه كه قريب به هشتاد و پنج سال خدمت استيفاء ممالك ايران ، به صداقت و راست‌قلمى ايشان محوّل بود ، و درين اوان به صوابديد ميرزا آقا خان در آشتيان روز را به شب مىرسانيد ، احضار به دربار مرحمت شعار گرديد .\r\n\r\n","description":"","footnote":"","page_name":" 241 ","page_number":257},
  {"content":"\r\n\r\nوزارت ماليات به عهدهء كفايت ايشان آمد . شخصى بزرگمنش و دولتخواه ، و از رموز دولتخواهى آگاه ، حليم و بردبار ، و با طمأنينه و وقار است . مصاحبت با فقرا و دراويش را خالى از تبختر و تشويش خوش دارد . اضرار و آزار بندگان خدا را سرآمد قبايح اعمال و افعال مىشمارد . بر قضاى حوايج محتاجان نيز گاهى اوقات شريف مصروف مىدارد ، و همت مىگمارد .\r\n2 - و ميرزا محمد خان خلف امير خان ، سردار بن فتحعلى خان قاجار دولّو ، كشيكچى باشى شهريار جم اقتدار ، كه اجلّهء امراء كبار دربار ، و عهدهء رجال دولت پايدار است ، و خلفا عن سلف ، در اين دولت بىپايان مصدر جانفشانى و خدمات نمايان بوده‌اند ، به خدمت سپهسالارى و وزارت جنگ ، كه خدمتىنمايان و بافرهنگ است ، مفتخر و سرافراز گرديد . الحق اميرى عاليمقدار و بزرگى جلالت آثار است ، از منهيات ظاهر شريعت ممنوع ، و در مراسم دين‌دارى و تعزيه‌دارى ولوعى تمام دارد .\r\nخدايش در حسن اخلاق و نيكى محضر نيز بهرور گرداناد !\r\n3 - ديگر ميرزا سعيد خان كه از نجبا و اعيان آذربايجان ، و به سلامت نفس و كم‌آزارى موصوف ، و به لطف طبع و نيكى فطرت معروف است ، كما فى السابق به شغل نبيل امور وزارت خارجه استقلال تمام يافت .\r\n4 - ميرزا محمد صادق نورى كه ميرزا اسد اللّه خان مرحوم را نوادهء اليق و اكفى از اكثر آن سلسله و خانواده بوده ، به لقب امين الدوله ملقب و به تبليغ عرايض حكام ممالك محروسه و انتظام اكثر امورات داخله سرافرازى يافت ، ولى دو چيز سبب عدم بقا و باعث نقصان ايام ارتقاء وى گرديد . اولا كفران نعمت عم ، ثانى تبختر و زياده‌طلبى بر كافهء امم .\r\nهنوز از شجرهء وزارت ثمره نچيده و از شربت صدارت قطره‌اى نچشيده ، با عين عزلت قرين و با ذال ذلت همنشين گرديد :\r\nبيت\r\n از آن سرد آمد اين كاخ دلاويز * كه چون جا گرم كردى گويدت خيز ! \r\n\r\n","description":"","footnote":"","page_name":" 242 ","page_number":258},
  {"content":"\r\n\r\nدر اين حيص و بيص فرج خان غفارى كاشانى ، الملقب به امين الملك كه از نام يافتگان دار الايمان كاشان ، و به نيكى محضر و حسن اخلاق شهرهء آفاق ، و به كفايت و دولتخواهى در حضرت شاهنشاهى ظلّ اللهى معروف ، و به اكثر صفات حميدهء ظاهرى موصوف است ، از سفارت ممالك انگلستان و فرانسه و روم پس از انجام خدمات كليهء محولهء در آن مرز و بوم ، مراجعت نموده ، به دار الخلافهء طهران رسيد . به اين لقب عظيم و شغل فخيم منصوب و ملقب گرديد .\r\n5 - عباسقلى خان معتمد الدوله ، نبيرهء ابراهيم خليل خان جوانشير قراباغى كه از اجلهء مشاهير ايام و عمدهء واليان عظام است ، به وزرات ديوان عدالت مفوض و مرجوع آمد . خان ذى شان سردفتر ارباب كرم و قدوهء اصحاب همم ؛ اديب و فاضل است ، و در اكثر كمالات كامل ، بدون اغماض در كمال مناعت به انجام خدمت محوله اقدام داشت . خدايش موفق دارد كه صفات پسنديدهء كوچك‌دلى و تواضع را اضافه بر صفات مستحسنهء خويش دارد !\r\n6 - شاهزادهء عليقلى ميرزاى اعتضاد السلطنه را كه مستجمع جميع صفات حميده و اخلاق پسنديده ، و از دقايق اكثر صنايع و علوم بااطلاع است ، به وزارت صنايع و علوم مفاخرت حاصل آمد .\r\n7 - وزارت وظايف و موقوفات كل ممالك محروسهء ايران به عهده ميرزا - فضل اللّه نصير الملك مازندرانى ، كه از خانواده‌اى قديم و شخصى رؤوف و حليم است ، مفوض و مرجوع گرديد ، اگر چه مشار اليه را بواسطهء عدم توانايى و شيخوخت به همان اسم فقط قناعت حاصل است .\r\n8 - ميرزا جعفر خان مهندس باشى سابق ، و مشير الدولهء لاحق كه بواسطهء انتساب سيادت ، داراى جميع سعادات ، شيخى سالخورده و شخصى تجربه برده است ، به رياست مشورت‌خانهء خاص عزّ اختصاص يافت .\r\n9 - ميرزا محمد حسين دبير الملك كه از سادات عالى درجات فراهان است ، كما فى السابق به تحرير فرامين و احكامات حضورى قرين افتخار و حبور آمد .\r\n\r\n","description":"","footnote":"","page_name":" 243 ","page_number":259},
  {"content":"\r\n\r\n10 - محمود خان قراگوزلو كه از معارف و اعيان مملكت ايران است به رياست تجار ممالك محروسه برقرار شد .\r\nمفاد  « تِلْكَ عَشَرَةٌ كامِلَةٌ »  در كارگزاران دولت عليّه صورت تحقيق پذيرفت .\r\nعبد اللّه وصاف :\r\n صيت اين دولت بگيرد جمله اقليم جهان * تا كه باشد كارساز ملك خسرو رايشان\r\nنوعروس ملك بندد زيور انصاف و عدل * تا كند مشاطگى كلك جهان‌آرايشان\r\nهريكى هستند دستور تهمتن پيشكار * چون تو هستى در جهان اسكندر و دارايشان \r\nهمچنانكه مرقوم افتاد عزيز خان سردار كل در اين اوان از مهجوران درگاه سپهر نشان و متوقف آذربايجان مىبود . در سردشت و تبريز تب‌خيز با دلى از خون لبريز ، روز مىشمرد ، اين هنگام كه دور سپهرش بكام و مدام مرامش در جام آمد ، حسب الحكم خسرو گردون غلام ، عازم درگاه سپهر احتشام و طائف سدّهء سدرهء مطاف گرديد . مورد الطاف و اعطاف گشت . كما فى السابق به منصب سردارى كل عساكر منصوره سرافرازى يافت .\r\nاميرزاده بهرام ميرزاى معز الدوله به حكومت آذربايجان برقرار ، ميرزا - ابو القاسم تفريشى مستوفى ديوان همايون به « معين الملك » ملقب و در خدمت معز الدوله به صوابديد سردار ، پيشكار و كارگزار آمد . اميرزادهء عاليمقدار ، با سردار و كارگزار حسب الامر خسرو جم اقتدار ، به جانب آذربايجان رهسپار گرديدند . پس از ورود ، اهالى آنجا را كه از تعديات ميرزا فضل اللّه وزير نظام و ولد خسارت فرجامش در شكنجه و آزار بودند ، مستمال و اميدوار نموده غايت سعى در تكثر زراعات و توفير عمارات مرعى داشته ، آنى به روى كار آمد .\r\nپاشا خان امين صرّه ، كه در خدمت دولت شيوهء جانبازى و با اهالى مملكت رويهء مردم‌نوازى دارد ، و در قضاء حوايج محتاجان در حضرت دارا دربان همت مىگمارد به وكالت آذربايجان سرافرازى يافت . چون انتظام مشورت‌خانهء خاص به مومى اليه اختصاص داشت ، به امين شورى ملقب گرديد . برخى از پيشخدمتان خدمت پيشهء\r\n\r\n","description":"","footnote":"","page_name":" 244 ","page_number":260},
  {"content":"\r\n\r\nصداقت انديشه را وكالت بعضى از ممالك محروسه را عنايت و مرحمت آمد .\r\nچون اهالى دار العباد يزد از تعديات ميرزا شفيع تويسركانى پيشكار ، به دادخواهى همچنانكه در وقايع سال قبل سمت تحرير پذيرفت ، در بلدهء طيبهء قم اقامت داشتند .\r\nخديو دادگر كه به خصايص انصاف و معدلت بسط جناح رأفت و مرحمت ، بر ضعفاى رعيت مخصوص است ، حكومت دار العباد يزد را به ميرزا فتحعلى خان صاحبديوان شيرازى كه از اكفا و اقران ، به سلامت نفس و كم‌آزارى امتيازى دارد عنايت فرمود . مشار اليه پس از ورود به حسن سلوك ، اهالى شهر و بلوك را مستمال و از مراحم سرشار حضرت ملك الملوك اميدوار گردانيد . قاآنى :\r\n سه چيز هست كز او مملكت شود معمور * وزان سه ، آيت رحمت كند ز غيب ظهور\r\nنخست يارى يزدان دوم عنايت شاه * سيم كفايت حكام در نظام امور\r\nاز اين سه مملكت از مهلكت بود ايمن * بدان صفت كه قصور جنان ز ننگ قصور \r\nحكومت دار المؤمنين قم به جهانسوز خان قاجار و پيشكارى ميرزا حسن مستوفى گرگانى كه خالى از كفايت و كاردانى نيست ، مفوض و مرجوع گرديد . ايالت و حكمرانى دار الأمان كرمان به اميرزاده كيومرث ميرزا ، خلف مرحوم اميرزاده قهرمان ميرزا كه در سنّ شباب است ، و اين بنده را از حالات آن جناب اطلاعى با صواب حاصل نيست ، مفوض و مرجوع گرديد . پيشكارى اميرزادهء جوان و كارگزارى دار الأمان كرمان به محمد اسماعيل خان نورى كه در حالات اهالى آنجا و معاملات ، اطلاعى كامل حاصل دارد ، مركب القوى و اضداد را داراست . كافى و مدبر است ، ممسك و جائر ، محوّل و موكول آمد .\r\nچون در اين سال بواسطهء طول مدت و ظهور منافرت و مغايرتى كه فيما بين اميرزاده حسام السّلطنه حكمران مملكت خراسان ، و ميرزا محمد قوام الدوله پيشكار آن سامان حاصل بود ، كارگزاران دولت جاويد عدّت ، حسام السلطنه را به دربار معدلت مدار احضار ، و اميرزادهء حشمة الدوله را به ايالت خراسان شايسته و سزاوار دانسته ، در شهر ربيع الثانى عازم مقر حكمرانى گرديد .\r\n\r\n","description":"","footnote":"","page_name":" 245 ","page_number":261},
  {"content":"\r\n\r\nاميرزادهء حسام السلطنه در شهر شوال همين سال به حكومت و ايالت مملكت فارس اختصاص يافت . نواب ايشان در ايّام حكومت خراسان و بعضى از محالات عراق ، در امور ملك دارى شهرهء آفاق ، و اوامر و نواهيش به جا ، و تير تدبيرش بىخطامى بود . با عامهء هواشات [ تمام مردم 
  ] حسن مماشات مرعى مىداشت . ولى در اين حكومت به اقتضاى زمان يا محض پاداش ، جسارت سابق فارسيان نسبت به فرمانرواى مرحوم خلد آشيان ، بر خلاف حسن سلوك و شعار ايام ماضى ، خود را راضى ساخت . با زمانه انبازى جست . به اغرا و سعايت بعضى از ارباب حسد ، حاجى قوام الملك را كه در قدمت خدمت و ظهور فدويت در حضرت جم مرتبت مستغنى الحدّ و الوصف است ، با قراول و نگهبان به دار الخلافه فرستاد .\r\nمشير الملك را مصادره فرمود ، باقر خان تنگستانى با آن همه خدمات و جان - فشانى كه از اشتهارش حاجت به اظهار نيست ، به سعايت ملك التجّار بوشهر در همان بوشهر كه عمل جانفشانى و مقتل شهداى تنگستانى بود محبوس فرمود ، قريهء اهرم كه ملك موروثى و ابتياعى باقر خان و ساير اهالى تنگستان است از ايشان انتزاع و به طايفهء دشتى كه بينهما عداوت و بغضاء ، به سالها برقرار است ، واگذار نمود .\r\nچون در اين حكومت اهالى فارس را اعتلا و استعلايى دست نداده بود ، در يك روز بيست و چهار نفر « مرة بعد واحده » بدستيارى توپ و خمپاره به اعلى مدارج سماوات ، قرين ماه و ستاره گردانيد :\r\n مىخواست كه او دست رساند به فلك * دستش نرسيد ليك دستش برسيد \r\nخلاصه اول مرحلهء ورود ، به سبب عدم بصيرت و اطلاع و اشتباه‌كارى صاحبان اغراض ، وقايع مرقومه روى نمود . حكومت بوشهر و دشتستان را اولا به سليمان ميرزا ، خلف مرحوم فريدون ميرزا فرمانفرما محول ، پس از چند ماه به اسد اللّه ميرزا نبيرهء ظل السلطان مفوض داشتند . كوهكيلويه را به محمد ابراهيم خان قاجار واگذار نمودند ، ولى مشار اليه نظر به رعايت خانوادهء رسالت ، آن ولايت را كما فى السابق\r\n\r\n","description":"","footnote":"","page_name":" 246 ","page_number":262},
  {"content":"\r\n\r\nبه ميرزا سلطان خان بهبهانى مفوض داشت . رحمة اللّه عليه :\r\n كسى نيك بيند به هردو سرا * كه نيكى پسندد به خلق خدا \r\nخود به طريق مهمان در بهبهان ، در مدت حكومت روزگار مىگذاشت .\r\nحكومت دارابجرد به اميرزاده مهديقلى ميرزا خلف شاهزاده محمد ولى ميرزا بود .\r\nچون جمال نام از طايفهء بهارلو مصدر شرارت ، در شوارع و طرق مشغول به راهزنى بود ، مشار اليه با جعفر قلى ميرزا برادرش ، به گرفتن وى مأمور گرديدند . جمال خسارت مآل به سمت محالات لار فرار اختيار كرد ، چند تن از كسان مشار اليه بدست آمد .\r\nخود مشار اليه به علت نسبت سببى كه با خير اللّه نام ، كدخداى يكى از قراء سبعهء لارستان داشت ، به وى توسل جست ، خير اللّه محض آسايش عباد اللّه آن را مغلولا به دارابجرد فرستاد . اميرزادگانش به شيراز آوردند . حسام السلطنه به دار الخلافه‌اش روانه نمود .\r\nهم در اين سال حكومت تويسركان و ملاير ، علاوهء محالات عراق ، به اميرزاده نصرت الدوله ، خوانسار و گلپايگان به اميرزاده احمد ميرزا عنايت آمد . حسنعلى خان گروس سرتيپ اول و جنرال آجودان حضور به وزارت مختار دولتين بهيّتين فرانسه و انگليس ، و اقامت دار السلطنهء پاريس برقرار گرديد .\r\nجمعى از متعلمين مدرسهء دار الفنون ، به جهت تحصيل علوم به رياست عبد الرسول - خان نوادهء مرحوم صدر اعظم اصفهانى ، به اتفاق مشار اليه مأمور به توقف پاريس گرديدند . ميرزا حسينخان خلف ميرزا نبى خان امير ديوان قزوينى ، كه به كفايت و كاردانى اشتهار دارد ، الحق شايستهء خدمات بزرگ و سزاوار مناصب سترگ است ، وزير مختار و مقيم دار الخلافهء اسلامبول آمد .\r\nميرزا زمانخان كاشانى به كارپردازى قاهرهء مصر ، و ميرزا مهدى نام به ارزنة - الروم ، و حاجى بهاء الدين به شام ، و ميرزا حسين به طرابزون مأمور گرديدند .\r\nچون دولت بلجيم [ بلژيك 
  ] را با اين دولت قوى شوكت ، قديم به توسط امين - الملك معاهدهء دوستى بسته آمده بود ، سفيرى موسوم به « موسيو بازى » از جانب دولت مزبور\r\n\r\n","description":"","footnote":"","page_name":" 247 ","page_number":263},
  {"content":"\r\n\r\nبه منصب شارژ دافرى و اقامت دار الخلافهء طهران مأمور گرديد . ميرزا عباسى خان غلام پيشخدمت به مهماندارى مشار اليه به تبريز رفته ، از ابتداى خاك ممالك ايران الى دار الخلافهء طهران ، احترامى كه دربارهء سفراى دول متحابه معمول و متعارف بود ، در هريك از منازل عرض راه و حين ورود دار الخلافه ، بدون كسر و نقصان بظهور رسيد .\r\nچون سند مأموريت مشار اليه منحصر به نوشتهء وزير خارجهء دولت بلجيم بود كه به وزير امور خارجهء اين دولت نگاشته بود ، لهذا وزير امور خارجه را اولا ملاقات ، پس از چند روز شرف‌اندوز حضور باهر النور گرديده ، در دار السفارهء خود مقيم آمد .\r\nديگر چون « مستر مرى » وزيرمختار و ايلچى مخصوص دولت بهيهء انگليس را آب و هواى مملكت ايران ، موافقت با مزاج ايشان نداشت ، و اكثر اوقات به تكسّر مزاج مبتلا مىبود ، حسب الاجازهء امناى دولت خود ، در شهر صفر « دوريه صاحب » را به شارژ دافرى و اقامت دار الخلافه برقرار ، پس از استرخاص از دربار معدلت اختصاص به طريق لندن رهسپار گرديد .\r\nچون همواره از طايفهء ضالّه تركمان ، خسارت و زيان فراوان به عموم سكنه و عابرين سبيل مملكت خراسان رسيده و مىرسيد ، با وجود آنكه آن گروه كالانعام خود را از زمرهء اسلام مىدانند ، هنگام قطع طرق و شوارع هرچه از امت خير الأنام و زايرين قبور مراقد أئمه ، عليهم السلام ، به قيد اسر آن گروه ضلالت فرجام درآيد ، بيع و شراى آنها را جايز ، بل واجب مىشمارند . لهذا اعليحضرت ظل اللهى شاهنشاهى - صان اللّه شوكته عن التناهى - بر ذمت همت ملوكانه ، مهما امكن دفع آن طايفهء شرير « عليهم - الهاويه » را واجب و لازم شمرد . حين مأموريت اميرزاده حشمة الدوله به دارايى مملكت خراسان از جانب سنى الجوانب همايون امر و مقرر گرديد كه بعد از ورود به آنجا ، آن گروه اخس را از اراضى سرخس از عاج و اخراج نموده ، قلعه‌اى در نهايت متانت و استحكام بنا سازد .\r\nجمعى از غازيان ظفر توأمان را با يك نفر از سركردگان جلادت نشان بتوقف و حراست آنجا مأمور دارد ، كه باعث آبادى آن ولايت و مانع خسارت و جسارت آن\r\n\r\n","description":"","footnote":"","page_name":" 248 ","page_number":264},
  {"content":"\r\n\r\nسالكان مالك شرارت آيند . اميرزادهء معزّ اليه ، بيست و يكم شهر رجب وارد ارض اقدس و بيست و پنجم شهر رمضان المبارك با تداركى شايان و جمعيتى مستعد و با سامان ، حركت از ارض اقدس نمود .\r\n از آواى اسپان و گرد سپاه * بشد روشنايى ز خورشيد و ماه\r\nستاره سنان بود و خورشيد تيغ * از آهن زمين بود و ز گرد ميغ \r\nشانزدهم شهر شوال وارد صحارى سرخس گرديد . حسب الأمر خديو بيهمال به دولت و اقبال قصبه‌اى مسمى به ناصريه ، با فسحت ساحت ، و دقت صنعت ، به دستيارى مهندسان حاذق ، و بنايان چابك دست لايق ، مشتمل بر بارويى حصين و بروجى ركين ، و عمارات خوب ، و خانه‌هاى بازيب و مرغوب ، بنا نموده . از أصقاع « 1 » مملكت خراسان معادل چهار هزار خانوار از اصناف صناع ، و انواع محترفه با اهل و سكن براى توطن و تمدن در آنجا مسكن داده ، قريب به پنج ماه تمام اهتمام تام به عمل آورد . و در ربيع الثانى سال هزار و دويست و هفتاد و شش به اتمام رسيد .\r\nمحمد وليخان قاجار دولّو به سردارى و ايالت آن سامان برقرار گرديد . از واردات غيبيه ، اين بندهء قليل البضاعه را « ناصريهء سرخس » تاريخ انجام اين عمارت بخاطر رسيد . در اين ايام كه اميرزاده حشمة الدوله را در سرخس توقف و اقامت بود ، سوارهء تراكمهء مروى به محاذى طژن ، بيست فرسنگى سرخس آمده با تركمانان آنجايى هم عنان ، در اكثر ايّام صدمه و آزار به اردوى اميرزادهء ذى شان مىرسانيدند . چندان كه اميرزاده را از انجام خدمات مرجوعه فراغت حاصل گشت ، بعزم تنبيه و گوشمال آن طايفهء بدسگال ، با يك هزار و پانصد پياده نظام و هشتصد نفر سواره و چهار عراده توپ جهان آشوب ، در غرّهء شهر صفر ايلغار به سمت طژن كه مسكن و معبر آنان بود فرمودند .\r\nدر عرض راه جمعى از سواران تركمان كه به طرف سرخس مىآمدند ، به طليعهء لشكر دچار ، به محض تقابل به سمت اوبّه ، وايل خود فرار نمودند . ايشان را از قصد\r\n\r\n\r\n","description":"","footnote":"\r\n( 1 ) أصقاع ، جمع صقع : نواحى ، اطراف .\r\n","page_name":" 249 ","page_number":265},
  {"content":"\r\n\r\nغازيان ظفرنشان آگاه ساخته ، محض وصول خبر ، آن گروه بدسير در كمال ادبار ، بار بر بختى « 1 » برگشته بختى بسته ، در همان شب با روز سياه به سمت دشت فرانمودند .\r\nاكثرى از اطفال رضيع ، و پيران وضيع در آن ورطهء هولناك ، آغشتهء آب و خاك و سقطهء ساقط هلاك شدند . بعد از ورود عساكر منصور به آن حدود ، زراعت و بساطين ايشان را ضايع و خراب ، و سدّ و بند آب‌انبارهاى آنان را منهدم و معدوم و ناياب نموده پس از همان طريق ذهاب ، عازم مراجعت و اياب گرديدند . از حسن اتفاق آنكه در عرض راه به جمعى از تراكمهء شديد النفاق مروى كه بعزم تاخت صحارى مىتاختند برخورد نموده ،\r\nبيت\r\n به شمشير هندى درآويختند * همى ز آهن آتش فروريختند \r\nبه يك لمحه قريب به نود نفر از آن طايفهء بداختر به معرض قتل و اسر درآمد .\r\nچون اتمام قلعه و انجام خدمت ، و خدمت مقاتلت به عرض امناى دولت و پيشگاه حضور حضرت خلافت رسيد ، هريك از امير و وزير و ساير سركردگان و عساكر قلعه‌گير دلير را به خلقت مهرطلعت ، و نشان آفتاب نشان منصب و جلادت ، و مبلغى معتنى نقد ، به صيغهء انعام ، فراخور گنجايش ، بهره‌مند نوازش و بخشايش ساختند . اميرزاده حشمة الدوله حسب الامر اقدس به ارض مقدس مراجعت نمود .\r\n\r\nبيان حركت موكب فيروزى كوكب خورشيد اشراق بعزم آذربايجان و عراق\r\nروز چهارشنبه بيست و چهارم شهر شعبان اين سال خديو بيهال شاهزادهء آزادهء ذى شان ، كامران ميرزا به نيابت سلطنت و اقامت دار الخلافه مأمور ، و اميرزاده نصرت الدوله به حكومت دار الخلافه و التزام حضور شاهزاده نايب السلطنه قرين عزت و حبور فرموده افتتاح سفر بالخير و الظفر ، بعزم زيارت روضهء منوّرهء حضرت فاطمه عليها الف سلام و تحيّه از دار الخلافه به باغ سروستان نقل مكان فرمودند . كارگزاران به حكم محكم\r\n\r\n\r\n","description":"","footnote":"\r\n( 1 ) بختى : به ضم اول و كسرهء حرف سوم ، شتر ، مركب . يعنى همراه كاروان بدبختى روانه شدند .\r\n","page_name":" 250 ","page_number":266},
  {"content":"\r\n\r\nآن يگانهء آفاق ، به تهيّه و تدارك بساق سفر آذربايجان و عراق پرداخته ، قباب خرگاه آسمان جاه به ذروهء مهر و ماه افراخته ، دامن صحرا از خيام رنگين ، رشك خلد برين ساختند . روز چهارم رمضان المبارك در ساعتى چون طالع خود مسعود ، و زمانى به برآمدن آرزوها موعود ، شاهنشاه كامران با بخت جوان پاى فلك‌فرسا به ركاب نصرت انتساب نهاد . پير فلك زبان بدين بيان به دعا و ثنايش گشاد .\r\nعبد اللّه وصاف :\r\n ز اقتضاى عقل فعال آنچه صادر مىشود * منهيان خاطرت از سرّ آن آگاه باد\r\nصاحب جدى ار نباشد پاسبان قصر تو * آنكه منزل دلو دارد مسكنش در چاه باد\r\nمشترى در بحر مهرت گر وطن نارد چو حوت * هر دم از قوسش خدنگى بر دل بدخواه باد \r\nرايت مهر اشراق به عزيمت عراق از يافت‌آباد ، به قريهء آدران نزول اجلال فرمود .\r\nروز چهارشنبهء نهم ، حوض سلطان مقر كوكبهء همايون گرديد . در اين منزل حاجى مبارك خان كه از خواجه‌سرايان معتبر ، ولى از آب و گل شرارت و زياده‌روى وجودش مخمّر بود ، محض سفاهت ، يحيى خان آجودان حضور را با قمه جراحتى رسانيد .\r\nحسب الامر به سياست رسيد .\r\nپس از ورود قم و ادراك زيارات مخصوصه ، أعلام فلك‌فرسا به محالات عراق حركت كرده ، در هريك از منازل حسب الحكم ميمنت نشان ، عمّال و رؤساى آن سامان را به درگاه خلايق اميدگاه احضار ، بعد از تنقيح محاسبات و تشخيص معاملات و رسيدگى به عرايض جمهور ، و انتظام كليهء امور ، هريك فراخور قابليت و رتبت ، قرين التفات و عنايت مىآمدند . پس از طريق همدان و كردستان و خمسه عازم چمن سلطانيه ، دوّم شهر ذيحجة الحرام ، چمن سلطانيه مقر كوكب سپهر تزيين سلطانى گرديد . سپهسالار و امراء تومان و ساير صاحب‌منصبان و افراد عساكر ظفر اثر كه قريب به ده هزار نفر مىبودند ، در كمال نظم و آراستگى و شكوه ، شرفياب حضور خسرو گيتىپژوه انجم گروه گرديدند . خدمات هريك على قدر مراتبهم مقبول خاطر مهر مظاهر ، مرحمت مشمول آمد ، كمال عنايت و التفات مبذول گرديد .\r\n\r\n","description":"","footnote":"","page_name":" 251 ","page_number":267},
  {"content":"\r\n\r\nاميرزاده خانلر ميرزاى احتشام الدّوله حسب الاحضار با مشايخ عربستان و خوانين لرستان به تقبيل آستان مرحمت و معدلت بنيان ، شرفيابى حاصل نمودند . در همين ايّام توقف رايات جهانگشاى سلطانى در چمن نزهت بخشاى سلطانيه ، جمعى از سران و اعيان سيستان مانند برادر سردار تاج محمد خان ، و پسر سردار كمال خان ، و برادر محمد - شريف خان ، و پسر سردار ابراهيم خان ، و غيره شرفياب حضور باهر النّور گرديده ، به عطاى خلاع آفتاب شعاع قرين التفات و عنايت حضرت جهان مطاع شده ، رخصت انصراف به دار الخلافهء قاهره يافته ، و به توقف آنجا مأمور گرديدند .\r\nهم در اين ايّام برحسب اقتضاى صلاح ملكى ، و رأى معدلت پيراى ملوكانه ، فرمانروايى اصفهان جنت نشان به اميرزاده احتشام الدوله عنايت شد . لرستان را ضميمهء ايالت كرمانشاهان ، به اميرزاده امامقلى ميرزاى عماد الدوله مرحمت آمد .\r\nحكومت بروجرد به شاهزاده سلطان احمد ميرزا عضد الدّوله مفوض گرديد . ايالت عربستان به حاجى عليخان فراشباشى سابق محول ، و به ضياء الملك ملقب و سرافراز آمد . كردستان به نجفقلى خان كه از بنى اعمام امان اللّه خان والى مىباشد واگذار ، امان اللّه خان از ملتزمين ركاب ظفر آثار شد .\r\nحكمرانى مازندران و استر اباد به شاهزاده حاجى كيومرث ميرزا ، ايلخانى قاجار برقرار و به لقب نبيل ملك‌آرا آرايش يافت . از ركاب نصرت انتساب مرخص ، عازم مقرّ حكمرانى گرديد .\r\n\r\nذكر حقايق اخبار سال هزار و دويست و هفتاد و شش و حادثات زمانه برحسب مشيت خداوند يگانه « و ان علينا بيانه »\r\nچون هلال محرم اين سال ظاهر گرديد ، و ايام تعزيه‌دارى و سوكوارى خامس آل عبا ، عليه التحيه و الثنا رسيد ، تا روز سيزدهم ماه مزبور لازمهء ماتم‌دارى و مصيب به ظهور انجاميد . يوم چهاردهم ماه محرم خديو أنجم حشم ، عازم تبريز فرح‌انگيز گشته ، ماهيچهء لواى فلك مسير يوم بيست و پنجم ، چمن اوجان را رشك منازل مهر منير ساخت . عزيز خان سردار كل ، و اسكندر خان قاجار با دوازده فوج پياده نظام ، و سه چهار هزار سوار\r\n\r\n","description":"","footnote":"","page_name":" 252 ","page_number":268},
  {"content":"\r\n\r\nجرّار از طوايف مكرى و چاردولى و افشار و غيره ، و ده عرّاده توپ جهان آشوب ، موكب همايون را استقبال نموده ، سردار كل و ساير سركردگان و نامبردگان آن سامان ، ادراك سعادت تقبيل ركاب نصرت انتساب نمودند . نظر به ظهور خدمات چراغعلى خان زنگنه ، حاكم زنجان و خمسه ، در اين منزل وى را به سراج الملك ملقب و در منزل آق كند مرخص ، و به مقر حكمرانى مأمور به معاودت آمد .\r\nپس از پنج روز توقف در غرّهء شهر صفر موكب نصرت اثر ، از اوجان حركت ، روز سيم ماه از فيض قدوم مسرت لزوم ، شهر تبريز ، مهبط انواع فيوضات ، و فرح‌انگيز گرديد . اميرزاده معز الدوله و معين الملك ، و عموم اشراف و اعيان از شرف‌اندوزى حضور مهر ظهور همايون مستفيض گرديدند . عمارات سلطانى در اصل شهر ، هفت روز مقر كوكبهء جهان‌ستانى آمد . پس باغ شمال خارج شهر محل موكب عزّ و جلال گرديد . چون بواسطهء قلّت غله و غلا ، ضعفا و فقراى تبريز را عسرتى حاصل بود ، خديو بيهمال ، مظهر رحمت ذو الجلال ، هزار خروار غله در حق ايشان انفاق فرمود . پس بعد از انتظام مهام كليهء آذربايجان ، بيست و دوم شهر صفر موكب فيروزى كوكب از تبريز به سمت مراغه توجه فرموده ، يوم بيست و ششم خارج شهر مراغه مقر كوكبه سپهر تزيين ساخته .\r\nچون عزيز خان سردار كل در انجام خدمات كليه و جزئيه در اين سفر لازمهء فدويت به عرصهء ظهور رسانيده بود ، به عطاى يك قبضه شمشير قبضه مرصع و خلاع فاخره سرافراز و مخلع گرديد .\r\nهمچنين ميرزا احمد خان ، كه مرحوم ميرزا تقى خان اتابك اعظم را ولد و ما صدق « الشبل يخبر عن الأسد » است ، و به منصب سرتيپى اول توپخانهء مباركه سرافراز ، و در اين سفر خدماتش ملحوظ نظر خسرو بنده‌نواز افتاد ، و پاداش خدمات والد مرحومش نيز هميشه منظور نظر معدلت‌گستر است ، عليهذا مشار اليه را به لقب « ساعد الملكى » مفتخر و سرافراز گردانيدند .\r\nدوم ربيع الاول از طريق ليلان و هشترود ، كه اسهل طرق بود تشريف‌فرماى\r\n\r\n","description":"","footnote":"","page_name":" 253 ","page_number":269},
  {"content":"\r\n\r\nقزوين ، و به يمن قدوم ميمنت قرين آنجا را غيرت‌افزاى بهارستان اردىبهشت و فروردين فرمودند . شاهزاده عبد الصمد ميرزاى حكمران ؛ مصدر خدمات نمايان و مورد اشفاق و عنايات بىكران آمد . روز بيست و دوم شهر مزبور وارد دار الخلافهء قاهره گشته ، عموم اهالى دار الخلافه به استقبال موكب شاهنشاهى شتافته ، از ادراك نعمت طلعت مهر اثرش شادان ، و از شرف‌اندوزى حضور لا مع النورش خداوند منان را شكركنان آمدند . پس از جلوس در ديوان‌خانهء مباركهء ميمنت مأنوس ، بار عام و از مقربان و باريافتگان بارگاه صف سلام منعقد گرديد .\r\nبرحسب مقتضاى حال ، واقفان حضور را قرين افتخار و عنايت و سرور فرمودند .\r\nميرزا محمد عليخان ، الملقب به شمس الشعرا ، در تهنيت ورود مسعود قصيده‌اى به معرض عرض رسانيد . شطرى از آن قصيده ، تيمنا به رشتهء تحرير كشيده آمد :\r\nبيت\r\n بر كام دل خويش سفر كرد شهنشاه * و آمد سوى دار الملك المنة للّه\r\nسلطان ظفرمند و شهنشاه عدو بند * خورشيد سلاطين جهان ناصر دين شاه\r\nشاهى به تو شايسته من الشرق الى الغرب * گيتى به تو آراسته از ماهى تا ماه\r\nگيتى ز تو و گنج همه گيتى از تست * العبد و ما فى يده كان لمولاه\r\nيك چند نشستى به سعادت ز بر زين * اكنون به سلامت بنشين بر زبر گاه \r\nچون در اين مدت كه كوكب فيروزى كوكب همايون ، تشريف‌فرماى ساحت عراق و خمسهء آذربايجان مىبودند ، خدمات شايان از اميرزاده نصرت الدوله به عرصهء ظهور رسيده بود ، و اهالى دار الخلافه از نوكر و رعيت ، از حسن سلوك و مراقبت مشار اليه در حضرت جم مرتبت شاكر ، و داعى دوام دولت شدند . در ازاء خدمت به عطاى يك قطعه نشان تمثال بىمثال مكلل به الماس ، و يك ثوب قباى ترمهء تن‌پوش مبارك سرافراز و قرين افتخار و اعزاز آمد .\r\nدر همين سال حسب الامر خديو بيهمال هفته‌اى دو روز ، بايد وزراء عشرهء عظام سعادت‌اندوز ، در عمارتى مخصوص مجلسى منعقد ، و به شوراى امورات كليهء دولتى اقدام\r\n\r\n","description":"","footnote":"","page_name":" 254 ","page_number":270},
  {"content":"\r\n\r\nنمايند . پس از تطبيق آراء ، به توسط پاشا خان امين شورى ، ماجرا را كما جرى ، به خاك پاى مبارك معروض ، تا بعد از امعان نظر مهر اثر به اجراى رد و قبولش پردازند .\r\nديگر همچنين كه در وقايع سال قبل مرقوم گرديد ، بعد از انصراف مستر مرى وزير مختار دولت بهيهء انگليس ، جنرال رالينسون « 1 » به وزارت مختار و ايلچى مخصوص از دولت مزبور مخصوص ، عازم دار الخلافهء طهران آمد . حسب الامر كارگزاران دولت ابد مدت ، عليقلى خان سرتيپ از سرحد مملكت ايران الى دار الخلافهء طهران به مراسم ميزبانى اقدام نمود . روز دوازدهم جمادى الاولى كه به حوالى دار الخلافه رسيدند ، محمد خان اميرتومان و ميرزا غفار خان صديق الملك ، نايب اول وزارت امور خارجه با جمعى ديگر از اعيان ، مشار اليه را پذيرايى شايان نموده ، پس از ورود به سفارت - خانه چند تن از مستوفيان عظام در سفارتخانه حاضر ، به لوازم مراسم اكرام و احترام قيام نموده ، عبد العلى خان اديب الملك ، پيشخدمت خاصهء همايون ، از جانب سنى الجوانب اعليحضرت شهريارى ، رسوم احوالپرسى به تقديم رسانيد . سيم روز ورودش با تشريفات متداوله به توسط محمد ناصر خان سالاربار ، دريافت حضور باهر النور شاهنشاه تاجدار جم اقتدار نمود . نامهء مودت ختامهء شاهنشاه انگلستان را از پيشگاه همايون گذرانيد مورد عنايات بلا نهايات گرديده ، پس از استرخاص از حضور مرحمت اختصاص ، وزير امور دول خارجه و امين الدوله را ديدن نموده ، به سفارتخانه معاودت نمود . در رمضان همين سال رجال دولت انگريز را تغيير و تبديل تمام روى داد . جنرال رالينسون وزير مختار از دار الخلافهء طهران به دار السلطنه لندن احضار گرديد ، و [ چارلز 
  ] اليسون نام به عوض مشار اليه به توقف دار الخلافه برقرار آمد .\r\nاز اين طرف قرين الشرف نيز ميرزا جعفر خان مشير الدوله و رئيس مشورت‌خانه كه مردى است سالخورده و تجربه برده ، و از دقايق رموز امور دولت آگاه ، و با استحضار بود ، به سفارت آن دولت مأمور ، با نايب و منشى و تبعه و حواشى در شهر ذيقعده از طريق مملكت روم روانهء آن مرز و بوم گرديدند .\r\nهم در اين سال ايالت دار الايمان كاشان به محمّد يوسف خان سرتيپ ، خلف محمد\r\n\r\n\r\n","description":"","footnote":"\r\n( 1 ) رالينسون مردى ايران‌دوست بوده و كتيبه‌هاى كرمانشاه را براى اول بار خوانده است .\r\n","page_name":" 255 ","page_number":271},
  {"content":"\r\n\r\nحسنخان سردار ارزانى ، و حكمرانى مملكت گيلان به اميرزاده اردشير ميرزا ، ركن الدوله ، و دارايى دار العباد يزد به عيسى خان قاجار قوانلو اعتماد الدوله ، و حكومت طبس به محمد ابراهيم خان يزدى مفوّض و مرجوع آمد . ديگر همچنانكه مرقوم افتاد بعد از اتمام قلعهء ناصريهء سرخس ، تراكمهء سرخسى و ساكنين طژن با تراكمه شديد النفاق ساكن مرو ملحق ، و بالاتفاق به عزم فساد رايت اشتداد برافراشته ، لهذا حكم و الا ، نافذ شد كه اميرزاده حشمة الدّوله صاحب‌اختيار مملكت خراسان ، با جنود ساخلو آن سامان و عساكر منصورهء مأمور ، از دار الخلافهء طهران در نهايت حزم و تصميم عزم ، عازم مرو گرديده به دفع فتنهء آن فئهء باغيه پردازند .\r\nپس عبد العلى خان سرتيپ توپخانهء مباركه ، با چهارده عراده توپ و سيصد نفر توپچى و قورخانه و افواج بحر موّاج نهم خوى و سربندى و بهادران و قهرمانيّه و فوج شقاقى و فراهان و سمنان و دامغان و اردبيل و مشكين و عرب و عجم و افشار و مراغه و مخبران ، و يكهزار و سيصد نفر سوارهء ايلات قزوين و چاردولى و بختيارى و قورت بيگلو و معادل هشتاد هزار تومان وجه نقد تحويلى يكنفر از پيشخدمتان حضور ، مأمور خراسان فرمودند . اميرزادهء معزّ اليه نيز با قوام الدولهء پيشكار و غازيان جان‌نثار در اواخر همين سال به سمت سرخس رهسپار گرديدند . از مشاهير متوفيات اين سال اسد اللّه خان معتمد الملك قاجار ، كه خديو بيهمال را خال ، و بحكمرانى بلدهء طيّبهء همدان اشتغال داشت ، در شهر شوال از اين عالم سريع الزّوال به دار بقا ارتحال نمود .\r\n\r\nذكر حقايق اخبار سال هزار و دويست و هفتاد و هفت و بيان محاربهء لشكر ايران با جماعت تركمان ، و شكست لشكر اسلام به تقدير قادر بيچون « وَ هُمْ مِنْ بَعْدِ غَلَبِهِمْ سَيَغْلِبُونَ »\r\nچون احقاق حقوق مسلمانان ، و آسايش جمهور اهالى ايران ، زياده از حوصلهء بيان ، منظور نظر معدلت اثر ، خديو ثريّا مكان ، ظل حضرت سبحان مىباشد ، در اين شيوهء رعيّت‌پرورى و رويهء عدالت‌گسترى ، حتى المقدور همّت خديوانه مصروف مىدارند .\r\nلهذا در اول اين سال نيكومآل فرخنده فال حكم قضامضا شرف نفاد يافت كه ايام\r\n\r\n","description":"","footnote":"","page_name":" 256 ","page_number":272},
  {"content":"\r\n\r\nيكشنبهء هرهفته سفرا و حضرا به ديوان مظالم مقام ، آحاد و افراد خاص و عام را با رعام بود ، بدون ممانعت حاجب و دربان ، به خاكپاى مبارك همايون عارضين و متظلّمين شرفياب گرديده ، هريك عرايض و متمنيات خود را بالمشافهه در پيشگاه حضور مهر ظهور معروض دارند ، تا آنكه به مقتضاى عدالت و مطابق شريعت ، دادخواهى و غورسى سمت ظهور يابد . ازين حكم محكم پايدار ، ديدهء عدل و داد بيدار گشت ، و چشم ظلم و فتنه در خواب آمد .\r\nاساس عدل و انصاف موضوع ، و رسم بدعت و جور مرفوع گرديد . للّه درّمن قال ، قاآنى :\r\n از كمال عدل او ترسم كز اين پس گوسفند * آن‌چنان نازد به خود كارد شبيخون برذآب\r\nبو المظفر ناصر الدين كز نسيم عفو او * در دهان مار ترياق اجل گردد لعاب \r\nدر همين ايام سوء سلوك و بىاعتدالى ميرزا محمد خان زنگنه ، و محمود خان ولد آن ، در فوج كرمانشاهان معروض پيشگاه خسرو معدلت نشان آمد ، و به درجهء وضوح پيوست . لهذا مشار اليهما از سرتيپى و سرهنگى معزول ، محمد رضا خان نوادهء محمد خان زنگنه ، امير نظام سابق ، به سرتيپى فوج مزبور مشغول آمد .\r\nميرزا موسى تفريشى مستوفى ديوان اعلى كه مدتها به وزارت حاكم دار الخلافه اشتغال داشت ، و چندى قبل بسبب اختلافى كه فيما بين مشار اليه و اميرزاده نصرت الدوله حاكم دار الخلافه به ظهور رسيده بود ، از اين شغل معاف ، و به خدمت سابق در سلك مستوفيان و اشراف خدام درگاه سپهر مطاف بود ، اين اوقات نظر به قدمت خدمت و شايستگى و كفايت و استحضار كليه در مهمات ولايت ، مجددا به خدمت وزارت دار الخلافه سرافراز ، و به عطاى يك ثوب جبّهء ترمهء كشميرى به رسم خلعت ، قرين مفاخرت و اعزاز گرديد .\r\nديگر همچنانكه در وقايع سال قبل سمت تحرير پذيرفت ، حاجى قوام الملك و\r\n\r\n","description":"","footnote":"","page_name":" 257 ","page_number":273},
  {"content":"\r\n\r\nمشير الملك شيرازى را كه اميرزاده حسام السلطنه با اسناد بعضى جرايم مجعول روانهء دار الخلافهء قاهره داشته بود ، پس از شرفيابى حضور باهر النور ، و ظهور عدم جنايت ، رخصت انصراف به شيراز حاصل ، و الطاف خديوانه ، مشار اليهما را شامل آمد . هريك به عطاى يك قبضه عصاى مرصع و يك ثوب جبهء ترمهء كشميرى سرافراز و مخلع گرديده ، مراجعت به شيراز نمودند .\r\nپاشا خان امين شورا كه در مرحلهء چاكرى و فدويت از اكثر امثال و اقران برترى و مزيت دارد و مراتب صداقت و امانت خود را در انجام خدمات محوله به عرصهء ظهور مىرساند ، به عطاى يك ثوب كلجه و يك ثوب قباى تن‌پوش مبارك ، قرين مفاخرت و عنايت آمد .\r\nديگر چون اميرزاده كيومرث ميرزا ، حكمران دار الأمان كرمان ، با وجود عنفوان جوانى ، و اول مرحلهء مأموريت به خدمت حكمرانى ، در رعيّت‌دارى و حسن سلوك با عامهء اهالى آنجا از ايل و بلوك ، طريقه و رويه‌اى كه شايستهء ابناء ملوك است ظاهر ساخت .\r\nظهور اين مراتب بر مراتب تفقدات و تلطفات ملوكانهء حضرت ملك الملوك ، در - بارهء مشار اليه افزود . به لقب نبيل عميد الدّوله سرافرازى يافت . نظر به اينكه شاهزاده جلال الدّين ميرزا ، كه از ابناء خاقان علّيين آشيان فتحعلى شاه است ، مدّتى در مدرسهء دار الفنون مشغول تحصيل علوم ، به خصوص علم لغات مختلفه ، و علوم حربيه بود ، فى الجمله اطلاعى حاصل نمود . محض تشويق و ترغيب ديگران ، و ظهور اشفاق بيكران از حضرت جم مرتبت ، به علاوهء دويست تومان مواجب سابق ، و خدمت آجودانى حضور ، قرين افتخار و حبور گرديد .\r\nو همچنين اميرزاده اويس ميرزا خلف نايب الاياله ، فرهاد ميرزا كه بدرى بى - كلف است « و لا شك فيه لابيه خلف » آجودان حضور سراسر نور و از اين خدمت قرين عنايت و مكرمت خسرو كيخسرو درايت آمد . صفر عليخان شاهسون اينانلو با هفتصد نفر سوارهء جمعى خود ، كه حسب الاحضار كارگزاران دولت جاويد عدّت به دار الخلافهء\r\n\r\n","description":"","footnote":"","page_name":" 258 ","page_number":274},
  {"content":"\r\n\r\nقاهره آمده بود ، حسب الامر قدر قدر عارضين لشكر به دقت نظر رسيدگى نمود . حسب الامر اقدس روانهء مشهد مقدس شدند .\r\n\r\nبيان محاربهء لشكر ايران با طايفهء ضالّهء تركمان\r\nبعد از حركت لشكر دشمن شكر از سرخس ، از طريق شوره‌كال و كوچه قم عازم مقصد شدند . با وجود آن‌كه از شوره‌كال تايورت الشه مرو ، هيجده فرسنگ مسافت و خالى از آبادى و آب مىباشد ، بدون خيال و تشويش طريق شتاب در پيش گرفتند . پس از طى مسافت ، اول مكانى كه محل توقف و اقامت آمد ، امتحانا به كندن چاه اقدام نمودند . از بخت بىزوال شاهنشاه اسلام‌پناه ، بلازحمت آبى در نهايت عذوبت ظاهر گرديد . سه روز در آن مكان رفع خستگى و كسالت نموده ، پس از آنجا حركت روزانهء سيم در صحارى مرو ، جايى كه معسكر لشكر را گنجايش بود سه روز ديگر اوتراق ، پس با نهايت ابهت و طمطراق ، عازم اصل قلعهء مرو كه محل اقامت تركمانان تكه شديد النفاق است گرديدند .\r\nتراكمه آنجايى كه عند التحقيق قريب به بيست هزار خانه‌وار مىشوند ، مهما امكن از سواره و پياده و تفنگچى و شمخالچى ، دره‌ها و نهرهاى معبر را گرفته ، در كمال جلادت به محاربه و مجادله درآمدند . ولى در اولين حمله جمعى كثير از آن طايفهء شرير ، عازم بئس المصير گرديد . نسيم ظفر بر پرچم و علم اژدها پيكر دليران مظفر وزيد ، لا جرم تركمانان بلادرنگ از عرصهء جنگ منهزما به جانب اوباى « 1 » خود شتافته قلعه را خالى ، با ايل و تبار از رودخانهء عظيم مرو گذار ، و به جانب يورت الشه رهسپار گرديدند .\r\nروز بيست و هشتم ذيحجة الحرام سال هزار و دويست و هفتاد و شش ، قلعهء مرو مضرب خيام مجاهدين اسلام آمد . ايام عاشورا به تعزيه‌دارى و سوكوارى خامس آل عبا ، سيد الشهدا عليه التحية و الثنا ، اشتغال نمودند . چون طايفهء سالور در محلى موسوم به يل آتن ، پنج فرسنگى مرو توطن داشتند ، و با تراكمهء تكه در اين داستان همدستان بودند ،\r\n\r\n\r\n","description":"","footnote":"\r\n( 1 ) اصل اين لغت ، اوبّه است : طايفه ، ايل ، خيمه ، محل زندگى چادرنشينان .\r\n","page_name":" 259 ","page_number":275},
  {"content":"\r\n\r\nاميرزاده حشمة الدوله و قوام الدوله دفع آنان را معجلا به صواب اقرب دانسته ، قريب به ششهزار نفر سرباز و ده هزار نفر سواره و چند عراده توپ ، به تنبيه طايفهء مزبور مأمور نمودند . روز دوازدهم محرم خود ايشان با لشكر مأمورهء ظفر هم‌عنان ، ايلغاركنان رخ به يل آتن نهادند . جماعت سالور نيز پياده و سوار ، به عزم مقاتله و كارزار از قلعه برآمده پشت بر ديوار قلعه داده با جماعتى كه روى رزميهء رزم ، و پشت قوت لشكريان ايشان بود ، به محاربه و مجادله اقدام ورزيدند . جمعى از خاكساران آن قوم بادپيما كه خود را بر آن درياى آتش زدند ، از جويبار شمشير آبدار شاداب گرديدند ، به اندك كرّ و فرى از بأس يلان شيرصولت ، به سمت هزيمت نهضت نمودند . از معركهء جدال رو بر تافته به قلعه درآمدند . جمعى كثير قتيل و اسير گرديد ، غازيان نامدار و جنگجويان نصرت مدار ، رايت افراز فرار گشتند . به حكم  « خُذُوهُمْ وَ احْصُرُوهُمْ وَ اقْعُدُوا لَهُمْ كُلَّ مَرْصَدٍ »  به محاصره و احتواى قلعه پرداخته ، ولى جعفر قليخان برادر پرويز خان سركردهء سوارهء چاردولى از اين طرف قرين الشرف ، به سعادت شهادت فايز گشت . چند نفر نيز مجروح گرديد .\r\nپس زور بازوى غازيان منصور ، دست‌وپاى سركشان سالور را تاب داده ، تاب و توان از آن گروه مقهور بىايمان مسلوب ساخت . از اميرزاده حشمة الدوله مستدعى حضور و متعهد تفويض قلعه و تقديم خدمت شدند ، از موقف امارت و وزارت به مفاد « حسن - العفو عند القدره » اشاره به بشارت قبول رفت ، رؤسا و ريش‌سفيدان آن گروه بىايمان با شمشير و قرآن بيرون شتافته ، استيمان جستند . جمعى از اعيان آنها با قليلى پياده و سواره به رسم گروگان و انجام خدمات آن سامان ملتزم ركاب نصرت‌نشان گرديده ، مراجعت به مرو آمد . الى بيست و هشتم صفر به جهت تحصيل سيورسات و اطلاع از امورات آن ساحات اردوى نصرت آيات را در همان قلعهء مرو اقامت و مقر بود .\r\nدر اين مدت طايفهء تراكمهء تكه كه به يورت الشه رفته بودند ، آن‌طرف رودخانه به استحكام سنگر و معقل خود مهما امكن اشتغال داشتند . روز بيست و هفتم شهر مزبور نواب و الا ، جمعى از سربازان جانباز و توانا را با بنه و آغروق ، و چند عراده توپ به\r\n\r\n","description":"","footnote":"","page_name":" 260 ","page_number":276},
  {"content":"\r\n\r\nبه محافظت و محارست قلعهء مرو مأمور نمود . خود با بقيهء لشكر در سه فرسنگى قلعهء مرو محلى كه موسوم به سمندوك است ، آمده سه روز در آنجا توقف ، روز غرهء ربيع الاولى از آنجا حركت به مسافت دو هزار قدم از سنگر و سقناق « 1 » جماعت تركمان ، محل اقامت و توقف اتفاق افتاد . روزانهء ديگر ، فردوسى :\r\n چو بر زد سر از كوه گيتىفروز * دو زلف شب تيره بگرفت روز\r\nوزان چادر قير بيرون كشيد * به دندان لب ماه در خون كشيد \r\nدليران جانبين و مبارزان حزبين ، بهم مصارم و ملاقى گشته ، بهادران بافرهنگ ، برآهنگ چنگ ، چنگال و چنگ گشوده آغاز ستيز كردند ، زمان طعن و ضرب اسياف و رماح ، از صباح تا رواح ، امتداد يافت . جمعى از طرفين مجروح و مقتول گرديدند .\r\nمحمد حسنخان فراهانى سرتيپ در اين جنگ به درجهء شهادت رسيد ، تا روز شانزدهم ماه مزبور ، ديگر محاربه صورت ظهور نيافت ، طرفين به استحكام سنگر و سقناق خود مىپرداختند .\r\nروز شانزدهم ماه مزبور طايفهء تركمانيه ، اناثا و ذكورا ، دست از جان شسته به هيأت اجتماع پاى به معركهء كارزار گذاشتند . آتش محاربه شعله‌ور ، از تيغ دليران هنرور ، تودهء اغبر ، رنگ لالهء احمر گرفت . در آن روز گرما به شدت اشتداد داشت ، انورى :\r\n ز نور تابش خورشيد لعل‌فام شدى * سروى « 2 » آهوى دشتى چو آتشين خلخال\r\nچو گرم گشتى آب از هواى آتش طبع * پشيزه نرم شدى در مسام ماهى وال « 3 » \r\nاز طلوع فلق تا ظهور شفق دست به تيغ و تفنگ باز بردند ، و بساطى ملمع از خون دليران بر سطح زمين گستردند .\r\nبيت\r\n جهان به حيله دم اندر كشيده چون نقطه * اجل به كينه دهان باز كرده چون پرگار \r\n\r\n\r\n","description":"","footnote":"\r\n( 1 ) سقناق : اردوگاه\r\n( 2 ) سروى : شاخ\r\n( 3 ) اين دو بيت در ديوانهاى چاپ‌شدهء انورى ديده نشد ، ماهى وال : نهنگ\r\n","page_name":" 261 ","page_number":277},
  {"content":"\r\n\r\n شده ز خون يلان همچو پاى كبك درى * ميان معركه سيمرغ مرگ را منقار \r\nدر آن روز كه نمونهء محشر بود ، محاربه از هرچه تصور كنى صعب‌تر آمد . همهء صحرا تن بىسروگردن بىحنجر گرديد .\r\nبيت\r\n از اكنون تا پسين روزى ز گيتى * بر آن خاك ار فرود آيد كبوتر\r\nز بس آغار خون گردانه چيند * طبر خون رويدش در حلق و ژاغر \r\nاگر چه آلات و ادوات حرب و ضرب در لشكر اسلام زياده از جماعت ضالهء تراكمهء نافرجام بود ، ولى به مفاد :\r\nبيت\r\n ز بيژن فزون بود هومان به زور * هنر عيب گردد ، چو برگشت هور \r\nو به مقتضاى قضاى آسمانى كار به تنگ ، و نام به ننگ رسيد . كوشش را مجال نماند ، عرصهء كارزار را باطلاق و وحل و نىزار بود ، عرادهء توپها به گل فروشد . در استخلاص آنها چندان كه كوشيدند فايده نداد ، خصم قوت گرفت و استيلا يافت ، به واسطهء حركت اين ابلق نافرجام ايام ، مراكب مطلوب غازيان چون عذر لئيمان لنگ ، و ساحت آن بيابان بىپايان بر مجاهدان اسلام تنگ گشت . پس « و من نجى برأسه فقد ربح » برخواندند . پشت فرادادند ، و رو به سوى هزيمت نهادند .\r\nبيت\r\n چنين آمد اين گنبد تيزرو * شگفتى نمايندهء نوبه‌نو \r\nفرياد  « لَقَدْ لَقِينا مِنْ سَفَرِنا هذا نَصَباً »  از پير و برنا به ثريا و زبانا « 1 » رسيد ، قريب به چهار پنج هزار تن از طرفين مقتول و مجروح گرديد ، بعد از غروب آفتاب كه هردو لشكر را به سقناق « 1 » و معسكر خود مراجعت آمد ، امير و وزير چنين تدبير نمودند كه در همان شب اردو را به سمت پنجده كه در آنجا سيورسات و آذوقه ممكن الحصول بود ، حركت دهند و مضمون :\r\n\r\n\r\n","description":"","footnote":"\r\n( 1 ) نام منزل شانزدهم از منازل قمر است ، و نيز نام دو ستاره است ( لغت‌نامه )\r\n","page_name":" 262 ","page_number":278},
  {"content":"\r\n\r\nشعر\r\n و ليس فرار اليوم عار على الفتى * اذا عرفت منه الشّجاعة بالأمس \r\nرا كار بندند ، ولى غافل از اينكه تراكمه در اطراف ، ميان نيزارها كمين كرده ، و در آن شب مترصد روزى چنين خواهند بود . خلاصه در آن شب و روز هفدهم تا شام ، خسارت و زيان تمام به لشكر اسلام رسيد . دو بهره از لشكر به معرض قتل و اسر در آمده ، بعد از ورود به پنجده ظاهر گرديد كه آذوقه و سيورسات نيز در آنجا معدوم و ناياب است ، لهذا مراجعت به سمت مشهد مقدس را به صواب اقرب دانسته از طريق تربت شيخ جام و طرق متعدد ، وارد مشهد مقدس گرديدند . معلوم آمد كه كارها در قبضهء قدرت قادر قدير است ، و محكوم حكم تقدير ، اگر چه وقوع سانحهء اين عام ، خسارتى تمام بود به لشكر اسلام ، ولى « فليس اول قارورة كسر فى الاسلام » .\r\nمعاملهء سلطان مسعود و امراء غزنويان با تراكمهء سلجوقى ، در همين صحارى سرخس و مرو خراسان ، و حادثهء پادشاهى معدلت‌گستر چون سلطان سنجر كه با تراكمهء غزنين جمهور را مشهور ، و رباعى بدر الدين كاتب در تسليهء حادثهء سلطان سنجر ، كه شامل حال اين لشكر نيز خواهد بود ، در اكثر كتب و سير مذكور و مسطور است .\r\nو هو هذا\r\n شاها ز سنان تو جهانى شد راست * تيغ تو چهل سال ز اعدا كين خواست\r\nگر چشم بدى رسيد آن هم ز قضا است * كان كس كه بيك حال بماندست خداست \r\nو همچنين در شش سال قبل ، قتل خان والى و شكست لشكر بىحدّ و مرّ اهالى خوارزم ، از شر ذمهء قليل همين طايفهء تركمان و معدودى از سوارهء ايل خراسان ، معاصرين را ظاهر و معلوم است . خلاصه بعد از سنوح اين حالت ، خسرو كيخسرو درايت ، اميرزاده حشمة الدّوله و قوام الدوله را از امارت و وزارت خراسان معزول و به دار الخلافهء قاهره احضار فرمود ، محمد ناصر خان ايشيك آقاسى باشى كه از اجلهء امراء دربار و از امورات خراسان و آن ساحات بااطلاع و استحضار بود ، به لقب ظهير الدوله ملقب ، و به سردارى آن سامان سرافراز گردانيد . با افواج و سوارهء خمسه\r\n\r\n","description":"","footnote":"","page_name":" 263 ","page_number":279},
  {"content":"\r\n\r\nو فوج فيروزكوهى و سوارهء دويرن و جمعى ديگر از لشكر ظفراثر ، و چند عرّاده توپ ، روانهء خراسان فرمودند ، كه تا ورود حاكم جديد متوجه نظم مملكت و سرپرستى رعيت باشد ، مشار اليه نيز پس از ورود با نهايت اهتمام ، انتظام تمام در امور ، و رسيدگى در مهام جمهور به ظهور رسانيد ، افواج گروس را به اقامت كلات ، و سوارهء شاهسون را به محمودآباد جام مقام داد . سوارهء جامى و باخرزى و خوافى را به محارست شوارع و معابر بازداشت . سيورسات به جهت مستحفظين قلعهء ناصريّهء سرخس ، با وجود برودت هوا و شدت سرما ، ارسال نمود . بعد از مأموريت ظهير الدّوله كار - گزاران حضرت خلافت ، اميرزاده حسام السلطنه را از فارس ، بر سبيل استعجال ، به دربار احضار نموده ، به ايالت خراسان و تدارك كار ، و تلافى عار برقرار داشته ، مشار اليه پس از استرخاص از درگاه مرحمت اختصاص عازم خراسان شد . شهر صيام را در سبزوار و خبوشان ، و جبر و كسر آن سامان گذرانيده ، غرهء شوال وارد ارض اقدس گرديد .\r\nسلخ شهر شوال سيصد نفر سواره از تراكمهء بدسگال ، بعضى از قراء محال خواف را تاخته ، از يكفرسنگى كاريز عازم مراجعت شدند ، سوارهء جامى و باخرزى و شاهسون آنان را تعاقب نموده ، پس از تلاقى فريقين ، تراكمه را شكست فاحش داده ، تا رباط تومان آقا تعاقب نمودند . قريب به يكصد و پنجاه نفر از آن طايفهء ضلالت سر به معرض قتل و اسرا درآمد .\r\nحكومت و ايالت مملكت فارس مرة بعد اولى و كرة بعد اخرى ، از جانب سنى الجوانب مرحمت مناص ، به اميرزاده مؤيد الدوله عزّ اختصاص يافت . در شهر جمادى الثانى وارد مقرّ حكمرانى گرديد . زين العابدين خان حاكم گروس به منصب سرتيپى افواج گروس سرافرازى يافته ، مأمور به ارض اقدس شد . نيابت حكومت گروس به عليرضا خان خلف مشار اليه عنايت و مفوّض آمد .\r\nهم در اين سال ميرزا غفار خان صديق الملك نايب اول وزير امور خارجه به منصب وزير مختارى و ايلچى مخصوص اين دولت پايدار برقرار ، و به اقامت پطرز -\r\n\r\n","description":"","footnote":"","page_name":" 264 ","page_number":280},
  {"content":"\r\n\r\nبورغ دولت بهيهء روسيه مأمور گرديد ، به يك‌قبضه شمشير قبضه مرصع ، قرين افتخار و مباهات آمد . در ربيع الثانى همين‌سال محمد مهديخان كشيكچى باشى ، كه سپه‌سالار وزير جنگ را خلفى نيك محضر و بافرهنگ ، قاآنى :\r\n آن پدر را از نطاق كهكشان شايد كمر * وين پسر را بر مدار فرقدان سايد كلاه \r\nو از جانبى منتسب به خانوادهء سلطنت است ، به مصاهرت خديو سپهر اورنگ سرافرازى حاصل كرد . بازوى جلالت و اقتدارش به تزيين درىشاهوار زينت گرفت .\r\nبيت\r\n آن چنان درى كه گر بودى فلك را دسترس * همچو تاجش برنهادى بر سر خورشيد و ماه \r\nاز سوانح اين سال ، اين‌كه چون در سال قبل به سبب عدم نزول باران ، حاصل زراعات شتوى اطراف دار الخلافهء طهران در نهايت قلّت بود ، لهذا كمى آذوقه سبب زيادتى عسرت و ضيق معيشت متوطنين دار الخلافه آمد . غلايى هايل و بلائى نازل حادث شد . از موقف خلافت حكم محكم شرف صدور يافت كه سى چهل هزار خروار غلّه از غلات ديوانى ولايات به دار الخلافه حمل شود ، ولى چنان اتفاق افتاد كه در اين زمستان به خلاف سابق برف و باران در نهايت كثرت ، سرما و بوران در غايت شدت ، از اواسط شهر رجب تا اواخر رمضان ، جميع طرق و معابر مسدود ، ذهاب و اياب قوافل موقوف گرديد . غلاء غله و غلوّ غلاء دار الخلافه را بليّه و آفت ، عموم مأكولات غالى و مرتبهء عالى يافت ، اشخاصى كه غلّه در انبار داشتند ، به انباشتن انبار از درهم و دينار پرداخته ، طريق خصب و رخص مسدود ؛ و باب بىانصافى و بىمروتى گشودند .\r\nخديو معدلت‌گستر ، محمود خان كلانتر شهر را به رسيدگى اين امور و سويّه بين الجمهور مأمور فرمود ، فايده نبخشيد ، بل مزيد علت گرديد . حسب الأمر شاهنشاه گردون بساط ، بساط حياتش در نور ديده ، به سياست رسيد . پس معتمدان درگاه فلك نظير ، حسب الحكم خسرو گردون سرير ، هركه را از اواسط و اعالى كه غله در انبار بود به قيمت غالى ابتياع ، و بر فقرا و مساكين صرف گرديد . از خزانهء مباركه مبالغى خطير به ارباب استحقاق ، از صغير و كبير انفاق و اشفاق شد . هريك از چاكران دولت كه در اين عسرت مصدر خدمت و باعث توسعهء معيشت اهالى ولايت\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nآمده بود ، مورد الطاف و عنايت گرديد . تا اوايل شهر شوال كه بيست روز از اوايل بهار مىگذشت ، به حمد اللّه و المنّه ، تفاوت كلّى بهم رسانيد ، و زمان ابتلا به انتها انجاميد . چون زراعات شتوى به كمال رسيده در رسيد ، نايرهء آن محنت منطفى گشت .\r\nديگر چون ميرزا عنايت اللّه امين لشكر در اين سال به اميد عنايت خداوند منّان رو به سوى عالم جاويدان نهاد ، لهذا وجود چاكرى كافى و به كار آگاه ، و امينى كاردان و دولتخواه ، كه عارض همهء سپاه ، و لشكرنويس‌باشى درگاه جهان‌پناه باشد لازم افتاد . ميرزا ابو القاسم تفريشى مستوفى ديوان اعلى ، الملقب به معين الملك ، كه سيّدى جليل و متصف به صفات مذكوره بود . در اين هنگام به وزارت معز الدّوله و پيشكارى آذربايجان اقدام مىنمود ، رأى جهان‌آراى خديو معدلت توأمان اقتضا نمود كه مشار اليه را به رجوع اين خدمت سرافراز و قرين عنايت و اعزاز فرمايند . امر قدر قدر به احضار مشار اليه شرف اصدار يافت . پس از ورود به دربار شوكت نمود ، به رياست عارضين جنود مسعود مفتخر و مباهى ، و از بخت خود خرسند و خشنود گرديد .\r\nديگر در شهر شوال اين سال هلالى ، كه مطابق اردىبهشت ماه جلالى بود ، در ساعتى خالى از و بال ، و زمانى مبرّا از نكال ، به دولت و اقبال ، ايالت و فرمانفرمايى مملكت آذربايجان ، به غرّهء ناصيهء خلافت و قرّهء باصرهء سلطنت ، حضرت شاهنشاه ناصر الدين را معظم جهان‌بين ، شاهزادهء آزاده ، سلطان مظفّر الدين ميرزا ، مفوّض [ گرديد 
  ] به اتابكى عزيز خان سردار كل و پيشكارى و وزارت ميرزا فتحعلى خان شيرازى صاحب ديوان ، شاهزادهء مؤيّد ذى شان روانهء آذربايجان شدند .\r\nهمچنين دار الملك طبرستان و جرجان به فرمانروايى درخشان اختر برج شهريارى ، و فروزان‌گوهر درج جهاندارى ، شاهزادهء عاقبت محمود ، سلطان مسعود ميرزا ، يمين الدوله شرافت يافت . حكومت دار الأيمان كاشان ، به عيسى خان قاجار دولوّ مرحمت گرديد . نوبت حكمرانى قزوين به علاوهء خمسه به امير اصلانخان مجد الدوله رسيد . ايالت كردستان به امان اللّه خان والى عنايت و مرحمت آمد . به حكم  « وَ أَمَّا بِنِعْمَةِ رَبِّكَ فَحَدِّثْ »  اين فصل نيز در خم وقايع اين سال عرضه مىافتد ، كه در\r\n\r\n","description":"","footnote":"","page_name":" 266 ","page_number":282},
  {"content":"\r\n\r\nاول همين‌سال فرخ‌فال نيكومآل ، همچنانكه در ديباچهء اين نامه رقم زد كلك صداقت ختامه آمد ، اين بندهء ضعيف صداقت آيت ، به تأليف وقايع دولت جاويد عدّت مأمور گرديد . حين مأموريت قبل از انجام خدمت و بروز فدويت ، حضرت ثريّا منزلت ، جم مرتبت ، محض ظهور عنايت و مكرمت به عطاى خلعت مهر طلعت ، قرين اعزاز و افتخار و به لقب حقايق‌نگار سرافراز ، و از الطاف مستمره ، برقرار زمان مستقبل اميدوارم فرمود . ميرزا محمد تقى علىآبادى :\r\n نديد ار ز محمود داناى طوس * ز بس وعده جز مكر و زرق و فسوس\r\nمرا شاه بىوعدهء دسترنج * به فرمود جاه و ببخشود گنج \r\nشكر و سپاسى بىحدّ ، خداوند احد و صمد را كه از اقبال بىزوال خديو بيهمال ، زمانه مجال داد كه در عرض اين دوازده ماه ، وقايع چهارده سال دولت شاهنشاه اسلام پناه را ، با قلت بضاعت و عدم استطاعت و قابليت به معرض عرض رسانيد .\r\nللّه درّ من قال :\r\n سخن چون ز داراى دنيا بود * اگر نظم اگر نثر زيبا بود\r\nو گرنه مرا طبع گويا نبود * اگر بود چندان توانا نبود \r\nوقايع مستقبل به شرط حيات و خواست خداى عز و جل ، سال به سال در مجلد ديگر مرقوم خواهد آمد .   « وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ اللَّهُ »   اگر چه به مفاد « من صنّف فقد استهدف » مورد اعتراض و ملامت خواهم گرديد ، ولى همچنانكه حكيم غزنوى را سليقه است ، مرا نيز طريقه خواهد بود .\r\nبيت\r\n نخورم غم چو آل بو سفيان * نبودند از حديث من شادان\r\nچون ز من شد خداى من خشنود * مصطفى را ز من روان آسود\r\nمالك دوزخ ار شود غضبان * مرمرا زان غضب بگو چه زيان ؟ \r\nاطاعت امر اولو الامر ، در نگارش حقايق ، و صداقت راقع و رافع و حافظ هربليت و آفت ، انشاء اللّه خواهد گرديد .\r\n\r\n","description":"","footnote":"","page_name":" 267 ","page_number":283},
  {"content":"\r\n\r\nلله درّ قائل\r\n نه قرآن زيان ديد از منكران * نه پيغمبر پاك از كافران\r\nمن اين نامه را از بد بدگمان * سپردم به زنهار صاحبقران \r\nاز مشاهير متوفيات اين سال ، حاجى ملا محمد صادق گيلانى است ، كه فضلى ساطع و علمى جامع داشت ، و ذكر اعمال حسنه‌اش در گيلان شايع ، از قرار تحرير روزنامهء دولت ابد بنياد ، مشار اليه بعد از يكصد و بيست و شش سال زندگانى رو به سوى عالم جاودانى نهاد .\r\nنظامى\r\n اگر صد سال مانى ور يكى روز * ببايد رفت از اين كاخ دل‌افروز \r\nديگر ميرزا عنايت امين لشكر و حاجى حسنعلى خان خويى كه آجودان باشى سابق بودند ، مدتى پيادهء تمنايشان از عنايت پادشاه و حمايت وزير ، بر اسب پيل‌تن مدّعا سوار ، و رخ به عرصهء دلپذير مقصود نهاده ، فرزين گرديدند . عاقبت در اين سال حريف ظريف مشعبد روزگار ، مهرهء حياتشان را به ششدر ممات ، مات و گرفتار گردانيد .\r\nبيت\r\n آسمان تخته و انجم بودش مهرهء آن * كعبتين مهر و مه و پير فلك نرّاد است\r\nتو از اين مهره و اين تخته و اين قسم حريف * چشم‌دارى ببرى ؟ عقل تو بىبنياد است \r\nديگر جعفر قليخان ميرپنجه خلف اسكندر خان قاجار دولّو ، و محمد حسنخان سرتيپ فراهانى مىباشند ، كه در محاربهء مرو به درجهء شهادت رسيدند . رحمة اللّه عليهم اجمعين . در هفدهم ذيحجة الحرام اين سال قيصر اسكندر خصال ، سلطان عبد المجيد خان شاهنشاه ممالك عثمانى ، كه سى و سيم پادشاه اين دودمان است ، و چهل سال و چهار ماه الا دو روز ، از عمر شريفش ، و بيست و دو سال و هفت ماه الا دو روز از ايام سلطنتش گذشته بود ، از اين سراى سريع الزوال فانى ، به عالم باقى ارتحال نمود .\r\n\r\nختم مجلد اين دفتر در بيان شمه‌اى از محامد قواعد ، و مآثر خديو معدلت‌گستر\r\n سزد گر به دورش بنازم چنان * كه احمد به دوران نوشيروان \r\n\r\n","description":"","footnote":"","page_name":" 268 ","page_number":284},
  {"content":"\r\n\r\nدر ايام اين دولت جاويدان كه عيد ارباب ايقان ، و وعيد بدكيشان است ، حق تعالى در كار بندگان خود نظر عنايت فرموده ، عرصهء مملكت ايران را از شرّ و شور و فتنه و فتور ايمن ، و جميع خلايق را در اماكن خود از سر فراغ‌بال و رفاه‌حال ، در سايهء معدلت اين سايهء ذو الجلال ساكن و متمكن گردانيده ، از زمانىكه منشى عنايت رحمانى منشور  « إِنَّا جَعَلْناكَ خَلِيفَةً فِي الْأَرْضِ »  بنام همايون اين سلطان انشاء ، و كاتب رحمت يزدانى آيهء  « وَ رَفَعْناهُ مَكاناً عَلِيًّا »  صغراى يرليغ شاهنشاهى او فرموده ، الى يومنا هذا ، اركان كاخ دولتش منصوص  « كَأَنَّهُمْ بُنْيانٌ مَرْصُوصٌ »  است . و ساحت عرصهء سلطنتش به صفت  « وَ مَنْ دَخَلَهُ كانَ آمِناً »  مخصوص ، با وجود عهد شباب و جمعيت اسباب ، كمتر از اوقات فرخنده ساعاتش ، به ملاعب و ملاهى گذشته ، بلكه بيشتر از روزگار سعادت آثارش ، بعد از فرايض و طاعات ، صرف غمخوارى جهان و جهانيان گشته ، از جملهء خيرات جارياتش هرساله مبالغ كليه ، در وجه طلاب علوم دينيه ، و ذريّهء حضرت خير البريه ، و بعضى از اشراف و اعيان كه به تصاريف زمان ، حالت پريشان دارند ، به طريق استمرار معين و برقرار است ، كه از نقد وجوه هرسال بازيافت ، مرفه و آسوده‌حال به دعاى دوام دولتش اشتغال دارند .\r\nاحداث عمارات عاليات ، از مدارس و بقاع الخير ، و منازل فرح‌بخش دلگشا ، و باغات و بساتين فردوس‌نما ، و چاپارخانه و قراول‌خانه‌ها ، در همهء ممالك محروسهء ايران ، الحمد للّه و المنّه ، لا تعدّ و لا تحصى است . اشفاق و مرحمتش نسبت به عموم جهانيان ، خصوص ملازمان و چاكران ، و رعايت جانب ايشان بىمنتها ، اين شيوهء مرضيه را به نوعى مرعى و مسلوك مىدارند كه : هيچ‌يك از ارباب سلطنت و اصحاب فتوت را دعوى برابرى با حضرتش به خاطر نمىآرند . چنانچه در تغييرات صدور و وزرا ، صادرات حالات سلاطين ماضى ، از سلطان آلب ارسلان سلجوقى با عميد الملك كندرى ، و عموم سلاطين صفويه و غيرهم تا خاقان عليين آشيان ، فتحعلى شاه با حاجى ابراهيم خان اعتماد الدولهء شيرازى ، در كمال بروز و ظهور ، وقوع سلوك اين ملك الملوك نيز واضح\r\n\r\n","description":"","footnote":"","page_name":" 269 ","page_number":285},
  {"content":"\r\n\r\nو آشكار است ، كه بدون آفت به اراقت دماء ، به همان عزل از منصب و انزوا ، اكتفا مىفرمايند .\r\nحين فراغت خامهء مشكين ختامه از تحرير اين فصل ، شخصى از اكابر معاصر كه به فحواى  « إِنَّ بَعْضَ الظَّنِّ إِثْمٌ »  آن را دانا و شاعر مىدانستم ، حاضر آمد . پس از امعان نظر ايرادى بخاطر آورد ، كه آن مقدمهء بين اتابك اعظم را به اين بيان تباين تمام است .\r\nگفتم : اى ظاهر بين ! اولا آنكه جان بخشد اگر بكشد رواست . ثانى حكم بر اغلب معلوم و « النادر كالمعدوم » منت خداى را كه اطراف مملكتش از آلايش مكاره پاك است ، و معاندين اجلاف مخذول و اندوهناك ، قواعد پسنديده‌اش دستور العمل عامهء جهانيان ، طريقهء رعيت‌پرورى و قوانين حميده‌اش كارنامهء پادشاهان ذى شان تواند بود ، چنان كه هيچيك از وزراء و كارگزاران دولت ، استقلال و مكنت آن را نبود ، كه بى - مراجعت به آن حضرت ، بر اتمام ادنى مصلحتى جسارت رود ، معظم امور سلطنت ، رفع ظلمه و مستأكله ، و امنيت طرق و شوارع است . المنّة للّه تقدس و تعالى ، در اين زمان مبارك كه محسود جميع ازمنه خواهد بود ، عموم اهالى ايران را به سايهء دولت و پيرايهء تربيتش از نحوست مريخ‌ستم ، و زحل قبح‌شيم ، صيانت است . و وجود سارق و قطاع الطريق افسانه و حكايت :\r\n ز عدل كامل خسرو ز أمن شامل سلطان * تذرو كبك و گور و مور ، خوش گشتند در كيهان\r\nيكى همخانهء شاهين دوم همخوابهء طغرل * سه ديگر مونس ضيغم چهارم محرم ثعبان \r\nاحيانا اگر در انحاء مملكت ايذاء و اضرار ، و جورى از موجودى در وجود آيد ، مراتب را به عرض باريافتگان درگاه رسانند ، كننده را هم در عاجل كفايت آن به وى عايد و شربت مكافات چشانند .\r\nچنانچه در چهار سال قبل ، كه اول نوبت وزارت و حكمرانى ميرزا شفيع تويسركانى\r\n\r\n","description":"","footnote":"","page_name":" 270 ","page_number":286},
  {"content":"\r\n\r\nدر دار العباد يزد ، و ثانى اشرف چوپانى بود . از حاجى احمد نام افشار 1 كه از معتبرين و اشراف تجار آن ديار است ، مبلغى گزاف كه به مرتبهء عشرات و آلاف مىرسيد ، مصادره نمود . پس از اشتهار چون مقام جحد و انكارى نبود ، اجتهادى نموده ، وجه جهاديه‌اش ناميد ، به دار الخلافه حمل داد . شهريار عدالت‌گستر ، چون از ماجرا مطلع و مستحضر آمد ، پس از مؤاخذهء شديد ، بدون زياده و نقصان ، به حاج مشار مسترد گردانيد .\r\nهمچنين در عاشوراى محرم همين‌سال ، اميرزاده مؤيد الدّوله كه به حسن اخلاق و ملايمت ، خير الظلمه و شهرهء آفاق است ، در اين نوبت ثانى كه به حكمرانى آمد و از تيه اعتزال به مقر استقلال رسيد ، از حاجى زال بيگ نام ، كه يكى از ارباب تجارت هندوستان و ملك صيام است ، چند دانه چراغ بلور كه به لنتر مشهور است عاريه طلبيده ، حاجى مذكور بر خلاف جمهور مضايقه نمود ، برحسب اتفاق در اين حيص و بيص از ولد مشار اليه كه در بمبئى بود ، جسارتى مسموع افتاد . حاجى مشار اليه كه از مراودهء با همسايگان و امثال و اقران غير مأنوس و تحاشى داشت ، حسب الأمر در منزل فراشباشى محبوس گشت .\r\nروز چهارم محرم كه افتتاح اوامر و نواهى بود ، دو هزار و سيصد تومان جرمانه داد ، و رها شد . پس از ايامى معدود ، فرارا عازم دار الخلافه گرديد . متعلقاتش دوازده طاقه شال كشميرى و دو قاب ساعت نقره و طلا ، به تعاقبش به صحابت چاپار فرستادند .\r\nاز قضاياى روزگار در منزل مقصود بيگ قمشهء اصفهان ، به چند نفر سوارهء بختيارى كه از احكام خويش فرارى و متوارى بودند ، دچار گشته به يغما بردند .\r\n« نايافته دم دو گوش گم كرد » خلاصه حاجى مزبور پس از ورود به دار الخلافه و استعانت و دادخواهى به دربار معدلت‌مدار ، شاهنشاهى كه غضبش قبول اطفا نمىكرد ، شعله‌ور ، محصلان غلاظ و شداد را در استرداد اموال منهوبهء مسروقهء وى فرستاد . مانند عقاب در طيران روان شدند . حين ورود بدون قبول عذر و تسويف ، به انضمام خدمتانه\r\n\r\n","description":"","footnote":"","page_name":" 271 ","page_number":287},
  {"content":"\r\n\r\nبازيافت ، و زال را به وصال تمام اموال خوشحال گردانيدند .\r\n در عهد تو شير قصد آهو نكند * با مور ضعيف مار نيرو نكند\r\nدر دور تو باز اگر چه بيمار شود * از بيم تو آرزوى تيهو نكند \r\nدريغ كه چنانچه خواهد ، محامد شيم و محاسن اخلاق خديوانه را كما ينبغى به رشتهء تحرير كشد ، تواند بود كه آيندگان به مفاد « و ليس الخبر كالعيان » از قبيل تكلّفات مترسلانه ، و تملق اهل زمانه پندارند ، و الّا :\r\n در مديحش داد معنى دادمى * غير اين ، مطلق لبى نگشادمى \r\nو اين موجز نيز گنجايش اين مقالات ، كه الحق خارق عاداتش توان پنداشت ، نداشت ، لهذا نظر بر اختصار گماشت .\r\nقد تمّت بالصواب المجلّد الاولى من الكتاب بعون الملك الوهاب ، و يتلوه - المجلّد الثانى .\r\n به وصف شهنشاه گردون وقار * به دار الطبايع دو ره صد هزار\r\nنبشتم ز رزم و ز بزم و ز فر * چو گفتند گويندگان سر بسر\r\nمرا هست اميد از حقايق‌نگار * سخن‌پرور نامهء نامدار\r\nكه درگاه خسرو چو شد شهره‌ور * از آن شهره گرداندم بهره‌ور\r\nحرّره المذنب ميرزا آقاى كمره‌اى \r\nميرزا محمد على كازرونى متخلّص به شهرت كه در مدّاحى پادشاه اسلام شهرتى تام ، و معروف خاص و عام است ، در تاريخ اتمام تاريخ گويد :\r\n مورّخ كه بنوشت تاريخ شاه * شنيدم كه مىگفت بيگاه و گاه\r\nنخستين كه تاريخ عهد ملوك * ببردم به بار فلك بارگاه\r\nچو بىكژى و كاستى ، راستى * در او ديد شاه خلايق پناه\r\nبه تشريف خاصم سرافراز كرد * ابر فرق فرقد بسودم كلاه\r\nمرا اختر خفته بيدار گشت * چنين رفت فرمان ز خسرو بگاه\r\nكه از به دو شاهى شه تاكنون * كه دولت ازو يافته فرّ و جاه \r\n\r\n","description":"","footnote":"","page_name":" 272 ","page_number":288},
  {"content":"\r\n\r\n حقايق‌نگار وقايع شوم * نه پيچم عنان راستى را ز راه\r\nبه توفيق يزدان و تشويق شه * به عون الهى و ظلّ إله\r\nبه يكسالش از چارده سال عهد * وقايع نوشتم ز هر سال و ماه\r\nوزين پس نگارم همى تا ابد * گرم پاس شه عمر دارد نگاه\r\n« چه فرمان يزدان چه فرمان شاه » * ز هر ره مرا هست عذر گناه\r\nچه من بند شهرت كه شهرت مراست * به مداحى خسرو دادخواه\r\nهمه نظم من هست مدح خديو * همه اهل ملكند بر اين گواه\r\nخود از حسرت آستان شهم * بود روزگارى ز عسرت تباه\r\nالا گرچه تاريخ عهد ملك * كه شد تخت و بختش ابد پايگاه\r\nعطارد به صد قرن خواهد نوشت * قران تا نمايند ناهيد و ماه\r\nولى شد خبر تا مورّخ نوشت * همى تاكنونش به فرمان شاه\r\nشنودن همان و سرودن همان * كه يا حبذا طيّب اللّه فاه\r\nازيرا كه تاريخ عهد خديو * تواريخ را نامه دارد سياه\r\nچو تاريخ شه چرخ بيند كند * كجا بر تواريخ شاهان نگاه\r\nرياضى است تاريخ شه پر ز گل * بر او تواريخ ، خار و گياه\r\nبه تاريخ تاريخ عهدش نخست * ز روح القدس گشت امدادخواه\r\nبزد « پنجه » را بر « تواريخ » و كرد * تواريخ تاريخ ، تاريخ شاه « 1 » \r\n\r\n\r\n","description":"","footnote":"\r\n( 1 ) پنجه + تواريخ - 1277\r\n","page_name":" 273 ","page_number":289},
  {"content":"\r\n . \r\n\r\n","description":"","footnote":"","page_name":" 274 ","page_number":290}
  ]