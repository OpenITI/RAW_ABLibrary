[
  {"content":"\r\n\r\nگفتارهايى پيرامون\r\nنهضت حسينى ( عليه السلام )\r\nآية الله العظمى سيد محمود هاشمى شاهرودى ( مدظله العالى )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nنام كتاب : نهضت حسينى عليه السلام\r\nگرد آورى و تنظيم : جمعى از طلاب معظم له\r\nناشر : بنياد فقه و معارف اهل بيت عليهم السلام\r\nچاپ اول : 1433 ق - 1391 ش\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمه\r\nبسم‌الله الرّحمن الرّحيم\r\nالحمدلله ربّ العالمين و صلّى الله على سيّدنا محمّد و آله الطّيّبين و الطّاهرين\r\nنهضت سيد الشّهداء ( ع ) مدرسه‌اى است داراى ابعاد و جوانب گوناگون كه رشادت ، فداكارى و تمامى ارزش‌هاى آسمانى به تمامى معانى و مراتب خود در آن نهفته است و انسان مىتواند از صحنه‌ها و مراحل و فصول گوناگون آن هر آن چه را كه رسالت‌هاى زبانى و آسمانى از ارزش‌هاى جاودان و برين ، به ارمغان آورده‌اند ، بياموزد ؛ همان ارزش‌هايى كه يكايك آنها را آن امام بزرگوار به همراه اهل بيت ( عليهم السّلام ) و اصحاب خويش تجسم بخشيده است و بىشك از همين روست كه ما از ادراك تمام ابعاد اين نهضت مبارك ناتوانيم و ظرف‌هاى خرد و ادراكمان بسيار كوچك‌تر از آن است كه بتواند تمامى اين دروس و معانى و عبرت‌ها را در خود جاى دهد .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nپس چاره‌اى نيست جز آن كه به قدر توان و به آن اندازه كه فرصت ما را مجال مىدهد به يك بُعد از ابعاد گوناگون اين حركت عظيم كه بُعد اجتماعى آن است بپردازيم .\r\nآنان كه به مطالعهء وجههء اجتماعى حركت امام حسين ( ع ) پرداخته‌اند ، تفاسير متعددى از اين نهضت ارائه نموده و هر يك آن را به گونه‌اى متفاوت از ديگرى تبيين نموده‌اند . البته اين امر به هيچ روى جاى شگفتى نيست زيرا غالباً چنين اختلافاتى در تفسير و تحديد ابعاد وجودى يك شخصيت عظيم روى مىدهد . چنان كه در مورد شخصيت بسيارى از بزرگان تاريخ اسلام و تفسير اعمال و موضع‌گيرىهاى آنان ، چنين اختلافاتى ميان انديشه‌وران درگرفته است .\r\nمهم‌ترين عناوينى كه در مطالعهء بعد اجتماعى نهضت امام حسين ( ع ) بايد مورد مطالعه قرار گيرد به شرح زير است :\r\n1 - مطالعهء علل و عوامل پيدايش و شكل‌گيرى اين نهضت\r\n2 - مطالعهء ماهيت نهضت\r\n3 - مطالعهء مراحل نهضت\r\n4 - آثار و نتايج نهضت\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nعلل شكل‌گيرى نهضت\r\nهر تحليل‌گر تاريخى و اجتماعى كه مىخواهد به قضيهء حضرت سيد الشّهداء ( ع ) بپردازد ، به ناچار بايد برخى از فصل‌هاى مهم اين حركت را مورد مطالعه قرار داده و براى هر يك از آنها نظريه‌اى صحيح متكى به شواهد و قرائن تاريخى ارائه دهد .\r\nدر فصل نخست سؤال محورى اين است كه انگيزه‌هاى حضرت سيد الشّهداء ( ع ) و هدف آن حضرت از خلال فرآيند تغيير اجتماعى كه درصدد آن بوده است ، چه بوده ؟ به اصطلاح فلاسفه ، علل غائى اين حركت عظيم و جاودانه با تمامى ويژگىهاى منحصر به فرد آن چيست ؟ ويژگىهاى منحصر به فردى كه اين نهضت را در ميان تمامى انقلاب‌ها و اقدامات و كنش‌هاى تغيير دهندهء اجتماعى حتى در ميان اقدامات انبياء و اوصياء ايشان ( عليهم السّلام ) متمايز نموده است ؛ نهضت امام حسين ( ع ) به حسب ظاهر بيشتر شبيه به يك اقدام انتحارى است در حالى كه مىدانيم آن حضرت امامى است معصوم و كامل ، عاقل‌ترين مردم و بالنده‌ترين ايشان از نظر خرد و جايگاه ، پس بايد ديد چگونه است كه چنين شخصى دست به چنين اقدامى مىزند .\r\nدر اين زمينه معمولًا تفسيرات مختلفى ارائه مىشود كه در به دو امر مىتوان آنها را به دو دسته تقسيم كرد :\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدستهء نخست : تفاسيرى كه از جانب برخى از مستشرقين و نيز برخى از مسلمانان و همچنين برخى از حكام در زمان امام ( ع ) و پس از ايشان ارائه شده است كه از ديدگاه ما تفاسيرى نادرست و ناسازگار با اعتقاد و تصور ما نسبت به سيد الشّهداء ( ع ) است . بخشى از اين تفاسير كه آنها را در زمرهء تفسيرهاى باطل و ناصواب به شمار مىآوريم ، تفاسيرى است كه ناشى از اغراض و يا امراض در برهه‌هايى از زمان و از سوى حكام منحرف و دستگاه ايشان با هدف مسخ نهضت امام حسين ( ع ) و كاستن از بركات و آثار آن در ميان امت اسلامى ارائه شده است ؛ اين دسته سعى نموده‌اند تا به تحليل‌ها ، تفسيرها و توجيهاتى پيرامون موضع امام حسين ( ع ) نسبت به حاكميت و علت خروج ايشان بپردازند .\r\nدر مقابل تعداد ديگرى از اين تفسيرهاى نادرست نشأت گرفته از نيت‌هاى پليدى است كه بذرهاى آن از زمان حكام بنى اميه پاشيده شده است و تحليلگران متأخر نيز از اين دست از تفاسير كه در برخى از كتب تاريخى به صورت پراكنده آمده است ، تأثير پذيرفته و به آن استناد جسته و اعتماد نموده‌اند .\r\nبخش ديگرى از اين تفسيرات باطل و نادرست در نتيجهء اين واقعيت ايجاد شده است كه بسيارى از افرادى كه به تحليل و تفسير تاريخى قضيهء امام حسين ( ع ) پرداخته‌اند ، از مكتب امام\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nحسين ( ع ) و مكتب اهل بيت ( عليهم السّلام ) و حقيقت ايشان و مفهوم امامت آنان به دور بوده‌اند و بالطبع ادراكى نسبت به ابعاد اين خصوصيات نداشته‌اند ، زيرا يا مسلمان نبوده‌اند و يا شيعه نبوده‌اند . پس به طور طبيعى تفاسيرى به ذهنشان خطور كرده است كه با آن چه كه ما دربارهء ائمه و امام حسين ( ع ) به طور خاص بدان معتقديم ، ناسازگار است كه در نتيجه ما اين دست از تفاسير را تفاسير باطل و نادرستى از نهضت امام حسين ( ع ) مىدانيم .\r\nدر اينجا به دو تفسير مشهور از تفاسير انحرافى كه در برخى از كتب تاريخى و نيز تحقيقات مستشرقين در زمينهء حركت امام حسين ( ع ) وجود دارد ، اشاره مىنماييم :\r\nتفسير نخست :\r\nاين تفسير بر تحليل‌هاى قبيله‌اى و عشيره‌اى استوار است . بدين معنى كه برخى از كتب تاريخى و نيز برخى از مستشرقين كوشيده‌اند تا واقعهء كربلا را به عنوان حلقه‌اى از حلقه‌هاى درگيرى قبيله‌اى ميان بنى هاشم و بنى اميه وانمود كنند ؛ درگيرى و نزاعى كه از زمان هاشم و اميه ، وجود داشته است و بعد از حضرت سيد الشّهداء ( ع ) نيز امتداد يافته است . بر اساس اين تفسير ، بنى اميه و بنى هاشم از ابتداء بر سر زعامت و وجاهت در جامعهء مكه و حجاز و امورى همچون تصدى بيت\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nالله الحرام و مانند آن ، با يكديگر درگيرى داشته‌اند و پس از آن با پيروزى اسلام و انتقال سلطه و وجاهت و زعامت و نفوذ اجتماعى به قبيله بنى هاشم - بدان جهت كه نبىّ اكرم ( ص ) از بنى هاشم بودند - بنى اميه كه بازندهء نزاع شده بودند ، درصدد برآمدند تا امتيازاتى را كه بنى هاشم به دست آورده بودند از آنها باز ستانند . بنابراين با اكراه وارد اسلام شدند و كوشيدند تا با توسل به شيوه‌هاى منافقانه از درون جامعهء اسلامى رقيب خود را به زمين بزنند كه در نهايت اين كوشش آنها به رسيدن معاويه بن ابى سفيان به حكومت و سيطرهء وى بر جامعهء عربى آن زمان انجاميد . صاحبان اين تفسير در جهت اثبات مدعاى خويش همچنين به اشعار و قصائدى كه شعراى دربارى همچون اخطل در اين زمينه سروده و اين درگيرى را به تصوير كشيده‌اند و يا اشعار برخى از حكام و سلاطين جاهل همچون خود يزيد ، استشهاد مىكنند .\r\nشواهدى از اين قبيل در كتب تاريخى ، اينجا و آنجا پراكنده است كه اين مفسران با تمسك بدان‌ها سعى در القاء اين باور دارند كه واقعهء كربلا در حقيقت يك درگيرى قبيله‌اى بوده است . مؤيد ديگرى كه براى اين تفسير ارائه مىشود اين است كه جامعهء اسلامى و عربى علىرغم ظهور اسلام همچنان جامعه‌اى بوده است كه نظام قبيله‌اى بر آن سيطره داشته است و مشايخ عرب و شيوخ قبيله ، طبقهء حاكم در جامعهء عربى به\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nشمار مىآمده‌اند و تأكيد اسلام بر ارزش‌هاى جهان‌بينى خاص خود نيز نتوانسته است به طور كامل يخ‌هاى كهن اين نظام قبيله‌اى و عشيره‌اى را ذوب كند و اين قبايل و پيوندهاى حاكم بر آنها همچنان در تعيين مسير حركت پديده‌هاى اجتماعى و سياسى اثرگذار بوده‌اند . چنان كه حاكمان از خلال رؤساى عشائر به تحريك آنان مىپرداخته‌اند و براى مثال معاويه بدينوسيله عشائر مضر و يمن و ديگران را به سوى خود جلب مىنمود و سعى در بهره‌بردارى از روحيات قبيله محور و استفاده از سازمان‌هاى عشيره‌اى در تثبيت حكومت خود و نيل به اهداف و اغراض خويش داشت . چنان كه با اعطاء امتيازات و مواهب اقدام به نزديك نمودن يك قبيله به خود و دور كردن ديگرى مىنمود .\r\nبنابراين معقول است كه گفته شود در جامعه‌اى كه هنوز منطق عشيره‌اى بر آن حكم‌فرما بوده است ، ميان بنى هاشم و بنى اميه نيز اثرى از اين نزاع قبيله‌اى وجود داشته است . ليكن بايد دانست كه اين تفسير به هيچ روى پذيرفتنى نيست و پذيرش آن در حقيقت منافى با مبادى ايمان است . زيرا بر اساس اين تفسير ، تمام موضع‌گيرىهاى نبى اكرم و اهل بيت و امام حسين ( صلوات الله عليهم اجمعين ) بر پايهء تعصبات قبيله‌اى تفسير مىگردد . كه اين در منافات كامل با ايمان به نبوت و صدق رسول اكرم ( ص ) و اهل بيت ( عليهم السّلام ) است كه همواره\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاز پيام‌ها و مفاهيم و ارزش‌هايى سخن گفته‌اند كه به شدت هر چه تمام‌تر چنين تعصبات و مقولاتى را رد مىنمايد و آنها را بىپايه و اساس مىداند .\r\nبنابراين از ناحيهء اعتقادى ، اين تفسير با اصل عقيدهء اسلامى ناسازگار است چه رسد به اعتقاد ويژه‌اى كه دربارهء اهل بيت ( عليهم السّلام ) وجود دارد و آن اين كه خداوند متعال آنان را از « رجس » و آلودگى تطهير فرموده است كه يكى از مصاديق « رجس » و آلودگى بىترديد همين است كه انگيزه‌ها و موضع‌گيرىهاى انسان بر اساس معيارهاى عشيره‌اى و قبيله‌اى جاهليت باشد .\r\nاز بُعد تاريخى و با صرف‌نظر كامل از جنبهء اعتقادى و دينى نيز ، ملاحظه مىشود كه اين تفسير به هيچ روى نمىتواند درست باشد . زيرا مطالعهء موضوعى تاريخ اسلام به شيوهء علمى ، محقق را به اين نتيجه مىرساند كه اين درگيرى نمىتواند يك درگيرى قبيله‌اى و بر اساس احساسات عشيره‌اى و امورى از اين دست باشد . چرا كه به شهادت تاريخ ، پيامبر اكرم ( ص ) نخستين كسى است كه با اين تفكر به مبارزه پرداخته است و آن را بر موقعيت بيرونى خويش در جامعه تطبيق داده است . او تمامى اين نظامات جاهلى و انديشه‌هاى قبيله‌اى را در هم ريخت و نگاه مخالف با اين دست از انديشه‌ها را در نفوس افراد ديگر رسوخ داد و تعميق نمود چنان كه سلمان فارسى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nرا محمدى دانست در حالى كه ابولهب را كافر قلمداد نمود .\r\nآيا مىتوان نمونه‌اى روشن‌تر از اين براى مقابله با تفكر عشيره‌اى يافت ؟ پيامبر اكرم ( ص ) با قطع نظر از وحى و نبوت به عنوان انسانى كه در برهه‌اى از تاريخ زيسته است و در جامعهء خويش ايجاد تغيير نموده است ، انسانى كه مطالعهء رفتار وى ما را به اين نتيجه مىرساند كه از سر سخت‌ترين مبارزين با منازعات عشيره‌اى و قبيله‌اى بوده است و همهء اعمال و اقدامات ايشان بر ضد اين افكار و ارزش‌هاى جاهلى بوده است .\r\nدر قضيهء حضرت سيد الشّهداء ( ع ) نيز شواهدى بر اين مطلب وجود دارد ، چرا كه اگر قيام و نهضت امام حسين ( ع ) ماهيت قبيله‌اى و عشيره‌اى داشت ، آن حضرت مىبايست با افراد عشيرهء خود قيام مىنمود و نه به همراه كسانى كه به لحاظ عشيره با وى غريبه به شمار مىآمدند . . . مىبايست در سرزمين عشيرهء خويش يعنى حجاز قيام مىنمود چرا كه بنى هاشم نه در كوفه و بصره بلكه در مدينه و مكه ساكن بودند . پس اگر احساسات قبيله‌اى و عشيره‌اى انگيزهء اين حركت را تشكيل مىداد ، هر آينه بايد اين نهضت از ميان اين عشيره و در موطن آن شكل مىگرفت . در حالى كه نه اكثر ياران اين نهضت همچون مسلم بن عوسجه و حبيب بن مظاهر و زهير بن قين و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n. . . كه به همراه سيد الشّهداء ( ع ) در كربلاء به شهادت رسيدند ، از بنى هاشم بودند و نه كسانى كه براى آن حضرت نامه نوشتند و از ايشان درخواست نمودند كه به كوفه برود « كه در كوفه لشكريانى حاضر به يراق آماده نصرت شمايند و درختان ثمر داده‌اند » « 1 » از هاشميان به شمار مىآمدند بلكه مواليان امام حسين ( ع ) بودند كه اعتقاد آنان به امام حسين ( ع ) آنان را وادار نمود تا از ايشان كمك بخواهند و براى بيعت ، ايشان را به كوفه دعوت نمايند . پس نقطهء شروع قضيه و انگيزه‌هاى آن ، كاملًا اعتقادى است و نه عشيره‌اى و قبيله‌اى .\r\nبنابراين اين تفسير هم به لحاظ اعتقادى نادرست و غير قابل پذيرش است و هم با مراجعه به تاريخ و ملاحظهء افرادى كه در آن نقش آفرينى نموده‌اند ، بطلان آن آشكار مىگردد . از سوى ديگر تصريحات خود حضرت سيد الشّهداء ( ع ) نيز با اين تفسير ناسازگار است . چرا كه ايشان هدف خود از خروج را طلب اصلاح در امت جدش رسول الله ( ص ) مىداند « 2 » و نه اين كه عشيرهء من چنين است و عشيره بنى اميه چنانند ؛ ايشان با صراحت و وضوح بيان مىدارد كه هدف من الهى و دينى است و نه قبيله‌اى و مانند آن .\r\n\r\n\r\n","description":"","footnote":"\r\n( 1 ) - اللهوف فى تتلى الطفوف ، لابن طاوس : 24 .\r\n( 2 ) - بحار الانوار ، ج 330 : 44 .\r\n","page_name":" 14 ","page_number":14},
  {"content":"\r\n\r\nبنابراين ، اين تفسير از تمام جهت ، باطل است و در حقيقت از تفاسيرى است كه دستگاه حاكم پس از آن كه اركان آن در اثر اقدام آن حضرت ، به لرزه درآمد ، اقدام به ارائهء آن نمود و همچنين حكومت‌هاى بعدى نيز كه مىديدند قضيهء امام حسين ( ع ) همچنان ضمير و وجدان امت اسلامى را در گرو خود دارد و همچنان در نفوس افراد اين امت زنده و بيدار است حادثه‌اى است كه تا روز قيامت به عنوان بزرگ‌ترين حادثه به شمار خواهد رفت ، ناگزير بودند كه براى آن تفسيرى ارائه نمايند و از ميان تفسيرهاى ممكن اين تفسير را برگزيدند تا هم توجيه‌كنندهء برخى از اعمال آنان باشد و هم بتواند بر جنبهء حقيقى ماجرا كه همان انحراف دينى و عقيدتى آنان بود پرده افكند تا اين كه امت نگويد آن هنگام كه امام حسين ( ع ) بر ايشان خروج نمود ، اينان شايستگى خلافت را نداشتند ، اينها اصلًا مسلمان نبودند يا در سطحى نبودند كه بتوانند بر مسلمانان حكومت كنند . لذا حكام جور براى اين كه اذهان مردم را از انگيزهء واقعى نهضت حسينى دور كنند و براى گمراه نمودن آنان ، دست به اختراع اين تفسير زدند و وانمود كردند كه مسأله ، مسألهء درگيرى ميان دو قبيلهء هاشم و بنى اميه بوده است . . . و اين دو قبيله پسر عموى يكديگر به شمار مىرفته‌اند و اين كه ، اين حكومت كند يا آن ، چنان مسألهء مهمى نبوده است . پس اين\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nتفسير در حقيقت از سوى همان كسانى ارائه شده است كه قيام امام حسين ( ع ) عليه خود آنان به وقوع پيوسته است .\r\nتفسير دوم :\r\nاين تفسير ، نهضت امام حسين ( ع ) را نه بر اساس تحليل‌هاى عشيره‌اى و قبيله‌اى بلكه بر اساس روحيات شخصى امام حسين ( ع ) تفسير مىنمايد . به اين بيان كه امام حسين ( ع ) شخصيتى ظلم‌ستيز داشته و در قاطعيت همچون پدرش بوده است كه در مقابل كوچك‌ترين ظلمى كه در عالم رخ مىداده است ، آرام نمىگرفته است و اين روحيهء انقلابى ايشان را در نهايت بر آن داشته است تا در مقابل يزيد قيام نمايد . همچنان كه اميرالمؤمنين ( ع ) حاضر نشد با معاويه سازش نمايد و حتى براى لحظه‌اى حكومت او را تحمل نمايد ، آنگاه كه آن حضرت پس از خلافت تصميم به عزل تمامى كارگزاران عثمان و از جمله معاويه نمود ، طلحه و زبير به ايشان پيشنهاد نمودند كه دليلى براى بركنارى يكبارهء آنان از همين ابتداى كار وجود ندارد « 1 » و نگه داشتن آنان در مناصب خود از نصب كارگزاران جديد آسان‌تر است . شما وضعيت را به همان صورت كه بوده است نگه دار و از ايشان براى خود بيعت بگير . آنها هم ديگر نمىتوانند نقض بيعت كنند و ديگر معاويه هم نمىتواند پيراهن\r\n\r\n\r\n","description":"","footnote":"\r\n( 1 ) - شرح نهج البلاغه لابن ابى الحديد ، ج 59 : 1 .\r\n","page_name":" 16 ","page_number":16},
  {"content":"\r\n\r\nعثمان را براى فريب دادن مردم علم كند . ليكن امام ( ع ) چنين پيشنهادى را به هيچ روى نپذيرفت كه اين حاكى از روحيهء تند و قاطع آن حضرت است . امام حسين ( ع ) نيز همين روحيه را از ايشان به ارث برده در حالى كه امام حسن ( ع ) چنين نبوده و با معاويه سازش نموده است و اين تنها به خاطر روحيهء تند و انقلابى امام حسين ( ع ) بوده است كه نمىتوانسته است حتى لحظه‌اى ظلم را در عالم تحمل نمايد .\r\nاين تفسير نيز باطل و نادرست است ، زيرا :\r\nاولًا : با اعتقاد ما در خصوص ائمهء ( عليهم السّلام ) ناسازگار است چرا كه ما بر اين باوريم كه ائمه ( عليهم السّلام ) در عرصهء عمل اجتماعى و دينى هيچ تفاوتى با يكديگر ندارند . « حسن و حسين هر دو امامند . برخاسته باشند و يا نشسته » . « 1 » بلى تفاوت‌هاى ظاهرى ميان آنها وجود دارد ليكن در آن دسته از صفاتى كه به جانب هدايت و رهبرى ايشان و نقش الهى آنان باز مىگردد ، هيچگونه اختلافى با هم ندارند و همگى نورى واحدند و همگى از آن لحاظ كه تنها و تنها بر اساس تكليف شرعى و الهى خويش موضع‌گيرى مىنمايند ، يكسانند و هيچ تأثيرى از مزاج و روحيه و محيط و اتفاقات پيرامونى ، نمىپذيرند .\r\nپس نمىتوان قضيهء امام حسين ( ع ) را به عنوان قضيه‌اى كه\r\n\r\n\r\n","description":"","footnote":"\r\n( 1 ) - مناقب ابن شهر آشوب ، ج 163 : 3 .\r\n","page_name":" 17 ","page_number":17},
  {"content":"\r\n\r\nاز روحيهء خاص انقلابى آن حضرت نشأت گرفته است و امام حسن ( ع ) فاقد آن بوده است تفسير نمود . زيرا همانگونه كه گفته شد تمامى صفاتى كه به لحاظ جنبهء هدايت و عملكرد اجتماعى در امام حسين ( ع ) موجود است ، در امام حسن ( ع ) نيز وجود دارد و بنابراين اعتقادات ما اين دست از تفاسير را نمىپذيرد .\r\nثانياً : اين تفسير به لحاظ تاريخى نيز پذيرفتنى نيست . زيرا كه ما مىدانيم امام حسين ( ع ) در مدت ده سال امامت امام حسن ( ع ) زندگى كرده ولى قيامى نكرده است . همچنين ده سال پس از شهادت امام حسن ( ع ) در دورهء حكومت معاويه زندگى كرده است و قيام نكرده است . در حالى كه در همين زمان نامه‌ها و پيام‌هايى از عراق به ايشان مىرسيده و از ايشان درخواست قيام مىشده است . سليمان بن صرد خزاعى خدمت ايشان مىرسد و از ايشان درخواست خروج مىنمايد . « 1 » و ليكن ايشان ، اين درخواست را رد مىنمايد و خود را پاىبند به روش امام حسن ( ع ) مىداند . هم چنان كه پس از قضيهء صلح امام حسن ( ع ) برخى از تندروهاى شيعه [ كه به زعم خويش 
  ] از امام حسن ( ع ) مأيوس شده بودند ، نزد ايشان مسألهء قيام را مطرح نمودند چرا كه عمق مسأله و پس زمينهء اين صلح را - كه در\r\n\r\n\r\n","description":"","footnote":"\r\n( 1 ) - موسوعهء كلمات الامام الحسين ( عليه السّلام ) : 291 .\r\n","page_name":" 18 ","page_number":18},
  {"content":"\r\n\r\nواقع كم اهميت‌تر از قيام امام حسين ( ع ) نبود - درك نكرده بودند . لذا از امام حسين ( ع ) درخواست نمودند كه علىرغم وجود امام حسن ( ع ) اين بار را به دوش كشد و به عراق برود . ليكن آن حضرت درخواست آنان را رد كرد و بر موضع امام حسن ( ع ) صحّه گذارد كه اين نشانگر وحدت نظر آن دو بزرگوار در مورد مسأله صلح است .\r\nپس مسأله ، به هيچ وجه روى مسألهء روحيهء شخصى امام حسين ( ع ) و اين كه ايشان توان پذيرش ظلم را ولو به اندازهء يك لحظه نداشته است ، نمىباشد . نتيجه آن كه اين دست از تفاسير نه از لحاظ تاريخى پذيرفتنى است و نه به لحاظ اعتقادى مىتوان بر آن صحّه گذارد . بلكه به ظنّ قوى تفاسيرى است كه با اهداف آلودهء سياسى از سوى حكام جور ارائه شده است .\r\nتفسيرهاى اسلامى پيرامون قضيهء امام حسين\r\n\r\nتفسيرهاى اسلامى كه پيرامون قضيهء امام حسين ( ع ) ارائه شده است :\r\nدر قبال تفسيرهاى دستهء نخست ، دسته‌اى ديگر از تفاسير وجود دارند كه فى حدّ نفسه مىتوانند صحيح باشند و با مبادى اعتقادى در تنافى نيستند و علامت سؤال‌هايى از قبيل آن چه كه گفته شد در مقابل آنها قرار نمىگيرد . ليكن اين كه كدام يك از اين تفاسير منطبق با واقعيت خارجى جامعهء اسلامى در زمان\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nحركت امام حسين ( ع ) است ، محتاج به مطالعهء شواهد تاريخى و ملاحظهء همه جانبهء مسأله است و بدين وسيله است كه ميزان صحت آنها تعيين مىشود .\r\nاين تفاسير را كه همگى آنها على رغم اختلاف آنها در درجهء شهرت ، در ميان كتب و انديشمندان و اذهان شيعيان به اشكال مختلفى وجود دارد ، مىتوان در قالب سه نظريه خلاصه نمود :\r\nنظريهء نخست : نظريهء غيبى حركت امام حسين ( ع ) .\r\nنظريهء دوم : نظريهء سياسى حركت امام حسين ( ع ) .\r\nنظريهء سوم : نظريهء رسالت تاريخى در حركت امام حسين ( ع ) .\r\nپس بايد به هر يك از اين نظريات به صورت مجزا پرداخته شود تا معلوم گردد كه چه شواهد و ادله‌اى بر هر يك از آنها مىتوان پيدا نمود ؟\r\n\r\nنظريهء نخست : تفسير غيبى\r\nاين نظريه مىكوشد تا انگيزه‌هاى حركت امام حسين ( ع ) را بر اساس اوامر عالم غيب تفسير نمايد . بدين بيان كه امام حسين ( ع ) به عنوان يك امام معصوم كه متصل به عالم غيب است از جانب خداوند متعال مكلف به اين اقدام شده است . تكليفى كه به اعتبار خاص بودن آن حضرت و عصمت و\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاتصال ايشان به عالم غيب ، اختصاص به آن حضرت دارد و ديگران مشاركتى در اين تكليف ندارند . و از اين رو اين تكليف شاق و عظيم همانگونه بوده است كه خداى متعال آن را واجب نموده است و بر آن حضرت نيز فرض بوده است كه بر طبق تكليف الهى به همانگونه آن را امتثال نمايد . بديهى است كه اين تفسير مىپذيرد كه بر اين حركت مبارك و عظيم آثار و نتايجى مترتب شده است ليكن بحث فعلًا از انگيزه‌ها و اسباب است و نه آثار و نتايج . پس هيچگونه انگيزهء سياسى يا انگيزهء اجتماعى ، امام ( ع ) را به سوى اين حركت سوق نداده است بلكه تنها و تنها اوامر عالم غيب آن حضرت را به اين فداكارى عظيم وا داشته است . پس علىرغم اين كه اين حركت آثار و نتايج زيادى در تاريخ اسلام از خود به جاى گذاشته است ليكن هيچ يك از اين آثار و نتايج ، انگيزهء حضرت از حركت نبوده و بلكه چه بسا اصلًا مورد لحاظ امام ( ع ) نيز نبوده است .\r\nقائلين به اين نظريه براى اثبات ديدگاه خويش به برخى از رواياتى كه از خود آن حضرت در اين زمينه رسيده است ، استناد مىجويند ؛ از جمله اين كه هنگامى كه حاكم اموى در مدينه سعى كرد تا از امام حسين ( ع ) به اجبار براى يزيد بيعت بگيرد ، ايشان يك شب يا دو شب از او مهلت خواسته و به جوار مرقد نبى اكرم ( ص ) رفتند . پس حالت خواب ايشان را فرا\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nگرفت و ايشان در عالم رؤيا نبى اكرم ( ص ) را مشاهده نمود و از ايشان درخواست نمود تا او را نزد خود ببرد و ليكن نبى اكرم ( ص ) فرمودند : « نه . چرا كه خداوند خواسته است كه تو را كشته ببيند » . « 1 » خداوند متعال مقدر فرموده است تا تو در سرزمينى معين - كربلا - كشته شوى .\r\nو نيز در محاوره‌اى كه ميان امام حسين ( ع ) و برادر ايشان محمد بن الحنفيه صورت گرفت دلالتى بر اين معنى وجود دارد . متن اين گفتگو بر اساس آن چه كه سيد بن طاووس ذكر مىكند چنين است :\r\n« محمد بن حنفيه شبى كه امام حسين ( ع ) مىخواست در فردايش به سوى مكه خارج شود ، نزد ايشان رفت و عرض كرد : اى برادرم ! اهل كوفه همان كسانى هستند كه نيرنگ و خيانت آنان را به پدر و برادرت مىدانى و من مىترسم كه با تو نيز آن كنند كه با آنان نمودند . اگر قصد ماندن و اقامت در مكه را نمايى تو با عزت‌ترين مردم در اين حرمى و هيچ كس نمىتواند به تو تعرض كند . امام ( ع ) فرمودند : برادرم ! مىترسم كه يزيد بن معاويه مرا غافلگير كرده و به قتل برساند و با كشتن من ، حرمت حرم الهى شكسته شود . محمد بن حنفيه عرض كرد : اگر از اين جهت بيمناكى به يمن يا بيابان‌هاى اطراف پناه\r\n\r\n\r\n","description":"","footnote":"\r\n( 1 ) - ينابيع المودهء ، للقندوزى ، ج 60 : 3 .\r\n","page_name":" 22 ","page_number":22},
  {"content":"\r\n\r\nببر تا هم محفوظ باشى و هم دست يزيد از تو كوتاه شود . امام ( ع ) فرمودند : دربارهء آن چه گفتى فكر مىكنم . سحرگاه آن شب امام حسين ( ع ) عزم رفتن نمود ، هنگامى كه خبر رفتن ايشان به گوش محمد بن حنفيه رسيد نزد آن حضرت آمد و مهار شترى را كه ايشان سوار بر آن شده بود ، گرفت و عرض كرد : اى برادرم ! مگر به من قول ندادى كه دربارهء آن چه از تو خواستم فكر كنى ؟ حضرت فرمودند : بلى . محمد عرض كرد : پس چرا اين همه شتاب و عجله در رفتن مىنمايى ؟ حضرت فرمودند : هنگامى كه تو از پيش من رفتى رسول خدا ( ص ) نزد من آمدند و فرمودند : اى حسين ! خارج شو كه خداوند خواسته است تو را كشته ببيند . محمد عرض كرد : انّا لله و انّا اليه راجعون » پس اگر با اين حال مىروى ديگر چرا اين زنان را با خود به همراه مىبرى ؟ حضرت فرمودند : رسول اكرم ( ص ) به من فرموده‌اند : خداوند خواسته است كه آنان را اسير ببيند » . « 1 »\r\nاين بيان نيز دلالت بر اين مىنمايد كه مسأله ، مسألهء مشيت الهى و غيبى است كه امام حسين ( ع ) بايد متحمل آن مىشده و اين يك تكليف خاص براى آن حضرت بوده است . همچنين در ميان نامه‌هايى كه صاحب كامل الزيارات نقل نموده است ، نامه‌اى است كه امام ( ع ) براى محمد بن حنفيه نگاشته و در آن\r\n\r\n\r\n","description":"","footnote":"\r\n( 1 ) - اللهوف ، لابن طاووس ، 40 .\r\n","page_name":" 23 ","page_number":23},
  {"content":"\r\n\r\nچنين آمده است :\r\n« بسم الله الرحمن الرحيم . . . از حسين بن على به محمد بن على و از سوى او به ديگر كسان از بنى هاشم ؛ هر كس به من ملحق شود شهيد شده است و هر كس كه ملحق نگردد به فتح نائل نخواهد شد » . « 1 »\r\nگفته مىشود كه اين عبارت نيز دلالت بر اين معنى مىنمايد كه هدف امام حسين ( ع ) اين بوده است كه به دنبال آن چه خداوند متعال و رسول اكرم ( ص ) به وى خبر داده‌اند ، حركت نمايد تا به شهادت برسد .\r\nهمچنين مىتوان از اين جا و آن جا به شواهد و قرائن ديگرى دست يافت كه دلالت بر اين معنى مىنمايد كه اين ماجرا ، ماجرايى غيبى بوده است و تكليفى بس سنگين به دوش امام معصوم ( ع ) از جانب خداوند متعال به دوش آن حضرت گذارده شده تا اين بار را به دوش كشد و به كربلا رود و شهيد شود و نيز براى خانوادهء ايشان مقدر شده است تا بدين ترتيب به اسارت روند . البته هر تكليفى آثار و نتايجى دارد اما اين آثار و نتايج بعداً بر حركت امام ( ع ) مترتب شده‌اند و ليكن انگيزه‌اى كه امام ( ع ) را به سوى حركت وا داشته چيزى جز همان مطلبى كه برادر خويش به صراحت فرموده است نبوده است و آن اين\r\n\r\n\r\n","description":"","footnote":"\r\n( 1 ) - كامل الزيارات ، لابن قولويه : 157 .\r\n","page_name":" 24 ","page_number":24},
  {"content":"\r\n\r\nكه اين مسأله يك برنامه‌ريزى براى يك اقدام اجتماعى نيست و در غير اين صورت چرا امام ( ع ) به محمد بن حنفيه كه برادر و نزديك‌ترين شخص به ايشان است نمىگويد كه من يك برنامه‌ريزى اجتماعى مشخص دارم كه با حصول شروط آن به هدفى كه از آن دارم ، دست مىيابم ؟\r\nبر عكس امام ( ع ) به عنوان آخرين جواب به وى مىفرمايد : « خداوند خواسته است كه من را كشته و خانواده‌ام را اسير ببيند » . پس معلوم مىشود كه انگيزه ، فقط و فقط امتثال تكليف الهى بوده است نه يك انگيزهء اجتماعى و نه يك هدف مشخص برنامه‌ريزى شده از جانب امام ( ع ) .\r\n\r\nملاحظاتى كه دربارهء نظريهء غيبى وجود دارد :\r\nاين تفسير كه به اين شكل گاهى از سوى برخى از خطباء و برخى از نويسندگان مطرح مىشود ، ظاهراً تفسيرى تام و صحيح از قضيهء حركت امام حسين ( ع ) نمىباشد و اين بدان جهت است كه نسبت بدين تفسير تعدادى ملاحظه وجود دارد :\r\nملاحظهء نخست :\r\nتفسير قضيهء امام حسين ( ع ) به اين صورت با طبيعت بشرى ، اقدامات انبياء و اوصياء ( عليهم السّلام ) متنافى است . زيرا ما هر چند معتقديم كه انبياء و ائمه طاهرين ( عليهم السّلام ) ثقل الله در زمين و ثقل عالم غيب و ريسمان كشيده شده از عالم غيب به عالم شهادت\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو يكى از دو ثقل بر روى زمين و واسطهء ميان خداوند متعال و خلق اويند و ليكن در عين حال معتقديم كه اين بزرگواران بشرند و در اعمال خويش در زندگى و به خصوص آن دسته از اعمالى كه بر بُعد اجتماعى زندگى مردم مربوط مىشود موضع‌گيرى آنان و طبيعت اعمالشان بشرى است . شايسته نيست كه ما از اين حقيقت غافل شويم و از انبياء و اولياء الهى موجوداتى همچون فرشتگان و موجودات عالم غيب بسازيم كه احكامى همچون احكام موجودات آن عالم دارند . در حالى كه چنين نيست و ويژگىهاى انبياء الهى در آن بخشى كه به نقش ايشان در زندگى مردم و در دنيا باز مىگردد ، بشرى است ؛ طبيعت اقدامات ايشان در بُعد اجتماعى و انگيزه‌هاى اقدامات اجتماعى آنها ، بشرى و قابل توصيف و فهم عقلايى در برابر مردم است . و اگر نقش و عملكرد ائمهء اطهار و انبياء ( عليهم السّلام ) فاقد صبغهء بشرى بود ، آنان هرگز نمىتوانستند در جامعهء بشرى ايجاد تغيير كنند ؛ چرا كه در واقع ايجاد تغيير در جامعهء بشرى ناگزير بايد به شكل و اسلوب بشرى باشد . آرى اصل و منبع تغيير وضع رسالت ، همان عالم غيب و خداوند سبحان است ولى مجراى تغيير و سير آن ، مسيرى زمينى و بشرى است و از اين روست كه خداوند متعال در قرآن كريم مىفرمايد : « قالوا لولا انزل عليه ملك و لو انزلنا ملكاً لقضى الأمر ثم لا ينظرون و لو جعلناه ملكاً لجعلناه رجلًا و للبسنا عليهم ما يلبسون : گفتند\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nچرا فرشته‌اى بر او نازل نشده ( تا او را در دعوت مردم به سوى خدا همراهى كند ؟ ) ولى اگر فرشته‌اى بفرستيم ( و موضوع جنبهء حسى و شهودى پيدا كند ) كار تمام مىشود ؛ ( يعنى اگر مخالفت كنند ) ديگر به آنها مهلت داده نخواهد شد ( و همه هلاك مىشوند ) و اگر او را فرشته‌اى قرار مىداديم حتماً وى را به صورت انسانى در مىآورديم ؛ ( باز به پندار آنان ) كار را بر آنها مشتبه مىساختيم ، همانطور كه آنها كار را بر ديگران مشتبه مىسازند » .\r\nچرا خداوند پيامبر را از ميان افراد بشر بر مىگزيند ! زيرا ممكن نيست كه انسان بتواند به جز از خلال اسلوب‌هاى بشرى از تربيت ربانى و الهى بهره‌مند شود و مراتب كمال را طى كند . پس حتى اگر فرشته و حتى اگر يك موجود غيبى قرار شود كه به زمين فرو فرستاده شود بايد رنگ زمينى به خود بگيرد تا بتواند در مردم تأثير بگذار و بشر و بشريت را تغيير دهد .\r\nپس اين فرضيه كه امام حسين ( ع ) يك تكليف ويژه داشته است و اين به جهت عصمت آن حضرت بوده و انگيزهء ايشان براى مردم كه از قبيل محمد بن حنفيه و امثال او بوده‌اند ، مفهوم و معقول نبوده است بلكه مسأله ، به طور صد در صد يك مسألهء غيبى محض بوده است . به طور واضح با اصل مطلبى كه ما دربارهء طبيعت عمل انبياء و اوصياء و ائمه ( عليهم السّلام ) در زندگى دنيوى بدان معتقديم ، ناسازگار است . خصوصاً وقتى به اين نكته توجه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nكنيم كه امام حسين ( ع ) در حركت خويش ، تنها به خود اكتفاء نفرموده و در صدد بوده است كه هر كسى را كه براى كار آمادگى دارد به همراه خود ببرد و از اين رو مرقوم مىدارد : « هر كس به ما ملحق نگردد به فتح و پيروزى نائل نمىگردد » .\r\nهدف امام ( ع ) از اين عبارت ، اين نيست كه همت افراد را براى انجام يك اقدام غيبى محض كه صرفاً يك انگيزهء غيبى در وراى آن است برانگيزد . چرا كه اگر چنين بود تنها خود امام ( ع ) كه داراى شخصيتى متصل به عالم غيب است به سوى اين مقصد حركت مىنمود . پس اگر امام ( ع ) مىتواند تعدادى از مردم عادى ولو گروهى اندك از آنان و حتى پنج نفر را با خود به حركت درآورد ، ديگر نمىتوان ، اين پديده را يك پديدهء غيبى دانست . امام ديگران را دعوت نموده است و اين هدف را داشته است كه مردم به همراه ايشان خارج شوند و بالفعل 74 نفر از اصحاب ايشان كه افرادى عادى و نه غيبى و نه معصوم بودند به ايشان پيوستند . افرادى كه از منطق و موضع‌گيرى و حركت امام ( ع ) تأثير پذيرفتند . اگر اين مسأله ، داراى انگيزه‌هاى غيبى بود كه انسان عادى از عهدهء فهم آن بر نمىآيد ، چگونه ممكن بود كه امام ( ع ) بتواند اين افراد را به حركت درآورد و با خود همراه سازد ؟ و چگونه ممكن است شخصى در راهى كه هدف آن براى وى نامفهوم است حركت كند و جان خود را در آن راه فدا كند ؟ بر فرض اگر چنين حركتى در فرد ايجاد شود\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاو از عهدهء تبيين و تفسير چرايى آن ناتوان خواهد بود در حالى كه ما مىبينيم اصحاب امام ( ع ) با طوع و رغبت همراه آن حضرت شدند و تحت تأثيرى شگرف از حركت ايشان قرار گرفتند ؛ تأثيرى كه ديدگاه‌هاى آنان و نيز روحياتشان را به شدت تغيير داد تا بدان جا كه قبل از رسيدن امام حسين ( ع ) به كربلا ، مردم و اهل كوفه را مورد خطاب قرار مىدادند و آنها را موعظه مىنموده و مسؤوليت بزرگى را كه بر گردن آنها قرار داشت به ايشان گوشزد مىنمودند . بديهى است كه اگر انگيزهء حركت امام ( ع ) را انگيزه‌اى صرفاً غيبى و غير قابل فهم براى ديگران بدانيم توجيه چگونگى رفتار اصحاب امام ( ع ) غير ممكن خواهد بود .\r\nملاحظهء دوم :\r\nاين تفسير بر خلاف خود تصريحات امام حسين ( ع ) است ، زيرا آن حضرت در روز عاشورا ، و پيش از آن در مكه و در ديگر اماكن خطبه‌ها و بياناتى را ايراد فرموده‌اند كه تصريح به اين مطلب مىنمايد كه انگيزه‌هاى اين حركت انگيزه‌اى است كه به لحاظ عقلايى و اجتماعى قابل فهم كه ظرفيت طرح براى توده مردم را دارد . چنان كه آن حضرت بالفعل ، به طرح دواعى و انگيزه‌هاى نهضت خود پرداختنند و سعى نمودند كه اين انگيزه را به شيوه‌اى قابل فهم و قابل تصديق و اذعان از سوى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمؤمنين در جامعهء اسلامى آن روزگار بيان كنند . به هنگام پرداختن به نظريهء دوم كه در جهت عكس نظريهء نخست است به تفصيل به اين دسته از نصوص و ادله خواهيم پرداخت .\r\nپس تصريحات امام ( ع ) و نامه‌هايى كه به اهل كوفه نوشته‌اند به وضوح دلالت بر اين معنى دارد كه آن حضرت به دنبال اقامهء « عدل » بوده‌اند . چنان كه مىفرمايد : « امام عادل كسى نيست جز آنكه سنت را بر پاى مىداد . اين حق ما بود كه ديگران آن را از ما ستاندند و ما براى اين كه ايجاد تفرقه نشود ، ساكت مانديم در حالى كه از ديگران به اين جايگاه شايسته‌تر بوديم » .\r\nپس انگيزهء حقيقى امام ( ع ) در حقيقت [ احياى 
  ] نظريهء اسلامى پيرامون امامت است كه بنا بر آن ، ولايت و امامت و خلافت تنها بايد در دست اهل آن كه معصومين ( عليهم السّلام ) هستند باشد و نه در دست كسى هم چون يزيد بن معاويه و امثال او و نيز نه در دست افراد قبل از او كه موسوم به خلفاء راشدين بوده‌اند .\r\nاز اين فرمايش امام ( ع ) به وضوح آشكار مىشود كه انگيزهء ايشان لااقل انگيزه‌اى قابل طرح براى تودهء مردم بوده است و ايشان مىتوانسته‌اند اين انگيزه را براى مردم تبيين نموده و به آنان بفهمانند و اين در منافات با غيبى بودن حقيقت قضيهء كربلا مىباشد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nملاحظهء سوم :\r\nاين تفسير اساساً سبب مىشود كه قضيهء حضرت سيد الشّهداء ( ع ) كارآيى خود را به عنوان حادثه‌اى تأثيرگذار و تربيت‌كنندهء بشريت و مردم از دست بدهد . بدين معنى كه اگر فرض كنيم قضيهء امام حسين در واقع يك حكم غيبى خاص و مخصوص به امام حسين ( ع ) است و خداوند متعال از روى حكمتى غيبى اراده فرموده است كه امام حسين ( ع ) را در كربلا ، كشته ببيند و امام ( ع ) نيز به اعتبار عصمت خويش ، امر الهى را امتثال نموده و به كربلا رفته تا كشته شود ، در اين صورت ديگر محال است كه اين قضيه بتواند تربيت كنندهء مردم و نسل‌هاى پى در پى بوده و حتى در ضمير افرادى كه معاصر با آن حضرت بوده‌اند ، تأثير گذار بوده باشد چه رسد كه تأثيرگذارى آن با اين گستره و اين شدّت تا اين زمان باقى بماند . زيرا مردم وقتى قضيه‌اى را به طور عقلايى و با فهم بشرى ، فهم نمايند بلكه آن را به صورت حكمى خاص و غيبى كه موضوع آن يك انسان ويژه و خاص يعنى امام معصوم ( ع ) است دريابند طبيعى خواهد بود كه خود را موضوعاً و تخصصاً خارج از آن حكم بدانند و ديگر آن قضيه در زندگى آنان اثرى نداشته باشد .\r\nپس چگونه است كه مردم اين چنين با اين قضيه ارتباط برقرار مىكنند و اين واقعه چگونه آنها را به خود جذب\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمىكند ؟ حقيقت آن است كه تأثيرگذارى و قدرت جذب اين قضيه متوقف بر بشرى بودن آن است و الا اگر اين قضيه صرفاً قضيه‌اى غيبى باشد هيچگونه فاعليت و تأثيرگذارى در آن نخواهد بود . بلكه فقط انسان براى مصائبى كه براى آن بزرگوار حادث شده است متأثر شده و گريه مىكند ليكن هيچ گونه احساسى در اين زمينه به وى دست نمىدهد كه او مسؤوليت و تكليف دارد تا رفتار اجتماعى خود را منطبق با سلوك اجتماعى امام حسين ( ع ) نمايد . زيرا به حسب فرض اين قضيه ، قضيه‌اى خاص و داراى موضوعى خاص بوده است چنان كه مثلًا در مورد ساير احكام خاص به نبى اكرم ( ص ) چنين است و مثلًا جواز تعدد زوجات بيشتر از چهار زوجه از احكام اختصاصى آن حضرت است . آيا كسى مىتواند اين حكم خاص را سرلوحه مشى و رفتار خويش قرار دهد ؟ خير . زيرا اين يك حكم خاص است چنان كه هر حكم خاص ديگرى نيز كه از مختصات پيامبران گذشته باشد همين خصوصيت را دارد . و نمىتواند به عنوان سرمشق و مربى ديگران قرار بگيرد . در حالى كه مىدانيم قضيهء امام حسين ( ع ) از قوىترين عواملى است كه جوامع اسلامى و نسل‌هاى پى در پى را در طول تاريخ تربيت نموده است و هنوز هم تأثيرگذار و هيجان‌برانگيز و عامل بقاى مكتب اهل بيت ( عليهم السّلام ) به خصوص در بُعد سياسى آن است ، يعنى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nهمان بُعدى كه تمامى انواع حكومت‌ها و حاكمان ظلم را و كسانى را كه مىخواسته‌اند - و بالفعل نيز اراده خود را محقق نموده‌اند - جامعه و امت اسلامى را به ذلت بكشانند ، با قدرت ردّ نموده است .\r\nدر يك كتاب تاريخى خواندم كه خليفهء اموى عمر بن عبدالعزيز چهل نفر از صحابه را احضار كرد تا همگى شهادت دهند كه هر كس خليفه شود همهء تكاليف الهى از او ساقط مىشود و نسبت به هيچ يك از كارهايى كه انجام داده است مورد مؤاخذه قرار نمىگيرد و قلم از او برداشته شده است .\r\nاين صيانتى است كه از خلافتى كه در عمر بن عبدالعزيز اموى تجسم يافته است صورت مىپذيرد و اين سطح ذلتى است كه از سوى چنين حاكميتى در حق مردم روا داشته مىشود ؛ وقتى خداوند از خليفه حق مؤاخذه و حساب و كتاب ندارد بديهى است كه ديگر احدى نمىتواند به لحاظ قانونى ، او را مورد بازخواست قرار دهد كه چرا چنين و چنان كردى ؟\r\nليكن مىبينيم اين افكار گمراه كننده و اين به ذلت كشاندن امت اسلامى و تحريف ارزش‌ها و مفاهيم ، تأثيرى از خود نمىگذارد ، چرا ؟ به بركت نهضت امام حسين ( ع ) . زيرا مردم ديدند كه امام حسين ( ع ) به اعتبار اين كه يكى از افراد مكلف و مسؤول در اجراى تطبيق رسالت و احكام الهى و شريعت\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nاسلامى به شمار مىرفته است و نه به عنوان كسى كه به جهت ارتباط خاص با عالم غيب داراى تكليفى خاص به خود بوده است - در مقابل اين انحرافات برخاست و اين تكاليف همان گونه كه متوجه به امام ( ع ) بوده است متوجه به تك تك افراد جامعهء اسلامى است بلكه ديگران اولى به فداكارى در اين راه هستند . زيرا وقتى انسانى با اين منزلت عظيم همهء آن چه را كه دارد در راه اجراى احكام خدا و براى دفع خطرى كه جامعهء اسلامى را تهديد مىنمايد ، فدا مىكند پس مردم به طريق اولى بايد در اين راه فداكارى كنند ؛ وقتى امام ( ع ) در اين راه گران‌بهاترين و عزيزترين جانها را فدا مىكند ، پس ديگران چگونه مىتوانند كمتر از آن را فدا نكنند ؟\r\nاز اين جاست كه اقدام امام ( ع ) الگوى ديگران مىگردد و به همين جهت است كه حركت ايشان هماره جرقهء انقلاب‌ها بوده است . طبيعى است كه الگو بودن تنها در صورتى است كه اين حكم ، حكم خاص و مخصوص به امام ( ع ) نباشد . لذا ، اين تفسير ، قضيهء امام حسين ( ع ) را بىفايده و بىتأثير مىسازد به نحوى كه انسان نمىتواند از آن درس آموزد و عبرت گيرد و تكليف شرعى خود را از آن كسب كند و بداند كه بايد همانگونه كه امام حسين ( ع ) قيام فرموده است ، قيام كند . اينها همه معانى والايى است كه اسلام حقيقى را نگه داشته است كه با پذيرش اين تفسير همهء آنها را از دست خواهيم داد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nو اما در خصوص ادله‌اى كه صاحبان اين تفسير بدان استشهاد مىورزند يعنى رواياتى كه به برخى از آنها اشاره شد بايد گفت به لحاظ علمى در سند آنها مناقشه وجود دارد . براى نمونه رواياتى را كه سيد بن طاووس ( قدس سره ) در لهوف نقل فرموده است در مصادر اوليه قبل از ايشان يافت نمىشود . كتاب لهوف نيز در اواخر قرن هفتم هجرى به رشتهء تحرير درآمده است و اين بدان معنى است كه ما در اين مدت طولانى علىرغم تتبع اثرى از اين روايت در مصادر نخستين پيدا نمىكنيم . علاوه بر آن كه در سند اين روايت شخصى وجود دارد كه حتى نزد اهل تسنن متهم به اتهاماتى است . و به هر روى مناقشات رجالى و علمى فنى در اين باب وجود دارد كه فعلًا مجال پرداختن به آن نيست .\r\nعلاوه بر اين حتى اگر اين روايات و لااقل برخى از آنها به لحاظ سندى تماميت داشته باشند باز هم نظريهء غيبى را با اين تفسير جامد از قضيهء امام حسين ( ع ) تأييد نمىنمايد بلكه اين روايات دلالت بر اين مطلب دارد كه امام حسين ( ع ) بر اين امر كه نهايت اين مسير شهادت است مطلع بودند . چنان كه ايشان در روايت كامل الزيارات مىخواهند به مردم بفهمانند كه پايان اين حركت و اين راه شهادت است و در عين حال از آنان مىخواهند كه تصميم به شهادت بگيرند و خود را براى آن آماده كنند .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nپس مدلول و مفاد اين روايات بيش از اين نيست كه امام ( ع ) نسبت به پايان ماجرا واقف و مطلع بودند و پر واضح است كه اين مطلب امرى غير از تفسير غيبى است . زيرا چه بسا رهبر تشخيص دهد كه حركت او منتهى به شهادت خواهد شد و مع ذلك انگيزهء او از حركت خويش ، مفهوم براى همگان و عام باشد بدين معنى كه تكليفى غيبى و خاص به وى نباشد بلكه به جهت نقشى كه به عنوان يك مسلمان ايفاء مىكند ، مسلمانى كه مسؤوليتى شرعى دارد و نيز توان و امكانات خويش را داراست . . . در مىيابد كه انجام آن تكليف و ايفاء آن مسؤوليت متوقف بر شهادت در راه خداست . در اين هنگام شهادت امرى قابل فهم و عقلايى مىگردد .\r\nچنين امرى در بيشتر نهضت‌ها و ياران آن ، هرچند در نهضت‌هاى مادى وجود دارد و چه رسد به نهضت‌هاى اسلامى كه در آن ، اصحاب نهضت علىرغم علم به اين كه پايان كار شهادت است اقدام به قيام مىنمايند زيرا هدفى والاتر از باقى ماندن خويش در دنيا دارند كه آن را متوقف بر بذل نمودن خون خود در راه تحقق آن مىيابند .\r\nپس اين روايات دلالتى بر غيبى بودن انگيزه‌هاى نهضت امام ( ع ) آن چنان كه اصحاب نظريهء نخست ادعا مىكنند ندارند بلكه دلالت بر اين امر مىنمايند كه تحقق انگيزه‌ها و اهداف\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنهضت كه همانا حفظ ساحت اسلام از خطر بزرگى كه آن را تهديد مىنمود ، بوده است - انگيزه‌اى كه براى همگان امرى قابل فهم به شمار مىآيد - متوقف بر اقدامى بس دشوار بوده است كه جز از انسانى كه واقعاً ايمان با جان او آميخته شده است ، از عهدهء كس ديگرى بر نمىآيد ؛ هدفى كه متوقف بر بذل جان و تمام مايملك انسان است نه تنها متوقف بر بذل مال يا بخشى از طاقت و توان .\r\nبنابراين ، اين دست از روايات كه اصحاب تفسير غيبى بدان استناد جسته‌اند حتى اگر به لحاظ سندى تام باشد ، بر مدعاى آنان دلالت نمىكند . بلكه فقط بر اين امر دلالت دارد كه براى امام حسين ( ع ) آشكار بود كه اين حركت منتهى به شهادت ايشان در راه خدا خواهد شد و آن حضرت اين حقيقت را براى افرادى نيز كه به ايشان ملحق مىشدند بازگو مىنمودند چنان كه بر طبق نقل در شب عاشورا خطاب به اصحاب خويش فرمودند :\r\n« خدايا من نه خانواده‌اى نيك‌تر و پاكيزه‌تر از خانواده خود مىشناسم و نه يارانى بهتر از ياران خودم و شما مىبينيد كه چه حادثه‌اى براى ما فرود آمده است . بر گردن شما بيعت و پيمانى ندارم و شما را از آن آزاد ساختم . اين شب تاريك را مركب خود قرار دهيد و در سياهى آن پراكنده شويد . اين قوم فقط مرا\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمىخواهند و اگر به من دست يابند با ديگران كارى ندارند . عبدالله بن مسلم بن عقيل بن ابىطالب برخاست و عرض كرد : يا بن رسول الله ! اگر ما شيخ خود ، بزرگ خود ، آقاى خود و فرزند آقاى اعماممان و پسر پيامبرمان را بىياور گذاريم و با او شمشيرى نزنيم و به همراه او هر چند با نيزه‌اى نجنگيم ، مردم به ما چه خواهند گفت ؟ نه ، به خدا سوگند كه با تو همراه خواهيم بود و جان خود را فداى تو مىكنيم و خون خود را به پايت مىريزيم كه اگر چنين كنيم تكليف خود را انجام داده‌ايم و از عهدهء آن چه بر ذمّه داشته‌ايم برآمده‌ايم .\r\nزهير بن القين البجلى نيز برخاست و عرض كرد : يا بن رسول الله ! دوست دارم كه صد بار در راه تو و آن كسانى كه با تو هستند ، كشته شوم و زنده شوم و باز كشته شوم و اين كه خداوند به واسطهء من از شما اهل بيت ( عليهم السّلام ) دفاع كند . امام ( ع ) به او و ديگر اصحاب فرمودند : خداوند به شما جزاى خير دهد » . « 1 »\r\nهمچنين از ابى حمزه الثمالى نقل شده است كه امام زين العابدين ( ع ) فرمودند : « شب عاشورا به همراه پدرم بودم كه ايشان به ياران خود فرمودند : اين شب را مركب خود قرار دهيد زيرا اين قوم مرا مىخواهند و اگر مرا بكشند با شما كارى ندارد\r\n\r\n\r\n","description":"","footnote":"\r\n( 1 ) - الامالى ، للصدوق : 133 ؛ البحار : 44 / 316 ، باب 37 .\r\n","page_name":" 38 ","page_number":38},
  {"content":"\r\n\r\nو من بيعتم را از شما برداشتم . اصحاب عرض كردند : نه به خدا قسم ، چنين نخواهم كرد . امام ( ع ) فرمودند : شما فردا كشته خواهيد شد و هيچ يك از شما نجات نخواهد يافت . اصحاب عرض كردند : سپاس خداى را كه شرف كشته شدن به همراه شما را نصيب ما كرد . سپس امام ( ع ) دعا كرد و به آنان فرمود : سرهايتان را بلند كنيد و نگاه كنيد . پس آنان جايگاه و منازل خود در بهشت را ديدند » . « 1 »\r\nهمچنين ايشان ، اين مطلب را براى كسانى كه در راه پس از رسيدن خبر شهادت مسلم بن عقيل ، به ايشان پيوستند بازگو نموده‌اند . چنان كه روايت شده است كه ايشان به بنى عقيل نگاه كرد و فرمود : نظرتان چيست ؟ مسلم كشته شده است . عرض كردند : قسم به خدا كه بر نخواهيم گشت تا اين كه يا انتقام او را بگيريم و يا همچون او به شهادت برسيم . « 2 »\r\nپس اين ادله و شوهد دلالتى بر تفسير غيبى ندارند بلكه بر معنايى دقيق و بس و الا دلالت مىنمايند كه به آن اشاره خواهيم نمود .\r\nآرى ممكن است تفسير غيبى را به معناى ديگرى پذيرفت و آن اين كه اقدام امام حسين ( ع ) اقدامى است جداً عظيم\r\n\r\n\r\n","description":"","footnote":"\r\n( 1 ) - الخرائج و الجرائح للرواندى ، ج 2 : ص 448 ، باب 16 .\r\n( 2 ) - البحار : 44 / 372 .\r\n","page_name":" 39 ","page_number":39},
  {"content":"\r\n\r\nبا ويژگى بشرى كه انگيزه‌ها و اسباب آن قابل فهم براى افراد بشر است ، اقدامى كه رسالت‌هاى آسمانى مىخواهند بشريت را براى آن تربيت كنند ، بدين معنى كه افراد را به درجه و سطحى برسانند كه براى تحمل اين بار آمادگى داشته باشند و بتوانند همچون امام ( ع ) و اصحاب ايشان جانفشانى كنند ؛ پس مسأله در اصل مسأله‌اى بشرى و قابل فهم بشرى بوده و تابعى از همان تكاليفى كه بر دوش فرد فرد ابناء امت اسلامى گزارده شده است به شمار مىرود ؛ تكاليفى كه مرتبط با حفظ اسلام و كيان اسلامى و دفع خطراتى است كه متوجه آن است . مىدانيم كه وقتى خطر ، كيان و به اصطلاح كتب فقهى ، بيضهء اسلام - يعنى اساس اسلام - را تهديد مىكند ، خون و جان ارزش خود را از دست مىدهند و در اين حالت ديگر جايى براى تمسك به « لا تلقوا بايديكم الى التهلكه : با دست خود ، خود را به هلاكت ميافكنيد » « 1 » و امثال آن وجود ندارد چنان كه امام ( دام ظلّه ) « 2 » در يكى از سخنان خود مىفرمايند : آن هنگام كه خطر متوجه به اصل اسلام مىشود ، تكاليف شرعى فردى از جمله وجوب حفظ نفس و حرمت القاى آن در تهلكه و حرمت اراقه دماء و\r\n\r\n\r\n","description":"","footnote":"\r\n( 1 ) - البقرهء : الآيهء 195 .\r\n( 2 ) - منظور امام خمينى ( قدس سرّه الشريف ) است . تعبير « مد ظلّه » از آن جهت است كه مرجع عاليقدر ، اين سخنان را در سال 1403 قمرى و در زمان حيات حضرت امام ( قدّس سرّه ) بيان داشته‌اند .\r\n","page_name":" 40 ","page_number":40},
  {"content":"\r\n\r\nمانند آن همگى در مقام تزاحم با واجب اهمّ كه حفظ اصل اسلام و كيان اسلامى است ، ساقط مىشود » ؛ تكليفى كه متوجه به تمامى افراد بشر است و اختصاصى به امام ( ع ) ندارد . . . . هر انسانى وقتى مىبيند اصل كيان اسلام و امت اسلامى با خطر اضمحلال و ريزش و اذلال و سقوط روبه‌روست ، شرعاً بر او واجب است كه به اندازهء وسع خود ، جلوى آن را بگيرد و حتى اگر اين امر متوقف بر فدا كردن جان باشد ، جان خود را در اين راه فدا كند .\r\nطبيعى است كه هر كس در اين مسير قدرت و امكانات بيشترى داشته باشد تكليف بيشترى متوجه اوست و بر او واجب است كه خطرى را كه متوجه اصل اسلام شده است ولو با فدا كردن جان و ياران و خانواده و موقعيت اجتماعى خويش بگيرد . لذا ، اين قضيه بشرى است و نه غيبى و تكليف ، تكليفى واضح و معقول و مفهوم براى همگان است . اين همان تكليفى است كه اصحاب نبى اكرم ( ص ) و ائمه ( عليهم السّلام ) نيز داشته‌اند و به خاطر آن عازم غزوات و جنگ‌ها شده‌اند و خون خود را در آن نثار مىكرده‌اند .\r\nپس قضيهء امام حسين ( ع ) بسان همهء قضاياى ديگر واضح و مفهوم است با اين تفاوت كه آن چه كه در زمان رسول خدا ( ص ) رخ داده است در مقام تثبيت و تأسيس اصل رسالت\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو ايجاد و شكل‌دهى امت اسلامى بوده است و قضيهء امام حسين ( ع ) در جهت صيانت امت اسلامى از خطرات متوجه به آن بوده است . تنها تفاوت همين است و روح و جوهر مسأله يكى است . از آنجا كه در آن برهه مرض و بيمارى بسيار خطرناك و در عين حال پيچيده‌اى متوجه كيان اسلامى بود ، دفع آن محتاج به يك فداكارى و جانفشانى عظيم - و نه يك فداكارى عادى - داشت . نمونه‌هاى اين مسأله را در زندگى عادى و روزمرّه نيز مىيابيم مثلًا گاهى برخى از بيمارىها عارض بر انسان مىشود كه براى رها شدن از آن چاره‌اى جز قطع يك عضو مهم از بدن باقى نمىماند . آن خطر و بيمارى كه در زمان قيام امام حسين ( ع ) كيان اسلام را تهديد مىكرد چنين خطرى بود و دفع آن به جز با يك اقدام عظيم و فداكارى كبير امكان‌پذير نبود ؛ فداكارى و جانفشانى كه به جهت عظمت و بزرگىاش ، از ابتدا در عالم غيب شاخص و برجسته گشته بود و هيچ انسانى جز امام معصومى چون امام حسين ( ع ) و نيز كسانى كه امام حسين ( ع ) مربى آنان بودند ، از عهدهء آن بر نمىآمد .\r\nعظمت اين جانفشانى آن را از تمام جانفشانىهايى كه انبياء و اولياء و اوصياء و بندگان صالح خدا نموده‌اند ، متمايز مىسازد ؛ هرگاه كه اين جانفشانى را با ديگر جانفشانىها مقايسه كنيم ، مىبينيم كه به لحاظ شدت الم و مصيبت و ذوب و فناى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nفى الله به مراتب از تمام نمونه‌هاى سابق بر خود بزرگتر است و بديهى است كه چنين اقدامى با اين وزن و اهميت معقول است كه در عالم غيب از جانب خداوند متعال مورد توجهى خاص و ويژه باشد كه كسى جز امام معصوم كه داراى همتى معصوم و روحيه‌اى معصوم است نمىتواند بار آن را به دوش كشد . غيبى بودن اگر به اين معنى باشد ، پذيرفتنى است كه به اين ترتيب قضيه ، طبيعت بشرى خود را نيز حفظ نموده و آن را از دست نمىدهد .\r\nمىشود اين مسأله را به آن چه كه اكنون در عراق رخ مىدهد تنظير نمود . « 1 » مىبينيد كه در عراق با اين همه ظلمى كه بر مردم روا داشته مىشود ، هر كسى حتى در ميان علماء ، آمادگى آن را ندارد كه اين بار سنگين را تحمل كند و خود را فدا كند ، در حالى كه مىداند كه مبارزه با اين ظلم و دفع آن تنها با فدا كردن و بذل جايگاه و مقام و دست كشيدن از همه چيز حتى از زندگى و آبرو ، امكان‌پذير است . در اين ميان تنها كسى كه حاضر مىشود اين بار سنگين را به دوش بكشد كه تربيت يافتهء واقعى مكتب امام حسين ( ع ) است كه از قضاء ديدگاه او نسبت به واقعهء كربلا همين مطالبى است كه گفته شد . اين\r\n\r\n\r\n","description":"","footnote":"\r\n( 1 ) - چنان كه گفته شد ، اين بيانات مربوط به سال 1403 مىباشد و لذا مراد از « اوضاع عراق » اوضاع زمان طاغوت مقبور عراق است .\r\n","page_name":" 43 ","page_number":43},
  {"content":"\r\n\r\nديدگاه با روح و قلب و فكر او در آميخته است و ايشان در بعضى از پيام‌هاى خود در دورهء دستگيرى به اين مطلب تصريح فرمودند كه : قضيهء من مشابه با قضيهء امام حسين ( ع ) خواهد شد ، « 1 » . . . كاملًا منطبق با تفسيرى كه از قضيهء امام حسين ( ع ) ارائه نموديم ؛ بدين معنى كه دفع خطر بزرگى كه نهايتاً موجب محو اسلام از عراق گردد محتاج به قربانى شدن شخصيتى در اين سطح است تا با قربانى شدن او لرزشى در امت ايجاد شود و ضمائر بيدار گردد ؛ لرزشى كه بدون شك از مهم‌ترين عوامل سقوط اين نظام خواهد بود .\r\nپس مراد اين است كه چنين امورى به حسب طبيعت خود امورى سخت و سنگين است و هر كسى نمىتواند آن را تحمل كند . پس طبيعى است كه چنين حوادثى از قبل عالم غيب منظور باشد و براى آن برنامه‌ريزى شود و براى شخصى كه آماده و مستعد براى انجام اين رسالت است پرده‌ها كنار رود . چنان كه براى حضرت سيد الشّهداء ( ع ) چنين مىشود و مثلًا رسول خدا ( ص ) را مىبيند كه مىفرمايد : « خداوند خواسته است كه تو را كشته ببيند » يا در ديگر قضايا ، ملائكه بر ايشان فرود مىآيند و چنين كلماتى را بيان مىدارند و همچنين در راه عراق حالتى آن حضرت را مىگيرد و در آن حال صداى ندا دهنده‌اى\r\n\r\n\r\n","description":"","footnote":"\r\n( 1 ) - مراد آيهءالله العظمى شهيد سيد محمد باقر صدر ( قدس سرّه ) مىباشد .\r\n","page_name":" 44 ","page_number":44},
  {"content":"\r\n\r\nرا مىشنود كه مىگويد : « اين قوم سير مىكنند در حالى كه مرگ به سوى آنان سير مىكند » . « 1 »\r\nاين‌ها همه ارتباطاتى است كه ميان عالم غيب و عالم امام حسين ( ع ) و عالم شهادت وجود دارد تا اين كه از گام‌هاى اين انسان كامل و معصوم هر چه بيشتر استوار گردد .\r\nپس قضيه به حسب طبيعت خود بزرگ ، مهم و سنگين است . . . و غيبى بودن آن به اين معنى كه از سوى عالم غيب حتى قبل از قيام امام حسين ( ع ) به آن توجه ويژه‌اى شده است ، امرى پذيرفتنى است . چنان كه رواياتى وجود دارد كه اين معنى را مورد تأييد قرار مىدهد ؛ از جمله اين كه حضرت آدم بر امام حسين ( ع ) گريسته است و همچنين انبياء گذشته و نيز ملائكه در آسمان بر آن حضرت گريسته‌اند . تمامى رواياتى كه در اين زمينه وجود دارد « 2 » به لحاظ مضمون مقبول و پذيرفتنى است . زيرا اين اقدام ارزش ، اهميت ، عمق و نقشى را به اين مقدار و بلكه بيشتر از اين مقدار داراست . جانفشانى كه امام حسين ( ع ) در راه خدا و در راه عالم غيب فرموده است ، بزرگ‌ترين جانفشانى است كه در اين عرصه از جانب عالم بشريت ارائه شده است و هيچ اقدام ديگرى با آن مقايسه و همپايه نمىگردد .\r\n\r\n\r\n","description":"","footnote":"\r\n( 1 ) - الارشاد : 84 ؛ البحار : 44 / 380 ، الباب 37 .\r\n( 2 ) - البحار : 44 / الباب 30 .\r\n","page_name":" 45 ","page_number":45},
  {"content":"\r\n\r\nپس اين كه در عالم غيب عنايت خاصى نسبت به اين برترين حادثهء عالم بشرى وجود داشته باشد ، طبيعى است . ليكن اين به معناى پذيرش تفسير ناقصى كه از قضيهء امام حسين ( ع ) وجود دارد و آن را حكمى خاص و مربوط به شخصى خاص مىداند كه از حدود آن تجاوز نمىكند ، نمىباشد و اين نظريه چنان كه گفته شد ، نظريه‌اى نادرست است .\r\n\r\nنظريهء دوم : تفسير سياسى\r\nدر مقابل نظريهء غيبى نظريهء دومى وجود دارد كه كاملًا در تقابل با آن قرار مىگيرد . اين نظريه ، قضيهء امام حسين ( ع ) را قضيه‌اى بشرى و انگيزه‌ها و عوامل آن را ، انگيزه‌ها و عواملى بشرى و اجتماعى و واضح مىداند . بدين بيان كه انگيزهء امام ( ع ) از حركت خود ، برپا نمودن حكومت الهى و اسلامى در زمين بوده است و هدف ايشان از اين حركت مبارك برپا داشتن حق الله و باز ستاندن حقى بوده است كه ظالمان و منحرفان از ايشان و از ديگر ائمه ( عليهم السّلام ) غصب نموده بودند .\r\nبنابر اين ديدگاه ، امام حسين ( ع ) براى رسيدن به اين نتيجه برنامه‌ريزى نموده‌اند و به حسب منطق حاكم بر پديده‌هاى اجتماعى كه نزد اهل خبره واضح و روشن است ، برنامهء حضرت ، استيلاء بر حكومت بوده است و طرح آن حضرت و اقداماتى كه به عنوان اقدامات مقدماتى صورت پذيرفته است ،\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nايشان را على القاعده به اين نتيجه مىرسانده است . پس حركت امام حسين ( ع ) انقلابى عليه ظلم و طغيان و باطل ، به قصد به دست گرفتن حكومت بوده است ؛ انگيزهء ايشان از حركت از مدينه به مكه و از آن جا به عراق ، چيزى جز اين نبوده است و ايشان به علم عادى مىدانسته است كه اين امر قابل تحقق است و در نتيجه براى تحقق آن حركت نموده است . همانگونه كه نبى اكرم ( ص ) چنين مىديدند كه در غزوهء احد كفار مغلوب مىشوند و از اين رو به سوى جنگ با آنها روانه شدند ليكن با وقوع يك حادثه ، مسلمانان شكست خوردند . . . خروج امام حسين ( ع ) به سوى عراق نيز همچون خروج نبى اكرم ( ص ) به احد و نيز همانند خروج امام على ابن طالب ( ع ) به صفين براى جنگ با معاويه و اموىها و اتباع آنان بود . چنين انگيزه‌هاييى در ضمير امام ( ع ) موجود بود و ايشان را وا داشت تا به سوى عراق حركت كند زيرا از زمان اميرالمؤمنين ( ع ) ايشان در عراق شيعيانى داشت كه قبل از مرگ معاويه و نيز بعد از مرگ او از ايشان خواسته بودند كه به عراق برود . اينان كه از مواليان اميرالمؤمنين ( ع ) و تحت تأثير مكتب ايشان بودند ، ايشان را به انقلاب و ريشه كن نمودن حكومت ، دعوت نمودند و خود نيز آمادگى اين را داشتند كه به عنوان لشكريان آن حضرت در اين راه ايشان را يارى دهند . پس طبيعى بود كه امام ( ع ) به سوى عراق حركت فرمايد . همچنان كه نبى اكرم ( ص ) و اميرالمؤمنين ( ع )\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبه سوى احد و صفين حركت نمودند . ليكن مشيت الهى و حوادث و متغيرات سرنوشت اين حركت را چنين رقم زد كه به نتيجهء از پيش تعيين شده دست نيابد . چنان كه جنگ صفين نيز به نتيجه‌اى كه امام على ( ع ) مىخواستند نرسيد و بلكه برعكس نتيجهء آن به ضرر امام ( ع ) شد چنان كه سبب به وجود آمدن غائله خوارج و نهروان و در نهايت شهادت خود امام ( ع ) گشت .\r\nاين نظريه نيز كه از جانب برخى نويسندگان شيعه مطرح شده است نظريهء درستى نيست و محتاج به پالايش است . البته واضح و بديهى است كه مراد صاحبان اين تفسير اين نيست كه امام حسين ( ع ) به هدف حاكم شدن و امارت بر مردم قيام نموده است . زيرا اين امر خلاف منطق آن حضرت و نيز ناسازگار با مقام و عصمت ايشان است . بلكه هدف ايشان به دست گرفتن حكومت به عنوان طريقى مشروع براى اجراى احكام خداوند متعال در زمين بوده است . چرا كه رسالت و احكام و سازمان‌هاى مرتبط به آن در زمان معصوم به جز از خلال حاكميت و خلافت و حكومت وى ، برپا نمىگردد . . . پس هدف سياسى امام ( ع ) كه همانا به دست گرفتن حكومت بوده است با انگيزهء اداء تكليف شرعى كه بر دوش آن حضرت به عنوان امام معصوم وجود داشته ، بوده است . چنان كه نبى اكرم ( ص ) هنگامى كه حكومت را در مدينه و بعداً در مكه به دست\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nگرفتند ، مىخواستند به عنوان نبى و نه به عنوان سلطان و تنها براى اجراى احكام اسلامى در زمين ، حكومت نمايند . چرا كه در اين دوره‌ها حكومت تنها راه منحصر براى اقامهء حكم خداوند متعال در روى زمين بوده است . خلاصه آن كه در اين تفسير سياسى اصلًا مقصود اين است كه امام ( ع ) نيت تسلط بر مردم را داشتند بلكه در واقع نيت برپا نمودن حكم خدا در ميان مردم را داشته‌اند كه اين امر متوقف بر اين بوده است كه همانگونه كه ايشان تشريعاً و قانوناً ولىّ امر مردم بوده‌اند ، بالفعل نيز زمام امور آنها را به دست گيرند تا با بسط يد بتوانند اعمال ولايت نموده و بار قيادت و خلافت را به مقصد رسانده ، به مسؤوليت شرعى خويش عمل كند .\r\nقائلين به اين نظريه مىگويند : امام حسين ( ع ) از ابتدا به سان يك انسان عادى براى اين هدف برنامه‌ريزى فرمودند ليكن پس از اينكه به عراق رسيدند در نتيجه برخى از وقايع و اتفاقات ، امر به عكس نتيجه داد و طرح حضرت عملى نشد و اهل كوفه بر آن حضرت برگشتند و در نتيجه آن فجايع به بار آمد .\r\nپس بايد ميان طرح و نقشه‌اى كه امام ( ع ) داشته‌اند و اين كه آيا ايشان به نيتجه مطلوب خود دست يافتند يا نه ، تفاوت گذارد . زيرا همانگونه كه گفته شد چه بسا انگيزه و هدف امام ( ع ) رسيدن به يك نتيجهء مشخص و معين بوده است و ليكن\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر اثناء حركت به سوى هدف ، آشكار مىشود كه نتيجه دست يافتنى نيست و يا موانعى پديد مىآيد كه امام ( ع ) را از رسيدن به نتيجهء مطلوب باز مىدارد . چنان كه اميرالمؤمنين ( ع ) را از رسيدن به نتيجهء مطلوب باز مىدارد . چنان كه اميرالمؤمنين ( ع ) مىفرمايد : « عرفت الله بفسخ العزائم و حل العقود و نقض الهمم » . « 1 »\r\nپس اين كه امام حسين ( ع ) براى رسيدن به اين نتيجه اقدام به برنامه‌ريزى نموده است ملازم با اين نيست كه حتماً اين برنامه‌ريزى به نتيجه برسد . به اين دليل كه اميرالمؤمنين ( ع ) نيز براى ريشه‌كن كردن حكومت معاويه در جنگ صفين برنامه‌ريزى فرموده بودند و لشكريان خويش را آماده ساخته و طراحى نقشه فرموده و مردم را به صفين بردند و جنگ رخ داد و كشته‌هاى زيادى بر جاى نهاد و ليكن نتيجه چه بود ؟ نتيجه پس از بازى معاويه و عمروعاص و مسألهء بر سر نيزه كردن قرآن و قضيهء حكميت ، به نفع معاويه رقم خورد .\r\nبنابراين طراحى و اقدام امام به اين معنى نيست كه حتماً ايشان به نتيجهء مورد نظر مىرسد . زيرا چنان كه گفتيم آن بزرگواران در عمل اجتماعى خود و تعامل با ديگران از بعد بشرى خارج نيستند بلكه فردى از افراد امت ، با آنها و در ميان آنهايند و جز در موارد خاص - كه عنايتى ويژه و امدادى غيبى از\r\n\r\n\r\n","description":"","footnote":"\r\n( 1 ) - شرح نهج البلاغه : 19 / 84 .\r\n","page_name":" 50 ","page_number":50},
  {"content":"\r\n\r\nجانب خداى متعال به عالم شهادت برسد - به علم غيب و وسائل غيبى ، علم به امور نمىيابند . پس به صورت عمومى انبياء و اوصياء با اسلوب‌هاى بشرى عمل مىنمايند و امام حسين ( ع ) نيز از اين قاعده استثناء نيست . ورود ابن زياد به كوفه و شهادت سفير امام ( ع ) يعنى جناب مسلم و حوادثى كه در پى آن در كوفه رخ داد ، زمينهء كار و اوضاع و شرايط را تغيير داد و در نهايت امام ( ع ) به هدفى كه از قبل تعيين فرموده بود نرسيد .\r\nاصحاب اين تفسير سعى كرده‌اند كه براى اثبات ادعاى خود به برخى از نصوص و رواياتى كه از خود امام حسين ( ع ) وارد شده است استناد كنند . ما پيش از پرداختن به اين نصوص به اين مطلب مىپردازيم كه اين نظريه ، نظريه‌اى است تا حدى مثبت و ايجابى .\r\nمزاياى تفسير سياسى بر تفسير غيبى\r\n\r\nمزاياى تفسير سياسى بر تفسير غيبى\r\nاولًا : اين تفسير ، قضيهء امام حسين ( ع ) را قضيه‌اى اجتماعى مىداند كه در سطح داورى عمومى امرى معقول و قابل فهم جلوه مىكند . در حالى كه تفسير نخست ، اين قضيه را ، قضيه‌اى غيبى و مبهم و از امور خاص و مختص به معصومين ( عليهم السّلام ) مىداند .\r\nثانياً : بر اساس اين تفسير ، قضيهء امام حسين ( ع ) داراى اين پيام و مدلول است كه مسؤوليت و تكليف سياسى از جمله\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nتكاليف متوجه به همهء مسلمانان است . زيرا اين تفسير براى اين مصيب عظمى و حادثهء عظيم ، هدفى سياسى مشخص كه عبارت از به دست گرفتن حكومت - با هدف پيش‌گفته است - تعريف مىكند . كه در نتيجهء آن براى مردم ثابت مىشود كه ايجاد حكومت اسلامى از امور اساسى رسالت است و احكام الهى و اسلامى تنها مجموعه‌اى از تكاليف و احكام مرتبط با جنبهء فردى انسان همچون نماز و روزه و حج و عبادات نيست . . . بلكه مسؤوليت‌ها و تكاليف ديگرى نيز وجود دارد كه حتى بر ديگر تكاليف اولويت دارند . هر انسانى همانگونه كه مكلف به نماز و روزه و حج است ، مكلف است حكم خداوند را در زمين برپا سازد و براى آن تلاش كند تا اين كه نظام ، نظامى اسلامى گردد و شخص حاكم بر طبق مبادى اسلام حكومت كند . اين تكليفى است متوجه به همگان و امام حسين ( ع ) نيز در جهت ايفاء اين تكليف حركت نمودند . بنابراين ، اين تكليف از بزرگ‌ترين تكاليف شرعى است ؛ تكليفى كه انسانى همچون امام حسين ( ع ) را به حركت در مىآورد تا جايى كه ايشان در اين راه خون و خانواده و عشيره و . . . را فدا مىكند . در واقع امام ( ع ) اين تكليف را بر همهء تكاليف و مسؤوليت‌هاى خويش مقدم مىنمايد زيرا مىتواند زنده بماند و اين تكاليف را انجام دهد و در مقابل بعد سياسى و اجتماعى را رها كند . چنان كه بسيارى از افراد ديگر چنين كردند و در مساجد به نماز و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nعبادت و تكاليف فردى مشغول شدند . ليكن امام ( ع ) بر خلاف اين ، حركت نموده و جنبهء سياسى و عمل اجتماعى و سياسى را كه از اركان واجبات شرعى است بر ديگر ابعاد مرجح داشتند . و اين عمل امام ( ع ) دلالت مىنمايد كه هيچ فرد مسلمانى نمىتواند اين بعد را رها نموده و خيال كند كه رسالت اسلامى منحصر در اشتغال به جوانب فردى و جوانب اجتماعى ، بعيد از ابعاد سياسى است ؛ اين چيزى است كه حكومت‌هاى جائر به اذهان مردم القاء نموده‌اند ؛ مفهوم جدايى دين از سياست مفهوم جديدى نيست كه امروزه توسط استعمار مطرح شده باشد بلكه ابتدائاً بنى اميه آن را طرح كردندد . چنان كه در تاريخ مىخوانيم كه پدر و مادر مىآمدند و دست فرزندشان را مىگرفتند و مىگفتند تو با كار سلاطين چه كار دارى ؟\r\nاين باور كه سياست و حكومت از امور مربوط به دين نيستند و پرداختن به آنها در ضمن مسؤوليت‌هاى فرد مسلمان نيامده است از آموزه‌هاى حكومت جور بوده است . بنى اميه در حقيقت با القاء اين باور مىخواستند كه ميدان سياست را ملك طلق خود قرار دهند تا هيچ يك از مسلمانان با انگيزهء تكليف شرعى ، به سياست نيانديشد و در اين ساحت براى آنان مزاحمتى ايجاد نكند .\r\nپس اين تفسير ، اين امتياز را دارد كه تكليف سياسى را ، يك تكليف محورى و مقدم بر تمام تكاليف شرعى قرار\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمىدهد . و شايد به خاطر همين نكته باشد كه صاحبان اين تفسير تا اين حد بر آن اصرار كرده‌اند .\r\nو اما ادله و شواهدى كه قائلين به اين نظريه بدان تمسك نموده‌اند ، متعدد است . . . از جمله خود فرستاند مسملم بن عقيق به كوفه ، بدين بيان كه اگر امام ( ع ) مىدانستند كه در نهايت به شهادت مىرسند پس چرا عقيل را به كوفه فرستاندند ؟ ايشان سفيرى به به كوفه فرستادند تا به مدت چهل روز با مردم گفتگو كند و شرائط را بسنجد و اوضاع مردم و شيعيان را مطالعه كند و در نهايت به امام ( ع ) مرقوم فرمايد : فرستاده به آن كس كه او را فرستاده است ، دروغ نمىگويد . « 1 » پس بشتاب كه لشكريان آماده استقبال از تو هستند . « 2 » جناب مسلم نامه‌هايى را كه به امام ( ع ) قبل از فرستادنش به كوفه ، رسيده بود تصديق نمود . پس فرستادن مسلم به اين معنى است كه امام ( ع ) احتمال قوى و جدى مىداده است كه مسأله ، واقعى است و زمينه فراهم شده است و جامعه آمادگى حركت عمومى و اسلامى را براى اسقاط نظام حاكم دارد . . . .\r\nاز ديگر ادله‌اى كه در اين زمينه بدان استشهاد مىشود ، تصريحات خود امام ( ع ) است كه جملگى دلالت بر اين\r\n\r\n\r\n","description":"","footnote":"\r\n( 1 ) - مثير الاحزان ، لإبن الحلّى : 21 .\r\n( 2 ) - الارشاد : 38 ؛ بحار الانوار : 44 / 344 ، الباب 37 .\r\n","page_name":" 54 ","page_number":54},
  {"content":"\r\n\r\nمىنمايد كه امام ( ع ) يك هدف سياسى را دنبال مىنموده است . از جملهء اين نصوص ، نامه‌اى است كه طبرى از آن حضرت خطاب به مردم كوفه نقل مىكند كه بخشى از آن چنين است :\r\n« خداوند محمد را بر خلق خود برگزيد و او را براى رساندن پيام‌هاى خود انتخاب كرد سپس او را به جوار خود برد در حالى كه ما خانوادهء او و اوصياء او و شايسته‌ترين مردم به جايگاه او بوديم . ليكن قوم ما حق ما را از ما ستاندند و ما نيز رضايت داديم [ چرا كه 
  ] تفرقه را نمىپسنديم و عافيت را دوست مىداشتيم . اين در حالى بود كه مىدانستيم به امر خلافت نسبت به كسانى كه آن را به عهده گرفته‌اند سزاوارتريم . و من فرستادهء خود را با اين نامه نزد شما فرستادم و شما را به كتاب خدا و سنت پيامبرش دعوت مىكنم چرا كه سنت مرده است و بدعت زنده شده است . اگر گوش به فرمان من باشيد شما را به راه رشد ، رهنمون مىشوم » . « 1 »\r\nقائلين به اين نظريه مىگويند : اين نامه صريح در اين معناست كه امام حسين ( ع ) درصدد سرنگون كردن حكومت و بازپس‌گيرى حق مشروع خويش بوده است كه طبيعتاً بدون آن امكان اجراء شريعت الهى به طور كامل وجود نداشته است .\r\n\r\n\r\n","description":"","footnote":"\r\n( 1 ) تاريخ الطبرى ، ج 266 : 4 ؛ البدايهء و النهايهء ، ج 170 : 8 .\r\n","page_name":" 55 ","page_number":55},
  {"content":"\r\n\r\nاز ديگر سو شواهدى كه در اين زمينه وجود دارد ، نامه‌اى است كه آن حضرت به هنگام حركت از مكه به سوى عراق توسط فرد ديگرى براى مردم كوفه فرستادند . اين نامه را نيز طبرى نقل نموده و در آن چنين آمده است :\r\n« . . . نامهء مسلم بن عقيل به من رسيد كه در آن از حسن رأى شما و اجتماعتان براى نصرت ما و مطالبهء حق ما سخن گفته بود . از خداوند مىخواهم كه براى ما خير رقم بزند و شما را بدين سبب برترين ثواب‌ها را عطا فرمايد » . « 1 »\r\nواضح است كه اين نامه دلالتى كامل و شفاف بر اين مطلب دارد كه هدف امام حسين ( ع ) سرنگون كردن حكومت بوده است و آن حضرت براى كسانى كه براى يارى آن حضرت و پس گرفتن حق ايشان به يكديگر پيوسته‌اند ، دعا فرموده است . و اينها همه نشانه‌هاى اميد حضرت به رسيدن اين نتيجه است .\r\nهمچنين در نامهء ديگرى مىفرمايند : « روز سه‌شنبه هشتم ذى الحجّه يوم الترويه از مكه به سوى شما آمدم . هر وقت فرستادهء من به شما رسيد در امر خويش جدى باشد كه من همين روزها به نزد شما مىآيم » . « 2 » همچنين به نامهء ديگرى از امام ( ع ) استناد مىجويند كه آن حضرت آن را به همراه مسلم\r\n\r\n\r\n","description":"","footnote":"\r\n( 1 ) - تاريخ الطبرى ، ج 297 : 4 .\r\n( 2 ) - همان .\r\n","page_name":" 56 ","page_number":56},
  {"content":"\r\n\r\nبن عقيل به كوفه فرستاد و چه بسا اين نامه ، تكملهء نامهء سابق باشد و در آن مىفرمايند :\r\n« فرستاده‌ام را نزد شما فرستاده‌ام . شما را به كتاب خدا و سنت پيامبرش دعوت مىكنم . زيرا كه سنت مرده است . . . اگر مسلم براى من بنويسد كه رأى بزرگان و صاحب خردان شما بر همان چيزى كه فرستادگانتان به من رسانده‌اند ، تعلق گرفته است ، ان‌شاءالله به سوى شما مىآيم . قسم به خداوند كه امام نيست مگر آن كس كه عامل به كتاب خدا و قائم به قسط و دائن به دين حق و صلاح باشد » .\r\nاين نامه نيز نشان مىدهد كه امام حسين ( ع ) مسلم را براى بررسى اوضاع و اين كه آيا بزرگان و صاحب خردان كوفه واقعاً آمادهء جنگ هستند يا نه ، به كوفه مىفرستد تا اين كه اگر شرايط مساعد است خود نيز حركت فرمايد و اين امر را منوط به اخبار مسلم نموده و مىفرمايد : « اگر مسلم برايم بنويسد كه متفق‌القول شده‌ايد به زودى نزد شما مىآيم » .\r\nهمچنين عبارت پايانى نامه كه حضرت در آن مىفرمايند : « امام نيست مگر كسى كه عامل به كتاب خدا باشد و . . . » . اين مفهوم را مىدهد كه شخصى كه اكنون متصدى است - يزيد - صالح و عامل به قسط نيست كه اين دلالت بر همان معناى پيش‌گفته مىنمايد يعنى امام ( ع ) نمىخواهد امير بر مردم و\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمسلط بر آنان باشد بلكه مىخواهد به اقامهء حكم خداوند و قسط بپردازد .\r\nهمچنين صاحبان اين نظريه به خطبهء امام ( ع ) در روز عاشوراء استناد مىكنند كه آن حضرت خطاب به كوفيان كه براى آن حضرت نامه‌ها نوشته و نزد ايشان سفيرانى فرستادند و در نهايت به ايشان نيرنگ زدند ، مىفرمايد :\r\n« . . . مرگ و اندوه بر شما باد اى جماعت ! آنگاه كه با شوق و اشتياق ما را به يارى طلبيديد و ما بدون درنگ به يارى شما شتافتيم به روى ما شمشيرهايى را كشيديد كه در بيعت ما بود و آتش را عليه ما برافروختيد كه آن را ما براى دشمنان خويش و دشمنان شما افروخته بوديم . شما عليه دوستان خويش هم آهنگ شديد و دست دشمنانتان گشتيد بدون اين كه آنان عدالتى را براى شما آشكار كرده باشند و يا اميد و آرزوهايى نسبت به آنان در شما ايجاد شده باشد و بدون اين كه كار خلافى از ما سر زده و يا در رأى و نظر ما ضعف و خطايى ايجاد شده باشد » . « 1 »\r\nاين خطبه نيز دلالت بر اين دارد كه آمدن امام ( ع ) از مدينه به خاطر اقام حكم الله در زمين و در نتيجه درخواستى بوده\r\n\r\n\r\n","description":"","footnote":"\r\n( 1 ) - الاحتجاج ، ج 34 : 2 ؛ بحار الانوار ، ج 8 : 4 ، باب 37 و تاريخ مدينهء دمشق ، ج 219 : 12 .\r\n","page_name":" 58 ","page_number":58},
  {"content":"\r\n\r\nاست كه از آن حضرت شده است . من پيشتر فكر مىكردم كه اين نظريه از نظريات جديد است ليكن به هنگام مراجعه به جلد 45 بحار ديدم كه صاحب بحار قسمتى از كتاب تنزيه الانبياء سيد مرتضى ( قدس سرّهما ) را نقل مىكند كه ايشان در آن ، همين تفسير را ارائه فرموده است .\r\n\r\nبخشى از كتاب تنزيه الانبياء\r\nسيد مرتضى ( قدس سرّه ) در كتاب تنزيه الانبياء مىفرمايد :\r\nاگر گفته شود كه آن حضرت ( صلوات الله عليه ) چه عذرى در خروج از مكه به همراه اهل و عيال خويش و رفتن به كوفه داشته است در حالى كه دشمنان آن حضرت بر كوفه مستولى بوده و از جانب يزيد ملعون به امارت گماشته شده و مبسوط اليد بودند و از سوى ديگر ايشان رفتار مردم كوفه را با پدر و برادر خويش ديده بوده و مىدانست كه آنها خائن و نيرنگ‌بازند و اگر گفته شود چگونه ظن آن حضرت در مورد خروج با ظن همهء خيرخواهان ايشان همچون ابن عباس مخالف بود چنان كه از ايشان خواست كه از تصميم خود مبنى بر خروج از مكه عدول كند كه در خروج هلاكت است و نيز ابن عمر به هنگام وداع با آن حضرت عرض كرد : تو را به خدا مىسپارم اى مقتول و ديگرانى كه در اين باب سخن گفتند .\r\nو نيز چگونه وقتى فهميد كه مسلم بن عقيل كه سفير آن حضرت بوده به قتل رسيده ، باز نگشت در حالى كه متوجه به\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nفريب و حيله و كيد آنها شده بود ؟ از اين بالاتر ، چگونه [ بر خود 
  ] جائز شمرد كه با گروهى اندك در مقابل لشكريانى بىشمار كه حاميان زيادى نيز داشتند ، بجنگد ؟ و چرا آن هنگام كه ابن زياد به ايشان پيشنهاد عرضهء امان نمود تا با يزيد بيعت كند ، براى حفظ جان خود و جان خانواده و شيعيان و دوستداران خود چنين نكرد و چرا خود را هلاكت افكند در حالى كه امام حسن ( ع ) به كمتر از اين خوف ، امر را به معاويه تسليم كرد . پس چگونه ميان فعل اين دو بزرگوار به لحاظ صحت جمع مىشود ؟\r\nجواب آن است كه گفتيم : هر گاه بر ظن امام غالب گردد كه مىتواند به حق خود برسد و آن چه را كه خداوند به او تفويض فرموده است ، انجام دهد ، بر او واجب است كه اقدام كند هر چند كه در اين كار مشقتى وجود داشته باشد . و حضرت سيد الشّهداء ( ع ) بعد از وثوق يافتن از مردم كوفه و بعد از پيمان‌ها و بيعت‌ها و پس از آن كه آنها ابتدائاً و از روى طوع و رغبت براى ايشان نامه نگارى نمودند ، به سوى كوفه رهسپار شدند . در حالى كه در زمان معاويه نيز بزرگان و اشراف و قراء كوفه بعد از ماجراى صلح امام حسن ( ع ) خدمت حضرت سيد الشّهداء ( ع ) نامه نگارى كردند ليكن ايشان به آنها پاسخ منفى دادند و آن چه را كه واجب بود به آنها پاسخ دادند . همچنين پس از وفات امام حسن ( ع ) در حالى كه معاويه هنوز\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nزنده بود ، آنها باز به امام ( ع ) نامه نوشتند . پس ايشان به آنان وعده و اميد داد و روزگار معاويه بس دشوار بود و اميدى به توفيق در آن نبود و وقتى معاويه مرد و دوباره نامه‌نگارى را شروع نمودند و اظهار و ابراز اطاعت كرده و درخواست خود را تكرار نمودند . امام ( ع ) چون ديد آنان نسبت به آن كه يزيد آن را گمارده بود دست بالا را دارند و وى نسبت به آنها ضعيف است ، ظنّ مباركش نسبت به اين مسأله تقويت يافت كه حركت واجب است و سعى در اين مسير بر وى متعين است . و در حساب آن بزرگاور نيامده بود كه بعضى از اين قوم به ايشان خيانت مىكنند و اهل حق از نصرت ايشان ناتوان مىگردند و آن مسائل شگفت و غريب رخ مىدهد . مسلم بن عقيل وقتى وارد كوفه شود از بيشتر مردم براى امام ( ع ) بيعت گرفت . هنگامى كه ابن زياد ( لعنهء الله عليه ) وارد كوفه شد و از پيش خبر ورود مسلم بن عقيل به اين شهر و اقامت وى در خانى هانى بن عروه مرادى ( رحمهء الله عليه ) را شنيده بود - چنان كه در تواريخ مسطور است - و نيز شريك بن اعور داخل خانهء هانى شده بود ، ابن زياد براى عيادت وى آمد . شريك با مسلم توافق كرد كه هرگاه ابن زياد براى عيادت شريك بيايد ، مسلم ابن زياد را بكشد . شريك وسايل كشتن ابن زياد را براى مسلم ممكن و ميسر كرده بود . و مسلم عذر آورد به اين كه كسى را ناگهانى كشتن شيوه جوانمردان نيست . زيرا پيامبر ( ص ) فرموده‌اند :\r\n« انّ\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nالايمان قيّد الفتك » .\r\nيعنى ايمان مانع مىشود از اين كه انسان كسى را به طور ناگهانى بكشد . اگر جناب مسلم ، ابن زياد را مىكشت و شريك با او موافق و همراه مىگرديد قدرت دشمنان امام حسين ( ع ) زائل و نابود مىشد و آن حضرت بدون هيچگونه دفاعى وارد كوفه مىگرديد و هر كسى كه قبلًا مىخواست امام ( ع ) را يارى كند به ايشان مىپيوست و او را در مقابل دشمنان تقويت مىنمود .\r\nدر آن هنگام كه ابن زياد هانى را زندانى كرده بود جناب مسلم با گروهى از اهل كوفه متوجه ابن زياد شد و قصر او را محاصره كرد . ابن زياد درهاى قصر را از روى ترس بر مسلم بست . بعداً گروهى را به ميان مردم فرستاد تا آنها را به يزيد راغب و در عين حال بترسانند و ايشان را از يارى مسلم بن عقيل باز دارند . اكثر مردم [ ترسيدند 
  ] و سر جاى خود نشستند [ و مسلم را رها كردند 
  ] تا اين كه مسلم روز را با گروهى اندكى شب كرد و كار ايشان به آنجا رسيد كه رسيد .\r\nمنظور ما از ذكر اين فقره آن بود كه در ابتداء ، اسباب و قرائن پيروزى بر دشمن روشن و آشكار بود و ليكن از سوء حادثه امر بر عكس شد تا بدان جا كه آن وقايعى كه در روايات آمده است از شدت صبر آن حضرت و قلت ناصر و . . . شهادت ياران اندك آن حضرت [ و در نهايت شهادت خود ايشان 
  ] رخ داد و چنين پيشامدهايى به هنگام عسر و شدت دور از توقع نيست .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nو اما در خصوص جمع ميان نحوهء عمل ايشان و نحوهء عمل امام حسن بايد گفت كه وجه چنين جمعى واضح و آشكار است . زيرا امام حسن ( ع ) براى جلوگيرى از فتنه و ريخته شدن خون خود و خانواده و شيعيانش و نيز به واسطهء احساس بى وفايى از جانب ياران خود تسليم شد . امام حسين ( ع ) نيز در آغاز ياران حق را قوى و ياران باطل را ضعيف ديد پس بر خود لازم دانست براى حق قيام و خروج كند . ليكن وقتى قضيه را بر عكس ديد و نشانه‌هاى بىوفايى و سوء اتفاق را در آنان مشاهده فرمود بسان برادرش قصد برگشت و تسليم گرفت و ليكن جلوى آن حضرت را گرفتند . بنابراين وضعيت و عملكرد امام حسن و امام حسين يكسان بود و تنها تفاوتى كه وجود داشت اين بود كه به هنگام ظهور علائم خون ، تسليم و خوددارى نمودن را از آن حضرت قبول نكردند و صلح و سازش را از ايشان نپذيرفتند . آنان خواستند خون آن حضرت را بريزند و آن بزرگوار نيز جهاد فرمود تا در نهايت كرامت شهيد شد و به بهشت خداوند متعال و رضوان او داخل گشت و اين موضوع براى هر كس كه در آن تأمل كند واضح و آشكار است » . « 1 »\r\nملاحظاتى كه پيرامون اين تفسير سياسى وجود دارد :\r\n\r\n\r\n","description":"","footnote":"\r\n( 1 ) - البحار ، ج 96 : 45 - 97 .\r\n","page_name":" 63 ","page_number":63},
  {"content":"\r\n\r\nاين تفسير على رغم امتيازى كه نسبت به تفسير غيبى دارد و على رغم شواهدى كه بر آن مىتوان ذكر كرد - و چنان كه گذشت اين شواهد را ذكر نموده‌اند - ليكن نمىتوان آن را پذيرفت و عدم پذيرش اين تفسير به واسطهء تعدادى ملاحظات است كه دربارهء آن وجود دارد :\r\nملاحظهء نخست : اين است كه بخشى از شواهدى كه قائلين به نظريهء دوم ارائه مىكنند ، بر اساس تفسير و نظريهء سوم كه آن را نظريهء رسالت تاريخى ، نام نهاده‌ايم غير قابل تبيين است . اگرچه اين مطلب كه اين نصوص دلالت بر اين معنى مىنمايند كه امام حسين ( ع ) اين مفهوم را كه « حق بايد به اهلش بازگردد و حاكميت و خلافت تنها از آن اهل آن است » در برابر مردم طرح مىفرمودند كه اين حاكمان ستمكار احكام كتاب الله را بر پا نمىدارند و به اقامهء قسط در جامعه نمىپردازند پس به ناچار بايد از اين منصبى كه به ظلم و عدوان آن را تصاحب كرده‌اند ، ساقط شوند ، اما اين بدان معنى نيست كه انگيزهء واقعى امام حسين ( ع ) منحصر در اين امر بوده است و امام ( ع ) در آغاز حركت خويش ظنّ قوى داشته‌اند و يا يقين داشته‌اند كه به شهادت نمىرسند . بلكه اين نصوص و كلمات همگى بر اساس تفسير سوم كه خواهد آمد ، قابل تفسير مىباشند زيرا آن حضرت حتى اگر مصمم به انجام اقدامى بودند كه حقيقت آن چيزى جز انتحار و شهادت - به خاطر\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nهدفى كه در نظريهء سوم به طور مبسوط خواهيم گفت عبارت بود از قرار دادن امت در مسير تاريخى صحيح آن - نبود ، بايد براى حركت خويش معنايى معقول و محتوايى الهى و اسلامى ارائه داد تا بدين وسيله به بيان حقيقت براى مردم بپردازد چرا كه مشكل در آن برهه ، مشكل بعد سياسى و اجتماعى زندگى مردم بود زيرا در آن زمان افراد امت اسلامى احكام شرعى [ فردى 
  ] را به جا مىآوردند ؛ نماز مىخواندند ، روزه مىگرفتند ، حج به جاى مىآوردند . . . چنان كه معاويه به آنان گفت : « اى مردم ! من با شما نجنگيدم كه روزه بگيرد و نماز بخوانيد و به حج رويد » . سعيد بن سويد نقل مىكند كه : « معاويه در نخليه با ما نماز جمعه خواند . سپس ما را مورد خطاب قرار داد و گفت : من با شما نجنگيدم كه روزه بگيريد و نماز بخوانيد و حج برويد و زكات بدهيد . چون مىدانستم كه اين كارها را انجام مىدهيد . بلكه با شما جنگيدم كه بر شما امارت و حكومت يابم . خداوند اين نعمت را به من داد در حالى كه شما از آن كراهت داشتيد » . « 1 »\r\nبنابراين در زمان معاويه ، مردم روزه مىگرفتند ، نماز مىخواندند و احكام فردى در آن دوره برپا بود . بلى ، اين خط منحرف رهبرى سبب مىشد كه در طول زمان ، دين حتى در\r\n\r\n\r\n","description":"","footnote":"\r\n( 1 ) - البدايهء و النهايهء ، لإبن كثير ، ج 8 : و مقاتل الطالبين : 46 .\r\n","page_name":" 65 ","page_number":65},
  {"content":"\r\n\r\nجانب احكام فردى نيز مسخ شود ليكن مشكل آن برهه بالذات مشكل احكام فردى نبود . بلكه مشكل ، مشكل بُعد سياسى بود كه مبدأ ديگر مشكلات و مبدأ انحراف امت اسلامى بود و امام ( ع ) كه مىدانستند كه مشكل در واقع اين است و نتيجهء استمرار آن مسخ شريعت در تمام جوانب آن است ، به بيان مبدأ حقيقى هدف خويش از حركت مىپرداختند ؛ اين امر نه خلاف واقع بود و نه بر خلاف مسؤوليت شرعى آن حضرت . امام ( ع ) اين مطلب را طرح مىفرمودند اگرچه مىدانستند بالفعل بازگشت حق به جايگاه خود رخ نخواهد داد زيرا ايشان در اين حركت خود نمىتوانستند قيادت و رهبرى جامعهء اسلامى و جانب سياسى رسالت اسلامى را به نصاب خويش بازگردانند اما اين باعث نمىشد كه بيان نكنند كه هدف از حركتشان چيزى جز همين مبدأ اساسى كه در واقع روح اسلام است و بدون آن رسالت امكان حاكميت نمىيابد ، نيست و بايد براى تحقق اين هدف اقداماتى از اين دست انجام داد .\r\nپس اين كه ايشان مفهوم حاكميت را مطرح مىفرمايد و اين كه حق بايد به اهلش برگردد و اين كه امام بايد عامل به كتاب خدا و برپا كنندهء قسط باشد ، اينها كه در واقع شعارهاى حركت و نهضت امام ( ع ) بودند به ناچار بايد طرح مىشدند هر چند كه امام ( ع ) بدانند كه در نهايت به شهادت مى رسند . اين\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمفاهيم بايد طرح شوند تا اين كه امت بيدار گردد و بفهمد كه منشأ و مبدأ و اساس خطر همين حكومتى است كه حق را تضييع نموده و امت نيز با او در تضييع حق سهمى دارند ، بايد امت اين را بفهمد كه حق يا به جاى خود بر مىگردد و يا بايد در راه آن جان داد و گرنه خداى متعال خود رهبرى و امامت امت اسلامى را به دست نمىگيرد . پس امام ( ع ) مىبايست با طرح اين مفاهيم امت را بيدار مىفرمود و هم زمان امر واقعى و صحيح ديگرى را در كنار اين مطلب بيان فرمود و آن اين كه حضرت به علم عادى و چه بسا نه لزوماً به علم غيبى مىدانستند كه در اين راه به شهادت مىرسند ؛ احتمال ضعيفى وجود داشت كه اين راه منتهى به شهادت نشود و امت بتواند قيام كند و زمام امت اسلامى را به آن حضرت بازگرداند پس طرح اين شعارها و اين مفاهيم دلالتى بر اين مطلب ندارد كه امام ( ع ) فقط به فكر ساقط كردن حكومت بودند و علم يا ظنّ قوى به شهادت خويش نداشتند . حتى چنان كه گفته شد برخى از صحابه و اصحاب نيز به آن حضرت عرض مىنمودند كه عاقبت اين مسير شهادت است مع ذلك امام ( ع ) به طرح اين مفاهيم مىپرداختند تا از خلال آن امت اسلامى را تربيت و بيدار كنند و به آن بفهمانند كه خطر از كدام ناحيه آمده است و انحرافى كه در ناحيهء سياسى به وجود آمده است آثارى بس وخيم براى اصل رسالت دارد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنتيجه آن كه شواهدى كه اصحاب اين نظريه ارائه مىكنند تا به واسطهء آن اثبات كنند كه امام ( ع ) نمىدانستند كه به شهادت مىرسند يا احتمال شهادت در نظر ايشان ضعيف بود ، مدعاى آنها را اثبات نمىكند .\r\nملاحظهء دوم : در نصوص شواهدى بر عكس آنچه اصحاب اين نظريه اذعان مىكنند وجود دارد ، همچون تصريح امام ( ع ) به اين كه : « خداوند خواسته است مرا كشته ببيند » و يا « هر كس با من سفر كند شهيد مىشود » . صاحبان اين نظريه درصددند كه با خدشهء سندى و تاريخى به اين نقطه برسند كه اين روايات مآخذ صحيحى ندارند .\r\nليكن بايد گفت كه ما اساساً نيازى به تصحيح سندى اين روايات نداريم چرا كه شواهد ديگرى علاوه بر اين روايات حاكى از آن است كه امام ( ع ) حتى اگر نگوييم يقين به شهادت داشتند لااقل ظنّ به اين مسأله داشته‌اند ؛ اين حقيقتى است كه مطالعهء سير طبيعى امور در آن زمان ، ما را به نتيجهء آن مىرساند . پس اساساً امام ( ع ) نظر به كسب مظلوميت داشته و مىخواستند وضعيتى را پيش چشم تودهء مردم ايجاد كنند تا آنها بالعيان ببينند كه كسانى كه متولى امور هستند تا چه ميزان مجرم و جنايتكار و به دور از انسانيت هستند چه رسد به اسلام و مبادى اسلامى .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nانسان وقتى جوانب قضيه را ملاحظه مىكند مىبيند كه امام ( ع ) خانواده و كودكان خود و برادرزاده‌هايش را به كوفه مىبرد . در حالى كه اگر امام ( ع ) بر اساس آن چه صاحبان اين نظريه مىگويند ، نقشه‌اى دقيق براى اسقاط حكومت كشيده بود و به پيروزى خود مطمئن بودند ، دليلى نداشت اين افراد را كه در اين هدف سياسى هيچ نقشى نداشتند به همراه خود ببرد .\r\nنقش اين افراد تنها در محقق ساختن هدفى كه بر اساس نظريهء سوم تبيين مىشود ، بروز و ظهور مىيابد ، اين هدف ايجاد يك نتيجهء فاجعه بار در وسيع‌ترين سطح ممكن است تا از خلال آن احساسات همهء مردم به لرزه افتد و در نتيجه اعتبار حاكمان و سلطه‌گران در پيشگاه هر منطق و تصورى فرو بريزد .\r\nپس وقتى هدف اين است ، امام ( ع ) بايد اهل و عيال و كودكان خود را به همراه برد و تا جاى ممكن تنور اين فاجعه را داغ‌تر نمايد تا مظلوميت حقيقى آن حضرت هر چه نمايان‌تر گردد و در مقابل ، چهرهء دشمنان در كريه‌ترين صورت ممكن ، بروز يابد ؛ تركيب كاروان سيد الشّهدا ( ع ) نشان مىدهد كه حداقل امام ( ع ) مطمئن به شهادت خويش و ناچار بودن خود از ايفاى اين نقش بوده‌اند . پس بر اساس اين شاهد بايد گفت كه امام ( ع ) حداقل اين هدف را به عنوان هدف نخست ( اسقاط حكومت ) يارى نفرمود ، ايشان به هدف دوم يعنى ايجاد لرزه در\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nوجدان امت نائل گردد . يكى ديگر از شواهد بر اين مطلب اين است كه آن حضرت بعد از آن كه از شهادت جناب مسلم بن عقيل آگاه شدند ، همچنان به راه خود ادامه دادند و برنگشتند . در حالى كه اگر امام ( ع ) تنها و تنها يك هدف سياسى را - به معنايى كه شرح داديم - دنبال مىكردند ، از آن جا كه فهميده بودند ، مسلم شهيد شده است مىتوانستند برگردند زيرا هدف عملى نشده بود زيرا بنا به فرض ، هدف فقط به دست گرفتن حكومت بوده است و حركت حضرت تنها متوجه به اين مسأله بوده است به نحوى كه اگر امام ( ع ) از ابتدا مىدانستند كه به اين نتيجه نمىرسند حركت نمىكردند . پس وقتى مطلع شدند كه اهل كوفه خيانت كرده‌اند و مسلم بن عقيل به شهادت رسيده است و در نتيجه ديگر حضرت يارى در كوفه ندارند ، نيل به هدف منتفى بوده و علىالقاعده ايشان بايد بر مىگشته‌اند . ممكن است گفته شود حضرت در بصره نيز يارانى داشته‌اند و ليكن اين امر نيز كمكى براى وصول به هدف نمىتوانسته باشد . زيرا آنها به كوفه نرسيده بودند و از سوى ديگر ابن زياد كه توانسته بود مسلم را كه در كوفه بود و بر امور مستولى شده بود ، به شهادت برساند ، توان بيشترى بر استيلاء بر بصره و بصرىها داشت .\r\nبنابراين ، عدم مراجعت امام ( ع ) پس از رسيدن خبر شهادت جناب مسلم و پس از آن كه فرزدق شاعر بر خيانت\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكوفيان با عبارت « دل‌هايشان با تو شمشيرهايشان بر توست » « 1 » تأكيد نمودند و امام ( ع ) در عين اين كه سخن او را تكذيب نكردند ولى به راه خود ادامه دادند ، نشان مىدهد كه امام هدفى بزرگ‌تر از صرف مسألهء به دست گرفتن حكومت در آن مقطع محدود از تاريخ اسلام داشتند . ايشان افقى بسيار وسيع‌تر و دوردست‌تر را نظاره مىفرمودند و به كل آيندهء امت اسلامى نظر داشتند و اين امر منوط و متوقف بر اقدامى ديگر است كه آن را به هنگام بحث از نظريهء سوم شرح مىدهيم .\r\nشاهد ديگرى كه بر اين مطلب وجود دارد ، اين است كه وقتى به تاريخ و سيرهء حضرت سيد الشّهداء ( ع ) نگاه مىكنيم مىبينيم كه آن حضرت پس از آن كه در مدينه و با فشار حكام اموى براى بيعت كردن با يزيد و تهديد ايشان به قتل مواجه شدند ، اقدام به خروج فرمودند . همچنين كلماتى از آن حضرت صادر شده است مبنى بر اين كه : « اينان مرا رها نخواهند كرد . مرا رها نخواهند كرد تا به قتل برسانند » . « 2 »\r\nاينها تعابيرى است كه از امام حسين ( ع ) صادر شده است و نشان مىدهد كه نقطهء شروع حركت حضرت سيد الشّهداء ( ع ) ، نقطه‌اى است كه « حتى اگر او به پردهء كعبه آويزان باشد او را به قتل مىرسانند » - چنان كه فرستادهء يزيد به مكه\r\n\r\n\r\n","description":"","footnote":"\r\n( 1 ) - احقاق الحق ، ج 201 : 27 ؛ الامالى : 93 .\r\n( 2 ) - الارشاد : 76 ؛ الكامل فىالتاريخ ، ج 4 ، ص 40 ؛ البحار : 44 / 374 .\r\n","page_name":" 71 ","page_number":71},
  {"content":"\r\n\r\nنوشت - امام ( ع ) از اين نقطه شروع مىكند . در حالى كه اگر هدف ايشان بر پا كردن حكومت اسلامى به نحوى كه قائلين به تفسير دوم مىگويند ، مىبود ايشان بايد فارغ از اين كه بنى اميه مىخواهند ايشان را بكشند يا نه ، اقدام به حركت مىفرمود ، در حالى كه چنان كه گفته شد ، ايشان بعد از مواجهه با فشار بنى اميه و پس از آن كه دانستند كه طواغيت به هر حال ايشان را خواهند كشت - زيرا يا بيعت مىخواهند كه بيعت كند و يا او را به قتل مىرسانند - اقدام به حركت فرمود . پس در برابر ايشان به جز دو گزينه وجود نداشت ؛ يا مىبايست امت را رها كند و به منطقه‌اى دور دست برود و بدل به يك انسان مجهول و ناشناخته شود كه اين بر خلاف اصل مسؤوليت شرعى بود كه بر عهدهء هر انسانى نهاده شده است زيرا اين در واقع ترجيح دادن سلامت خود بر سلامت امت است .\r\nو يا مىبايست به اين شكل شهيد مىشد و هدف تاريخى خود را به انجام مىرساند . شواهد ديگرى هم وجود دارد كه انسان مىتواند آنها را از مسير حركت امام ( ع ) و از خلال كلمات آن حضرت استخراج كند و همه دلالت بر اين دارند - و يا لااقلّ اين احتمال را در ذهن تقويت مىكند - كه امام حسين ( ع ) از ابتداى حركت از مدينه و مكه اين حقيقت را كه اين حركت منجر به شهادت خواهد شد مد نظر داشته است و اين كه اين قضيه ، قضيهء شهادت و قربانى شدن و جانفشانى در اين\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nسطح است تمام غرض و هدف ايشان - يا لااقل يكى از دو هدف ايشان - اين بوده است كه اگر در به دست گرفتن حكومت موفق نشد ، تكليف و رسالت الهى دوم را به انجام رساند .\r\n\r\nنظريهء سوم : تفسير رسالت تاريخى :\r\nگفتيم كه تفسير و نظريهء دوم على رغم امتيازاتى كه دارد ليكن تفسيرى جزئى و مقطعى است كه بر اساس آن ، انگيزه و هدف امام ( ع ) ، انگيزه و هدفى محدود مىشود ، هر چند كه اين هدف نيز هدفى شرعى است كه استحقاق آن را دارد كه براى آن بذل جان شود . ليكن بايد دانست كه انگيزه‌اى كه ما براى اين نهضت مبارك تصور مىكنيم بسيار وسيع‌تر و عميق‌تر از اين مقدار است كه در اين جا به آن اندازه كه فرصت مجال دهد به شرح آن مىپردازيم . تشريح ابعاد اين نظريه مستلزم مقدماتى چند است :\r\n- مفاهيم ذهنى بايد به ايمان قلبى تبديل شوند :\r\nامر نخست : افكار و مفاهيم و ارزش‌هاى دينى و انسانى اگر در حد نظريه و مفهوم و در وعاء ذهن و عقل و ادراك باقى بمانند ، نمىتوانند انسان را به حركت درآورند . هر مفهومى كه متعلق به يك طرز فكر صحيح باشد و از آن انتظار برود كه محرك انسان به سوى عمل باشد ، بايد از عالم ادراك ذهنى مجرد به عالم قلب و عاطفه و وجدان نزول كند . . . زيرا آن چه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nانسان را به حركت در مىآورد قلب است و نه عقل مجرد . قلب آن چيزى است كه روان‌شناسى آن را « حب ذات » نام مىنهد و اوست كه انگيزنده و محرك اساسى به سمت هر چيزى است . محرك عبارت است از شوق و حب و عاطفه و نه فكر مجرد هر چند كه فكر صحيح و سليم و به لحاظ تئوريك قوى باشد ليكن سلامت نظرى آن در صورتى كه از آن توقع تأثيرگذارى اجتماعى داشته باشيم ، به تنهايى كفايت نمىكند ، بلكه ناگزير بايد به عالم وجدان فردى فرود آيد . بايد فكر به شوق و حب تبديل شود . راز اين كه انبياء الهى ( عليهم السّلام ) توانسته‌اند جامعهء بشرى و تاريخ را تغيير دهند ولى فلاسفه نتوانسته‌اند على رغم افكار و استدلالاتى كه چه بسا از كتب و احاديث انبياء كمتر نباشد - و يا لا اقل نسبت به برخى از انبياء عظام ( عليهم السّلام ) - تغييرى جوهرى و مشهود در تاريخ بشريت ايجاد كنند . يكى از عوامل اين پديده در واقع همين است كه فلاسفه با زبان عقل مجرد سخن مىگويند و نمىتوانند از عالم عقل به عالم قلب فرود آيند و يا قلوب و احساسات مردم و فطرت آنها نجوا كنند .\r\nانسان ناگزير بايد الگويى مجسم و حسى در تربيت انسان داشته باشد .\r\nامر دوم : انسان به جهت حسى بودن ، از امر محسوس بيشتر از امر معقول تأثير مىپذيرد ، از الگويى كه مجسم پيش\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nچشمانش حاضر باشد بيشتر از مفهوم خالص اثر مىپذيرد . مثال اين مطلب اين است كه گاهى انسان براى تربيت ديگرى ، مفاهيمى چون امانت ، هميارى ، فداكارى در راه هدف و . . . را به كسى مىآموزد و مفاهيم مقابل آن را نيز هم چون خيانت و . . . را براى او شرح مىدهد . ليكن تأثيرى كه شرح صرف مفاهيم در تربيت شخص دارد قابل مقايسه با اين نيست كه براى شخص داستان امانت‌دارى يا كمك كردن يك انسان به يك مظلوم گفته شود . به راستى چرا اين چنين است و درجهء تأثير و تربيت در حالت دوم چندين برابر حالت اول است ؟ زيرا در حالت دوم فرد يك انسان و يك الگو را به صورت يك واقعيت مجسم نزد خود مىبيند و واضح است چقدر تفاوت ميان تأثير نظريه و مفهوم و تأثير الگوى بيرونى وجود دارد .\r\nاين امر از ويژگى حسى انسان نشأت مىگيرد . الگو به اين معنى است كه امرى محسوس و ملموس در مقابل شخص وجود داشته باشد كه در چنين حالتى تأثيرپذيرى شخص به مراتب بيشتر از قضيهء صرف مفهومى است كه فارغ از هرگونه تجلى بيرونى است . به همين جهت است كه ائمه ( عليهم السّلام ) تأكيد فرموده‌اند : كه به غير از زبان مردم را دعوت كنيد . بايد مردم از شما ورع و اجتهاد و نماز و عمل خير را بالعيان ببينند و اين دعوت است . « 1 »\r\n\r\n\r\n","description":"","footnote":"\r\n( 1 ) - الوسائل ، ج 246 : 15 ، ح : 13 .\r\n","page_name":" 75 ","page_number":75},
  {"content":"\r\n\r\nجه بسا بتوان گفت پيامبر اكرم ( ص ) و ائمه ( عليهم السّلام ) هشتاد درصد از تأثيرگذارىشان بر بشريت از خلال اين بوده است كه تمامى ارزش‌ها را در وجود خويش تجسم و تجسد بخشيده‌اند . ليكن اگر فرض كنيم كه آن بزرگواران براى تغيير جوامع و تربيت نسل‌ها تنها و تنها به مجرد تعبير و تنظير و بيان مفاهيم و كليات مىپرداختند اين امر بيشتر از بيست درصد نمىتوانست تأثيرگذار باشد . زيرا همانگونه كه گفتيم تأثيرپذيرى انسان از امر محسوس به مراتب بيشتر از تأثيرپذيرى او از امر معقول است .\r\nبيمارى سستى در ارادهء امت اسلامى و روحيات آن :\r\nامر سوم : اين از بيمارىهايى است كه دامن‌گير نوع تمدن‌هاى بشرى مىشود - و حتى دامن‌گير رسالت‌هاى آسمانى نيز مىگردد ؛ زيرا چنان كه گفتيم رسالت‌هاى الهى نيز از خلال طرق و وسايل بشرى جوامع را تغيير مىدهد - اين است رسالت‌ها و نهضت‌ها در آغاز شكل‌گيرى ، در نفوس معتقدين به خود شعله‌هايى از انگيزه و اميد و تحرك به سوى رسيدن به هدف ايجاد مىكنند و در واقع نوعى از اميد و انگيزهء روحى در افراد مؤمن به هدف وجود دارد كه آنها را به سمت فداكارى براى نيل به آن هدف سوق مىدهد . ليكن پس از مدتى كه آن نهضت به ثمر مىنشيند و مجارى امور را به دست مىگيرد به واسطهء نقاط ضعيفى كه در تركيب بشرى نوعاً موجود است ، به\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nتدريج رخوت و سستى جايگزين آن شور و نشاط اوليه مىشود .\r\nاين بيمارى به تدريج در رگ‌هاى امت رسوب مىكند . زيرا افراد جامعهء بشرى نقاط ضعف زيادى دارند ، تابع هوى و هوس و شهوات و امورى هستند كه از نفس اماره نشأت مىگيرد . اين نقطه ضعف‌ها به تدريج از عمق وجود افراد به سوى سطح و رويهء آن حركت مىكند و از اين جاست كه حالت رخوت و فتور در امت آغاز مىشود . امت دچار آفاتى مىشود كه در مرحلهء نخست يعنى مرحلهء تأسيس در اين سطح مبتلاى به آن نبوده است . بعد از عبور از مرحلهء تأسيس نقاط ضعف بشرى و شيطانى شروع به رشد مىكند و هواهاى نفسانى فعال شده و مىكوشد تا بر اوضاع سيطره يابد . اين مرضى است كه انسان و امت از آن نجات نمىيابند و از سوى ديگر مرضى است كه به آن اندازه كه ارتباط به بعد نفسى و ارادى وجود انسان دارد ، مربوط به بُعد عقلى و مفاهيم نمىشود . اين مرض ناشى از ابهام مفاهيم نيست . رسالت ، پايه‌گذارى شده است و مفاهيم و آموزه‌هاى آن تثبيت شده‌اند و ابهامى در آن وجود ندارد . اين بيمارى از نقاط ضعف روحى و نفسى بخشى از افراد امت نشأت مىگيرد كه به تدريج سبب مىشود ، امت استعدادى را كه در ابتداى كار خويش و به هنگام حركت خود به سوى تأسيس امت و تمدنى كه مؤمن به آن بود ، داشت ؛ از دست بدهد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبنابراين ، حالت مزبور حالتى است كه همهء جوامع بشرى را حتى آنان كه بر پايهء رسالت صحيح بناء شده‌اند را در برمىگيرد . زيرا همانگونه كه گفتيم افراد اين جوامع نيز بشرند و از آفات بشرى در امان نيستند و تربيت هرچند مبتنى بر رسالت و ربانى باشد ليكن حتى چنين تربيتى شايد در ابتداى كار خود در صورتى كه براى مدتى طولانى زمام آن به دست رهبرى ربانى و معصوم نباشد ، نتواند چنين مشكلات و چنين امراضى را ريشه كن كند .\r\nتفسير شهيد صدر از انگيزه‌هاى نهضت\r\n\r\nتفسير شهيد آيت الله العظمى صدر از انگيزه‌هاى نهضت حسينى\r\nاز مجموع آن چه گفته شد مىتوانيم به استخراج نظريهء سيد و مولاى شهيدمان امام صدر ( قدس سرّه ) - كه قضيهء خود ايشان شبيه‌ترين قضايان در عصر ما به قضيهء حضرت سيد الشّهداء ( ع ) است - بپردازيم . ايشان در زمان‌ها مختلف و به اشكال گوناگون ، ديدگاه خود در اين زمينه را مطرح نموده و مىفرمود : امام حسين ( ع ) با خطرى از اين قبيل براى حيات جامعه و امت اسلامى مواجه بودند .\r\nامت اسلامى امتى بود كه نبى اكرم ( ص ) آن را تربيت فرمود و پايه‌هاى رسالت را در آن به مثابهء يك امت بناء گذارد ، ليكن هواهاى نفسانى و نقاط ضعف بشرى كه بدان اشاره شد به\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nتدريج از يك نقطه شروع به بروز نمود و اين نقطه ، سقيفه بود . وقتى مسألهء سقيفه را مطالعه مىكنيم در مىيابيم كه اين داستان چيزى نيست جز بروز عوامل شر و عوامل هوى و حبّ سلطنت و امارت در ميان كسانى كه در گذشته به همراه پيامبر اكرم ( ص ) عازم ميدان‌هاى قتال و جهاد مىشدند ليكن وقتى صاحبان آن روحيه‌هاى پرشور و نشاط ، پس از رحلت نبى اكرم ( ص ) در مقابل اغراء امارات و سلطنت قرار گرفتند كه امتحان و ابتلايى بس عظيم براى ايشان به شمار مىرفت ، اين نفوس ضعيف كه تربيت كاملى نيافته بودند هر چه بيشتر به دام هواهاى نفسانى كشيده شدند . مسألهء سقيفه بروز كرد و رهبرى امت اسلامى و رسالت را به نحوى كه مىدانيم تحريف نمود . اين تحريف منجر به اين شد كه مفهوم رهبرى اسلامى مشوش گردد ؛ و اين نتيجه رسوخ امراض نفسانى و سلطهء شيطان بر آنان بود تا جايى كه اغراء قدرت و سلطه ، آنها را بر آن داشت تا حق را از اهلش غصب نمايند . اين نقطهء آغاز بود و اينان به حسب ظاهر از صحابه و بزرگان بودند . بدين سبب يك تشويش طبيعى در مورد نظريهء اسلامى حكومت به وجود آمد ، زيرا واقعاً بسيارى از مردم اعتقاد داشتند اتفاقى كه افتاده است ، بر اساس معيارهاى اسلامى بوده است . زيرا اينان صحابهء رسول خدا ( ص ) و كسانى هستند كه به واسطهء آنان روايات و احاديث رسول خدا ( ص ) به دست مىآيد . پس همانگونه كه نقل قول آنها معتبر است ، فعل خارجى آنها هم معتبر است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nسرمنشأهاى تشويش و آشفتگى موجود بود و بالفعل نيز تشويش به تحقق پيوست ، تشويش اصل مبادى امامت و ولايت ، تشويش در نوع حكومت و ساختار حكومت اسلامى ، اين تشويش روز به روز بيشتر مىشد تا اين كه اعمالى كه عثمان در زمان خلافتش انجام مىداد و به وضوح مغاير با اوليات و بديهيات اسلام بود ، در ابتدا حمل بر خيرخواهى او مىشد ، زيرا او خليفه بود و مثلًا اجتهاد مىكرد و طبعاً گاهى خطا مىكرد كه نزد خداوند معذور بود .\r\nاين مفاهيم ذهنيت‌ها را در هم ريخته بود و نيز اصل رسالت را ؛ اين مشكل در واقع مشكل دوران قبل از امام حسن و امام حسين يعنى مشكل دوران امير المؤمنين ( ع ) بود كه آن حضرت توانستند در دوران كوتاه حكومت خود رسالت را از اين خطر مصون دارند و اين مرض را كه در نفوس امت اسلامى رسوخ كرده بود و بعد سياسى رسالت را مشوه نمود از طريق شيوهء درخشان و جاودانى حكومت چهارسالهء خويش ، دفع نمايند ؛ حكومتى كه ضرب المثل اعلاى شكل حكومت عدل اسلامى و عدالت سياسى و اجتماعى در اسلام شد . از اين رو مىبينيم كه امام ( ع ) از ابتدا آن چنان تند بود كه گاه تصور مىشد اقدامات آن حضرت تندروى است . آن حضرت به هيچ وجه از عناوين ثانويه استفاده نكردند و در هيچ يك از مقاطع زندگى سياسى و اجتماعى آن حضرت اعمال عناوين ثانويه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nديده نمىشود . به آن حضرت عرض شد كه در ابتداى كار ، معاويه را عزل نكن و لا اقل نسبت به نصب كارگزاران كه از سوى عثمان صورت گرفته است ساكت باشد تا زمانى كه اينان به خلافتت اعتراف نموده با تو بيعت كنند . آن وقت مىتوانى معاويه [ و ديگرانى را كه مىخواهى 
  ] به راحتى عزل كنى . چون او آن موقع ديگر نمىتواند مخالفت كند زيرا در اين صورت حرف خودش دو تا مىشود و امت و اهل شام از او چنين چيزى را قبول نخواهند كرد .\r\nاين قبيل پيشنهادات كه از سوى طلحه و زبير و ديگران به حضرت مىشود از همان لحظه نسخت با مخالفت حضرت رو به رو شد و ايشان هيچ‌گاه اقدام به بازى سياسى و مجامله و كوچك‌ترين كارى كه بتواند اين گونه تفسير شود ، نفرمود . از همان ابتدا سعى فرمود تا عنوان اولى و شكل صحيح حكومت اسلامى عادل و رهبرى عادل اسلامى را ارائه كند . چرا ؟ چون مىخواست با حكومت خود كه در خارج آن را تحقق عينى مىبخشيد تشويشاتى را كه در نتيجه جريان سقيفه به رسالت اسلامى وارد شده بود دفع كند ، تشويشاتى كه در نتيجهء اعمال خليفهء اول و دوم به وجود آمد و در زمان خليفهء سوم به اوج خود رسيد . در اين هنگام ، اگر اميرالمؤمنين به اعمال عناوين ثانويه مىپرداختند هيچ‌گاه نمىتوانستند به تصحيح ماوقع بپردازند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمردم از خلال اجراى قاطع و اولى سياست رهبرى اسلامى كه امام ( ع ) در دوران حكومت خويش به منصهء ظهور رساندند فهميدند كه تصوير سابقى كه از رهبرى و حكومت ارائه شده بود ، تصويرى باطل و نادرست بوده است . اين مشكل دوران اميرالمؤمنين ( ع ) بود كه آن حضرت آن را به اين شكل معالجه نمود و اما مشكل امام حسن ( ع ) چه بود ؟\r\nمشكلى كه امام حسن ( ع ) بدان مبتلا شدند مشكل تدليس معاويه بود ، معاويه از يك اعتبار تاريخى تحريف شده و مزلف همچون صحابى پيامبر بودن و يا منصوب بودن از سوى خلفاء راشدين و امورى از اين قبيل بهره مىبرد و به مثابه يكى از صحابه در ميان مردم ظاهر مىشد . امام على ( ع ) يكى از صحابه بود و معاويه نيز يكى از صحابه ! تنها تفاوت آن دو اين بود كه امام على ( ع ) افضل و ارفع و اعلم از معاويه بود ! و گرنه هر دو صحابى پيامبر خدا بودند و طبيعى بود كه در نزاع آن دو براى مردم امر مشتبه شود و معاويه توانست با حيله‌گرى خود از اين نقطه استفاده كند و ذهنيت امت اسلامى را مشوش نمايد و چنين وانمود كند كه اختلاف آنها اختلاف دو صحابى و يا دو قبيله منتسب به اسلام و قريش و رسول الله ( ص ) است كه بر سر حكومت نزاع دارند و در واقع تفاوتى بين آن دو نيست جز اين كه اينها اموىاند و آنها هاشمى . بازار اين شبهه در ميان مردم\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nداغ بود و معاويه خود در تنور آن مىدميد تا جايى كه وضع به صورتى شده بود كه كسى در سپاه امام حسين ( ع ) به جنگ با معاويه مىآمد ، مىپنداشت كه انگيزهء واقعى اين جنگ آن است كه امام حسن ( ع ) به جاى معاويه روى كار بيايد و بنى هاشم جاى بنى اميه را در حكومت بگيرند .\r\nآن چه كه اين توطئه را برملا ساخت و چهرهء واقعى معاويه را آشكار كرد ، صلح بود . اگر صلح رخ نمىداد حقيقت آشكار نمىشد و امت هيچ‌گاه نمىفهميد كه مسأله ، مسألهء اين صحابى و آن صحابى و اين شخص و آن شخص نيست . مسأله اين نيست كه اين هاشمى است و آن يكى اموى . اين صلح بود كه توانست حقيقت را برملا كند زيرا پس از اتمام صلح ، شكل صحيح رهبرى و حكومت اسلامى نزد مردم آشكار شد . آن چه امام حسن ( ع ) انجام داد به پشتوانهء اقدامات عملى امير المؤمنين ( ع ) در طول حكومت خود ، تصويرى واضح از مفهوم و الگوى حكومت اسلامى عرضه كرد . معاويه پس از صلح مستقيماً به كوفه آمد و جملهء معروف خود را در آن جا گفت : « من با شما نجنگيدم كه روزه بگيريد و نماز بخوانيد و من با شما جنگيدم تا بر شما امارت يابم . . . هر شرطى را كه با حسن بر سر آن توافق نمودم زير دو پايم مىگذارم » . او به اين شيوهء پست و در عين حال صريح بيان مىكند كه تمام غرض و هدف\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاو سلطه و حب سيطره بر مردم است ؛ امرى كه بعد از آن هم از رفتارى كه با شيعيان امام على ( ع ) و ريختن خون‌هاى پاك آنان نمود و همچنين از اختلاف‌افكنىهاى او بين قبائل و بين مردم ، به وضوح بر همگان آشكار گشت . اين مسائل در خلال بيست سال حكومت جائرانه ولى به تدريج براى همهء مردم روشن شد . آن شخصى كه آن روز با امام حسن ( ع ) براى جنگ با سپاه شام خارج مىشد و نمىدانست كه براى چه مىجنگد ، ديگر امروز مىدانست كه با خط معاويه مىجنگد و اين چيزى نبود كه در آن روزهاى اول براى سپاهيان امام حسن ( ع ) آن را بتوان به شكل كاملى روشن كرد . بلكه آن هنگام كه امام حسن ( ع ) صلح نمود و دست خود را به لحاظ سياسى خالى كرد و ميدان را براى جولان اين طاغوت كه نقاب اسلام و صحابى پيامبر بودن به چهره زده بود ، باز كرد ، چهرهء كريه او بر همگان آشكار شد .\r\nحال در دوران امام حسين ( ع ) كه شكل و شرايط رهبرى و ماهيت حكومت اسلامى نزد افكار عمومى مردم آشكار شده بود ، چه مشكلى وجود داشت ؟ با مرگ معاويه مشكل و مرض ديگرى ظهور كرد ؛ مرضى كه در نتيجهء انحراف سقيفه اكنون سر باز كرده بود ، اين بود كه معاويه در خلال دوران بيست سالهء حاكميت ظالمانهء خود ، توانسته بود با استفاده از امكانات عظيم خود از طريق تطميع ، تشويق ، تهديد ، قتل و . . . به فاسد كردن ضمائر مردم بپردازد . مىدانيم كه زياد از اصحاب امير\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nالمؤمنين ( ع ) و از جانب ايشان والى فارس بود . همين مرد تبديل به دشمن‌ترين دشمنان امام ( ع ) شد . چرا ؟ آيا اختلاف در مفاهيم در تصورات اسلامى او را به اين سرنوشت درآورد ؟ نه . در واقع اغرائات و تطميعات معاويه و از جمله داستان الحاق او به ابوسفيان ، بر شخصيت او اثر كرد و در نتيجه از موالات امام ( ع ) و از زمرهء كسانى كه امام ( ع ) آنها را منصوب فرموده بود خارج شد و در جبههء مقابل قرار گرفت . طبيعى بود كه امام ( ع ) يك انسان فاسق و فاجر و منحرف را بر كار نمىگمارد و آن هنگام كه او را منصوب فرموده بود ، درجهء لازمى از عدالت در او بود . حال اين انسان از يك انسان منصوب امام ( ع ) تبديل به شخصيتى شده بود كه با آن حضرت به شديدترين نحو دشمنى مىكرد ؛ ليكن نه از اين باب كه مفهوم و حقيقتى براى او مشتبه شده بود بلكه بدان جهت كه درون و ارادهء او را خريده بودند . انسان به دو بُعد دار ؛ بُعد فكرى صرف و بُعد عواطف و شهوات و اهواء و مطامع . چه بسا انسان به لحاظ بُعد اول سالم باشد و نظريات صحيح را به نحو تامِ بداند و ليكن بُعد دوم او بيمار باشد و علىرغم آن كه مىداند چيزى حق است به سوى آن نرود ، بلكه بر عكس به سمت باطل گام بردارد چرا كه شهوت او را به آن سمت مىكشاند . معاويه توانست اين بُعد دوم را در امت اسلامى به طور كامل به فساد بكشاند . او در مدت بيست سال حكومت خود با شيوه‌هاى گوناگون و عجيب\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n- كه در كتب تاريخى مسطور است - در واقع توانست اكثر افراد امت اسلامى را به فساد بكشاند مگر قليلى از كسانى كه خداوند آنها را مصون داشت و ارتباط خود با قرآن و ائمه ( عليهم السّلام ) را حفظ نمودند و يا اين كه آواره شده يا به قتل رسيدند . . . چنان كه امروز نيز مىبينيم كه صدام با شيوه‌هاى جهنمى خود افرادى را خريده است كه انسان روزى نمىتوانست تصور كند ، اين افراد خود را بفروشند . او اينها را با چه خريده است ؟ براى آنان استدلال كرده است كه در امر حكومت نسبت به امام خمينى ، صلاحيت بيشترى دارد ؟ به آنها مفاهيمى را ياد داده است كه بر اساس آن معتقد شده‌اند كه صدام بر حق است و جمهورى اسلامى بر باطل ؟ نه . بلكه با تطميع و اغراء يا ترساندن و شكنجه و قتل اينها را خريده است . توسط قدرت يا توسط ماديات . او به يكى از اين دو شكل بعد حفظ نفس و رغبات و شهوات بشرى آن را به فساد كشانده است . « 1 » همانگونه كه مىتوان يك فرد را اين‌گونه فاسد كرد ، امت هم به همين شكل فاسد مىشود . كارى كه معاويه در دورهء حكومت خود انجام داد .\r\nو حال ، امام حسين ( ع ) در چنين شرايطى امامت را بر\r\n\r\n\r\n","description":"","footnote":"\r\n( 1 ) - چنان كه اشاره شد ، مرجع معظم سيدنا الاستاذ ( مدّ ظلّه العالى ) اين بيانات را در زمان حاكميت طاغوت عراق ( لعنهء الله عليه ) ابراز داشته‌اند .\r\n","page_name":" 86 ","page_number":86},
  {"content":"\r\n\r\nعهده مىگيرد ؛ امتى پيش روى اوست كه ارادهء خود را از كف داده است ، مىداند كه حق با امام حسين ( ع ) است ولى سست عنصر شده است . در مقابل مقامات ، مصالح شخصى و عطايايى كه خليفه يا والى به او مىدهد ذليلانه له له مىزند . نمونهء آن را در گفتگوى عمر بن سعد با امام حسين ( ع ) در روز عاشورا مىبينيم . عمر بن سعد به چه استدلال مىكند ؟ من زمينى دارم چنان . . . استدلالاتى واهى . او مىداند كه امام حسين ( ع ) فرزند دختر رسول خدا ( ص ) و فرزند امير المؤمنين ( ع ) است و نسبت به خلافت شايسته‌تر از يزيد ( لعنهء الله عليه ) و يزيد ملعون شخصيتى معلوم الحال است و مانند معاويه نيست . نه مثل معاويه [ به زعم خود 
  ] صحابى رسول خدا بوده است و نه گذشتهء او را دارد . ابن سعد در هيچ يك از اينها شك ندارد . و اينها براى همهء مسلمانان واضح و آشكار است . از جمله براى قاتلان امام حسين ( ع ) و فرماندهان آنها همچون عمر بن سعد ، آن چه كه عمر بن سعد را از آمدن به سوى حق باز مىدارد زمين است ؛ ملك رى . يعنى حكومت توانسته است حقيقت درونى افراد را به فساد بكشاند .\r\nاين آن بيمارى بود كه امام حسين ( ع ) با آن مواجه شده بود . معالجهء اين بيمارى با صحبت كردن و استدلال و ارائهء نظريات و مفاهيم ممكن نبود زيرا آنان همهء اين مفاهيم را بلد\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبودند . هر چه امام ( ع ) مىخواست به آنها ياد دهد ، مىدانستند . چنان كه فرزدق مىگويد : « دل‌هاى آنها با توست » يعنى مىدانند كه تو بر حقى و مناقشه‌اى در اين مطلب ندارند . پس طرح مفاهيم و بيان ايدئولوژى و اين قبيل امور براى امتى كه گرفتار اين بيمارى مهلك شده است ، فائده‌اى ندارد .\r\nاين مرض ، آخرين مرض مهلك و سرطانى بود كه همهء امت‌هاى آسمانى بدان دچار مىشوند و مصدر شقاوت و انحطاط آنان است . اين مرض خطرناك آثار بزرگى در تاريخ اين امت و آيندهء اين امت دارد و آن را نمىتوان معالجه نمود مگر با انجام دادن عملياتى كه هر ضمير انسانى هر چند منحط و پست گشته باشد ، آن را پذيرا باشد . اين عمليات بايد آن چنان فاجعه‌آميز باشد كه بُعد فاجعه در آن از هر چيز ديگرى قوىتر باشد . فقط چنين عملياتى است كه مىتواند آرمان را هر چند با مرور زمان نجات دهد و الا اين غده روز به روز بزرگ‌تر مىشود و در نهايت كار امت را يكسره مىسازد . و با از بين رفتن امت ، ديگر رسالتى باقى نمىماند تا اين كه امت به سوى آن و به سوى مفاهيم و ارزش‌هاى آن حركت كند . پس اين بيمارى اصل رسالت را از بين مىبرد چنان كه بسيارى از رسالت‌هاى آسمانى گذشته به اين سرنوشت دچار شدند .\r\nبه ناگزير بايد كارى كرد كه ضرب المثل رايج دل كندن از\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nهواهاى نفسانى و شهوات گردد . بايد مصالح ديگران را مقدم داشت و ارزش‌هايى را كه بايد بر آنان حاكم باشد ، بر هر چيزى مقدم نمود ؛ بر همهء دارايىها . و در خلال عملياتى كه نه فقط انسان خود را فدا كند بلكه مقام اجتماعى والاى خود را ، همهء تاريخ وجاهت و زعامت در امت را ، خانواده و فرزندان و اموال خود را و هر آن چه كه به واسطهء آن امتيازات و اعتبارات مادى و اجتماعى كسب كرده است ، قربانى كند و از همهء آنها دست بكشد ؛ به خاطر اين مستضعف ، به خاطر آن مستضعف . . . .\r\nاز جانب خليفه و والى خليفه چنان كه در تاريخ موجود است هدايا و عطاياى زيادى به امام حسين ( ع ) مىرسيد . خلفاء سعى مىكردند عطايايى بيشتر از ديگران به ائمه ( عليهم السّلام ) تقديم كنند بدين اعتبار كه ايشان اولًا قريشى بودند و ثانياً از بنى هاشم بودند و ثالثاً داراى اعتبارات و وجاهت اجتماعى و دينى وسيعى بودند .\r\nلذا امام ( ع ) به لحاظ وضع شخصى و مادى حتى از قبل حاكمان در تنگنا نبودند و آنها عطايا و صلات وافرى به ايشان تقديم مىكردند . چنان كه والى مدينه بعد آن كه خبر شهادت امام حسين ( ع ) را دريافت نمود به منبر رفت و گفت : « ما با او ارتباط برقرار مىكرديم ولى او با ما قطع رابطه مىكرد . باز ما ارتباط برقرار مىكرديم ولى او بدتر قطع رابطه مىكرد . باز ما رابطه برقرار مىنموديم و عطاياى بيشترى مىفرستاديم » .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nپس وضع مادى امام ( ع ) متعارف و بلكه بهتر از افراد متعارف بود - چنان كه از خلال عطايا و ديگر مسائل آن حضرت معلوم است - و ليكن آن بزرگوار از اين وضعيت مطلوب مادى و اجتماعى و از آن زعامت دست كشيد ؛ نه تنها از اينها كه از جان خود ، جان برادران خود و جان عشيرهء خود دست شست تا اين كه آن انسانى كه و بال حاكميت منحرف اموى را به گردن دارد و كم‌ترين پرتويى از انسانيت در وجود او شعله‌ور باشد ، به خود آيد و بگويد : عجب ! اين شخص با اين جايگاه و وضع و امكانات خودش را براى من فدا كرد و من همچنان به اين پست و آن مقام و . . . چسبيده‌ام . . . .\r\nسوى ديگر ماجرا ، بعد فاجعه‌بار حادثه است كه امام ( ع ) به نحو دقيق براى آن برنامه‌ريزى فرموده است به نحوى كه كودك شيرخوار را به معركه مىبرد . در چگونگى معركه نيز همين‌طور است . به هنگام خروج به سوى ميدان جنگ عمامهء رسول الله ( ص ) را به سر مىگذارد و خويشتن را شبيه آن حضرت مىكند . پس مسأله فقط اين نيست كه امام ( ع ) مىخواست حكومت را از دست يزيد خارج كند و سپس امر به عكس نتيجه داد و اتفاقاتى فاجعه‌بار و پيش‌بينى نشده رخ داد بلكه بعد فاجعه‌آميز واقعه كاملًا برنامه‌ريزى شده بود تا به بدترين شكل و صورت ممكن تحقق پذيرد تا اين كه بر هر ضمير انسانى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nفائق آيد هر اندازه كه اين ضمير در رذالت فرو رفته باشد اين فاجعه عظيم آن ضمير را به لرزه در مىآورد و بر حالت سستى و جمود و تخديرى كه حاكم بر آن شده است غلبه مىكند تا بدان جا كه ضمائر همين افراد كه ديروز با خانه‌نشينى خود يا شركت در لشكر ابن زياد يا فرار به باغ‌هاى كوفه و مانند آن و از روى ترس از ابن زياد يا به خاطر تطميعات او ، در اين جنايت شريك شدند ، پس از انتشار اخبار فاجعه ، به حركت درآمد . چه چيز اين ضمائر را به حركت درآورد ؟ بُعدى كه در امام ( ع ) موجود بود به ايشان اجازه نمىداد كه اين ضمائر را با مفاهيم صرف به حركت درآورد . گفتيم كه انسان موجودى حسى است و نياز به اين دارد كه پيش چشم خود يك الگو داشته باشد . از سوى ديگر بيدار كردن ضمير امت محدود به آن زمان معين نبود بلكه امام ( ع ) كه بر دوش خود رسالتى جاودان را كه ختم‌كنندهء همهء رسالت‌هاى آسمانى است ؛ دارد ، به آيندهء فرزندان امت مىنگرد . پس بايد به همراه اين رسالت الگويى شايسته به بلنداى تمام تاريخ وجود داشته باشد كه با عمل و نهضت خود ، سرشت بيمار مردمان را در هر زمانى بيدار كند .\r\nقضيهء حضرت سيد الشّهداء ( ع ) همواره طليعه‌دار و داروى راستين اين بيمارى است . حتى مىبينيم كه در عراق على رغم\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاين سستى موجود در امت ، هر سال مسألهء اربعين مردم را به حركت در مىآورد و آنها را روياروى طاغوتيان قرار مىدهد تا بدان جا كه در راه زيارت امام حسين ( ع ) در روز اربعين خود را فدا مىكنند . اين يعنى قضيهء امام حسين ( ع ) تا ابد و براى هميشه ما فوق تمام ضمائر سرگردان و تخدير شده است و مىتواند آنها را به حركت درآورد و بيدار كند . به هر اندازه كه يك انسان قسى القلب باشد ، مظلوميت و فاجعه بار بودن اين قضيه باز بر قساوت او فائق مىآيد و ضمير او را به تحرك وا مىدارد . و هر اندازه كه از بركات اين واقعه بيشتر بهره برده شود - چنان كه ائمه بعد از امام حسين ( ع ) چنين نمودند - تأثيرگذارى آن بيشتر و بيشتر خواهد بود .\r\nگفتيم كه مفاهيم تا از عالم عقل به عالم قلب فرو نيايد توان به حركت درآوردن انسان را ندارند . محرك حقيقى ، همين احساس است ؛ اين عواطف و اراده‌هايى كه از قلب و شوق سرچشمه مىگيرد . بنابراين اين نقش مقدمات سه‌گانه‌اى كه در ابتدا به آن اشاره كرديم ، در شرح اين نظريه آشكار مىشود . پس انگيزه و هدف امام ( ع ) از اين حركت و نهضت مبارك ريشه كن كردن اين بيمارى است كه امت‌ها حتى امت‌هاى ربانى و دست پروردهء انبياء در نتيجهء هواهاى نفسانى بدان مبتلا مىشوند ؛ بوده است .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nقضيهء امام حسين ( ع ) همواره داراى انگيزه‌هاى تاريخى و زمانى باقى خواهد ماند و محدود به دوره‌اى كه امام ( ع ) در آن زيسته است نخواهد بود . « 1 »\r\n\r\n\r\n","description":"","footnote":"\r\n( 1 ) - ترجمه كتاب نفيس محاضرات فى الثورهءالحسينيه » كه به تاريخ 13 جمادى الاولى 1433 مقارن با شهادت حضرت صديقه كبرى آغاز شد ، به تاريخ 17 همين ماه به لطف خداوند متعال و عنايت حضرت زهرا پايان يافت . از خداوند متعال مسألت مىكنم كه به حق اين ايام و ليالى فاطميه و به حق حضرت سيد الشهداء ( ع ) و جميع اولياء ، مترجم حقير اين سطور نورانى را مشمول غفران خود قرار دهد .\r\n","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n . \r\n","description":"","footnote":"","page_name":" 95 ","page_number":95},
  {"content":"\r\n . \r\n\r\n","description":"","footnote":"","page_name":" 96 ","page_number":96}
  ]