[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nاسوه هاى فرماندهى\r\nزيست نامهء فرماندهان صدر اسلام\r\nجلد 1\r\nپژوهشكده تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاسوه هاى فرماندهى : زيست نامه فرماندهان صدر اسلام / تهيه كننده پژوهشكده تحقيقات اسلامى . - قم : زمزم هدايت ، 1384 .\r\nج . ( 1 )\r\n208 ص .\r\n10000 ريال : ISBN 964 - 8769 - 35 - 4\r\nفهرستنويسى بر اساس اطلاعات فيپا .\r\nكتابنامه : ص . [ 205 
  ] - 208 ؛ همچنين به صورت زير نويس .\r\n1 . سرداران اسلامى - - قرن 1 ق - - سرگذشتنامه . 2 . اسلام - - تاريخ - - از آغاز تا 41 ق . 3 . اسلام - - سرگذشتنامه . الف . سپاه پاسداران انقلاب اسلامى .\r\nنمايندگى ولى فقيه ، پژوهشكده تحقيقات اسلامى . زمزم هدايت . ب . عنوان . ج . عنوان : زيست نامه فرماندهان صدر اسلام .\r\n54 الف / 6 / 28 BP\r\n94 / 297\r\nكتابخانه ملى ايران 19953 - 84 م\r\nانتشارات زمزم هدايت\r\nاسوه هاى فرماندهى - جلد اول\r\nزيست نامه فرماندهان صدر اسلام\r\nموضوع / تاريخ اسلام\r\nتهيه كننده / پژوهشكده تحقيقات اسلامى\r\nنويسنده / گروه نويسندگان\r\nناشر / انتشارات زمزم هدايت\r\nحروفچينى و صفحه آرايى / پژوهشكده تحقيقات اسلامى\r\nچاپخانه / سپهر\r\nنوبت چاپ / اول\r\nتاريخ انتشار / تابستان 1384\r\nشمارگان / 2000\r\nقيمت / 1000 تومان\r\nشابك : 4 - 35 - 8769 - 964 ISBN\r\nشابك دوره : 9 - 38 - 8769 - 964 ( دوره 5 جلدى )\r\nISBN 964 - 8769 - 38 - 9 ( 5 VOL . SET )\r\nقم ، خيابان شهيد فاطمى ( دورشهر ) ، نبش فاطمى 3 ، پلاك 81 تلفكس 7730735 - 0251\r\nو همراه 09122532887\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيش‌گفتار\r\nتاريخ صدر اسلام آينه‌اى است كه گذشتهء مسلمانان را بازمىتاباند . با مطالعهء اين تاريخ مىتوان به آن گذشته سفر كرد و با مسلمانان صدر اسلام روزگار گذراند ، با خوشىها و ناخوشىهاى آنان دمساز شد و سخت‌كوشىهاى طاقت‌فرسا و كاميابىهاى بزرگ آنان را به نظاره نشست .\r\nبخشى از تاريخ ياد شده ، سرگذشت جهاد پيامبر اكرم ( ص ) و مسلمانان با مشركان و كافران و دفاع آنان از آيين نوپاى اسلام و سربلندى و شرف خويش است . دهها غزوه و سريه پس از هجرت پيامبر ( ص ) به مدينه ، راههاى دشوارى است كه مسلمانان با پاى شوق براى رسيدن به اهداف و آرمانهاى بلند خود پيمودند . بخش ديگر ، سرگذشت جنگهايى است كه پس از به خلافت رسيدن حضرت على ( ع ) به خلاف به آن حضرت تحميل شد . حضرت على ( ع ) در اين جنگها با يارى مسلمانان راستين با باغيان به نبرد پرداخت . بخش سوم ، سرگذشت حماسهء سرنوشت‌ساز عاشوراى سال 61 هجرى است كه امام حسين ( ع ) و ياران اندكش آن را آفريدند .\r\nاز زواياى گوناگون مىتوان به اين جنگها نگريست ، از جمله اينكه راز و رمز پيروزى مسلمانان در بيشتر اين نبردها با وجود نفرات و ساز و برگ كمتر از دشمن چيست . ذهن‌هاى جست‌وجوگرى كه براى يافتن پاسخ اين پرسش به تكاپو افتاده‌اند ، به رموزى همچون امداد و نصرت الهى ، نبوغ و دانش نظامى ، رهبرى و مديريت بىنظير پيامبر ( ص ) و پيشوايان معصوم ( ع ) و ايمان ، مقاومت ، ايثار ، شجاعت ، فرمانبرى و دهها ويژگى برجستهء ديگر مجاهدان مسلمان دست يافته‌اند .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبىگمان ، گذشته از رموز ياد شده ، نبايد از حضور مجاهدانى شاخص و برجسته كه فرماندهى مسلمانان را در اين نبردها بر دوش داشتند ، غفلت ورزيد . اينان افزون بر ايمان استوار ، شجاعت كم‌نظير و مقاومت و ايثار مثال‌زدنى ، با قدرت مديريت و رهبرى و خلاقيت نظامى خود ، بسيارى از گره‌هاى نبرد را مىگشودند و راه پيروزى را هموار مىكردند .\r\nحضور اين افراد در نبردهايى كه به شكست مسلمانان انجاميد نيز بسيار پررنگ است و نبود آنان مسلماً شكست را به مراتب سخت‌تر مىكرد . هر كس كه سرگذشت اين نبردها را با پيروزىها و شكست‌هايش با ديدهء دقت بنگرد ، بر اين رمز نيز مهر تأييد خواهد زد .\r\nپژوهشكده تحقيقات اسلامى به منظور آشنا كردن نيروهاى نظامى به‌ويژه فرماندهان با نقش برجستهء فرماندهان صدر اسلام در پيروزىهاى درخشان مسلمانان ، به پژوهش در شرح حال زندگى آنان به ويژه حضورشان در نبردهاى آن زمان پرداخت كه حاصل آن چندين مجلد است كه با نام اسوه‌هاى فرماندهى منتشر مىشود . فرماندهان محترم خود به خوبى مىدانند كه دانش ، فنون و روشهاى رزمى و ساز و برگ‌هاى نظامى امروز با گذشته تفاوت‌هاى زيادى دارند ، و از همين رو ، فرماندهان گذشته به لحاظ ساز و برگى كه با آن مىجنگيدند ، يا نوع لباسى كه مىپوشيدند يا روشى كه در آرايش سپاه اتخاذ مىكردند و مثال‌هايى از اين دست ، اسوه نيستند . اين فرماندهان به اعتبار داشتن انضباط معنوى و ارزشهاى انسانى و اسلامى كه پايهء انضباط ظاهرى است ، اسوه‌اند و امروزه هم يك فرمانده مسلمان بايد خود را بدانها بيارايد .\r\nدر پايان از پژوهشگران و نويسندگان محترم آقايان محمد زاهدى ، فياض ، سيدمحمدرضا حسينى ، حسين علىپور ، حسين بادوام و ناطقى و همهء كسانى كه در آفرينش اين اثر نقش داشته‌اند به ويژه حجةالاسلام والمسلمين آقاى مهدى عبداللهى ، مشاور علمى ، على تقىزاده اكبرى ، ويراستار علمى ، آقاى محمد نصيرى ، ويراستار ادبى و آقاى حمزه زاهدى ، صفحه‌آراى اين اثر قدردانى مىكنيم . اميد آنكه مطالعهء اين اثر براى همگان به‌ويژه فرماندهان نظامى سودمند باشد .\r\nپژوهشكده تحقيقات اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nحمزة بن عبدالمطلب\r\n\r\nحمزه كيست ؟\r\nدر يكى از سالهاى پيش از واقعهء اصحاب فيل ، آخرين پسر پرده‌دار كعبه ( عبدالمطّلب ) در مكّه ديده به جهان گشود ، و پدرش او را حمزه نام نهاد . « 1 »\r\nنام اصلى پدر نوزاد ، شيبة الحمد بود كه از دوران نوجوانى به عبدالمطّلب مشهور شد . « 2 » مادر حمزه ، هاله ، دختر وُهَيْب بن عبدمناف ، دختر عموى آمنه مادر پيامبر ( ص ) است . « 3 »\r\nآمنه دختر وَهَبِ بن عبدمناف ، تحت سرپرستى عموى خود وُهَيْب بن عبدمناف بود .\r\nعبدالمطّلب به همراه فرزند خود عبداللّه ، پدر رسول خدا ( ص ) ، نزد وَهَبْ رفت و آمنه را براى عبداللّه خواستگارى كرد و عبداللّه با او ازدواج كرد . در همان مجلس عبدالمطّلب نيز هاله دختر وُهَيْب را براى خود خواستگارى كرد و با وى ازدواج نمود . بنابراين ، مراسم\r\n\r\n\r\n","description":"","footnote":"\r\n( 1 ) . حمزه چنان كه صاحب قاموس گفته به معناى شير است ، و به معناى نگاهدارنده و سرسخت نيز به‌كار رفته است ( اعيان الشّيعه ، سيد محسن امين ، ج 6 ، ص 243 ) ابن دُرَيْد حمزه را به واژه‌هاى برافروخته و فروزان تفسير كرده و گفته است كه به معناى درهم كشيدگى ، آشفتگى ، دلسوختگى و بى قرارى نيز آمده است ( كتاب الاشتقاق ، ابن دريد ، ص 45 ) .\r\n( 2 ) . هنگامى كه هاشم پدر عبدالمطّلب در غزّه از دنيا رحلت كرد ، او در مدينه نزد مادرش به سر مىبرد ، مادرنمىخواست فرزندش از وى جدا شود و بدين جهت حاضر نبود او را به عموهايش بسپارد . مطّلب عموى عبدالمطّلب ، ضمن قرار قبلى به مدينه آمد و برادرزادهء خود را مخفيانه از شهر خارج كرد و او را پشت سر خود سوار كرد و به سَمْتِ مكّه رهسپار شد . در بين راه هركه از او مىپرسيد : مطلّب ! اينكه همراه توست كيست ؟ مطلّب در پاسخ مىگفت : او برده و غلام من است ، و بدين گونه شيبةالحمداز آن پس به عبدالمطّلب ( بردهء مطلب ) شهرت يافت . ( اعيان الشّيعه ، ج 6 ، ص 243 ) .\r\n( 3 ) . اعيان الشّيعه ، ج 6 ، ص 243 ؛ اسدالغابه ، ابن اثير ، ج 2 ، ص 46 ؛ دائرة المعارف اعلمى ، ج 17 ، ص 41 .\r\n","page_name":" 13 ","page_number":13},
  {"content":"\r\n\r\nعقد هر دو در يك نشست برگزار شد . حمزه ، عموى نَسَبى پيامبر ( ص ) و برادر رضاعى آن حضرت است . « 1 »\r\n\r\nسالزاد حمزه\r\nسال تولد حضرت حمزه به طور دقيق معلوم نيست . بيشتر تاريخ نويسان تولد اورا دو سال پيش از عام‌الفيل ( سال ولادت پيامبر ) دانسته‌اند ، يعنى سال 55 قبل از هجرت . بنا بر اين نظر ، حمزه كوچك‌ترين فرزند عبدالمطّلب بوده است . « 2 » برخى نيز ولادت او را چهار سال پيش از عام‌الفيل يعنى سال 57 قبل از هجرت گفته‌اند . از آنجايى كه عباس ، عموى پيامبر ( ص ) ، سه سال از آن حضرت بزرگتر بوده ، عباس كوچكترين فرزند عبدالمطّلب ، و حمزه يك سال از وى بزرگ‌تر بوده است . « 3 »\r\n\r\nبرادر رضاعى پيامبر ( ص )\r\nابولهب ، عموى پيامبر ، كنيزكى به نام « ثُوَيبه » داشت كه بعدها او را به همسرى خود در آورد و از وى داراى فرزندانى شد .\r\nبراساس سنّت‌هاى رايج مكه ، زنان به ويژه اشراف‌زادگان حاضر نبودند به كودكان خود شير بدهند . تنها مادرانى فرزندان خود را شير مىدادند كه برده بوده يا از نژادهاى پست به شمار مىرفتند .\r\nبرخى هم گفته‌اند كه عربها فرزندانشان را از آن رو به دايه‌هايى در قبايل بيابان‌نشين مىسپردند كه عربى فصيح و اصيل را در بين اين قبايل و به دور از آفتهاى ادبى شهرها ياد بگيرند . « 4 »\r\n\r\n\r\n","description":"","footnote":"\r\n( 1 ) . طبقات ، ابن سعد ، ج 1 ، ص 95 ؛ اسدالغابه ، ج 2 ، ص 46 .\r\n( 2 ) . تنقيح‌المقال ، مامقانى ، ج 1 ، ص 375 ؛ تاريخ گزيده ، حمداللّه مستوفى ، ص 165 ؛ اعيان‌الشّيعه ، ج 6 ، ص 245 ؛ اسدالغابه ، ج 2 ، ص 46 .\r\n( 3 ) . كتاب المغازى ، واقدى ، ج 1 ، ص 70 ؛ السيرة النبويه ، ابن هشام ، ج 1 ، ص 161 . از اين پس از اين دو منبع با نام‌هاى مغازى و سيرهء ابن هشام ياد مىكنيم .\r\n( 4 ) . السيرة الحلبيه ، حلبى ، ج 1 ، ص 89 .\r\n","page_name":" 14 ","page_number":14},
  {"content":"\r\n\r\nوجود يك كنيز مانند ثويبه در خانهء ابولهب ، اين امكان را به نوزادان بنى هاشم مىداد كه تا زمان يافتن دايه‌اى مناسب بتوانند به طور موقّت از شير او تغذيه كنند . از اين رو تنى چند از اولاد عبدالمطّلب از جمله حمزه ، و نيز محمد ( ص ) از ثويبه شير نوشيدند . « 1 »\r\nثويبه از شير فرزند خود ، مسروح ، محمد ( ص ) را شير داده بود و اگر حمزه نيز از شير همين فرزند نوشيده باشد - چنان كه برخى گفته‌اند - حمزه فقط دو سال از آن حضرت بزرگ‌تر بوده است . « 2 »\r\n\r\nشمايل حمزه\r\nنام حمزه كه به معناى شير ژيان است ، به حق آينهء تمام‌نماى خصلت‌ها و منش‌هاى والاى شخصيت اوست . او داراى قامتى بلند ، اعضايى در حدّ اعلاى تناسب و اندامى چهارشانه بود . « 3 » حمزه درميان جوانان قريش در دلاورى و ارجمندى ، بىنظير و در آزادمنشى و ستم‌ناپذيرى سرآمد همقطاران خود بود . « 4 »\r\nتاريخ‌نويسان نگاشته‌اند كه پس از شهادت حمزه ، پيامبر ( ص ) هر چه جست و جو كرد تا كفنى فراهم كند كه همهء پيكر پاك وى را بپوشاند ، نتوانست و اين نشان مىدهد كه حمزه داراى اندامى بسيار رشيدتر و درشت‌تر از متوسط بوده است .\r\n\r\nكنيه حمزه\r\nقوم عرب معروف‌ترين نژادى است كه در نامگذاريها و خطابات از كنيه استفاده مىكند .\r\nبه زبان آوردن نام افراد بويژه در محاورات ، نوعى تحقير و كم بها دادن تلقّى مىشود .\r\n\r\n\r\n","description":"","footnote":"\r\n( 1 ) . اسد الغابه ، ج 2 ، ص 46 ؛ دايرةالمعارف اعلمى ، ج 17 ، ص 41 ؛ تاريخ حبيب‌السير ، خواند امير ، ج 1 ، ص 299 ؛ مجمع الرجال ، قهپايى ، ج 2 ، ص 239 .\r\n( 2 ) . تاريخ طبرى ، ج 2 ، ص 158 ؛ المستدرك على الصحيحين ، حاكم نيشابورى ، ج 3 ، ص 192 ؛ سيرهء ابن هشام ، ج 1 ، ص 161 و ج 3 ، ص 96 ؛ طبقات ، ج 1 ، ص 108 .\r\n( 3 ) . اعيان الشيعه ، ج 6 ، ص 244 .\r\n( 4 ) . دايرةالمعارف اعلمى ، ج 17 ، ص 41 .\r\n","page_name":" 15 ","page_number":15},
  {"content":"\r\n\r\nمعمول‌ترين شيوهء كنيه‌گذارى ، كنيه پدرى ( ابوّت ) است كه غالباً از نام بزرگ‌ترين فرزند پسر استفاده مىشود ، هرچند نامهاى اعتبارى نيز در كنيه‌گذارى سهم بسزايى دارد .\r\nدر تعداد و نام و جنسيّت فرزندان حمزه ميان تاريخ‌نگاران اختلاف نظر فراوان وجود دارد ، امّا در بارهء كنيهء او همگى اتفاق دارند يعنى « ابويعلى » و « ابوعُمارة » به نامهاى دو پسرش « 1 » « يعلى » و « عمارة » . « 2 »\r\nهويت « يعلى » روشن است ، ولى نام و جنسيت « عمارة » در هاله‌اى از ابهام قرار دارد .\r\nبا اين كه كنيهء ابو عمارة به مراتب بيش از كنيهء ديگر حمزه كاربرد داشته ، كتاب « الاصابه » تصريح دارد كه « عمارة » دختر حمزه است ، « 3 » ولى كنيه قرار گرفتن نام دختر - بويژه در آن دوران كه به مراتب ناپسندتر از كنيه‌هاى اعتبارى و قراردادى است - اين احتمال را نفى مىكند .\r\n\r\nفرزند رشيد عبدالمطّلب\r\nعبدالمطّلب فرزندان پسر و دختر بسيارى داشت ، ولى در اين ميان چهار تن از پسران وى از بقيه معروف‌ترند :\r\n1 . عبد مناف ، مكنَّى به « ابوطالب » ؛\r\n2 . عباس ، نياى خاندان عباسيان ؛\r\n3 . حضرت حمزة ؛\r\n4 . جناب عبداللّه پدر گرامى پيامبر ( ص ) . « 4 »\r\n\r\n\r\n","description":"","footnote":"\r\n( 1 ) . اسد الغابه ، ج 2 ، ص 46 ؛ دايرة المعارف اعلمى ، ج 17 ، ص 41 ؛ المستدرك على الصحيحين ، ج 3 ، ص 192 .\r\n( 2 ) . اعيان الشّيعه ، ج 6 ، ص 243 ؛ سير اعلام النبلاء ، ذهبى ، ج 1 ، ص 127 ؛ المستدرك على الصحيحين ، ج 3 ، ص 192 و 199 ؛ معجم رجال الحديث ، سيد ابوالقاسم خويى ، ج 6 ، ص 271 .\r\n( 3 ) . الاصابة ، ابن حجر عسقلانى ، ج 4 ، ص 332 و 365 .\r\n( 4 ) . مختصر تاريخ العرب ، سيد امير على ، ترجمهء عفيف البعلبكى ، ص 13 . عنوان انگليسى كتاب  snecaraseht fo yrotsiH trohs A  است كه به معنى « مختصر تاريخ المسلمين » مىباشد . به الاعلام ، زركلى ، ج 1 ، ص 355 مراجعه شود .\r\n","page_name":" 16 ","page_number":16},
  {"content":"\r\n\r\n\r\nدر جنگ فِجار\r\nشكوفايى سلحشورى و توان رزمى حمزه ، همزمان با آغاز دوران جوانى وى به ظهور رسيد . او در نوجوانى شاهد جنگهاى زنجيره‌اى و توانفرساى « فِجار » ( گناه ) بود . اين جنگها از آن رو در تاريخ به اين نام شهرت يافت كه يا در يكى از ماه‌هاى حرام اتفاق افتادند و يا علت آنها در يكى از اين ماهها بوده است . « 1 »\r\nاز معروف‌ترين آنها فجار بَرّاض است كه ميان قريش و قبيلهء هوازن در سال 39 قبل از هجرت اتفاق افتاد . در اين واقعه حضرت محمد بن عبداللّه ( ص ) در چهارده سالگى در كنار قريش حضور داشت و چوبه‌هاى تير به دست عموهاى خود مىداد . « 2 »\r\nدومين دوره از جنگ فجار در سال بيستم پس از عام الفيل يا 33 سال قبل از هجرت رخ داد و عرب تا آن روز جنگى به آن گستردگى به خود نديده بود . اين دوره شامل پنج واقعه است كه مهمترين آنها عكاظ است كه ميان قبايل كنانه و قريش از يك سو و قبايل هوازن از سوى ديگر اتفاق افتاد . در اين نبرد همهء طوايف قريش وارد كارزار شدند و فرماندهى هر خاندان را مهتر آنان به عهده داشت . بدين جهت فرماندهى خاندان بنى هاشم در دست زبير بن عبدالمطّلب بود ، و رسول خدا ( ص ) نيز - كه بيست سال بيشتر نداشت - همراه او بود . « 3 » طبيعى است در آن جنگ ، حمزه نيز حضورى فعال داشته است .\r\n\r\nدر كنار پيامبر ( ص )\r\n\r\nخواستگارى\r\nپس از آنكه حضرت خديجهء كبرى ( س ) بر خصلت‌هاى والاى پيامبر ( ص ) آگاهى كامل يافت ، از دل و جان خواهان همسرى آن حضرت شد . بدين منظور پيكى نزد آن بزرگوار روانه كرد و پيشنهاد خود را به عرض رساند . آن حضرت در اين باره از عموهايش\r\n\r\n\r\n","description":"","footnote":"\r\n( 1 ) . ماه‌هاى حرام در سال قمرى عبارتند از سه ماه پى در پى ذى قعده ، ذيحجه و محرم ، و ماه رجب كه هفتمين ماه سال است .\r\n( 2 ) . تاريخ الجاهليّه ، عمر فرّوخ ، ص 130 ؛ السيرة الحلبيه ، ج 1 ، ص 127 .\r\n( 3 ) . العرب قبل‌الاسلام ، جرجى زيدان ، ص 272 - 273 .\r\n","page_name":" 17 ","page_number":17},
  {"content":"\r\n\r\nنظرخواهى كرد . آن حضرت پس از تصميم‌گيرى در ازدواج با آن بانوى گرانقدر ، به همراه حمزة بن عبدالمطّلب و ابوطالب و ديگر عموهاى خود به خانهء خويلد بن اسد ( پدر خديجه ) رفت تا رسماً خديجه را از وى خواستگارى كند . در اين مراسم كه بنى هاشم و جمعى از شخصيت‌هاى قريش حضور داشتند ، ابوطالب « 1 » و بنا به روايتى حضرت حمزه ، خديجه را براى حضرت محمد ( ص ) خواستگارى كرد و اين مراسم با عقد ازدواج آن حضرت با خديجه پايان يافت . « 2 »\r\nحضور حمزه و شركت فعّالش در اين مراسم بيانگر شخصيّت والاى حمزه در ميان فرزندان عبدالمطّلب و بيان گرم او و علاقهء شديد متقابل او و پيامبر است .\r\n\r\nپناهگاه پيامبر\r\nحمزة بن عبدالمطّلب ، از نخستين ياران رسول خدا ( ص ) است . شيخ طوسى ( ره ) او را از ياران آن بزرگوار به شمار آورده است . « 3 » علّامه حلى ( ره ) نيز در كتاب رجال خود او را مردى مورد اعتماد و راستگو معرفى كرده است . « 4 »\r\nحمزه حتى پيش از آنكه به دين اسلام بگرود ، در برابر مخالفان و بدخواهان اسلام و پيامبر ( ص ) قاطعانه مىايستاد ، و مانع اذيت و آزارهاى آنان مىشد . ابولهب ، برادر بزرگتر حمزه ، يكى از دشمنان سرسخت رسول خدا به شمار مىرفت كه لحظه‌اى از اظهار دشمنى با اسلام و پيامبر فروگذار نمىكرد و پيوسته به آزار آن حضرت و كارشكنى در برابر تلاشهاى تبليغى آن بزرگوار مىپرداخت ، تا جايى كه خداوند سوره‌اى در نكوهش او و همسرش « ام جميل » نازل فرمود .\r\nابولهب در همسايگى رسول خدا ( ص ) مىزيست و پيوسته زباله‌ها را كنار خانهء پيامبر مىريخت و با اين رفتار زشت ، آن حضرت را مىآزرد . روزى حمزه او را در آن حال يافت ،\r\n\r\n\r\n","description":"","footnote":"\r\n( 1 ) . بحارالانوار ، محمدباقر مجلسى ، ج 16 ، ص 3 .\r\n( 2 ) . سيرهء ابن اسحق ، ص 60 ؛ كامل ، ابن اثير ، ج 2 ، ص 40 ؛ سيرهء ابن هشام ، ج 1 ، ص 201 ؛ تاريخ حبيب‌السير ، ج 1 ، ص 304 .\r\n( 3 ) . تنقيح المقال ، ج 1 ، ص 375 .\r\n( 4 ) . معجم رجال الحديث ، ج 6 ، ص 271 ؛ رجال العلامة الحلّى ، ص 53 .\r\n","page_name":" 18 ","page_number":18},
  {"content":"\r\n\r\nنجاسات را از دستش گرفت و بر سرس ريخت « 1 » و با اين عمل پشتيبانى خود را از پيامبر ( ص ) به اثبات رساند .\r\n\r\nمحبوب پيامبر ( ص )\r\nحضرت حمزه از شخصيت‌هايى است كه رسول خدا ( ص ) بيشترين محبت و علاقه را نسبت به آنان ابراز داشته است . حضرت پيوسته فضايل و برترى وى را اعلام كرده ، نام او را در رديف نام اميرمؤمنان على ( ع ) - كه روح و جان آن حضرت بود - قرار داده است .\r\nشايد به دليل تقدم سنّى حمزه - يا به دلايل ديگر - نام او را مقدّم بر نام آن بزرگوار بر زبان آورده است :\r\nبهترين مردم حمزه و جعفر و على ( ع ) مىباشند . « 2 »\r\nحاكم نيشابورى از جابر بن عبداللّه انصارى روايت كرده كه يكى از ياران ما داراى فرزندى شد . از پيامبر ( ص ) پرسيدند : چه نامى بر او بگذاريم ؟ حضرت فرمود :\r\nمحبوب‌ترين نامهاى نزد مرا نام او كنيد ، نامش را حمزه بنهيد ! « 3 »\r\nاينك جاى اين سؤال است كه با اين وصف ، چرا آن حضرت نام هيچ‌يك از پسران فاطمه ( س ) را حمزه ننهاد ؟ پاسخ اين است كه نامگذارى اين اختران تابنده و فرزندان وحى و رسالت در آسمان انجام مىگرفت و پيامبر ( ص ) و على ( ع ) ، نقشى در آن نداشته‌اند .\r\nدر روايتى آمده است كه پيامبر ( ص ) پس از تولد نخستين فرزند فاطمه ( س ) براى ديدن نوزاد به خانهء على ( ع ) رفت . پس از ديدار كودك از على ( ع ) پرسيد : چه نامى براى فرزندم انتخاب كردى ؟ على ( ع ) گفت : من به خود اجازه ندادم كه پيش از شما نامى براى او معين كنم ، ولى دوست داشتم كه نام او را حرب يا حمزه بنهم . . . . در آن حال فرشتهء وحى نام حسن را از جانب خداوند براى اين نوزاد فرخنده به ارمغان آورد . « 4 »\r\n\r\n\r\n","description":"","footnote":"\r\n( 1 ) . كامل ، ج 2 ، ص 70 .\r\n( 2 ) . مقاتل الطالبيين ، ابوالفرج اصفهانى ، ص 9 .\r\n( 3 ) . المستدرك على الصحيحين ، ج 3 ، ص 196 .\r\n( 4 ) . شجرهء طوبى ، مازندرانى حايرى ، ج 2 ، ص 42 .\r\n","page_name":" 19 ","page_number":19},
  {"content":"\r\n\r\n\r\nغمخوار ابوطالب\r\nچند سال پيش از بعثت پيامبر ( ص ) قحطسالى شديدى مكه را فرا گرفت و قريش را در فشار قرار داد . در ميان قريش عائله‌مندترها بيشتر سختى مىكشيدند و ابوطالب يكى از آنها بود . « 1 »\r\nبا پيشنهاد حضرت محمد ( ص ) ، عباس - كه از ثروتمندان قريش به شمار مىرفت - و حمزه و خود آن حضرت نزد ابوطالب رفتند و از وى خواستند كه به هر يك از آنان يكى از فرزندانش را بسپارد و بدين‌گونه بارى از دوش او برداشته شود . ابوطالب در پاسخ آنان گفت : عقيل را براى خودم بگذاريد و بقيه را ببريد . پيامبر ( ص ) على ( ع ) را برگزيد ، عباس طالب را انتخاب كرد و حمزه پذيراى جعفر گرديد . « 2 »\r\nاين گزينش ، آثار عميق تربيتى در فرزندان ابوطالب به جا گذاشت . جعفر ، آينهء تمام نماى حمزه بود ، همانگونه كه على ( ع ) تجلّى گاه رسول خدا ( ص ) بود . آرى ، جعفر وارث غيرت ، شهامت ، سلحشورى ، سازش‌ناپذيرى و شجاعت حضرت حمزه بود . در بيشتر مواردى كه نام حمزه بر زبان پيامبر ( ص ) و امامان معصوم ( ع ) آمده از جعفر نيز ياد شده است . در اين كتاب مطالب بيشترى در اثبات همگونى عميق ميان اين دو ستاره فروزان صدر اسلام خواهيم ديد .\r\n\r\nاسلام حمزه\r\n\r\nحمزه يا سنگر اسلام\r\nدر يكى از روزهاى سال دوم بعثت « 3 » پيامبر ( ص ) در صفا بود كه ابوجهل از آنجا گذشت و به آن حضرت ناسزا گفت و از آيين وى عيبجويى كرد و رسالتش را انكار نمود .\r\nرسول خدا ( ص ) در پاسخ وى سكوت اختيار كرد . كنيز عبداللّه بن جدعان در خانهء خود\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 313 ؛ كامل ، ج 2 ، ص 58 .\r\n( 2 ) . مقاتل الطالبيين ، ص 15 .\r\n( 3 ) . اسدالغابه ، ج 2 ، ص 46 ؛ تنقيح المقال ، ج 1 ، ص 375 ؛ دايرةالمعارف اعلمى ، ج 17 ، ص 41 ؛ اعيان‌الشّيعه ، ج 6 ، ص 243 .\r\n","page_name":" 20 ","page_number":20},
  {"content":"\r\n\r\nهمهء گفته‌هاى ابوجهل را شنيد . ابوجهل پس از جدا شدن از پيامبر ( ص ) به سوى كعبه رفت و در انجمنى كه قريش در آن حضور داشتند ، شركت جُست .\r\nديرى نگذشت كه حمزة بن عبدالمطّلب - در حالى كه كمانش روى دوشش بود و از شكار بازمىگشت - از راه رسيد . او هميشه پس از بازگشت از شكار ، گرد خانه كعبه طواف مىكرد ، سپس به انجمنهاى قريش مىرفت ، بر آنان سلام مىكرد و با ايشان به گفت‌وگو مىنشست . محبوبيت و شهامت او در بين قريش زبانزد بود .\r\nرسول خدا به خانه باز گشته بود كه حمزه از برابر كنيزك گذشت . وقتى چشم كنيزك به حمزه افتاد ، گفت : ابو عُماره ، اى كاش مىبودى و آزارهايى را كه ابوجهل بر برادرزاده‌ات محمد روا داشت مىديدى . همين جا نشسته بود كه ابوجهل او را ديد و به اذيت و آزار او پرداخت و به او دشنام داد ، آنگاه از وى دور شد ، ولى محمد در برابر او هيچ‌گونه واكنشى نشان نداد .\r\nسخنان كنيزك سراپاى وجود حمزه را در آتش خشم شعله‌ور ساخت . اراده خداوند بر آن شده بود كه حمزه مشمول كرامات الهى گردد . حمزه با شتاب به جست‌وجوى ابوجهل پرداخت تا او را به چنگ آورد و سزاى كردارش را بدهد . در كنار كعبه نگاهش به ابوجهل افتاد كه در ميان جمع نشسته بود . به طرف ابوجهل رفت و وقتى بالاى سرش قرار گرفت ، كمانش را بالا برد و محكم بر فرق ابوجهل كوفت ، به گونه‌اى كه سرش شكاف سختى برداشت ، آنگاه به او گفت : او را دشنام مىدهى و حال آنكه من پيرو آيين اويم و به هر چه او ايمان دارد من نيز ايمان دارم ؟ اينك با من طرف هستى ، اگر رويارويى با مرا در توان خود مىبينى زبان‌درازى كن .\r\nتنى چند از خويشان ابوجهل خشمناك از جا برخاستند كه وى را يارى كنند و انتقام او را از حمزه بستانند ، ولى ابوجهل به آنان گفت : با ابوعماره كارى نداشته باشيد ، چون به خدا سوگند ، برادرزادهء او را آماج دشنامهاى ركيكى قرار دادم !\r\nو بدين گونه حمزه بر اسلام پايدار ماند و با جان و دل از رسول خدا ( ص ) پيروى كرد .\r\nپس از گرايش حمزه به اسلام ، قريش دانست كه رسول خدا ( ص ) از اين پس استوار و سرفراز\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nخواهد زيست و حمزه همچون دژى پايدار در كنار اوست . از اين رو ، آنان از پاره‌اى اقدامات نارواى خود دست برداشتند . « 1 »\r\nحمزه پس از مجروح كردن ابوجهل و پذيرش اسلام اين شعر را سرود :\r\nاى ابوجهل ، [ حاصل 
  ] رفتار زشت خود را بچش ،\r\nكه نتيجه خوى ستمگرانهء توست ،\r\nاز موضع خصمانه خود پرده برداشتى ،\r\nاگر از خدا پروا مىكردى ،\r\nاين‌گونه سيه دل نمىشدى ،\r\nبينىات به خاك [ مذلت 
  ] ماليده خواهد شد ،\r\nچون با اينكه به تو هشدار رسيده بود پيامبر خدا را آزردى ،\r\nو حق را به صاحبش باز نگرداندى ،\r\nو بار ديگر در منجلاب گمراهى سقوط كردى . « 2 »\r\nآرى حمزه همزمان با پيوستن به آيين محمدى ، همهء پيوندهاى خود را با نظام بوجهلى گسست و در آستانه تولّدى نوين قرار گرفت .\r\n\r\nتثبيت اسلام حمزه\r\nپس از ماجراى درگيرى حمزه با ابوجهل در مسجدالحرام ، حمزه به خانه خود بازگشت و با ترديدهايى كه براى او پيش آمد ، شب سختى را گذراند . بامداد آن شب خود را به حضور پيامبر ( ص ) رساند و گفت : اى پسر برادر ، من خود را در گردابى گرفتار مىبينيم و نمىدانم چگونه خود را از آن رهايى دهم ، باقى ماندن مردى مانند من بر آنچه نمىدانم درست است يا نادرست ، سخت و ناگوار است . اكنون سخنى با من بگو كه مشتاقانه آمادهء شنيدن سخنانت هستم .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 ، ص 311 ؛ سيرهء ابن اسحق ، ص 151 ؛ اسد الغابه ، ج 2 ، ص 46 ؛ اعيان الشّيعه ، ج 6 ، ص 245 ؛ المستدرك على الصحيحين ، ج 3 ، ص 192 .\r\n( 2 ) . سيرهء ابن اسحق ، ص 152 .\r\n","page_name":" 22 ","page_number":22},
  {"content":"\r\n\r\nرسول خدا ( ص ) رو به او كرد و خاطره‌هايى از گذشته را به يادش آورد و او را بيم و مژده داد . در اثر سخنان رسول خدا ، خداوند متعال نور ايمان بر دل او تابانيد . حمزه به پيامبر گفت : گواهى مى دهم كه تو راستگو هستى ، گواهى مردى حقيقت‌جو و دانا . پسر برادرم ، آيين خود را آشكار كن كه به خدا سوگند دوست ندارم آنچه زير آسمان كبود قرار دارد از آنِ من باشد و من پيرو كيش نخستين خود باشم ! آرى ، حمزه كسى بود كه اسلامش مايهء عزت دين خدا شد . « 1 »\r\nپس از ريشه‌گيرى اسلام در اعماق وجود حمزه و گذر پيروزمندانه از پل شك و دو دلى ، اين اشعار را سرود كه نشانگر عمق تأثير دين حياتبخش اسلام در جان و روان اوست :\r\nسپاس خداى را كه قلب مرا\r\nبه اسلام و يكتاپرستى رهنمون شد .\r\nآيينى كه از سوى پروردگارى ارجمند\r\nو آگاه به بندگان و مهربان آمده است .\r\nهر گاه سخنانش بر ما تلاوت شود ،\r\nاشكهاى هر خردمند با انديشه‌اى سرازير مىگردد .\r\nسخنانى كه احمد از پرتو روشنگرىهاى آن ،\r\nآيه‌هايى دلنشين آورده است .\r\nفرمانرواى همهء ما احمد مصطفى است ،\r\nمبادا با سخنان درشت او را بيازاريد .\r\nبه خداسوگند ، هرگز او را به آن گروه نخواهيم سپرد ،\r\nمگر آنكه با شمشيرها ايشان را درو كنيم ،\r\nولاشه‌هايشان را همه جا بپراكنيم ،\r\nكه تا ابد پرندگان از گوشتشان تغديه كنند .\r\nمن از رفتار [ زشت 
  ] قبيلهء ثقيف با وى آگاه شدم ،\r\n\r\n\r\n","description":"","footnote":"\r\n( 1 ) . همان .\r\n","page_name":" 23 ","page_number":23},
  {"content":"\r\n\r\nكه خداى آنان را به سزاى كردارشان برساند ،\r\nو سخت ترين كيفرها را در بارهء ايشان روا دارد ،\r\nو باران رحمتش را از ايشان دريغ دارد . « 1 »\r\nحمزه نه تنها يك مسلمان شده بود ، بلكه مراحلى از ايمان را نيز پيموده بود و با دلى در نهايت آرامش و درونى لبريز از اطمينان ، به پاسدارى از حريم اسلام و قرآن و پيامبر عظيم‌الشّأن كمر همت بسته بود . او نه تنها از ياران ديروز خود بريده بود ، بلكه براى كشتن آنان نيز آمادگى كامل داشت . « 2 » وقتى عمر با شمشير برهنه به درب خانهء پيامبر ( ص ) نزديك مىشد و قصدش اين بود كه اظهار اسلام كند ، حمزه به آن حضرت عرض كرد :\r\nاجازه دهيد داخل شود ، اگر قصد نيكى داشته باشد ، هر چه در توان داريم از او دريغ نخواهيم داشت و اگر قصد بدى در سرداشته باشد ، با شمشير خودش او را خواهيم كشت . « 3 »\r\nحمزه با اين جملات بار ديگر ايمان عميق خود را نسبت به آيين محمدى اظهار كرد ، و شهامت و فداكارى خود را در راه پيشبرد اهداف بلند اسلام به اثبات رساند .\r\n\r\nپيامدهاى اسلام حمزه\r\nاسلام حمزه پيروزى درخشانى براى مسلمانان به بار آورد و آنان را از مرحلهء انزوا و مخفىكارى و انفعال به سطح بالاترى ارتقا بخشيد . از اين پس آنان در پايگاه مركزى خود ( خانه ارقم ) اجتماع مىكردند ، قرآن تلاوت مىنمودند و نماز جماعت به پا مىداشتند .\r\nبا گرايش حمزه به اسلام ، قريش دريافت كه پيامبر اسلام ( ص ) عزت يافته و قدرتمند شده و از آن پس حمزه از وى پشتيبانى خواهد كرد . از اين رو ، از اذيت و آزارهاى خود كاستند و رفتارشان با شخص پيامبر ( ص ) و ديگر مسلمانان روند ملايمترى يافت . « 4 » هتاكى و فحاشى و ضرب و جرح و شكنجه و آزار و انواع بدرفتارى جاى خود را به پند و اندرز و تطميع و تهديد و مانند آن داد .\r\n\r\n\r\n","description":"","footnote":"\r\n( 1 ) . سيرهء ابن اسحق ، ص 153 .\r\n( 2 ) . اعيان الشّيعه ، ج 6 ، ص 243 .\r\n( 3 ) . كامل ، ج 2 ، ص 86 .\r\n( 4 ) . تنقيح المقال ، ج 1 ، ص 375 ؛ كامل ، ج 2 ، ص 83 ؛ اعيان الشّيعة ، ج 6 ، ص 242 .\r\n","page_name":" 24 ","page_number":24},
  {"content":"\r\n\r\nروزى عُتبة بن ربيعه - كه از بزرگان قريش بود - در انجمن سران قريش حضور داشت .\r\nرسول خدا ( ص ) نيز تنها در مسجدالحرام نشسته بود . عتبة خطاب به قريش گفت : مىخواهيد نزد محمد روم و با وى سخن بگويم و پيشنهادهايى به او عرضه كنم تا هر يك از آنها را كه بپذيرد به او بدهيم و او دست از سر ما بردارد ؟ حاضران گفتند : ابو وليد ( كنيهء عتبه ) ما همه موافقيم ، نزد او برو و با وى گفت‌وگو كن . عتبه از جا برخاست و نزد رسول خدا ( ص ) رفت و گفت : برادر زادهء من . . . . « 1 » اين‌گونه خطاب ، به روشنى گوياى مواضع انفعالى قريش و عقب‌نشينى آنان در مقابله با اسلام است كه معلول گرايش حمزه به اسلام و دفاع وى از آنست .\r\n\r\nدو تحريف\r\n1 . در كتاب « تاريخ گزيده » آمده است كه حمزه در ماه رجب سال پنجم بعثت همراه با نخستين گروه مهاجران مسلمان از جمله عثمان و رقيه ، به فرمان پيامبر ( ص ) رهسپار حبشه شد . « 2 » اين نسبت در هيچ سيره و تاريخ ديگرى به ثبت نرسيده ، بلكه شواهدى در دست است كه خلاف آن را ثابت مىكند كه به آنها اشاره خواهد شد .\r\n2 . تعدادى از تاريخ‌نويسان ، اسلام‌آوردن عمر را اندكى پس از اسلام حمزه نوشته‌اند ، به گونه‌اى كه همزمانى اسلام آوردن اين دو تن با كمترين فاصله زمانى از آن فهميده مىشود ، در حالىكه اين مطلب نيز با شواهد تاريخى سازگار نيست ؛ زيرا حمزه - همانگونه كه پيش از اين گفته شد - در سال دوم بعثت اسلام آورد كه بسيارى از نويسندگان از جمله مامقانى در تنقيح المقال « 3 » و ابن اثير در اسدالغابه « 4 » و اعلمى در دايرةالمعارف « 5 » به آن تصريح كرده‌اند . در تاريخ آمده است كه عمر پس از هجرت نخستين گروه از مسلمانان به حبشه مسلمان شد و او شصت و دومين و يا شصت و ششمين فردى بوده كه به اسلام\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 ، ص 313 .\r\n( 2 ) . تاريخ گزيده ، ص 137 .\r\n( 3 ) . تنقيح المقال ، ج 1 ، ص 375 .\r\n( 4 ) . اسدالغابه ، ج 2 ، ص 46 .\r\n( 5 ) . دايرة المعارف اعلمى ، ج 17 ، ص 41 .\r\n","page_name":" 25 ","page_number":25},
  {"content":"\r\n\r\nگرويده است . « 1 » بىترديد گروه مهاجر ياد شده در ماه رجب سال پنجم عازم حبشه شدند . « 2 » بنابراين ، اسلام عمر پس از اين تاريخ ( رجب سال پنجم بعثت ) بوده ، يعنى عمر حدود چهار سال پس از حمزه مسلمان شده است .\r\nاما دربارهء هجرت حمزه به حبشه بايد گفت : آنگاه كه عمر به قصد پذيرفتن اسلام با شمشير روانهء خانهء پيامبر ( ص ) شد ، حمزه در كنار آن بزرگوار حضور داشت و نظر خود را در بارهء عمر به عرض پيامبر ( ص ) رساند . « 3 » اينك با توجه به اينكه عمر پس از ماه رجب سال پنجم بعثت يعنى سال هجرت نخستين گروه از مسلمانان به حبشه ، اسلام آورد ، بىپايگى هجرت حمزه به حبشه آشكار مىشود .\r\n\r\nهجرت\r\n\r\nدر مدينه\r\nپس از پيمان دوم عقبه و انعقاد پيمان دفاعى ميان پيامبر و مسلمانان شهر مدينه - كه در آن زمان يثرب ناميده مىشد - رسول خدا ( ص ) فرمان هجرت به مدينه را صادر كرد .\r\nنخستين مهاجر مسلمان به مدينه ابوسلمة بن عبدالاسد بود كه پيش از بيعت دوم عقبه ، همزمان با مسلمان شدن گروهى از مردم يثرب به اين شهر آمد .\r\nپس‌از صدور فرمان پيامبر ( ص ) موج هجرت فراگير شد و مسلمانان متعاقب يكديگر مكه را به قصد مدينه ترك كردند و هر يك از آنان به‌طور موقت ميهمان مسلمانان مدينه شدند .\r\nدر انتهاى اين مسير چند روزه و نسبتاً طولانى ، دهكده‌اى در حومهء شهر مدينه به نام قُبا « 4 » قرار داشت . سرشناس‌ترين مرد دهكده شخصى بود به نام كلثوم بن هِدم كه خانهء وى مهمانسراى بسيارى از مهاجران مسلمان از جمله پيامبر ( ص ) ، حمزه و على ( ع ) بود ؛\r\n\r\n\r\n","description":"","footnote":"\r\n( 1 ) . كامل ، ج 2 ، ص 84 .\r\n( 2 ) . همان ، ج 2 ، ص 77 ؛ تاريخ گزيده ، ص 137 .\r\n( 3 ) . كامل ، ج 2 ، ص 86 .\r\n( 4 ) . قُبا دهكده‌اى است در دو ميلى شهر مدينه ، در سمت چپ كسى كه رهسپار مكه است . اين واژه در آغازنام چاهى در اين دهكده بوده ، جايى كه نشيمنگاه قبيلهء عمرو بن عوف ( يكى از قبيله‌هاى انصار ) در آن قرار داشت . ( معجم‌البلدان ، ياقوت حموى ، ج 4 ، ص 301 ) .\r\n","page_name":" 26 ","page_number":26},
  {"content":"\r\n\r\nهر چند نام كسان ديگرى نيز در شمار ميزبانان اين بزرگواران به ثبت رسيده است كه سعد بن خيثمهء اوسى و اسعد بن زراره از قبيلهء بنىنجّار از معروف‌ترين آنها هستند . « 1 »\r\nبعضى گفته‌اند كه پيامبر ( ص ) در خانهء سعد بن خيثمه ، تنها به منظور گردهم‌آيى و سخنرانى براى مسلمانان حضور مىيافته است ، چون وى زن نداشت و مجردها در خانهء وى گرد مىآمدند . « 2 » به نظر مىرسد كه ميزبانى سعد بن خيثمه از حمزه نيز به همين اندازه بوده و آن جناب تنها هنگام اجتماعات و نشست‌هاى عمومى به اين خانه گام مىنهاده است و يا حتى اگر سعد ميزبان اصلى حمزه بوده ، اين ميزبانى دورانى بسيار كوتاه داشته است . حمزه در نخستين فرصت با دختر ملّة بن مالك ، از عموزاده‌هاى كلثوم بن هِدم ، ازدواج كرد . « 3 » اين خود دليل ديگرى است بر اينكه حمزه در خانهء كلثوم زندگى مىكرده و روابط صميمانه‌اى با وى داشته است .\r\n\r\nحكومت اسلام\r\nپس از هجرت مسلمانان به مدينه ، شرايط براى تشكيل نخستين حكومت اسلامى فراهم شد و پيامبر ( ص ) هستهء مركزى جامعهء اسلامى را پىريزى كرد .\r\nمسلمانان از مرحله‌اى بس دشوار و توانفرسا باموفقيت گذشته ، به مرحلهء نوينى گام نهاده بودند . آنان از موضع انفعال و ستمكشى و بردگى ، به استقلال و آزادى رسيده بودند .\r\nاما اين جابجايى ناخواسته ، مسلمانان را با زيان‌هاى مالى فراوانى روبه‌رو كرد و پيوندهاى زناشويى و خانوادگى بسيارى را از هم گسست . با اين همه ، اهميّت از دست رفته‌ها در برابر پيروزى به دست آمده بسيار ناچيز جلوه مىكرد و آيندهء بس درخشانى نه تنها در انتظار آنان بلكه فرا راه تاريخ بشرى قرار داشت .\r\nرسول خدا ( ص ) به همّت والاى مسلمانان انصار ، به سرعت به وضع نابسامان اقتصادى و اجتماعى مهاجران پايان داد و با پيمان برادرى ( مؤاخاة ) ميان مهاجران و انصار ، به نخستين مشكل جامعهء نوپاى اسلامى خاتمه بخشيد .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 122 و 138 ؛ طبقات ، ج 3 ، ص 9 .\r\n( 2 ) . سيرهء ابن هشام ، ج 2 ، ص 138 .\r\n( 3 ) . طبقات ، ج 3 ، ص 8 .\r\n","page_name":" 27 ","page_number":27},
  {"content":"\r\n\r\nاكنون حزب الله به صورت كيانى مستقل و نيرومند و سرافراز درآمده بود ، كه مىبايست همهء توان خود را به كارگيرد تا موانع گسترش آيين خداپرستى را از سر راه دور كند و نظام خداسالارى را ابتدا در جزيرة العرب و سپس خارج از آن بگستراند .\r\nامّا قريش نخستين و عمده‌ترين نيروى بازدارنده بود ، زيرا شهر مكه و خانهء كعبه و نيز اقتصاد جزيرةالعرب را در دست داشتند و متوليان بتهاى ريز و درشت و گوناگون مردم حجاز بودند . آنها خود را وارث فرهنگى بسيار غنى و منحصر به فرد و زبان و تاريخ و ادبياتى برتر مىدانستند و براى تحكيم هر چه بيشتر پايه‌هاى قدرت خود ، هر سال در بازار معروف عُكاظ جشنواره‌هاى شعر و ادب بر پا مىكردند .\r\nيكى ديگر از پديده‌هاى اجتماعى حاكم بر آن دوران ، نظام زد و بندها و قرارها و پيمانهاى دفاعى ميان قبيله‌ها بود كه به علت فقدان يك حكومت مركزى نيرومند اجتناب‌ناپذير مىنمود . سر نخ بيشتر اين پيمانها در دست قريش بود و حضور آنان در معادلات نظامى سراسر جزيره نقش اساسى داشت . بنابراين ، اولين وآخرين مانع عمده بر سر راه رشد و گسترش اسلام ، قريش بود .\r\n\r\nنخستين اقدام\r\nبا اعلام موجوديت حكومت نوپاى اسلامى ، توطئه‌هاى دشمنان اسلام ابعاد گسترده‌ترى يافت و پيمانهاى دفاعى موجود ، در جهت هر چه تنگ‌تر كردن حلقهء محاصره بر گرد آن به كار افتاد ، زيرا دشمن خطر را جدى احساس مىكرد و همهء امتيازات نامشروع خود را يك جا در معرض نابودى مىديد .\r\nدر مقابل ، حكومت اسلامى نمىتوانست جنايات هولناك دشمن را به فراموشى بسپارد و خود را در محدودهء مدينه زندانى كند ، و فرياد دادخواهى شيفتگان حريت و عدالت و فضيلت را بشنود و ستمهاى مستكبران بر مستضعفان را ببيند و تباهى و گمراهى انسانها را شاهد باشد و واكنشى مناسب از خود نشان ندهد ، چرا كه جوهر اسلام ، دفاع از حق و مبارزه با باطل و ستم است .\r\nبا همهء مشكلات توانفرساى مالى حكومت نوبنياد اسلامى ، پيامبر ( ص ) از روزهاى نخست ، مسائل دفاعى را سرلوحهء برنامه‌هاى خود قرار داد ، و براى رويارويى با دشمنان\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاسلام توان رزمى خود را به نمايش گذاشت . پس از گذشت هفت‌ماه از هجرت ، نخستين رويارويى نظامى نيروهاى اسلام با دشمن به وقوع پيوست و فرمانده اين گروه رزمى ، حضرت حمزهء سيدالشهدا بود .\r\n\r\nفرمانده نخستين سريّه\r\nاين پرسش از ديرباز مطرح بوده كه پيامبر ( ص ) از اعزام اين سريه‌ها ( نيرهاى گشتى - رزمى ) چه هدفى داشته است ؟ ارعاب دشمن و تهديد رگ حياتى آنان و در نتيجه ورود به جنگ روانى با دشمن ، آگاهى از توان و استعداد مادّى و روانى دشمن ، و تقاص و مقابله به مثل با دشمن در سلب و تاراج دارايىهاى مسلمانان در مكه و محاصرهء اقتصادى شهر مدينه از سوى قريش و مشركان ، احتمالاتى است كه در اين باره مطرح است .\r\nاعزام نيرو در سالهاى اول و دوم هجرى ( سريّه‌هاى پيش از بدر ) همگونىهاى بسيارى با يكديگر دارند . اولًا ، همهء فرماندهان آنها از ميان مهاجران انتخاب شده‌اند . ثانياً ، همهء نيروها مهاجرند . « 1 » ثالثا ، در بيشتر سريّه‌ها نوك پيكان حمله‌ها متوجه راههاى بازرگانى قريش است .\r\n\r\n\r\n","description":"","footnote":"\r\n( 1 ) . همهء تاريخ نگاران در اين ديدگاه با يكديگر اتفاق نظر دارند ، به ويژه يعقوبى كه به دقت نظر معروف است‌چنين نوشته است : پيامبر ( ص ) حمزة بن عبدالمطلب را به فرماندهى سريّه‌اى از سوى عيص به كرانهء درياى سرخ به همراه سى تن از مهاجران روانه كرد . . . » سپس يعقوبى در پايان با تأكيد اضافه مىكند كه « و هيچيك از انصار در ميان ايشان نبود . » ( تاريخ يعقوبى ، ج 2 ، ص 69 ) تنها واقدى در ( مغازى ، ج 1 ، ص 9 ) دربارهء عمليات گشتى حمزه در عين اينكه در مورد رقم نيروها با ديگران اختلافى ندارد ، اما در هويّت اين نيروى سى نفره دو نظر متفاوت ارائه كرده است . او نخست اظهار كرده كه اين نيروها از دو گروه پانزده نفره تركيب شده بود كه گروهى را مهاجران و گروه ديگر را انصار تشكيل مىدادند ، ولى چند سطر بعد نظر ديگرى بيان داشته كه همان نظر اجماعى تاريخ نويسان است و گفتهء پيشين خود را نفى مىكند ، اگر چه اين نظر كلّى بيان شده و ناظر به همهء سريّه‌هاى پيش از بدر است . وى گويد : « ابن مسيب و عبدالرحمن بن سعيد گويند : پيش از آنكه رسول خدا ( ص ) خود شخصاً به بدر برود ، هيچ يك از انصار را به هيچ سو روانه نكرد . چون تصور مىكرد كه آنان تنها در مدينه آن حضرت را يارى خواهند نمود . » وى در پايان گزارش اين عقيده را صحيح دانسته است . ( مغازى ، ج 1 ، ص 10 . ) شايان توجه است كه طبرى در تاريخ خود نظر دوم واقدى را به وى نسبت داده ، آنجا كه نوشته است : واقدى گويد : رسول خدا ( ص ) در ماه رمضان اين سال ( اول هجرى ) پس از گذشت هفت ماه از هجرت خود پرچم سفيدى به دست حمزة بن عبدالمطّلب داد و او را به فرماندهى سى تن از مهاجران منصوب فرمود و به منظور معارضه با كاروانهاى قريش روانه كرد . ( تاريخ طبرى ، ج 2 ، ص 402 )\r\n","page_name":" 29 ","page_number":29},
  {"content":"\r\n\r\nرابعاً ، مأموريت‌ها عموماً بدون درگيرى پايان يافته است . « 1 » خامساً ، پيامبر ( ص ) شخصاً - جز در يك مورد - در اين گشت‌ها حضور نداشته است .\r\nدر هفتمين ماه سال اوّل هجرت پيامبر ( ص ) اوّلين سريّه را ترتيب دادند كه فرمانده اين سريّه « 2 » حمزه بود ، « 3 » اما چرا حمزه انتخاب شد ؟ انتخاب فرماندهان در چنين مقطع حساس و دشوارى ، بيانگر ويژگيهاى شخصيتى فرمانده و تناسب وى با اهميّت مسؤوليتهاى واگذار شدهء به اوست .\r\nعظمت حمزه آنگاه آشكار مىشود كه بدانيم عمليات وى نقطهء آغازين دوران نوينى است كه در آن « سياست‌گريز » جاى خود را به « رسالت ستيز » بخشيده است ، و از آنجا كه آغاز هر پديده حساس‌ترين دوران آن است ، اين عمليات نشانگر رادمردى و دليرى و چيرگى اوست .\r\nكاروان عظيم قريش رهسپار مكه بود و سرپرستى آن را مغرورترين و خودپسندترين و جنگ‌افروزترين فرد قريش - كه از همه انعطاف‌ناپذيرتر و قلدرمنش‌تر به شمار مىرفت و به حق مىتوان او را « ربّ النوع دشمنان اسلام » يا به قول پيامبر « فرعون امت » دانست - به عهده داشت . اين مرد كسى جز « ابوجهل » « 4 » نبود كه اكنون عهده‌دار حساس‌ترين مسئوليت شغلى قريش است شده بود .\r\nآرى ، به صدا درآوردن زنگوله‌هاى قطارى از شتران سرخ مو كه تعدادشان گاهى به هزار رأس مىرسيد و بارشان از گرانبهاترين كالاهاى جزيرة العرب به شمار مىرفت ، كار\r\n\r\n\r\n","description":"","footnote":"\r\n( 1 ) . تنها استثناى اين بند ، سريهء عبداللّه بن جحش است كه خود جاى بحث جداگانه و مفصل دارد .\r\n( 2 ) . تعريف غزوه و سريّه آن‌گونه كه مشهور است اين است كه غزوه آن عملياتِ نظامى است كه پيامبر ( ص ) شخصاً در آن حضور داشته ولى سريّه آن كوشش نظامى است كه آن حضرت در آن حاضر نبوده است .\r\n( 3 ) . تاريخ طبرى ، ج 2 ، ص 402 .\r\n( 4 ) . واژهء جهل در زبان عرب پيش از آنكه معادل واژهء نادانى باشد به معناى ظلم و ستم و ستيزه‌جويى وتندخويى و درشتى به‌كار رفته است و كاربرد آن در اين معنا در قرآن كريم و سخنان امامان ( ع ) و اشعار عرب فراوان است . اين روحيه ستمگرى و پرخاشگرى در ميان اعراب جاهلى بسيار پسنديده و افتخار آفرين بوده است . با اين مقدمه معلوم مىشود كه كينهء ابوجهل براى عمرو بن هشام بن مغيره كه قبلًا ابوالحكم ناميده مىشده كنيه‌اى قرار دادى است و بدين معناست كه او پدر ستم‌پيشگى و زورگويى و درشت‌خويى بوده است .\r\n","page_name":" 30 ","page_number":30},
  {"content":"\r\n\r\nساده‌اى نبود . كالاهايى كه ارزش آن دست كم در حدّى بود كه بتواند بهاى كلان اين جابجايى و بازرگانى پرخرج را پوشش دهد و دست آخر سودى هنگفت و متناسب با چنين سوداگرى خطربارى به صاحبانش برساند .\r\nبا اين مقدمه درك اين حقيقت آسان مىشود كه وظيفهء ادارهء يك كاروان كه شتران آن نافهء مُشك بر پشت دارند ، بىگزاف ، مسئوليت شمارهء يك در ميان وظايف موجود در جامعهء قريش بود و كار حمزه در مقابلهء با اين كاروان اهميّت بسزايى داشت .\r\n\r\nنور و ظلمت\r\n\r\nرويارويى با ابوجهل\r\nدر ميان درختان انبوه و شاخه‌هاى در هم پيچيدهء جنگل پهناور « عِيص » در كنارهء درياى سرخ ، يك گروه چريكى پانزده الى سى نفره در انتظار از راه رسيدن كاروان تجارى دشمن لحظه‌شمارى مىكرد . سرانجام انتظار به پايان رسيد و از مسافتى نه چندان دور ، بانگ ناىِ ساربان جلودار ، پردهء گوش را نوازش مىداد . ناگهان شيرنامى شيرافكن با شمشيرى آخته ، سوار بر مركب ، از كمينگاه بيرون جست و فرياد برآورد : ايست !\r\nنَفَسها در سينه حبس شد و چشمان كاروانيان سياهى رفت . انگشتان هنرمند ساربان كه تا اين لحظه رامش و آرامشِ مركب و مركب‌سوار را با حركاتى موزون و تحسين برانگيز تأمين كرده بود خشكشان زد و نى از ميان آنها رها شد و پس از برخورد با كوهان شتر به زمين افتاد .\r\nاين نخستين بارى بود كه حركتى اين چنين كاروان قريش را تكان مىداد و زنگ آغاز نابودى و پايان سربلندى و عزت دروغين آنان به صدا درمىآمد . اكنون ديو جادويى قريش در دست مسلمانان گرفتار بود و شيشهء عمرش در چنگ آنان قرار داشت . اگر اين طلسم سحرآميز در اين نقطه مىشكست ، ديگر قريش با هيچ نيرنگى نمىتوانست كاروان تجارى خود را به راحتى در مسير طولانى شام و يمن به اين سو و آن سو ببرد و كوس ابر قبيلگى خود را بر سر هر دشت و صحرا سر دهد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nصف آرايى و ميانجيگرى مجدى\r\nاينك حمزه با نيروهاى اندك خود در برابر ابوجهل - كه سيصد چابك سوار ورزيده پشت سر وى صف بسته‌اند و بىصبرانه منتظرند بدانند فرجام كار به كجا خواهد انجاميد - ايستاده است . آيا درگيرى رخ خواهد داد ؟ و درصورت درگيرى پيروزى از آنِ كه خواهد شد ؟\r\nپى آمدهاى اين درگيرى در صورت پيروزى يا شكست هر يك از دو گروه چيست ؟\r\nخشم مقدس ستمديدگان در برابر خوى برترىجويى استكبارى آمادهء كارزار شد ، شمشيرها از نيام بر آمد و آرايشهاى جنگى لازم انجام گرفت . هر لحظه امكان داشت دو گروه درهم آميزند و خون يكديگر بريزند « 1 » و حوادثى بس بزرگتر و سرنوشت ساز را پىريزى كنند .\r\nپا در ميانى شخصى به‌نام مجدى بن عمرو جهنى موجب جدايى دو گروه از يكديگر شد .\r\nبنا به روايتِ واقدى ، مجدى تا آنجا در محل در گيرى باقى ماند كه ابوجهل و بستگان او از منطقه دور شدند ، آنگاه حمزه با ياران خود راه مدينه را در پيش گرفت . « 2 » اين تصوير گوياى اين است كه ابوجهل و نيروهاى تحت امر وى ، در سايهء پا درميانى مجدى از رويارويى با حمزه و ياران اندكش شانه خالى كردند .\r\n\r\nمجدى از نظر پيامبر\r\nحمزه ، سرافراز و سربلند با ياران خود به سوى مدينه رهسپار شد و چون نزد پيامبر ( ص ) بازگشت ، گزارش ميانجيگرى مجدى را به آگاهى آن حضرت رساند و خاطرنشان ساخت كه مسلمانان از اين مرد خيرانديشى و انصاف ديدند . پيامبر نيز پس از آگاهى از گزارش كار ، رضايتمندى خود را از مجدى ابراز داشت .\r\nپس از چندى گروهى از خويشاوندان مجدى به حضور پيامبر ( ص ) رسيدند ، آن حضرت جامه‌هايى به ايشان بخشيد و از آنان دلجويى كرد و با اين عمل مراتب خشنودى\r\n\r\n\r\n","description":"","footnote":"\r\n( 1 ) . مغازى ، ج 1 ، ص 9 .\r\n( 2 ) . همان .\r\n","page_name":" 32 ","page_number":32},
  {"content":"\r\n\r\nخود را از مجدى اعلام داشت . آنگاه در باره‌اش چنين فرمود : من هيچ‌كس را به اندازهء او پسنديده خوى و نيك رفتار ( يا با كفايت ) سراغ ندارم . « 1 »\r\nخشنودى رسول خدا ( ص ) و حمزه از روند حوادث دليلى است بر آنچه كه پيشتر در بارهء ماهيت سريه‌هاى پيش از بدر مطرح گرديد . بنابراين ، مىتوان اين نظر را تقويت كرد كه رسول خدا ( ص ) در اين دسته از سريّه‌ها تصميم جدّى به درگيرى با قريش و كاروانهاى آنان نداشته است .\r\n\r\nپرچمدار پيامبر\r\n\r\nدر نخستين غزوه\r\nنيمهء دوم سال اول ، مسلمانان به چند سريه اعزام شدند كه پيامبر ( ص ) در هيچ‌يك از آنها حضور نداشت تا اينكه در آخرين ماه اين سال ، رسول‌خدا ( ص ) نخستين غزوهء تاريخ اسلام را تدارك ديد . اين عمليات غزوهء « ابواء » « 2 » يا « ودّان » « 3 » ناميده شد .\r\nبه اتفاق سيره‌نويسان « 4 » در ربيع‌الاول سال دوم هجرى ، رسول خدا ( ص ) شخصاً غزوهء ابواء ( يا ودّان ) را فرماندهى كرد و پرچمدار آن حضرت حمزة بن عبدالمطّلب بود . گفته‌اند كه رنگ پرچم او سفيد بود . « 5 » واقدى گويد : پيامبر در آنجا پانزده شب توقف كرد ، آنگاه به مدينه بازگشت . « 6 »\r\nحمزه همچنان كه فرمانده نخستين حركت نظامى مسلمانان بود ، نخستين پرچمدار پيامبر نيز بود . احتمالًا انتخاب رنگ سفيد براى پرچم نشانگر روح مسالمت‌جويى در اين عمليات باشد ؛ هر چند به نظر جمعى ازتاريخ نويسان همهء پرچمهاى رسول خدا ( ص )\r\n\r\n\r\n","description":"","footnote":"\r\n( 1 ) . مغازى ، ج 1 ، ص 10 .\r\n( 2 ) . ابواء دهكده‌اى است ميان مكه و مدينه ، در بيست و چند ميلى مدينه ( معجم البلدان ، ج 1 ، ص 79 ) .\r\n( 3 ) . ودّان دهستانى است نزديك جحفه ، به فاصلهء هشت ميلى از ابواء ( معجم البلدان ، ج 5 ، ص 365 ) .\r\n( 4 ) . گرچه بنا بر نقل واقدى اين واقعه در ماه صفر اتفاق افتاده است ( مغازى ، ج 1 ، ص 11 ) .\r\n( 5 ) . كامل ، ج 1 ، ص 113 .\r\n( 6 ) . مغازى ، ج 1 ، ص 12 ؛ تاريخ طبرى ، ج 2 ، ص 407 ؛ طبقات ، ج 2 ، ص 8 .\r\n","page_name":" 33 ","page_number":33},
  {"content":"\r\n\r\nسفيد بوده است . بنابراين ، شايد اين نتيجه را بتوان گرفت كه مسالمت‌جويى و صلح‌طلبى روح حاكم بر همهء عملياتهاى نظامى پيامبر ( ص ) بوده و ستيزه‌جويى از سوى دشمنان اسلام انجام مىگرفته است .\r\n\r\nدر غزوهء ذات العُشَيْره\r\nهنگامى كه به پيامبر ( ص ) خبر رسيد كه كاروان قريش از مكه به سوى شام رهسپار شده است ، در رأس گروهى از نيروهاى مهاجر « 1 » به قصد تعقيب اين كاروان از مدينه خارج شد . پيامبر ( ص ) در جمادى الأولى سال دوم هجرى « 2 » از يَنبُع « 3 » آهنگ عُشيره كرد و پرچمدار آن حضرت در اين واقعه كه به غزوه ذات العشيره معروف است ، حمزه بود . « 4 »\r\nوقتى پيامبر ( ص ) به عُشَيْرَه « 5 » رسيد با قبيله‌هاى بنى مُدلَج و هم‌پيمانان از بنى ضَمره قرارداد همزيستى و ترك خصومت منعقد نمود و بىآنكه با قريش روبه‌رو شود ، به مدينه بازگشت . « 6 »\r\n\r\nدر واقعهء بدر\r\nاز زمانى كه حمزه به دين اسلام گرويد ، پيوسته كمر به يارى رسول خدا ( ص ) بست و لحظه‌اى در فداكارى و جانبازى نسبت به پيامبر عاليقدر اسلام فروگذار نكرد . « 7 » در اين ميان ، نقش وى در جنگ بدر سرنوشت ساز بود . مرحوم امين دربارهء او نوشته است :\r\nحماسه‌سازىهاى او در بدر بسيار چشمگير بود . « 8 » مامقانى و ديگران نيز چنين از وى ياد\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 408 .\r\n( 2 ) . واقدى اين غزوه را در شانزدهمين ماه پس از هجرت ذكر كرده است ( مغازى ، ج 1 ، ص 2 ) .\r\n( 3 ) . قلعه‌اى است نزديك مدينه بر سر راه مكه كه زمين آن بسيار چشمه‌سار بوده و داراى يكصد و هفتاد چشمهء آب است و به همين جهت آن را ينْبُع ناميده‌اند ( معجم البلدان ، ج 5 ، ص 449 ) .\r\n( 4 ) . كامل ، ج 2 ، ص 112 ؛ تاريخ طبرى ، ج 2 ، ص 408 ؛ طبقات ، ج 2 ، ص 9 .\r\n( 5 ) . عُشَيره از نواحى « ينْبُع » ميان مكه و مدينه است ( معجم البلدان ، ج 4 ، ص 128 ) .\r\n( 6 ) . كامل ، ج 2 ، ص 112 .\r\n( 7 ) . اعيان الشيعه ، ج 6 ، ص 243 .\r\n( 8 ) . شَهِدَ بَدْراً وَابْلى فِيْها بَلاءً حَسَناً ( اعيان الشيعه ، ج 6 ، ص 245 ) .\r\n","page_name":" 34 ","page_number":34},
  {"content":"\r\n\r\nكرده‌اند : او در واقعهء بدر حضور داشت و در اين معركه نقشى بسيار ارزنده و فراموش نشدنى ايفا كرد . « 1 »\r\n\r\nدلاوريهاى حمزه در بدر\r\nمشركان قريش براى اينكه روحيهء مسلمانان را متزلزل كنند ، زره ابوجهل را بر تن عبداللّه بن منذر كردند . على ( ع ) او را كشت و در حالى كه فرياد مى زد : بگير كه من از فرزندان عبدالمطّلب هستم ، باز گشت . پس از او زره را بر تن ابوقيس بن فاكه كردند . حمزه به گمان اينكه ابوجهل است ، به ميدان او رفت و در حالى كه مىگفت : بگير كه من فرزند عبدالمطّلب هستم ، با يك ضربت او را كشت . پس از وى زره را بر تن حرملة بن عمرو پوشاندند . اين بار نيز على ( ع ) او را به هلاكت رساند ؛ درحالى كه ابوجهل در ميان يارانش ناظر صحنه بود . آنگاه خواستند زره را به خالد بن اعلم بپوشانند ، ولى او حاضر به پوشيدن آن نشد . « 2 »\r\nحمزه از معدود كسانى بود كه در نبردها بر خود نشان مىنهادند . او پر شتر مرغى بر سينهء خود قرار مىداد . در جنگ بدر ، اميّة بن خلف از عبدالرحمن بن عوف پرسيد : اين مرد كه پر شترمرغى را بر سينه خود نشان كرده است كيست ؟ عبدالرحمن گفت : او حمزة بن عبدالمطّلب است . اميّه گفت : او همان كسى است كه دمار از روزگار ما برآوَرَد ! « 3 »\r\nمسلمانان پس از فرود آمدن در محل بدر ، در كنار چاه آن حوضى ساختند كه براى مصرف آب از آن استفاده كنند . يكى از دشمنان به نام اسود بن عبدالأسد مخزومى كه مرد تندخويى بود گفت : به خدا سوگند ، از آب حوضشان خواهم نوشيد و سپس آن را ويران خواهم ساخت و يا بر سر اين كار جان خود را خواهم باخت . حمزه به سوى او حمله‌ور شد و با ضربتى يك ساق او را از ميان دو نيم كرد . اسود به رو بر زمين افتاد ، آنگاه\r\n\r\n\r\n","description":"","footnote":"\r\n( 1 ) . وَ شَهِدَ بَدْراً وَابْلى فِيْها بَلاءً عَظِيْماً مَشْهُوراً ( تنقيح المقال ، ج 1 ، ص 375 ؛ دايرةالمعارف اعلمى ، ج 17 ، ص 41 ) .\r\n( 2 ) . مغازى ، ج 1 ، ص 86 ؛ بحارالانوار ، ج 19 ، ص 337 .\r\n( 3 ) . كامل ، ج 2 ، ص 127 ؛ مغازى ، ج 1 ، ص 83 ؛ اعيان الشيعه ، ج 6 ، ص 245 ؛ تاريخ طبرى ، ج 2 ، ص 452 .\r\n","page_name":" 35 ","page_number":35},
  {"content":"\r\n\r\nسينه‌خيز خود را به‌سمت حوض كشانيد و خود را در آن افكند تا به سوگند خود وفا كرده باشد . حمزه نيز او را دنبال كرد و او را در داخل حوض كشت . « 1 »\r\n\r\nهماورد عتبه\r\nعُتْبة بن ربيعه ، برادر شيبه و پدر وليد و همچنين پدر هند - همسر ابوسفيان - را به حق مىتوان از افراد فهميده و صلح‌طلب قريش دانست . او نقطهء مقابل ابوجهل بود و اگر دون‌صفتىهاى اين عنصر ديوسيرت نبود ، بىشك تلاشهاى عتبه در خاموش كردن آتش جنگ ميان قريش و مسلمانان به ثمر مىنشست و جنگى رخ نمىداد ، چون عتبه پيوسته از ترك مخاصمه و صلح با مسلمانان طرفدارى مىكرد و از درگيرى با ايشان جداً دورى مىورزيد .\r\nرسول خدا ( ص ) پيش از درگير شدن دو گروه با يكديگر ، مردى از سپاه دشمن را ديد كه بر شترى سرخ‌مو سوار بود و در ميان جمع دشمن حركت مىكرد . رسول خدا ( ص ) فرمود : يا على ، حمزه را صدا كن . حمزه از همه به مواضع مشركان نزديكتر بود . رسول خدا ( ص ) از حمزه پرسيد : صاحب شتر سرخ‌مو كيست و به ياران خود چه مىگويد ؟\r\nحمزه پاسخ داد : او عتبة بن ربيعه است و قريش را از جنگ و درگيرى بازمىدارد و به آنان مىگويد : من گروهى از جان گذشته را مىبينم كه شما نمىتوانيد بر آنها پيروز شويد و بازمانده‌اى داشته باشيد . هان اى خويشان من ، امروز كوزه را بر سر من بشكنيد و بگوييد عتبه بن ربيعه ترسو است و حال اين كه همهء شما مىدانيد كه من هيچ‌گاه ترسوترين شما نبوده‌ام . ابوجهل سخنان او را شنيد و به وى گفت : تو اين را مىگويى ! به خدا سوگند ، اگر كسى جز تو اين‌چنين سخنى مىگفت ، او را دندان مىگرفتم . ششها و درونت از ترس پر شده است ! عتبه به او گفت : مرا سرزنش مىكنى اى سراپا رنگ باخته ، امروز خواهى ديد كه كدام‌يك ترسوتريم . « 2 »\r\n\r\n\r\n","description":"","footnote":"\r\n( 1 ) . كامل ، ج 2 ، ص 124 ؛ مغازى ، ج 1 ، ص 68 ؛ تاريخ طبرى ، ج 2 ، ص 445 .\r\n( 2 ) . تاريخ طبرى ، ج 2 ، ص 425 - 426 ؛ المستدرك على الصحيحين ، ج 3 ، ص 194 .\r\n","page_name":" 36 ","page_number":36},
  {"content":"\r\n\r\nپيامبر ( ص ) كه سخنان عتبه را از زبان حمزه شنيده بود ، فرمود : اگر خيرى از اين گروه انتظار رود از صاحب شتر سرخ‌مو است ، اگر از او پيروى كنند به‌سعادت خواهند رسيد . « 1 »\r\nهمزمان با صف‌آرايى مسلمانان در برابر دشمنان اسلام در واقعهء بدر ، عتبه و شيبه و وليد به ميدان آمدند و هماورد خواستند . « 2 » سه تن از جوانان انصار به نامهاى مُعاذ و مُعوِّذ و عوف ، فرزندان عفراء ، جهت هماوردى با آنان پيش قدم شدند . رسول خدا ( ص ) شرم داشت كه در اولين جنگ مسلمانان با مشركان ، انصار عهده‌دار جنگ باشند ، بلكه آن بزرگوار مايل بود كه حمله را عموزادگان و خويشاوندان خود پذيرا شوند . « 3 »\r\nوقتى سه جوان انصارى در برابر هماوردان خود قرارگرفتند ، مشركان پرسيدند : شما كه هستيد ؟ گفتند : ما از انصاريم . مشركان گفتند : شما همتايانى گرامى هستيد ، ولى ما انگيزه‌اى براى رويارويى با شما نداريم ، بايد همتايانى از تبار خود ما در برابر ما حاضر شوند . در اينجا پيامبر ( ص ) فرمود : حمزه برخيز ، عبيده برخيز ، على برخيز « 4 » ، آنگاه به بنى هاشم فرمود : اى بنى هاشم ، برخيزيد و از حقى كه خدا به وسيلهء پيامبرتان به شما ارزانى داشته دفاع كنيد ؛ زيرا آنها آمده‌اند تا با باطل خود نور خدا را خاموش كنند .\r\nپس حمزه و على ( ع ) و عبيدة بن حارث برخاسته ، به سوى كفار رفتند و چون كلاهخود نقابدار بر سر داشتند ، شناخته نمىشدند . عتبه گفت : سخن بگوييد تا شما را بشناسيم ، اگر هماورد ما باشيد با شما مىجنگيم . حمزه گفت : من حمزة بن عبدالمطّلب ، شير خدا و شير رسول خدا هستم . عتبه گفت : همتاى بزرگوارى هستى ، من هم شير هم پيمانان مىباشم . اين دو تن كه همراه تواند كيستند ؟ حمزه پاسخ داد : على بن ابيطالب و عبيدة بن حارث . عتبه گفت : دو همتاى بزرگوارند . سپس عتبه به فرزندش وليد گفت :\r\n\r\n\r\n","description":"","footnote":"\r\n( 1 ) . مغازى ، ج 1 ، ص 60 .\r\n( 2 ) . پيشگامى اين سه تن در جنگ با مسلمانان را بايد به حساب واكنش نشان دادن در برابر جنگ‌افروزىابوجهل گذاشت ، و گر نه عتبه به هيچ عنوان طرفدار جنگ و خونريزى نبود . ( ر . ك : تاريخ طبرى ، ج 2 ، ص 426 ) .\r\n( 3 ) . مغازى ، ج 1 ، ص 68 .\r\n( 4 ) . كامل ، ج 2 ، ص 125 .\r\n","page_name":" 37 ","page_number":37},
  {"content":"\r\n\r\nوليد برخيز ! وليد برخاست و على ( ع ) در برابرش ايستاد و او را به هلاكت رساند . سپس عتبه به ميدان آمد و حمزه در مقابل او به ميدان رفت . آنها دو ضربت رد و بدل كردند و در پايان حمزه او را كشت . آنگاه شيبه به ميدان آمد و عبيدة بن حارث در برابر او قرار گرفت . شيبه با نوك شمشير به ساق پاى عبيده زد و ماهيچهء ساق پايش را قطع كرد . حمزه و على بر شيبه يورش بردند و او را از پاى در آوردند . آنگاه عبيده را به صف سپاه اسلام برگرداندند . « 1 »\r\nدر بارهء هماوردى على ( ع ) با وليد فرزند عتبه در ميان تاريخ‌نگاران اختلاف نيست ، ولى در هماوردى حمزه و عبيده از يك سو و عتبه و شيبه از سوى ديگر اختلاف است و بيشتر آنان عبيده را به دليل سن زيادش هماورد عتبه معرفى كرده‌اند كه از اين گروه طبرى « 2 » ، ابن اثير « 3 » و ابن شهر آشوب « 4 » را مىتوان نام برد . از سوى ديگر ، واقدى به هماوردى حمزه با عتبه تصريح دارد و عبيده را هماورد شيبه مىداند « 5 » كه شرحش گذشت .\r\n\r\nرشادت‌هاى ديگر حمزه در بدر\r\nزندگى سراسر حماسهء حمزه ، گوياى دلاورى و شجاعت كم‌نظير او در ميدانهاى رزم است . او در صحنهء نبرد ناظر بر همهء نقاط درگيرى بود و در صورت نياز ، به يارى ياران و همرزمان خود مىشتافت .\r\nعلى ( ع ) فرموده است كه : در روز بدر خورشيد بالا آمده و صف‌هاى ما و دشمن در يكديگر آميخته بود . من در تعقيب يكى از مشركان بودم كه ناگاه يكى ديگر از مشركان را ديدم كه در بالاى تپّه شنى با سعد بن خيثمه درگير است . آن مشرك كه سوار بر اسب و\r\n\r\n\r\n","description":"","footnote":"\r\n( 1 ) . مغازى ، ج 1 ، ص 68 .\r\n( 2 ) . تاريخ طبرى ، ج 2 ، ص 445 .\r\n( 3 ) . كامل ، ج 2 ، ص 125 .\r\n( 4 ) . مناقب ، ابن شهرآشوب ، ج 3 ، ص 143 .\r\n( 5 ) . مغازى ، ج 1 ، ص 69 .\r\n","page_name":" 38 ","page_number":38},
  {"content":"\r\n\r\nغرق در آهن بود ، سرانجام سعد را شهيد كرد . او در حالى كه نقاب بر چهره داشت از اسب فرود آمد ، مرا شناخت ولى من او را نمىشناختم . بانگ برداشت : پسر ابى طالب ، بيا با هم نبرد كنيم . من به سوى او تاختم و او شروع به فرود آمدن به سمت من كرد . من اندكى به عقب برگشتم تا او هم سطح من قرار گيرد ، چون دوست نداشتم شمشيرش را از بالا بر من فرود آورد . گفت : اى پسر ابىطالب ، گريختى ؟ گفتم : به زودى دزدزاده خواهد گريخت . وقتى پا بر جا شدم و رو در روى او ايستادم ، پيش آمد و همين كه نزديك من رسيد شمشيرش را بر من فرود آورد ، با سپر ، خود را پوشاندم ، شمشيرش در سپرم گير كرد . من ضربتى بر شانه‌اش زدم كه زره‌اش را دريد ، پنداشتم كارش تمام است ، ناگاه متوجه برق شمشيرى از پشت سرخود شدم ، سرم را پايين گرفتم ، شمشير ناشناس كاسهء سر دشمن را همراه با كلاهخودش از تن جدا كرد و گفت : بگير كه من پسر عبدالمطّلب هستم . چون به عقب برگشتم ، ديدم عمويم حمزه است . « 1 » آرى ، در دلاورى حمزه همين بس كه او در ميدان رزم به كمك شير مردى همچون اميرمؤمنان على ( ع ) نيز مىشتافته و به او يارى مىرسانده است .\r\nپس از كشته شدن وليد و عتبه و شيبه به‌دست على ( ع ) و حمزه و عبيده ، على ( ع ) زره ، مِغفَر ( زرهى كه زير كلاهخود مىپوشند ) وكلاهخود وليد بن عتبه را براى خود برداشت ، حمزه نيز سلاح عتبه را تصاحب كرد و عبيدة بن حارث نيز زرهء شيبه را برداشت كه پس از وى به وارثان او رسيد . « 2 »\r\n\r\nنقش حمزه در بدر\r\nجنگ بدر نخستين پيروزى سپاه توحيد بر نيروهاى كفر بود كه طىّ آن هفتاد تن از كافران به دست تواناى رزمندگان اسلام به هلاكت رسيدند و هفتاد تن ديگر از آنان به اسارت درآمدند . تنى چند از سران كفار به‌دست حمزه به قتل رسيدند كه طعيمةبن عدى\r\n\r\n\r\n","description":"","footnote":"\r\n( 1 ) . مغازى ، ج 1 ، ص 93 و بحارالانوار ، ج 19 ، ص 338 - 339 .\r\n( 2 ) . مغازى ، ج 1 ، ص 100 .\r\n","page_name":" 39 ","page_number":39},
  {"content":"\r\n\r\nاز طايفهء بنى نوفل بن عبد مناف « 1 » و ابوقيس بن فاكه از قبيلهء فاكه بن مغيره « 2 » از جملهء اين كشته شدگان بودند . اسود بن عامر از طايفهء بنى عبدالدار نيز به دست حمزه اسير شد . « 3 »\r\nابن سعد در طبقات آورده كه ابوذر ( ره ) سوگند ياد مىكرد كه آيه‌هاى 19 تا 22 سورهء حج ( هذانِ خَصْمانِ اخْتَصَمُوا . . . ) « 4 » در روز بدر در شأن اين شش نفر ، حمزة بن عبدالمطّلب و على بن ابىطالب ( ع ) و عبيدة بن حارث با عتبه و شيبه فرزندان ربيعه و وليدبن عتبه نازل شده است . « 5 »\r\nاز ابن عباس نقل شده كه خداوند متعال اين آيات را در شأن امير مؤمنان ( ع ) و حمزه و عبيده نازل فرمود : « 6 »\r\nإِنَّ اللَّهَ يُدْخِلُ الَّذِينَ آمَنُوْا وَ عَمِلُوا الْصالِحاتِ جَنَّاتٍ تَجْرِى مِنْ تَحْتِهَا الْأَنْهارُ يُحَلَّوْنَ فِيْها مِنْ اساوِرَ مِنْ ذَهَبٍ وَ لُؤْلُؤاً وَ لِباسُهُمْ فِيْها حَريرٌ * وَ هُدُوا الَى الطَّيِبِ مِنَ الْقَوْلِ وَ هُدُوا الى صراطِ الْحَمِيْدِ « 7 »\r\nهمچنين از وى در تفسير آيهء شريفهء امْ نَجْعَلُ الَّذِينَ آمَنُوا وَ عَمِلُوُا الصالِحاتِ كَالْمُفْسِدِينَ فِى الْأَرْضِ ام‌ْنَجْعَلُ الْمُتَّقينَ كَالْفُجَّارِ « 8 » روايت شده كه اين آيه در شأن على ( ع ) و حمزه و عبيده نازل شد ، و از عتبه و شيبه و وليد به « مفسدين فى الأرض » تعبير شده است . « 9 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 148 .\r\n( 2 ) . مغازى ، ج 1 ، ص 150 ؛ كامل ، ج 2 ، ص 72 .\r\n( 3 ) . مغازى ، ج 1 ، ص 140 .\r\n( 4 ) . حج ( 22 ) ، آيه‌هاى 19 - 22 .\r\n( 5 ) . اعيان الشيعه ، ج 6 ، ص 245 .\r\n( 6 ) . بحارالانوار ، ج 19 ، ص 289 .\r\n( 7 ) . « آنان كه به خدا ايمان آوردند و نيكو كار شدند ، البته خدا همه آنان را در بهشتهايى داخل گرداند كه زير درختانش نهرها جارى است ، و در آنجا طلا و مرواريد بر دست زيور بندند ، و تن به جامهء ابريشم بيارايند و به گفتار خويش و راه پسنديده هدايت شوند » ( حج ، آيهء 23 - 24 ) .\r\n( 8 ) . « آيا ما آنان راكه به خدا ايمان آورده و به كارهاى نيكو پرداختند مانند تبهكاران روى زمين قرارمىدهيم ، يا مردان پرهيزكار و خدا ترس را مانند فاسقان بد كار جزا خواهيم داد ؟ » ( ص ، آيهء 7 ) .\r\n( 9 ) . مناقب ، ابن شهر آشوب ، ج 3 ، ص 118 ؛ بحارالانوار ، ج 19 ، ص 289 .\r\n","page_name":" 40 ","page_number":40},
  {"content":"\r\n\r\nگروهى از ابن عباس روايت كرده‌اند كه آيهء شريفه امْ حَسِبَ الَّذينَ اجْتَرَحُواْ السَّيِئاتِ انْ نَجْعَلَهُمْ كَالَّذينَ آمَنُوا وَ عَمِلُوا اْلصالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ « 1 » در بارهء على ، حمزه و عبيده از يك سو و عتبه ، شيبه و وليد از سوى ديگر نازل شده است .\r\nاز امام باقر ( ع ) روايت شده است كه آيهء وَ بَشِّرِ الَّذِينَ آمَنُوا وَ عَمِلُوا اْلصالِحاتِ انَّ لَهُمْ جَنَّاتٍ تَجْرِى مِنْ تَحْتِهَا اْلأَنْهارُ كُلَّما رُزِقُوْا مِنْها مِنْ ثَمَرةٍ رِزْقاً قالُوْا هذَا الَّذِى رُزِقْنا مِنْ قَبْلُ وَاتُوْا بِهِ مُتَشابِهاً « 2 » ، در شأن حمزه و على ( ع ) و عبيده نازل شد . « 3 »\r\n\r\nدر غزوهء بنى قينقاع\r\nغزوهء بنىقينقاع پس از جنگ بدر رخ داد . رسول‌خدا ( ص ) در اين واقعه براى اولين بار با بخشى از جامعهء يهوديان مدينه درگير شد . تاريخ نويسان در بارهء علت اين درگيرى نوشته‌اند كه پيروزى مسلمانان در جنگ بدر ، حسادت يهوديان مدينه را برانگيخت و به پيمان‌شكنى و اقدامات تحريك‌آميز عليه مسلمانان واداشت . پيامبر ( ص ) همهء آنها را فراخواند و آنان را از كارشكنى و كارهاى ناروا بر حذر داشت و از اينكه مانند قريش طعمهء آتش قهر خداوند شوند ، بيم داد ، ولى نتيجه‌اى نداشت .\r\nدر اين ميان يهوديان بنى قينقاع كه كار اصلى آنها زرگرى بود ، در بازار خود به يك بانوى مسلمان اهانت كردند كه به دنبال آن ، مسلمانى عامل اين اهانت را كشت . يهوديان بنى قينقاع اجتماع كردند و مرد مسلمان را از پاى درآوردند و با اين عمل پيمان خود با رسول خدا ( ص ) را شكستند و در دژ خود موضع گرفتند . پيامبر آنان را در قلعهء خودشان محاصره كرد ، سپس آنان را از مدينه تبعيد نمود و اموالشان را مصادره كرد . آنها نخستين\r\n\r\n\r\n","description":"","footnote":"\r\n( 1 ) . آيا آنان كه مرتكب كارهاى زشت و تبهكارى شدند گمان كردند كه رتبهء آنها را مانند كسانى كه به خداايمان آورده و نيكوكار شدند قرار مىدهيم تا در مرگ و زندگى يكسان باشند ؟ ( جاثيه ، آيهء 20 ) .\r\n( 2 ) . « و مژده ده كسانى را كه ايمان آوردند و نيكوكارى پيشه كردند كه جايگاه آنان باغهايى است كه نهرها در آن جارى است . و چون از ميوه‌هاى آن بهره مند شوند گويند اين مانند همان ميوه‌هايى است كه پيش از اين ( در دنيا ) ما را از آن بهره بود . و از نعمتهايى همانند هم برخوردار شوند » ( بقره ، آيهء 25 ) .\r\n( 3 ) . مناقب ، ج 3 ، ص 143 ؛ بحارالأنوار ، ج 19 ، ص 289 .\r\n","page_name":" 41 ","page_number":41},
  {"content":"\r\n\r\nگروه يهود بودند كه با اسلام اعلام جنگ نمودند . « 1 » در اين واقعه پرچم رسول خدا ( ص ) سفيد رنگ بود و در دست حمزة بن عبدالمطّلب قرار داشت . « 2 »\r\n\r\nدر غزوهء احد\r\n\r\nاحد يا پيامد بدر\r\nجنگ بدر با پيروزى قاطع مسلمانان به پايان رسيد . در اين واقعه هفتاد تن از سپاه دشمن كشته و هفتاد تن ديگر اسير شدند . اين پيروزى براى مسلمانان اهميت فراوانى داشت و خط بطلانى بر افسانهء شكست‌ناپذيرى قريش كشيد .\r\nاز پيامدهاى اين واقعهء سرنوشت‌ساز ، جنگ احد بود كه يكسال بعد رخ داد و طى آن قريش با هدف انتقامجويى از مسلمانان ، با نيروى سازمان يافته و مجهزى آهنگ مدينه كرد . انس بن مالك گويد : رسول خدا ( ص ) خوابى ديد و در توصيف آن فرمود : « ديدم گويا من قوچى را ترك خود سوار كرده‌ام و گويا قبضهء شمشيرم شكست . پس ، آن را تعبير كردم كه قهرمان مشركان را خواهم‌كشت و امّا قبضهء شمشيرم مردى از خاندان من است . » پس حمزه شهيد شد و رسول خدا ( ص ) ، طلحه ، پرچمدار سپاه شرك را به هلاكت رساند . « 3 »\r\nوقتى خبر لشكركشى مشركان به پيامبر ( ص ) رسيد ، در بارهء چگونگى مقابله با دشمن از ياران خود نظرخواهى كرد و اين در حالى بود كه خود آن حضرت به دليل رؤيايى كه ديده بود تمايل داشت كه جنگ در داخل شهر مدينه رخ دهد و مسلمانان از شهر خارج نشوند . نخست عبداللّه‌بن ابَىّ از جاى برخاست و به ايراد سخن پرداخت و با بيان ادلّه‌اى از پيامبر خواست تا در مدينه بماند و جنگ در كوچه‌ها و گذرگاههاى شهر انجام گيرد .\r\nاز سوى ديگر ، گروهى از سالمندان و انديشمندان چون حمزة بن عبدالمطّلب و سعد بن عباده و نعمان بن مالك و گروهى ديگر از اوس و خزرج گفتند : اى رسول خدا ، ما بيم\r\n\r\n\r\n","description":"","footnote":"\r\n( 1 ) . ر . ك : مغازى ، ج 1 ، ص 176 - 180 .\r\n( 2 ) . تاريخ طبرى ، ج 2 ، ص 481 .\r\n( 3 ) . المستدرك على الصحيحين ، ج 3 ، ص 198 .\r\n","page_name":" 42 ","page_number":42},
  {"content":"\r\n\r\nآن داريم كه دشمن تصور كند ما از ترس روبه‌رو شدن با آنها بيرون نرفته‌ايم و اين سبب گستاخى ايشان در برابر ما گردد . تو در روز بدر تنها سيصد ياور داشتى و خداوند تو را بر آنان پيروز گردانيد و حال آنكه ما امروز بسياريم . ما آرزوى چنين روزى داشتيم و آن را از خداوند درخواست مىكرديم ، اكنون خداوند آن را به ما ارزانى داشته است . « 1 »\r\nدر اين ميان حمزة بن عبدالمطّلب عرض كرد : سوگند به آنكه قرآن را بر تو فرستاد ، امروز دست به غذا نخواهم برد مگر آنكه بيرون از مدينه با شمشير خود بر دشمن بتازم .\r\nگويند : حمزه روزهاى جمعه و شنبه روزه گرفت و هنگامى كه با دشمن روبه‌رو شد روزه داشت . « 2 » سرانجام ، نتيجهء مشورت اين شد كه جنگ در بيرون مدينه رخ دهد .\r\nجنگ در دامنهء كوه احد ( در يك فرسنگى مدينه ) ميان سپاه توحيد و مشركان قريش در گرفت . آغاز جنگ به سود مسلمانان بود و دشمن در آستانهء شكست قرار گرفت . عدّه‌اى از پرچمداران دشمن يكى پس از ديگرى به دست تواناى امير مؤمنان ، على ( ع ) ، به هلاكت رسيدند و حمزه نيز شمارى از مشركان را كشت .\r\nمسلمانان شمشير در ميان دشمن نهادند و آنان را از دم تيغ گذراندند و خداوند نصرت خود را بر آنان فرو فرستاد و وعدهء خود را تحقق بخشيد . در نتيجه دشمن تار و مار شد و شكست آنان قطعى مىنمود . « 3 » مسلمانان بر خيمه و خرگاه دشمن يورش بردند و مشغول جمع‌آورى غنيمت شدند .\r\nپيش از آغاز جنگ ، پيامبر ( ص ) پنجاه تيرانداز چيره‌دست را مأموريت داد تا در تنگه‌اى كه در دامنهء كوه قرار داشت و به تنگهء « عينين » معروف بود ، مستقر شوند . اين تنگه تنها راهى بود كه دشمن ازطريق آن مىتوانست نيروهاى خود را از پشت سرِ رزمندگان اسلام وارد عمل نمايد و از دو سو به مسلمانان حمله كند .\r\nجز عبداللّه بن جبير ، فرمانده گروه و تعداد انگشت‌شمارى از افراد وى ، بقيّه تيراندازان با ديدن جمع‌آورى غنايم به وسيلهء مسلمانان ، سنگر خود را رها كرده ، به جمع آنان پيوستند .\r\n\r\n\r\n","description":"","footnote":"\r\n( 1 ) . مغازى ، ج 1 ، ص 210 - 211 .\r\n( 2 ) . همان ، ص 211 .\r\n( 3 ) . تاريخ طبرى ، ج 2 ، ص 513 .\r\n","page_name":" 43 ","page_number":43},
  {"content":"\r\n\r\nتنگهء نامبرده با ده تن نيرو با حملهء دو هزار سرباز مجهز ، به فرماندهى خالد بن وليد مواجه شد . نيروهاى باقيمانده در تنگه پس از مقاومتى دلاورانه ، همگى ، به شهادت رسيدند و در نتيجه دشمن موفق شد آنچه را پيامبر ( ص ) از آن بيمناك بود تحقق بخشد .\r\nاز آن پس جنگ با شدت هر چه تمامتر درگرفت و در نتيجه ضربه‌هاى جبران‌ناپذيرى متّوجه سپاه توحيد گرديد كه مهمترين آنها شهادت حمزه سيد الشّهداء بود .\r\n\r\nدلاوريهاى حمزه\r\nچهار تن از ياران رزمندهء پيامبر ( ص ) در ميان سپاه نشانه‌هاى ويژه داشتند . يكى ابودجانهء انصارى بود كه دستارى قرمز بر سر مىبست و مسلمانان مىدانستند كه هر گاه ابودجانه دستار قرمز بر سر ببندد ، سخت خواهد جنگيد . على ( ع ) نيز با پارچهء پشمينهء سفيدى بر خود نشان مىنهاد و زبير با دستمالى زرد رنگ ظاهر مىشد و حمزه با پَرِ شتر مرغى نمايان مىگشت . « 1 »\r\nدر روز احد ، در حالى كه حمزه از پس دشمن مىتاخت ، صفوان بن اميه پرسيد : اين كيست ؟ گفتند : حمزة بن عبدالمطّلب است . گفت : تا به امروز نديده بودم كه مردى چنين بر خويشان خود بتازد ! حمزه در آن روز با پر عقابى - كه بر كلاهخود خود زده بود - نمايان بود . « 2 »\r\nپس از اينكه طلحه بن ابى طلحه ، پرچمدار شرك ، به دست على ( ع ) كشته شد ، عثمان بن ابىطلحه پرچم كفر را برداشت و رجز خواند . حمزه به جنگ او آمد و بر وى يورش برد و با شمشير آنچنان ضربه‌اى بر او زد كه شانه و دستش را قطع كرد و تا كمرش را بريد ؛ به‌گونه‌اى كه ششهايش نمايان شد . سپس حمزه بازگشت ، در حالى كه مىگفت : من فرزند ساقى حاجيانم . « 3 »\r\nاستوارى عقيده و قوت ايمان حمزه در رويارويى با دشمنان خدا و اسلام به‌گونه‌اى بود كه در ميدان رزم دشمنان را - هر چند از نزديكان و بستگان خود - از دم تيغ مىگذراند\r\n\r\n\r\n","description":"","footnote":"\r\n( 1 ) . مغازى ، واقدى ، ج 1 ، ص 259 .\r\n( 2 ) . همان ، ص 290 .\r\n( 3 ) . طبقات ، ج 2 ، ص 41 ؛ مغازى ، ج 1 ، ص 226 - 227 .\r\n","page_name":" 44 ","page_number":44},
  {"content":"\r\n\r\nو احساسات و عواطف خويشاوندى ذره‌ّاى در صلابت ايمان وى خدشه وارد نمىساخت .\r\nيكى از كسانى را كه حمزه در احد به قتل رساند ، ارطاة بن شُرَحْبيِلْ بن هاشم ، يكى از پرچمداران سپاه قريش بود . « 1 » آرى ، در اسلام ، همهء پيوندها و رابطه‌ها جز پيوند عقيده و ايمان فرو مىريزد .\r\n\r\nوصيت به زيد\r\nهنگامى كه رسول خدا ( ص ) ميان مسلمانان عقد برادرى برقرار مىكرد ، حمزه و زيد بن حارثه « 2 » را برادر خواند . « 3 » هر چند اين پيوندها بر اين اساس بود كه ميان مهاجران و انصار اتحاد و پيوستگى ايجاد شود و آنان بيش از پيش به يكديگر نزديك شوند ، اما اين مورد يكىاز موارد استثنايى است كه ميان دو مهاجر عقد برادرى برقرارشده است . مانند عقد اخوت ميان خود پيامبر ( ص ) و على ( ع ) كه اين‌چنين است .\r\nعقد برادرى ميان حمزه و زيد تا بدانجا پيش رفت كه حمزه در روز احُد ، زيد را وصىّ خود قرار داد و از وى خواست كه پس از او به وصيت‌هايش جامهء عمل بپوشد . « 4 »\r\nدر سال هفتم هجرى وقتى عماره ، دختر حمزه ، در مكه تنها مانده بود ، يكى از كسانى كه خواهان سرپرستى عماره بودند ، زيد بود كه دليل اين اقدام را برادرخواندگىاش با حمزه و وصايتش به وى مى دانست . پيامبر ( ص ) نيز فضايل او را ستود و به او فرمود : « اى زيد تو ياور خدا و پيامبرش هستى » ، ولى بنا به دلايلى ، اين مهم را به جعفر بن ابى طالب سپرد . « 5 »\r\n\r\n\r\n","description":"","footnote":"\r\n( 1 ) . سيرهء ابن اسحق ، ص 308 .\r\n( 2 ) . زيد ، فرزندخواندهء پيامبر ، از نخستين كسانى بود كه اسلام را پذيرفت و به پيامبر ( ص ) ايمان آورد . حضرت او را بسيار دوست مىداشت و او در ميان اصحاب تنها كسى است كه نامش در قرآن آمده است . او در هفت سريّه شركت داشت كه در همهء آنها فرماندهى سريّه از طرف رسول خدا ( ص ) به او واگذار شده بود . همچنين آن حضرت در برخى از سفرهايش او را به جانشينى خود در مدينه مىگماشت .\r\n( 3 ) . طبقات ، ج 3 ، ص 9 .\r\n( 4 ) . همان .\r\n( 5 ) . مغازى ، ج 2 ، ص 738 .\r\n","page_name":" 45 ","page_number":45},
  {"content":"\r\n\r\n\r\nشهادت\r\n\r\nمرد رزم\r\nابن ابى الحديد معتزلى مىنويسد : يكى از صفت‌هايى كه در بارهء دليرمردان گفته‌اند اين است كه او در ميدان نبرد ، بى باكانه به پيش مى تازد و توجهى به اطراف خود ندارد و به كارهاى خطرناك دست مىيازد و در مسير هدف از هيچ تهديدى نمىهراسد و همهء بلاها را به جان مىخرد و حمزة بن عبدالمطّلب از اين نمونه بود . « 1 »\r\nجبير بن مطعم به بردهء خود ، وحشى ، گفت : اگر على يا محمد و يا حمزه را بكشى تو را آزاد خواهم كرد و اين سخن ، نشان از نقش مهم حمزه در پايدارى اسلامِ نوپا دارد .\r\nوحشى گفت : اما محمد كه هيچ‌گاه يارانش او را تنها نخواهند گذارد و اما على نيز فردى است با تجربه و هوشيار ، ولى من حمزه را برايت خواهم كشت ، چون او مردى است بيباك و در ميدان پيش روى خود را نمىبيند . « 2 »\r\n\r\nشير ژيان\r\nحمزه در ميدان نبرد شجاعت كم نظيرى داشت . ابن سعد در كتاب طبقات مىگويد :\r\nحمزة بن عبدالمطّلب در احد با دو شمشير پيش روى رسول خدا ( ص ) مىجنگيد و مىگفت : من شير خدا هستم ، و به پيش مىتاخت و برمىگشت . « 3 »\r\nرزم حمزه با دو شمشير از ويژگىهاى او به شمار مىرود و جز او ديگرى را سراغ نداريم كه با دو شمشير نبرد كرده باشد . او پيوسته حمله‌هاى خود را متوجه قلب سپاه دشمن مىكرد و تا اعماق آن نفوذ مىنمود و پس از وارد آوردن ضرباتى سهمگين بر پيكر دشمن بازمىگشت . حمزه از چنان زور بازويى بهره مند بود كه وحشى ( قاتل او ) در باره‌اش مىگويد : به خدا سوگند من حمزه را زير نظر داشتم ، در حالى كه با شمشيرش مردم را\r\n\r\n\r\n","description":"","footnote":"\r\n( 1 ) . شرح نهج‌البلاغه ، ابن ابى الحديد ، ج 1 ، ص 242 - 243 .\r\n( 2 ) . همان ، ص 243 ؛ مناقب ، ج 1 ، ص 244 .\r\n( 3 ) . طبقات ، ج 3 ، ص 12 ؛ المستدرك على الصحيحين ، ج 3 ، ص 194 ؛ سير اعلام النبلاء ، ج 1 ، ص 131 .\r\n","page_name":" 46 ","page_number":46},
  {"content":"\r\n\r\nمىشكافت و بر هيچ جنگاورى نمىگذشت مگر اينكه او را مىكشت كه از آن‌جمله سباع بن عبدالعزى بود . « 1 »\r\nحمزه در اين نبرد پيش از شهادتش سى و يك تن از دشمنان را به هلاكت رساند . « 2 » مردى گفت : حمزه عجب شير ژيانى است ! در همين گير و دار پاى حمزه لغزيد و با پشت بر روى زمين افتاد و زره از روى شكمش كنار رفت . ناگهان وحشى حبشى ( بردهء جبير بن مطعم ) با زوبين « 3 » به وى حمله‌ور شد و دو سر نيزه را در قلب حمزه فرو برد « 4 » و بدينسان پس از ابراز آن همه دليرى و رشادت در عرصهء نبرد ، سرانجام لحظهء موعود فرا رسيد و روح بزرگ حمزه به ملكوت اعلى فراخوانده شد .\r\n\r\nاسدالله و سالار شهيدان\r\nاز شاخص‌ترين القاب حمزه كه در طول زندگى پرجوشش خود بدان مشهور بود ، لقب « اسداللَّه و اسد رسوله » ( شير خدا و رسول او ) است .\r\nحمزه در احد با دو شمشير پيش روى رسول‌خدا ( ص ) مىجنگيد و مىگفت : من اسداللّه هستم . « 5 » اين جمله نشانگر سلحشورىها و رشادت‌هاى حمزه در ميدان نبرد است .\r\nدر كتاب الدرجات الرفيعه ، در بارهء لقب حمزه آمده است : او شير خدا و شير رسول خدا است و او به اين لقب مشهور بود . در كتاب اصابه آمده است كه رسول خدا ( ص ) او را به شير خدا ملقب ساخت و سالار شهيدان ناميد . مؤلف كتاب استيعاب نيز گفته است :\r\nحمزه به شير خدا و شير رسول خدا مشهور بود . « 6 »\r\nبه استناد منابعى كه در دست است ، اين لقب از سوى پروردگار جهان بر حمزه نهاده\r\n\r\n\r\n","description":"","footnote":"\r\n( 1 ) . كامل ، ج 2 ، ص 156 ؛ اعيان الشيعه ، ج 6 ، ص 246 ؛ تاريخ طبرى ، ج 2 ، ص 516 .\r\n( 2 ) . دايرةالمعارف بستانى ، ج 7 ، ص 177 .\r\n( 3 ) . نيزهء كوچكى كه سر آن دو شاخه بود و در جنگهاى قديم آن را به روى دشمن پرتاب مىكردند ( فرهنگ‌معين ) .\r\n( 4 ) . تنقيح‌المقال ، ج 1 ، ص 375 .\r\n( 5 ) . اعيان‌الشيعه ، ج 6 ، ص 245 ؛ المستدرك علىالصحيحين ، ج 3 ، ص 194 ؛ سير اعلام النبلاء ، ج 1 ، ص 131 .\r\n( 6 ) . اعيان الشيعه ، ج 6 ، ص 243 ؛ طبقات ، ج 1 ، ص 93 ؛ سير اعلام النبلاء ، ج 1 ، ص 127 - 128 ؛ المستدرك على الصحيحين ، ج 3 ، ص 192 .\r\n","page_name":" 47 ","page_number":47},
  {"content":"\r\n\r\nشده است . رسول خدا ( ص ) پس از شهادت حمزه ، خطاب به عمّهء خود ، صفيه ، و دختر خود ، فاطمه ( س ) ، چنين فرمود :\r\nمژده باد شما را ، اكنون جبرئيل نزد من آمد و به من خبر داد كه در هفت آسمان نوشته شده است : حمزه پسر عبدالمطّلب شير خدا و شير رسول خدا است . « 1 »\r\nدر روايت ديگرى رسول خدا ( ص ) فرمود :\r\nسوگند به آنكه جانم در دست او است ، در آسمان هفتم نوشته شده : حمزة بن عبدالمطّلب شير خدا و شير رسول خدا است . « 2 »\r\nپيامبر ( ص ) به عمويش ، عباس ، فرمود : در روز قيامت جز چهار تن هيچكس سواره نيست . اول خودم ، ديگرى صالح پيامبر و سوم عمويم حمزه شير خدا و شير رسول خدا سيد شهيدان كه سوار بر شتر من ، عضباء ، خواهد بود ، و چهارم على ( ع ) . « 3 »\r\nحمزه ( ع ) پيوسته افتخارى درخشان براى خاندان عصمت و طهارت ( ع ) بود و همهء آن انوار پاك به او مىباليدند . از جمله على ( ع ) در روز شورا به او افتخار كرده و فرمود :\r\nشما را به خدا سوگند مىدهم آيا جز من در ميان شما كسى هست كه عمويى مانند حمزه شير خدا و شير رسولش و سرور شهيدان داشته باشد ؟ همه پاسخ دادند : نه به خدا سوگند . « 4 » همچنين در يكى از نامه‌هاى على ( ع ) به معاويه چنين آمده است : شير خدا و شير رسول خدا ( ص ) از خاندان ما است ، ولى شير پيمانها « 5 » از شما است . « 6 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 290 ؛ المستدرك على الصحيحين ، ج 3 ، ص 194 .\r\n( 2 ) . المستدرك على الصحيحين ، ج 3 ، ص 198 .\r\n( 3 ) . كتاب الخصال ، شيخ صدوق ، ج 1 ، ص 203 .\r\n( 4 ) . همان ، ج 2 ، ص 555 .\r\n( 5 ) . اسَدُ الْاحْلاف ، شير سوگندها ، كه منظور اسد بن عبدالعزّى است كه با بنى عبد مناف و بنى زُهْرَه و بنى اسد وِتيْم و بنى حارث بن فَهْر بر جنگ با بنى قصى هم سوگند شدند تا آنچه از رياست كعبهء معظّمه در دست بنى عبدالدّار است باز گيرند ، و پيش از زد و خورد عهد شكسته ، پراكنده شدند ، و گفته‌اند : اسَد الْاحلاف عتبة بن ربيعه جد مادرى معاويه است . همچنين گفته‌اند اسد الأحلاف ابوسُفيان است كه در غزوهء خندق احزاب را گرد آورد و آنان را بر كشتن پيغمبر ( ص ) سوگند داد . ( نهج‌البلاغه ، ترجمهء فيض الاسلام ، ص 897 ) .\r\n( 6 ) . اعيان‌الشيعه ، ج 6 ، ص 243 .\r\n","page_name":" 48 ","page_number":48},
  {"content":"\r\n\r\nحمزه نيز هر كجا لازم مىديد كه خود را معرفى كند ، خود را « اسداللّه و اسد رسوله » مىناميد و به خود مىباليد .\r\n\r\nپس از شهادت\r\n\r\nهند جگر خوار\r\nوحشى پس‌از آنكه از جان سپردن حمزه اطمينان يافت ، به خود جرأت داد كه به پيكر شير به خون خفته نزديك شود . او نخست زوبين خود را از ميان پاهاى حمزه بيرون كشيد ، سپس دست به جنايت هولناك ديگرى زد . او شكم حمزه را دريد و جگر او را خارج ساخت و سراسيمه به سوى هند ( همسر ابوسفيان و مادر معاويه ) روان شد و از وى براى كشتن حمزه مژدگانى درخواست كرد . وحشى به هند گفت : اگر امروز قاتل پدرت را كشته باشم مژدگانى من چيست ؟ هند در پاسخ وحشى گفت : هر چه بر تن دارم از پوشاك و زيورآلات همه مال تو . وحشى در حالى كه دستهاى جنايت‌پيشه‌اش را به سمت هند دراز كرده بود گفت : بگير ، اين جگر حمزه است !\r\nكينه و هيجان جنون‌آميز هند و آتش حقد و دشمنىاش نسبت به حمزه شعله‌ور شد و چونان سگى هار ، دهان باز كرد و جگر حمزه را به دهان برد و جويدن آغاز كرد . اما چون خدا نمىخواست كه چيزى از پيكر پاك حمزه با جسد پليد زنى چون هند آميخته شود ، ريزه‌هاى آن عضو مطهر را از دهان خارج كرد و از آن پس به آكلة الاكباد يا هند جگرخوار ملقب شد . آنگاه هند تمامى لباسها و زيور آلات خود را به وحشى بخشيد و به او گفت :\r\nهرگاه به مكه برگشتم نزد من بيا و از من ده سكّه زر بستان . « 1 »\r\nگروهى ديگر از تاريخ‌نويسان گفته‌اند كه وحشى پس از به شهادت رساندن حمزه نزد هند رفت و او را به پيكر پاك آن سرور شهيدان راهنمايى كرد و اين انگشتان پليد هند بود كه شكم حمزه را دريد و جگرش را بيرون آورد و با وحشيگرى هر چه تمامتر آن را به دندان كشيد . « 2 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 285 - 286 ؛ و اعيان‌الشيعه ، ج 6 ، ص 245 ؛ تاريخ طبرى ، ج 2 ، ص 516 ؛ كامل ، ج 2 ، ص 156 ؛ مناقب ، ج 1 ، ص 244 ؛ تاريخ حبيب السير ، ج 1 ، ص 347 .\r\n( 2 ) . تنقيح المقال ، ج 1 ، ص 375 ؛ كامل ، ج 2 ، ص 159 ؛ تاريخ حبيب‌السير ، ج 1 ، ص 347 .\r\n","page_name":" 49 ","page_number":49},
  {"content":"\r\n\r\n\r\nپيكرى چاك چاك\r\nمشركان قريش ، از زن و مرد ، حقد و كينهء خود را - كه از جنگ بدر درون سينه‌هاى خود انباشته بودند - در احد آشكار ساختند . آنها حتّى گريستن بر كشتگان خود را ممنوع كرده بودند تا مبادا سرشك ديده آتش درون آنان را خاموش كند و از شرارهء انتقامجويىشان بكاهد !\r\nدر ميان شهداى گرانقدر احُد تنها حنظلة بن ابىعامر ملقّب به « غسيل الملائكه » بود كه با پا در ميانى پدرش از مثله شدن رهايى يافت . « 1 » ساير شهدا آماج درنده‌خويى و كينه‌توزى دشمن قرار گرفتند در اين ميان سهم حمزه به مراتب بيشتر از ديگر شهدا بود . « 2 »\r\nحمزه تا وقتى زنده بود مانند گردبادى توفنده صفوف دشمن را در هم مىشكست و سراسر لشكر خصم را درمىنورديد و دانه درشتهاى آنان را شكار مىكرد . « 3 » كسى به خود جرأت نمىداد كه به وى نزديك شود و با او پنجه در پنجه افكند ، اما از لحظه‌اى كه پايش به كنارهء جويبار برخورد كرد « 4 » و وحشى با پرتاب زوبين او را شهيد كرد تا لحظه‌اى كه به خاك سپرده شد چندين‌بار قامت به خون خفتهء وى هدف انتقامجويى دشمن قرار گرفت .\r\nنخست ، در لحظهء شهادت وقتى دشمن متوجه شد كه قهرمان احُد از پاى درآمد ، به سوى او يورش بردند و تا توانستند پيكرش را آماج تيغ و نيزه كردند و عقده‌هاى خود را برآوردند . « 5 »\r\n\r\n\r\n","description":"","footnote":"\r\n( 1 ) . تاريخ حبيب السير ، ج 1 ، ص 343 .\r\n( 2 ) . بحارالانوار ، ج 20 ، ص 18 .\r\n( 3 ) . كامل ، ج 2 ، ص 127 .\r\n( 4 ) . در تاريخ آمده است كه در روز پيش از واقعهء احد باران فراوانى باريدن گرفت و چون موقعيت رزمى سپاه دشمن پست‌تر بود ، باران به سمت آنان سرازيرمىشد و گل و لاى و مواد آبرفتى را زير پاى آنان مىگستراند ، به گونه‌اى كه تحرك و نقل و انتقال دشمن بسيار كند انجام مىگرفت ، در حالى كه باران چنان اثرى روى موقعيت رزمى مسلمانان نداشت . اما از اينكه حمزه عاقبت در اثر لغزندگى كنارهء جويبار به زمين اصابت كرد و سبب شهادتش گرديد مىتوان اين نتيجه را به دست آورد كه حمزه در لحظهء شهادت در اعماق دشمن نفوذ كرده و بنابراين پيكر مطهرش از دسترس مسلمانان دور بود و كاملا در اختيار دشمن قرار داشته است .\r\n( 5 ) . تنقيح‌المقال ، ج 1 ، ص 375 .\r\n","page_name":" 50 ","page_number":50},
  {"content":"\r\n\r\nدومين بار ، هنگامى بود كه وحشى شادىكنان خود را به هند رساند و كشتن حمزه را به وى مژده داد . هند به همراه ديگر زنان قريش با راهنمايى وحشى خود را به پيكر مطهر حمزه و ديگر شهيدان رساند . هند افزون بر آنچه گفته شد ، همراه با ديگر زنان قريش با تيغ بدن حمزه و اجساد پاك شهدا را مُثله كردند . هند زيور آلات خود را از تن بيرون كرد و آنها را به وحشى داد و از گوشها و بينىها و انگشتان شهدا براى خود گردن‌بند و خلخال ساخت . « 1 »\r\nبار سوم پيكر حمزه عرصهء كينه‌ورزىهاى سركردهء مشركان يعنى ابوسفيان شد .\r\nحليس بن علقمه سرور احابيش « 2 » بر ابوسفيان گذر كرد ، او را ديد كه بر اسبى سوار است و نيزه‌اى در دست دارد و با آن گونه‌هاى نازنين حمزه را مىكوبد و خطاب به او مىگويد :\r\nبچش ، اى فرزند ناخلف . « 3 » حليس رو به قريش كرد و گفت : هان اى فرزندان كنانه ، بنگريد به كسى كه خود را سرور قريش مىداند ، اكنون با عموزاده‌اش كه مانند گوشت كوبيده‌اى شده است ، چگونه رفتار مىكند ! ابوسفيان به حليس گفت : راست گفتى ، آنچه را ديدى پنهان دار كه اين لغزشى از من بود . « 4 »\r\n\r\nشادى دشمن\r\nشهادت حمزه شادمانى و خرسندى بسيار دشمن را به همراه داشت . هند پس از آنكه بدن حمزه و ديگر شهيدان اسلام را مثله كرد ، بر فراز سنگ بلندى رفت و در حالى كه شادمان بود ، اين اشعار را با صداى بلند خواند :\r\nما انتقام روز بدر را از شما گرفتيم .\r\nهر جنگى ، جنگ ديگرى آتشبارتر به دنبال خواهد داشت .\r\n\r\n\r\n","description":"","footnote":"\r\n( 1 ) . كامل ، ج 2 ، ص 159 ؛ بحارالانوار ، ج 20 ، ص 84 .\r\n( 2 ) . احابيش گروهى از مردم بودند كه به قبيله خاصى وابسته نبودند ( المنجد ، ص 114 ) .\r\n( 3 ) . كنايه از اين است كه حمزه در جنگ بدر ، با خويشاوندان مشرك خود وارد جنگ شد و آنان را كشت ( بحارالانوار ، ج 20 ، ص 100 ) .\r\n( 4 ) . بحارالانوار ، ج 20 ، ص 97 ؛ كامل ، ج 2 ، ص 160 .\r\n","page_name":" 51 ","page_number":51},
  {"content":"\r\n\r\nكاسهء صبر من در بارهء عتبه لبريز شده بود ،\r\nتا پايان زندگى سپاسگزار وحشى خواهم بود ،\r\nتا وقتى كه استخوانهايم در گور متلاشى شود . « 1 »\r\nوحشى نيز پس از واقعهء احد روانهء مكه شد و چون سر دو راهى حجون « 2 » رسيد ، ايستاد و چند بار با صداى بلند فرياد زد : اى گروه قريش ، اى گروه قريش . مردم از همه طرف به سوى او هجوم آوردند و نگران بودند كه مبادا خبر ناگوارى آورده باشد . وقتى همه جمع شدند وحشى لب به سخن گشود و گفت : مژده‌تان باد ، چنان ياران محمد را كشتار كرديم كه هيچ نبردى مانند آن را نديده است و خود محمد را زخمى كرديم ، آن‌چنان كه او را ناتوان ساختيم و من سالار سپاه ايشان ، حمزه را كشتم !\r\nمردم پس از شنيدن سخنان وى در حالى كه از كشتار ياران محمد ( ص ) اظهار شادمانى مىكردند و نيش زبان مىزدند پراكنده شدند .\r\nجبير بن مطعم ( مالك وحشى ) با بردهء خود به گفت‌وگو نشست و به او گفت : ببين چه مىگويى ! وحشى گفت : به خدا سوگند راست گفتم . جبير گفت : آيا تو حمزه را كشتى ؟\r\nگفت : با زوبين چنان به شكم او زدم كه از ميان پاهايش بيرون آمد ، از آن پس هرچه با او سخن گفتند پاسخى نمىداد و اكنون اين جگر اوست كه براى تو آورده‌ام كه آن را ببينى .\r\nجبير گفت : اندوه زنانمان را از ميان بردى و دلهاى گداختهء ما را خنك كردى . آنگاه به زنان خود دستور داد كه بوى خوش و روغن به كار برند . « 3 »\r\n\r\nدر جست‌وجوى پيكر شهيد\r\nچون آتش جنگ در احد فرونشست و طرفين به مواضع خود بازگشتند ، رسول خدا ( ص ) فرمود : عمويم چه كرد ؟ چه بر سر عمويم آمده ؟ حارث بن صمّه گفت : محل كشته شدن او را مىدانم . آن حضرت فرمود : برو و از او خبرى براى من بياور . حارث تا كنار پيكر\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 97 .\r\n( 2 ) . حجون محلى است در مكه در كنار محصّب ( معجم ما استعجم ، عبدالعزيز بَكرى ، ج 2 ، ص 427 ) .\r\n( 3 ) . مغازى ، ج 1 ، ص 332 .\r\n","page_name":" 52 ","page_number":52},
  {"content":"\r\n\r\nحمزه آمد ، ولى وقتى او را مثله ديد ، نتوانست برگردد و گزارش دهد . چون بازگشت او به طول انجاميد ، اميرالمؤمنين ( ع ) براى اطلاع از احوال حمزه رهسپار شد و چون ديد نمىتواند احوال حمزه براى رسول خدا ( ص ) بيان كند ، برنگشت . به ناچار پيغمبر اكرم خود به قتلگاه حمزه آمد .\r\n\r\nپيامبر بر كشته حمزه\r\nرسول خدا خود را كنار بدن پاره پارهء عمويش حمزه رساند . هنگامى كه پيكر بى جان حمزه را ديد ، گريست و چون مثله شدن او را ديد ، ناله‌اش بلند شد و فرمود : بزرگتر از اين مصيبت نخواهم ديد و هرگز در جايى درنگ نكرده‌ام كه از اينجا بر من سخت‌تر گذشته باشد ! خدا تو را رحمت كند كه همواره در كارهاى خير كوشا بوده‌اى و به صلهء رحم علاقه داشتى . آنگاه فرمود : اگر بر قريش غالب آمدم و بر ايشان دست يافتم هفتاد نفر را در عوض تو گوش و دماغ مىبرم . مسلمانان هم گفتند : مشركان را چنان مثله كنيم كه كسى را چنين مثله نكرده باشند . در اين باره آيه ذيل نازل شد : اگر بخواهيد انتقام بكشيد همان‌گونه كه بر شما رفته است ، از دشمن انتقام بگيريد و اگر صبر پيشه كنيد ، به درستى كه آن براى صابران بهتر خواهد بود . « 1 »\r\nپس رسول خدا فرمود : صبر خواهم كرد ، صبر خواهم كرد . « 2 »\r\n\r\nخواهر بر كشتهء برادر\r\nصفيه و حمزه از يك پدر و مادر بودند . صفيه هنگام جنگ احد در مدينه به‌سر مىبرد و چون خبر ناگوار شهادت برادر به او رسيد ، به دنبال كشتهء او آمد . از آنجايى كه ديدن پيكر مثله‌شدهء برادر ، بر خواهر بسيار سخت و طاقت فرسا بود ، پيامبر ( ص ) نمىخواست صفيه با بدن چاك چاك حمزه روبه‌رو شود . از اين رو ، به پسرش ، زبير ، فرمان داد كه او را باز گرداند . زبير نزد مادر رفت و او را از فرمان پيامبر ( ص ) آگاه ساخت . صفيه گفت : به من\r\n\r\n\r\n","description":"","footnote":"\r\n( 1 ) . نحل ( 16 ) ، آيهء 126 .\r\n( 2 ) . ر . ك : تنقيح المقال ، ج 1 ، ص 375 ؛ اعيان الشيعه ، ج 6 ، ص 246 ؛ مغازى ، ج 1 ، ص 290 - 298 .\r\n","page_name":" 53 ","page_number":53},
  {"content":"\r\n\r\nخبر رسيده است كه برادرم را مُثله كرده‌اند ، و اين در راه خدا اندك است . به هر چه در اين راه بر ما برسد خشنوديم و در راه خدا سختىها را به‌جان مىخريم و شكيبا خواهيم بود . زبير سخنان مادر خود را به عرض پيامبر رساند . آن حضرت فرمود : پس آزادش گذار !\r\nصفيّه كنار بدن برادرش آمد و بر او درود فرستاد و كلمهء « انَّا لِلَّهِ وَانَّا الَيْهِ راجِعُونَ » بر زبان جارى كرد . آنگاه رسول خدا ( ص ) فرمان دفن پيكر حمزه را صادر فرمود . « 1 »\r\nبنا به نقلى ديگر ، انصار از نزديك شدن صفيّه به پيكر برادر ممانعت كردند . رسول خدا ( ص ) فرمود : او را آزاد بگذاريد . صفيه دركنار بدن حمزه نشست . هرگاه گريه مىكرد رسول خدا نيز مىگريست و هرگاه صدايش به گريه بلند مىشد ، صداى گريهء آن حضرت نيز بلند مىگشت . فاطمه دختر پيامبر نيز مىگريست و گريهء او رسول خدا را مىگرياند ، در حالى كه پيامبر مىفرمود : هيچ مصيبتى به پاى مصيبت تو نمىرسد ! آنگاه رسول خدا به صفيه و فاطمه ( س ) فرمود :\r\nمژده باد شما دو تن را ! اكنون جبرئيل نزد من آمد و به من خبر داد كه در هفت آسمان نوشته شده است : « حمزة بن عبدالمطّلب شير خدا و شير رسول خدا است . » « 2 »\r\nصفيه از مدينه دو كفن براى حمزه با خود آورده بود . پيامبر آن دو كفن را از او گرفت و چون در كنار حمزه شهيدى از انصار قرار داشت ، نخواستند كه كفن بهتر را به حمزه اختصاص دهند . لذا پيامبر ( ص ) فرمود : ميان حمزه و مرد انصارى قرعه بيندازيد . مسلمانان اين كار را كردند . پس حمزه را در يك كفن و مرد انصارى را در كفن ديگر پيچيدند . « 3 »\r\n\r\nتكفين شهيد !\r\nرسول خدا ( ص ) براى كفن نمودن پيكر چاك چاك حمزه تلاش سختى آغاز كرد ، ولى مگر نه اين است كه شهيد از كفن نيز بى نياز است و بايد با همان جامه‌هاى غرقه\r\n\r\n\r\n","description":"","footnote":"\r\n( 1 ) . كامل ، ج 2 ، ص 161 ؛ مغازى ، ج 1 ، ص 289 ؛ اعيان الشيعه ، ج 6 ، ص 246 ؛ تاريخ طبرى ، ج 2 ، ص 529 .\r\n( 2 ) . مغازى ، ج 1 ، ص 290 .\r\n( 3 ) . سير اعلام النبلاء ، ج 1 ، ص 134 .\r\n","page_name":" 54 ","page_number":54},
  {"content":"\r\n\r\nبه خونش به خاك سپرده شود ؟ پس چرا پيامبر ( ص ) با جديّت تمام در جست‌وجوى جامه‌اى بود كه بتوان با آن پيكر مطهر حمزه را كفن كند ؟ پاسخ اين پرسش را علّامه مجلسى ( ره ) از امام صادق ( ع ) روايت كرده است كه « از آن رو رسول خدا پيكر حمزه را در كفن پيچيد كه دشمن كينه‌توز ، بدن پاره پارهء او را برهنه كرده بود و جامه‌اى بر بدن حمزه باقى نگذاشته بود ! « 1 »\r\nواقدى در مغازى آورده است كه هنگامى كه پيكر حمزه را در قبر نهادند ، رسول خدا ( ص ) امر كرد پارچه‌اى روى جسد حمزه كشيده شود . پارچه‌اى آوردند كه هر گاه بر سر او مىكشيدند پاهايش نمايان مىشد و اگر پاهايش را با آن مىپوشاندند سرش نمايان بود . پيامبر ( ص ) فرمود : سرش را بپوشانيد . سپس دستور داد تا پاهايش را با اسپند پوشاندند . « 2 »\r\nاين واقعه از جمله مصيبت‌هاى حمزه است كه پس از وى اشك از ديدگان دوستدارانش روان مىساخت . حارثة بن مضرب گويد : پس از آنكه خبّاب بن ارتّ در بستر بيمارى افتاد ، من به عيادتش رفتم . در آن حال بافنده‌اى كفن او را آورد . خبّاب با ديدن كفن به ياد تكفين حمزه افتاد و گريست و گفت : ولى كفن حمزه عموى پيامبر به گونه‌اى بود كه اگر پاهاى او را با آن مىپوشاندند به سرش نمىرسيد و اگر سرش را با آن مىپوشاندند ، پاهايش برهنه مىماند ، تا آنكه با اذخِر ( نوعى گياه ) پاهايش را پوشاندند . « 3 »\r\n\r\nنماز بر حمزه\r\nحمزه نخستين شهيدى بود كه رسول‌خدا ( ص ) بر او نماز گزارد . سپس هرگاه شهيدى را نزد او مىبردند ، او را در كنار حمزه قرار مىدادند و آن حضرت همزمان بر بدن حمزه و هم بر ديگر شهيدان نماز مىگزارد . « 4 »\r\n\r\n\r\n","description":"","footnote":"\r\n( 1 ) . بحارالانوار ، ج 20 ، ص 47 .\r\n( 2 ) . مغازى ، ج 1 ، ص 311 .\r\n( 3 ) . طبقات ، ج 3 ، ص 166 .\r\n( 4 ) . تنقيح المقال ، ج 1 ، ص 375 ؛ مغازى ، ج 1 ، ص 310 ؛ كامل ، ج 2 ، ص 163 ؛ اعيان الشيعه ، ج 6 ، ص 246 .\r\n","page_name":" 55 ","page_number":55},
  {"content":"\r\n\r\nدرنقل ديگرى گفته‌اند كه نه شهيد را به حضور پيامبر ( ص ) مىآوردند و حمزه دهمين آنان بود و آن حضرت بر همه نماز مىگزارد ، سپس آن نُه شهيد را مىبردند و نُه شهيد ديگر مىآوردند و آنان را در كنار حمزه قرار مىدادند و آن حضرت بر همه نماز مىگزارد و تا هفت بار اين كار را كرد . همچنين گفته‌اند كه آن حضرت نُه يا هفت يا پنج تكبير بر آنان مىفرمود . « 1 »\r\nواقدى گويد : وقتى مشركان از احد بازگشتند ، مسلمانان به سراغ كشتگان خود رفتند ، و حمزه از آنهايى بود كه پيشاپيش همه ، پيكرش را به حضور پيامبر بردند . رسول خدا ( ص ) بر پيكر او نماز گزارد ، آنگاه فرمود : ملائكه را ديدم كه بدن او را شست‌وشو مىدهند . « 2 »\r\n\r\nخاك‌سپارى حمزه\r\nرسول خدا ( ص ) با دلى آكنده از غم فرمان خاك‌سپارى عموى گرامى خود و ديگر شهيدان احد را صادر كرد . جمعى از مسلمانان كشتگان خود را به سمت مدينه كوچ دادند تا در آنجا به خاك بسپارند . رسول خدا ( ص ) ايشان را از اين كار بازداشت و فرمود :\r\nايشان را همانجا كه كشته شده‌اند به خاك بسپاريد . « 3 »\r\nشايد اين فرمان بدان سبب بوده است كه پيامبر ( ص ) مىخواست همهء شهداى احد در يك جا به خاك سپرده شوند تا اين محل هميشه يادآور آن روز حماسه‌ساز و خونين باشد و زائران همواره به تربت پاك آن شهيدان به خون خفته تبرك جويند .\r\nهمان‌گونه كه پيامبر ( ص ) بر شهدا گروهى نماز خواند ، همان‌گونه نيز فرمان داد تا آنان را در قبرهاى جمعى به خاك بسپارند و هر كه را بيشتر قرآن مىخواند مقدم بدارند .\r\nيكى ديگر از شهداى گرانقدر احد ، عبداللّه بن جحش است . او فرزند اميّه دختر عبدالمطّلب و خواهرزادهء حمزه بود و مشركان بدن او را نيز مانند بدن حمزه مُثله كردند ، امّا جگر او را بيرون نياوردند . رسول خدا ( ص ) او را با حمزه در يك قبر نهاد . « 4 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 310 ؛ المستدرك على الصحيحين ، ج 3 ، ص 198 .\r\n( 2 ) . مغازى ، ج 1 ، ص 309 ؛ المستدرك على الصحيحين ، ج 3 ، ص 195 .\r\n( 3 ) . اسدالغابه ، ج 2 ، ص 49 .\r\n( 4 ) . تاريخ طبرى ، ج 2 ، ص 529 - 530 ؛ طبقات ، ج 3 ، ص 91 .\r\n","page_name":" 56 ","page_number":56},
  {"content":"\r\n\r\n\r\nشهيدان زنده‌اند\r\nشيخ طوسى ( ه ) و ديگران در تفسير آيهء شريفهء « كسانى را كه در راه خدا كشته شدند مرده مپندار . . . » « 1 » گفته‌اند : بيشتر اهل تفسير برآن‌اند كه اين آيه در بارهء شهداى احد نازل شده است . « 2 »\r\nابن ابى الحديد گويد : ابن عباس روايت كرده كه پيامبر ( ص ) فرمود : وقتى برادران شما در احد به شهادت رسيدند ، . . . وقتى خود را در خوشترين عيش و نوش يافتند و سرانجام نيك خود را ديدند ، چنين گفتند : كاش برادران ما از نعمتهايى كه خداوند به ما كرامت فرموده آگاه مىشدند و زندگانى ما را مىديدند تا در جبهه جنگ سستى نمىكردند و هنگام نبرد ناتوايى از خود نشان نمىدادند . پس خداوند متعال به آنان فرمود : من خواستهء شما را به ايشان ابلاغ مىكنم و آنگاه آيه وَ لا تَحْسَبَنَّ الَّذِينَ قُتِلُوْا . . . را نازل فرمود . « 3 »\r\nشمار شهدا در واقعهء احد هفتاد تن بود و سرور و گرامىتر ايشان نزد خداوند حمزة بن عبدالمطّلب بود . « 4 »\r\n\r\nدر سوگ شهيد\r\n\r\nگريه بر شهيد\r\nگريه بيانگر اوج احساسات و قلّهء هيجان عواطف يك فرد است كه بوسيلهء سرشك ديده نمايان مىشود . در اين ميان گريه بر شهيد افزون بر اثرات معنوى و اخروى ، همدلى و همفكرى و همسويى با راه و هدف شهيد است . از همين رو امامان ( ع ) در پيشاپيش گريه‌كنندگان و سوگواران بر شهيدان اسلام قرار داشته‌اند و به شيعيان و پيروان خود توصيه مىكرده‌اند كه با جديت هرچه بيشتر در امر عزادارى و مرثيه‌خوانى و اشك‌ريزى براى شهداى اسلام اهتمام ورزند . آنان از اين عمل به « اقامهء امر » و يا « احياى امر »\r\n\r\n\r\n","description":"","footnote":"\r\n( 1 ) . وَ لا تَحْسَبَنَّ الَّذِينَ قُتِلُواْ فِىْ سَبِيلِ اللَّهِ امْواتاً ( آل عمران ، آيهء 169 ) .\r\n( 2 ) . تفسير تبيان ، شيخ طوسى ، ج 3 ، ص 47 .\r\n( 3 ) . شرح نهج‌البلاغه ، ج 15 ، ص 43 .\r\n( 4 ) . شجرهء طوبى ، ج 2 ، ص 62 - 63 .\r\n","page_name":" 57 ","page_number":57},
  {"content":"\r\n\r\nياد مىكرده‌اند تا راه و رسم شهادت‌طلبى و حماسه‌آفرينى و حمايت از اسلام و ستم‌ستيزى هميشه بماند .\r\n\r\nحمزه گريه‌كننده ندارد\r\nهمهء كسانى كه در يك واقعه يا نبرد به شهادت مىرسند ، براى يك هدف و يك آرمان در راه خدا جان باخته‌اند ، ولى تفاوتهايى ميان آنها وجود دارد كه برخى را بر ديگران امتياز مىبخشد . يك فرمانده ارشد كه زندگىاش سراسر حماسه و فداكارى است و توانسته مهلك‌ترين ضربه‌ها را برتوان رزمى دشمن وارد سازد ، با ديگر افراد در يك مرتبه نيست .\r\nسرنوشت جنگ هميشه در گرو ايمان و كاردانى و لياقت و ويژگيهاى ارزشمند فرماندهان و اداره كنندگان جنگ است . از اين رو ، مىتوان به ارزش حماسه‌سازىهاى يك فرمانده دريادل كه با شجاعت و دليرى خود دشمن را به زانو درمىآورد ، پى برد .\r\nاز كينه‌اى كه دشمن از حمزه در دل داشت و سبب بروز وحشيانه‌ترين واكنش‌ها نسبت به او شد ، مىتوان به ميزان تفاوت ميان اين فرمانده با ديگر افراد تحت امر او پى برد ، همان‌گونه كه حضور حمزه در جبههء مسلمانان روحيه‌بخش و حماسه‌آفرين بود ، فقدان او نيز جانگداز و غمبار بود . از اين رو ، مىبايست نقطهء اوج سوگوارىها و اشك‌فشانىها قرار گيرد و مصيبتش سرلوحهء همهء مصيبت‌ها گردد .\r\nپيامبر ( ص ) پس از شهادت حمزه توجّه همگان را به ضرورت اشك‌ريزى و عزادارى در سوگ حمزه جلب نمود . آن حضرت از خانه‌هاى انصار مىگذشت كه صداى گريهء زنان را در سوگ شهدايشان شنيد . قطرات اشك از ديدگان رسول خدا سرازير شد و فرمود :\r\nبر همه كشته‌ها مىگريند جز حمزه كه گريه كننده ندارد .\r\nانصار از جمله سعد بن معاذ و اسيد بن حضير كه چنين ديدند به زنان سفارش كردند كه نخست براى حمزه گريه كنند . زنان انصار در خانه حمزه و يا خانه پيامبر و بنا به نقلى خانه فاطمه ( س ) جمع شدند « 1 » و براى حمزه عزادارى كردند . هنگامىكه پيامبر سوگوارى\r\n\r\n\r\n","description":"","footnote":"\r\n( 1 ) . احتمال دارد عزاداراى در هر سه مكان برگزار شده باشد .\r\n","page_name":" 58 ","page_number":58},
  {"content":"\r\n\r\nزنان مدينه را براى حمزه مشاهده فرمود در حق ايشان دعا كرد و فرمود : خوب با من مواسات و همدردى كرديد .\r\nتا سالها بعد نيز رسم زنان مدينه اين بود كه هرگاه مصيبتى بر آنها وارد مىشد ، اول بر جناب حمزه و سپس بر مرده خود مىگريستند . « 1 »\r\n\r\nحمزه و حسين ( ع )\r\nميان حمزه و امام حسين ( ع ) همگونىهاى زيادى وجود دارد . نخست اينكه هر دو سيدالشهداء لقب يافته‌اند . اصبغ بن نباته از على ( ع ) نقل كرده كه آن حضرت فرمود :\r\nبلند مرتبه‌ترين خلق در روز رستاخيز پيامبرانند و بهترين مردم پس از پيامبران شهدايند و سالار شهيدان حمزة بن عبدالمطّلب است . « 2 »\r\nاما اين عنوان با شهادت حسين بن على ( ع ) به آن حضرت منتقل شد .\r\nهمگونى ديگر اينكه دشمنان بدن حمزه را پس از شهادت برهنه كردند . پيكر مطهّر حسين ( ع ) نيز پس از شهادت بوسيلهء دشمن برهنه شد . دشمن بدن حمزه را مُثله كرد ، و شكم وى را شكافت و اندام او را قطعه قطعه نمود . بدن نازنين حسين ( ع ) نيز زير سم اسبان قرار گرفته و آماج صدها زخم نيزه و شمشير و خنجر و پيكان قرار گرفت . بدن چاك چاك حمزه را خواهرش صفيه در آغوش كشيد و بر او گريست . زينب خواهر حسين ( ع ) نيز كنار پيكر صد پارهء برادرش آمد و آن را در بغل گرفت و بر وى نوحه‌سرايى كرد .\r\nبراى حمزه كفنى كه همهء بدن او را بپوشاند يافت نشد و بخشى از تن او را با گياه پوشاندند . بدن حسين ( ع ) را نيز به جاى كفن در حصير و بوريايى قرار دادند و به خاك سپردند . در شهادت حمزه پيامبر ( ص ) گريه‌ها كرد و اشكها ريخت و ناله‌ها از دل سر داد و به غم او در سوك نشست . در شهادت حسين ( ع ) نيز زمين و آسمان و همهء موجودات جهان و امامان بزرگوار ( ع ) گريستند .\r\n\r\n\r\n","description":"","footnote":"\r\n( 1 ) . ر . ك : اعيان الشيعه ، ج 6 ، ص 246 ؛ طبقات ، ج 3 ، ص 11 ؛ شجرهء طوبى ، ج 2 ، ص 67 .\r\n( 2 ) . المستدرك على الصحيحين ، ج 3 ، ص 192 .\r\n","page_name":" 59 ","page_number":59},
  {"content":"\r\n\r\n\r\nحمزه و جعفر\r\nپيشتر بيان شد كه در يكى از سالهاى سخت و خشكسالى ، رسول خدا ( ص ) به عموهايش ، حمزه و عباس ، پيشنهاد كرد كه هر يك از آنان يكى از فرزندان ابوطالب را از وى گرفته ، نزد خود نگاه دارند تا بارى از دوش ابوطالب برداشته شود . بدين ترتيب ، پيامبر ( ص ) على ( ع ) را برگزيد و عباس طالب را به خانه برد و حمزه جعفر را انتخاب كرد .\r\nآنچه مسلّم به نظر مىرسد اين است كه اين گزينش‌ها بدون مقدمه و تصادفى نبوده است ، بلكه همگونى و همسانى عميقى ميان هر يك از انتخاب كننده و انتخاب شونده وجود داشته است . على ( ع ) آينهء تمام نماى رسول خدا ( ص ) بود و جعفر جلوه تابناك حمزه ؛ به گونه‌اى كه تاريخ هميشه نام جعفر را در كنار نام حمزه به ثبت رسانده است و هر كجا امامان معصوم ( ع ) از دليرى و رشادت حمزه سخنى به ميان مىآوردند ، از جعفر و همسانى او با حمزه ياد مىكردند .\r\nگذشته از رابطهء خويشاوندى ، آنچه اين دو شهيد والامقام را به يكديگر پيوند مىداد ، خصلت‌هاى برجسته و متعالى آن دو بزرگوار بود . جعفر در بزرگمنشى و سلحشورى و شجاعت و ستم‌ناپذيرى و صراحت همسان حمزه به شمار مىرفت .\r\nدر شأن نزول آيهء « برخى از مؤمنان مردانى هستند كه به عهد و پيمانى كه با خدا بستند وفا كردند ، برخى در راه خدا شهيد شدند . . . » « 1 » آمده كه مصداق شهيدان در اين آيهء شريفه حمزه و جعفرند . « 2 » همچنين در شأن نزول آيهء « به جنگاوران اسلام رخصت جنگ داده شده است ، زيرا بر آنان ستم شده است » « 3 » نقل شده كه اين آيه در بارهء على ( ع ) و حمزه و جعفر نازل شده است . « 4 »\r\n\r\n\r\n","description":"","footnote":"\r\n( 1 ) . مِنَ الْمُؤْمِنِينَ رِجالٌ صَدَقُوْا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَمِنْهُمْ مَنْ يَنْتَظِرُ وَمابَدَّلُوا تَبْدِيْلا ( احزاب ، آيهء 23 ) .\r\n( 2 ) . ر . ك : بحارالانوار ، ج 22 ، ص 277 .\r\n( 3 ) . اذِنَ لِلَّذِينَ يُقاتَلُونَ بِأَنَّهُمْ ظُلِمُوا ( حج ، آيهء 39 ) .\r\n( 4 ) . بحارالانوار ، ج 22 ، ص 278 .\r\n","page_name":" 60 ","page_number":60},
  {"content":"\r\n\r\nاز رسول خدا ( ص ) روايت شده است كه بهترين مردم على ( ع ) و جعفر و حمزهء سيدالشهداء هستند . « 1 » همچنين آن حضرت فرموده است : من و على و حسن و حسين و حمزه و جعفر سروران مردم در دنيا و آخرت هستيم . « 2 »\r\nابن عباس گويد : روزى پيامبر ( ص ) از خانه بيرون آمد در حالى كه دست على ( ع ) را در دست داشت و چنين مىفرمود : اى گروه انصار ، اى گروه بنى هاشم ، اى گروه بنى عبدالمطّلب ، من محمد رسول خدا هستم ، بدانيد كه من و سه تن از خانواده‌ام از سرشت پاك آفريده شده‌ايم ، من و على و حمزه و جعفر . « 3 » همچنين ابن عباس گويد كه رسول خدا ( ص ) فرمود : شب پيش داخل بهشت شدم و در آن نگاه كردم ، ديدم جعفر طيار با ملائكه در پرواز است و حمزه بر سريرى تكيه زده است . « 4 »\r\nاصبغ بن نباتهء حنظلى گويد : امير مؤمنان على ( ع ) را درروز فتح بصره ديدم ، در حالى كه بر استر رسول خدا ( ص ) سوار بود و خطاب به مردم چنين مىفرمود : اى مردم ، آيا به شما خبر ندهم كه بهترين خلق در روز قيامت كيانند ؟ . . . همانا بهترين خلق در روز قيامت پيامبرانند و بهترين پيامبران محمد ( ص ) است و بهترين فرد از هر امتى پس از پيامبر آنها وصى اوست تا زمانى كه پيامبرى در زمان او بيايد ، و همانا بهترين اوصيا ، وصىِّ محمد ( ص ) است . همانا بهترين خلق پس از اوصيا شهيدانند و بهترين شهيدان حمزة بن عبدالمطّلب و جعفر بن ابى طالب هستند . « 5 »\r\nعلى ( ع ) پس از واقعهء سقيفه از برادرش جعفر و عمويش حمزه ياد و آرزو كرد كه آنان زنده بودند و او را در برابر مخالفان يارى مىكردند : جعفر كجائى ! كاش امروز جعفر در كنارم بود . حمزه كجائى ! كاش امروز حمزه در كنارم بود . « 6 »\r\n\r\n\r\n","description":"","footnote":"\r\n( 1 ) . مقاتل الطالبيين ، ص 9 .\r\n( 2 ) . اعيان الشيعه ، ج 4 ، ص 125 .\r\n( 3 ) . تنقيح المقال ، ج 1 ، ص 376 .\r\n( 4 ) . المستدرك على الصحيحين ، ج 3 ، ص 196 .\r\n( 5 ) . اصول كافى ، كلينى ، ج 2 ، ص 342 ( كتاب حجت ، باب زندگى و وفات پيامبر ( ص ) ، حديث 34 ) .\r\n( 6 ) . اعيان الشيعه ، ج 4 ، ص 126 .\r\n","page_name":" 61 ","page_number":61},
  {"content":"\r\n\r\nاز امام باقر ( ع ) نقل شده كه امير مؤمنان هميشه مىفرمود : به خدا سوگند ، اگر حمزه و جعفر زنده بودند فلانى آرزوى خلافت نمىكرد ، ولى چه كنم كه گرفتار عقيل و عباس شده‌ام . « 1 »\r\nروزى در حضور امام باقر ( ع ) سخن از حوادثى كه پس از پيامبر ( ص ) بر على ( ع ) گذشت به ميان آمد ، يكى از حاضران پرسيد : خداوند شما را خير دهد ، پس عزت و جلال بنىهاشم و فزونى آنان چه شد ؟ امام باقر ( ع ) در پاسخ فرمود : مگر از بنى هاشم كسى باقى مانده بود ؟ جعفر و حمزه كه به شهادت رسيده و دو مرد ناتوان ، عباس و عقيل ، بر جاى مانده بودند . به خدا سوگند ، اگر حمزه و جعفر در آن زمان حضور داشتند ، هرگز آن دو به خلافت نمىرسيدند و اگر حمزه و جعفر زنده بودند تا پاى جان در راه آرمانهاى خود جانفشانى مىكردند . « 2 »\r\nامام حسين ( ع ) نيز در كربلا چندين بار از حمزه و جعفر ياد نمود . در لحظه‌هاى آخر زندگانى آن حضرت ، طفلى از فرزندان امام حسن ( ع ) دوان دوان به طرف آن حضرت آمد . وقتى به عمويش رسيد ، ديد كه يكى از دشمنان شمشيرش را بلند كرده و مىخواهد بر سر آن حضرت فرود آورد . آن كودك دست خود را سپر عمويش كرد و دستش قطع شد . امام ( ع ) او را به سينه گرفت و به او فرمود : برادر زاده‌ام ، بر آنچه به تو رسيده است ، در انتظار پاداش خداوند باش . پروردگارت تو را به پدران بزرگوارت رسول خدا ( ص ) و حمزه و على ( ع ) و جعفر و حسن ( ع ) خواهد رساند . « 3 »\r\n\r\nبر مزار شهيد\r\n\r\nتربت بر شهيد\r\nپيشوايان اسلام همانگونه كه بر بزرگداشت شهدا و زنده نگاهداشتن خاطرهء آنان تأكيد مىكردند ، به زيارت تربت پاك آن جانبازان راه حق نيز سفارش مىنمودند ، به تعبير\r\n\r\n\r\n","description":"","footnote":"\r\n( 1 ) . همان ، ج 6 ، ص 244 .\r\n( 2 ) . همان .\r\n( 3 ) . مقاتل الطالبيين ، ص 77 ؛ تاريخ طبرى ، ج 5 ، ص 451 .\r\n","page_name":" 62 ","page_number":62},
  {"content":"\r\n\r\nشهيد مطّهرى : صديقه كبرى ، فاطمهء زهرا سلام الله عليها ، وقتى كه پدر بزرگوارش تسبيحات معروف را به او ياد داد ( 34 مرتبه الله اكبر ، 33 مرتبه الحمدالله و 33 مرتبه سبحان‌الله . . . ) [ بر 
  ] سر قبر عموى بزرگوارش جناب حمزةبن عبدالمطلب رفت و از تربت آن شهيد براى خود تسبيح درست كرد . اينها معنى دارد . . . خاك شهيد و قبر شهيد محترم است ، انسان براى اينكه اذكار و اوراد خود را بشمارد نيازمند به سبحه ( تسبيح ) است . چه فرق مىكند كه دانه‌هاى تسبيح از سنگ باشد يا چوب يا خاك و از هر خاكى بردارد برداشته است ، ولى ما اين را از خاك تربت شهيد برمىداريم و اين نوعى احترام به شهيد و شهادت و نوعى به رسميت شناختن قداست شهادت است . « 1 »\r\nهمچنين همت گماشتن به تعمير تربت مطهر شهدا ، سيرهء معصومين ( ع ) و پيروان و شيفتگان آن بزرگواران بوده است . ابن سعد در طبقات آورده است كه فاطمه ( س ) پيوسته بر سر قبر حمزه مىرفت و آن را مرمت و اصلاح مىكرد . « 2 »\r\nآرى ، مسلمانان به قبور اولياى الهى و شهداى راه حق و فضيلت عشق مىورزند و براى عرض ادب و تجديد ميثاق با ارواح طيبهء آنان ، از راههاى دور و نزديك به زيارت مرقد مطّهر آنان مىشتابند و رخ برآستانهء ملايك پاسبان آنان مىسايند و تربت شفابخش آنان را توتياى چشم مىكنند و صحن و حرم و رواق و بارگاه ايشان را صحنهء نمايش هنر و ابداع و خلاقيت خود قرار مىدهند . همچنين در گذشتگان خود را در اين سرزمين‌ها به خاك مىسپارند و مجاورت آنان را چه در حال حيات يا پس از آن ، بر ديگر جاها ترجيح مىدهند . آرى ، تربت پاك نخستين سرور شهيدان ، حمزهء دلاور نيز در احد مزار عموم است و مردم به تربت او تبّرك مىجويند . « 3 »\r\n\r\nتازگى پيكر شهيدان\r\nقرآن كريم زنده بودن شهيدان را با صراحت بيان كرده و اين آيه در بارهء حمزه\r\n\r\n\r\n","description":"","footnote":"\r\n( 1 ) . شهيد ، مرتضى مطهرى ، ص 121 .\r\n( 2 ) . طبقات ، ج 3 ، ص 19 .\r\n( 3 ) . دايرة المعارف بستانى ، ج 7 ، ص 177 .\r\n","page_name":" 63 ","page_number":63},
  {"content":"\r\n\r\nشأن نزول يافته است كه « و لا تَحْسَبَنَّ الَّذينَ قُتِلُوا . . . » . « 1 » علاوه بر اين ، گاه پيكر پاك شهيدان و مؤمنان واقعى با گذشت سالها بدون تغيير و سالم باقى مىماند ؛ چنان كه پيكر پاك شهيدان احد ساليان بسيارى پس از شهادتشان تر و تازه بود و هيچ نشانه‌اى از گذشت زمان بر اجساد پاك آنان نبود و شگفت‌آور اينكه هنوز خون تازه در رگهاى آنان جارى بود .\r\nچهل و شش سال بعد از ماجراى احد ، معاويه به عامل خود در مدينه نوشت كه نهرى جارى نمايد ، وى در جواب گفت كه عبور اين نهر ممكن نيست مگر از قبر شهداى احد . معاويه پاسخ داد كه انجام دهد . منادى والى ندا كرد كه هر كس كشته‌اى در احد دارد او را منتقل كند . مردم اجساد همهء شهدا را تر و تازه يافتند ، به گونه‌اى كه بوى مشك از آنها ساطع بود . بعضى از ايشان را ديدند كه دست بر جراحت خود نهاده و چون دست او را از جراحت بر مىداشتند خون تازه از آن جراحت بيرون مىآمد و چون دست را مىگذاشتند خون باز مىايستاد و نوشته‌اند كه كلنگى به پاى حمزه اصابت كرد و خون جارى شد . « 2 »\r\nجست‌وجو براى يافتن آب در سرزمين كوهستانى احد و گذراندن نهر از آن نمىتواند مسأله‌اى تصادفى و دور از جريان‌هاى سياسى حاكم باشد ، هرچند تاريخ‌نگاران غيرمتعهد هيچ اشاره‌اى به علت اصلى آن نكرده‌اند . مزار شهيدان به خون خفتهء احد ، محلى بود براى تجمع مسلمانان و اظهار همنوايى با آن شهيدان گلگون كفن و از همه مهمتر ، اظهار برائت و تنفر از قاتلان آنان كه معاويه خود نه تنها يكى از آنان بلكه از پرچمداران و پيشگامان ايشان بود . پدرش ابوسفيان سردستهء جنگ افروزان به شمار مىرفت و مادرش هند با شكافتن سينه حمزه و بيرون كشيدن جگر او و جويدن آن به دريافت لقب « آكِلَةُ الْأَكْباد » هند جگرخوار مفتخر گشت ! همهء اينها به روشنى بيانگر آن است كه گلزار شهداى احد شاخص‌ترين محلى بود كه در آن ، آتش خشم و كينهء امت اسلام عليه معاويه و دودمان و\r\n\r\n\r\n","description":"","footnote":"\r\n( 1 ) . آل عمران ( 3 ) ، آيهء 169 .\r\n( 2 ) . طبقات ، ج 3 ، ص 11 ؛ تنقيح المقال ، ج 1 ، ص 375 ؛ اسدالغابة ، ج 2 ، ص 50 .\r\n","page_name":" 64 ","page_number":64},
  {"content":"\r\n\r\nدار و دستهء جنايتكارش زبانه مىكشيد و مسلمانان با لعن و نفرين ، تبرّى و بيزارى خود را از معاويه و بستگان پليد او اعلام مىداشتند .\r\nتحمل اين طيف وسيع و فزايندهء مخالفان براى معاويه و خاندان بنىاميه ناممكن بود و هيچ راهى براى نابودى اين پايگاه نيرومند وجود نداشت ، جز اينكه معاويه با صرف مبالغ گزاف از بيت‌المال مسلمانان در صدد احداث قنات و چشمه برآيد و با استمداد از طبيعت ، آثار آن شهيدان را نابود سازد تا به خيال خام خود از كابوس اجتماع مسلمانان زنده‌دل در اين پايگاه انقلاب رهايى يابد ، « 1 » اما نه تنها اين اقدام جنايتكارانه به سود او پايان نيافت ، بلكه قرب و مقام شهدا و جاودانگى آنان بيش از گذشته بر مردم آشكار شد و با نمايان شدن پيكرهاى تر و تازهء آنان ، كوس رسوايى معاويه و خاندان پليدش بيش از پيش نواخته شد .\r\nگويا آشكار شدن بدنهاى مطهّر شهداى احد يك بار ديگر نيز در تاريخ تكرار شده است . « 2 »\r\n\r\nسلام بر شهيد\r\nپيروان اسلام ناب محمدى بر پايهء اعتقادى ژرف و بينشى عميق و آگاهانه ، شهيد را شاهد و حاضر در ميان خود مىبينند و به زندگى واقعى پس از شهادت او ايمانى راسخ دارند . از اين رو ، در برابر وى به گونهء يك انسان « زنده » و « حاضر » مىايستند و سلام مىكنند و اين حقيقت از ارزنده‌ترين و زنده‌ترين درسهاى تربيتى اسلام ناب است .\r\nپس از شهادت جمعى از مسلمانان در احد ، اين مكان زيارتگاه پيامبر ( ص ) و اهل بيت او و امت اسلامى شد . پيامبر ( ص ) تصميم داشت كه در كوهپايهء احد زيارتگاهى براى عاشقان اسلام ناب بنا كند كه تا دنيا پا برجاست طوافگاه مسلمانان و پيروان آن حضرت قرار گيرد . از اين رو ، پس از پايان نبرد احد وقتى آن حضرت ديد كه برخى از\r\n\r\n\r\n","description":"","footnote":"\r\n( 1 ) . و اين يكى ديگر از شباهتهايى است كه حمزهء شهيد با سرور شهيدان حسين بن على ( ع ) داراست ، زيرادشمنان حسين ( ع ) نيز خواستند تا با شخم زدن و كشت و كار ، آثار قبر حسين ( ع ) و شهداى بىنظير كربلا را نابود كنند .\r\n( 2 ) . ر . ك : تاريخ بغداد ، خطيب بغدادى ، ج 14 ، ص 399 .\r\n","page_name":" 65 ","page_number":65},
  {"content":"\r\n\r\nبازماندگان شهدا پيكر شهيدشان را به مدينه برده تا در آنجا به خاك بسپارند ، دستور مىدهد كه پيكرها به محل شهادت برگردانده و در همانجا به خاك سپرده شود .\r\nبرخى از محققان در بارهء اصرار پيامبر در خاكسپارى شهداى احد در محل شهادت گفته‌اند كه آن حضرت نمىخواسته حمل اجساد در اسلام سنت گردد و بازماندگان را به زحمت اندازد ، اما اين توجيه نادرست به نظر مىرسد ، زيرا آن حضرت در مواردى كه شهدا به‌مراتب دور تر از احد به مدينه بودند ، اجازه فرمود كه اجساد به مدينه منتقل شود .\r\nآرى ، رسول خدا ( ص ) مىخواست در احد يادبودى از تاريخ سرنوشت‌ساز اسلام به جاى گذارد و در آن درنده‌خويى و وحشيگرى دشمنان اسلام را به نمايش گذارد تا ديگر حناى دشمنان صليبى و مبلّغان مسيحى - كه اسلام را دين زور و شمشير معرفى مىكنند - رنگى نداشته باشد و به همهء جهانيان اعلام كند كه اسلام متّكى به زور و شمشير نبود ، بلكه چون دشمنان اسلام فاقد منطق و فطرت انسانى بودند ، به مثله‌گرى روى آوردند .\r\nآيا در برابر چنين دشمنان گرگ‌صفتى ، از موجوديت خود دفاع كردن تكيه بر زور و شمشير است ؟ !\r\nپيامبر ( ص ) همه ساله به قصد زيارت شهداى احد رهسپار مزار آنان مىشد ، و هرگاه به مدخل درّهء احد مىرسيد با صداى بلند مىفرمود :\r\nالسَّلامُ عَلَيْكُمْ بِما صَبَرْتُمْ فَنِعْمَ عُقْبَى الدَّارِ\r\nدرود بر شما به [ پاداش 
  ] آنچه صبر و شكيبايى پيشه كرديد ، چه نيكو است فرجام آن سراى . « 1 »\r\nشيخ مفيد ( ره ) آورده است كه رسول خدا ( ص ) تا زنده بود مردم را به زيارت قبر حمزه ( ع ) سفارش مىفرمود و خود نيز پيوسته به زيارت حمزه و ديگر شهدا مىرفت . « 2 »\r\nروزى رسول خدا ( ص ) بر قبر مُصعب بن عُمير ( يكى از شهداى احد ) ايستاد و دعا كرد ، آنگاه اين آيه را تلاوت كرد : « مردانى كه بر آنچه با خدا پيمان بستند سرنهادند ،\r\n\r\n\r\n","description":"","footnote":"\r\n( 1 ) . مغازى ، ج 1 ، ص 313 .\r\n( 2 ) . مفاتيح الجنان ، شيخ عباس قمى ، ص 337 .\r\n","page_name":" 66 ","page_number":66},
  {"content":"\r\n\r\nبرخىاز ايشان جان‌سپردند و برخى ديگر در انتظارند و هيچگونه تغييرى در مواضع آنان راه نيافته است « 1 » » . سپس فرمود :\r\nشهادت مىدهم كه روز قيامت ، اينان در پيشگاه خداوند گواهى مىدهند ، پس نزد ايشان برويد و آنان را زيارت كنيد و بر ايشان سلام نماييد . سوگند به آنكه جانم در دست اوست ، هر كه تا روز رستاخيز بر ايشان سلام كند ، او را پاسخ مىدهند . « 2 »\r\nمقام و منزلت اين شهيدان راه حقّ و فضيلت به اندازه‌اى است كه رسول خدا مىفرمود :\r\nكاش در احد به شهادت رسيده بودم . « 3 »\r\nفخرالمحققين در رسالهء فخرّيه فرموده : مستحب است زيارت حمزه و باقى شهداى احد ، زيرا از رسول خدا ( ص ) روايت شده كه فرمود : هر كه مرا زيارت كند و عمويم حمزه را زيارت نكند ، همانا به من جفا كرده است . « 4 »\r\nفاطمه زهرا ( س ) هر دو يا سه روز به زيارت شهداى احد مىرفت و در آنجا گريه و دعا مىكرد . « 5 » همچنين پس از رحلت پدر بزرگوارش ، پيوسته ميان مدينه و قبر حمزه و ديگر شهدا رفت و آمد مىكرد . مسلمانان نيز از هر سو براى زيارت حمزه و در برگرفتن قبر او روان بودند . « 6 »\r\n\r\nزيارتگاه مسلمانان\r\nقبور شهداى احد ميعادگاه مسلمانان شده بود و همهء اهل توحيد به پيروى از پيامبر از فاصله‌هاى دور و نزديك براى زيارت آن شاهدان به حق پيوسته مىشتافتند و بر ايشان سلام مىكردند و به دشمنان اسلام و قرآن لعن و نفرين مىفرستادند .\r\n\r\n\r\n","description":"","footnote":"\r\n( 1 ) . رِجالٌ صدقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْديلًا ( احزاب ، آيهء 24 ) .\r\n( 2 ) . مغازى ، ج 1 ، ص 313 .\r\n( 3 ) . همان .\r\n( 4 ) . مفاتيح الجنان ، ص 337 .\r\n( 5 ) . همان .\r\n( 6 ) . همان .\r\n","page_name":" 67 ","page_number":67},
  {"content":"\r\n\r\nخلفا نيز از اين سنت رايج تبعيت كردند ؛ ابوبكر ، عمر و عثمان به رسم رسول خدا ( ص ) همه ساله به زيارت شهداى احد مىشتافتند و حتى معاويه نيز وقتى به حج يا عمره مىرفت به ناچار به زيارت شهداى احد تن مىداد . « 1 » ياران ديگر پيامبر ( ص ) نيز از زيارت شهداى احُد غفلت نمىكردند . ابو سعيد خدرى پيوسته به زيارت قبر حمزه مىرفت و بر قبر او مىايستاد و دعا مىكرد و به همراهان خود مىگفت : كسى بر ايشان سلام نمىكند مگر اينكه آنان پاسخ او را مىدهند . از حضور بر تربت ايشان و سلام بر آنان و زيارتشان غفلت نكنيد . « 2 »\r\nگروهى از ياران رسول خدا ( ص ) در سال چندين بار به زيارت شهداى احد مىرفتند .\r\nاز آن جمله‌اند محمد بن مَسْلمه وسلمة بن سلامه كه نخست كنار قبر حمزه مىايستادند و بر او سلام مىكردند ، آنگاه بر ساير شهدا سلام مىگفتند . « 3 »\r\nام سلمه ، همسر رسول خدا ( ص ) ، هر ماه به زيارت شهداى احد مىرفت و همهء روز را در آن جا سپرى مىكرد . روزى او به همراه غلام خود ، نَبهان ، به احد رفت و چون غلام بر شهيدان سلام نكرد ، او را سرزنش كرد و به او گفت : چرا بر ايشان سلام نكردى . به خدا سوگند ، تا روز قيامت كسى بر ايشان سلام نمىكند مگر اينكه پاسخ او را مىگويند . « 4 »\r\nابوهريره از كسانى بود كه رفت و آمدش به محل قبور شهداى احد زياد بود . « 5 » عبدالله بن عمر نيز هرگاه مىخواست به بيشه ( محلى در نزديكى احد ) برود ، وقتى به ذُباب ( نقطه‌اى در ميان راه ) مىرسيد ، به سمت آرامگاه شهدا رهسپار مىشد و بر ايشان سلام مىكرد ، آنگاه به ذُباب باز مىگشت و راه خود را به سوى بيشه ادامه مىداد ، زيرا دوست نداشت قبر شهدا را محل عبور خود قرار دهد . « 6 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 313 . با قاطعيت مىتوان گفت كه همين اضطرار و فشار درونى او را وادار به اقدام جنايتكارانهء ايجاد قنوات و چشمه‌سارهايى كرد كه منجر به تخريب قبرهاى شهدا گرديد .\r\n( 2 ) . همان ، ص 313 - 314 .\r\n( 3 ) . همان ، ص 314 .\r\n( 4 ) . همان .\r\n( 5 ) . همان .\r\n( 6 ) . همان .\r\n","page_name":" 68 ","page_number":68},
  {"content":"\r\n\r\nفاطمهء خُزاعيّه گويد : روزى با خواهرم هنگام فرو رفتن خورشيد نزد قبر شهدا رسيديم ، به خواهرم گفتم : بيا تا بر قبر حمزه سلامى كنيم و بازگرديم . او موافقت كرد . رفتيم تا نزد قبر حمزه ايستاديم و گفتيم :\r\nالسَّلامُ عَلَيْكَ يا عَمَّ رَسُولِ اللَّهِ\r\nسلام بر تو اى عموى پيامبر .\r\nدر آن حال سخنى به گوش مارسيد كه ما را پاسخ گفت :\r\nوَ عَلَيْكُمَا السَّلام وَ رَحْمَةُ اللَّه\r\nو سلام و رحمت خداوند بر شما دو تن .\r\nو اين در حالى بود كه هيچ‌كس در آن نزديكى وجود نداشت . « 1 »\r\nاين سنّت مسلّم پيامبر ( ص ) و سيرهء مسلمانان صدر اسلام پاسخى است محكم به كسانى كه زيارت غير آن حضرت را بدعت و حرام مىدانند .\r\n\r\n\r\n","description":"","footnote":"\r\n( 1 ) . همان .\r\n","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nجعفر بن ابى طالب\r\n\r\nسرآغاز\r\nجعفر فرزند ابوطالب ، پسر عموى پيامبر ( ص ) و برادر على ( ع ) است . مادرش فاطمهء بنت اسد است كه پيامبر ( ص ) او را مادر خود خواند . وى بيست سال پيش از بعثت در مكّه به دنيا آمد و سومين فرزند خانواده مىباشد . كنيه‌اش ابوعبداللّه بود ليكن از بسيارى مهربانى نسبت به ضعفا و بينوايان به « ابوالمساكين » ( پدر بينوايان ) شهرت يافت ، چنان‌كه بعد از شهادت به طَيّار و ذوالجناحين ملقّب گرديد . چنان كه پيشتر گفته شد ، جعفر - به دليل عيالوارى پدرش ، ابوطالب ، و خشكسالى مكه - تا بعثت رسول خدا زندگى خود را در خانهء عبّاس عموى خويش گذراند . « 1 »\r\nجعفر در ميان بنىهاشم از آثار سوء فرهنگ جاهلى به دور ماند و با تربيت انسانى و الهى رشد يافت . از همين رو ، پيامبر ( ص ) او را مىستود . امام باقر ( ع ) در اين باره مىفرمايد :\r\nرسول خدا به وحى الهى دريافت كه خداوند چهار خصلت نيكوى جعفر را ارج مىنهد ، جعفر را فراخواند و پرسيد : آن چهار خوى تو كه خدا بر آنها اعتبارى مىنهد و موجب خشنودى خدا شده چيست ؟ جعفر گفت : اى رسول خدا ، اگر نبود كه خدا به شما خبر داده است هرگز آنها را آشكار نمىساختم . هرگز ميگسارى نكرده‌ام ، زيرا دانستم كه عقل را تباه مىكند . هيچ‌گاه دروغ بر لب نياورده‌ام ، زيرا فهميدم كه دروغ از ارزش آدمى مىكاهد . ابداً قصد زنا نكرده‌ام ، چرا كه بيم داشتم آنچه در بارهء ديگران روا دارم در بارهء\r\n\r\n\r\n","description":"","footnote":"\r\n( 1 ) . اعيان الشيعه ، ج 4 ، ص 120 .\r\n","page_name":" 71 ","page_number":71},
  {"content":"\r\n\r\nمن انجام پذيرد . به هيچ روى بت را نپرستيده‌ام ، زيرا بت موجودى بى سود و زيان است .\r\nپيامبر ( ص ) به نشانهء تحسين دست بر شانهء جعفر آورد و گفت : به راستى سزاوار است خداوند تو را دو بال ارزانى دارد تابا فرشتگان در بهشت پرواز كنى . « 1 »\r\n\r\nاسلام آوردن جعفر\r\nفطرت پاك و دل آمادهء پذيرش حق جعفر ، او را به دنياى زيباى اسلام رهنمون شد و او بعد از برادرش على بن ابيطالب ( ع ) دوّمين مردى بود كه دعوت پيامبر ( ص ) را پذيرفت و مسلمان شد . « 2 » در چگونگى اسلام‌آوردن او آورده‌اند كه در اوّلين نماز جماعتى كه برگزار شد ، پيامبر ( ص ) و على ( ع ) به نماز ايستاده بودند . ابوطالب با فرزندش جعفر از آنجا مىگذشتند .\r\nابوطالب به جعفر گفت : كنار پسر عمويت نماز بخوان . جعفر چنين كرد . « 3 » ابوطالب از اين كار خشنود شد و در اين باره اشعارى سرود كه ترجمهء قسمتى از آن چنين است :\r\nهمانا على و جعفر در سختيها و مصيبت‌هاى روزگار ، پشتوانهء اطمينان بخش من هستند ، به خدا قسم ، پيامبر ( ص ) را تنها نمىگذاريم ، فرزندان من هم چون داراى شرافت‌اند ، او را تنها نخواهند گذاشت . اى على و اى جعفر ، رها نكنيد و يارى نماييد پسر عمويتان را كه - فرزند - برادرِ پدرى و مادرى من است . « 4 »\r\n\r\nمقام جعفر\r\nكسى كه پيامبر ( ص ) از او ستايش مىكرد ، به حق ، شايستهء آن بود . سخنانى كه پيامبر در بارهء جعفر بيان كرده ، نيز بيانگر مقام و اعتبار جعفر است :\r\nخداوند مردم را از شاخه‌هاى مختلف آفريد ، اما من و جعفر از يك شاخه و درختيم . « 5 »\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 272 - 273 .\r\n( 2 ) . اعيان الشيعه ، ج 4 ، ص 119 .\r\n( 3 ) . بحارالانوار ، ج 22 ، ص 272 .\r\n( 4 ) . اعيان الشيعه ، ج 4 ، ص 119 .\r\n( 5 ) . سفينة البحار ، شيخ عباس قمى ، ج 1 ، ص 158 .\r\n","page_name":" 72 ","page_number":72},
  {"content":"\r\n\r\nخداوند مرا در ميان سه نفر از اهل بيتم برگزيد و من آقاى آن هر سه و با تقواترين آنها هستم ولى افتخار نمى كنم ، خداوند من و على و جعفر ( دو فرزند ابىطالب ) و حمزه فرزند عبدالمطلب را برگزيد . « 1 »\r\nبهترين مردم على ( ع ) و جعفر و حمزهء سيدالشهدا هستند . « 2 »\r\nسروران اهل محشر و سروران مردم دنيا من و على ، حسن و حسين و حمزه و جعفر هستيم . « 3 »\r\nو نيز خطاب به جعفر فرموده است :\r\nتو در شمائل و اخلاق ( خَلق و خُلق ) شبيه من هستى . « 4 »\r\nشباهت جعفر به پيامبر در چهره و هيأت ظاهر ، چنان بود كه حتى گاهى بعضى بر او به عنوان « رسول‌اللَّه » سلام مىكردند و جعفر در پاسخ مىگفت : من رسول‌اللَّه نيستم ، من جعفرم . « 5 »\r\nدر شأن نزول آيهء 23 سورهء احزاب ( مِنَ الْمُؤْمِنينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَه ) آمده است كه مصداق آن حمزه و جعفرند . « 6 » همچنين در شأن نزول آيهء 39 از سورهء حج ( اذِنَ لِلَّذينَ يُقاتَلُونَ بِانَّهُمْ ظُلِمُوا ) نقل شده است كه اين آيه در بارهء على ( ع ) و حمزه و جعفر نازل گشته است . « 7 »\r\n\r\nامير مهاجران\r\nرسول خدا ( ص ) هجرت به حبشه را به منظور در امان ماندن مسلمانان از آزار قريش و نيز اعتلاى سخن حق ( توحيد ) و گسترش اسلام در سرزمينهاى ديگر پيش روى مسلمانان\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 276 - 277 .\r\n( 2 ) . اعيان الشيعه ، ج 4 ، ص 125 .\r\n( 3 ) . همان .\r\n( 4 ) . بحارالانوار ، ج 22 ، ص 276 .\r\n( 5 ) . اعيان الشيعه ، ج 4 ، ص 125 .\r\n( 6 ) . بحارالانوار ، ج 22 ، ص 277 .\r\n( 7 ) . همان ، ص 278 .\r\n","page_name":" 73 ","page_number":73},
  {"content":"\r\n\r\nقرار داد و به آنان فرمود : فرمانرواى حبشه مردى دادگر است و به هيچ‌كس ستمى روا نمىدارد ، به آنجا برويد تا خداوند در كار مسلمانان گشايشى ايجاد كند . « 1 »\r\nدر رجب سال پنجم بعثت يازده مرد و چهار زن مسلمان به سرپرستى عثمان بن مظعون پنهانى از مكّه خارج شده ، سواره يا پياده خود را به بندر شُعَيْبه رساندند و از آن جا با دو كشتى بازرگانى رهسپار كشور مسيحى مذهب حبشه شدند . قريش تا كنار دريا آنان را تعقيب كردند ، اما موقعى به ساحل دريا رسيدند كه مسلمانان رفته بودند . « 2 »\r\nبه فاصله چندى ، گروه ديگرى ( هشتاد و سه مرد و هيجده زن ) عازم حبشه شدند . « 3 » پيامبر جعفربن ابىطالب را به سرپرستى آنان برگزيد . مهاجران با استقبال نجاشى روبه‌رو شدند . ام سلَمه كه يكى از زنان مهاجر بود از هجرت چنين ياد مىكند : چون به سرزمين حبشه هجرت كرديم ، در حمايت بهترين حامى ، نجاشى ، قرار گرفتيم . او امنيت دينى ما را تامين كرد ، خداى متعال را مىپرستيديم ، آزارى از كسى نمىديديم و سخن ناروا نمىشنيديم . « 4 »\r\n\r\nتعقيب مهاجران\r\nسران مكّه از آزادى و راحتى مهاجران خبر يافتند و نتوانستند وضع جديد را تحمّل كنند ، زيرا بيم داشتند كه مهاجران با نفوذ در دربار نجاشى تمايل قلبى آنان را به سوى اسلام جلب كرده ، در آينده با لشكرى آراسته به مكّه هجوم آورند و نظام جاهلى را نابود سازند . از اين رو ، تصميم گرفتند نمايندگانى را روانهء دربار نجاشى سازند و براى جلب نظر شاه و درباريان هداياى گران قيمتى نيز تدارك ديدند . آنها دو تن از زرنگ‌ترين افراد خود به نام عمرو بن عاص و عبداللّه بن ابىربيعه را برگزيدند و همراه هدايا با شتاب به\r\n\r\n\r\n","description":"","footnote":"\r\n( 1 ) . بحارالانوار ، ج 18 ، ص 412 .\r\n( 2 ) . تاريخ پيامبر اسلام ، محمدابراهيم آيتى ، ص 119 .\r\n( 3 ) . همان ، ص 121 - 122 .\r\n( 4 ) . سيرهء ابن هشام ، ج 1 ، ص 358 .\r\n","page_name":" 74 ","page_number":74},
  {"content":"\r\n\r\nحبشه گسيل داشتند تا نجاشى را وادار كنند كه مهاجران را از حبشه براند « 1 » و اگر توانستند ، جعفر بن ابى طالب را بكشند . « 2 »\r\nابوطالب با خبر يافتن از كار قريش اشعارى براى نجاشى فرستاد و او را بر نگهدارى و پذيرائى و حمايت از مهاجران ترغيب كرد . « 3 » نمايندگان قريش نخست با وزيران و درباريان ملاقات كردند تا با دادن هدايا ، نظر آنان را با خود همراه سازند و در پايان گفتند : از شما انتظار داريم در شرفيابى به حضور نجاشى ما را يارى كنيد و به او بگوييد كه پيش از هر گونه گفت‌وگو پناهندگان را به ما تسليم كند . درباريان آزمند پذيرفتند و قول مساعد دادند .\r\nفرداى آن روز عمرو و عبداللّه با حضور كشيشان و درباريان با تشريفات خاصّى به دربار نجاشى بار يافتند و پس از اداى احترام ، هدايا را تقديم داشتند و سخنان خود را با نكوهش مسلمانان آغاز كردند : شهريارا ، دسته‌اى از جوانان سبك مغز و نادان ما ، دست از دين نياكان خود كشيده‌اند و به آيين تو نيز نگرويده‌اند بلكه دين و آيين نوى آورده‌اند كه نه ما از آن چيزى مىدانيم و نه با آيين شما سازگار است . آنان اخيراً به كشور شما آمده‌اند . بزرگان و سران قوم ، ما را نزد شما فرستاده‌اند تا بخواهيم آنها را اخراج كنيد و به ديارشان برگردانيد . پوشيده نيست كه بزرگانشان بر آنان بيناتر و به حال آنان داناترند .\r\nوزرا و درباريان گفته‌هاى عمرو و عبداللّه را تأييد كردند و گفتند : حق با اين دو مرد است و راست مىگويند .\r\nنجاشى از تأييد و تصديق شتابزدهء وزيران و درباريان به خشم آمد و گفت : هرگز اين كار شدنى نيست ، سزاوار نيست گروهى را كه به كشور من پناهنده شده‌اند و مرا بر ديگران برگزيده‌اند ، پيش از گفت‌وگو و ملاقات تسليم كنم ؛ پس از بررسى و تحقيق چنانچه گفتار اين دو درست بود آنها را تسليم خواهم كرد و اگر سخنانشان ناروا بود ، هرگز نظر خود را از آنها ( مهاجران ) برنمىدارم و آنان را در حمايت خود مىگيرم .\r\n\r\n\r\n","description":"","footnote":"\r\n( 1 ) . كامل ، ج 2 ، ص 79 .\r\n( 2 ) . شرح نهج البلاغه ، ج 6 ، ص 283 .\r\n( 3 ) . تاريخ پيامبر اسلام ، ص 133 .\r\n","page_name":" 75 ","page_number":75},
  {"content":"\r\n\r\nآنگاه مهاجران را به دربار طلبيد . مسلمانان گرد آمدند و به مشورت پرداختند . سرانجام تصميم گرفتند علّت هجرت خود را بىكم و كاست و فرمانهاى الهى را آنچنان كه از پيامبر شنيده‌اند بيان كنند و سخنگوى مسلمانان نيز جعفر بن ابىطالب باشد . مسلمانان با ادب اسلامى و بى كرنش و تعظيم جاهلى در برابر نجاشى ايستادند . نجاشى در حالى كه كشيش‌ها را گرد آورده بود تا پيرامون وى كتابهاى دينى خود را بگشايند ، رو به مهاجران مسلمان كرد و گفت : اين دينى كه جدا از قوم خود آورده‌ايد و نه كيش من است و نه دين ديگر ملل جهان ، چيست ؟\r\nجعفر بن ابىطالب ، با بيانى شيوا و جذاب همراه با آهنگى زيبا و مفاهيمى متعالى كه از رسول خدا ( ص ) و اسلام عزيز آموخته بود ، اين‌گونه آغاز سخن كرد : پادشاها ، ما مردمى بوديم كه در دوران جاهليت ، بت‌ها را پرستش مىكرديم ، مردار مىخورديم ، كارهاى زشت انجام مىداديم ، قطع رحم مىكرديم ، با همسايگان و هم پيمانان خود بدرفتارى داشتيم ، نيرومند ما ناتوان ما را مىخورد . وضع ما همين بود تا خدا پيامبرى از خودمان كه نسب و راستى و پاكدامنى او را مىشناسيم ، به سوى ما فرستاد و او هم ما را به خدا دعوت كرد تا او را به يگانگى بشناسيم و پرستش كنيم ، ما را به راستگوئى و امانت و صلهء رحم و نيكى با همسايه و هم‌پيمان و خوددارى از حرام‌ها و خونريزى امر فرمود و از كارهاى زشت و گفتار دروغ و خوردن مال يتيم و نسبت دادن ناروا به زنان پاكدامن نهى كرد و ما را فرمود تا نماز بخوانيم و زكات بدهيم و روزه بگيريم . ما هم تصديقش نموديم و به وى ايمان آورديم و خدا را به يگانگى عبادت كرديم و آنچه را حرام شمرده بود حرام ، و حلال او را حلال دانستيم . ولى سران قريش به دشمنى با ما برخاسته‌اند ، با شكنجه و آزار مىكوشند تا از اين آيين خداپرستى به بت‌پرستى باز گرديم و به آلودگيها و پليدىها رو كنيم و چون مزاحم انجام فرائض دينى ما مىشدند و بر ما ستم مىكردند و سخت مىگرفتند ، به كشور شما هجرت كرديم ، شما را بر ديگران ترجيح داديم و دل به حمايت شما بسته‌ايم واكنون اميدواريم در پناه شما ستم نبينيم .\r\nنجاشى كه سخت مجذوب سخنان جعفر شده بود ، گفت : از آنچه پيامبر شما از طرف خدا آورده است ، چيزى همراه دارى ؟ جعفر گفت : آرى . نجاشى گفت : بخوان ! جعفر آياتى\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاز سورهء مريم را - كه موقعيت حضرت مريم و عيسى را روشن مىساخت - تلاوت كرد .\r\nنجاشى با شنيدن آيات گريست و كشيش‌ها نيز گريستند . آنگاه نجاشى رو به عمرو و عبدالله ( نمايندگان قريش ) كرد و گفت : اين سخن و آنچه عيسى آورده است ، هر دو از يك جا فرود آمده ، برويد و بدانيد هرگز ايشان را به شما تسليم نخواهم كرد .\r\nعمرو بن عاص بر خلاف انتظار از مجلس سودى نبرد . از اين رو ، در مشورت با دوست خود نقشه ديگرى طرح كرد و گفت : فردا نزد نجاشى مىرويم و مىگوييم مسلمانان در بارهء عيسى عقايد ناروائى دارند كه با مبانى مسيحيت سازگار نيست . فرداى آن روز ، عمرو در حضور درباريان به نجاشى گفت : اين گروه در بارهء عيسى داورى نادرستى دارند ، تحقيق كنيد و نظرشان را جويا شويد .\r\nنجاشى مهاجران را فراخواند و از آنان پرسيد : نظرتان در بارهء عيسى ( ع ) چيست ؟\r\nجعفر در پاسخ گفت : عقيدهء ما همان است كه پيامبر از سوى خدا آورده است . پيامبر مىگويد : « عيسى ( ع ) بنده و پيامبر خدا است . روح و كلمه خداست كه به مريم [ پاكدامن 
  ] القا فرمود . » « 1 »\r\nنجاشى گفت : به خدا سوگند ، حضرت عيسى را بيش از اين مقامى نبوده است . آنگاه مهاجران را اين گونه مخاطب ساخت : برويد ، شما آزاد و در امنيت هستيد ، هركس شما را آزار دهد كيفر خواهد ديد ، من هرگز نمىپسندم كوهى از طلا داشته باشم به بهاى آنكه به يكى از شما آزار برسانم ! سپس گفت : هدايا را به صاحبانشان پس دهيد ، مرا نيازى به رشوه نيست كه به صورت هديه آورده‌اند . به خدا سوگند ، از روزى كه زمام امور را به دست گرفته‌ام رشوه نپذيرفته‌ام . « 2 »\r\nعمرو بن عاص كه مأموريت خود را شكست خورده يافت ، سمّى تهيه كرد و با خوراك لذيذى آميخت و براى جعفر فرستاد . جعفر از آن طعام نخورد و از توطئه جان سالم به در برد . بدين سان سفيران مشرك با خفت و خوارى به مكّه بازگشتند . « 3 »\r\n\r\n\r\n","description":"","footnote":"\r\n( 1 ) . انَّماالْمَسِيحُ عيسَى ابْنُ مَرْيَمَ رَسُولُ اللَّهِ وَ كَلِمَتُهُ الْقيها الى مَرْيَمَ ( نساء ، آيهء 171 ) .\r\n( 2 ) . سيرهء ابن هشام ، ج 1 ، ص 356 - 362 .\r\n( 3 ) . شرح نهج البلاغه ، ج 6 ، ص 312 .\r\n","page_name":" 77 ","page_number":77},
  {"content":"\r\n\r\nپيامبر ( ص ) در آغاز سال هفتم هجرى و پيش از رفتن به خيبر ، عمرو بن اميهء ضَمْرى را به حبشه فرستاد و نجاشى را به اسلام دعوت كرد و او اسلام آورد . پيامبر به عمرو فرمان داد كه جعفر و يارانش را بازگرداند . نجاشى با فراهم ساختن دو كشتى و وسائل سفر ، ايشان را روانهء سواحل حجاز نمود . « 1 » چون مهاجرين به مدينه وارد شدند ، رسول خدا نيز با غنايم بسيار پيروزمندانه از نبرد خيبر به سوى مدينه مىآمد . پيامبر ( ص ) از شنيدن خبر بازگشت جعفر خرسند شد و دوازده گام به استقبال جعفر رفت . او را در آغوش گرفت و پيشانىاش را بوسيد و فرمود :\r\nنمىدانم از كدام يك خوشحال‌تر باشم ، از فتح خيبر يا رسيدن جعفر . « 2 »\r\nپس از گفت‌وگوى كوتاه پيامبر ( ص ) با جعفر ، حضرت وى را در كنار مسجد اسكان داد « 3 » و از غنايم فتح خيبر براى او و ديگر مهاجران حبشه سهمى قرار داد ؛ سهم جعفر سالانه پنجاه لنگهء خرما بود . « 4 »\r\n\r\nآثار هجرت\r\nبا آنكه امكان ماندن در مكّه براى جعفر بن ابىطالب فراهم بود ، ليكن به فرمان رسول خدا ( ص ) و به منظور اعتلاى اسلام و آئين توحيد ، همهء خطرها را پذيرفت و با مديريت و رهبرى خردمندانهء خويش امور مسلمانان مهاجر را به خوبى اداره كرد . وى با توطئه‌هاى قريش مقابله نمود و مشركان را به ترس و هراس بيشتر گرفتار ساخت و در پايگاه جديدى كه براى اسلام به وجود آمده بود ، پادشاه حبشه و كشيشان آن ديار را\r\n\r\n\r\n","description":"","footnote":"\r\n( 1 ) . اعلام الورى ، طبرسى ، ص 109 .\r\n( 2 ) . كتاب الخصال ، ج 1 ، ص 77 ؛ اعلام الورى ، ص 109 ؛ بحارالانوار ، ج 18 ، ص 413 ؛ تنقيح المقال ، ج 1 ، ص 212 .\r\n( 3 ) . طبقات ، ج 4 ، ص 35 ؛ اسد الغابه ، ج 1 ، ص 287 .\r\n( 4 ) . طبقات ، ج 4 ، ص 41 و 106 .\r\n","page_name":" 78 ","page_number":78},
  {"content":"\r\n\r\nشيفتهء اسلام و پيامبر عظيم‌الشّان گردانيد . آنچه از رفتار و سخن جعفر در هجرت مىآموزيم ، ثبات در عقيده همراه با دورنگرى ، صداقت در رفتار و گفتار ، مشورت با ياران و اعتماد كامل به سخنان رهبر يعنى حضرت محمد بن عبداللّه است . در پرتو همين خصلتهاى نيكو بود كه او با تأييدات الهى توانست پكپارچگى مهاجرين را حفظ كند و آنان را از شرّ ستمكاران مصمون بدارد .\r\n\r\nفرمانده نبرد مُوته\r\nبا گسترش اسلام و برقرارى امنيت نسبى در حجاز ، در سال هشتم هجرى ، پيامبر ( ص ) حارث بن عُمَير ازدى را با نامه‌اى به‌منظور دعوت پادشاه بُصرى به اسلام ، روانه ساخت .\r\nفرماندار نواحى مرزى شام به نام شُرَحبيل سفير پيامبر را در نواحى موته گرفته ، به وضع فجيعى به شهادت رساند . چون خبر به گوش رسول خدا رسيد ، فرمان آماده‌باش داد و در لشكرگاه مدينه ، نيروى سه هزار نفرى مسلّح مسلمانان را به جهاد با دشمنان اسلام و دعوت آنان به دين خدا فرا خواند . « 1 »\r\nپيامبر ( ص ) جعفر را به خاطر شايستگى و شجاعت و ايثارگرىاش به عنوان فرمانده اوّل معرفى نمود . « 2 » پيامبر به همراه گروهى از مسلمانان سپاه را تا ثنيّة الوداع مشايعت كردند .\r\nدر آنجا همچنان كه اصحاب سريّه پيرامون وى ايستاده بودند ، خطبه خواند و آنان را به رعايت تقوى و نيكى در بارهء مسلمانان سفارش فرمود و از غدر ، كشتن كودكان ، ديرنشينان ، زنان ، پيران فرتوت و از بين بردن و كندن درختان و ويران ساختن خانه‌ها برحذر داشت . « 3 » آنگاه مردم با فرماندهان و سپاهيان خداحافظى و دعا كردند كه با سلامت و عافيت از اين سفر باز آيند . « 4 »\r\n\r\n\r\n","description":"","footnote":"\r\n( 1 ) . مغازى ، ج 2 ، ص 755 - 756 .\r\n( 2 ) . گرچه بعضى از مورخين زيد را فرمانده اوّل نوشته‌اند ، ولى از امام صادق ( ع ) روايت شده كه پيامبر ( ص ) جعفر را به اين سمت برگزيد . ( ر . ك : اعلام الورى ، ص 110 ؛ اعيان الشيعه ، ج 4 ، ص 124 ) .\r\n( 3 ) . مغازى ، ج 2 ، ص 758 ؛ بحارالانوار ، ج 21 ، ص 60 .\r\n( 4 ) . السيرة الحلبيه ، ج 3 ، ص 66 .\r\n","page_name":" 79 ","page_number":79},
  {"content":"\r\n\r\n\r\nكيفيت و شرايط جنگ\r\nحماسه‌آفرينىها و رشادتهاى عظيم قواى اسلام چنان رعب و وحشتى در دل‌دشمنان افكنده بود كه براى مقابله با اين نيروهاى پرتوان ، لشكر عظيمى تدارك ديدند و با شنيدن حركت و آمادگى سپاه مسلمانان ، فقط از منطقهء شام صد هزار سرباز گرد آمده ، به مناطق مرزى اعزام شدند . خود هرقل ، پادشاه روم هم با صد هزار سرباز از روم حركت كرده ، در يكى از شهرها به عنوان نيروى پيشتيبانى مستقر شد . « 1 »\r\nگردآورى اين همه جنگجو براى مقابله با سه هزار رزمندهء مسلمان شگفت‌آور بود .\r\nروميان علاوه بر افزونى تعداد نفرات از تجهيزات و امكانات برترى برخوردار بودند . افزون بر اين ، نيروهاى دشمن در سرزمين خود بودند و همه گونه امكانات تداركاتى و ترابرى و مهمّات در اختيار داشتند . همهء اينها ، در ظاهر به نفع قواى دشمن بود .\r\nدر مقابل ، سپاه اسلام به سلاح معنوى ايمان و روحيهء بالاى فداكارى و شهادت‌طلبى و عشق به لقاءاللّه مجهّز بودند . لشكريان اسلام هنگامى كه به سرزمين دشمن نزديك و از آمادگى فوق‌العاده دشمن با خبر شدند ، بيدرنگ براى شيوهء مقابله شوراى نظامى تشكيل دادند و چيزى نمانده بود كه طّى نامه و پيك فورى از پيامبر كسب تكليف كنند ، ولى عبداللّه بن رواحه كه فرمانده سوّم بود ، برخاست و در خطابهء پرشورى مسلمانان را به جنگ ترغيب كرد . سخنان موثّر عبداللّه تصميم آنان را بر جنگيدن در همان محلّ تعيين شده ، قطعى كرد و گفتند : به خدا قسم ، پسر رواحه راست مىگويد . آنگاه رهسپار شدند . « 2 »\r\n\r\nشروع جنگ\r\nرويارويى دو نيرو ابتدا در نقطه‌اى به نام شارف بود ، ولى قواى اسلام براى موضع‌گيرى بهتر ، اندكى عقب‌نشينى كرده و در سرزمين موته كه موقعيت خوبى داشت ، مستقر شدند .\r\n\r\n\r\n","description":"","footnote":"\r\n( 1 ) . همان .\r\n( 2 ) . اعيان الشيعه ، ج 4 ، ص 124 .\r\n","page_name":" 80 ","page_number":80},
  {"content":"\r\n\r\nفرمانده لشكر اسلام ، جعفر بن ابىطالب ، نيروهاى تحت امر خود را جهت شروع عمليات ، سازماندهى و دسته‌بندى كرد و فرمانده هر دسته را مشخص نمود . وقتى جنگ آغاز شد ، جعفر هم فرماندهى و هدايت نيروها را به عهده داشت و هم به صورت رزمنده‌اى دلير مىجنگيد . از رجزها و حماسه‌هايش هنگام حمله ، شجاعت روحى او و ايمان استوارش مشخّص است . از جمله اين‌گونه مىگفت :\r\nخوشحالم كه بهشت پاكيزه با نوشيدنىهاى گوارا نزديك شده و نابودى روم هم - كه به آيين توحيد ، كفر ورزيده و علايق و ارتباط آنان از ما دور گرديده است - نزديك است . من مصمّم هستم كه هر موقع با آنان روبه‌رو شدم ، ضربت خود را بر آنان وارد سازم . « 1 »\r\n\r\nشهادت جعفر\r\nدر درگيريهاى شديد جنگ موته جعفر بن ابىطالب رشادتهاى بزرگى نشان داد . هنگامى كه در محاصرهء دشمن قرار گرفت و خود را در آستانهء شهادت ديد ، از اسب پياده شد و براى اينكه دشمن از اسب او استفاده نكند ، آن را پىكرد و پياده با دشمن جنگيد تا دست راستش قطع شد . براى اينكه پرچم رسول خدا بر زمين نيفتد ، آن را به دست چپ گرفت .\r\nدست چپ او هم قطع شد . پرچم را با بازوان خود افراشته نگه داشت تا اينكه با جراحات بسيار به شهادت رسيد . « 2 » نقل شده كه ميان دو شانه جعفر نشان هفتاد و دو زخم شمشير و نيزه يافتند . « 3 »\r\n\r\nخبر شهادت\r\nروز نبرد موته ، پيامبر ( ص ) بر منبر نشست . فاصلهء ميان ايشان و شام برداشته شد و در حالى كه به ميدان جنگ مىنگريست ، فرمود :\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n( 3 ) . مغازى ، ج 2 ، ص 761 .\r\n","page_name":" 81 ","page_number":81},
  {"content":"\r\n\r\nهم اكنون پرچم را جعفر بن ابىطالب گرفت ، شيطان پيش او آمد تا او را به زندگى آزمند سازد و مرگ را در نظرش ناخوشايند كند ، ولى جعفر گفت : اكنون هنگامى است كه بايد ايمان در دل مؤمنان استوار گردد و تو آمده‌اى تا دنيا را در نظرم بيارايى ؟ آنگاه پيش تاخت تا شهيد شد .\r\nپيامبر بر او درود فرستاد و دعا كرد و به مسلمانان فرمود :\r\nبراى برادرتان استغفار كنيد كه او شهيد و وارد بهشت شد و با دو بال از ياقوت در هر جاى بهشت كه مىخواهد ، پرواز مىكند . « 1 »\r\n\r\nپيامبر ( ص ) در سوگ جعفر\r\nشهادت جعفر پيامبر را سخت داغدار نمود . عايشه مىگويد : چون خبر شهادت جعفر رسيد در چهرهء رسول خدا آثار اندوه را ديدم . « 2 »\r\nپيامبر ( ص ) براى تسليت گفتن به همسر شهيد ، به خانهء جعفر رفت و از اسماء همسر جعفر پرسيد : فرزندان من كجا هستند ؟ اسماء فرزندان جعفر به نامهاى عبدالله ، عون و محمّد را به حضور پيامبر آورد . اسماء از محبت شديد و ابراز علاقهء پيامبر به فرزندان متوجّه شهادت جعفر شد ، لذا گفت : گويا فرزندان من يتيم شده‌اند ؟ ! پيامبر به شدت گريست .\r\nآنگاه به دخترش فاطمه فرمود كه غذائى تهيّه و تا سه روز از خانواده شهيد پذيرايى كند .\r\nحضرت همواره به ياد جعفربن ابىطالب بود و به ياد او مىگريست « 3 » و مىفرمود : سزاوار است گريه‌كنندگان بر امثال جعفر گريه‌كنند . « 4 » فرزند بزرگ جعفر چنين نقل مىكند : هنگامىكه پيامبر ( ص ) به خانهء ما آمد و خبر شهادت پدرم را داد ، فراموش نمىكنم كه آن حضرت چگونه بر سر من و برادرم دست نوازش و مهربانى مىكشيد و در حالى كه از چشمان\r\n\r\n\r\n","description":"","footnote":"\r\n( 1 ) . مغازى ، ج 2 ، ص 762 .\r\n( 2 ) . همان ، ص 767 .\r\n( 3 ) . بحارالانوار ، ج 21 ، ص 55 .\r\n( 4 ) . همان ، ج 22 ، ص 276 .\r\n","page_name":" 82 ","page_number":82},
  {"content":"\r\n\r\nمباركش اشك به محاسن شريفش جارى مى شد ، مىفرمود : بار خدايا ، جعفر براى رسيدن به بهترين ثوابها پيشگام شد ، تو نيز جانشين او براى فرزندانش باش به بهترين وجهى كه جانشين يكى از بندگانت براى فرزندان او مىشوى . سپس فرمود : اسماء ، آيا به تو مژده‌اى بدهم ؟ مادرم گفت : بفرماييد يا رسول اللَّه . حضرت فرمود : خداوند به جعفر دو بال داد كه با آنها در بهشت پرواز مىكند . سپس پيامبر ( ص ) ما را به خانه برد و سه روز نزد او بوديم . « 1 »\r\n\r\nشعر شهادت\r\nحسان بن ثابت ، شاعر مخصوص پيامبر ، در شهادت جعفر اشعارى سروده است كه ترجمهء آن چنين است :\r\nدر يثرب در شبى سخت و دشوار ، اندوه بسيار به من روى آورد كه خواب را - هنگامى كه همه خواب بودند - از من ربود . ياد دوست ، اشك چشمم را جارى ساخت . آرى تذّكر ، سبب گريه است . روزى كه اين سه تن ، فرماندهى مسلمانان رابه عهده گرفتند ، شخصيتى بزرگ از خاندان بنى هاشم آنان را به سوى شهادت رهبرى مىكرد . او مرد دليرى بود كه هرگز زير بار ظلم نمىرفت ، چهره‌اى نورانى و سيمايى درخشان داشت و به همه نيكىها آراسته بود . او آنقدر در راه خدا جنگيد تا كشته شد و پيكر پاكش در ميدان جنگ و در ميان نيزه‌ها و شمشيرهاى شكسته آرميد . او در راه خدا به شهادت رسيد ، پاداش او فردوس برين و باغهاى سرسبز و خرّم بهشتى است . جعفر بن ابىطالب در وفادارى و تدبير و پختگى شبيه پيامبر بود . اگر جعفر در راه اسلام شهيد شد ، شگفت‌آور نيست ، زيرا همواره از بنى هاشم مردانى بوده‌اند كه تكيه‌گاه اسلام و مايهء فخر و عزّت مسلمانان بوده‌اند . « 2 »\r\nيكى ديگر از شاعران ، به نام كعب بن مالك در بارهء او اشعارى سروده كه ترجمهء قسمتى از آن چنين است :\r\n\r\n\r\n","description":"","footnote":"\r\n( 1 ) . اعيان الشيعه ، ج 4 ، ص 125 ؛ شرح نهج‌البلاغه ، ج 15 ، ص 71 .\r\n( 2 ) . اعيان الشيعه ، ج 4 ، ص 126 .\r\n","page_name":" 83 ","page_number":83},
  {"content":"\r\n\r\nمرگ جعفر به قدرى تلخ و دردناك بود كه ماه درخشان در سوگ او تيره شد و آفتاب پر نور به كسوف نشست و نزديك بود براى ابد ، چهره از عالميان بپوشاند . « 1 »\r\nآرى ، جعفر ، همراه پيامبر ، مدافع مكتب ، حامى ضعيفان و غمخوار مسكينان بود كه پس از عمرى تلاش و جهاد به فيض شهادت نائل شد . اين فرمانده شهيد اسلام ، بال به بال ملائك ، همراه با شهداى راه خدا ، در ملكوت اعلى به پرواز درآمد و در جوار رحمت حق آرميد .\r\n\r\n\r\n","description":"","footnote":"\r\n( 1 ) . همان .\r\n","page_name":" 84 ","page_number":84},
  {"content":"\r\n\r\n\r\nزيد بن حارثه\r\n\r\nآشنايى با زيد\r\nزيد از بردگانى است كه پيامبر اكرم ( ص ) او را آزاد كرد . وى پسر خوانده آن حضرت بود و از همين رو ، او را زيد بن محمّد مىگفتند . وقتى آيهء ادْعُوهُمْ لِأبائهِمْ « 1 » نازل گرديد ، وى به زيد بن حارثه مشهور شد .\r\nرسول خدا ( ص ) علاقهء خاصى به زيد داشت . زيد در بيشتر غزوات و جنگهاى زمان آن حضرت شركت داشت و در نُه نبرد ، فرمانده بود . وى نيز پيامبر را بسيار دوست مىداشت و در بيشتر مواقع و مسافرتها در خدمت آن حضرت بود . « 2 » او تنها صحابهء رسول خداست كه نامش در قرآن آمده است . « 3 »\r\n\r\nداستان بردگى زيد\r\nبردگى در دوران جاهليت نه‌تنها در جنگ با بيگانگان كه در پى شبيخون و حملهء يك قبيله به قبيله ديگر نيز پديد مىآمد . در اين گونه حوادث ، اموال يك قبيله به غارت ، و زنان و فرزندان آنها به اسارت مىرفتند . اين اسيران ، بردگان قبيلهء پيروز به حساب مىآمدند .\r\nزيد در دوران كودكى ، همراه مادرش به ديدن بستگانش رفت . طايفهء بنى قين به بستگان مادرش حمله برده ، آنها را غارت كردند . در اين ماجرا ، زيد به اسارت درآمد و او\r\n\r\n\r\n","description":"","footnote":"\r\n( 1 ) . احزاب ( 33 ) ، آيهء 5 .\r\n( 2 ) . پيغمبر و ياران را بشناسيد ، محمدعلى عالمى ، ج 3 ، ص 88 - 89 .\r\n( 3 ) . احزاب ( 33 ) ، آيهء 37 .\r\n","page_name":" 85 ","page_number":85},
  {"content":"\r\n\r\nرا براى فروش به بازار مكه آوردند . حكيم بن حزام او را براى خديجه خريد . خديجه نيز وى را به رسول خدا ( ص ) بخشيد .\r\nپدر زيد پس از مدتى از محل او آگاه شد و به همراه برادرش به مكّه آمد و پيش ابوطالب رفته ، گفت : فرزند ما با برادرزادهء شما ، محمّد است ، به او بگو يا او را بفروشد يا آزادش كند . پيامبر فرمود : زيد آزاد است ، هر كجا مىخواهد برود . آن دو خوشحال شدند .\r\nحضرت كسى را به دنبال زيد فرستاد . وقتى زيد آمد ، پرسيد : اينها را مىشناسى ؟ زيد گفت : آرى ، اين پدر من است . حضرت فرمود : مرا نيز مىشناسى ؛ اكنون به ميل خويش ، مىتوانى همراه پدرت به خانواده و قبيلهء خود به روى ، يا پيش من بمانى . پدر زيد با اصرار از او خواست به قبيله و خانواده‌اش ملحق شود ، امّا زيد گفت : من از محمّد جدا نمىشوم و هيچ كس را بر او مقدّم نمىدارم . حارثه گفت : واى بر تو ! بندگى و بردگى را بر آزادى و خانواده خود ترجيح مىدهى ؟ زيد گفت : آرى ، آنچه من از اين مرد ديده‌ام بر همه كس ترجيح دارد . پدر او را تهديد به طرد از خود كرد تا شايد زيد جوان دست از محمّد ( ص ) بردارد و به خانواده‌اش بازگردد ، امّا زيد كه گمشدهء خود را يافته بود ، درخواست پدر را نپذيرفت و گفت : من از او جدا نخواهم شد . حارثه رو به اطرافيان و سران عرب كرد و گفت :\r\nاى مردم قريش ، شاهد باشيد كه زيد فرزند من نيست . پيامبر ( ص ) كه چنين ديد دست زيد را گرفت و به كنار كعبه برد و در اجتماع قريش چنين اعلام كرد :\r\nاى مردم ، شاهد باشيد كه زيد فرزند من است ، او از من ارث مىبرد و من از او . « 1 »\r\nبنا به نقلى چون پدر زيد از علاقهء رسول خدا به او آگاه گرديد ، خوشحال شده ، به موطن خود بازگشت . « 2 »\r\nبدين ترتيب ، زندگانى پر فراز و نشيب زيد با زندگانى رهبر اسلام پيوند خورد . از اين فراز زندگى زيد مىتوان به دو نكته پىبرد : نخست اينكه ، زيد پس از آنكه به نزد حضرت محمّد ( ص ) آمد ، پيامبر را سرپرستى مهربان و بزرگوار يافت و هرگز احساس بردگى نكرد ،\r\n\r\n\r\n","description":"","footnote":"\r\n( 1 ) . پيغمبر و ياران را بشناسيد ، ج 3 ، ص 89 - 90 .\r\n( 2 ) . اصابه ، ج 1 ، ص 563 - 564 .\r\n","page_name":" 86 ","page_number":86},
  {"content":"\r\n\r\nزيرا اگر آن حضرت را مالك خود مىپنداشت و احساس بردگى مىكرد ، با ديدن پدر و پيشنهاد او از پيامبر ( ص ) دست مىكشيد . ديگر اينكه ، در مقابل شيفتگى زيد به پيامبر ( ص ) ، رسول خدا نيز به او محبّت مىكرد . نقل‌شده كه آن حضرت زيد را همچون خويشان خود دوست مىداشت . « 1 » امام صادق ( ع ) دربارهء محبت پيامبر به زيد فرموده است :\r\nپيامبر ( ص ) زيد را دوست مىداشت و او را « زيد الحب » مىناميد . « 2 »\r\nعلاوه بر اين ، در ماجراى انعقاد پيمان برادرى ، پيامبر او را با عموى بزرگوار خود ، حضرت حمزه ، برادر قرار داد . « 3 » اين پيمان نشان دهندهء عمق محبت رسول خدا به زيد و نيز شخصيّت بزرگوار و شجاع زيد است ، زيرا شايستگى برادرى حمزهء سيدالشهدا را يافته بود .\r\n\r\nسوّمين مسلمان\r\nشخصيت زيد در سايهء تعاليم و تربيتهاى پيامبر اكرم شكل گرفت و با ورود به خانهء آن حضرت و قرار گرفتن در كنار حضرت خديجه و على ( ع ) ، سوّمين كسى بود كه ايمان آورد « 4 » و پشت سر رسول خدا ( ص ) به نماز ايستاد .\r\nزيد از نخستين روزهاى دعوت به اسلام در كنار پيامبر اكرم ( ص ) قرار گرفت و در سختيها و مشكلات سالهاى نخستين بعثت . لحظه‌اى او را در مقابل مشركان تنها نگذاشت و از خود پايدارى بسيار نشان داد . براى نمونه ، در سفر پيامبر اكرم ( ص ) به طايف ، هنگامى كه جوانان طايف حضرتش را آزار دادند و به او سنگ زدند ، زيد از ايشان دفاع كرد و سنگها را به جان خريد ، به طورى كه سرش چندين شكاف برداشت . « 5 »\r\n\r\n\r\n","description":"","footnote":"\r\n( 1 ) . طبقات ، ج 4 ، ص 61 .\r\n( 2 ) . بحار الانوار ، ج 22 ، ص 215 .\r\n( 3 ) . طبقات ، ج 3 ، ص 9 .\r\n( 4 ) . اسد الغابه ، ج 2 ، ص 226 .\r\n( 5 ) . طبقات ، ج 1 ، ص 212 .\r\n","page_name":" 87 ","page_number":87},
  {"content":"\r\n\r\n\r\nازدواج با زينب\r\nپيامبر ( ص ) به خاطر علاقه‌اى كه به زيد داشت ، زينب « 1 » دختر عمّهء خود را به ازدواج او درآورد . زينب با زيد سرناسازگارى گذاشت و موقعيت نسبى و قبيله‌اى خود را به رخ زيد مىكشيد . زيد ماجرا را به پيامبر گزارش داد و اجازهء طلاق خواست . پيامبر بسيار كوشيد كه اين ازدواج به هم نخورد . از اين رو ، زيد را به ادامهء زندگى راضى نمود . امّا بار دوّم و سوّم نيز زيد از پيامبر اجازه خواست كه او را طلاق دهد . جبرئيل نازل شد و فرزندخواندگى را ملغى اعلام كرد و از پيامبر خواست كه در اجراى حكم الهى از مردم واهمه نداشته باشد و اجازه دهد كه زيد زينب را طلاق دهد و پس از سپرى شدن مدّت لازم او را به ازدواج خود درآورد . بدين ترتيب ، دو حكم جاهليت شكسته شد ، يكى فرزندخواندگى و ارث بردن فرزندخوانده از پدر و ديگرى جايز نبودن ازدواج با همسر فرزندخوانده پس از طلاق وى . « 2 »\r\n\r\nانتقال دختران پيامبر ( ص ) به مدينه\r\nدوران اقامت در مكّه سپرى شد و خداوند در اين زمان فرزندى به نام اسامه به زيد عنايت فرمود . « 3 » هنگامى كه دستور هجرت به مدينه صادر شد ، زيد نيز به مدينه رفت و در خانه كنّاز بن حِصن اقامت گزيد . « 4 »\r\nدر نخستين سال هجرت ، پس از تثبيت موقعيت مسلمانان در مدينه ، پيامبر اكرم ( ص ) زيد را همراه با ابو رافع به مكّه فرستاد تا دختران و همسرش ، سوده ، را به مدينه بياورد . آن حضرت براى انجام اين مأموريت ، دو شتر و پانصد درهم به آنان داد . زيد در منزل قديد با اين پول سه شتر خريد و به مكه برد . آنان دختران رسول خدا ( ص ) و سوده دختر زمعه را به مدينه آوردند . همچنين زيد همسر خود ، ام ايمن ، و پسرش ، اسامه ، را به مدينه آورد . « 5 »\r\n\r\n\r\n","description":"","footnote":"\r\n( 1 ) . دختر جحش كه مادرش امَيمه دختر عبدالمطلب بود .\r\n( 2 ) . ر . ك : الميزان ، علامه طباطبايى ، ج 16 ، ص 322 - 325 .\r\n( 3 ) . طبقات الكبرى ، ج 4 ، ص 61 .\r\n( 4 ) . سيرهء ابن هشام ، ج 2 ، ص 121 .\r\n( 5 ) . تاريخ طبرى ، ج 2 ، ص 400 ؛ طبقات ، ج 1 ، ص 237 - 238 .\r\n","page_name":" 88 ","page_number":88},
  {"content":"\r\n\r\n\r\nجانشين پيامبر ( ص ) در مدينه\r\nشخصيت زيد در مدينه بيشتر نمودار شد و در موقعيتهايى كه براى وى پيش آمد ، توانست شايستگيهاى خود را در اجتماع مسلمانان بروز دهد و در رديف شخصيتهاى ارزندهء جامعهء نوبنياد اسلامى قرار بگيرد . براى نمونه ، هنگامى كه پيامبر اكرم ( ص ) براى غزوه بدر اولى و غزوهء مُريَسيع از مدينه خارج مىشد ، زيد را جانشين خود قرار داد تا در غياب وى امور مسلمانان را حلّ و فصل نمايد . « 1 »\r\n\r\nشركت در جنگها ( غزوات )\r\nزيد در بيشتر جنگها از جمله بدر ، احد ، خندق و خيبر در كنار رسول خدا ( ص ) و دوشادوش ساير مسلمانان با دشمنان اسلام جنگيد . « 2 » او مرد حماسه و پيكار بود و شجاعت تحسين برانگيزش نشاط روحى ديگر رزمندگان را برمىانگيخت . اينك نقش زيد را در جنگهاى بدر ، احد و خندق به اختصار بررسى مىكنيم .\r\n\r\nحضور در بدر\r\nچون پيامبر از زمان بازگشت كاروان قريش از شام اطلاع يافت ، ياران خود را براى حمله به آن فرا خواند . آن حضرت روز يكشنبه دوازدهم رمضان با 305 نفر از مسلمانان از مدينه حركت كرد . هشت نفر از مسلمانان از نيروها عقب مانده بودند و بعداً به آنان ملحق شدند .\r\nپيامبر و يارانش هفتاد شتر داشتند كه هر دو ، سه يا چهار نفر از يك شتر استفاده مىكردند . « 3 » پيامبر ( ص ) و على ( ع ) و زيد بن حارثه « 4 » يك شتر داشتند و به نوبت بر آن سوار مىشدند . « 5 » همراهى زيد با پيامبر خدا ( ص ) و على ( ع ) نشانه‌اى از شخصيت والاى زيد است .\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 407 ؛ سيرهء ابن هشام ، ج 2 ، ص 251 ؛ طبقات ، ج 2 ، ص 63 .\r\n( 2 ) . اصابه ، ج 1 ، ص 564 .\r\n( 3 ) . مغازى ، ج 1 ، ص 23 - 24 .\r\n( 4 ) . نقل ديگرى هست كه زيد بن حارثه و حمزه و ابوكبشه و انَسه ، بنده رسول خدا ، يك شتر داشتند ( مغازى ، ج 1 ، ص 24 ؛ بحارالانوار ، ج 19 ، ص 329 ) .\r\n( 5 ) . كامل ، ج 2 ، ص 118 .\r\n","page_name":" 89 ","page_number":89},
  {"content":"\r\n\r\nرسول خدا ( ص ) پس از پيروزى غرورانگيز مسلمانان در نبرد بدر ، به هنگام بازگشت سپاه اسلام ، زيد بن حارثه و عبداللّه بن رواحه را پيشاپيش به مدينه فرستاد تا خبر سلامتى رسول خدا ( ص ) ، مسلمانان و مژده فتحى را كه خداوند عطا كرده بود ، به مردم مدينه برسانند . زيد هنگامى به مدينه رسيد كه مسلمانان از مراسم خاكسپارى رقيه ، دختر پيامبر اكرم ( ص ) برمىگشتند . پس از مدتى پيامبر با مجاهدان بدر به همراه اسيران و غنايم وارد مدينه شدند . « 1 » آن حضرت در حالى كه سوار ناقه خود ، قصواء ، بود ، در مدينه به اسامة بن زيد برخورد و او را بر شتر سوار كرد و جلوى خود نشاند . « 2 »\r\n\r\nپايدارى در احد\r\nپس از پيروزى مسلمانان در بدر ، در شوّال سال سوّم هجرى ، جنگ احد پيش آمد . در اين جنگ نيروهاى رزمى سپاه اسلام هفتصد نفر بودند كه كمانداران نيز جزء آن گروه به حساب مىآمدند . زيد بن حارثه نيز در جنگ احد شركت فعّال داشت .\r\nمشركان ابتدا فرار كردند و مسلمانان به جمع‌آورى غنايم پرداختند . ناگاه گروهى از قريش از پشت حمله كردند و مسلمانان پراكنده شدند . دشمن پيامبر را احاطه كرده بود و فقط عدّه كمى از آن حضرت دفاع مىكردند . پيامبر مسلمانان را به جنگ تشويق مىكرد ، برخى از مشركان به سوى ايشان و مسلمانان تيراندازى مىكردند . رسول خدا ( ص ) و عدّه‌اى از مسلمانان نيز به تيراندازى پرداختند . يكى از كسانى كه نامش در جمع تيراندازان آمده ، زيد بن حارثه است . « 3 » چنان كه گفتيم رسول خدا ( ص ) بين او و حمزه پيمان برادرى بست . از اين رو ، پيش از شروع جنگ ، حمزه او را وصىّ خود قرار داد و به او وصيّت كرد . « 4 » نام زيد در غزوهء حَمراءُ الأَسَد نيز آمده است « 5 » و از اينكه در اين جنگ تنها حاضران در جنگ احد شركت كرده و بيشتر آنان مجروح بودند ، به احتمال زياد زيد نيز جزو افرادى بوده كه در احد مقاومت كرده و مجروح شده است .\r\n\r\n\r\n","description":"","footnote":"\r\n( 1 ) . طبقات ، ج 2 ، ص 19 ؛ مغازى ، ج 1 ، ص 114 .\r\n( 2 ) . مغازى ، ج 1 ، ص 118 .\r\n( 3 ) . مغازى ، ج 1 ، ص 243 .\r\n( 4 ) . طبقات ، ج 3 ، ص 9 .\r\n( 5 ) . مغازى ، ج 1 ، ص 334 .\r\n","page_name":" 90 ","page_number":90},
  {"content":"\r\n\r\n\r\nپرچمدار مهاجران در خندق\r\nرسول خدا ( ص ) هنگامى كه از حركت قريش و احزاب به سوى مدينه باخبر شد ، براى مقابله با آنها با اصحاب خود مشورت كرد و در نتيجه به پيشنهاد سلمان فارسى ، قرار شد كه نقاط باز و بىدفاع مدينه با كندن خندق حفاظت شود . كار كندن خندق قبل از رسيدن احزاب انجام يافت . پيامبر ( ص ) اردوگاه مسلمانان را در دامنه كوه سلع قرار داد و پرچم مهاجران را به زيد بن حارثه و لواى انصار را به سعد بن عباده سپرد . « 1 » اين امر نيز نشانگر موقعيت ممتاز نظامى زيد بن حارثه است ، زيرا پرچم به افراد لايق و دلاور سپرده مىشود .\r\nدر جنگ خندق ( احزاب ) ، يهود ساكن مدينه پيمان حسن همجوارى با مسلمانان را شكستند و براى ضربه زدن به مسلمانان با دشمنان اسلام ( احزاب ) هماهنگ شدند . آنان تصميم گرفتند كه مسلمانان را از پشت سر غافلگير كنند و شبانه به مدينه شبيخون بزنند .\r\nازاين رو ، حيى بن اخطب را پيش قريش فرستادند كه هزار جنگجو از قريش و هزار نفر از غَطَفان گرد آيند و شبانه كار مسلمانان را يكسره كنند . چون اين خبر به پيامبر ( ص ) رسيد ، تصميم گرفت كه براى حفاظت و پاسدارى از شهر ، يك نيروى گشتى و امنيتى اعزام كند .\r\nاز اين رو ، زيد بن حارثه را به فرماندهى يك گروه سيصد نفرى و سلمة بن حُرَيش اسهلى را به فرماندهى يك گروه دويست نفرى به مدينه اعزام كرد . سواره نظام مسلمانان نيز به همراه آنها بود . آنان تا سپيده دم ، تكبيرگويان از داخل مدينه پاسدارى كرده ، به گشت‌زنى پرداختند . هنگامىكه دشمن بيدارى و آگاهى مسلمانان را ديد ، توطئه خود را شكست‌خورده يافت و چون صبح شد دشمنان اسلام از هر گونه اقدامى صرف نظر كردند و مسلمانان از عدم موفّقيّت دشمن اطمينان يافتند . « 2 »\r\n\r\nحضور در مأموريتهاى نظامى ( سرايا )\r\nزيد در بيشتر جنگها همراه رسول خدا ( ص ) بود و از اين رهگذر ، تجربه‌هاى نظامى بسيارى داشت . پيامبر اسلام ( ص ) نيز وى را به هيچ مأموريت جنگى نمىفرستاد مگر\r\n\r\n\r\n","description":"","footnote":"\r\n( 1 ) . طبقات ، ج 2 ، ص 67 .\r\n( 2 ) . مغازى ، ج 2 ، ص 460 . نويسندهء طبقات فرمانده دويست‌نفر را سلمة بن اسلم مىداند ( طبقات ، ج 2 ، ص 67 ) .\r\n","page_name":" 91 ","page_number":91},
  {"content":"\r\n\r\nآنكه فرماندهى را به او مىسپرد . « 1 » وى فرماندهى نُه سريه را برعهده داشت كه آخرين و بزرگ‌ترين آنها نبرد موته بود كه درهمين نبرد نيز به شهادت رسيد . « 2 » در قدرت فرماندهى او همين بس كه پيامبر اكرم ( ص ) پس از شهادت زيد در اين باره فرمود :\r\nبه خدا سوگند ، زيد شايسته فرماندهى و از محبوب‌ترين مردم نزد من بود . « 3 »\r\nاكنون سه مورد از نُه سريّه ياد شده را يادآور مىشويم :\r\n\r\nسريّه قَرَده\r\nنخستين سريه‌اى كه زيد در آن به فرماندهى منصوب شد ، سريه قرده است . رسول خدا ( ص ) او را براى جلوگيرى از كاروان قريش فرستاد . صفوان بن اميّه و چندتن از سران قريش همراه اين كاروان بودند و كالاى مهمّى همراه داشتند . راهنماى آنان فرات بن حيّان عجلى بود كه كاروان را از راه عراق و ناحيهء ذات عِرْق به سوى شام مىبرد . زيد با صد نفر سوار تا قَرَده كه در سرزمين نجد واقع است ، پيش تاخت و بر كاروان دست‌يافت . مردان كاروان گريختند و فرات بن حيّان اسير شد . كالاهاى كاروانيان نيز غنيمت گرفته شد . رسول خدا خمس غنيمت را كه بيست هزار درهم بود برداشت و باقيمانده را بين مردان سريه تقسيم كرد . « 4 »\r\n\r\nسريّه وادى القرى\r\nزيدبن حارثه با سرمايهء اصحاب پيامبر ( ص ) براى تجارت آهنگ شام كرد . او دو قطعه پوست بز را دباغى كرد و زر و سيم خود را در آنها نهاد و با گروهى از مردم به راه افتاد .\r\nچون به نزديكى وادى القرى رسيد ، دسته اى از بنى بدر كه از قبيلهء فزاره بودند راه را بر آنان بستند و به كاروان زيد حمله كرده ، او و همراهانش را چنان به سختى زدند كه پنداشتند آنان را كشته‌اند ، سپس اموال كاروان را به غارت بردند .\r\n\r\n\r\n","description":"","footnote":"\r\n( 1 ) . اسد الغابه ، ج 2 ، ص 226 ؛ اعلام ، ج 3 ، ص 96 .\r\n( 2 ) . اصابه ، ج 1 ، ص 564 .\r\n( 3 ) . همان .\r\n( 4 ) . طبقات ، ج 2 ، ص 36 .\r\n","page_name":" 92 ","page_number":92},
  {"content":"\r\n\r\nزيد از مرگ نجات پيدا كرد و پس از بهبودى به خدمت رسول خدا ( ص ) رسيد و حضرت را از ماجرا آگاه كرد . پيامبر اكرم ( ص ) او را فرمانده سريّه‌اى قرار داد و در ماه مبارك رمضان سال ششم هجرى به سوى آن طايفه اعزام كرد و دستور داد كه شبها راه بروند و روزها پنهان شوند و استراحت كنند .\r\nبنى فزاره از تصميم مسلمانان خبردار شده ، سخت ترسيدند . از اين رو ، روزها ديده‌بانى را بر كوه مشرف بر راهى كه احتمال داشت مسلمانان از آن راه بيايند ، گماشتند . ديده‌بان پس‌از اينكه مسير يك روز راه را ديده‌بانى و بررسى مىكرد ، مىگفت : به كار خود سرگرم باشيد ! امروز خبرى نيست ، تا شب چه شود .\r\nبه مسافت يك روز مانده به بنى بدر ، راهنماى مسلمانان كه از همان طايفه بود به اشتباه راه ديگرى درپيش گرفت و چون شب فرا رسيد ، متوجّه اشتباه خود شدند و همان شب راه را يافته ، سپيده دم كنار بنى بدر رسيدند و آنان را محاصره كردند . زيد بن حارثه گفت : وقتى من تكبير گفتم ، شما هم تكبير بگوييد و به دشمن حمله ببريد ، امّا پراكنده نشويد و فراريان را هم تعقيب نكنيد . زيد تكبير گفت و يارانش هم تكبيرگويان بر آنان حمله كرده ، پيروز شدند .\r\nزيد پس از بازگشت ، يك راست به خانهء پيامبر ( ص ) آمد و در زد . پيامبر اكرم ( ص ) مشغول استراحت بود ، امّا به استقبال زيد آمد و او را در آغوش گرفت و بر پيشانى او بوسه زد و از مأموريتش پرسيد . زيد نيز خبر پيروزى را به آگاهى حضرت رساند . « 1 »\r\n\r\nدومين فرمانده در نبرد موته\r\nپس از صف‌آرايى مسلمانان و روميان در مقابل يكديگر نبرد سنگينى آغاز شد . در حالى كه فرماندهان سپاه اسلام پياده مىجنگيدند ، نخست جعفر بن ابى طالب پرچم فرماندهى را به دست گرفت و با دشمن جنگيد تا به شهادت رسيد . سپس زيد بن حارثه ، قدم به ميدان نبرد گذاشت و فرماندهى لشكريان را به عهده گرفت و خشمگين در پيشاپيش سپاه توحيد بر صف نيزه‌داران دشمن يورش آورد . رزمندگان سپاه اسلام كه\r\n\r\n\r\n","description":"","footnote":"\r\n( 1 ) . مغازى ، ج 2 ، ص 564 - 565 ؛ طبقات ، ج 2 ، ص 90 - 91 .\r\n","page_name":" 93 ","page_number":93},
  {"content":"\r\n\r\nچنين رشادتى از فرمانده خود ديدند ، بىمحابا بر خصم حمله‌ور شده ، تكبيرگويان صف دشمن را شكافتند و تعداد زيادى از آنان را كشتند .\r\nدر بحبوحهء جنگ يكى از فرماندهان دشمن از حملات برق‌آساى زيد بن حارثه وحشت زده شد . در كمينگاهى به انتظار نشست و ناگهان نيزه اى كارى بر زيد فرود آورد .\r\nفرمانده رشيد اسلام از شدّت ضربه بر زمين افتاد و سرانجام ، پس از رشادتها و شهامتهاى بسيار به شهادت رسيد .\r\nهنگامىكه مسلمانان در جنگ موته درگير شدند ، پيامبر ( ص ) بالاى منبر بود كه ميدان نبرد در نظرش مجسّم گشت . حضرت در حالى كه به سمت ميدان جنگ مىنگريست ، فرمود :\r\nهم اكنون پرچم را زيد بن حارثه به دست گرفت ، شيطان زندگى دنيا را در نظرش دوست داشتنى و مرگ را زشت جلوه داد و دنيا را براى او آراست ، امّا زيد گفت : اكنون وقتى است كه بايد ايمان در دلهاى مؤمنان استوار گردد ، تو دنيا را در نظر من دوست‌داشتنى جلوه مىدهى ؟ ! آنگاه پيش تاخت تا شهيد شد .\r\nسپس پيامبر ( ص ) بر زيد بن حارثه درود فرستاد و به مسلمانان فرمود :\r\nبراى برادرتان طلب آمرزش كنيد ، به راستى او در حالى كه در راه خدا جهاد مىكرد ، وارد بهشت شد . « 1 »\r\n\r\nمقام زيد در بهشت\r\nپيامبر ( ص ) فرمود : در خواب ديدم كه جعفر بن ابىطالب به صورت فرشته‌اى در بهشت پرواز مىكند و از نوك شهپرهايش خون مىچكد و زيد بن حارثه را در درجه پايين‌ترى ديدم ، با خود گفتم گمان نمىكردم زيد مقامش كمتر از جعفر باشد ! جبرئيل آمد و گفت : زيد كمتر از جعفر نيست ، ليكن جعفر را به خاطر خويشاوندى با تو فضيلت و برترى بخشيديم . « 2 »\r\n\r\n\r\n","description":"","footnote":"\r\n( 1 ) . مغازى ، ج 2 ، ص 761 - 762 .\r\n( 2 ) . همان ، ص 762 .\r\n","page_name":" 94 ","page_number":94},
  {"content":"\r\n\r\n\r\nاندوه پيامبر ( ص ) در شهادت زيد\r\nوقتى خبر شهادت زيد و يارانش به مدينه رسيد ، رسول خدا ( ص ) براى دلجويى به منزل زيد رفت . نگاه دخترك يتيم زيد به پيامبر ( ص ) افتاد و گريه دلسوزى كرد و به سوى آن حضرت دويد آنگاه پيامبر بلند گريست . بعضى از ياران آن حضرت از روى دلسوزى عرض كردند : اى رسول خدا ( ص ) اين چه گريه‌اى است ؟ حضرت فرمود :\r\nاين ناله‌ها از علاقه و اشتياق شديد يك دوست به دوستش سرچشمه مىگيرد . « 1 »\r\nامام صادق ( ع ) نيز مىفرمايد :\r\nهرگاه پيامبر ( ص ) وارد خانه جعفر بن ابىطالب و زيد بن حارثه مىشد ، بسيار مىگريست و مىفرمود : آن دو ، برادر و هم‌سخنم بودند و به آنان انس گرفته بودم . « 2 »\r\nآرى ! امواج برخاسته از خون زيدها ، پايه‌هاى اسلام را استحكام بخشيد ومايه حركت و قيام مجاهدان راه خدا گرديد و به انسانها درس آزادگى و شرافت آموخت .\r\n\r\n\r\n","description":"","footnote":"\r\n( 1 ) . سير اعلام النبلا ، ج 1 ، ص 165 ؛ سفينة البحار ، ج 1 ، ص 575 .\r\n( 2 ) . تنقيح المقال ، ج 1 ، ص 462 ؛ سفينة البحار ، ج 1 ، ص 575 .\r\n","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nعبداللَّه بن رَواحه\r\n\r\nزندگينامهء عبد اللَّه بن رواحه\r\nعبداللّه بن رواحه از اصحاب رسول اكرم ( ص ) است كه در بسيارى از صحنه‌ها و حوادث تاريخى صدر اسلام حضور فعّال و چشمگير داشته است . ابومحمّد ، ابو رواحه و ابوعمرو از كنيّه‌هاى او به شمار مىرود . « 1 » وى از خاندان ثعلبهء انصارى وابسته به قبيله خزرج بود و مادرش ، كبشه ، دختر واقد بن عمرو نيز از همين قبيله است . « 2 » خواهرش ، عُمْره ، همسر بشير بن سعد است كه او نيز از ياران با وفاى پيامبر ( ص ) بوده است . « 3 » همچنين ابودرداء ، از صحابهء پيامبر اكرم ( ص ) ، برادر امّى عبداللّه بن رواحه است . « 4 »\r\nدر ماجراى پيمان اخوّت ، عبداللّه بن رواحه و مقداد با يكديگر عقد اخوت بستند . « 5 » عبداللّه از فرماندهان لشكر در صدر اسلام بود و در زمان جاهليت كه تعداد نويسندگان از عدد انگشتان تجاوز نمىكرد ، در زمرهء آنان محسوب مىشد . در پيمان عقبه به همراه هفتاد نفر ديگر از انصار حضور داشت و يكى از نقباى دوازده‌گانه\r\n\r\n\r\n","description":"","footnote":"\r\n( 1 ) . اصابه ، ج 2 ، ص 306 ؛ تنقيح المقال ، ج 2 ، ص 181 ؛ اسد الغابه ، ج 3 ، ص 156 .\r\n( 2 ) . اصابة ، ج 2 ، ص 306 .\r\n( 3 ) . طبقات ، ج 3 ، ص 531 .\r\n( 4 ) . سير اعلام النبلاء ، ج 1 ، ص 166 .\r\n( 5 ) . اصابه ، ج 2 ، ص 306 .\r\n","page_name":" 97 ","page_number":97},
  {"content":"\r\n\r\nاست . « 1 » عبداللّه بن رواحه فرزندى نداشت « 2 » و زيد بن ارقم پسر خوانده او بوده است . « 3 »\r\n\r\nچهرهء ادبى عبداللّه\r\nعبداللّه بن رواحه از شعراى مشهور صدر اسلام بود و اشعار حماسى و رجزخوانىهاى او در صحنه‌هاى مختلف جنگ و نبرد معروف است . او همچنين در مدح پيامبر ( ص ) نيز اشعارى دارد ، از جمله :\r\n إِنّى تَفَرَّسْتُ فيكَ الْخَيْرَ أَعْرِفُهُ * وَاللَّهُ يَعْلَمُ أَنَّ ماخانَنى الْبَصَرُ\r\nأَنْتَ النَّبِىُّ وَ مَنْ يُحْرَمُ شَفاعَتُهُ * يَومَ الْحِسابِ فَقَدْ أَزْرى بِهِ الْقَدَرُ\r\nفَثَبَّتَ اللَّهُ مااتاكَ مِنْ حَسَنٍ * تَثْبيتَ مُوسى وَ نَصْراً كَالذى نُصِروُا \r\nمن خير و خوبى را در تو مىيابم و آن را مىشناسم و خدا مىداند كه در اين سخن صادق هستم و چشمم به من خيانت نمىكند .\r\nتو پيامبر خدا هستى و هر كس از شفاعتت در روز حساب محروم ماند ، قضا و قدر الهى او را سبك و كم ارزش كرده است .\r\nاز خداوند مىخواهم نيكيهايى را كه به تو ارزانى داشته است ، ثابت و مستدام بدارد مانند ثبات موسى و پيروزى مانند پيروزى گذشتگان كه خداوند نصيب آنها كرد .\r\nپيامبر ( ص ) نيز او را دعا كرد و فرمود :\r\nخداوند نيز تو را ثابت قدم بدارد اى پسر رواحه . « 4 »\r\n\r\n\r\n","description":"","footnote":"\r\n( 1 ) . اعلام ، ج 4 ، ص 217 . عقبه گردنه‌اى است نزديك منى كه پيمان رسول اكرم ( ص ) با عدّه‌اى از مسلمانان‌در آنجا بسته شده و در همانجا بود كه پيامبر ( ص ) فرمود : از بين خود دوازده نفر نماينده انتخاب كنيد به تعداد نقباى بنى اسراييل ، و از اين جهت به نقباى دوازده گانه مشهور شدند .\r\n( 2 ) . اصابه ، ج 2 ، ص 306 .\r\n( 3 ) . سيرهء ابن هشام ، ج 4 ، ص 18 .\r\n( 4 ) . اسد الغابه ، ج 3 ، ص 157 .\r\n","page_name":" 98 ","page_number":98},
  {"content":"\r\n\r\nاين دعاى پيامبر ( ص ) در بارهء او مستجاب شد و به نيكوترين وجهى در مسير حق ثابت قدم و پايدار ماند تا به درجهء رفيع شهادت نايل گرديد .\r\nهنگامى كه آيهء شريفهء وَالشُّعَراءُ يَتَّبِعُهُمُ الْغاوُونَ « 1 » نازل شد ، عبداللّه بن رواحه ، كعب بن مالك و حسان بن ثابت نزد رسول خدا آمدند و گفتند : خداوند مىداند كه ما از زمرهء شعرا هستيم و ما هم با اين آيهء قرآن سرزنش شده‌ايم . در اين هنگام آيهء إِلَّا الَّذينَ امَنُوا وَعَمِلوُا الصَّالِحاتِ وَ ذَكَرُوا اللَّهَ كَثيراً وَانْتَصَرُوا مِنْ بَعْدِ ما ظُلِمُوا « 2 » نازل گرديد . « 3 »\r\n\r\nقدردانى پيامبر ( ص ) از عبداللّه بن رواحه\r\nپيامبر اسلام ( ص ) در موارد مختلف از اين شخصيت بزرگ تقدير كرده است ، از جمله :\r\nنِعْمَ الرَّجُلُ عَبْدُ اللَّهِ بْنِ رَواحَةٍ « 4 »\r\nعبدالله بن رواحه مرد بسيار خوبى است .\r\nرَحِمَ اللَّهُ ابْنَ رَواحَةٍ إِنَّهُ يُحِبُّ الَمجالِسَ الَّتى تَتَباهى بِهَا الْمَلائِكَةُ « 5 »\r\nخداوند پسر رواحه را مشمول رحمت خويش قرار دهد ، زيرا او مجالسى را كه ملائكه به آن مباهات و افتخار مىكنند ، دوست دارد .\r\nهمچنين نقل شده كه روزى عبدالله بن رواحه بيمار و بيهوش افتاده بود ، رسول خدا ( ص ) به عيادت او رفت . حضرت پس از اينكه سه مرتبه او را صدا زد و عبداللّه جوابى نداد ، اين چنين دست به دعا برداشت :\r\n\r\n\r\n","description":"","footnote":"\r\n( 1 ) . « انسانهاى گمراه از شعرا تبعيّت و پيروى مىكنند . » ( شعراء ، آيهء 224 ) .\r\n( 2 ) . مگر آنان كه اهل ايمان و نيكوكار بوده و بسيار ياد خدا كنند و براى انتقام از ستمى كه به آنها شده ، [ از حق 
  ] يارى طلبند . ( همان ، آيهء 227 ) .\r\n( 3 ) . الميزان ، ج 15 ، ص 338 .\r\n( 4 ) . اصابه ، ج 2 ، ص 306 .\r\n( 5 ) . همان .\r\n","page_name":" 99 ","page_number":99},
  {"content":"\r\n\r\nخداوندا ، اين شخص بنده تو است ، اگر اجل و مرگ او فرا رسيده است ، به سوى رحمت و بهشت تو مىآيد ، امّا اگر اجلش فرا نرسيده و مهلت او به پايان نيامده است ، او را شفا مرحمت فرما .\r\nدر اين ميان بعضى از اصحاب كه حضور داشتند ، عرض كردند : اى رسول خدا ، از عبداللّه بن رواحه تعجّب مىكنيم ، زيرا به رغم اينكه در مواقف و صحنه‌هاى متعددى از ميادين جنگ و جهاد شركت داشت ، خداوند شهادت نصيب او نكرد و اكنون در بستر بيمارى ، به مرگ طبيعى از دنيا مىرود ! . پيامبر ( ص ) فرمود : از شما سؤال مىكنم شهداى امت من چه كسانى هستند ؟ اصحاب گفتند : مگر شهيد آن كسى نيست كه در راه خداوند جهاد كند و در ميدان جنگ بر دشمن بخروشد و هجوم برد و لحظه‌اى در بارهء فرار از جنگ نينديشد ؟ حضرت فرمود : اگر مصداق شهيد تنها همين موردى باشد كه شما گفتيد ، در اين صورت تعداد شهدا بسيار اندك خواهد بود . اين يكى از نمونه‌ها و مصاديق شهيد به شمار مىآيد . سپس پيامبر ( ص ) مصاديق شهيد را بيان فرمود . پس از اين ماجرا ، حال عبدالله رو به بهبودى نهاد . « 1 »\r\nاين روايت نشان مىدهد كه عبداللّه بن رواحه مقام والايى نزد پيامبر ( ص ) داشته است .\r\n\r\nاطاعت از اولى الامر\r\nپايدارى هر نظام و تشكيلاتى با پيروى و اطاعت مردم از رهبر آن نظام ارتباط مستقيم دارد . همچنين نابودى هر حكومتى ، در جدايى مردم از رهبران و دولتمردان و سرپيچى از دستورات آنان است . اين مطلب يك اصل مسلّم و غير قابل ترديد است كه همهء عقلاء عالم بر آن اذعان و اعتراف دارند . خداى متعال نيز در قرآن مجيد مسلمانان جهان را به اين قاعدهء عقلايى ، ارشاد و هدايت نموده ، مىفرمايد :\r\n\r\n\r\n","description":"","footnote":"\r\n( 1 ) . تنقيح المقال ، ج 2 ، ص 181 .\r\n","page_name":" 100 ","page_number":100},
  {"content":"\r\n\r\nأَطيعُوا اللَّهَ وَ أَطيعُوا الرَّسُولَ وَ أُولِى اْلأَمْرِمِنْكُمْ « 1 »\r\nاز خدا و رسول و كسانى كه ولى امر شما هستند اطاعت و پيروى نماييد .\r\nعبداللّه بن رواحه از چهره‌هايى است كه در اطاعت از رسول اكرم ( ص ) در صدر اسلام ، درخشندگى فوق العاده‌اى داشت و بارها در صحنه‌هاى مختلف دوران حياتش ، چه در ميدان جنگ و جهاد و چه در ديگر صحنه‌ها ، اين خصوصيت بارز از او ديده مىشد .\r\nروزى پيامبر اكرم ( ص ) در مسجد سخنرانى مىكرد كه عبداللّه بن رواحه قصد داشت وارد مسجد شود . پيامبر ( ص ) در ضمن خطبه فرمود : بنشينيد . در اين حال عبداللّه بن رواحه در جاى خود ، خارج از مسجد ، نشست تا سخنرانى رسول خدا ( ص ) تمام شد . وقتى خبر به پيامبر ( ص ) رسيد ، او را اين گونه دعا فرمود :\r\nزَادَكَ اللَّهُ حِرْصَاً عَلى طَواعِيَةِ اللَّهِ وَ طَواعِيَةِ رَسُولِهِ « 2 »\r\nخداوند حرص و طمع تو را در اطاعت از خدا و رسولش زياد فرمايد .\r\n\r\nبيزارى از شرك و بت‌پرستى\r\nبرائت از شرك و مشركين يكى از اركان مهمّ دين اسلام است . كلمهء توحيد كه اسلام بر آن استوار گرديده است ، دو ركن دارد ؛ نفى هرنوع معبود و اثبات اللّه . به عبارت ديگر ، جملهء لا إِلهَ إِلَّا اللَّهُ ، به اين دو ركن برمىگردد و لازمهء يكتاپرستى ، بيزارى از شرك و بت‌پرستى است .\r\nعبداللّه بن رواحه از اين خصيصهء ارزشمند بهره‌مند بود و از بت‌پرستى تبّرى مىجست .\r\nدر ماجراى اسلام آوردن ابودرداء ، برادر مادرى عبداللّه بن رواحه ، آمده است : روزى عبدالله بن رواحه بُتى را كه متعلّق به ابو درداء بود ، در غياب او زير پاى خود نهاده ، آن را خرد كرد و اين اشعار را خواند :\r\n\r\n\r\n","description":"","footnote":"\r\n( 1 ) . نساء ( 4 ) ، آيهء 59 . البته در جاى خود ثابت شده است كه مقصود از واليان امر در آيهء شريفه ، امامان معصوم ( ع ) هستند و در زمان غيبت امام معصوم ، اين ولايت به فقيه جامع‌الشّرايط منتقل مىشود .\r\n( 2 ) . اسد الغابه ، ج 3 ، ص 157 .\r\n","page_name":" 101 ","page_number":101},
  {"content":"\r\n\r\n تَبَرَّأْ مِن أَسْماءِ الشَّياطينِ كُلِّها * أَلا كُلُّ مايُدْعى مَعَ اللَّهِ باطِلٌ \r\nاز تمامى اسماء و مظاهر شيطان دورى بجوى ، آگاه باش ، هر آنچه كه با ذات اقدس اللّه در عبادت و پرستش شريك قرار گيرد ، باطل و از بين رفتنى است .\r\nابو درداء وقتى به خانه بازگشت و همسرش او را از كار عبداللّه آگاه نمود ، به فكر فرو رفت و با خود گفت : اگر در اين بت سود و خيرى بود ، از خود دفاع مىكرد . سرانجام ابودرداء به همراه عبدالله نزد پيامبر ( ص ) رفت و اسلام آورد . « 1 »\r\n\r\nعبادت و پايبندى به نوافل\r\nاز خصوصيات ديگر عبداللّه‌بن رواحه راز و نياز با خدا بود . ياد خدا بزرگترين سرمايه و مهمترين عامل رستگارى انسان است . قرآن كريم در آيات بسيارى اين نكته را متذكر شده است ، از جمله مىفرمايد :\r\nوَاذْكُرُوا اللَّهَ كَثيراً لَعَلَّكُمْ تُفْلِحُونَ « 2 »\r\nخدا را بسيار ياد كنيد ، باشد كه رستگار و سعادتمند گرديد .\r\nعبداللّه بن رواحه با الهام از نور وجود پيامبر اكرم ( ص ) توانسته بود گوهر وجود خويش را با سرمايهء عظيم ياد خدا عجين سازد و آن را توشه راه خود به سمت كمال و سعادت قرار دهد . در بارهء او نقل مىكنند كه هرگاه به يكى از ياران خود بر مىخورد ، به او مىگفت :\r\nبيا تا لحظه‌اى به ياد خدا بنشينيم . « 3 »\r\nاو خميره وجود خود را طورى تربيت كرده بود كه همواره عاشق و دوستدار مجالس و محافل ذكر خدا باشد . ابو درداء در بارهء عبادت و پايبندى او به نوافل و مستحبّات مىگويد : ما در روز بسيار گرمى همراه رسول خدا ( ص ) بوديم . در ميان ما در آن روز فقط\r\n\r\n\r\n","description":"","footnote":"\r\n( 1 ) . طبقات ، ج 7 ، ص 391 .\r\n( 2 ) . جمعه ( 62 ) ، آيهء 10 .\r\n( 3 ) . اصابه ، ج 2 ، ص 306 .\r\n","page_name":" 102 ","page_number":102},
  {"content":"\r\n\r\nرسول خدا ( ص ) و عبداللّه بن رواحه روزه‌دار بودند . « 1 » همسر عبداللّه بن رواحه نيز نقل مىكند : عبداللّه هر وقت از خانه خارج مىشد دو ركعت نماز مىخواند و نيز موقع ورود به خانه دو ركعت نماز مىگزارد و هيچ‌گاه اين عمل را ترك نكرد . « 2 »\r\n\r\nترس از دوزخ\r\nمردان الهى در سراسر زندگى خويش كمتر از موانع و گرفتاريهاى مادّى و طبيعى ترس و وحشت دارند و با كمال شهامت و شجاعت در برابر ناملايمات و سختىها ايستادگى مىكنند ، امّا در برابر عظمت خداى متعال هراسانند و خود را در برابر او مقصّر و گناهكار مىدانند .\r\nنقل شده كه روزى عبدالله بن رواحه گريست و همسرش نيز گريه كرد . عبدالله از همسرش پرسيد : چرا مىگريى ؟ پاسخ داد : براى گريهء تو مىگريم . عبدالله گفت : من يقين دارم كه داخل جهنم خواهم شد ، ولى نمىدانم كه آيا از آن بيرون خواهم رفت يا در آن باقى مىمانم ؟ « 3 »\r\n\r\nعشق به شهادت\r\nاز مهم‌ترين رموز موفّقيّت و پيروزى در جنگ‌ها ، نترسيدن از مرگ و استقبال از شهادت است . زيد بن ارقم ، در بارهء روحيه شهادت‌طلبى عبداللّه بن رواحه مىگويد : من كودك يتيمى بودم كه تحت سرپرستى عبداللّه بن رواحه زندگى مىكردم . زمانى كه سپاهيان اسلام براى جنگ با روميان عازم موته شدند ، من هم با عبداللّه حركت كردم . در حالى كه لشكريان اسلام به پيش مىرفتند ، عبداللّه اين اشعار را خطاب به شتر خود زمزمه مىكرد :\r\n\r\n\r\n","description":"","footnote":"\r\n( 1 ) . سير اعلام النبلاء ، ج 1 ، ص 167 .\r\n( 2 ) . همان .\r\n( 3 ) . همان ، ج 1 ، ص 170 . اشاره به آيهء شريفهء « وَإِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيّاً » ( مريم ، آيهء 71 ) يعنى هيچ يك از شما باقى نخواهند ماند مگر آنكه در دوزخ وارد شود و اين حكم حتمى پروردگار تو مىباشد .\r\n","page_name":" 103 ","page_number":103},
  {"content":"\r\n\r\n إِذا بَلَّغْتنِى وَحَمَلْتِ رَحْلى * مَسافَةَ أَرْبَعٍ بَعْدَ الْحِساءِ\r\nفَزادُكِ أَنْعُمٌ وَ خَلاكِ ذَمٌّ * وَ لا أَرْجِعْ إِلى أَهْلى وَ رائى\r\nوَابَ الْمُسْلِمُونَ وَ غادَرُونى * بِأَرْضِ الشَّامِ مُشْتَهَىَ والثواءِ \r\nاكنون كه ما را رساندى و چهار روز بار مرا در راهى كه همهء آن ريگزار بود ، حمل نمودى ، نعمتهاى تو فزون و بدى از تو دور باد . اين آخرين سفر من است و ديگر به سوى اهل خود باز نخواهم گشت . مسلمانان بر مىگردند و مرا در سرزمين شام مىگذارند كه اقامت در آن گواراست .\r\nزيد بن ارقم اضافه مىكند : چون من اين اشعار را شنيدم ، گريه كردم . عبداللّه چون گريه مرا ديد ، با دست خود مرا ساكت كرد و گفت : اى تنگ نظر ، چه زيانى به تو مىرسد اگر خداوند شهادت را نصيب من فرمايد و از غم و اندوه و گرفتاريهاى دنيا آسوده شوم ؟ « 1 »\r\n\r\nحضور در جنگها و مأموريتهاى گوناگون\r\nمامقانى در تنقيح المقال مىنويسد : عبداللّه در جنگ بدر ، احد ، خندق ، حُديبيه ، خيبر و خلاصه در تمامى صحنه‌ها در كنار رسول اللّه ( ص ) حاضر بود ، مگر در جنگى كه منجر به فتح مكّه شد و جنگهايى كه بعد از آن به وقوع پيوست ، زيرا قبلًا در سال هفتم هجرى در جنگ موته شهيد شده بود . « 2 »\r\nعبداللّه بن رواحه افزون بر حضور مستمر در صحنه‌هاى جهاد ، مأموريت‌هاى مختلفى را نيز به فرمان رسول خدا ( ص ) عهده‌دار بود . در سال دوّم هجرى وقتى مسلمانان در جنگ بدر پيروز شدند ، پيامبر ( ص ) او را به همراه زيد بن حارثه به مدينه فرستاد تا مسلمانان مدينه را از پيروزى دلاوران اسلام در اين جنگ باخبر سازند . « 3 » همچنين در سال چهارم هجرى\r\n\r\n\r\n","description":"","footnote":"\r\n( 1 ) . مغازى ، ج 2 ، ص 759 ؛ سيرهء ابن هشام ، ج 4 ، ص 18 - 19 .\r\n( 2 ) . تنقيح المقال ، ج 2 ، ص 181 ؛ اسد الغابه ، ج 2 ، ص 157 .\r\n( 3 ) . تاريخ طبرى ، ج 2 ، ص 458 ؛ كامل ، ج 2 ، ص 130 ؛ سيرهء ابن هشام ، ج 2 ، ص 296 .\r\n","page_name":" 104 ","page_number":104},
  {"content":"\r\n\r\nدر يكى از غزوات كه به غزوهء بدر الموعد معروف است ، رسول خدا او را در مدينه جانشين خود قرار داد تا مرجع حلّ و فصل مشكلات مردم باشد . « 1 »\r\nاز ديگر مأموريت‌هاى عبداللّه بن رواحه كه به دستور پيامبر صورت گرفت ، برآورد خرماى يهوديان خيبر و گرفتن ماليات از آنان بود . يك‌بار كه عبداللّه جهت انجام اين مأموريت به خيبر رفت ، خرما را چهل هزار بار شتر برآورد كرد . يهودىها انتظار داشتند كه عبداللّه را با تطميع از اين تخمين منصرف سازند . از همين رو ، مقدارى از زر و زيورهاى زنان را جمع كردند و به او گفتند : اينها از آن تو باشد به شرط اينكه در تخمين خرماها و تقسيم آن بيشتر گذشت كنى . عبداللّه در پاسخ گفت : اى گروه يهود ، شما در نظر من بدترين خلق خدا هستيد ، اما اين مرا وانمىدارد كه به شما ستم كنم . يهوديان چون اين قاطعيت و صلابت در رأى را از عبداللّه مشاهده كردند ، گفتند : با اين دادگرى و عدالت است كه آسمان و زمين استوار باقى مىماند . « 2 »\r\n\r\nسريّه عبداللّه بن رواحه\r\nشخصى يهودى به نام يُسَير بن رِزام - كه از دشمنان رسول خدا ( ص ) بود - در خيبر ، قبيلهء بنىغطفان را بر ضدّ پيامبر ( ص ) مىشوراند و قصد داشت كه به مدينه حمله كند .\r\nدر شوّال سال ششم هجرى ، « 3 » پيامبر اكرم ( ص ) عبداللّه بن رواحه را به همراه گروهى از اصحاب از جمله عبداللّه بن انَيس روانهء خيبر كرد . اين عدّه پس از ورود به خيبر ، با يُسير بن رزام به مذاكره پرداخته ، او را به اسلام دعوت كردند و از وى خواستند كه به نزد رسول خدا ( ص ) بيايد و اضافه كردند : اگر به نزد پيامبر بيايى ، تو را به امارت منصوب نموده ، مقدمت را گرامى خواهد داشت .\r\nسرانجام يُسير حاضر شد كه با چند تن از يهوديان خيبر به مدينه برود و به محضر پيامبر\r\n\r\n\r\n","description":"","footnote":"\r\n( 1 ) . كامل ، ج 2 ، ص 176 ؛ اعلام ، ج 4 ، ص 217 ؛ تاريخ طبرى ، ج 2 ، ص 561 .\r\n( 2 ) . مغازى ، ج 2 ، ص 691 ؛ سيرهء ابن هشام ، ج 3 ، ص 369 با اندكى اختلاف .\r\n( 3 ) . مغازى ، ج 2 ، ص 566 .\r\n","page_name":" 105 ","page_number":105},
  {"content":"\r\n\r\nاكرم ( ص ) حضور يابد . فرستادگان رسول خدا به همراه يُسير و همراهانش به سمت مدينه حركت كردند . در ميان راه در مكانى به نام قرقره كه شش مايل از خيبر فاصله داشت ، يُسير از رفتن به مدينه پشيمان شد و چون به دنبال شمشير خود مىگشت ، عبداللّه بن انيس پى برد كه او از آمدن به همراه آنان پشيمان شده است و قصد جنگ دارد . از همين رو به يُسير حمله كرد و پايش را قطع نمود . در اين هنگام طرفين درگير شدند و برخى يهوديان كشته شدند و برخى گريختند . « 1 »\r\nبرخى مورّخين ، طرف درگير با يُسير بن رزام را شخص عبدالله بن رواحه - كه فرماندهى اين سرّيه را به عهده داشت - مىدانند كه در نتيجهء اين درگيرى سرش مجروح گرديد .\r\nپس از بازگشت به مدينه ، گزارش چگونگى اين واقعه به پيامبر ( ص ) داده شد . رسول خدا به مسلمانان فرمود : خداوند شما را از شرّ ظالمين نجات بخشيد .\r\nسپس پيامبر ( ص ) بر سر مجروح عبداللّه مرهمى نهاد كه مداوا شد و تا پايان عمر از درد آن رهايى يافت . « 2 »\r\n\r\nحضور در عُمرة القضاء « 3 »\r\nمسلمانان پس از امضاى صلح حديبيّه مىتوانستند يك سال بعد از تاريخ قرارداد ، وارد مكّه شوند و پس از سه روز اقامت و انجام اعمال عمره ، آن شهر را ترك كنند . يك سال از تاريخ قرارداد گذشت و وقت آن بود كه مسلمانان عازم مكه شوند . مسلمانان مهاجر به مدت هفت سال از خانه و زندگى خود دور و براى حفظ آيين توحيد ، زندگى در سرزمين غربت را بر وطن ترجيح داده بودند . اين مؤمنان فداكار ، بعد از اين مدّت طولانى بار ديگر براى زيارت خانه خدا و ديدن بستگان و سركشى به خانه و زندگى خويش به سوى مكّه روانه مىشدند . وقتى پيامبر ( ص ) اعلام كرد كه كسانى كه در سال گذشته از زيارت خانه\r\n\r\n\r\n","description":"","footnote":"\r\n( 1 ) . سيرهء ابن هشام ، ج 4 ، ص 266 - 267 ؛ تاريخ طبرى ، ج 3 ، ص 155 .\r\n( 2 ) . السيرة الحلبيه ، ج 2 ، ص 158 . اين مطلب در كتاب السيرة النبويه والآثار المحمديه نگاشتهء زينى دحلان كه در حاشيهء سيرهء حلبيه چاپ شده ، آمده است .\r\n( 3 ) . عُمرة القضاء ، عمره‌اى است كه مسلمانان قضاى آن را به جا آوردند ؛ زيرا مشركان در جنگ حديبيه كه منجر به صلح حديبيه شد ، طى قراردادى يكسال تمام از ورود مسلمانان به مكّه جلوگيرى كردند و مانع به جاى آوردن مناسك عمره آنان شدند . عمرة القضاء در ماه ذى القعده سال هفتم هجرى واقع گرديد .\r\n","page_name":" 106 ","page_number":106},
  {"content":"\r\n\r\nخدا محروم بودند ، آماده سفر شوند ، آنان با شوق فوق‌العاده‌اى از اين سفر استقبال كردند .\r\nپيامبر اكرم ( ص ) به همراه دو هزار نفر از مسلمانان آماده ورود به مكّه و زيارت خانه خدا شدند . در ميان آنها شخصيت‌هاى بزرگى از مهاجر و انصار به چشم مىخورد كه پا به پاى پيامبر ( ص ) حركت مىكردند . از جمله آنها عبداللّه بن رواحه بود كه زمام شتر پيامبر ( ص ) را در دست داشت . رسول خدا ( ص ) به همراه اين جمعيت كثير در حالى كه صداى « لبيك اللهم لبيك » آنان در سراسر شهر طنين‌انداز بود ، وارد مكّه شدند . هنگامى كه پيامبر ( ص ) نزديك ركن كعبه رسيد ، مسلمانان صف بستند و آن حضرت ركن را با عصاى خود استلام كرد . « 1 » در اين حال عبداللّه بن رواحه زمام شتر پيامبر ( ص ) را در دست داشت و اين اشعار را مىخواند :\r\n خَلُّوا بَنِى الْكُفَّارِ عَنْ سَبيِلِه * إِنّى شَهِدْتُ أَنَّهُ رَسُولُهُ\r\nحَقّاً وَ كُلُّ الْخَيْرِ فى سَبيلِهِ * نَحْنُ قَتَلْناكُمْ عَلى تَأْويلِهِ\r\nكَما ضَرَبْناكُمْ عَلى تَنْزيلِهِ * ضَرْباً يُزيلُ الْهامَ عَنْ مَقيلِهِ\r\nوَ يُذْهِلُ الْخَليلَ عَنْ خَليلِهِ « 2 » \r\nاى فرزندان كفّار ، از راه محمّد ( ص ) دور شويد كه من شهادت مىدهم به حق او رسول خدا است و تمام خوبىها در راه او است ، ما شما را بر تأويل قرآن مىكُشيم همچنان‌كه در گذشته بر اساس تنزيل قرآن ضربه‌ها به شما زديم ، ضربه‌هايى كه سرها را از گردن جدا مىكرد و دوست را از توجّه به دوست خود باز مىداشت .\r\nعمر بن خطّاب چون اين اشعار را شنيد ، به عبداللّه اعتراض كرد . پيامبر ( ص ) او را ساكت كرد و فرمود :\r\nفَوَ الَّذى نَفْسى بِيَدِهِ لَكَلامُهُ عَلَيْهِمْ أَشَدُّ مِنْ وَقْعِ النَّبْلِ « 3 »\r\n\r\n\r\n","description":"","footnote":"\r\n( 1 ) . استلام : دست ماليدن به حجرالاسود يا بوسيدن آن در هنگام مراسم حج .\r\n( 2 ) . مغازى ، ج 2 ، ص 735 - 736 ؛ طبقات ، ج 2 ، ص 121 با اندكى اختلاف .\r\n( 3 ) . سير اعلام النبلاء ، ج 1 ، ص 169 .\r\n","page_name":" 107 ","page_number":107},
  {"content":"\r\n\r\nقسم به خدايى كه جانم در دست اوست ، اشعار عبداللّه ، بر كفّار ، سنگين تر و گران‌تر از فرود آمدن تير بر آنان است .\r\n\r\nسومين فرمانده در نبرد موته\r\nچنان كه پيشتر گفته شد ، پيامبر ( ص ) براى مسلمانان عازم نبرد با روميان ، سه فرمانده تعيين كرد . سومين فرمانده كه مىبايست در صورت شهادت دو فرمانده ديگر فرماندهى مسلمانان را بر عهده گيرد ، عبداللَّه بن رواحه بود .\r\nدر جريان مشايعت رسول خدا ( ص ) و عدّه‌اى از سپاهيان اسلام ، مشايعت كنندگان با سربازان اسلام وداع كرده و به آنان گفتند : خداوند شما را حمايت كند و سالم و با غنايم جنگى بازگرداند . در اينجا عبداللّه بن رواحه اين اشعار را خواند :\r\n لكِنَّنى أَسْأَلُ الَّرحْمنَ مَغْفِرَةً * وَضَرْبَةً ذاتَ فَرْغٍ تَقْذِفُ الزَّبَدا\r\nحَتَّى يُقالَ إِذا مَرُّوا عَلى جَدَثىِ * أَرْشَدَهُ اللَّهُ مِنْ غازٍ وَقَدْ رَشَداً « 1 » \r\nمن از خداوند آمرزش مىطلبم و ضربت شكننده‌اى كه كف‌هاى خون از آن بيرون ريزد و اين كه هنگام عبور مردم از كنار قبر من ، مرا دعا كنند و بگويند خدا او را سعادتمند گرداند .\r\nاين جملات نمايانگر قدرت ايمان و شجاعت و عشق وافر عبداللّه بن رواحه به شهادت است . اين فرمانده شجاع به هنگام وداع با مسلمانان گريست و چون علّت گريه را پرسيدند ، گفت : من هرگز علاقه‌اى به دنيا ندارم و براى جدا شدن از دنيا گريه نمىكنم .\r\nعلت گريهء من اين است كه از پيامبر ( ص ) اين آيه را شنيده‌ام : وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيّاً . « 2 » بنابراين ورود من به دوزخ قطعى و مسلّم است ، ولى نمىدانم كه عاقبت من چگونه خواهد بود و آيا از جهنّم رهايى مىيابم يا خير ؟ « 3 »\r\n\r\n\r\n","description":"","footnote":"\r\n( 1 ) . سيرهء ابن‌هشام ، ج 4 ، ص 15 - 16 .\r\n( 2 ) . « احدى از شما باقى نخواهد ماند مگر اين كه وارد دوزخ مىگردد و اين حكم حتمى پروردگار تومىباشد . » ( مريم ، آيهء 71 ) .\r\n( 3 ) . سيرهء ابن هشام ، ج 4 ، ص 15 ؛ اسد الغابه ، ج 3 ، ص 158 ؛ كامل ، ج 2 ، ص 234 - 235 .\r\n","page_name":" 108 ","page_number":108},
  {"content":"\r\n\r\nدر اينجا خوف از پروردگار در وجود عبداللّه پديدار مىگردد كه قبلًا در بارهء اين خصيصهء ارزشمند او سخن گفتيم .\r\nهمچنين در روايت است كه چون رسول خدا ( ص ) با عبداللّه بن رواحه خداحافظى كرد ، عبداللّه به پيامبر ( ص ) عرض كرد : اى رسول خدا ، مطلبى بفرماييد تا از شما به عنوان موعظه به خاطر داشته باشم . حضرت در پاسخ فرمود : تو فردا به سرزمينى خواهى رفت كه سجده كردن در آن اندك است . بنابراين ، در آن سرزمين زياد سجده كن . عبداللّه گفت :\r\nموعظهء ديگرى بفرماييد . حضرت فرمود : همواره خدا را ياد كن ، زيرا او در هر چه بخواهى يار و مدد كار توست . عبداللّه براى مرتبه سوّم موعظهء ديگرى از پيامبر ( ص ) درخواست كرد و گفت : اى رسول خدا ، خداوند فرد است و فرد بودن را دوست دارد ( يعنى موعظه ديگرى بفرماييد تا مصداق فرد شود ) . پيامبر ( ص ) فرمود : اى پسر رواحه ، تو هرگز عاجز مشو از اينكه اگر ده گناه را مرتكب شدى ، لااقل يك عمل نيك انجام دهى . در اينجا عبداللّه بن رواحه به پيامبر عرض كرد : ديگر از چيزى سؤال نمىكنم . « 1 »\r\n\r\nعبداللّه بن رواحه و تشجيع رزمندگان\r\nمسلمانان پس از ورود به شام و آگاهى از آمادگى و قدرت نظامى دشمن ، با يكديگر در بارهء كيفيت نبرد با دشمن به گفت‌وگو و تبادل نظر پرداختند . عدّه‌اى گفتند : اين موضوع را بايد با نامه به رسول خدا ( ص ) گزارش دهيم و از او كسب تكليف نماييم ، شايد ايشان ما را از جنگ منصرف سازد و يا گروهى را براى امداد اعزام نمايد . چيزى نمانده بود كه مسلمانان اين رأى را بپذيرند كه عبداللّه بن رواحه به پا خاست و خطبه‌اى آتشين ايراد نمود :\r\nاى مسلمانان ، به خدا قسم شما براى هدف و مقصدى به اينجا آمده‌ايد كه اكنون آن را دوست نمىداريد . شما از مدينه به قصد نيل به شهادت خارج شديد ، پس چرا از آن مىترسيد ؟\r\n\r\n\r\n","description":"","footnote":"\r\n( 1 ) . مغازى ، ج 2 ، ص 758 .\r\n","page_name":" 109 ","page_number":109},
  {"content":"\r\n\r\nبه خدا سوگند ، ما هرگز با دشمن به اتكاى شمار زياد و فزونى اسب و سلاح جنگ نكرده‌ايم بلكه با اعتماد به اين دين ، كه خداوند ما را با آن گرامى داشته است ، جنگيده‌ايم . اكنون آماده شويد و بر دشمن بتازيد . به خدا سوگند ، در جنگ بدر كه من خودم ناظر آن بودم بيش از يك اسب در اختيار نداشتيم و در عين حال به فضل و عنايت الهى پيروز شديم . در اين جنگ نيز اگر پيروز گشتيم به آرزوى خود رسيده‌ايم و اگر شربت شهادت نوشيديم ، باز به مقصود خود نايل گشته ، به برادران خود ملحق مىشويم و در بهشت ، مصاحب و همراه ايشان خواهيم بود . « 1 »\r\nسخنان عبداللّه تأثير عجيبى بر روحيهء مسلمانان گذاشت و تصميم آنها را بر هجوم عليه دشمن قطعى نمود و در نتيجه بر آن شدند تا از دستور پيامبر ( ص ) پيروى كرده و در محلى كه ايشان معين فرموده بود ، با دشمن مقابله كنند .\r\n\r\nمبارزه و شهادت\r\nپس از رويارويى دو سپاه و شهادت جعفر بن ابىطالب و زيد بن حارثه ، نوبت به عبداللّه بن رواحه رسيد كه فرماندهى كند . اين فرمانده شجاع پرچم را به دست گرفت و سوار بر اسب خود به سمت دشمن هجوم برد و اين اشعار را سرود :\r\n أَقْسَمْتُ يا نَفْسُ لَتَنْزِلَنَّهْ * لَتَنْزِلَنَّ أَوْ لَتُكْرِهُنَّهْ\r\nإِنْ أَجْلَبَ النَّاسُ وَ شَدُّوا الرَّنَّهْ * مالى أَراكِ تَكْرَهينَ الْجَنَّهْ « 2 » \r\nاى نفس سوگند مىخورم كه در صحنهء كارزار قرار خواهى گرفت ، چه ميل و رغبت به آن داشته باشى و چه از آن ناراحت شوى ؛ اگر چه مردم صداى خود را بلند كنند و صداى طنين‌انداز خود را با گريه معلوم كنند ، چرا از بهشت ( گريزان هستى ) و آن را خوشايند نمىدانى .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 4 ، ص 17 ؛ مغازى ، ج 2 ، ص 760 .\r\n( 2 ) . سيرهء ابن هشام ، ج 4 ، ص 21 .\r\n","page_name":" 110 ","page_number":110},
  {"content":"\r\n\r\nو نيز گفت :\r\n يا نَفْسُ إِلَّا تُقْتَلى تَمُوتى * هذا حِمامُ الْمَوْتِ قَدْ صَليتِ\r\nوَ ما تَمَنَّيْتِ فَقَدْ أُعْطيتِ * إِنْ تَفْعَلى فِعْلَهُما هُديتِ « 1 » \r\nاى نفس اگر در راه خدا به شهادت نرسى ، يقيناً مرگ به سراغ تو خواهد آمد . اين قاصد مرگ است كه ندا مىدهد . به آنچه مىخواستى رسيدى و اگر راه آن دو ( زيد و جعفر ) را ادامه دهى هدايت مىشوى .\r\nعبداللّه همچنان بر دشمن يورش مىبرد و در اين حال گرسنگى به سختى او را رنج مىداد . پسر عمويش غذايى به او داد و گفت : با خوردن اين گوشت گرسنگى را از خود دور كن و نيرو بگير ، تو در اين روزها رنج و مشقّت بسيارى كشيده‌اى ! عبداللّه هنوز مقدارى از آن را نخورده بود كه صداى هياهوى رزمندگان و چكاچك شمشيرها را شنيد . با خويشتن گفت : تو هنوز در دنيا هستى در حالى كه اصحاب و يارانت به شهادت رسيده‌اند ؟ و به دنبال آن پاره گوشت را افكند و شمشير به دست گرفت و بر دشمن حمله برد و دلاورانه از حريم اسلام و قرآن دفاع نمود تا به شهادت رسيد . « 2 »\r\nمُصعب بن شيبه نقل مىكند : چون عبداللّه بن رواحه وارد جنگ شد با نيزهء دشمن مجروح گرديد . آنگاه دست خود را به خونش آغشته كرد و بر سرو و رويش ماليد و فرياد زد : اى مسلمانان ، از جان برادرتان حمايت كنيد . مسلمانان با شنيدن سخنان عبدالله به دشمن هجوم آوردند و عبدالله را در بر گرفتند تا اينكه به شهادت رسيد . « 3 »\r\nچنان كه پيشتر گفته‌شد ، پيامبر ( ص ) به هنگام نبرد موته از ماجراى شهادت فرماندهان سپاه اسلام خبر داد . از جمله در بارهء شهادت عبداللَّه بن رواحه فرمود :\r\nسپس عبداللّه بن رواحه پرچم را به دست گرفت او هم با ثبات قدم و پايدارى فراوان به جنگ ادامه داد و به شهادت رسيد . « 4 »\r\n\r\n\r\n","description":"","footnote":"\r\n( 1 ) . سيرهء ابن هشام ، ج 4 ، ص 21 ؛ اسد الغابه ، ج 3 ، ص 158 با اندكى اختلاف .\r\n( 2 ) . سيرهء ابن هشام ، ج 4 ، ص 21 .\r\n( 3 ) . اسد الغابه ، ج 3 ، ص 159 .\r\n( 4 ) . سير اعلام النبلاء ، ج 1 ، ص 153 ؛ السيرة الحلبيه ، ج 3 ، ص 67 .\r\n","page_name":" 111 ","page_number":111},
  {"content":"\r\n\r\n\r\nاشعار حسان بن ثابت در رثاى شهداى موته\r\nحسان بن ثابت ، از شعراى معروف زمان رسول خدا ( ص ) ، در رثاى شهداى موته اشعارى سرود كه مردم را به شدّت اندوهگين و گريان كرد . در خاتمهء اين گفتار چند بيت از آن را ذكر مىكنيم :\r\n رَأَيْتُ خِيارَ الْمُؤْمِنينَ تَوارَدُوا * شَعُوبَ وَ خَلْفاً بَعْدُهُمْ يَتَأخَّرُ\r\nفَلا يُبْعِدَنَّ اللَّهُ قَتْلى تَتابَعُوا * بِمُؤْتَةَ مِنْهُمْ ذُوالْجَناحَيْنِ جَعْفَرُ\r\nوَ زَيْدٌ و عَبْدُ اللَّهِ حينَ تَتابَعُوا * جَميعاً وَ أَسْبابُ الْمَنِيَّهِ تَخْطِرُ « 1 » \r\nبهترين مؤمنان را مىديدم كه گروه گروه يكى پس از ديگرى وارد ميدان كارزار مىشدند و دسته ديگر پشت سر آنها منتظر ورود به ميدان جنگ بودند . خداوند متعال شهدايى را كه در موته شهيد شدند ، از رحمت خويش دور نسازد كه از جملهء آنها جعفر ذوالجناحين ( صاحب دو بال ) و زيد بن حارثه و عبدالله بن رواحه مىباشند كه يكى پس از ديگرى شربت شهادت نوشيدند ، در حالى كه اسباب مرگ فرا مىرسد .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 4 ، ص 26 .\r\n","page_name":" 112 ","page_number":112},
  {"content":"\r\n\r\n\r\nعمار ياسر\r\n\r\nخانوادهء عمّار\r\nشب ظلمانى جاهليّت و شرك و بت‌پرستى به پايان خود نزديك مىشد و جهان در انتظار طلوع خورشيد عدالت گستر اسلام بود كه ياسر بن عامر و دو برادرش حارث و مالك ، براى يافتن برادر ديگرشان از يمن به مكّه آمدند . حارث و مالك به يمن بازگشتند ، ولى ياسر در مكّه اقامت گزيد و با ابوحُذَيْفَة بن مغيره هم‌پيمان شد . ابو حُذَيْفَه كنيزى داشت به نام سُمَيَّه ، دختر خَبّاط ، كه او را به همسرى ياسر درآورد و نخستين ثمرهء اين ازدواج تولّد فرزندى بود كه او را عمّار ناميدند . « 1 »\r\nعمّار با رسول خدا ( ص ) همسال بود . وى مردى بلند قامت و چهار شانه بود و چشمانى آبى داشت . « 2 »\r\n\r\nاظهار اسلام\r\nعمار در خانهء ارقم در مكه اسلام آورد و به فاصلهء اندكى پدر و مادر و برادرش نيز ايمان آوردند . « 3 » به نظر مىرسد كه اسلام آوردن عمار در مسلمان شدن خانواده‌اش مؤثر بوده است . عمار و مادر او از كسانىاند كه اسلام خود را پيش از ديگران در مكه اظهار كردند . « 4 »\r\n\r\n\r\n","description":"","footnote":"\r\n( 1 ) . طبقات ، ج 4 ، ص 136 ؛ اصابه ، ج 3 ، ص 647 .\r\n( 2 ) . اعيان الشيعه ، ج 8 ، ص 373 .\r\n( 3 ) . طبقات ، ج 3 ، ص 246 - 247 .\r\n( 4 ) . سنن ابن ماجه ، ج 1 ، ص 53 .\r\n","page_name":" 113 ","page_number":113},
  {"content":"\r\n\r\nپس از آشكار شدن اسلامِ خانواده عمار ، مشركان بىرحمانه به شكنجه و آزار آنها پرداختند .\r\nپيامبر ( ص ) بر خاندان ياسر مىگذشت كه آنان را زير شكنجه يافت . حضرت به آنان فرمود :\r\nخاندان ياسر مقاومت كنيد ! خاندان ياسر مقاومت كنيد ! زيرا وعده‌گاهتان بهشت است . « 1 » روزى رسول خدا ( ص ) به ياسر فرمود : پايدارى كن . پس از آن دست به دعا برداشت و گفت : پروردگارا ، خاندان ياسر را بيامرز و بىگمان چنين كرده‌اى . « 2 »\r\nمشركان بارها مادر عمار ، سميه ، را شكنجه كردند ، اما او از اسلام دست برنداشت و سرسختانه مقاومت كرد تا اينكه روزى ابوجهل او را با ضربهء خنجر به شهادت رساند ، « 3 » و بدين سان ، سميّه نخستين شهيد اسلام گشت . « 4 » پدر عمار ، ياسر ، نيز زير شكنجه‌هاى مشركان جان سپرد . « 5 » برادر عمار ، عبداللّه بن ياسر ، نيز پس از تحمل شكنجه‌هاى بسيار ، با تيرى كه دشمن به وى زد ، شهيد شد . « 6 »\r\n\r\nعمّار در قرآن\r\nبرخى مسلمانان كم بضاعت از جمله صُهَيْبْ ، عمّار ، بلال ، خَبّاب ، در حضور پيامبر ( ص ) بودند كه جمعى از قريش از كنار آنان مىگذشتند . مشركان با مشاهدهء اين صحنه گفتند :\r\nاى محمّد ، آيا از ميان جمعيت به همين افراد دل بسته‌اى ؟ آيا اينها هستند كه خداوند از ميان ما برگزيده ؟ آيا پيرو آنها باشيم ؟ هر چه زودتر آنها را از خود طرد كن ، شايد ما به تو نزديك شويم و از تو پيروى كنيم . در آن حال اين آيه نازل شد :\r\nآنان كه صبح و شام خدا را مىخوانند و نيتّشان وجه الهى است از خود دور مكن ، نه حساب\r\n\r\n\r\n","description":"","footnote":"\r\n( 1 ) . اصابه ، ج 3 ، ص 648 ؛ الغدير ، علامه امينى ، ج 9 ، ص 20 ؛ كنزالعمال ، متقى الهندى ، ج 16 ، ص 139 .\r\n( 2 ) . طبقات ، ج 4 ، ص 137 ؛ الغدير ، ج 9 ، ص 20 ؛ كنزالعمال ، ج 16 ، ص 139 .\r\n( 3 ) . طبقات ، ج 8 ، ص 264 .\r\n( 4 ) . طبقات ، ج 8 ، ص 264 ؛ تاريخ يعقوبى ، ج 2 ، ص 28 .\r\n( 5 ) . اصابه ، ج 3 ، ص 648 .\r\n( 6 ) . همان .\r\n","page_name":" 114 ","page_number":114},
  {"content":"\r\n\r\nآنها بر تو است و نه حساب تو بر آنها كه آنها را طرد كنى و در نتيجه از ستمگران شوى . « 1 »\r\nآيهء ديگر هنگامى نازل شد كه گروهى از مسلمانان ( عمّار ، پدرش و مادرش ، صُهَيْبْ ، بلال و خبّاب ) در چنگال مشركان گرفتار بودند و آنها را مجبور به ترك اسلام و اظهار كلمات كفرآميز كردند . پدر و مادر عمّار در اين ماجرا سرسختانه مقاومت كردند و به شهادت رسيدند ، ولى عمّار آنچه مشركان مىخواستند ، به زبان آورد . اين خبر در ميان مسلمانان شايع شد . بعضى غياباً عمّار را محكوم كردند و گفتند : او از اسلام روى گردانده و كافر شده است ، امّا پيامبر ( ص ) فرمود :\r\nچنين نيست ، عمّار سرا پا ايمان است و ايمان با گوشت و خون او آميخته است .\r\nچيزى نگذشت كه عمّار ، مجروح و گريان به حضور رسول خدا ( ص ) آمد . پيامبر ( ص ) پرسيد : عمّار چه شده است ؟ عمّار گفت : اى پيامبر ، خبر ناگوارى دارم ، مشركان دست از سرم بر نداشتند تا نسبت به شما جسارت كردم ، و بتهاى آنها را به نيكى ياد كردم . پيامبر ( ص ) با دست خود اشك از چشمان عمّار پاك كرد و فرمود : اگر باز هم تو را زير فشار قرار دادند ، آنچه مىخواهند بگو ! در اين هنگام اين آيه نازل شد : « 2 »\r\nهر كس كه بعد از ايمان كافر شود به جز آن كس كه زير فشار واقع شده است ، در حالى كه دلش به ايمان آرام و مطمئن است . . . و براى آنان عذابى سخت خواهد بود . « 3 »\r\n\r\nپايه‌گذار نخستين مسجد\r\nعمّار نخستين كسى است كه در اسلام اقدام به ساختن مسجد كرد ، زيرا رسول خدا ( ص ) با درخواست عمّار مسجد قبا را بنا نهاد . پيش از آغاز كار ، عمّار به مقدار لازم سنگ جمع‌آورى كرد و سرانجام ، خود ، بناى آن را به پايان برد . « 4 » عمّار همچنين در ساختن مسجد النبى ( ص ) در مدينه نيز تلاش فراوان كرد . « 5 »\r\n\r\n\r\n","description":"","footnote":"\r\n( 1 ) . وَ لا تَطْرُدِ الَّذِيْنَ يَدْعُونَ رَبَّهُم بِالْغَداةِ وَالْعَشىِّ يُرِيْدُونَ وَجْهَهُ ماعَلَيْكَ مِنْ حِسابِهِمْ مِنْ شْىءٍ وَ مامِنْ حِسابِكَ عَلَيْهِمْ مِنْ شْىءٍ فَتَطْرُدَ هُمْ فَتَكُونَ مِنَ الظَّالِمْيِنَ ( انعام ، آيهء 52 ) .\r\n( 2 ) . مجمع البيان ، طبرسى ، ج 4 ، جزء چهاردهم ، ص 128 - 129 ؛ الدر المنثور ، جلال‌الدين سيوطى ، ج 4 ، ص 132 با اندكى اختلاف ؛ الغدير ، ج 9 ، ص 23 .\r\n( 3 ) . مَنْ كَفَرَ باللَّهِ مِنْ بَعْدِ إِيْمانِهِ إِلّا مَنْ أُكْرِهَ وَ قَلْبُهُ مُطْمَئنٌّ بِاْلْإِيْمانِ . . . وَلَهُمْ عَذابٌ عَظيمٌ ( نحل ، آيهء 106 ) .\r\n( 4 ) . سيرهء ابن هشام ، ج 2 ، ص 143 .\r\n( 5 ) . همان ، ص 142 .\r\n","page_name":" 115 ","page_number":115},
  {"content":"\r\n\r\n\r\nعاشق اهل بيت\r\nاز حضرت امام جعفر صادق ( ع ) روايت شده است : هنگامى كه آيهء شريفهء « بگو من هيچ پاداشى از شما براى رسالتم درخواست نمىكنم جز دوست داشتن نزديكانم » « 1 » نازل شد ، رسول خدا ( ص ) برخاست و فرمود : مردم ، خداوند براى من حقّى در گردن شما مقرر گردانيد ، آيا آن را ادا خواهيد كرد ؟ كسى پاسخ نداد . روز بعد پيامبر ( ص ) در ميان مردم برخاست و سخن روز گذشتهء خود را تكرار كرد ، اين بار نيز كسى چيزى نگفت .\r\nرسول خدا ( ص ) فرمود : آنچه از شما مىخواهيم طلا و نقره نيست ، خوردنى و آشاميدنى نيست . وقتى مردم اين سخن را شنيدند ، گفتند : اكنون بگو ! رسول خدا ( ص ) فرمود :\r\nخداوند آيهء « قل لا اسئلكم . . . » را نازل كرده است . مردم گفتند : اگر حق تو اين باشد ادا مىكنيم . امام صادق فرمود : سوگند به خدا ، كسى اين حق را وفا نكرد جز هفت نفر : سلمان ، ابوذر ، عمّار ، مقداد ، جابر بن عبدالله انصارى ، ثبيت و زيد بن ارقم . « 2 »\r\n\r\nلبيك‌گويى به على ( ع )\r\nپس از ماجراى سقيفه ، على ( ع ) به همراه فاطمه زهرا ( س ) و حسن و حسين به خانه‌هاى بدريون ( كسانى كه در جنگ بدر شركت داشتند ) و مسلمانان پيشگام مىرفت و براى گرفتن حق خود ، آنان را به يارى مىخواست ، اما جز سلمان و عمّار و مقداد و ابوذر كسى دعوتش را اجابت نكرد . « 3 »\r\n\r\nاخلاص عمّار\r\nدر جنگ صفين ، عمّار ميان نيروهاى اسلام آمد و چنين گفت : خدايا ، اگر مىدانستم كه رضاى تو در اين است كه خودم را در اين رود افكنم ، چنين مىكردم . خدايا ، تو مىدانى كه اگر مىدانستم كه خشنودى تو در اين است كه سر شمشيرم را روى سينه‌ام بگذارم و آنچنان سينه‌ام را بر آن بفشارم تا شمشير از پشتم درآيد ، چنين مىكردم . من اكنون كارى\r\n\r\n\r\n","description":"","footnote":"\r\n( 1 ) . قُلْ لا اسْئَلُكُمْ عَلَيْهِ أجْراً الَّا اْلَمَودَّةَ فى القُرْبى ( شورا ، آيهء 23 ) .\r\n( 2 ) . بحارالانوار ، ج 22 ، ص 321 - 322 .\r\n( 3 ) . همان ، ص 328 .\r\n","page_name":" 116 ","page_number":116},
  {"content":"\r\n\r\nرا نمىشناسم كه بيش از جهاد و جنگ با اين فاسقان رضايت تو را جلب كند . اگر مىدانستم كارى بيش از اين ، مورد رضاى توست ، بى شك آن را انجام مىدادم . « 1 »\r\n\r\nشيعهء على ( ع )\r\nگروهى براى ديدار با حضرت رضا ( ع ) اجازهء شرفيابى خواستند و يادآور شدند كه شيعهء على ( ع ) هستند . امام رضا ( ع ) اجازهء ملاقات به آنها نداد تا اين كه پس از چند روز به محضر امام ( ع ) شرفياب شدند . امام ( ع ) به‌آنان فرمود : واى بر شما ، شيعهء على ( ع ) حسن ، حسين ، سلمان ، ابوذر ، مقداد ، عمّار و محمد بن ابىبكر بودند كه هيچ‌يك از خواسته‌هاى على ( ع ) را نافرمانى نكردند . « 2 »\r\n\r\nاز راويان حديث\r\nرواياتى از عمّار رسيده است كه در اينجا به يك نمونه اشاره مىشود . عمّار از رسول خدا ( ص ) نقل كرده است كه آن حضرت فرمود : هر كه در دنيا دو رو باشد ، روز قيامت دو زبان آتشين خواهد داشت . « 3 »\r\n\r\nگروه ستمگر ، عمّار را مىكشند\r\nعايشه گويد : هنگامى كه رسول خدا ( ص ) ساختن مسجد را آغاز كرد ، هر مسلمانى يك سنگ مىآورد ، ولى عمّار دو سنگ . رسول‌خدا ( ص ) در اين هنگام دست بر پشت عمّار كشيد و گفت : پروردگارا ، برعمّار بركت نازل فرما . سپس فرمود : اى پسر سُمَيّه ، خدايت رحمت‌كند ! تو را گروه تجاوزگر به قتل مىرسانند و آخرين توشهء تو از دنيا شيرى است آميخته به آب . « 4 » همچنين از رسول خدا ( ص ) روايت شده است كه قاتل عمّار در جهنم است . « 5 »\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 38 ؛ بحارالأنوار ، ج 22 ، ص 330 و المعيار والموازنه ، اسكافى ، ص 136 با اندكى اختلاف .\r\n( 2 ) . بحارالانوار ، ج 22 ، ص 330 .\r\n( 3 ) . مَنْ كانَ لَهُ وَ جَهانِ فِىِ الدُّنْيا كانَ لَهُ يَوْمَ الْقِيامَةِ لِسانانِ مِنْ نارٍ ( سنن ابى داود ، ج 4 ، ص 268 ) .\r\n( 4 ) . كنزالعمال ، ج 16 ، ص 145 .\r\n( 5 ) . بحارالانوار ، ج 22 ، ص 319 .\r\n","page_name":" 117 ","page_number":117},
  {"content":"\r\n\r\n\r\nعمّار در احاديث\r\nاحاديث و روايات بسيارى در فضائل عمّار وارد شده است كه به چند نمونه از آنها اشاره مىشود . از امير مؤمنان على ( ع ) روايت شده است : روزى عمّار خواست به محضر رسول خدا ( ص ) شرفياب شود . آن حضرت از درون خانه پرسيد : كيست ؟ عمّار پاسخ داد : عمّار هستم . پيامبر ( ص ) فرمود : « خوش آمدى ، اى پاكيزهء پاك‌شده . » « 1 »\r\nهمچنين از بُرَيدهء اسلمى نقل شده كه رسول خدا ( ص ) در بارهء عمّار فرمود : خير عمّار فراوان ، نورش تابنده و پاداشش بزرگ است . « 2 »\r\nعلى ( ع ) نيز از پيامبر ( ص ) نقل مىكند كه عمّار پر از ايمان است . « 3 »\r\nدر روايت ديگرى آمده كه رسول خدا ( ص ) به عمّار فرمود : اى عمّار ، تو از بزرگان فقها هستى . عمّار گفت : اى رسول خد ، از دانش همين برايم بس است كه مىدانم تو فرستادهء خداى جهانيانى و سرور همهء آفريدگانى ، و برادرت على وصىّ و جانشين تو است و او بهترين كسى است كه پس از خود به جا مىگذارى . مىدانم سخن حق ، سخن تو و اوست و فعل حق ، فعل تو و اوست . « 4 »\r\nدر آن هنگام كه قريش پدر و مادر عمّار را زير شكنجه شهيد كردند ، رسول خدا فرمود :\r\nخاندان ياسر ، پايدارى كنيد ! جايگاهتان بهشت است . ( اى قريش ! ) از عمّار چه مىخواهيد ؟\r\nعمّار با حق است و حق با عمّار است ، هر كجا كه باشد . « 5 »\r\nاحمد مروزى گفته است : عمّارياسر كسى است كه رسول خدا ( ص ) آنگاه كه مشركان او را در آتش انداختند ، فرمود : اى آتش ، بر عمّار سرد و سالم باش ، همان‌گونه كه بر ابراهيم سرد و سالم شدى ! در نتيجهء اين دعا ، صدمه‌اى از آتش به عمّار نرسيد . « 6 »\r\n\r\n\r\n","description":"","footnote":"\r\n( 1 ) . اختيار معرفة الرجال ، شيخ طوسى ، ص 34 ؛ كنز العمال ، ج 16 ، ص 137 ؛ اصابه ، ج 2 ، ص 512 ؛ سنن ابن ماجه ، ج 1 ، ص 52 ؛ سير اعلام النبلاء ، ج 1 ، ص 296 .\r\n( 2 ) . اختيار معرفة الرجال ، ص 31 .\r\n( 3 ) . سنن ابن ماجه ، ج 1 ، ص 52 ؛ سير اعلام النبلاء ج 1 ، ص 296 ؛ الغدير ، ج 9 ، ص 24 ؛ وقعهء صفين ، نصر بن مزاحم ، ص 323 .\r\n( 4 ) . بحارالانوار ، ج 22 ، ص 340 .\r\n( 5 ) . معجم رجال الحديث ، ج 12 ، ص 267 .\r\n( 6 ) . يا نارُ كُونى بَرْداً وَ سَلاماً عَلى عَمّارٍ كَما كُنْتِ برداً وَ سَلاماً عَلى إِبْراهِيْمَ فَلَمْ يُصِبْهُ مِنْها مَكْرُوْهٌ . ( همان ) .\r\n","page_name":" 118 ","page_number":118},
  {"content":"\r\n\r\nسرانجام ، از رسول خدا ( ص ) روايت شده است كه فرمود : بر آتش ( دوزخ ) حرام است كه خون و گوشت عمّار را از بين ببرد يا ( حتى ) به آن برسد . « 1 »\r\n\r\nرزمنده‌اى دلاور\r\nعمّار در بسيارى از غزوه‌ها و سريه‌هاى سپاهيان اسلام بر ضدّ نيروهاى كفر و شرك و بت‌پرستى حضور فعال داشت .\r\nوى در غزوهء عُشَيْرَه كه در سال دوم هجرى رخ داد ، از جمله سپاهيان اسلام بود . در اين غزوه ، پيامبر ( ص ) با هدف تعقيب كاروان قريش از مدينه خارج شد و پرچمدار نيروهاى اسلام ، حمزة بن عبدالمطلب بود . « 2 »\r\nدر واقعه بدر نيز عمّار در كنار رسول خدا ( ص ) با دشمنان اسلام پيكار كرد و گروهى از دشمنان را به هلاكت رساند كه از جملهء آنان عامر بن حضرمى « 3 » و حارث بن زَمَعه « 4 » و ابو قيس بن فاكه « 5 » و على بن امَّية بن خَلَف « 6 » را مىتوان نام برد . در اين جنگ يكى از شجاعان تيرهء بنى عمرو بن تميم نيز به دست عمّار هلاك شد . « 7 »\r\nعمّار همچنين در غزوهء ذات الرقاع كه در سال چهارم هجرى اتفاق افتاد ، حضورى چشمگير داشت . او در يكى از شبهاى بسيار حساس و طوفانى ، به همراه عبّاد بن بِشْرْ نگهبانى نيروهاى اسلام را عهده‌دار شد كه به دنبال تيراندازى يكى از افراد دشمن و مجروح شدنِ عبّاد ، به تعقيب دشمن پرداخت و دشمن با شنيدن نام عمّار در تاريكى شب فرار كرد . « 8 »\r\n\r\n\r\n","description":"","footnote":"\r\n( 1 ) . دَمُ عَمّارٍ وَ لَحْمُهُ حَرامٌ عَلى النَّارِ أَنْ تَأْكُلَهُ أَوْ تَمُسَّهُ . ( كنز العّمال ، ج 16 ، ص 147 ؛ سير اعلام النبلاء ، ج 1 ، ص 297 ) .\r\n( 2 ) . تاريخ طبرى ، ج 2 ، ص 408 .\r\n( 3 ) . سيرهء ابن هشام ، ج 2 ، ص 365 .\r\n( 4 ) . همان ، ص 366 .\r\n( 5 ) . همان ، ص 369 .\r\n( 6 ) . همان ، ص 372 .\r\n( 7 ) . همان ، ص 368 .\r\n( 8 ) . مغازى ، ج 1 ، ص 397 ؛ سيرهء ابن هشام ، ج 3 ، ص 218 - 219 .\r\n","page_name":" 119 ","page_number":119},
  {"content":"\r\n\r\nدر سال ششم هجرى كه پيامبر ( ص ) به پادشاهان نامه نوشت و آنان را به اسلام دعوت كرد ، آن حضرت عمّار را با نامه‌اى به دربار ايْهَم بن نعمان غسّانى ، فرمانرواى شام ، فرستاد . « 1 »\r\nعمّار در سال نهم هجرى در جنگ تبوك شركت جست و در كنار رسول خدا ( ص ) آمادهء نبرد با روميان شد . برخى از منافقان به تضعيف روحيّه نيروها پرداختند و گفتند : مگر جنگ با بنى الاصفر ( روميها ) همانند ساير جنگهاست ؟ گويا مىبينيم فردا به ريسمانها بسته شده‌ايد ! اين خبر به پيامبر ( ص ) رسيد . حضرت به وسيلهء عمّار براى آنها پيامى فرستاد . عمّار وقتى سخنان پيامبر ( ص ) را به آنان رساند ، همگى آمدند و عذرخواهى كردند . « 2 »\r\n\r\nعمار در عصر خلفا\r\n\r\nدر نبرد يَمامه\r\nدر ربيع‌الأول سال دوازده هجرى قمرى ، ابوبكر براى پايان دادن به غائلهء مسيلمهء كذّاب ، نيروهايى به فرماندهى خالد بن وليد به يمامه « 3 » گسيل داشت . نيروهاى مسيلمه و خالد به شدت با يكديگر درگير شدند و در نتيجه ، بسيارى از مسلمانان كشته شدند « 4 » و گروهى پا به فرار گذاشتند . در اين هنگام عمّار بر روى سنگى ايستاد و فرياد كشيد : مسلمانان ، آيا از بهشت فرار مىكنيد ؟ مسلمانان ، من عمّارم ، به سوى من آييد ! آنگاه با شدت هر چه تمامتر نبرد سختى را آغاز كرد « 5 » و سرانجام ، مسيلمه كشته شد و نيروهايش متلاشى\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 78 . ابن سعد نام آن حاكم را « جبلة بن ايْهَم » ذكر كرده است ( طبقات ، ج 1 ، ص 265 ) .\r\n( 2 ) . تاريخ طبرى ، ج 3 ، ص 108 ؛ سيرهء ابن هشام ، ج 4 ، ص 168 .\r\n( 3 ) . يمامه از شهرهاى نجد ، به طول جغرافيايى 71 درجه و 45 ثانيه از سمت مغرب و عرض 21 درجه و 30 دقيقه از سمت جنوب ( معجم البلدان ، ج 5 ، ص 442 ) .\r\n( 4 ) . تاريخ يعقوبى ، ج 2 ، ص 130 .\r\n( 5 ) . سيراعلام النبلاء ، ج 1 ، ص 302 .\r\n","page_name":" 120 ","page_number":120},
  {"content":"\r\n\r\nشدند و يمامه فتح گرديد .\r\n\r\nفرمانرواى كوفه در دوران خلافت عمر\r\nعمر بن خطاب در سال 21 هجرى در نامه‌اى به اهل كوفه نوشت : عمّار را به عنوان فرمانروا به سوى شما فرستادم ، « 1 » و بدين گونه عمّار حاكم كوفه شد . يك سال بعد ، عمر ، عمّار را بر كنار كرد و به جاى او ابو موسى اشعرى را منصوب نمود . سبب بر كنارى عمّار اين بود كه جمعى از كوفيان عملًا به مخالفت با عمّار برخاستند و از او نزد عمر سعايت كردند . « 2 »\r\n\r\nطرفدارى از على ( ع )\r\nسه روز از مرگ عمر بن خطاب گذشت . بنا به فرمان وى ، در اين سه روز مىبايست خليفه تعيين گردد . ابوطلحه با پنجاه مرد شمشير به دست آمادهء اجراى فرمان عمر شد .\r\nجلسهء شش نفرهء شورا در مسجد تشكيل گشت . مهاجران و انصار آمدند و مسجد آكنده از جمعيّت شد . همه در انتظار سرانجام كار شورا بودند . عبدالرحمن بن عوف ( يكى از اعضاى شورا ) برخاست و چنين گفت : مردم دوست دارند كه اهل شهرها با شناخت خليفهء خود به شهرهايشان بازگردند . سعيد بن زيد به او گفت : عبدالرحمن ، ما تو را شايستهء خلافت مىدانيم . عبدالرحمن گفت : جز اين ، به من پيشنهاد كنيد . عمّار به او گفت : عبدالرحمن ، اگر مىخواهى ميان مسلمانان شكاف ايجاد نشود ، با على ( ع ) بيعت كن . مقداد گفت : عمّار راست مىگويد . ابن ابى سرح ( يكى از بنى اميه ) به عبدالرحمن گفت : عبدالرحمن ، اگر مىخواهى ميان قريش اختلاف نشود با عثمان بيعت كن . عبداللّه بن ربيعه گفت : ابن ابى سرح راست مىگويد . عمّار به ابن ابى سرح گفت : از كى خيرخواه مسلمانان شده‌اى ؟ ! آنگاه خطاب به جمع حاضر گفت : مردم ، خداوند به بركت پيامبر خود ما را گرامى داشت و عزّت بخشيد ، چرا امر خلافت را از خاندان رسول خدا ( ص ) بيرون مىكنيد ؟ ! « 3 » اما سرانجام ، عبدالرحمن با عثمان بيعت كرد .\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 139 .\r\n( 2 ) . همان ، ص 163 .\r\n( 3 ) . تاريخ طبرى ، ج 4 ، ص 232 - 233 ؛ كامل ، ج 3 ، ص 65 - 74 .\r\n","page_name":" 121 ","page_number":121},
  {"content":"\r\n\r\n\r\nعمّار و خلافت عثمان\r\nصندوقى پر از زيور آلات در خزانهء عمومى مدينه بود . عثمان مقدارى از آن را برداشت و به يكى از افراد خانواده‌اش داد تا خود را با آن بيارايد . مردم سخت از عثمان انتقاد كردند و اين ، خشم او را برانگيخت . روزى عثمان در اين باره گفت : از اين غنايم و اموال بيت‌المال هرقدر كه نياز داريم برمىداريم و اگر لازم شود پوزهء گروهى را به خاك مىماليم ! على ( ع ) فرمود : ما هم از اين كار تو جلوگيرى مىكنيم . عمّار نيز گفت : خدا را گواه مىگيرم كه من اوّلين كسى هستم كه اين كار عثمان را خوش ندارم ، گرچه بينى مرا به خاك بمالند . عثمان برآشفت و گفت : آيا به من جسارت مىكنى اى پسر . . . ؟ ! آنگاه فرمان داد كه عمّار را دستگير كنند . سپس نزد او رفت و آن قدر او را زد كه بيهوش شد .\r\nعمّار را به خانهء امّ سلمه ، همسر رسول خدا ( ص ) ، بردند و چون به هوش آمد فوراً نمازهايى كه در حال بيهوشى قضا شده بود خواند و گفت : خدا را سپاس كه اين نخستين بارى نيست كه در راه خدا شكنجه مىشوم !\r\nخبر شكنجه و مضروب شدن عمّار به عايشه رسيد ، او نيز خشمگين شد و فرياد برآورد : چه زود سنّت پيامبرتان را ترك كرديد . خبر رفتار عثمان با عمّار در ميان مردم پخش شد و مخالفت عمومى بر ضدّ عثمان شدت گرفت . « 1 »\r\n\r\nعمّار در آستانهء تبعيد\r\nوقتى عثمان ابوذر را به ربذه تبعيد كرد و او در ربذه از دنيا رفت ، عثمان گفت : خدايش رحمت كند . عمّار گفت : آرى ، خداوند ابوذر را رحمت كند كه از دست ما آسوده شد .\r\nعثمان از اين كنايهء عمّار خشمگين شد و خواست او را مانند ابوذر تبعيد كند كه طايفهء بنى مخزوم ( هم‌پيمانان عمّار ) نزد على ( ع ) رفتند و از آن حضرت خواستند كه مانع تبعيد عمّار گردد . على ( ع ) فرمود : عثمان را به اين حال رها نمىكنيم . با گرد آمدن بنى مخزوم در خانهء على ( ع ) ، عثمان از تبعيد عمّار چشم پوشيد . « 2 »\r\n\r\n\r\n","description":"","footnote":"\r\n( 1 ) . الغدير ، ج 9 ، ص 15 .\r\n( 2 ) . تاريخ يعقوبى ، ج 2 ، ص 173 .\r\n","page_name":" 122 ","page_number":122},
  {"content":"\r\n\r\n\r\nگفت‌وگو با عايشه\r\nعايشه پس از كشته شدن عثمان گريه مىكرد و مىگفت : عثمان را مظلومانه كشتند .\r\nوقتى عمّار عايشه را گريان ديد ، به او گفت : تو كه ديروز مردم را براى كشتن عثمان تحريك مىكردى ، چه شده است كه اكنون گريه مىكنى ؟ ! « 1 »\r\n\r\nعمار در عصر خلافت على ( ع )\r\n\r\nفرمانده جناح چپ در جمل\r\nبا پيمان‌شكنى طلحه و زبير و اشغال بصره به دست آنها و ايجاد بحران در اين شهر ، على ( ع ) تصميم به دفع شر آنان گرفت . بدين منظور صبح جمعه ، دهم جمادى الثانى سال 36 هجرى قمرى در رأس سپاهى عازم بصره شد . آن حضرت در آرايش نظامى سپاه خود ، مالك اشتر و سعيد بن قيس را به فرماندهى ميمنه و عمّار ياسر و شريح بن هانى را به فرماندهى ميسره منصوب كرد .\r\n\r\nميزان تشخيص حق و باطل\r\nدر لحظه‌اى كه نيروهاى على ( ع ) از ميان گرد و غبار راه پديدار مىشدند ، سوارى نزد زبير آمد و به او سلام كرده ، گفت : نيروهاى على به شما رسيدند . عمّار را نيز در ميان آنها ديدم و با يكديگر سخن گفتيم . زبير گفت : نه ! عمّار در ميان آنها نيست . سوار گفت : به خدا سوگند ، عمّار در ميان آنها هست . زبير كه اصرار آن مرد را بر حضور عمّار ديد ، به يكى از ياران خود گفت : سوار شو و برو با دقّت جست‌وجو كن تا ببينم گفتهء اين مرد راست است ؟ آن دو با هم رفتند و سپس بازگشتند . زبير پرسيد : چه ديدى ؟ پاسخ داد :\r\nاين مرد راست مىگويد . زبير با شنيدن گفتار او گفت : واى كه گرفتار شدم ، واى كه پشتم شكست ! زبير آنچنان به لزره افتاد كه سلاح او تكان مىخورد . « 2 » نگرانى شديد زبير از\r\n\r\n\r\n","description":"","footnote":"\r\n( 1 ) . عقد الفريد ، ابن عبدربه ، ج 5 ، ص 43 .\r\n( 2 ) . تاريخ طبرى ، ج 4 ، ص 510 - 511 ؛ كامل ، ج 3 ، ص 261 با اندكى اختلاف .\r\n","page_name":" 123 ","page_number":123},
  {"content":"\r\n\r\nحضور عمّار در سپاه على ( ع ) به جهت سخنان پيامبر ( ص ) بود كه حق‌طلبى و حقانيت عمّار را بيان ، و قاتلان او را ستمكار و باغى معرفى كرده بود .\r\n\r\nرجزخوانى\r\nعمّار در واقعه جمل با سر دادن اين رجز در برابر دشمن خود را اين‌گونه معرفى كرد :\r\nمن عمّارم و پدرم ياسر است . هر دو فريادگريم و من مؤمنى مهاجرم . طلحه و زبير هر دو خيانتكارند ، و حق در دست على آشكار است . « 1 »\r\n\r\nيورش بر زبير\r\nعمّار در جنگ جمل با نيزه بر زبير حمله‌ور شد . زبير به او گفت : آيا مىخواهى مرا بكشى ؟ عمّار گفت : نه ، برگرد ! ( در جنگ شركت مكن ) . « 2 »\r\nبعداً زبير از اقدام خود در جنگ با على ( ع ) پشيمان شد و از جنگ كناره‌گيرى كرد و به نقطه‌اى در حومهء شهر بصره رفت ، امّا در آنجا به دست مردى به نام عمرو بن جرموز كشته شد .\r\n\r\nقهرمان پير\r\nعمرو بن يثربى مهار شتر عايشه را در دست داشت و رجز مىخواند و از اينكه سه تن از ياران على ( ع ) را به نام‌هاى علباء بن هيثم ، زيد بن صوحان و هند بن عمرو را به شهادت رسانده بود ، به خود مىباليد . « 3 »\r\nعمّار كه پيرمردى نود ساله بود « 4 » و از نظر توان جسمى از همهء كسانى كه به جنگ ابن يثربى رفته بودند ضعيف‌تر به نظر مىرسيد ، آمادهء نبرد با او شد . در اين هنگام همهء\r\n\r\n\r\n","description":"","footnote":"\r\n( 1 ) . إِنّى لَعَمَّارٌ وَ شَيْخِى ياسِرٌ صاحٍ كِلانا مُؤمِنٌ مُهاجِرٌ\r\nطَلْحَةُ فِيها والزبَيْرُ غادِرٌ وَ اْلحَقُّ فى كَفِّ عَلِىٍّ ظاهِرٌ ( بحارالأنوار ، ج 32 ، ص 181 ) .\r\n( 2 ) . تاريخ طبرى ، ج 4 ، ص 512 ؛ كامل ، ج 3 ، ص 262 .\r\n( 3 ) . تاريخ طبرى ، ج 4 ، ص 517 .\r\n( 4 ) . همان ، ص 519 .\r\n","page_name":" 124 ","page_number":124},
  {"content":"\r\n\r\nنيروهاى حق جملهء إِنَّا لِلَّه وَ إِنَّاإِلَيْهِ راجِعُونَ بر زبان آوردند و گفتند : عمّار نيز كشته خواهد شد . « 1 » عمّار پا به ميدان گذاشت ، و بر ابن يثربى بانگ زد : به جاى امنى پناه برده‌اى ! اگر راست مىگويى از ميان اين گروه به سوى من بيا . اين يثربى مهار شتر را به ديگرى داد و خود را به عمّار رساند . نبرد آغاز شد . نخست ابن يثربى ضربتى فرود آورد ، عمّار سپر چرمين خود را حايل كرد و شمشير ابن يثربى در سپر نشست كه هر چه كوشيد نتوانست آن را جدا كند . در همين حال عمّار به او هجوم آورد و با شمشير هر دو پايش را قطع كرد .\r\nابن يثربى بر زمين افتاد . او را نزد على ( ع ) آوردند و به فرمان آن حضرت گردنش را زدند . « 2 »\r\n\r\nيورش بر بِشْر ظُبّى\r\nدر جنگ جمل ، قبيلهء بنى ضُبَّه يكى از معدود قبيله‌هايى بود كه نهايت كوشش را در پشتيبانى از عايشه از خود نشان داد و سرسختانه جنگيد . يكى از افراد سرشناس اين قبيله به نام بِشر ظُبّى به نبردگاه آمد و به رجزخوانى پرداخت . او خطاب به افراد قبيلهء خود چنين مىسرود : اى قبيلهء ضُبَّه ، فزونى خود را به مردم عراق ( سپاه على ) نشان دهيد و آتش جنگ سختى را برافروزيد . ناگاه عمّار بر او يورش برد و او را كشت . « 3 »\r\n\r\nخطرناكترين مأموريت\r\nنيروهاى دشمن در پيرامون شتر فرماندهى سخت مىجنگيدند . شدّت جنگ به‌اندازه‌اى بود كه همهء جنگاوران بنى ضُبَّه كه سرسختانه از شتر دفاع مىكردند ، تار و مار شدند .\r\nعلى ( ع ) مالك اشتر و عمّار را احضار و به آنان فرمود : بايد هرچه زودتر اين شتر پىشود ، برويد و شتر را پى كنيد !\r\nمالك و عمّار در يورشى نيروهاى دشمن را كنار زدند و خود را به شتر رساندند . در نخستين حمله يك پاى شتر قطع شد ، امّا مردى از بنى ضُبَّه زير شتر رفت و شانهء خود را\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 531 .\r\n( 2 ) . همان ، ص 517 .\r\n( 3 ) . بحارالانوار ، ج 32 ، ص 180 .\r\n","page_name":" 125 ","page_number":125},
  {"content":"\r\n\r\nبه جاى پاى قطع شدهء شتر قرار داد . در اين هنگام عبدالرحمن بن صُرَد پاى ديگر شتر را پى كرد . عمّار نيز با شمشير مَفصل كف و بازوى شتر را قطع كرد و شتر به زمين افتاد . « 1 »\r\nبا از پا درآمدن شتر ، باقيمانده نيروهاى باطل پراكنده و متوارى شدند و فتنهء جمل پايان گرفت و جنگ خاتمه يافت .\r\n\r\nحق گويى\r\nپس از پايان جنگ جمل ، عمّار به عايشه گفت : چقدر از خواسته‌هاى رسول‌خدا ( ص ) فاصله گرفتى ! عايشه پرسيد : ابو يقظان « 2 » هستى ؟ عمّار پاسخ داد : آرى . عايشه گفت : به خدا سوگند ، تو هميشه سخن حق مىگويى . عمّار گفت : سپاس خداى را كه با زبان تو به سود من گواهى داد . « 3 »\r\n\r\nسخن با مردم\r\nدر پايان جنگ جمل ، بعضى به على ( ع ) اعتراض كردند كه غنايم را به عدالت تقسيم نكرده است . على ( ع ) حقيقت را روشن ساخت و هر گونه ابهام و اعتراض را پاسخ گفت ، به گونه‌اى كه همگى نظر آن حضرت را پذيرفتند و گفتند : اى امير مؤمنان ، حق با تو است و غنايم را به عدالت تقسيم كردى ، ما اشتباه مىكرديم . در اين حال ، عمّار به پا خاست و خطاب به مردم چنين گفت : مردم ، به خدا سوگند ، اگر پيرو على ( ع ) باشيد ، هرگز از راه پيامبرتان حتى به اندازهء يك تار مو منحرف نخواهيد شد . « 4 »\r\n\r\nدر صفين\r\nهنگامى كه امير مؤمنان على ( ع ) آهنگ شام و جنگ با معاويه كرد ، ياران خود از مهاجر و انصار را فراخواند و نظر آنان را در اين باره جويا شد . نخست هاشم مرقال به پا خاست و\r\n\r\n\r\n","description":"","footnote":"\r\n( 1 ) . مناقب ، ج 3 ، ص 189 .\r\n( 2 ) . كنيهء عمّار .\r\n( 3 ) . تاريخ طبرى ، ج 4 ، ص 545 - 546 .\r\n( 4 ) . بحارالأنوار ، ج 32 ، ص 223 .\r\n","page_name":" 126 ","page_number":126},
  {"content":"\r\n\r\nدر سخنانى ، جنگ با سركشان شام را تأييد كرد . با پايان‌يافتن سخنان وى ، عمّار برخاست و پس از حمد و سپاس خدا چنين گفت :\r\nاى امير مؤمنان ، اگر بتوانى حتى يك روز هم درنگ مكن و ما را پيش از شعله‌ور شدن آتشى كه تبهكاران افروخته‌اند و پيش از آنكه بر ضدّ مسلمانان متّحد شوند ، به سوى آنان فرست و بدين وسيله آنان را به راه راست دعوت كن ، اگر پذيرفتند سعادتمند مىشوند و اگر جز جنگ راه ديگرى نپويند ، در اين صورت مىجنگيم و به خدا سوگند كه ريختن خون آنان و تلاش در پيكار با ايشان ، نزديك شدن به خدا و كرامت الهى است . « 1 »\r\n\r\nاز فرماندهان ارشد\r\nپس از قطعى شدن جنگ ، على ( ع ) به آرايش نظامى نيروها پرداخت . آن حضرت مالك اشتر را فرمانده نيروهاى سواره‌نظام اعزامى از كوفه ، سهيل بن حنيف را فرمانده سپاه اعزامى از بصره ، عمّار را فرمانده نيروهاى پياده‌نظام اعزامى از كوفه ، قيس بن سعد را فرمانده نيروى پيادهء بصره ، هاشم مرقال را پرچمدار ، و مُسَعَّر بن فدكى را فرمانده نيروهايى كه از قاريان قرآن تشكيل شده بود ، قرار داد . « 2 »\r\n\r\nمعاويه از ديدگاه عمّار\r\nدر يكى از روزهاى جنگ صفين مردى به عمّار گفت : اى ابويقظان ، مگر رسول خدا ( ص ) نفرمود : با مردم ( بى دين ) بجنگيد تا اسلام آورند و آنگاه كه اسلام را پذيرفتند ، خون و دارايىشان در امان است ؟ عمّار پاسخ داد : آرى ، رسول خدا ( ص ) اين‌گونه فرموده است ، ولى اينان اسلام نياوردند و به ظاهر تسليم شدند و كفر را در دل نهان كردند تا اينكه ياورانى يافتند و به جنگ آمدند . « 3 »\r\n\r\n\r\n","description":"","footnote":"\r\n( 1 ) . وقعهء صفين ، ص 92 - 93 .\r\n( 2 ) . كامل ، ج 3 ، ص 294 ؛ تاريخ طبرى ، ج 5 ، ص 11 با اندكى اختلاف .\r\n( 3 ) . وقعهء صفين ، ص 215 .\r\n","page_name":" 127 ","page_number":127},
  {"content":"\r\n\r\n\r\nاعتراف دشمن\r\nدر ميان لشكر امير المؤمنين ( ع ) شخصى به نام ابو نوح بود . روزى يكى از بستگان او به نام ذوالكلاع كه جزو لشكريان معاويه بود نزد او آمد و گفت :\r\n- نزد تو آمده‌ام تا حديثى را كه در زمان عمر از عمرو عاص شنيده‌ام برايت بگويم .\r\n- آن حديث چيست ؟\r\n- عمرو عاص از پيامبر خدا ( ص ) نقل كرد كه آن حضرت فرمود : بين اهل شام و اهل عراق جنگ مىشود و حق با يكى از آن دو لشكر است كه پيشواى هدايت نيز در ميان آنان است و عمّار ياسر نيز با او است .\r\n- قسم به خدا كه عمّار در بين ما است .\r\n- آيا بر جنگ با ما تصميم جدّى دارد ؟\r\n- آرى ، قسم به پروردگار كعبه ، او از من در جنگ با شما جدّىتر است ، در حالى كه من دوست داشتم همهء شما يك نفر بوديد و من سر آن يك تن را از پيكر جدا مىكردم .\r\nسپس ذوالكلاع سلامتش را به عهده گرفت و درخواست كرد تا با او به طرف لشكر شام برود و تنها يك كلمه به عمرو عاص بگويد كه عمّار ياسر در بين لشكر اميرالمؤمنين ( ع ) است تا شايد به اين وسيله صلحى بين دو طرف برقرار شود . ابو نوح پس از توكّل بر خدا و استغاثه به درگاهش با ذوالكلاع پيش عمرو عاص آمد ، در حالى كه او نزد معاويه بود .\r\nذوالكلاع به عمر و عاص گفت :\r\n- آيا دوست دارى مردى ناصح خبرى از عمّار ياسر به تو بدهد ؟\r\n- آن شخص كيست ؟\r\n- پسر عموى من ( ابو نوح ) است .\r\nسپس عمرو عاص او را سوگند داد و پرسيد :\r\n- آيا عمّار بن ياسر در بين شما است ؟\r\n- من تا جهت سؤال تو را ندانم جواب نمىگويم ، زيرا غير از او نيز از اصحاب رسول خدا ( ص ) با ما هستند كه همه بر جنگ شما تصميم جدى دارند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n- از رسول خدا شنيدم كه مىفرمود : عمّار را گروه متجاوز مىكشند و عمّار هرگز از حق جدا نمىشود و آتش بدن او را نمىخورد .\r\n- قسم به خدا كه عمّار در بين ما است و تصميم جدّى بر جنگ با شما دارد .\r\nسپس ابو نوح برگشت و داستان را براى عمّار نقل كرد .\r\n- از او اقرار گرفتى ؟\r\n- بلى اقرار كرد .\r\n- راست گفته ، ليكن آنچه از رسول خدا شنيده به ضررش تمام خواهد شد و سودى برايش نخواهد داشت . « 1 »\r\n\r\nجنگ روانى عليه دشمن\r\nعمرو با ده سوار و عمّار با دوازده تن روبه‌روى يكديگر قرار گرفتند ، به گونه‌اى كه گردن اسبهايشان نزديك هم بود . عمّار و همراهانش از اسبها فرود آمدند و شمشيرهاى خود را حمايل كردند . عمرو با ديدن اين صحنه شهادتين بر زبان آورد . عمّار گفت : خاموش باش اى عمرو ، تو در دوران رسول خدا ( ص ) و پس از او شهادتين را رها ساختى . اى عمرو ، اگر آهنگ دشمنى دارى ، بدان كه حق ، باطل تو را دفع مىكند و اگر مىخواهى سخنى بگويى ، ما از تو داناتريم و سخن حق نزد ماست و اگر بخواهى سخنى خواهم گفت كه ميان ما و شما را جدا سازد و پيش از آنكه از جايت برخيزى كفرت را ثابت كند . چنان كه عليه خودت گواهى دهى و نتوانى سخنم را تكذيب كنى .\r\nعمرو گفت : اى ابو يقظان ، من براى شنيدن اين سخنان نيامده‌ام ، من براى اين نزد تو آمده‌ام كه تو در ميان سپاه از مقام والايى برخوردار هستى و همه سخن تو را بيش از ديگران مىپذيرند . من از تو مىخواهم كه براى خدا از سلاح كشيدن آنان جلوگيرى و خونشان را حفظ كنى و آنان را به اين كار ( ترك خصومت ) تشويق كنى . چرا با ما مىجنگى ؟ مگر ما همه يك خدا را نمىپرستيم ؟ مگر به قبلهء شما نماز نمىگزاريم ؟ مگر خواسته‌هاى شما\r\n\r\n\r\n","description":"","footnote":"\r\n( 1 ) . ر . ك : وقعهء صفين ، ص 333 - 336 .\r\n","page_name":" 129 ","page_number":129},
  {"content":"\r\n\r\nبا خواستهاى ما فرق دارد ؟ مگر ما قرآن شما را نمىخوانيم ؟ مگر به پيامبر شما ايمان نداريم ؟\r\nعمّار گفت : سپاس خدايى را كه اين سخنان را از دهان تو بيرون آورد . آنها همه از آن من و ياران من است . قبله ، دين ، عبادت خدا ، پيامبر و قرآن ، همهء اينها از آن من و اصحاب من است نه از آن تو و ياران تو . خدا را سپاس كه تو را وادار ساخت كه عليه خود و يارانت به سود ما اقرار كنى و اينها را از آنِ ما بدانى و سپاس خداى را كه تو را گمراه و گمراه كننده قرار داد ، كه خود از هدايت يا گمراهى خود بىخبر و نابينايى . اى عمرو ، هم‌اكنون تو را آگاه مىكنم كه چرا با تو و يارانت مىجنگم . رسول خدا ( ص ) مرا فرمان داد كه با ناكثين ( پيمان شكنان ) پيكار كنم ، اين فرمان را به انجام رساندم . آن حضرت همچنين به من دستور داد كه با قاسطين ( ستمگران ) بجنگم و شما آنان هستيد ، امّا نمىدانم نبرد با مارقين ( از دين‌برگشتگان ) را درمىيابم يا عمرم كفاف نمىدهد .\r\nعمّار سپس افزود : اى فرومايه ، آيا نمىدانى كه رسول خدا ( ص ) فرمود : هركه من مولاى او هستم ، على مولاى او است ، خدايا دوستانش را دوست ، و دشمنانش را دشمن بدار ، و من دوستدار خدا و پيامبرش و پس از وى دوستدار على ( ع ) هستم و تو بىمولا هستى . « 1 »\r\n\r\nتضعيف روحيهء دشمن\r\nعمّار بار ديگر با نيروهاى تحت امر خود به سوى دشمن رفت تا فرياد برآورد : اى عمرو ، تو دين خود را در مقابل حكومت مصر فروختى . واى بر تو ، پيوسته تلاش مىكردى كه در اسلام انحراف به وجود آورى . « 2 »\r\nعمّار همچنين در برخورد با عبيداللّه بن عمر خطّاب گفت : خداوند نابودت كند كه دينت را به دشمن اسلام و پسر دشمن اسلام فروختى . عبيداللّه گفت : نه ، من خونبهاى عثمان را مىخواهم . عمّار گفت : به يقين شهادت مىدهم كه از اين كار رضاى خدا را در\r\n\r\n\r\n","description":"","footnote":"\r\n( 1 ) . وقعهء صفين ، ص 337 - 338 .\r\n( 2 ) . تاريخ طبرى ، ج 5 ، ص 39 ؛ وقعهء صفين ، ص 320 .\r\n","page_name":" 130 ","page_number":130},
  {"content":"\r\n\r\nنظر ندارى ، اگر تو امروز كشته نشوى فردا كشته خواهى شد ، پس در انديشهء روزى باش كه مردم بر پايهء انگيزه‌هاى درونى ( نيّت‌هاى ) خويش پاداش مىيابند ، تا انگيزهء تو چه باشد ! « 1 »\r\n\r\nتحريك نيروهاى خودى\r\nروز سوّم جنگ ، نيروهاى عمّار و عمرو عاص با يكديگر درگير شدند و جنگ سختى روى داد . عمّار در حال درگيرى مىگفت : اى مسلمانان ، آيا مىخواهيد به كسى بنگريد كه با خدا و رسولش دشمنى كرده و با آنان جنگيده و بر مسلمانان ستم كرده و مشركان را يارى رسانده است ؟ و پس از آنكه خداوند اراده كرد كه دين خود را ظاهر سازد و پيامبرش را پيروز گرداند ، اين فرد نزد آن حضرت آمد و اظهار اسلام كرد ؟ او به خدا سوگند اين كار را بدون ميل قلبى و از روى ترس انجام داد ! و هنگامى كه خدا جان رسول خود را گرفت ، ما از دشمنى او ( معاويه ) نسبت به هر مسلمان و دوستى با هر جنايتكارى آگاه بوديم . بدانيد كه او معاويه است ، پس او را لعنت كنيد كه خدا او را لعنت كند و با او بجنگيد ، زيرا او از كسانى است كه نور خدا را خاموش مىكنند و دشمنان اسلام را يارى مىدهند . آنگاه عمّار با نيروهاى پياده و زياد بن نضر با نيروهاى سواره ، به نيروهاى تحت امر عمرو عاص يورش بردند و آنان را از جايگاهشان عقب راندند . « 2 »\r\n\r\nتوجيه نيروهاى دو دل\r\nاسماء بن حَكَم فزارى مىگويد : در اردوگاه على ( ع ) در صفين و تحت فرماندهى عمّار ياسر بوديم و در آفتاب نيمروز ، زير سايبانى از بُرد سرخرنگى قرار داشتيم . در اين هنگام مردى در ميان صفوف ما كاوش مىكرد تا به ما رسيد و گفت : كداميك از شما عمّار ياسر است ؟ عمّار پاسخ داد : عمّار منم . آن مرد گفت : ابويقظان هستى ؟ گفت : آرى . آن مرد گفت : با تو كارى دارم ، مىخواهى آن را آشكارا بگويم يا در نهان ؟ عمّار گفت : انتخاب با\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 39 - 40 ؛ وقعهء صفين ، ص 320 .\r\n( 2 ) . وقعهء صفين ، ص 214 ؛ كامل ، ج 3 ، ص 294 - 295 .\r\n","page_name":" 131 ","page_number":131},
  {"content":"\r\n\r\nتو است . آن مرد گفت : آشكارا بهتر است . عمّار گفت : بگو . گفت : من از خانوادهء خود در حالى بيرون آمدم كه داراى بينشى استوار بودم تا اينكه شب گذشته مؤذِّن ما پيش ايستاد و به يگانگى خدا و پيامبرى رسول خدا ( ص ) گواهى داد و مردم را به نماز فراخواند . در همين حال مؤذن آنان ( دشمنان ) نيز مانند ما اذان گفت ، آنگاه نماز بر پا شد . ما و ايشان مانند هم نماز به جاى آورديم و يكسان نيايش كرديم و كتاب واحدى را تلاوت نموديم .\r\nدر آن شب شك به دلم راه يافت و چنان شبى را سپرى كردم كه كسى جز خدا از آن آگاه نيست . بامدادان نزد امير مؤمنان على ( ع ) رفتم و ماجرا را براى آن حضرت بيان كردم . على ( ع ) به من فرمود : آيا با عمّار ياسر ملاقات داشته‌اى ؟ گفتم : نه . فرمود : حتماً او را ببين و در آنچه مىگويد دقت كن و پيرو وى باش ، و من اينك نزد تو آمده‌ام .\r\nعمّار به او گفت : آيا صاحب اين پرچم سياه را كه روبه‌روى من قرار دارد مىشناسى ، آن پرچم از آنِ عمرو عاص است كه من سه بار در كنار رسول خدا ( ص ) عليه آن جنگيده‌ام و اين چهارمين بار است كه با آن پرچم ( و صاحبان آن ) مىجنگم . دشمن اين بار انگيزه‌اى بدتر و پليدتر از قبل دارد . آيا در جنگهاى بدر و احُد و حُنَيْن حضور داشتى يا پدرت در اين جنگها حضور داشته است كه ماجرا را براى تو تعريف كند ؟ گفت : نه . عمّار گفت : به راستى كه مواضع ما همان مواضعى است كه روزهاى بدر ، احُد و حنين در زير پرچمهاى رسول خدا ( ص ) داشتيم و اينان در مواضع احزاب مشرك قرار دارند . آيا آن لشكر و افرادش را مىبينى ؟ به خدا سوگند ، دوست داشتم همهء كسانى كه در ارودگاه معاويه گرد آمده‌اند و با ما سر جنگ دارند يك تن بودند و من سر آن يك تن را مىبريدم و قطعه قطعه مىكردم ! به خدا سوگند ، ريختن خون همهء آنها از ريختن خون گنجشك حلال‌تر است ! آيا تو خون گنجشك را حرام مىدانى ؟ گفت : نه ، بلكه حلال است . عمّار گفت :\r\nآنان نيز خونشان حلال است . آيا اكنون شبهه‌ات را از دلت زدودم ؟ گفت : آرى حقيقت را برايم روشن ساختى .\r\nراوى مىگويد : هنگامى كه آن مرد روانه شد ، عمّار وى را به حضور خود خواند و به او گفت : آگاه باش كه آنان چنان با شمشير ما را بزنند كه باطل گرايانِ شما را به شك اندازند كه بگويند : اگر اينان بر حق نبودند بر ما پيروز نمىشدند ؟ به خدا آنان به اندازهء\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nخاشاكى كه در چشم مگسى فرو رود ، از حق بهره‌اى ندارند . به خدا ، اگر چنان با ما بجنگند كه ما را به نخلستانهاى هَجَر برانند ذرّه‌اى در حقانيّت خود و باطل بودن آنان ترديد نخواهم كرد . « 1 »\r\n\r\nسخنرانى در صفين\r\nعمّار پيش از آغاز نبرد صفين در توجيه عقيدتى - سياسى نيروهاى تحت امر خود ، اين گونه سخنرانى كرد :\r\nبندگان خدا ، به همراه من به سوى گروهى رهسپار شويد كه خونبهاى كسى را مىطلبند كه بر خود ستم كرد و بر خلاف فرمان خدا بر مردم حكومت راند ، ولى چه مىتوان كرد كه اين گروه طعم دنيا را چشيده‌اند و آن را پسنديده و گوارا يافته‌اند . اينان مىدانند كه اگر صاحب حق آنان را به پيروى حق الزام كند ، ميان خود و دنيايشان مانع خواهند يافت . اين گروه سابقه‌اى در اسلام ندارند كه موجب اطاعت آنان گردد . آنها پيروان خود را فريفتند و گفتند :\r\nپيشواى مامظلومانه كشته شد و هدفشان از اين نيرنگ اين بود كه خودشان بر مردم حكومت كنند و اگر اين نيرنگ نبود حتى دو نفر هم با آنان بيعت نمىكرد ! خدايا ، اگر ما را پيروز گردانى پس چه بسيار كه اين گونه كرده‌اى و اگر كار را به آنان واگذارى ، به جرم خيانتهايشان بر بندگانت ، برايشان عذاب دردناك در نظر گير . « 2 »\r\n\r\nتشجيع رزمندگان\r\nعلى ( ع ) پرچم را به هاشم مرقال داد . هاشم دو زره برتن كرده بود . على ( ع ) به مزاح به او گفت : نمىترسى كه يك چشم ترسو باشى ! هاشم گفت : اى اميرمؤمنان ، به زودى خواهى دانست . به خدا سوگند ، همانند مردى كه آهنگ جهان ديگر دارد ، سرهاى دشمن را در هم خواهم پيچيد . « 3 »\r\n\r\n\r\n","description":"","footnote":"\r\n( 1 ) . وقعهء صفين ، ص 321 - 322 .\r\n( 2 ) . همان ، ص 319 .\r\n( 3 ) . همان ، ص 326 .\r\n","page_name":" 133 ","page_number":133},
  {"content":"\r\n\r\nعمّار هاشم را تشجيع مىكرد و به او مىگفت : پا در ركاب كن ، حمله كن . « 1 » عمّار همچنين به هاشم گفت : پدر و مادرم فداى تو ، حمله كن ، بتاز . هاشم در پاسخ به او گفت :\r\nعمّار ، تو جنگ را سبك گرفته‌اى ، ولى من بايد با پرچم هجوم كنم و اميدوارم به آرزوى خود برسم . « 2 »\r\nعمّار نيروهاى رزمنده را نيز تشويق مىكرد و به آنها مىگفت : بندگان خدا ، پايدارى كنيد كه بهشت زير سايهء شمشيرهاست . « 3 » با تشويق عمّار ، هاشم مرقال سخت به نيروهاى معاويه هجوم برد . « 4 »\r\n\r\nشهادت عمّار\r\n\r\nدر آستانهء شهادت\r\nهجوم همگانى در صفين آغاز شد و سپاهيان على ( ع ) و نيروهاى شام با يكديگر درگير شدند و تا غروب جنگيدند . روز بعد نيز نبرد عمومى ادامه يافت . در اين نبرد ، عمّار ، قيس بن سعد و عبداللّه بن بديل ، فرمانده نيروهاى قارى قرآن بودند . « 5 »\r\nعمّار پيش تاخت و مدّتى جنگيد ، آنگاه به جايگاه خود بازگشت و درخواست آب كرد . يكى از زنان بنىشيبان ظرفى از شير آورد . عمّار وقتى شير را ديد گفت :\r\nاللّه اكبر ! اللّه اكبر ! امروز زير نيزه‌ها عزيزانم را ديدار مىكنم ، رسول خدا ( ص ) راستگو است و خبر او راست است ، امروز روز موعود است ، آيا كسى هست كه زير نيزه‌ها به سوى خدا حركت كند ؟ سوگند به خدايى كه جانم به دست اوست ، اكنون در بارهء تأويل قرآن با آنان مىجنگيم ، همانگونه كه در بارهء تنزيل آن با آنان جنگيديم .\r\n\r\n\r\n","description":"","footnote":"\r\n( 1 ) . وقعهء صفين ، ص 328 .\r\n( 2 ) . همان ، ص 340 .\r\n( 3 ) . همان ، ص 328 .\r\n( 4 ) . همان ، ص 340 .\r\n( 5 ) . كامل ، ج 3 ، ص 297 .\r\n","page_name":" 134 ","page_number":134},
  {"content":"\r\n\r\nعمار پس از اين سخنان بار ديگر بر دشمن تاخت و اين چنين سرود :\r\nما بر تنزيل قرآن با شما پيكار كرديم ،\r\nو امروز بر تأويل آن با شما مىجنگيم ،\r\nضربتى كه سر را از تن جدا سازد ،\r\nو دوست را از دوست خود غافل كند ،\r\nتا حق به مسير خويش باز گردد . « 1 »\r\nدربعضى روايات آمده است كه عمّار پس از نبردى سخت ، مجروح شد و روى زمين افتاد و پس از به هوش آمدن ، همهء نمازهايى را كه در حال بيهوشى از او فوت شده بود ، قضا كرد . « 2 »\r\n\r\nتوصيه به حق و صبر در آخرين لحظات\r\nيعقوبى در تاريخ خود مىنويسد : عمّار در صفين برخاست و فرياد برآورد : به خدا سوگند ، اگر ما را تا نخلستانهاى هَجَر عقب برانند ، ذرّه‌اى در حق بودن خود ترديد نخواهيم داشت . ما بر حقيم و آنان بر باطل . كيست كه راه بهشت را در پيش گيرد ؟ ديرى نپاييد كه نيروهاى زيادى نداى او را پاسخ گفتند . عمّار هجوم را آغازكرد و چنان پيش تاخت كه به چادر فرماندهى معاويه نزديك شد . نيروهاى عمّار و دشمن به جنگ سختى دست يازيدند كه در اثر آن نيروهاى معاويه شكست خورده ، پا به فرار گذاشتند و حتى معاويه اسبى خواست تا فرار كند . عمرو عاص پرسيد : كجا ميروى ؟ معاويه گفت : اگر فرار نكنم پس چكار كنم ؟\r\nعمرو عاص گفت : فقط يك راه نجات باقى است و آن اينكه قرآن‌ها را بر فراز نيزه‌ها كنى . « 3 »\r\n\r\nشهادت\r\nنيروهاى عمّار با نيروهاى دشمن سخت درگير شدند ، امّا بعد از مدّتى نيزه‌ها به‌سوى عمّار نشانه رفت و بر بدن او نشست . در اوج درگيرى ، ابو عاديهء عاملى و ابن جون سكسكى\r\n\r\n\r\n","description":"","footnote":"\r\n( 1 ) . مروج الذهب ، مسعودى ، ج 2 ، ص 381 .\r\n( 2 ) . وقعهء صفين ، ص 342 .\r\n( 3 ) . تاريخ يعقوبى ، ج 2 ، ص 188 .\r\n","page_name":" 135 ","page_number":135},
  {"content":"\r\n\r\nعمّار را به شهادت رساندند و در بارهء تصاحب سلاحش با يكديگر اختلاف كردند . آنها نزد عبداللّه بن عمرو عاص رفتند تا ميان ايشان داورى كند . عبداللّه به آنان گفت : از من دور شويد كه از رسول خدا ( ص ) شنيدم كه فرمود : قريش با عمّار چكار دارند ، عمّار آنها را به بهشت مىخواند و آنها او را به جهنم . « 1 »\r\nعمّار شب‌هنگام به شهادت رسيد و على ( ع ) بر پيكر وى نماز خواند و او را بدون غسل به خاك سپرد ، « 2 » و بدين گونه پيش‌گويى پيامبر اكرم ( ص ) در بارهء شهادت عمار به وقوع پيوست .\r\n\r\nنيرنگ معاويه\r\nپس از شهادت عمّار ، معاويه و عمرو عاص و پسرش در بارهء قتل عمّار به گفت‌وگو پرداختند ، پسر عمرو گفت : پدر ، شما عمّار را كشتيد ، در حالى كه رسول خدا در بارهء او فرموده است كه او را ستمگران مىكشند . عمرو عاص رو به معاويه كرد و گفت : مىشنوى عبداللّه چه مىگويد ؟ معاويه پرسيد : عبداللّه چه مىگويد ؟ عمرو عاص سخن پسرش را براى معاويه باز گفت . معاويه گفت : مگر ما عمّار را كشتيم ؟ عمّار را كسى كشته است كه او را وارد صحنه جنگ كرده است ! نيروهاى معاويه ، اين گفته معاويه را همه جا پخش كردند . « 3 » وقتى على ( ع ) از اين نيرنگ معاويه آگاه شد ، فرمود : بنابراين قاتل حمزة بن عبدالمطّلب خود پيامبر است ، چون پيامبر او را به صحنهء نبرد آورد ؟ ! « 4 »\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 381 .\r\n( 2 ) . همان .\r\n( 3 ) . كامل ، ج 3 ، ص 311 ؛ تاريخ طبرى ، ج 5 ، ص 41 .\r\n( 4 ) . اعيان الشيعه ، ج 8 ، ص 375 .\r\n","page_name":" 136 ","page_number":136},
  {"content":"\r\n\r\n\r\nمقداد\r\n\r\nمقداد در دوران پيامبر ( ص )\r\n\r\nخاندان مقداد\r\nسيره نويسان و مورخان تا جد بيستم مقداد را نام برده و او را از تيره بَهْراء و از قبيلهء قضاعه « 1 » به شمار آورده‌اند و برخى با نسبت بهراوى از او ياد كرده‌اند ، زيرا كه جد هفدهم او بهراء نام داشته است و چون در قبيلهء بهراء در درگيرى شخصى با مقداد خونى ريخته شد ، از آنان فرار كرد و به قبيلهء كِنده « 2 » پيوست و با آنان هم پيمان شد . از اين رو ، گاهى او را كِندى مىخوانند .\r\nدر قبيلهء كنده نيز خونى ريخته شد و مقداد ناگزير به مكه گريخت و در آنجا با اسْوَدِ بن عَبْد يَغُوثِ زُهْرى هم‌پيمان شد و اسود نسبت به مقداد سمت پدرى پيدا كرد . از اين رو ، مقداد را مقداد بن اسود و مقداد زُهْرى نيز گفته‌اند ، اما هنگامى كه آيهء ادْعوهم لِآبائِهِمْ نازل شد ، « 3 » او را مقداد بن عمرو خواندند . « 4 »\r\n\r\n\r\n","description":"","footnote":"\r\n( 1 ) . قضاعه جد بيستم و بهراء جدّ هفدهم او بوده است .\r\n( 2 ) . كِنده : نام پدر دودمانى از يمن است كه وى را كنده بن ثور مىخواندند . اينكه يكى از درهاى مسجد كوفه‌باب الكنده نام دارد ، گويا از اين رو است كه طوايفى از دودمان كنده در آن حدود ساكن شده بودند ( مجمع البحرين ) .\r\n( 3 ) . احزاب ( 33 ) ، آيهء 5 .\r\n( 4 ) . اسد الغابه ، ج 4 ، ص 409 .\r\n","page_name":" 137 ","page_number":137},
  {"content":"\r\n\r\n\r\nاز پيشگامان در اسلام\r\nمقداد از افرادى است كه در همان اوائل بعثت پيامبر اكرم ( ص ) ، به دين اسلام گرويد و در زمرهء هفت نفرى بود كه براى نخستين بار در مكه اظهار اسلام كردند . « 1 » از اين رو ، مقداد آزار و اذيت قريش را كه به پيروان و ياران خاص پيامبر اسلام اختصاص داشت ، با كمال شجاعت و مردانگى تحمل كرد و در تمام سختگيرىها و شكنجه‌هايى كه براى پيامبر و پيروانش پيش آمد ، شريك بود .\r\n\r\nهجرت به حبشه\r\nدر سال ششم بعثت بنا به فرمان پيامبر اكرم ( ص ) گروهى از مسلمانان كه از شدت سختگيرى دشمنان به ستوه آمده بودند ، به حبشه پناهنده شدند . مقداد با دومين گروه مسلمانان مهاجر به حبشه رفت و پس از مدتى به مكه بازگشت « 2 » و در مكّه همراه رسول خدا ( ص ) بود تا ماجراى هجرت به مدينه پيش آمد . پس از آن مقداد منتظر فرصتى ماند تا به مدينه برود . او در طول مدتى كه در مكه بود همواره مىكوشيد كه از اسلام و مسلمانان حمايت كند و در اين راه لحظه‌اى بىوفايى نشان نداد .\r\n\r\nهجرت به مدينه\r\nدر سال اول هجرت ، در سريه‌اى بين ابوجهل و حمزه صلح واقع شد . حمزه با همراهان خود به مدينه برگشت و ابو جهل با همراهان خود به مكه رفت و در آنجا مردم را بر ضدّ پيامبر ( ص ) تحريك كرد . در نتيجهء تبليغات و كوشش ابوجهل ، دويست تن جنگجو آماده شدند . ابوجهل پسرش عكرمه را فرمانده آنان قرار داد و به آنان سفارش اكيد كرد كه تا آنجا كه ممكن است در سركوبى اسلام از بذل جان و مال دريغ نورزند .\r\nعكرمه با دويست نفر غرق در سلاح به سوى مدينه رهسپار شدند . رسول خدا ( ص ) شصت نفر « 3 » از مسلمانان را به فرماندهى عبيدة بن حارث به سوى آنان گسيل داشت كه\r\n\r\n\r\n","description":"","footnote":"\r\n( 1 ) . اسدالغابه ، ج 4 ، ص 410 ؛ مسند احمد بن حنبل ، ج 1 ، ص 404 .\r\n( 2 ) . اسدالغابه ، ج 4 ، ص 409 ؛ طبقات ، ج 3 ، ص 161 .\r\n( 3 ) . برخى هشتاد نفر ذكر كرده‌اند كه يك نفر از انصار هم با آنان نبود ( تاريخ پيامبر اسلام ، ص 228 ) .\r\n","page_name":" 138 ","page_number":138},
  {"content":"\r\n\r\nدر كنار چاه احياء - كه در راه مدينه است - توقف كردند و همانجا را اردوگاه خود قرار دادند .\r\nروز بعد سپاه قريش به آنجا رسيد و هنگام برخورد با سپاه اسلام اعلام جنگ نمود . در اين هنگام مقداد و شخص ديگرى از فرصت استفاده كرده ، با اسبهاى خود از سپاه كفار گريختند و به لشكر اسلام پيوستند . « 1 »\r\nمقداد پس از هجرت مكه به مدينه ، در خانهء كلثوم بن هِدْم منزل گزيد . « 2 »\r\nپيامبر اكرم ( ص ) در ماجراى عقد اخوّت ميان مهاجرين و انصار بين مقداد و عبداللّه بن رواحه عقد برادرى خواند « 3 » و با توجه به اين كه رسول خدا ( ص ) هر كسى را به تناسب با ديگرى برادر ساخت ، ما پى به مقام مقداد مىبريم ، زيرا چنان كه گذشت ، عبداللّه بن رواحه از شخصيتهاى برجستهء اسلام است .\r\n\r\nازدواج مقداد\r\nپيامبر اكرم ( ص ) با شناختى كه از مقداد داشت ، ضُباعَه « 4 » را كه از نظر خاندان بسيار با شخصيت بود ، به عقد مقداد درآورد و در اين باره فرمود :\r\nمن دختر عموى خود ، ضباعه را همسر مقداد نكردم مگر آنكه مردم موضوع ازدواج را سهل و آسان بگيرند . « 5 »\r\nثمرهء اين ازدواج ، دخترى به نام كَريمَه بود . كريمه رواياتى را از پدر نقل كرده است . « 6 » وى شكل و شمايل پدرش را اين‌گونه وصف مىكند : او مردى بلندقامت بود . شكمى برآمده و موى سرى پر پشت داشت . ريش خود را رنگ حنايى مىزد و محاسنش زيبا\r\n\r\n\r\n","description":"","footnote":"\r\n( 1 ) . تاريخ پيامبر اسلام ، ص 228 ؛ اسد الغابه ، ج 4 ، ص 409 .\r\n( 2 ) . طبقات ، ج 3 ، ص 161 .\r\n( 3 ) . اصابه ، ج 2 ، ص 306 . ابن سعد برادر وى را جبّار بن صَخْر ياد كرده است . ( طبقات ، ج 3 ، ص 161 ) .\r\n( 4 ) . دختر زبير بن عبدالمطلب ( بحارالانوار ، ج 22 ، ص 438 ) .\r\n( 5 ) . همان ، ص 437 .\r\n( 6 ) . اصابه ، ج 3 ، ص 454 .\r\n","page_name":" 139 ","page_number":139},
  {"content":"\r\n\r\nبود ، نه پر مو و نه كم مو ، و چشمانى فراخ و ابروهايى پيوسته داشت . « 1 »\r\n\r\nنقش مقداد در جنگ بدر\r\nعبداللّه بن مسعود ، صحابى بزرگ پيامبر ، در بارهء نقش مقداد در جنگ بدر مىگويد :\r\nشاهد مقام و موقعيتى از مقداد بودم كه اگر آن موقعيت را من داشتم ، نزد من محبوب‌تر بود از آنكه تمام دنيا مال من باشد ! « 2 »\r\nپيش از بروز جنگ بدر ، پيامبر ( ص ) و يارانش براى مقابله با كاروان تجارى قريش كه از شام به مكه رهسپار بود ، به دشت بدر رسيدند ، ولى خبر رسيد كه كاروان از بىراهه به سوى مكه شتافته است . همچنين مسلمانان آگاه شدند كه سپاهى بزرگ و مجهز ، از مكه براى نجات كاروان به راه افتاده و نزديك است به دشت بدر برسد . تعداد سپاه اسلام 313 نفر بود كه آن هم براى مقابله با يك كاروان و تعدادى محافظ خود را آماده كرده بودند نه براى پيكار با صدها جنگجوى سواره كه با كينه‌ورزى و غرور و تكبر به جنگ مسلمانان آمده بودند .\r\nآرى ، آن روز تعداد مسلمانان كم بود و پيش از آن نيز در هيچ جنگى شركت نكرده بودند .\r\nدر اين بحران پيش آمده ، پيامبر اكرم ( ص ) براى آنكه ايمان كسانى را كه با او بودند آزمايش كند و از استعداد و توان رزمىشان آگاهى يابد ، شوراى نظامى تشكيل داد و از ياران خود نظرخواهى كرد . عمر چنين گفت : اى رسول خدا ، به خدا قسم ، اين قريش است و از آنگاه كه عزيز شده هيچ‌گاه خوار نشده است و به خدا ، از وقتى كه كافر شده ايمان نياورده است و به خدا ، هرگز عزتش را از دست نمىدهد و با شدّت خواهد جنگيد ! تو هم بايد در خور آن و با كمال ساز و برگ جنگ نمايى . « 3 » در اين هنگام مقداد برخاست و در سخنانى حماسى ، گفت :\r\nاى رسول خدا ، هر آنچه خدا امر كرده اجرا كن كه ما همراه توييم . به خدا سوگند ، ما هرگز سخنى را كه بنى اسراييل به موسى گفتند به شما نمىگوييم كه « تو و خدايت برويد جنگ كنيد و ما اينجا نشسته‌ايم » بلكه مىگوييم به كمك پروردگارت جنگ كن ، ما نيز به همراه شما خواهم جنگيد .\r\nپيامبر اكرم ( ص ) براى مقداد آرزوى خير و دعا كرد . « 4 »\r\n\r\n\r\n","description":"","footnote":"\r\n( 1 ) . طبقات ، ج 3 ، ص 163 .\r\n( 2 ) . طبقات ، ج 3 ، ص 162 ؛ تاريخ طبرى ، ج 2 ، ص 434 .\r\n( 3 ) . مغازى ، ج 1 ، ص 48 .\r\n( 4 ) . همان .\r\n","page_name":" 140 ","page_number":140},
  {"content":"\r\n\r\n\r\nنخستين تكسوار سپاه اسلام\r\nاز راههاى شناخت انسانهاى بزرگ و ارزشمند آن است كه در ميان حوادث و رويدادهاى مهم ، بدرخشند . مقداد در نبرد بزرگ بدر صفحات تاريخ را زينتى دو چندان داده است .\r\nاو نخستين اسب‌سوارى بود كه در راه خدا با دشمنان اسلام جنگيد و نام اسبش سَبْحَه بود . « 1 » امير مؤمنان على ( ع ) مىفرمايد : در جنگ بدر تنها اسب‌سوار مسلمين مقداد بود . « 2 » ديگر مجاهدان ، پياده و يا سوار بر شتر بودند . پس از جنگ ، رسول خدا ( ص ) دو سهم از غنايم را به مقداد داد ؛ سهمى براى خودش و سهمى براى اسبش . « 3 »\r\n\r\nاسارت نضر بن حارث به دست مقداد\r\nاز كسانى كه در مكه ، پيامبر ( ص ) را بسيار استهزا و اذيت مىكرد ، نضر بن حارث بود .\r\nمقداد توانست او را كه از سرسخت‌ترين دشمنان اسلام در تكذيب رسالت پيامبر اكرم ( ص ) و آزار رساندن به آن حضرت و مسلمانان بود ، در جنگ بدر اسير كند . رسول خدا ( ص ) فرمان داد كه گردنش را بزنند و على ( ع ) فرمان را اجرا كرد و نضر به هلاكت رسيد . « 4 »\r\n\r\nمقداد در جنگ احد\r\nدر جنگ احد هنگامى كه سپاه اسلام در برابر سپاه كفر قرار گرفت ، رسول اكرم ( ص ) پس از منظم كردن صفوف و اعلام آماده‌باش ، زبير را همراه مقداد به فرماندهى سواره نظام سپاه برگزيد . خالد و عِكْرِمه به سپاه اسلام هجوم آوردند كه با مقاومت زبير و مقداد روبه‌رو شدند و فرار كردند . « 5 »\r\n\r\n\r\n","description":"","footnote":"\r\n( 1 ) . طبقات ، ج 3 ، ص 162 ؛ اعلام ، ج 8 ، ص 208 .\r\n( 2 ) . بحارالانوار ، ج 19 ، ص 279 .\r\n( 3 ) . مغازى ، ج 1 ، ص 102 .\r\n( 4 ) . كامل ، ج 2 ، ص 73 .\r\n( 5 ) . همان ، ص 152 .\r\n","page_name":" 141 ","page_number":141},
  {"content":"\r\n\r\nدر اواخر نبرد ، مسلمانان شكست خوردند و همه پا به فرار گذاشتند ، به گونه‌اى كه كسى با پيامبر ( ص ) نماند جز على ( ع ) و چند تن ديگر كه مقداد يكى از آنان بود . « 1 »\r\nآرى ، او مانند كوه پابر جا ماند و از مرگ نهراسيد و با شجاعت تمام به دفاع از جان پيامبر اكرم ( ص ) پرداخت و توانست به همراه ديگران هر حمله‌اى را كه از جانب دشمن به پيامبر مىشد ، دفع كند و بدينسان جانبازى تعدادى ثابت قدم و پايدار جان پيامبر اسلام ( ص ) را از خطر نجات داد .\r\n\r\nعدالت مقداد\r\nدر يكى از سريه‌ها - كه مقداد نيز در آن شركت داشت - افراد سريه محاصره شدند .\r\nفرمانده گروه دستور داد كه هيچ كس چهار پاى سوارى خود را به چرا نبرد . يكى از افراد گروه كه فرمان به او نرسيده بود ، چهارپايش را به چرا برد . فرمانده از جريان آگاه شد و آن شخص را تنبيه كرد و او هنگام بازگشت مىگفت : همانند چنين روزى هرگز نديده بودم ! مقداد كه از كنار او مىگذشت ، سؤال كرد : تو را چه شده ؟ چرا ناراحتى ؟ آن شخص داستان را براى او تعريف كرد . مقداد با شنيدن كار خلاف فرمانده ، شمشير را حمايل كرد و همراه آن شخص پيش فرمانده رفت و گفت : آمادهء قصاص خود شو . فرمانده آمادهء قصاص شد ، اما آن فرد از او درگذشت و مقداد هم بازگشت ، در حالى كه مىگفت : من خواهم مرد و اسلام عزيز و سربلند خواهد ماند . « 2 »\r\n\r\nسَريّه نَخْله\r\nدر ماه رجب و آغاز هفدهمين ماه هجرت ، گروهى گشتى به فرماندهى عبدالله بن جحش به نَخْله - كه به بستان ابن عامر هم معروف بود - اعزام شدند تا از كارهاى قريش كسب اطلاع كنند . درگيرى پيش آمد و مقداد حَكَم بن كيسان را كه از بزرگان قريش بود ، اسير كرد .\r\n\r\n\r\n","description":"","footnote":"\r\n( 1 ) . بحارالانوار ، ج 20 ، ص 141 . ابن سعد آورده كه در جنگ احد مقداد جزو تيراندازان بوده است ( طبقات ، ج 3 ، ص 162 ) .\r\n( 2 ) . حياة الصحابه ، محمد يوسف الكاندهلوى ، ج 2 ، ص 98 .\r\n","page_name":" 142 ","page_number":142},
  {"content":"\r\n\r\nفرمانده گروه خواست گردن حكم را بزند ، اما مقداد به فرمانده چنين پيشنهاد كرد :\r\nرهايش كن تا او را به حضور پيامبر اكرم ( ص ) ببريم .\r\nاو را به مدينه آوردند ، يكى از اصحاب گفت او را بكشيد ، اما پيامبر او را به اسلام دعوت كرد و او اسلام آورد . آنگاه پيامبر به اصحاب خود فرمود : اگر لحظه‌اى پيش ، از شما اطاعت كرده بودم و او را مىكشتم وارد آتش مىشد . « 1 » ايمان آوردن و نجات حَكَم در سايهء تشخيص و پيشنهاد مقداد بود .\r\n\r\nمقداد در آستانهء خطر\r\nهفت‌نفر از نمايندگان قبائل اطراف مدينه ( قاره و عَضَل از شاخه‌هاى بزرگ قبيله خزيمه ) ، در سى و ششمين ماه هجرت از در حيله وارد شدند و به حضور پيامبر اكرم ( ص ) آمدند و گفتند : گروهى از ياران خود را پيش ما بفرست تا قرآن و احكام اسلام را به ما بياموزند .\r\nپيامبر ( ص ) تعدادى را با آنان روانه كرد ، اما آنها در بين راه ، در منطقهء رجيع « 2 » ، تمام ياران آن حضرت را به شهادت رساندند جز دو تن به نامهاى خُبيب بن عَدى و زيد بن دَثِنَه كه آن دو را به مكه برده و تحويل قريش دادند . قريش خبيب را زنده به‌دار آويختند و سپس او را كشتند . « 3 »\r\nهنگامى كه پيامبر اكرم ( ص ) از ماجرا مطلع شد به ياران خود فرمود : كداميك از شما حاضر است خبيب را از دار به زير آورد ؟ مقداد برخاست و گفت : من حاضرم . سپس به همراه يكى ديگر از اصحاب به سوى مكّه حركت كردند . شبها راه مىرفتند و روز پنهان مىشدند تا آنكه شبى وارد مكه شدند . در اطراف چوبهء دار چهل نفر از محافظان را ديدند كه از شدت مستى بيهوش افتاده و به خواب رفته‌اند . هر دو كمين نشستند و بعد از نيمه شب از كمين بيرون آمده و جسد را از دار پايين آوردند . جنازه تازه مانده و خون از آن جارى بود و بعد از چهل شبانه‌روز بوى مشك مىداد ! جنازه را روى اسب گذاشتند و به طرف مدينه به راه افتادند .\r\n\r\n\r\n","description":"","footnote":"\r\n( 1 ) . مغازى ، ج 1 ، ص 15 .\r\n( 2 ) . آبگاهى براى قبيلهء هُذيل ، بين مكه و طائف ( معجم البلدان ، ج 2 ، ص 29 ) .\r\n( 3 ) . سفينة البحار ، ج 1 ، ص 372 - 373 .\r\n","page_name":" 143 ","page_number":143},
  {"content":"\r\n\r\nبه فاصله كمى ، محافظان از خواب بيدار شدند و چون جسد را نديدند ، قريش را خبر كردند و با هفتاد تن سواره به تعقيب آنان پرداختند تا آنكه به آن دو رسيدند . مقداد و همراهش جسد را از روى اسب به زمين گذاشتند و آماده نبرد شدند كه ناگهان زمين باز شد و پيكر شهيد را در آغوش خود پنهان نمود . « 1 » همراه مقداد رو به قريش كرد و گفت :\r\nچه چيز شما را بر ما جرأت داده است اى گروه قريش ؟ من و همراهم ، مقداد بن اسود ، دو شير بيشه‌ايم و آماده دفاع هستيم ! پس كفار صلاح خويش را در ترك منازعه ديدند و بازگشتند . مقداد و همراهش نيز به مدينه رفتند . « 2 »\r\n\r\nمقداد در جنگ ذى قَرَد\r\nغزوهء ذى قرد در جمادى الاولى سال ششم هجرى رخ داد . علت وقوع اين غزوه حملهء عُيَيْنَة بن حِصن فَزارى به شتران شيردهء رسول خدا ( ص ) و كشتن پسر ابوذر بود .\r\nنخستين صحابىاى كه خبر يافت ، سلمة بن عمروبن اكوع اسلمى بود كه با تير و كمان خويش رهسپار غابه شد و چون برخى سواران دشمن را ديد ، فرياد زد و آنها را تعقيب كرد .\r\nرسول خدا ( ص ) فرياد سلمه را شنيد و براى اولين بار در مدينه نداى يا خيل اللَّه اركبى در داد و پيش از همه به تعقيب دشمن بيرون شد . سواران اصحاب هم از پى وى شتافتند و پيش از همهء سواران ، مقداد به رسول خدا ( ص ) ملحق شد . چون اصحاب نزد رسول خدا گرد آمدند ، به قولى مقداد را امارت سريّه داد و فرمود : در تعقيب دشمن رهسپار شو تا من هم همراه اصحاب برسيم . « 3 »\r\n\r\nاز همراهان پيامبر ( ص )\r\nچون جعفر بن ابى طالب از حبشه وارد مدينه شد ، ظرفى پر از غاليه ( عطرى مخصوص ) و قطيفه‌اى « 4 » براى پيامبر ارمغان آورد . حضرت قطيفه را به على ( ع ) هديه كرد . على ( ع ) آن\r\n\r\n\r\n","description":"","footnote":"\r\n( 1 ) . از اين جهت ، خُبيب « بَليعُ الأرضْ » لقب يافت .\r\n( 2 ) . بحارالانوار ، ج 20 ، ص 154 .\r\n( 3 ) . تاريخ پيامبر اسلام ، ص 397 - 399 .\r\n( 4 ) . جامهء پرزدار و خوابناك از جنس حرير و ابريشم كه مرد بر روى خود مىاندازد ( المنجد ، فرهنگ معين وفرهنگ نوين ) .\r\n","page_name":" 144 ","page_number":144},
  {"content":"\r\n\r\nرا به قيمت زيادى فروخت و تمام وجه آن را ميان فقراى مهاجر و انصار قسمت كرد و چيزى با خود به منزل نبرد .\r\nفرداى آن روز ، پيامبر با على ( ع ) ملاقات كرد و فرمود : از پول آن قطيفه امروز ما را مهمان كن . على ( ع ) كه نمىتوانست پيشنهاد رسول اكرم ( ص ) را رد كند ، عرض كرد :\r\nاطاعت مىكنم .\r\nحذيفة مىگويد : من با چهار نفر از اصحاب آن حضرت يعنى سلمان ، ابوذر ، مقداد و عمار به همراه پيامبر ( ص ) وارد منزل على ( ع ) شديم . على ( ع ) پس از خوش‌آمدگويى به ما نزد همسرش حضرت زهرا ( س ) رفت و از او خواست تا طعامى تهيه كند ، اما متوجه شد كه در وسط اتاق ظرفى پر از طعام است كه بخار از آن بلند مىشود و خانه را معطر كرده است . حضرت آن را براى ما آورد و ما از آن طعام گوارا خورديم ، نه كم آمد نه زياد .\r\nسپس رسول اكرم ( ص ) نزد دخترش فاطمهء زهرا ( ع ) رفت و فرمود : دختر عزيزم اين طعام را از كجا آوردى ؟ فاطمه زهرا ( ع ) عرض كرد : اين طعام از جانب پروردگار رسيده بود ، خدا به هر كس بخواهد روزى بى حساب مىدهد . پيامبر فرمود : سپاس خداى را كه من نمردم تا آنچه را كه زكريا از مريم مشاهده كرد ، از دخترم ديدم « 1 » و آن مائده بهشتى بود . « 2 »\r\nدر اين ماجرا ، مقداد به همراه پيامبر ( ص ) به مهمانى على ( ع ) رفت و غذايى خورد كه به راستى جز رسول خدا ( ص ) و آن چند نفر صحابى خاص شايستگى خوردن چنين غذايى را نداشتند .\r\n\r\nمقداد در فتح مكه\r\nپيامبر اكرم ( ص ) تصميم داشت كه مكه را بدون مقاومت و خونريزى فتح كند . افزون بر استتار و غافلگيرى ، از عواملى كه در دستيابى به اين هدف كمك شايانى نمود ، اين بود\r\n\r\n\r\n","description":"","footnote":"\r\n( 1 ) . كُلَّما دَخَلَ عَلَيْها زَكَرِيّا اْلمِحْرابَ وَجَدَ عِندَها رِزْقاً قالَ يامَرْيَمُ انَّى لَكِ هذا قالَتْ هُوَمِنْ عِنْدِاللَّهِ انَّ اللَّه‌َيَرْزُقُ مَنْ يَشاءُ بِغَيْرِ حِسابٍ ( آل عمران ، آيهء 37 ) ؛ هر زمان حضرت زكريا به نزد حضرت مريم وارد مىشد و نزد او غذايى مىديد مىگفت : اى مريم اين غذاها را از كجا آوردى ؟ مريم در پاسخ مىگفت : اينها از جانب خداوند است ، خداوند هر كسى را كه بخواهد بى حساب روزى مىدهد .\r\n( 2 ) . دلائل الامامه ، محمد بن جرير طبرى ( شيعى ) ، ص 51 - 52 .\r\n","page_name":" 145 ","page_number":145},
  {"content":"\r\n\r\nكه عباس عموى پيامبر ( ص ) ابوسفيان را نزد پيامبر اكرم ( ص ) آورد . پيامبر دستور داد كه ابوسفيان را در تنگناى درّه نگه بدارند تا هنگام عبور واحدهاى سپاه اسلام ، مجذوب عظمت و هيبت آنان شود و پس از بازگشت به مكه ، مردم را از قدرت آنها بترساند و از فكر مقاومت باز دارد . « 1 »\r\nپيامبر اكرم ( ص ) سپاه خود را آرايش داد و قبائل در حالى كه فرمانده و پرچمدارشان پيشاپيش آنان در حركت بودند ، از تنگه گذشتند . نخست قبيلهء بنى سليم - كه هزار جنگاور داشت - از مقابل ابوسفيان گذشت و يكى از دو پرچم ايشان در دست اسب‌سوار ماهر اسلام ، مقداد بن عمرو بود . « 2 »\r\nاين حركت عظيم سپاهيان اسلام ، چنان هراسى در دل فرمانده دشمن افكند كه يك لحظه هم به فكر مقاومت نيفتاد و تسليم شد !\r\n\r\nتنگدستى مقداد\r\nروزى حضرت على ( ع ) دينارى را قرض گرفته بود تا براى خانواده‌اش غذايى تهيه كند .\r\nدر راه به مقداد برخورد كه از شدت گرما آستينش را بر سرش گذاشته بود . حضرت به او فرمود :\r\n- در اين وقت چرا بيرون آمده‌اى ، تو را حيران مىبينم ؟\r\n- رهايم كن و از حالم نپرس .\r\n- بايد مرا آگاه كنى .\r\n- اى ابوالحسن ، بگذار بروم و مشكلم را نپرس .\r\n- سزاوار نيست كه بگذارم به روى و بر تو نيز سزاوار نيست مشكل خود را از من پنهان دارى .\r\n- از منزل بيرون آمدم و سر به بيابان گذاشتم ، زيرا ديدم كه فرزندانم از گرسنگى مىگريند ، نتوانستم طاقت بياورم .\r\n\r\n\r\n","description":"","footnote":"\r\n( 1 ) . فروغ ابديت ، جعفر سبحانى ، ج 2 ، ص 721 .\r\n( 2 ) . همان . واقدى تعداد واحد و شمار نفرات را به طور دقيق ضبط كرده است . ( ر . ك : مغازى ، ج 2 ، ص 818 - 821 ) .\r\n","page_name":" 146 ","page_number":146},
  {"content":"\r\n\r\nحضرت دينار را بيرون آورد و به مقداد داد ، آنگاه فرمود : همان چيزى كه تو را از منزل بيرون آورد ، مرا نيز بيرون آورد . « 1 »\r\n\r\nفضايل مقداد\r\nمقداد فضائلى چون سبقت در اسلام و هجرت ، علم ، استقامت ، ثبات ، جوانمردى و نجابت را دارا بود . او به راستى مردى بزرگ و با شخصيت بود . « 2 » در اينجا به نمونه‌هايى كه نمايانگر برجستگى مقداد است ، اشاره مىكنيم .\r\n1 . روزى رسول خدا ( ص ) فرمود : بهشت مشتاق چهار تن از امّت من است . راوى مىگويد كه هيبت و شكوه خاص رسول اكرم ( ص ) مانع شد از اينكه بپرسيم آن چهار نفر كيستند . آمدم نزد سه تن از صحابه و از تك تك آنان خواستم كه از پيامبر ( ص ) بپرسند ، امّا هر يك از آنان گفتند : مىترسيم ما از آن چهار تن نباشيم . آنگاه از على ( ع ) خواستم كه از پيامبر ( ص ) بپرسد . على ( ع ) فرمود : سوگند به خدا ، مىپرسم ؛ اگر من از آن چهار تن باشم ، خدا را حمد و ستايش مىكنم و اگر نباشم از درگاهش مىخواهم كه مرا جزو آنان قرار دهد . آنگاه على ( ع ) به حضور پيامبر ( ص ) رفت و عرض كرد : اى رسول خدا ، به من خبر داده‌اند كه فرموده‌اى بهشت مشتاق چهار نفر است ، ايشان چه كسانى هستند ؟\r\nرسول اكرم ( ص ) با دست خود اشاره به على ( ع ) كرد و سه بار فرمود : به خدا سوگند ، تو اولين آنان هستى ! على ( ع ) عرض كرد : آن سه نفر ديگر كيانند ؟ رسول خدا ( ص ) فرمود :\r\nآن سه نفر ، مقداد ، سلمان و ابوذر هستند . « 3 »\r\n2 . رسول اكرم ( ص ) فرمود : خداوند چهار تن از ياران مرا دوست مىدارد و مرا به دوستى با آنان فرمان داده است . از آن جناب سؤال شد كه آن چهار نفر كيانند ؟ سه بار فرمود : على ( ع ) از آنان است ، سه نفر ديگر ، ابوذر ، سلمان و مقداد هستند . « 4 »\r\n\r\n\r\n","description":"","footnote":"\r\n( 1 ) . المعيار و الموازنه ، ص 237 . همچنين ر . ك : بحارالانوار ، ج 37 ، ص 103 .\r\n( 2 ) . تنقيح المقال ، ج 3 ، ص 245 .\r\n( 3 ) . بحارالانوار ، ج 22 ، ص 331 - 332 .\r\n( 4 ) . مسند احمد بن حنبل ، ج 5 ، ص 351 ؛ بحارالانوار ، ج 22 ، ص 321 و 324 ؛ اعلام ، ج 8 ، ص 208 .\r\n","page_name":" 147 ","page_number":147},
  {"content":"\r\n\r\n3 . حضرت على ( ع ) مىفرمايد : زمين براى هفت تن آفريده شد و به خاطر آنان باران مىآيد و مردم روزى مىخورند و يارى مىشوند . ايشان عبارتند از : ابوذر ، سلمان ، مقداد ، عمّار ، حذيفه ، عبداللّه بن مسعود و من امام و پيشواى آنان هستم و آنان همان كسانى هستند كه بر فاطمه ( س ) نماز گزاردند . « 1 »\r\n4 . از سلمان نقل شده است كه گفت : ده روز پس از رحلت رسول خدا ( ص ) از خانه بيرون آمدم كه حضرت على ( ع ) مرا ديد و به من فرمود : برو نزد حضرت فاطمه كه تحفهء بهشتى براى او آمده است و مىخواهد از آن به تو بدهد . با شتاب نزد فاطمه ( س ) آمدم ، به من فرمود : ديروز در همين مكان نشسته بودم و در خانه بسته بود و در اين باره فكر مىكردم كه وحى الهى از ما قطع گرديده و فرشتگان ديگر به سوى ما نمىآيند . ناگاه ديدم درب بسته باز شد و سه دختر به طرف من آمدند كه كسى را به حسن جمال و خوشبويى آنان نديده بودم . برخاستم و سؤال كردم : آيا شما از اهل مكه هستيد يا از اهل مدينه ؟\r\nگفتند : اى دختر رسول خدا ، ما از اهل زمين نيستيم ، ما را پروردگارت از بهشت به سوى تو فرستاده است ، ما بسيار مشتاق ديدار تو بوديم . از يكى كه بزرگتر مىنمود ، پرسيدم كه نام تو چيست ؟ گفت : نام من مقدوده است . گفتم : چرا تو را به اين اسم نامگذارى كرده‌اند ؟\r\nگفت : چون براى مقداد آفريده شده‌ام . از ديگرى پرسيدم كه چه نام دارى ؟ گفت : نام من ذره است كه براى ابوذر غفارى خلق شده‌ام . از نام سومى پرسيدم ، گفت : نام من سلمى است كه براى سلمان آفريده شده‌ام . آنگاه چند عدد از رطب و خرماى بهشتى به من دادند كه از برف سفيدتر و از مشك خوشبوتر بود .\r\nسلمان مىگويد : فاطمه ( س ) يكى از آن رطب‌ها را به من داد و فرمود : امشب با اين رطب افطار كن و فردا هسته‌اش را بياور . رطب را گرفتم و از منزل بيرون آمدم ، به هر كسى مىرسيدم ، مىپرسيد : اى سلمان گويا مشك به همراه توست ؟ مىگفتم : آرى . شب با خرما افطار كردم و آن خرما هسته نداشت . « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 345 .\r\n( 2 ) . بحارالانوار ، ج 43 ، ص 66 - 67 با تلخيص .\r\n","page_name":" 148 ","page_number":148},
  {"content":"\r\n\r\n5 . امام صادق ( ع ) مىگويد : ايمان ده درجه و مرتبه است و مقداد در درجه هشتم آن است . « 1 » همچنين از آن حضرت نقل شده است كه رسول خدا ( ص ) به سلمان گفت : اگر علم تو را بر مقداد عرضه كنند كافر مىشود ، و به مقداد فرمود : اگر صبر تو را به سلمان عرضه كنند كافر خواهد شد . « 2 » در برخى از روايات نيز آمده است كه پيامبر در بارهء مقداد فرمود : اگر او علم خود را بر سلمان عرضه كند ، سلمان هم كافر خواهد شد . « 3 »\r\n6 . امام‌صادق ( ع ) مىفرمايد : درجه و مقام مقداد در ميان امت اسلام به‌سان جايگاه « الف » در قرآن است كه چيزى به آن نمىچسبد . مرحوم مجلسى در ذيل روايت مىفرمايد : شايد مراد اين باشد كه مقداد در بعضى صفات آنچنان ممتاز است كه هيچ كس به او نمىرسد . « 4 »\r\n7 . مأمون از حضرت امام‌رضا ( ع ) خواست كه خلاصه‌اى از اسلام و احكام آن را براى او بنويسد . حضرت پذيرفت و ضمن بيان شرايط و آداب اسلام فرمود : از شرايط ايمان و اسلام واقعى ، دوستى با امير مؤمنان على ( ع ) و كسانى است كه در مسير پيامبر اكرم ( ص ) قدم برداشته و منحرف نشده‌اند همانند سلمان ، ابوذر ، مقداد ، عمّار و . . . ، خداوند آنان را مشمول خشنودى و رحمت خود قرار دهد . همچنين از شرايط ايمان و اسلام واقعى ، دوستى با كسانى است كه از ايشان ( مقداد و . . . ) پيروى مىكنند و در همان راه هدايتى كه ايشان قدم مىنهند ، گام برمىدارند . خداوند از آنان خشنود گردد . « 5 » مقداد در پايه‌اى از مقام و شكوهمندى است كه امام‌هشتم ( ع ) ولايت و دوستى با او و مرام او را جزو شرايط اسلام قرار داده است .\r\n\r\nپيشتاز عرصهء پيكار\r\nاز عباراتى كه در روايات و تواريخ بسيار به چشم مىخورد ، شرطة الخميس است .\r\n\r\n\r\n","description":"","footnote":"\r\n( 1 ) . همان ، ج 22 ، ص 341 .\r\n( 2 ) . همان ، ص 353 . منظور آن است كه مقداد قادر بر درك وسعت علم سلمان نيست و سلمان قادر بر درك‌وسعت صبر مقداد نمىباشد .\r\n( 3 ) . بحارالانوار ، ج 22 ، ص 440 .\r\n( 4 ) . همان ، ص 439 .\r\n( 5 ) . عيون اخبار الرضا ، شيخ صدوق ، ج 2 ، ص 126 ، باب 35 .\r\n","page_name":" 149 ","page_number":149},
  {"content":"\r\n\r\nاين تعبير بيشتر در زمان حكومت على ( ع ) شايع شد . آن حضرت سپاهى متشكل از پنج يا شش هزار نفر داشت كه به آنها شرطة الخميس « 1 » مىگفتند و با آنان شرط كرده بود كه در ازاى ايستادگى و مقاومت و دفاع از اسلام و مسلمين تا پاى جان ، بهشت را براى آنان تضمين كند . از سخنان حضرت امير ( ع ) استفاده مىشود كه در زمان پيامبر ( ص ) نيز چنين نيرويى وجود داشته و آن حضرت با آنان چنين قرارى گذاشته بود كه يكى از آنان مقداد بن اسود بوده است . على ( ع ) به اصحابش مىفرمايد : ( پيشتازى در جنگ و پاسدارى از اسلام را تا مرز شهادت ) متعهد شويد ، من نيز در قبال آن به طلا و نقره با شما شرط نمىكنم ، بلكه بهشت را براى شما متعهد مىشوم ، هم‌چنانكه پيامبر ما ( ص ) در گذشته به اصحابش فرمود : متعهد شويد ، به درستى كه من در برابر اين تعهد شما جز بهشت را تعهد نمىكنم و آنان عبارت بودند : از سلمان فارسى ، مقداد ، ابوذر و . . . . « 2 »\r\n\r\nآياتى در شأن مقداد\r\nآياتى چند از قرآن مجيد در شأن مقداد و دوستان خالص او نازل شده كه در اينجا به چند نمونه از آنها اشاره مىكنيم :\r\n1 . وَالسَّابِقُونَ الْأَوَّلَوُنَ مِنَ الْمُهاجِرينَ وَ الْانْصارِ وَ الَّذينَ اتَّبَعوُهُمْ بِإِحْسانٍ رَضىَ اللَّهُ عَنْهُمْ وَرَضُوا عَنْهُ وَ اعَدَّ لَهُمْ جَنَّاتٍ تَجْرى تَحْتِهَا اْلَانْهارُ خالِدينَ فيها أَبَداً ذلِكَ الْفَوْزُ الْعَظيمُ « 3 »\r\nدر تفسير قمى آمده است كه : اين افراد برجستگانى چون سلمان و مقداد و ابوذر و عمّار بودند كه به ولايت امير مومنان على ( ع ) ايمان آوردند و بر اين ولايت صادق و ثابت ماندند . « 4 »\r\n\r\n\r\n","description":"","footnote":"\r\n( 1 ) . چون لشكر را به پنج بخش ( مقدمه ، ساقه ، قلب ، ميمنه ، ميسره ) تقسيم مىكردند خميس ناميده شده‌است . پس شرطة الخميس يعنى نيروى ويژه در سپاه كه نخستين گروه آماده به جنگ و جانفشانى بودند .\r\n( 2 ) . اختصاص ، شيخ مفيد ، ص 2 - 3 .\r\n( 3 ) . و پيشگامان نخستين از مهاجران و انصار و كسانى كه با نيكوكارى از آنها پيروى كردند ، خدا از ايشان خشنود و آنان [ نيز 
  ] از او خشنودند و براى آنان باغهايى آماده كرده كه از زير [ درختان 
  ] آن نهرها روان است . هميشه در آن جاودانه‌اند . اين است همان كاميابى بزرگ . ( توبه ، آيهء 100 ) .\r\n( 4 ) . بحارالانوار ، ج 22 ، ص 327 .\r\n","page_name":" 150 ","page_number":150},
  {"content":"\r\n\r\n2 . انَّ الَّذينَ امَنُوا وَ عَمِلوُا الصَّالِحاتِ كانَتْ لَهُمْ جَنَّاتُ الْفِرْدَوْسِ نُزُلًا « 1 »\r\nامام صادق ( ع ) مىفرمايد : اين آيه در شأن مقداد ، سلمان ، عمّار و ابوذر نازل شده است . « 2 »\r\n3 . انَّما الْمُؤْمِنُونَ الَّذينَ اذا ذُكِرَ اللَّهُ وَجِلَتْ قُلُوبُهُمْ وَ اذا تُلِيَتْ عَلَيْهِمْ اياتُهُ زادَتْهُمْ ايماناً وَ عَلى رَبِّهِمْ يَتَوَكَّلُونَ « 3 »\r\nامام صادق ( ع ) مىفرمايد : اين آيهء در شأن على ( ع ) ، ابوذر ، سلمان و مقداد نازل شده است . « 4 »\r\n4 . وَالَّذينَ امَنُوا وَعَمِلُوا الصَّالِحاتِ وَ امَنُوا بِما نُزِّلَ عَلى مُحَمَّدٍ وَ هُوَ الْحَقُّ مِنْ رَبِّهِمْ كَفَّرَ عَنْهُمْ سَيِّئاتِهِمْ وَ اصْلَحَ بالَهُمْ « 5 »\r\nعلى بن ابراهيم قمى در تفسيرش آورده است كه اين آيه در شأن ابوذر ، سلمان ، عمّار و مقداد نازل شده است كه عهد خود را نشكستند و بر ولايت على ( ع ) ثابت و استوار ماندند . « 6 »\r\n\r\nراوى حديث\r\nمقداد رواياتى نيز از پيامبر نقل كرده است « 7 » كه علماى شيعه و اهل سنت در كتابهاى خود آورده‌اند . براى نمونه ، مقداد روايت كرده است : از پيامبر اكرم ( ص ) شنيدم كه\r\n\r\n\r\n","description":"","footnote":"\r\n( 1 ) . بىگمان كسانى كه ايمان آورده و كارهاى شايسته كرده‌اند ، باغهاى فردوس جايگاه پذيرايى آنان است . ( كهف ، آيهء 107 ) .\r\n( 2 ) . بحارالانوار ، ج 22 ، ص 323 .\r\n( 3 ) . مؤمنان ، همان كسانىاند كه چون خدا ياد شود ، دلهايشان بترسد ، و چون آيات او بر آنان خوانده شود ، بر ايمانشان بيفزايد ، و بر پروردگار خود توكل مىكنند . ( انفال ، آيهء 2 ) .\r\n( 4 ) . بحارالانوار ، ج 22 ، ص 322 .\r\n( 5 ) . و آنان كه ايمان آورده و كارهاى شايسته كرده‌اند و به آنچه بر محمد ( ص ) نازل آمده گرويده‌اند - [ كه 
  ] آن خود ، حق [ و 
  ] از جانب پروردگارشان است - [ خدا نيز 
  ] بدىهايشان را زدود و حال [ و روز 
  ] شان را بهبود بخشيد . ( محمد ، آيهء 2 ) .\r\n( 6 ) . بحارالانوار ، ج 22 ، ص 349 .\r\n( 7 ) . به قول بعضى 48 روايت از مقداد نقل شده است ( اعلام ، زركلى ، ج 8 ، ص 208 ) .\r\n","page_name":" 151 ","page_number":151},
  {"content":"\r\n\r\nفرمود : وقتى روز قيامت شود ، خورشيد به مردم نزديك مىشود تا فاصلهء آن به اندازهء يك ميل يا دو ميل مىرسد . پس بر مردم مىتابد و آنها به اندازهء اعمالشان در عَرَق فرو مىروند . بعضى تا مچ پا در عرق هستند و بعضى تا زانو و بعضى بالاتر و بر دهان بعضى لگام مىزنند . « 1 »\r\n\r\nمقداد از كارگزاران حكومت حضرت مهدى ( عج )\r\nاز امورى كه ما را به مقام بلند مقداد رهنمون مىكند ، اين است كه او جزو ياران خاص و كارگزاران حضرت مهدى ( عج ) خواهد بود . امام صادق ( ع ) فرمود : از پشت كوفه ( نجف اشرف ) بيست و هفت تن با حضرت مهدى ( عج ) قيام خواهند كرد ؛ پانزده نفر از قوم حضرت موسى ( ع ) كه به حق هدايت مىكنند و به حق داورى مىنمايد « 2 » و هفت نفر از اصحاب كهف ، و يوشع بن نون ، سلمان ، ابودجانه ، مقداد و مالك اشتر . اينان به عنوان انصار و كارگزاران در خدمت امام زمان ( ع ) خواهند بود . « 3 »\r\n\r\nمقداد در دوران سكوت\r\n\r\nشناسايى مردان حق\r\nشخصيت و برجستگى انسانها و جوامع آنگاه كه در فراز و نشيبها و در گذر حوادث گوناگون قرار مىگيرند ، مشخص مىشود . دگرگونى اوضاع يكى از اساسىترين راههاى شناسايى روحيات انسانهاست . از همين رو حضرت على ( ع ) مىفرمايد :\r\nثَلاثٌ يُمْتَحَنُ بِها عُقُولُ الرِّجالِ هُنَّ الْمالُ وَ الْوِلايةُ وَ الْمُصيبَةُ « 4 »\r\nخرد مردان در سه چيز آزمايش مىشود كه عبارتند از : ثروت ، مقام و گرفتاريها .\r\n\r\n\r\n","description":"","footnote":"\r\n( 1 ) . اسد الغابه ، ج 4 ، ص 410 .\r\n( 2 ) . اشاره به آيه 159 سورهء اعراف است كه مىفرمايد : « وَ مِنْ قَوْمِ مُوسى امَّةٌ يَهْدُونَ بِالْحَقِّ وَ بِهِ يَعْدِلُونَ » .\r\n( 3 ) . بحارالانوار ، ج 53 ، ص 90 - 91 .\r\n( 4 ) . شرح غرر الحكم ، خوانسارى ، ج 3 ، ص 337 .\r\n","page_name":" 152 ","page_number":152},
  {"content":"\r\n\r\nانسانى كه در تمام حالات ياد شده بتواند دين خود را حفظ كند و خوشنودى خداوند را جلب نمايد ، انسانى ديندار و سرافراز است .\r\nبحران خلافت پس از رحلت رسول اكرم ( ص ) بهترين موقعيت و مناسب‌ترين صحنهء آزمايش براى شناخت نيك از بد و افراد ثابت قدم و با ايمان از اشخاص سست‌عنصر و ناپايدار بود . اكنون وضعيت مقداد را در آن بحران بررسى مىكنيم .\r\n\r\nفقط سه نفر . . . !\r\nپيامبر اسلام در آخرين سال عمر خود به دستور خداوند ، در غدير خم ، حضرت على ( ع ) را جانشين خود اعلام كرد و خبر آن به گوشه و كنار جهان اسلام رسيد .\r\nمدتى نگذشت كه رسول خدا ( ص ) از سراى ناپايدار دنيا به جهان باقى شتافت .\r\nحضرت على ( ع ) بنا به وصيت پيامبر اكرم ( ص ) مشغول غسل و كفن و سپس دفن جنازهء آن حضرت بود كه مسلمانان در سقيفهء بنى ساعده براى تصميم‌گيرى در امر خلافت جمع شدند و تنها مقداد ، سلمان و ابوذر از على ( ع ) دست برنداشتند و به دنبال ديگران نرفتند « 1 » و شايد بر همين اساس باشد كه امام باقر ( ع ) فرمود :\r\nارْتَدَّ النَّاسُ الَّا ثَلاثَهُ نَفَرٍ : سَلْمان ، ابُوذَرْ وَالْمِقْداد\r\nمردم [ پس از رسول خدا 
  ] مرتد شدند به جز سه نفر : سلمان ، ابوذر و مقداد .\r\nرواى از امام پرسيد : آيا عمار ياسر ( كه محبت او نسبت به اهل بيت مشهور است ) جزو آن چند نفر نبود ؟ حضرت فرمود : اندك ميل و ترديدى در عمار ظاهر شد ، ولى پس از آن به حق رجوع كرد . « 2 »\r\n\r\n\r\n","description":"","footnote":"\r\n( 1 ) . ر . ك : بحار الانوار ، ج 22 ، ص 328 .\r\n( 2 ) . بحارالانوار ، ج 28 ، ص 239 ؛ البته در روايات شيعى تا هفت نفر هم آمده است ( ر . ك : اختيار معرفة الرجال ، ص 7 - 11 ) . مشابه اين روايات در انحراف صحابه و ارتداد مردم بعد از پيامبر ( ص ) در كُتب معتبر اهل تسنن نيز نقل شده ؛ از جمله در سنن نسايى ، ج 6 ، ص 6 و صحيح بخارى ، ج 24 ، ص 144 . براى اطلاع بيشتر به دراسات و بحوث فى التاريخ و الاسلام تأليف جعفر مرتضى العاملى ، ج 2 ، ص 253 - 271 مراجعه كنيد .\r\n","page_name":" 153 ","page_number":153},
  {"content":"\r\n\r\n\r\nقلب مطمئن و پولادين مقداد\r\nآنچه شگفت‌آور است ، سبقت گرفتن مقداد در تسليم حق است . امام باقر در ادامهء روايات يادشده به رواى مىفرمايد : اگر مىخواهى شخصى را بشناسى كه هيچ‌گونه خلل و شكى در دل او راه نيافت ، آن شخص ، مقداد است . « 1 » آرى قلب مقداد به سان تكه‌هاى آهن ، محكم بود . « 2 »\r\nپس از رسول خدا ( ص ) ، مقداد ، اين فرمانده بزرگ اسلام ، كاملًا آماده و دست به شمشير بود و ديدگانش را به ديدگان مبارك على ( ع ) دوخته بود و منتظر بود تا هر لحظه فرمان دهد ، بى درنگ آن را انجام دهد . « 3 »\r\n\r\nتنها حاميان امام\r\nپس از رحلت پيامبر ( ص ) ، على ( ع ) حضرت فاطمهء زهرا ( س ) را سوار بر مركبى كرد و دست حسنين ( ع ) را گرفت و به خانهء تمامى كسانى كه در جنگ بدر شركت كرده بودند رفت و حق خود را به‌آنان يادآورى نمود و آنان را به يارى خود دعوت كرد ، اما به‌جز تعدادى اندك ( 24 نفر ) كسى او را يارى نكرد . حضرت به آنها گفت كه فردا با سلاحشان حاضر شوند و آنان هم تا دم مرگ با وى بيعت كردند ، اما كسى به عهد خود وفا نكرد مگر چهارنفر كه عبارت بودند از سلمان ، ابوذر ، مقداد و زبير . حضرت تا سه مرتبه هر شب اين عمل را انجام داد و آنان مىگفتند كه مىآيند و چون صبح مىشد كسى نمىآمد مگر همان چهار تن . هنگامى كه حضرت كمى يارانش و سستى پيمانشان را ديد ، براى جمع‌آورى قرآن در خانه نشست . « 4 »\r\n\r\nنخستين شيعيان\r\nاز تهمتهايى كه به شيعيان مىزنند اين است كه مذهب شيعه از زمان خليفهء سوم به بعد پيدا شده و بنيانگذار آن عبدالله بن سبا است ، در صورتى كه در زمان خود رسول اكرم ( ص )\r\n\r\n\r\n","description":"","footnote":"\r\n( 1 ) . انْ ارَدْتَ الَّذى لَمْ يَشُكَ وَ لَمْ يَدْخُلْهُ شَىٌ فَالْمِقْدادُ ( بحارالانوار ، ج 28 ، ص 239 ) .\r\n( 2 ) . تنقيح المقال ، ج 3 ، ص 245 .\r\n( 3 ) . سفينه البحار ، ج 2 ، ص 409 .\r\n( 4 ) . بحار الانوار ، ج 22 ، ص 329 .\r\n","page_name":" 154 ","page_number":154},
  {"content":"\r\n\r\nعده‌اى از صحابهء خاص آن حضرت ، يعنى سلمان ، مقداد ، ابوذر وعمار را شيعه مىخواندند .\r\nدر بسيارى از روايات ، حتى از علماى اهل تسنن ، كلمهء شيعه آمده است . براى نمونه ، ابن صباغ از ابن‌عباس نقل مىكند كه رسول اكرم ( ص ) به على ( ع ) فرمود : منظور از خير البريه ( بهترين اهل عالم ) در آيهء ششم سورهء بيّنه ، تو و شيعان تو هستند . « 1 »\r\n\r\nاعتراض مقداد\r\nاز امام صادق ( ع ) روايت شده كه پس از ماجراى سقيفه ، دوازده نفر از اصحاب رسول خدا ( ص ) خلافت ابوبكر را برنتافتند و چون بر منبر نشست ، اينان - كه شش نفر از مهاجران از جمله مقداد و شش نفر از انصار بودند - به شور نشستند ؛ برخى گفتند : به خدا سوگند كه نزد او خواهيم رفت و او را از منبر رسول خدا به زير مىآوريم ، و ديگران گفتند : به خدا سوگند كه اگر چنين كنيد خود را به زحمت افكنده‌ايد ؛ بياييد نزد اميرالمؤمنين ، على ( ع ) برويم و با او مشورت كنيم و رأى او را بدانيم . جملگى نزد حضرت رفتند و گفتند :\r\nاى امير مؤمنان ، حقى را رها كردى كه بدان شايسته‌تر و سزاوارترى ؛ زيرا از پيامبر ( ص ) شنيديم كه مىفرمود : على با حق است و حق با على و هر جا حق رو آورد ، على ( ع ) نيز همراه حق رو مىآورد . قصد داشتيم نزد ابوبكر رفته و او را از منبر پيامبر پايين آوريم ، اكنون آمده‌ايم با تو مشورت كنيم و از رأى تو آگاه شويم و ببينيم به چه فرمان مىدهى .\r\nحضرت در پاسخ فرمود : به خدا سوگند ، اگر چنين كنيد ناگزير از جنگ با آنان هستيد ، اما اندك‌ايد . به خدا سوگند ، اگر چنين كنيد ، با شمشيرهاى آخته و آمادهء كارزار نزد من خواهيد آمد و اگر آنان از من خواستند بيعت كنم و گرنه كشته شوم ، بايد از خود دفاع كنم . پيامبر ( ص ) پيش از وفاتش به من فرمود : يا على ، اين امت پس از من با تو از در غدر در خواهند آمد و پيمان مرا در بارهء تو خواهند شكست و حال آنكه تو نسبت به من همانند هارونى نسبت به موسى . به رسول خدا گفتم : در اين صورت وظيفهء من چيست ؟ فرمود : اگر ياورانى يافتى با آنان جهاد كن و گرنه دست نگاه‌دار و خونت را حفظ كن تا مظلوم وار به من ملحق شوى . . . اكنون دسته جمعى نزد ابوبكر رفته ، اين سخن رسول خدا را به او بگوييد تا\r\n\r\n\r\n","description":"","footnote":"\r\n( 1 ) . الفصول المهمه ، ابن صباغ ، ص 123 .\r\n","page_name":" 155 ","page_number":155},
  {"content":"\r\n\r\nحجت بر او تمام گردد . گروه ياد شده پس از شنيدن سخنان على ( ع ) به مسجد آمدند و گرد منبر حلقه زدند و چون ابوبكر بر منبر نشست ، هر يك از مهاجران و انصار سخنانى استوار و مستدل گفتند . مقداد نيز پس از سلمان و ابوذر برخاست و به خليفه چنين گفت :\r\nاى ابوبكر ، از ستمى كه كردى برگرد و به سوى پروردگار رو آر و در خانه‌ات بنشين و بر گناهت گريه كن و خلافت را به صاحبش بسپار كه از تو بدان سزاوارتر است . تو خود مىدانى كه رسول خدا تو را به بيعت با او ملزم كرد و تو را زير فرمان اسامة بن زيد قرار داد ، با آنكه غلامش بود ، و اعلام كرد كه خلافت از آنِ تو و آنكه براى رسيدن به آن يارىات مىكند ( عمر ) و تنديس نفاق و دشمنى و اختلاف ، عمرو بن عاص ، - كه خداوند آيهء انَّ شانئك هو الابتر را در بارهء او بر پيامبرش نازل فرمود - نيست ، همو كه در آن هنگام كه رسول خدا او را به جنگ ذات السلاسل فرستاد ، فرمانده تو و عمر بود و شما را به نگهبانى لشكرش گماشت . اينك از نگهبانى به خلافت چنگ زده‌اى ؟ تقوا پيشه كن و پيش از مرگ از اين كار دست بردار كه براى زندگى و پس از مرگت بهتر است ، فريفتهء دنيا مشو و قريش و ديگران فريبت ندهند ، به زودى دنيا را ترك مىكنى و به سوى پروردگارت باز مىگردى و او سزاى عملت را خواهد داد . تو به يقين مىدانى كه پس از رسول خدا ( ص ) ، خلافت از آنِ على بن ابىطالب ( ع ) است ، پس اين منصب را به او بسپار ، همان گونه كه خدا آن را براى او خواسته است ، زيرا اين كار عيوبت را مىپوشاند و گناهت را سبك مىكند . به خدا سوگند ، خيرخواه توام اگر خيرخواهىام را بپذيرى ، و بازگشت همهء امور به سوى خداست . « 1 »\r\nپس از تثبيت خلافت ابوبكر ، مقداد به پيروى از فرمان على ( ع ) دندان روى جگر گذاشت و شمشير خود را غلاف كرد ، ولى دلش مالامال از التهاب و انقلاب بود و آتش غم از زواياى قلب نورانىاش شعله مىكشيد . يعقوبى از شخصى نقل مىكند : در مدينه وارد مسجد النّبى شدم ، مردى را ديدم كه با حالى منقلب و بسيار ناراحت بر زانوى خود نشسته و دريغ مىخورد و آه مىكشد و گويا همهء دنيا مال او بوده و از او گرفته شده است . با اين حال\r\n\r\n\r\n","description":"","footnote":"\r\n( 1 ) . بحارالانوار ، ج 28 ، ص 189 - 197 .\r\n","page_name":" 156 ","page_number":156},
  {"content":"\r\n\r\nهمواره مىگفت : شگفتا از قريش و دريغ داشتن ايشان خلافت را از خاندان پيامبرشان ، با اينكه در ميان اينان است اوّل مؤمنان و پسر عموى پيامبر خدا ، داناترين مردم و فقيه‌ترين ايشان در دين خدا و كسى كه در راه اسلام بيش از همه رنج برد و ره‌شناس‌تر ايشان و آنكه از همه بهتر به راه راست هدايت مىكند . به خدا قسم ، خلافت را از هدايت‌كنندهء هدايت‌يافتهء پاك و پاكيزه ربودند و نه اصلاحى براى امت خواستند و نه حقى در روش ، ليكن آنان دنيا را بر آخرت برگزيدند ، پس دورى و نابودى باد ستمكاران را .\r\nنزديك آن مرد دلسوخته آمده و گفتم : تو كيستى ؟ و آن مردى را كه آن همه ستودى و گفتى حق او را غضب كردند كيست ؟ گفت : من مقدادم و آن مرد على ( ع ) است . گفتم : آيا قيام نمىكنى تا تو را كمك كنم . گفت : اى پسر برادرم ، براى اين كار يك مرد و دو مرد كافى نيست .\r\nپس از اين گفت‌وگو از مسجد بيرون آمدم و ابوذر را ديدم و ماجرا را براى او نقل‌كردم .\r\nابوذر گفت : برادرم مقداد راست گفته است . « 1 »\r\n\r\nشركت در جنگهاى حمص و مصر\r\nدر دوران خلافت عمر ، مقداد به اجازهء امام على ( ع ) و براى حفظ اسلام در برابر خطرات دشمن خارجى ، در دو جنگ بزرگ حمص و مصر شركت جست .\r\nدر نبرد حمص - كه در سال 15 هجرى براى فتح اين شهر صورت گرفت - شخصى مقداد را ديد و گويا به دليل تنومندىاش به او گفت : خداوند تو را از جنگ معذور داشته است .\r\nمقداد كه ارزش جهاد در راه خدا را مىدانست ، در پاسخ وى گفت : اما قرآن ما را در [ آيهء 41 
  ] سوره توبه معذور ندانسته و فرموده : [ براى نبرد با كفار 
  ] ، سبكبار و گرانبار بسيج شويد . « 2 »\r\nسپاه اسلام شهر حمص را محاصره كرد و پس از مدتى ساكنان آن خواستار صلح شدند . پس از انعقاد صلح ، ابوعبيده ، فرمانده مسلمانان ، افرادى زبده را در قبائل ساكن حمص مستقر كرد . مقداد از جملهء اين افراد بود كه در قبيلهء بَلّى استقرار يافت . « 3 »\r\n\r\n\r\n","description":"","footnote":"\r\n( 1 ) . تاريخ يعقوبى ، ترجمهء آيتى ، ج 2 ، ص 54 - 55 .\r\n( 2 ) . ر . ك : درالمنثور ، ج 3 ، ص 246 ؛ المستدرك على الصحيحين ، ج 2 ، ص 118 .\r\n( 3 ) . ر . ك : كامل ، ج 2 ، ص 492 .\r\n","page_name":" 157 ","page_number":157},
  {"content":"\r\n\r\nاواخر دوران خليفهء دوّم ( حدود 20 هجرى ) ، عمرو عاص به فرمان خليفه براى فتح مصر لشكر كشيد . وى چون به مصر رسيد و فتح آن را مشكل ديد ، نامه‌اى به خليفه نوشت و از وى درخواست كمك كرد . خليفه نيرويى بالغ بر چهار هزار نفر به كمك او فرستاد و طى نامه‌اى متذكر شد كه بر هر هزار نفر از آنها مردى را گمارده كه به جاى هزار مرد است .\r\nفرمانده يكى از گردانهاى هزار نفرى مقداد بن اسود بود . سرانجام مصر با رشادتها و فداكارى افرادى چون مقداد فتح شد . « 1 »\r\n\r\nدو نكته\r\n1 . پس از مرگ خليفهء دوم ، شش نفرى كه از طرف وى تعيين شده بودند در خانه‌اى براى تعيين خليفه گرد هم نشستند . مقداد به آن خانه نزديك شد و اجازه خواست تا در جلسه شورى شركت كند و گفت : خداوند بر من وظيفهء خيرخواهى نهاده و من براى شما خير مىخواهم . آنان نپذيرفتند . مقداد گفت : بگذاريد سرم را داخل كنم و سخنم را با شما بگويم . اصحاب شورا اين را هم نپذيرفتند ، امّا مقداد عقب‌نشينى نكرد و گفت : حال كه اجازه نداديد ، پس با مردى كه در جنگ بدر شركت نكرده و از بيعت رضوان با رسول خدا امتناع ورزيده و در جنگ احد فرار كرده است ، بيعت نكنيد .\r\nعثمان - كه از سخنان آتشين مقداد شعله‌ور شده بود - گفت : به خدا سوگند ، اگر بر مسند خلافت تكيه كنم تو را به رب ( مولى و ارباب ) نخستينت برمىگردانم [ تا مثل سابق كه بنده بودى ، شكنجه شوى 
  ] . بعدها مقداد در بستر رحلت به اطرافيان خود چنين گفت :\r\nبه عثمان خبر دهيد كه من به نزد ربّ اوّل و آخر خود ( پروردگار ) رفتم .\r\nوقتى خبر وفات مقداد به عثمان رسيد ، كنار قبر مقداد آمد و به ظاهر اظهار تاثر كرد و براى او طلب رحمت و مغفرت نمود . زبير كه در آنجا حضور داشت ، اين شعر را خواند :\r\n لَاعْرفَنَّكَ بَعْدَ الْمَوتِ تَنْدُبُنى * وَ فى حَيوتى ما زَوَّدْتَنى زادى \r\nتو را چنين شناختم كه پس از مرگ براى من گريان و متأثر مىشوى ، ولى هنگامى كه زنده بودم ، بر توشه‌ام نيفزودى .\r\n\r\n\r\n","description":"","footnote":"\r\n( 1 ) . تاريخ يعقوبى ، ترجمهء آيتى ، ج 2 ، ص 32 - 33 .\r\n","page_name":" 158 ","page_number":158},
  {"content":"\r\n\r\nعثمان از سخن زبير بسيار ناراحت شد و گفت : چنين مىگويى ، آيا گمان مىكنى كه دوست دارم چنين شخصيتى ( مقداد ) از اصحاب پيامبر فوت كند و از من ناراضى باشد ؟ « 1 »\r\n2 . مقداد پس از آنكه شنيد عبدالرحمن بن عوف در آن شورا به عثمان رأى داده است ، به او گفت : به خدا سوگند ، اى عبدالرحمن ، مانند آنچه بر اهل بيت پس از پيامبر ( ص ) رسيد نديده‌ام . عبدالرحمن به او گفت : تو را چه به اين حرفها ، اى مقداد ؟ مقداد پاسخ داد : به خدا سوگند ، من آنان را دوست مىدارم ، چون رسول خدا آنان را دوست مىداشت ؛ چيزى تا اين حد باعث تعجّب من نشده كه قريش به شرافت آنان ( اهل بيت ) بر ديگران شرافت يافته است ، ولى براى گرفتن قدرت و ولايت رسول خدا ( ص ) از دست آنان ، اجتماع كرده‌اند . عبدالرحمن به او گفت : واى بر تو ، من خود را براى شما به زحمت انداختم .\r\nمقداد گفت : به خدا سوگند ، مردى را كنار نهادى كه به حق و حقيقت امر مىكند و به عدالت حكم مىنمايد . آگاه باش ! سوگند به خدا ، اگر ياران و همراهانى داشتم ، با قريش مىجنگيدم ، همچنان كه در بدر و احد جنگيدم . عبدالرحمن گفت : اى مقداد ، مادرت به عزايت بنشيند ، مردم اين سخن را از تو نشنوند ، مىترسم باعث فتنه و جدايى شوى .\r\nجُندب گويد : پس از آنكه مقداد از نزد عبدالرحمن رفت خدمتش رفتم و گفتم : اى مقداد ، من از ياران تو هستم . گفت خدا رحمتت كند ، كارى كه ما مىخواهيم بكنيم با دو يا سه نفر به جايى نمىرسد . « 2 »\r\n\r\nدرگيرى با عثمان\r\nسرانجام عثمان خليفه شد ، اما مقداد همواره چون سايه‌اى همراه على ( ع ) بود و هيچ‌گاه به سوى دشمنان آن حضرت ميل نكرد و حتى گاهى با خليفه درگير مىشد .\r\nبراى نمونه ، ماجراى قتل هرمزان « 3 » را مىتوان نام برد . هرمزان به دست عبيدالله ، پسر\r\n\r\n\r\n","description":"","footnote":"\r\n( 1 ) . سفينةالبحار ، ج 2 ، ص 409 .\r\n( 2 ) . امالى شيخ مفيد ، ص 187 - 188 .\r\n( 3 ) . حاكم خوزستان در زمان يزدگرد سوم كه پس از فتح ايران اسلام آورد و چون ابولؤلؤ ( ايرانى ) عمر را به‌قتل رساند ، عبيدالله به كين پدر ، هرمزان را كشت ( فرهنگ معين ، اعلام ، ص 2271 ) .\r\n","page_name":" 159 ","page_number":159},
  {"content":"\r\n\r\nعمر ، به قتل رسيد و مردم در بارهء قصاص خون هرمزان و جانبدارى خليفه از او ، سخن بسيار گفتند تا آنكه خليفه بر منبر رفت و خطاب به مردم چينن گفت : آگاه باشيد ! من ، خود ، صاحب خون هرمزانم و آن را براى خدا و عمر بخشيدم و براى خون عمر آن را رها كردم .\r\nمقداد تا اين حق‌كشى را ديد ، لب به سخن گشود و چنين گفت : هرمزان چاكر خدا و پيامبر او است و تو را نمىرسد كه حق خدا و پيامبرش را ببخشى . خليفه گفت : پس مىنگريم و مىنگريد . سپس عبيدالله بن عمر را از مدينه به كوفه فرستاد . « 1 »\r\nكارهاى خلاف خليفه باعث شد تا مقداد و همفكرانش در نامه‌اى به او ، بدعتهايش را شمرده و او را از عقاب پروردگار ترساندند و به او هشدار دادند كه اگر دست از كارهاى خلافش برندارد بر او خواهند شوريد . عمار نامه را گرفت و نزد خليفه آمد و نامه را برايش خواند ، ولى عثمان با وضع بدى با عمار رفتار كرد و در روش خود تغييرى نداد . « 2 » مقداد تا آخر عمر خود همواره با روش او مبارزه كرد و هرگز در نماز به او اقتدا نكرد و او را به لقب امير مؤمنان نخواند . « 3 »\r\n\r\nمقداد از ماست\r\nجوانمردى ، فداكارى واستقامت در راه دين ، ازهمان عصر رسول اكرم ( ص ) از چهرهء تابناك مقداد پيدا بود . رسول گرامى اسلام - كه مقداد را به‌خوبى مىشناخت و مىدانست كه او تا آخرين لحظات عمر به اسلام و پيرو راستين آن وفادار باقى خواهد ماند - در بارهء او جمله‌اى فرمود كه اگر هيچ فضيلتى را در تاريخ براى مقداد نيابيم ، همين جمله براى او كافى است . از امام باقر ( ع ) نقل شده كه روزى جابر بن عبدالله انصارى در بارهء سلمان ، ابوذر ، عمار و مقداد از رسول خدا ( ص ) سؤال كرد . حضرت در مورد هر يك از آنان مطالبى\r\n\r\n\r\n","description":"","footnote":"\r\n( 1 ) . تاريخ يعقوبى ، ترجمهء آيتى ، ج 2 ، ص 55 .\r\n( 2 ) . الغدير ، ج 9 ، ص 16 .\r\n( 3 ) . سفينة البحار ، ج 2 ، ص 409 .\r\n","page_name":" 160 ","page_number":160},
  {"content":"\r\n\r\nفرمود تا آنكه در بارهء مقداد چنين فرمود : مقداد از ماست ، خداوند دشمن كسى است كه دشمن اوست و دوست كسى است كه دوست اوست . « 1 »\r\n\r\nحواريّون پيامبر ( ص )\r\nحواريون ياران برگزيده و مخلصى را گويند كه به شخصى گرويده‌اند و همواره ملازم و نزديك او هستند تا وى هر دستورى دهد ، انجام دهند . براى مثال ، حواريون حضرت عيسى كه در قرآن هم از آنان ياد شده است ، دوازده نفر بودند كه طبقهء نخست از مؤمنين به حضرت عيسى ( ع ) بوده و همواره ملازم محضرش بودند . « 2 »\r\nامام هفتم حضرت موسى بن جعفر ( ع ) فرمود : چون روز قيامت فرا مىرسد ، منادى حق ندا مىدهد : كجا هستند حواريّون پيامبر اكرم ( ص ) ؟ آنان كه عهد و پيمان خويش با رسول خدا ( ص ) را نقض نكردند و بدان پايبند بودند ؟ پس سلمان ، مقداد و ابوذر برمىخيزند . « 3 » اين روايت نيز شخصيت و مقام مقداد را به روشنى بيان مىكند ، زيرا در ميان آن همه مسلمان و صحابى ، تنها اين سه نفر به دليل وفادارى به عهد و پيمان خود ، حوارى رسول خدا ( ص ) لقب گرفتند .\r\n\r\nپايان عمر پر افتخار مقداد\r\nمقداد زندگى توأم با حماسه و افتخار خود را سپرى كرد . وى در اواخر عمر خود در جُرْف « 4 » سكونت داشت و در همانجا به سال 33 هجرى ، در سن هفتاد سالگى وفات يافت ؛ مسلمانان جنازهء او را بر روى دوش خود تا مدينه تشييع كردند و طبق وصيّت وى ، عمار بر او نماز گزارد « 5 » و پس از آن در قبرستان بقيع به خاك سپرده شد . « 6 »\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 347 - 348 .\r\n( 2 ) . لغت‌نامه دهخدا .\r\n( 3 ) . بحارالانوار ، ج 22 ، ص 342 ؛ تنقيح المقال ، ج 1 ، ص 197 .\r\n( 4 ) . جُرْف : مكانى است در سه مايلى ( يك فرسخى ) مدينه به سمت شام ( معجم البلدان ، ج 2 ، ص 128 ) .\r\n( 5 ) . تاريخ يعقوبى ، ترجمهء آيتى ، ج 2 ، ص 65 .\r\n( 6 ) . طبقات ، ج 3 ، ص 163 .\r\n","page_name":" 161 ","page_number":161},
  {"content":"\r\n\r\nاينكه بعضى قبرى را كه در بيابان شهروان ( حدود بغداد ) است به مقداد نسبت مىدهند ، صحيح نيست ، بلكه اين قبر كه به زبان مردم آن ناحيه به مقبره بغداد معروف است ، قبر فاضل مقداد سيورى و يا قبر يكى از بزرگان و مشايخ عرب است . « 1 »\r\n\r\n\r\n","description":"","footnote":"\r\n( 1 ) . الكنى والالقاب ، شيخ عباس قمى ، ج 3 ، ص 10 ؛ تتمة المنتهى ، شيخ عباس قمى ، ص 15 - 16 . همچنين حضور عثمان و زبير بر سر قبر مقداد اين نظر را كه مقداد در بقيع دفن است ، تأييد مىكند .\r\n","page_name":" 162 ","page_number":162},
  {"content":"\r\n\r\n\r\nابوايّوب انصارى\r\n\r\nآشنايى با ابوايّوب\r\nنامش خالد ، فرزند زيد بن كليب بن ثعلبه از قبيلهء بنى نجار « 1 » مدينه و از جمله كسانى است كه كنيه او ( ابوايّوب ) مشهورتر از نامش مىباشد ، به طورى كه تا اواخر عمر خليفه سوم مردم مدينه نمىدانستند كه نام او خالدبن زيد است . « 2 » وى يكى از هفتاد نفر انصارى است كه در عقبه با رسول خدا ( ص ) بيعت كردند « 3 » . بعد از هجرت پيامبر اكرم به مدينه ، ابوايّوب در تمام جنگهاى پيامبر شركت كرد « 4 » .\r\nابوايّوب انصارى تا دوران حكومت حضرت على ( ع ) در مدينه ساكن بود و بعد از آن به عراق و سپس به شام رفت و تا ايام خلافت بنىاميه زنده بود . « 5 » او از معدود افرادى است كه حوادث آن روزگار را با نقل روايات بسيار به سينهء تاريخ سپرده است . « 6 »\r\n\r\nميزبان رسول خدا ( ص )\r\nمردم مدينه - كه سه سال بود به پيامبر ( ص ) ايمان آورده بودند - هنگامى كه شنيدند\r\n\r\n\r\n","description":"","footnote":"\r\n( 1 ) . اعلام ، ج 2 ، ص 336 .\r\n( 2 ) . اعيان الشيعة ، ج 6 ، ص 285 ؛ تاريخ طبرى ، ج 4 ، ص 423 .\r\n( 3 ) . اعيان الشيعه ، ج 6 ، ص 284 .\r\n( 4 ) . الغدير ، ج 9 ، ص 125 ؛ اعيان الشيعة ، ج 6 ، ص 284 ؛ اصابه ، ج 1 ، ص 405 .\r\n( 5 ) . اعلام ، ج 2 ، ص 336 .\r\n( 6 ) . اعيان الشيعه ، ج 6 ، ص 284 ؛ وى يك صد و پنجاه و پنج حديث از پيامبر نقل كرده است ( اعلام ، ج 2 ، ص 336 ) .\r\n","page_name":" 163 ","page_number":163},
  {"content":"\r\n\r\nرهبرشان از مكه هجرت كرده و در آستانهء ورود به مدينه است ، از خانه‌ها بيرون آمدند و چنان جوش و خروشى بر پا كردند كه قلم از توصيف آن عاجز است . آنها به پيشواز پيامبرشان آمده و با طنين سرودهاى شادى ، محيط مدينه را پر از شور و غوغا كردند ، رؤساى قبايل زمام ناقه را گرفته و هركدام اصرار مىورزيدند كه پيامبر در منطقهء آنها وارد شود . هر كس به اميد همنشينى با پيامبر مىگفت : اى رسول خدا ، اينجا بفرماييد و رسول خدا در جواب مىفرمود : شتر را واگذاريد ، او از جانب خدا مأمور است . « 1 » پس بر در خانهء هر كس زانو زد ، من ميهمان او خواهم بود .\r\nپيامبر افسار را رها كرد . شتر سريع پيش مىرفت و چشمان مردم بر اين مرد و مَرْكَب خيره شده بود . ناگهان ولوله‌ايى بر پا شد ! شتر در قطعه زمينى زانو زد كه در كنارش خانهء محقرى قرار داشت . آن خانه از آنِ فقيرترين فرد مدينه بود . « 2 » بدينسان ، پيامبر ميهمان كوخ‌نشينان شد « 3 » و خداوند از بين انصار ، ابوايّوب را به ميزبانى رسولش انتخاب كرد .\r\nابوايّوب را در بزرگى همين بس كه اين‌گونه خداوند متعال توجه‌اش را به او نشان داد .\r\n\r\nنخستين معجزه پيامبر ( ص ) در مدينه\r\nدر شهر مدينه ، نيازمندتر از ابوايّوب نبود و چون پيامبر اكرم به خانهء او وارد شد ، برخى مردم اندوه و تاسف خوردند كه چگونه ابوايّوب از پيامبر خدا پذيرايى خواهد كرد و اى كاش ايشان در منزل بهترى سكنى مىگزيد . درحالى كه دلهاى مردم در حسرت جدايى از پيامبر باقى مانده بود ، ابوايّوب صدا زد : مادر ، در را بگشا ، به راستى سرور بنى آدم و گرامىترين انسانها ، حضرت محمد مصطفى ( ص ) آمده است . مادر ابوايّوب كه\r\n\r\n\r\n","description":"","footnote":"\r\n( 1 ) . تهذيب تاريخ دمشق ، ابن عساكر ، ج 5 ، ص 40 .\r\n( 2 ) . سفينة البحار ، ج 1 ، ص 51 .\r\n( 3 ) . از اين روايت روشن مىشود كه ورود پيامبر اكرم ( ص ) به خانهء ابوايّوب به چند جهت بوده است :\r\nقطع طمع ثروتمندان از پيامبر خدا ( ص ) و اينكه آن حضرت بخواهد به سوى آنان گرايش پيدا كند ، بيان اينكه ثروت نزد پروردگار عالم ارزشى ندارد ، دلجويى از فقيران ، تشويق مردم به زهد در دنيا ، آموختن تواضع به مردم و اينكه فقيران را به خاطر فقرشان تحقير نكنند و ثروتمندان را به خاطر ثروتشان احترام نگذارند ، شكسته نفسى و خويشتن را به تواضع واداشتن . ( ر . ك : اعيان الشيعه ، ج 6 ، ص 284 ) .\r\n","page_name":" 164 ","page_number":164},
  {"content":"\r\n\r\nنابينا بود در را گشود و گفت : اى كاش چشم داشتم كه صورت سرور و آقاى خودم ، رسول خدا را مىديدم . در اين هنگام پيامبر كف دست مباركش را بر چشمان آن زن نهاد و ناگاه چشمان مادر ابوايّوب گشوده شد ! اين نخستين معجزه آن حضرت در مدينه بود . « 1 »\r\n\r\nمعجزهء ديگر\r\nابوايّوب در خانه چيزى نداشت تا در مدت اقامت پيامبر از ايشان پذيرايى كند جز يك بزغاله و يك مَن جو . بزغاله را سر بريد و كباب كرد و جو را آرد و خمير نمود و پخت و در سفره گذاشت . پيامبر دستور داد تا ابوايّوب جار بزند كه هر كس غذا مىخواهد به خانه او بيايد ! ابوايّوب همچنان صدا مىزد و مردم با شتاب مىآمدند تا خانه از جمعّيت پر شد و همه از آن غذا خوردند و از غذا كاسته نشده بود . در پايان پيامبر دستور داد استخوانهاى بزغاله را گرد آوردند . حضرت آنها را داخل پوست قرار داد و سپس فرمود :\r\nبه اذن خداى تعالى بر خيز ! بزغاله برخاست و مردم از شگفتى اين عمل يك‌صدا شهادتين را بر زبان جارى كردند . « 2 »\r\n\r\nادب ابوايّوب\r\nپيامبر در طبقهء پائين خانهء ابوايّوب سكنى گزيد و ابوايّوب و مادرش در طبقهء بالا .\r\nشب هنگام ابوايّوب به خود آمد و با خود گفت : ما بالاى سر رسول خدا راه مىرويم ! از روى ادب از طبقهء بالا پايين آمد و در گوشه‌اى از خانه شب را گذراند . چون صبح شد ، سخن خود را به پيامبر اظهار داشت . پيامبر فرمود : پايين براى من راحت‌تر است . ابوايّوب گفت : من پا نمىنهم بر سقفى كه شما در زير آن باشيد . به اين ترتيب ابوايّوب پايين آمد و پيامبر به طبقهء بالا نقل مكان كرد . « 3 »\r\n\r\n\r\n","description":"","footnote":"\r\n( 1 ) . مناقب ، ج 1 ، ص 176 .\r\n( 2 ) . همان ، ص 174 .\r\n( 3 ) . صفة الصفوة ، ابن جوزى ، ج 1 ، ص 195 - 196 .\r\n","page_name":" 165 ","page_number":165},
  {"content":"\r\n\r\nروزى چند تار موى شريف پيامبر بر روى زمين افتاد ، ابوايّوب خم شد و آنها را برداشت .\r\nپيامبر كه اين عمل را مشاهده كرد ، در بارهء ابوايّوب اين‌طور دعا كرد : اى ابوايّوب ، بدى و زشتى به تو نرسد ! « 1 »\r\nدر مدت اقامت پيامبر در خانهء ابوايّوب ، وى كمر به خدمت آن حضرت بست ، به طورى كه از چاه ابى أنس و مالك بن نضر آب آشاميدنى مىآورد « 2 » تا اينكه پيامبر مسجد و خانه خود را بنا كرد و از خانهء ابوايّوب به آنجا نقل مكان كرد .\r\nام‌سلمه ، همسر پيامبر ( ص ) مىگويد : برخى انصار از جمله ابوايّوب انصارى به رسول خدا ( ص ) بيشتر نيكى مىكردند و اين به دليل همسايگى نزديك آنان با رسول خدا بود .\r\nروزى نمىگذشت مگر يكى از آنان هديه‌اى به آن حضرت تقديم مىكرد و پيامبر هر كجا بود ، چنين بود . « 3 »\r\n\r\nهديه ابوايّوب به پيامبر ( ص )\r\nابوايّوب هنگامى كه از ازدواج حضرت فاطمه ( س ) با حضرت على ( ع ) خبردار شد ، گوسفندى را به رسم هديه تقديم رسول خدا كرد « 4 » و بدين‌وسيله ، محبت خود را به پيامبر و اهل بيتش ابراز داشت .\r\nبعدها ، از اين ازدواج فرخنده حسنين ( ع ) پا به عرصهء جهان نهادند . ابوايّوب در بارهء حسنين مىگويد : روزى بر رسول‌خدا ( ص ) وارد شدم و ديدم حسن و حسين ( ع ) در دامن آن حضرت مشغول بازى هستند . به پيامبر عرض كردم : اى رسول خدا ، آيا آنها را دوست مىدارى ؟ حضرت فرمود : چگونه آن دو را دوست نداشته باشم و حال آنكه آنان دو ريحانهء من از دنيا هستند كه مىبويم . « 5 »\r\n\r\n\r\n","description":"","footnote":"\r\n( 1 ) . الغدير ، ج 9 ، ص 125 .\r\n( 2 ) . طبقات ، ج 1 ، ص 504 .\r\n( 3 ) . همان ، ج 8 ، ص 163 .\r\n( 4 ) . سفينة البحار ، ج 1 ، ص 52 .\r\n( 5 ) . الغدير ، ج 2 ، ص 265 .\r\n","page_name":" 166 ","page_number":166},
  {"content":"\r\n\r\n\r\nعقد برادرى ابوايّوب\r\nتمركز مسلمانان در مدينه فصل جديدى در زندگانى پيامبر پديد آورد . حضرت پيش از ورود به مدينه درصدد جلب قلوب به آيين خود بود ، ولى پس از ورود بايد موجوديت خود و مسلمانان را اعلام كند و آنان را در برابر دشمنان داخلى و خارجى متحد نمايد .\r\nاختلاف در دو محيطى كه مهاجر و انصار در آن پرورش يافته بودند و اختلافات آنها در طرز تفكر و معاشرت و همچنين وضع نابسامان زندگى مهاجرين - كه همه چيزشان را در مكه جا گذاشته بودند تا ايمان و آرمانشان را سلامت بدارند - خطرى براى ادامه حيات دينى و سياسى جامعه مدينه به حساب مىآيد . به همين دليل ، پيامبر از طرف خدا مأمور شد تا ميان مهاجر و انصار پيمان برادرى ببندد . از اين رو ، روزى در جمعى و مجلسى عمومى رو به مسلمانان كرد و فرمود : دوتا دوتا با يكديگر برادر دينى شويد . « 1 » وقتى نوبت به ابوايّوب انصارى رسيد ، او را با مُصعب بن‌عمير اولين مبلغ اسلام در مدينه برادر خواند . « 2 » بر اثر اين پيمان كه در تاريخ هيچ نهضت و ملتى نظير ندارد ، هر انصارى كفالت و سرپرستى يك خانوادهء مهاجر را پذيرفت و او را در همهء اموال خود شريك كرد . پيامبر با اين طرح توانست وحدت سياسى و معنوى مسلمانان را حفظ كند .\r\n\r\nشركت ابوايّوب در جنگ بدر\r\nيكى از مجاهدان حاضر در جنگ سرنوشت ساز بدر ، ابوايّوب است . « 3 » كسانى كه در اين جنگ ( نخستين جنگ اسلام با قريش ) شركت كرده بودند ، در ميان مسلمانان امتياز و برترى داشتند . در جنگ بدر مسلمانان پيروز شدند و مطلّب بن حنطب به دست ابوايّوب به اسارت درآمد . « 4 » ابوايّوب بعد از مدتى او را - كه مالى نداشت تا فديه « 5 » دهد - بزرگوارانه آزاد كرد . « 6 »\r\n\r\n\r\n","description":"","footnote":"\r\n( 1 ) . فروغ ابديت ، ج 1 ، ص 374 .\r\n( 2 ) . اصابه ، ج 1 ، ص 405 ؛ اسد الغابه ، ج 2 ، ص 80 .\r\n( 3 ) . طبقات ، ج 2 ، ص 21 .\r\n( 4 ) . بحارالانوار ، ج 19 ، ص 358 .\r\n( 5 ) . آنچه از مال براى رهايى خود يا ديگرى دهند ، سربها ( فرهنگ معين ) .\r\n( 6 ) . مغازى ، ج 1 ، ص 141 .\r\n","page_name":" 167 ","page_number":167},
  {"content":"\r\n\r\n\r\nنقش ابوايّوب در مقابله با منافقين\r\nروزى گروهى از منافقين در مسجد گرد آمده بودند . پيامبر ( ص ) وارد مسجد شد و آنان را ديد كه كنار هم نشسته‌اند و به آهستگى با هم سخن مىگويند . پيامبر براى مقابله با آنان دستور داد كه آنان را از مسجد بيرون كنند . در اين لحظه ، ابوايّوب - كه گويى منتظر يك چنين فرصت مناسبى بود - از جاى خود برخاست و به طرف عمر بن قيس رفت و پاهايش را گرفت و او را كشان كشان از مسجد بيرون انداخت ، سپس رو به رافع بن وديعه كرد و يقهء لباسش را گرفت و با شدت به جلو كشاند و بر صورت او سيلى نواخت و او را نيز از مسجد بيرون راند و به او گفت : اف بر تو اى منافق خبيث ! از مسجد رسول اكرم بيرون رو . « 1 »\r\nعبداللّه بن ابى ، رئيس منافقين مدينه ، در جنگ احد به همراه پيامبر از مدينه خارج شد ، اما كينهء آن حضرت را در دل داشت و منتظر فرصتى بود تا ضربه‌اى به نظام نو پاى اسلام وارد كند . از اين رو ، در نيمه راه به بهانه اينكه پيامبر در شيوهء جنگيدن با كفار از نظر جوانان پيروى كرده و رأى او را نپذيرفته است ، به همراه سيصد نفر از طرفدارانش ، از جبههء جنگ برگشت « 2 » و با اين عمل منافقانه مىخواست شكافى در صفوف مسلمانان ايجاد كند . وقتى رسول اكرم ( ص ) از جنگ احد به مدينه بازگشت ، ازطرف خداوند مأمور شد كه دشمن را تعقيب كند تا طمع او را از بين ببرد و منافقان و يهوديان را نيز مأيوس سازد .\r\nپيامبر از اين مأموريت با موفقيت بازگشت . « 3 »\r\nروز جمعه فرا رسيد . عبداللّه بن أبّى - كه به هنگام نماز جمعه در جايگاهى مخصوص مىنشست و گاه در بين سخنرانى پيامبر برمىخاست و در تأييد سخنان آن حضرت كلماتى مىگفت - آن روز براى جبران تخلف آشكار خود و باز گرداندن موقعيّت از دست رفته به هنگام سخنرانى حضرت به پا ايستاد و گفت : مردم ، اين رسول خداست در ميان شما كه خداوند به دو شما را گرامى داشت ، يارىاش كنيد و فرمانش را گردن نهيد .\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 175 .\r\n( 2 ) . فروغ ابديت ، ج 2 ، ص 454 .\r\n( 3 ) . همان ، ج 2 ، ص 492 .\r\n","page_name":" 168 ","page_number":168},
  {"content":"\r\n\r\nمسلمانان با شنيدن اين كلمات ، ديگر تحمل نكردند و به او گفتند : بنشين اى دشمن خدا ! ابوايّوب كه او را خوب مىشناخت ، ريش او را گرفت ، هُلش داد و به او گفت : تو لايق اين مقام نيستى ! و سرانجام او را از مسجد بيرون راند . « 1 »\r\n\r\nحفاظت از پيامبر ( ص )\r\nبعد از جنگ خيبر ، به دليل سوء قصدى كه يك زن يهودى به نام زينب به جان پيامبر كرده بود ، بسيارى از ياران پيامبر از جانب صفيّه - كه اينك به خواست خود در شمار زنان پيامبر درآمده بود - نگران بودند ، به خصوص آنكه پدران و برادران و همسر و عموها و تمام بستگان وى در خيبر كشته شده بودند . ابوايّوب بيشتر از همه نگران جان پيامبر بود .\r\nاز اين رو ، تصميم گرفت در خيبر و در راه بازگشت به مدينه ، از پيامبر محافظت كند ، در حالى كه شخص پيامبر از اين دلسوزى بىخبر بود . « 2 » در بين راه تاريكى فرارسيد ، خيمه‌ها بر پا شد و پيامبر نيز به خيمه خود رفت . ابوايّوب نيز بىدرنگ براى مراقبت به نزديكى خيمهء پيامبر آمد و به حالت آماده باش و دست بر قبضه شمشير دور خيمه قدم زد و تا صبح بيدار ماند . چون سحرگاه پيامبر از خيمه بيرون آمد ، متوجه شد ابوايّوب با شمشير آخته ايستاده است . ابوايّوب پيامبر را صحيح و سالم يافت و تكبير گفت . پيامبر با تعجب از او پرسيد : اى ابوايّوب ، چه خبر شده است ؟ ابوايّوب پاسخ داد : اى رسول خدا ، با اين كنيز ( صفيّه ) در خيمه بوديد و حال آنكه پدر و برادران و عموها و همسر و همهء خويشان او را كشته‌ايد ، ترسيدم به شما آسيبى برساند ، پس خواستم به شما نزديك باشم . رسول خدا تبسم كرد و به او سخنى نيك فرمود . « 3 » در جاى ديگر آمده كه پيامبر فرمود :\r\nپروردگارا ، ابوايّوب را محافظت فرما ، همان‌گونه كه او از من محافظت كرد . « 4 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 318 ؛ سيرهء ابن هشام ، ج 3 ، ص 111 .\r\n( 2 ) . فروغ ابديت ، ج 2 ، ص 665 .\r\n( 3 ) . مغازى ، واقدى ، ج 2 ، ص 708 ؛ تهذيب تاريخ دمشق ، ج 5 ، ص 41 ؛ طبقات ، ج 2 ، ص 116 ؛ صفة الصفوة ، ج 1 ، ص 196 .\r\n( 4 ) . سيرهء ابن هشام ، ج 3 ، ص 355 .\r\n","page_name":" 169 ","page_number":169},
  {"content":"\r\n\r\n\r\nچهرهء مقبول و معتمد\r\nروزگار سپرى شد تا آنكه اواخر حكومت عثمان فرا رسيد . در آن هنگام ابوايّوب با آن همه فضائل و سوابق دوستى با پيامبر ، در زمرهء شخصيتهاى بزرگ جامعهء اسلامى به شمار مىآمد . او مىديد كه با نفوذ فرصت‌طلبان و افراد منحرف و اشرافى ، جامعهء اسلامى از مسير صحيح خود خارج شده است و به صالحان امّت مانند ابوذرها و عمارها و ابن مسعودها ستم مىشود . به همين دليل ، زمان خليفهء سوم را زمان ستم و دشمنى مىدانست . « 1 »\r\nكار بدانجا مىكشد كه عده‌اى بر ضد خليفه شورش ، و خانهء او را محاصره مىكنند .\r\nدر مدت محاصره ، خليفه از اقامهء نماز در مسجد منع شد و مردم به دنبال ابوايّوب انصارى رفتند و نماز را با او اقامه كردند . « 2 » مردم با اقتدا به ابوايّوب ، بر عدالت او صحّه مىگذراند و اعتماد خودشان به او را نشان مىدهند .\r\nبعد از كشته شدن عثمان ، چشم مردم به اصحاب و بزرگان انصار و مهاجر دوخته شده بود تا ببينند آنان چه كسانى را براى رهبرى آينده جامعهء اسلامى پيشنهاد مىكنند .\r\nاما ديگر احتياج به مشورت نبود ، مردم اكنون با رفتن ابرهاى جهل و غفلت از برابر ديدگانشان ، تابش خورشيدى را مىديدند كه تا آن هنگام از گرمى هدايتش محروم بودند . از اين رو ، تا ابوايّوب انصارى و عمار ياسر و ديگر بزرگان امت ، حضرت على ( ع ) را به مردم پيشنهاد كردند ، عموم مردم پذيرفتند . سپس هر يك از بزرگان « 3 » به سخنرانى ايستادند و برترى امام را يادآورى كردند ؛ بعضى او را برتر از اهل زمان خود و برخى برتر از همهء مسلمانان دانستند . « 4 » به اين ترتيب حضرت على ( ع ) با اصرار مردم ، زمام امور\r\n\r\n\r\n","description":"","footnote":"\r\n( 1 ) . الغدير ، ج 9 ، ص 125 .\r\n( 2 ) . اعيان الشيعه ، ج 6 ، ص 285 ؛ تاريخ طبرى ، ج 4 ، ص 423 ؛ كامل ، ج 3 ، ص 187 .\r\n( 3 ) . مانند ابوالهيثم بن تيّهان ، رفاعة بن رافع و مالك بن عجلان .\r\n( 4 ) . شرح نهج‌البلاغه ، ج 7 ، ص 36 .\r\n","page_name":" 170 ","page_number":170},
  {"content":"\r\n\r\nحكومت اسلامى و هدايت و رهبرى مسلمانان را به عهده گرفت .\r\n\r\nحمايت و اطاعت از فرماندهى\r\nبا تحميل جنگ جمل بر حضرت على ( ع ) ، ابوايّوب انصارى براى شركت در جنگ به بصره رفت و پيش از شروع جنگ ، به همراه تعدادى از بزرگان ، خدمت امام رسيدند و در حمايت از نظر حضرت مبنى بر جنگ با بيعت‌شكنان اين سخنان را ايراد كردند : اى امير مؤمنان ، در كار خود بنگر و قوم خود يعنى اين گروه از قريش را سرزنش كن كه پيمانت را شكسته و از عهد خود با تو سر باز زده‌اند و در نهان ما را به كنار گذاشتن تو فرا مىخوانند .\r\nاين مخالفت از آن روست كه آنان اسوه و الگوى اسلامى را خوش نمىدارند و امتياز و برترى را از دست داده‌اند ، و چون ميان آنان و غير عرب مساوات برقرار كردى ، ناراحت شده‌اند و با دشمن تو رايزنى كرده ، او را بزرگ ساخته‌اند و اينك براى پراكنده كردن جماعت مسلمانان و گرد هم آوردن گمراهان ، به خونخواهى عثمان پرداخته‌اند . هر چه رأى توست ، اعمال فرما . « 1 »\r\nبا سخنان ابوايّوب و همراهان و حمايت از تصميم فرماندهى ، جلوى هرگونه تضعيف احتمالى جنگ براى فرونشاندن فتنهء ناكثين گرفته شد .\r\n\r\nفرمانده انصار در جمل\r\nدر جنگ جمل افراد امام به‌صورت دسته‌هاى هزار نفرى سازمان يافته بودند و فرماندهى هر دسته را يكى از اصحاب بزرگوار حضرت به عهده داشت . سرانجام با رشادتهاى ابوايّوب و ديگر ياران امام ، جنگ به پيروزى لشكر حق انجاميد و نيروها به شهر بصره وارد شدند .\r\nدر پيشاپيش يكى از دسته‌هاى هزار نفرى ، سوار نيرومندى حركت مىكرد كه كلاه و لباس سفيدى بر تن و پرچمى در دست داشت و شمشيرش را حمايل كرده بود . مردم شهر كه ابهّت اين سوار چشمهانشان را خيره كرده بود ، پرسيدند : اين سوار كيست ؟ به آنان پاسخ داده شد : ابوايّوب انصارى است و اين همراهان از انصار و ديگران هستند . « 2 »\r\n\r\n\r\n","description":"","footnote":"\r\n( 1 ) . شرح نهج البلاغه ، ج 7 ، ص 39 .\r\n( 2 ) . اعيان الشيعه ، ج 6 ، ص 285 .\r\n","page_name":" 171 ","page_number":171},
  {"content":"\r\n\r\n\r\nزندگى زاهدانه\r\nابوايّوب در بصره ميهمان ابن عباس مىشود و ابن عباس نيز به احترام وى ، خانه‌اش را براى او خالى مىكند و به دوست قديمىاش مىگويد : ابوايّوب ، از تو چنان پذيرايى خواهم كرد كه تو از رسول خدا ( ص ) پذيرايى كردى .\r\nميزبان پيامبر و فقيرترين فرد مدينه اكنون خود ، ميهمان است . ابوايّوب با داشتن بالاترين پست و مقام حكومتى در مدينه ( جانشين خليفه ) ، از كسانى نبود كه دين برايش دنيا ( مال و منال ) آورده باشد و همواره مانند مولايش على ( ع ) در زهد زندگى كرده است . گويى ابن عباس هم حدس مىزند كه او فقير و مقروض باشد . از اين جهت ، رو به دوستش مىكند و مىپرسد : ابوايّوب ، چه مقدار قرض دارى و او مىگويد : بيست هزار درهم . ابن عباس چهل هزار درهم و بيست بنده به او مىدهد و مىگويد : ابوايّوب ، هر آنچه كه در خانهء من است ، از آن توست . « 1 »\r\nابوايّوب مىخواست به مردم زمان خود بياموزد كه اصحاب پيامبر بايد روش زاهدانه‌اى در پيش بگيرند و اگر در اين راه فقرى هم به آنان رسد ، مانند پيامبر آن را تحمّل كنند و نه همچون طلحه و زبير و ديگر زراندوزان و اشراف ، خود را تافته جدا بافته‌اى از مردم بدانند و از حكومت حضرت على ( ع ) انتظارات نابجا داشته باشند .\r\n\r\nپيشگويى پيامبر ( ص ) در بارهء ابوايّوب\r\nبا شروع جنگ صفين ، ابوايّوب به همراه امام به سوى نبرد با دشمن حركت كرد . در راه ، قبيلهء ازْدْ او را ديدند و از شوق ديدن اين صحابى بزرگ پيامبر ، شتر پروارشده‌اى را به رسم هديه همراه شخصى نزد او فرستادند . آن شخص نزد ابوايّوب آمد ، سلام كرد و گفت : اى ابوايّوب ، خداوند تو را به يارى پيامبر خود و ميهمان شدن حضرت در خانه‌ات بزرگ و گرامى داشت و اكنون تو را مىبيينم كه شمشير به دست آمده‌اى و مىخواهى با مسلمانان بجنگى ! ابوايّوب به آنان گفت : پيامبر ( ص ) به ما سفارش كرد كه همراه على ( ع )\r\n\r\n\r\n","description":"","footnote":"\r\n( 1 ) . تهذيب تاريخ دمشق ، ج 5 ، ص 44 .\r\n","page_name":" 172 ","page_number":172},
  {"content":"\r\n\r\nبا ناكثين « 1 » بجنگيم . با آنان جنگيديم و سفارش نمود كه با قاسطين « 2 » بجنگيم و اين حركت ماست به سوى آنان و باز پيامبر سفارش كرد كه با مارقين « 3 » هم بجنگيم كه من هنوز آنان را نديده‌ام . « 4 » سپس گفت : شنيدم كه رسول خدا ( ص ) به عمار ياسر فرمود : گروه ستم‌پيشه‌اى تو را به شهادت مىرسانند و تو در آن هنگام با حق هستى و حق با توست . اى عمار ، اگر ديدى على ( ع ) به سمتى مىرود و همه مردم به سمتى ديگر ، همراه على برو . « 5 »\r\n\r\nنامه معاويه به ابوايّوب\r\nروزى معاويه براى ابوايّوب انصارى نامه‌اى يك سطرى نوشت كه : لا تَنْسى شَيْباءُ ابا عَذْرَتِها وَ لا قاتِلَ بِكْرِها . ابوايّوب منظور معاويه را درنيافت . از اين رو ، نامه را خدمت حضرت على ( ع ) آورد و گفت : اى امير مؤمنان ، فرزند هند نابكار و پناهگاه منافقان به من نامه‌اى نوشته كه نمىدانم مقصودش چيست . امام آن را خواند و به ابوايّوب گفت : اين ضرب‌المثل است و مرادش اين است كه من فراموش نمىكنم كشتن عثمان را همانطورى كه زن ، شوهر اولش و قاتل فرزند بزرگش را از ياد نمىبرد .\r\nابوايّوب نيز طّى نامه‌اى به معاويه پاسخ داد : اما بعد ، تو به من نوشته‌اى كه زن مرگ فرزند و شوهر نخستين خود را از ياد نخواهد برد و اين را مثلى براى كشته شدن عثمان آورده‌اى . ما را چه به عثمان ، آنچه عثمان را به انتظار گذاشت و يزيد بن اسد و اهل شام را از كمك‌رسانى به او باز داشت ، تو بودى و آنانى كه عثمان را كشتند ، بىگمان ، غير از انصار بودند . چون نامه به معاويه رسيد ، مايهء سرشكستگى او شد . « 6 »\r\n\r\n\r\n","description":"","footnote":"\r\n( 1 ) . پيمان شكنانى كه در مدينه با حضرت على ( ع ) بيعت كردند و در بصره آن را شكستند ( طلحه و زبير ) .\r\n( 2 ) . به معناى ستمگران است و به معاويه و همدستان او مىگويند .\r\n( 3 ) . منافقين و خوارج نهروان .\r\n( 4 ) . شرح نهج البلاغه ، ج 3 ، ص 207 ؛ تنقيح المقال ، ج 1 ، ص 390 ؛ تهذيب تاريخ دمشق ، ج 5 ، ص 44 ؛ مجمع الزوائد ، نورالدين هيثمى ، ج 6 ، ص 235 ؛ جامع الرواة ، محمد بن على اردبيلى ، ج 1 ، ص 291 ؛ اعيان الشيعه ، ج 6 ، ص 285 .\r\n( 5 ) . اعيان الشيعه ، ج 6 ، ص 285 .\r\n( 6 ) . وقعهء صفين ، ص 366 - 368 .\r\n","page_name":" 173 ","page_number":173},
  {"content":"\r\n\r\nبدين سان ابوايّوب توانست با روشن ساختن ماهيت واقعى ماجراى كشته شدن عثمان ، توطئهء معاويه را كه مىخواست با فريب اذهان عمومى ، نقش خود را در قتل عثمان پنهان كند ، به خود او باز گرداند و تبليغات او را براى بد نام ساختن ياران امام خنثى كند .\r\nسرانجام جنگ صفين با توطئهء دشمن به آتش بس كشيده شد و از دامن آن ، خوارج منافق بيرون آمدند و جنگ ديگرى به نام نهروان بر امام تحميل شد .\r\n\r\nتشويق و تهييج نيروها\r\nيادآورى گذشته و رويدادهايش روشنگر و بيدار كننده است ، به‌ويژه براى مردمى كه مىپندارند با وجود خطر دشمن ، همچنان مىتوانند در امنيت و عدالت زندگى كنند و با شركت نكردن در جنگ بر ضد دشمنانشان و گوش ندادن به فرمان رهبرى خواهند توانست در عزّت و شرف باقى بمانند . در اين مواقع بر سران بيداردل جامعه است كه با سخنان خود مردم را براى نبرد با دشمن تشويق و آماده كنند . از اين رو است كه مىبينيم ابوايّوب انصارى به هنگام سستى افراد براى رفتن به جنگ ، اين سخنان آتشين را براى آنان ايراد مىكند :\r\nهمانا امير المؤمنين - كه خداى بزرگش دارد - مطلب را به آن كه گوش شنوا و قلب امين دارد ، رسانيد . حقيقتاً خداوند شما را به وسيلهء امير المؤمنين ( ع ) كرامتى بخشيد كه شما آنچنان كه سزاوار است آن را نپذيرفتند ؛ هنگامى كه پسر عم پيامبر و بهترين مسلمانها و سرور ايشان بعد از رسول خدا در ميان شما فرود آمد ، او كه دين را به شما آموزش مىدهد و شما را به جهاد با دشمنان فرا مىخواند . سوگند به خدا ، گويا شنوايى نداريد و بر دلهايتان مهر زده شده كه جواب نمىدهيد . !\r\nبندگان خدا آيا ستم و دشمنى ديروز بر شما نگذشت كه همهء اسلام و شما را فرا گرفته بود ؟\r\nپس چه بسا صاحب حقّى كه محروم بود و آبرويش بر باد رفته و بر گرده‌اش شلاق و بر صورتش سيلى نواخته مىشد . چون امام آمد حق را آشكار نمود ، عدل را گسترانيد و به كتاب خدا عمل كرد ، پس اين نعمت خدا را شكرگزار باشيد و خطاكارانه پشت نكنيد . « و مانند كسانى مباشيد كه گفتند شنيديم در حالى كه نمىشنيدند . » « 1 » شمشيرها را تيز كنيد ، وسائل\r\n\r\n\r\n","description":"","footnote":"\r\n( 1 ) . انفال ( 8 ) ، آيهء 21 .\r\n","page_name":" 174 ","page_number":174},
  {"content":"\r\n\r\nجنگى را فراهم نماييد و آماده جهاد باشيد ، پس هر گاه شما را به جهاد فرا خواندند اجابت كنيد و هر گاه فرمانتان دادند ، اطاعت كنيد تا از راستگويان باشيد . « 1 »\r\nابوايوب ، در اين جنگ ( نهروان ) از سوى امام على ( ع ) به سمت فرمانده سواره نظام منصوب شد . « 2 »\r\n\r\nپرچم امان به دست ابوايّوب\r\nدر جنگ نهروان ، امام به ياران خود دستور داد كه دست نگه دارند تا خوارج شروع كنند و براى اتمام حجت پرچم امان را برافراشت و به دست ابوايّوب انصارى سپرد . ابوايّوب نيز به سخن ايستاد و گفت : هر كس از شما به سوى اين پرچم آيد در امان است و نيز هر كس داخل شهر كوفه يا مدائن شود و از اين گروه جدا شود ، او نيز در امان است كه ما را نيازى به ريختن خون شما نيست . « 3 » سرانجام ، حدود هشت هزار نفر دست از مخالفت كشيدند . « 4 »\r\n\r\nفرمانده سواره نظام در نهروان\r\nعده‌اى از خوارج به رغم امانى كه امام به آنان داد بر رأى خود پاى فشردند و شعلهء جنگ نهروان را افروختند . سپاه دشمن - در حالى كه سواران در جلوى پيادگان قرار داشتند - هماهنگ و منسجم ، بر سپاه على ( ع ) سخت يورش بردند . « 5 » حضرت نيز به ياران خود فرمود : بر آنان يورش بريد ، به خدا سوگند ، از شما ده نفر كشته نخواهد شد و از آنان نيز بيش از نُه نفر جان سالم به در نخواهند برد . « 6 »\r\n\r\n\r\n","description":"","footnote":"\r\n( 1 ) . الامامة و السياسة ، ابن قتيبه ، ج 1 ، ص 131 - 132 .\r\n( 2 ) . همان ، ص 128 ؛ كامل ، ج 3 ، ص 345 . سيد محسن امين او را فرمانده مقدمه سپاه نام برده است . ( اعيان الشيعه ، ج 6 ، ص 285 ) .\r\n( 3 ) . كامل ، ج 3 ، ص 345 - 346 .\r\n( 4 ) . مناقب ، ج 3 ، ص 219 .\r\n( 5 ) . الامامة و السياسة ، ج 1 ، ص 128 .\r\n( 6 ) . شرح نهج البلاغه ، ج 2 ، ص 273 .\r\n","page_name":" 175 ","page_number":175},
  {"content":"\r\n\r\nتيراندازان سپاه حضرت با تير به استقبال سواران آنان رفتند . سوراه نظام حضرت - كه ابوايّوب انصارى فرمانده آن بود - از راست و چپ بر آنان يورش آورد و خود حضرت نيز از قلب سپاه با شمشير و نيزه بر آنان حمله كرد . طولى نكشيد تا خداوند همهء آنان را بر زمين ريخت . گويا به آنان گفته مىشد بميريد و مىمردند . « 1 »\r\nبعد از شكست خوارج ، حضرت آنچه در لشگرگاه آنان بود جمع‌آورى كرد و اسلحه و چارپايان را بين يارانش تقسيم نمود و اموال و بندگان و كنيزان را پس از بازگشت به كوفه به صاحبانش بازگردانيد . « 2 » در اين جنگ دو پيشگويى به وقوع پيوست : نخست ، همان‌طورى كه امام فرموده بود ، از ياران آن حضرت نُه تن بيشتر شهيد نشدند و از خوارج نُه تن بيشتر زنده نماندند ، و دوم ، ابوايّوب همچنان‌كه پيامبر امر كرده بود ، با مارقين ( خوارج نهروان ) هم جنگيد .\r\nبعد از جنگ نهروان امام دوباره تصميم به جنگ با معاويه گرفت و مردم را به جهاد فراخواند . حضرت پرچم فرماندهى ده هزار نفر را به امام حسين ( ع ) سپرد و فرماندهى ده هزار نفر را به عهدهء قيس بن سعد گذاشت و مسئوليت فرماندهى ده هزار نفر ديگر را بر دوش ابوايّوب انصارى نهاد . امّا هفته به پايان نرسيده بود كه به دست ابن ملجم ملعون به شهادت رسيد و در نتيجه سپاهيان به كوفه بازگشتند . « 3 »\r\nپس از شهادت حضرت على ( ع ) ، امام حسن ( ع ) لشكر بزرگى را براى جنگ با معاويه فراهم كرد . در آن لشگر بزرگانى از جمله ابوايّوب انصارى حضور داشتند « 4 » اما با توطئه و فتنه‌هايى كه شد ، اقدامات حضرت ناتمام ماند و امام مجبور شد تن به صلح دهد و پس از صلح ، حضرت به مدينه بازگشت و ابوايّوب نيز پس از ايشان به مدينه رفت .\r\n\r\nتهديد حاكم مدينه\r\n\r\n\r\n","description":"","footnote":"\r\n( 1 ) . الامامة و السياسة ، ج 1 ، ص 128 .\r\n( 2 ) . همان .\r\n( 3 ) . مناقب ، ج 3 ، ص 225 .\r\n( 4 ) . صلح امام حسن ( ع ) ، شيخ راضى آل ياسين ، ترجمهء سيد على خامنه‌اى ، ص 133 .\r\n","page_name":" 176 ","page_number":176},
  {"content":"\r\n\r\nابوايّوب با ديدن بدعتهايى كه مروان ، - حاكم مدينه - مىگذاشت ، با او مخالفت مىورزيد .\r\nروزى مروان به ابوايّوب انصارى گفت : چه چيزى تو را به مخالفت با ما واداشته است ؟\r\nابوايّوب پاسخ داد : من رسول خدا را ديده‌ام كه نماز مىگزارد ، پس اگر آن‌گونه خواندى ، با تو همراه خواهيم بود و اگر با رسول خدا مخالفت كردى ، با تو در خواهيم افتاد . « 1 »\r\nبا اين وصف ، ابوايّوب تابع امام خويش بود و به خوبى مىدانست كه اكنون هنگام قيام نيست و حتى بايد براى مصالح اسلام ، حكومت را در جنگهايى كه مىكند ، يارى داد . از اين رو ، ابوايّوب ، اين پيرمرد نستوه و مجاهد خستگىناپذير ، در برخى جنگهايى كه با دشمنان خارجى اسلام در مىگيرد ، شركت مىكند . « 2 »\r\n\r\nدر مجلس معاويه\r\nروزى ابوايّوب انصارى نزد معاويه آمد . معاويه نيز براى كسب وجهه در پيش بزرگان شام - كه در اطراف او نشسته بودند - ابوايّوب را بر تخت كنار خود نشاند و از خاطرات گذشتهء خود با ابوايّوب سخن گفت . « 3 » ابوايّوب همچنان سكوت كرده بود تا آنكه معاويه خواست او را نيز در صحبت خود وارد كند ، پس رو به ابوايّوب كرد و از او پرسيد : چه كسى فلان روز آن سوار را كه بر آن اسب خاكسترى مىتاخت ، كشت ؟ ابوايّوب هنگامى كه ديد معاويه مىخواهد با گرم گرفتن با او از شخصيت او در جهت منافع خود نزد بزرگان شام سوء استفاده كند ، با يك جمله چنان ضربهء سياسى - روانى محكمى بر او وارد كرد كه آبروى معاويه نزد بزرگان شام ريخته شد و آن جمله اين بود : آرى ، من او را كشتم ، در حالى كه تو و پدرت بر شتر سرخ مويى سوار بوديد و پرچم كفر را در دست داشتيد ! « 4 »\r\n\r\nشركت و وفات ابوايوب در جنگ با روميان\r\nدر حدود سال پنجاه هجرى ، لشكر اسلام براى جنگ با روميان حركت كرد . ابوايّوب\r\n\r\n\r\n","description":"","footnote":"\r\n( 1 ) . تهذيب تاريخ دمشق ، ج 5 ، ص 42 .\r\n( 2 ) . ر . ك : تهذيب تاريخ دمشق ، ج 5 ، ص 40 ؛ مجمع الزوائد ، ج 9 ، ص 323 .\r\n( 3 ) . ظاهراً منظور معاويه جنگ « صائفه » است كه با روم در سال 23 هجرى رخ داد . ر . ك : كامل ، ج 3 ، ص 77 .\r\n( 4 ) . تهذيب تاريخ دمشق ، ج 5 ، ص 44 - 45 .\r\n","page_name":" 177 ","page_number":177},
  {"content":"\r\n\r\nكه گرد پيرى بر چهره‌اش نشسته بود ، در اين جنگ شركت داشت . هنگامى كه مسلمانان به قسطنطنيه نزديك شدند ، ابوايّوب از دنيا رفت . « 1 »\r\n\r\nوصيّت ابوايّوب\r\nابوايّوب كه عمرى در راه حق شمشير زده بود ، اكنون در بستر بيمارى احساس مىكند كه ديگر وقت انتظار به سر آمده و هنگام ملاقات با پروردگارش فرا رسيده است . از اين رو ، به اطرافيان خود نگاه كرده ، به آنان مىگويد :\r\nپس از مرگ ، بدنم را برداشته ، بر اسبها سوار شويد و تا مىتوانيد در خاك دشمن پيش رويد و آنگاه كه ديگر نتوانستيد جلوتر برويد همانجا بدن مرا به خاك سپاريد . « 2 »\r\nمسلمانان بنا به وصيّت ابوايّوب او را تا كنار ديوار و دژ قسطنطنيه پيش بردند و در همان جا به خاك سپردند . « 3 »\r\nنكته‌اى كه در وصيت ابوايّوب به نظر مىرسد اين است : ابوايّوب كه از پيشگامان و پيشتازان در اسلام و بيشتر عمر خود را در جبهه‌هاى جنگ سپرى كرده بود ، به هنگام مرگ وصيت مىكند كه او را در خط مقدم جبهه دفن كنند تا مزارش نيز بر سر مرزهاى نبرد باشد .\r\nوى اين‌گونه بر خاك جبهه ارزش مىنهد و از باب اينكه شَرَفُ المَكان بالمَكين « 4 » مزار او بعدها مكان مقدسى مىشود كه از آن خير و بركت و نزول باران طلب مىكنند « 5 » و به قبر او متوسل شده ، شفا مىخواهند و حتى مزار مقدس او محل شمشيربندى پادشاهان عثمانى مىشود كه به منزلهء تاجگذارى آنان بوده است . « 6 »\r\n\r\n\r\n","description":"","footnote":"\r\n( 1 ) . الكنى و الالقاب ، ج 1 ، ص 13 - 14 .\r\n( 2 ) . سير اعلام النبلاء ، ج 2 ، ص 295 ؛ اصابه ، ج 1 ، ص 405 ؛ اعيان الشيعه ، ج 6 ، ص 283 .\r\n( 3 ) . اعيان الشيعه ، ج 6 ، ص 283 .\r\n( 4 ) . ارزش هر مكانى به صاحبش است .\r\n( 5 ) . كامل ، ج 3 ، ص 459 .\r\n( 6 ) . ر . ك : همان ، ترجمهء عباس خليلى ، ج 4 ، ص 339 .\r\n","page_name":" 178 ","page_number":178},
  {"content":"\r\n\r\nعظمت روح ابوايّوب مسلمانان را اين‌گونه وامىدارد كه آن شخصيت بزرگ اسلام را ارج‌نهند و حال آنكه در زمان ما ، رژيم حاكم بر حجاز ، خانهء ابوايّوب در مدينه را كه مدتى محل زندگى پيامبر اسلام ( ص ) بوده است ، خراب مىكند و به جاى آن مغازه مىسازد . « 1 » اين چه اهانت بزرگى است به پيامبر و صحابه بزرگ او كه خانه‌اش يادآور وقايع تاريخى و پُرحماسه صدر اسلام است .\r\n\r\n\r\n","description":"","footnote":"\r\n( 1 ) . روزنامهء جمهورى اسلامى ، 28 شهريور 1366 ، ص 10 .\r\n","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nابودُجانهء انصارى\r\n\r\nخانوادهء ابودجانه\r\nنام او سِماك و كُنيه‌اش ابودجانه است و پدرش خَرَشه ، جدش لَوزان و مادرش حزمه نام دارند . « 1 » همسر ابودجانه زنى بود به نام آمنه و فرزندى به دنيا آورد كه خالد ناميده شد . « 2 » نسب ابودجانه ، به كعب بن خزرج مىرسد . وى از قوم سعد بن عُباده بود . « 3 » گويا نسل ابودجانه تاكنون در مدينه و بغداد ادامه دارد . « 4 »\r\n\r\nفضايل ابودجانه\r\n\r\nاز ياران امام زمان ( عج )\r\nاز كسانى كه به همراه امام زمان ( عج ) خروج مىكند ، ابودجانه است . در روايتى آمده است : از پشت كوفه بيست و هفت نفر با حضرت ولى عصر ( عج ) خروج مىكنند . از اينان ، پانزده نفر از قوم موسى ( ع ) و هفت نفر از اصحاب كهف‌اند و بقيه عبارتند از : يوشع بن نون ، سلمان ، ابودجانه انصارى ، مقداد و مالك اشتر . اينها هميشه در خدمت امام زمان ( عج ) هستند ، او را يارى مىكنند و از سوى آن حضرت به فرمانروايى كشورها منصوب مىشوند . « 5 »\r\n\r\n\r\n","description":"","footnote":"\r\n( 1 ) . طبقات ، ج 3 ، ص 556 ؛ اسد الغابه ، ج 5 ، ص 184 ؛ تنقيح المقال ، ج 2 ، ص 68 .\r\n( 2 ) . طبقات ، ج 3 ، ص 556 .\r\n( 3 ) . اسد الغابه ، ج 5 ، ص 184 .\r\n( 4 ) . طبقات ، ج 3 ، ص 557 ؛ سير اعلام النبلاء ، ج 1 ، ص 176 .\r\n( 5 ) . معجم رجال الحديث ، ج 8 ، ص 304 .\r\n","page_name":" 181 ","page_number":181},
  {"content":"\r\n\r\n\r\nاخلاق نيك\r\nابودجانه مريض بود ، به عيادت او رفتند . مشاهده كردند كه سيماى او از خوشحالى مىدرخشد . پرسيدند : چرا چهره‌ات درخشان است ؟ گفت : به نظرم دو عمل من از همهء اعمالم استوارتر و بهتر است : نخست ، در بارهء آنچه به من مربوط نبوده حرف نزده‌ام ، ديگر ، دلم براى مسلمانان ، به دور از هر گونه بدى بوده است . « 1 »\r\n\r\nتوجه پيامبر به ابودجانه\r\nابودجانه وضعيت مالى خوبى نداشت . از اين رو ، رسول خدا ( ص ) گاه از غنايم ويژه مقام نبوت ، سهمى به ابودجانه مىداد . در تاريخ آمده است كه يهود بنى نضير به دستور رسول خدا ( ص ) از مدينه رانده شدند و هر چه ثروت داشتند به دست آن حضرت افتاد .\r\nاين ثروتها خاص پيامبر ( ص ) بود و هر گونه مىخواست مىتوانست در آنها تصرف كند ، زيرا بدون درگيرى و كشتار به دست آمده بود . آن حضرت همهء اين اموال را بين مهاجران تقسيم كرد و به كسى از انصار جز ابودجانه و سهل بن حنيف ، چيزى نداد . « 2 »\r\n\r\nجانشين پيامبر در مدينه\r\nپيامبر ( ص ) در ذى قعده سال دهم هجرى براى حجة الوداع آماده شد و دستور داد كه مسلمانان نيز آماده شوند . آن حضرت در روز 25 ذى قعده با انبوه مسلمانان از مدينه به سوى مكه حركت كرد و طبق برخى از روايات ، ابودجانه را جانشين خود در مدينه قرار داد . « 3 »\r\n\r\nذوالسيفين ، ذوالمشهره\r\nابودجانه انصارى را به خاطر جنگ با دو شمشير ( شمشير رسول خدا و شمشير خودش )\r\n\r\n\r\n","description":"","footnote":"\r\n( 1 ) . طبقات ، ج 3 ، ص 557 ؛ سير اعلام النبلاء ، ج 1 ، ص 176 .\r\n( 2 ) . سيرهء ابن هشام ، ج 3 ، ص 201 - 202 ؛ سير اعلام النبلاء ، ج 2 ، ص 237 ؛ مغازى ، ج 1 ، ص 379 .\r\n( 3 ) . سيرهء ابن هشام ، ج 4 ، ص 248 .\r\n","page_name":" 182 ","page_number":182},
  {"content":"\r\n\r\nذوالسيفين مىگفتند ، و چون آن صحابى شجاع زره خاصى به نام مشهره مىپوشيد ، او را ذوالمشهره مىناميدند . « 1 »\r\n\r\nدر ميدان نبرد\r\n\r\nسريّهء حمزة بن عبدالمطّلب\r\nچنان كه پيشتر گفته شد ، در رمضان سال اوّل هجرت ، رسول خدا ( ص ) سرّيه‌اى را به فرماندهى حمزة بن عبدالمطلب براى تعّرض به كاروان قريش كه از شام بر مىگشت ، فرستاد . اين ، اوّلين سريه‌اى بود كه پس از ورود به مدينه اعزام شد .\r\nحمزه همراه گروهى سى نفره ( پانزده نفر از انصار ، پانزده نفر از مهاجرين ) حركت كرد .\r\nيكى از انصار ابودجانهء انصارى بود . اين گروه در ساحل دريا با كاروان قريش كه سيصد نفر سواره نظام داشت ، روبه‌رو و آمادهء جنگ شدند ، ولى مجدّى بن عمرو كه با هر دو گروه هم‌پيمان بود ، وساطت و پافشارى كرد تا هر دو گروه را از درگيرى منصرف ساخت . « 2 »\r\n\r\nجنگ بدر\r\nابودجانه از جملهء 170 نفرى بود « 3 » كه از قبيلهء خزرج در جنگ بدر شركت داشتند . « 4 » در اين نبرد ، ابودجانه كه پيشانىبند سرخ بسته بود ، « 5 » عده‌اى از كفار را كشت . « 6 » عبدالرحمن بن عوف مىگويد : در جنگ بدر ، پس از شكست دشمن و فرارشان ، مشغول برداشتن زرهى براى خود بودم كه چشمم به امَيّة بن خلف افتاد . من در گذشته با او دوست بودم و در آن دوره نام من عبد عمرو بود ، ولى پس از اسلام آوردن « عبدالرحمن » ناميده شدم . . . .\r\n\r\n\r\n","description":"","footnote":"\r\n( 1 ) . الاعلام ، ج 3 ، ص 202 .\r\n( 2 ) . مغازى ، ج 1 ، ص 9 - 10 .\r\n( 3 ) . سيرهء ابن هشام ، ج 2 ، ص 363 .\r\n( 4 ) . سيرهء ابن هشام ، ج 2 ، ص 353 ؛ مغازى ، ج 1 ، ص 168 ؛ طبقات ، ج 3 ، ص 556 ؛ اصابة ، ج 4 ، ص 58 ؛ اسد الغابه ، ج 2 ، ص 352 .\r\n( 5 ) . طبقات ، ج 3 ، ص 556 .\r\n( 6 ) . مغازى ، ج 1 ، ص 148 - 152 .\r\n","page_name":" 183 ","page_number":183},
  {"content":"\r\n\r\nدر جنگ بدر ، او را همراه پسرش بر شتر نر خاكسترى رنگى اسير ديدم . . . وقتى احساس امنيت كرد ، گفت : مردى را درميان شما ديدم كه در سينه‌اش پَرِ شترمرغى بود ، او كه بود ؟\r\nگفتم : او حمزه پسر عبدالمطلب است . اميّه گفت : پس اين است آنكه روزگار ما را سياه كرد ! سپس اميه پرسيد : آن مرد كوتاه قدِّ كوچك اندام كه پيشانىبندى سرخ داشت ، كه بود ؟\r\nگفتم : او مردى از انصار به نام سماك پسر خرشه است . اميّه گفت : اين مرد نيز ما را درو كرد و قربانى شديم . « 1 »\r\n\r\nجنگ احد و اداى حق شمشير\r\nپيش از آغاز نبرد احد ، پيامبر ( ص ) شمشيرى به دست گرفت و فرمود : چه كسى مىتواند حق اين شمشير را ادا كند ؟ مردانى گفتند كه ما مىتوانيم ، ولى پيامبر ( ص ) به آنان نداد .\r\nابودُجانه برخاست و گفت : اى رسول خدا حق آن چيست ؟ پيامبر ( ص ) فرمود : حق آن اين است كه دشمن را از دم تيغ آن بگذرانى تا خم شود . ابودجانه گفت : اى پيامبر خدا ، من حق آن را ادا مىكنم . ابودجانه چون شمشير را از دست رسول خدا ( ص ) گرفت ، پيشانىبند سرخ رنگ را بر سر بست . اين پيشانى بند ، نشان رزم و هجوم مردانه او بود . ابودجانه مغرورانه ميان دو صف مسلمانان و مشركان حركت مىكرد ، رسول خدا ( ص ) وقتى ابودجانه را در آن حال ديد فرمود : خداوند اين گونه راه رفتن را دشمن مىدارد مگر در مثل چنين معركه‌اى و در رويارويى با دشمن . « 2 »\r\nدرگيرى آغاز شد و ابودجانه خود را به درياى لشكر زد . « 3 » آتش جنگ زبانه مىكشيد ، ابودجانه در ميان آتش و خون از اسلام و مسلمين حمايت مىكرد و آن‌گونه كه رسول خدا ( ص ) خواسته بود ، دشمن را از دم تيغ مىگذراند . اين داستان را به روايت زبير بن عوام مرور كنيم : هنگامى كه از رسول خدا ( ص ) شمشير را خواستم و او آن را به من\r\n\r\n\r\n","description":"","footnote":"\r\n( 1 ) . همان ، ص 82 - 83 .\r\n( 2 ) . سيرهء ابن هشام ، ج 3 ، ص 71 ؛ اسد الغابه ، ج 5 ، ص 184 ؛ اصابة ، ج 4 ، ص 58 ؛ تنقيح المقال ، ج 2 ، ص 68 ؛ طبقات ، ج 3 ، ص 556 ؛ كامل ، ج 2 ، ص 152 ؛ سير اعلام النبلاء ، ج 1 ، ص 176 ؛ تاريخ طبرى ، ج 2 ، ص 511 ؛ اعيان الشيعه ، ج 7 ، ص 318 .\r\n( 3 ) . سيرهء ابن هشام ، ج 3 ، ص 72 ؛ كامل ، ج 2 ، ص 153 ؛ تاريخ طبرى ، ج 2 ، ص 513 .\r\n","page_name":" 184 ","page_number":184},
  {"content":"\r\n\r\nتحويل نداد و به ابودجانه داد ، من احساس غم و اندوه كردم و ناراحت شدم و تصميم گرفتم كه ابودجانه را تعقيب كنم و ببينم چه مىكند . دنبال ابودجانه راه افتادم ، ديدم پيشانىبند سرخش را به سر بست و به سوى دشمن راه افتاد و اين رجز را خواند :\r\n انَاالذَّى عاهَدَنى خَليلى * وَنَحْنُ بِالسَّفْحِ لَدَى النَّخيلِ\r\nانْ لا اقُومَ الدَّهْرَ فىِ الْكَيُّولِ * اضْرِبُ بِسَيْفِ اللَّهِ وَالرَّسُولِ \r\nمن آنم كه در دامنهء كوه و كنار نخلستان ، محبوبم رسول خدا ( ص ) با من پيمان بست كه در اسارت زندگى نكنم و با شمشير خدا و رسول ، دشمن را به نابودى كشانم .\r\nابودجانه هر كس را كه گام پيش مىنهاد مىكشت . در ميان مشركان ، مردى بود كه زخمىهاى مسلمانان را سر مىبريد . ابودجانه و آن مرد به يكديگر نزديك مىشدند . از خدا خواستم كه اين دو به هم برسند تا ببينم ابودُجانه چه مىكند . اتفاقاً آن دو به هم رسيدند و درگير شدند و من تماشا مىكردم . دو ضربت رد و بدل شد . آن مرد مشرك ضربتى بر ابودجانه فرود آورد . ابودجانه با سپر ، خود را نگهداشت و در حالى كه شمشير آن مرد در سپرش گير كرده بود ، بلافاصله ضربتى فرود آورد و مشرك را كشت . ابودجانه به هند رسيد ، شمشير را بر بالاى سر او گرفت ، ولى او را نكشت . پس از اينها در دلم گفتم : خدا و رسول بهتر مىدانند كه شمشير را به چه كسى دهند . « 1 »\r\nابودجانه مىگويد : هنگام جنگ ، در ميان نيروهاى دشمن فردى را ديدم كه نيروهاى كفر را به شدت براى جنگ تحريك مىكند . قصد او كردم ، شمشير كشيدم ، از ترس فرياد كشيد ، فهميدم زن است . او را نكشتم ، زيرا شمشير پيامبر گرامىتر از آن بود كه با آن زنى را بكشم . « 2 »\r\n1 . استقامت ابودُجانه : نبرد احد ، آغازى غرورآميز داشت . مسلمانان نيروهاى دشمن را سخت سركوب كردند ، چنان كه تاب مقاومت نياوردند و پا به فرار گذاشتند . برخى\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 73 .\r\n( 2 ) . سيرهء ابن هشام ، ج 3 ، ص 73 ؛ تاريخ طبرى ، ج 2 ، ص 533 . ابن اثير اين زن را هند دانسته است . ( كامل ، ج 2 ، ص 153 ) .\r\n","page_name":" 185 ","page_number":185},
  {"content":"\r\n\r\nمسلمانان مشغول جمع‌آورى غنائم شدند ، برخى مأموران و نگهبانان نيز از شكاف كوه احد پايين آمدند و به اين ترتيب ، از پشت سر مسلمانان ، راه هجوم براى دشمن باز شد . ناگهان مسلمانان با صحنهء خطرناكى روبه رو گشتند . نيروهاى كفر از كوه سرازير شدند و چنان بر مسلمانان هجوم آوردند كه نتوانستند مقاومت كنند ، و به دنبال شهادت سردارانى همچون حمزة بن عبدالمطلب پا به فرار گذاشتند و بنا به نقلى جز حضرت على بن ابيطالب ( ع ) و ابودجانه كسى به همراه پيامبر ( ص ) نماند . از امام صادق ( ع ) روايت شده است كه فرمود :\r\nدر جنگ احُد ، ياران رسول خدا ( ص ) فرار كردند و با آن حضرت جز على بن ابيطالب ( ع ) و ابودجانه كسى نماند . پيامبر خدا ( ص ) به ابودجانه فرمود : اى ابودجانه ، مگر قومت را نمىبينى ؟ ! ابودجانه گفت : چرا مىبينم . رسول خدا فرمود : تو هم به آنان بپيوند . ابودجانه عرض كرد : من بيعت نكرده‌ام كه تو را تنها بگذارم . رسول خدا فرمود : تو آزادى ، مىتوانى به روى . ابودجانه گفت : به خدا سوگند ، كارى نمىكنم كه قريش بگويند كه من تو را رها كردم و پا به فرار گذاشتم ، من از تو جدا نمىشوم تا آنچه بر تو پيش مىآيد ، بر من هم پيش آيد .\r\nرسول خدا ( ص ) فرمود : خداى تو را پاداش نيكو دهد . « 1 »\r\nدر اين لحظهء حساس كه دشمنان قصد جان پيامبر را كرده بودند و در حالى كه آن حضرت زخمى شده و خون بر چهره‌اش جارى بود ، ابودجانه خود را سپر قرار داد و تيرهايى كه به سوى پيامبر مىآمد ، بر پشت ابودجانه مىنشست . « 2 »\r\n2 . دلاورى ابودجانه و تأييد پيامبر ( ص ) : در جنگ احد وقتى عُبَيد بن حاجز كشته شدن عثمان بن عبدالله را ديد ، همچون جانورى درنده هجوم آورد و با حارث بن صمّه درگير شد . عبيد ضربتى به حارث زد كه وى از ناحيه كتف زخمى شد و به زمين افتاد و يارانش او را برداشتند و بردند . در اين حال ابودجانه آهنگ عبيد بن حاجز كرد . آن دو مدّتى با هم جنگيدند . سرانجام ، ابودجانه در يورشى قهرمانانه ، كمر عبيد را گرفت و او را به زمين زد و سرش را بريد و به جايگاه رسول خدا ( ص ) بازگشت . « 3 »\r\n\r\n\r\n","description":"","footnote":"\r\n( 1 ) . بحارالانوار ، ج 20 ، ص 70 ؛ تنقيح المقال ، ج 2 ، ص 68 ؛ معجم رجال الحديث ، ج 8 ، ص 303 - 304 .\r\n( 2 ) . كامل ، ج 2 ، ص 155 ؛ تاريخ طبرى ، ج 2 ، ص 515 - 516 ؛ سيرهء ابن هشام ، ج 3 ، ص 87 .\r\n( 3 ) . مغازى ، ج 1 ، ص 252 - 253 .\r\n","page_name":" 186 ","page_number":186},
  {"content":"\r\n\r\nجنگ با همه تلخيهايش پايان يافت . نيروهاى كفر منطقه را ترك كردند و مسلمانان به مدينه بازگشتند . رسول خدا ( ص ) به خانه آمد و شمشيرش را به دخترش فاطمه ( س ) داد و فرمود : دختر گرامىام ، خون شمشير را بشوى ، به خدا سوگند كه خيلى خوب كار كرده و به راستى كه شمشير است . على ( ع ) نيز آمد و شمشيرش را به فاطمه ( س ) داد و فرمود :\r\nخون شمشير مرا نيز بشوى كه امروز به راستى شمشير بودنش را اثبات كرد و خوب تاب آورد . رسول خدا ( ص ) فرمود : يا على ، اگر تو صادقانه و مردانه جنگيدى ، سهل بن حُنَيف و ابودجانه هم به همراه تو خوب جنگيده‌اند . « 1 »\r\nاين كلام ، نشانگر شُكوه دلاورى افسر رشيد اسلام ، ابودجانه انصارى است .\r\n3 . ابودجانه و دعاى پيامبر ( ص ) : در جنگ احد ، هنگامى كه رسول خدا ( ص ) مجروح شد و بيشتر مسلمانان ميدان جنگ را رها كردند ، جنگجويى از دشمن قصد جان پيامبر ( ص ) كرد و به سوى آن حضرت هجوم آورد و فرياد كشيد : من ابن زهيرم ، محمّد را به من نشان دهيد ، به خدا سوگند ، يا بايد او را بكشم و يا خود كشته شوم . هنگامهء سختى است . بايد او را پاسخ داد . ننگ است كه صداى او در گلو خفه نگردد . ابودجانه ، اين رزم‌آور دلاور ، گام پيش نهاد و فرياد برآورد : اى دشمن خدا ، به سوى مدافع جان پيامبر ( ص ) پيش آى . درگيرى شروع شد .\r\nضربت شمشيرها رد و بدل گرديد . ابودجانه شمشيرى بر پاهاى اسب او زد كه اسب به خاك افتاد . سپس با شمشير به او حمله كرد و گفت : بگير اين ضربت را كه من ابودجانه‌ام .\r\nرسول خدا ( ص ) كه اين صحنه را مشاهده مىكرد ، به پيشگاه خداوند عرضه داشت :\r\nخدايا ، از ابودجانه خشنود باش ، همچنان كه من از او خشنودم . « 2 » به اين ترتيب ، دشمنى از دشمنان خدا روانهء دوزخ گرديد . « 3 »\r\n\r\nغزوهء بنى نَضير\r\nدر ربيع‌الاول سال چهارم هجرى ، يهود بنى نضير تصميم گرفتند پيامبر را - كه براى\r\n\r\n\r\n","description":"","footnote":"\r\n( 1 ) . سيرهء ابن هشام ، ج 3 ، ص 106 ؛ تاريخ طبرى ، ج 2 ، ص 533 ؛ طبقات ، ج 3 ، ص 557 با اندكى اختلاف .\r\n( 2 ) . مغازى ، ج 1 ، ص 246 .\r\n( 3 ) . همان ، ص 307 .\r\n","page_name":" 187 ","page_number":187},
  {"content":"\r\n\r\nكارى نزد آنان رفته بود - بكشند « 1 » و با اين توطئه ، پيمان خود با آن حضرت را نقض كردند . « 2 » پيامبر ( ص ) به يهود بنى نضير پيغام داد كه از مدينه بيرون روند و چون نپذيرفتند فرمان حمله را صادر كرد و مسلمانان به سوى قلعهء بنى نضير حركت نموده ، آنان را محاصره كردند . يهود بنى نضير از فراز ديوارهاى قلعه ، با تير و سنگ به جان مسلمانان افتادند .\r\nشب فرارسيد ، رسول خدا ( ص ) على ( ع ) را فرمانده مسلمانان قرار داد و خود به خانه برگشت . مسلمانان تا صبح آنان را در محاصره داشتند . روز بعد براى رسول خدا ( ص ) خيمه‌اى بر پا كردند . حضرت داخل آن خيمه شد و طولى نكشيد كه مردى از يهود به نام عَزْوَك - كه تيرانداز ماهرى بود - تيرى به سوى خيمه پيامبر ( ص ) انداخت كه به خيمه اصابت كرد . حضرت دستور داد كه خيمه را به كنار مسجد فضيخ منتقل كنند تا در تيررس نباشد .\r\nيكى از شبها ، نيروهاى اسلام چون على ( ع ) را بين خود نديدند ، به پيامبر خدا ( ص ) گفتند : اى پيامبر خدا ، على را نمىبينيم . پيامبر فرمود : على در پى كارى است ، فكرش را نكنيد . پس از مدتى على ( ع ) آمد ، در حالى كه سر غَزْوَك را همراه داشت . او سر را مقابل پيامبر ( ص ) افكند و گفت : اى رسول خدا ، من مدّتى است كه در كمين اين مرد پليدم ، ديدم مرد شجاعى است و با خود گفتم كه ممكن است شبانه به ما حمله كند . اتفاقاً امشب ديدم كه او با شمشيرى برهنه همراه تنى چند از يهود پيش مىآيد ، بر او حمله كردم تا او را كشتم . همراهانش گريختند ، ولى همين نزديكيها هستند ، اگر چند نفرى را همراهم بفرستيد ، اميدوارم بر آنها دست يابم .\r\nپيامبر ابودجانه ، سهل‌بن حُنَيف و ده نفر ديگر را به همراه على ( ع ) فرستاد . اين نيروها حركت كردند و يهوديان محارب را پيش از آنكه وارد قلعه‌هايشان شوند ، كشتند و سرهاى آنها را پيش رسول خدا ( ص ) آوردند . پيامبر ( ص ) دستور داد كه سرها را در يكى از چاههاى بنى خَطمَه بيندازند . پيامبر ( ص ) پانزده روز يهود بنىنضير را در محاصره نگه داشت و سپس از مدينه بيرون كرد . « 3 »\r\n\r\n\r\n","description":"","footnote":"\r\n( 1 ) . همان ، ص 363 - 364 .\r\n( 2 ) . همان ، ص 367 .\r\n( 3 ) . همان ، ص 370 - 374 .\r\n","page_name":" 188 ","page_number":188},
  {"content":"\r\n\r\n\r\nغزوهء خيبر\r\nنيروهاى اسلام درخلال اين جنگ به دژ ابَىّ حمله ، و با اهالى دژ نبرد شديدى كردند .\r\nمردى از يهود به نام غزّال از دژ بيرون آمد و هماورد خواست . حُباب بن منذر به جنگ او رفت و دست راست او را قطع كرد . شمشير از دست غزاّل يهودى به زمين افتاد و بى سلاح شد و بيدرنگ به سوى دژ گريخت . حباب او را تعقيب كرد و پى پاشنه‌هاى او را زد و چون به زمين افتاد ، سرش را از تن جدا كرد .\r\nمرد ديگرى از دژ بيرون آمد و هماورد خواست . يكى از مسلمانان به جنگ او رفت كه به شهادت رسيد و آن يهودى همچنان هماورد مىخواست . ابودجانه در حالى كه بالاى كلاهخودش دستمال سرخى بسته بود ، به نبرد با او پرداخت و در يك حملهء برق‌آسا ، هر دو پاى او را قطع كرد و پس از آن سرش را بريد و زره و شمشير او را برداشت و به نزد پيامبر ( ص ) آورد . رسول خدا آنها را به ابودجانه بخشيد . يهوديان گريختند و مسلمانان تكبيرگويان در حالى كه ابودجانه پيشاپيش آنان حركت مىكرد ، داخل دژ شدند . « 1 » همچنين نقل شده كه در اين جنگ ، حارث را نيز ابودجانه به قتل رساند . « 2 »\r\n\r\nنبرد وادى القرى\r\nهنگام بازگشت از خيبر به مدينه ، يهوديان وادىالقرى متعرض نيروهاى اسلام شدند .\r\nرسول خدا ( ص ) آنان را به اسلام دعوت كرد و فرمود كه اگر اسلام بياورند ، اموال و جانشان محفوظ و اجرشان با پروردگار خواهد بود . در همين هنگام ، مردى از آنان گام به پيش نهاد . زبير به جنگ او رفت و روانهء دوزخش ساخت . مرد ديگرى به ميدان آمد ، زبير او را نيز كشت . يكى ديگر از يهوديان هجوم آورد ، على ( ع ) او را به قتل رساند . دو جنگاور ديگر ، يكى يكى ، حمله كردند كه ابودجانه آنها را كشت . در اين درگيرى يازده تن از آنان كشته شدند . « 3 »\r\n\r\n\r\n","description":"","footnote":"\r\n( 1 ) . مغازى ، ج 2 ، ص 668 .\r\n( 2 ) . همان ، ص 654 .\r\n( 3 ) . همان ، ص 710 .\r\n","page_name":" 189 ","page_number":189},
  {"content":"\r\n\r\n\r\nجنگ حنين\r\nدر جنگ حنين ، مردى از هوازن بر شتر سرخى سوار بود و پرچم سياهى را كه بر سر نيزهء بلندى بسته بود ، در دست داشت و پيشاپيش نيروهاى كفر حركت مىكرد و به هر كس مىرسيد ، با نيزه‌اش ضربت مىزد و بدين وسيله تعداد زيادى از مسلمانان را كشت . ابودجانه به او يورش برد و با هجومى برق‌آسا ، شتر آن مشرك را پى كرد . على ( ع ) و ابودجانه بر آن كافر حمله كردند ؛ على ( ع ) با يك ضربت ، دست راست دشمن را قطع كرد و ابودجانه از فرصت استفاده نموده ، دست چپ او را جدا ساخت . پس يكى از آن‌دو كنار رفت و ديگرى او را به دوزخ روانه ساخت . حضرت على ( ع ) و ابودجانه همچنان پيشاپيش پيامبر ( ص ) مىجنگيدند . در همين حال ، سوار كار ديگرى از دشمن - كه پرچم سرخى در دست داشت - راه بر آنان گرفت و هجوم آورد . ابودجانه و على ( ع ) او را نيز به قتل رساندند . « 1 »\r\n\r\nغزوهء تبوك\r\nگروهى از انباط « 2 » در دورهء جاهلى و بعد از اسلام ، به مدينه آرد سپيد و روغن مىآوردند و چون فراوان به مدينه مىآمدند ، مسلمانان تقريباً همه روزه از اخبار شام اطلاع داشتند .\r\nگروهى از ايشان خبر آوردند كه هِرْقَلْ خواربار يك سال ياران خود را پرداخت كرده و سپاهيان فراوانى در شام گرد آورده است و قبايل لَخم ، جُذام ، غَسّان و عامِله را هم با خود همراه ساخته است . روميان آماده شده‌اند و پيشاهنگان خود را به بَلْقا « 3 » گسيل داشته و آنجا اردو زده‌اند . هرقل هم در حِمص باقى مانده است .\r\nدر نظر مسلمانان هيچ دشمنى به اهميت روميان نبود ، زيرا در سفرهاى بازرگانى ساز\r\n\r\n\r\n","description":"","footnote":"\r\n( 1 ) . مغازى ، ج 3 ، ص 902 .\r\n( 2 ) . ساكنان نواحى نزديك شام و باتلاقهاى خشك شده كه آنها را ساقطه هم مىگويند .\r\n( 3 ) . بلقاء نام شهركى در شام است .\r\n","page_name":" 190 ","page_number":190},
  {"content":"\r\n\r\nو برگ و شمار و مركب‌هاى آنان را ديده بودند . پيامبر ( ص ) در جنگ ، براى جلوگيرى از انتشار اخبار توريه مىفرمود و رفتن به جنگ را علناً اظهار نمىداشت مگر در اين جنگ .\r\nپيامبر در شدت گرما ، آماده سفر دور دستى براى جنگ تبوك شد . جنگجويان زيادى را فراهم آورد . « 1 » در اين جنگ ، رسول خدا ( ص ) پرچم اوس را به اسيد بن خُضَير و پرچم قبيلهء خزرج را به دست ابودجانه انصارى داد . « 2 »\r\n\r\nنبرد يمامه\r\nدر سال يازده هجرى قمرى ، ابوبكر براى پايان دادن به غائلهء مُسَيلمه كذّاب ، نيروهايى به فرماندهى خالد بن وليد به منطقهء يمامه اعزام كرد . در يمامه ، بين نيروهاى اسلام و نيروهاى مُسَيلمه درگيرى شديدى رخ داد و مسلمانان زيادى كشته شدند . « 3 » در اين نبرد گروهى از مسلمانان پا به فرار گذاشتند . « 4 » ابودجانه در اين جنگ شركت كرد « 5 » و به آزمونى سخت و بزرگ دچار شد . « 6 »\r\nنيروهاى مسيلمه در باغى موضع گرفته ، از آنجا با مسلمانان مىجنگيدند و مسلمانان نمىتوانستند در آنها نفوذ كنند . ابودجانه براى نفوذ در پناهگاه آنان فرمان داد : مرا داخل باغ پرتاب كنيد . فرمان او را به جا آوردند و پايش شكست ، ولى با اين حال ، در پشت در باغ با نيروهاى مسيلمه درگير شد و مشركان را از پشت در كنار زد . سپس قواى اسلام داخل شدند « 7 » و دشمن را شكست دادند و به اين ترتيب غائلهء مسيلمهء كذاب پايان يافت .\r\nهمچنين نقل شده كه ابودجانه به تنهايى يا به كمك ديگران ، مسيلمه را به قتل رساند . « 8 »\r\n\r\n\r\n","description":"","footnote":"\r\n( 1 ) . مغازى ، ج 3 ، ص 989 - 990 .\r\n( 2 ) . همان ، ص 996 .\r\n( 3 ) . تاريخ يعقوبى ، ج 2 ، ص 130 .\r\n( 4 ) . سير اعلام النبلاء ، ج 1 ، ص 302 .\r\n( 5 ) . اسد الغابه ، ج 2 ، ص 353 ؛ اصابه ، ج 4 ، ص 58 ؛ طبقات ، ج 3 ، ص 557 ؛ سير اعلام النبلاء ، ج 1 ، ص 217 .\r\n( 6 ) . اسد الغابه ، ج 2 ، ص 353 ؛ تنقيح المقال ، ج 2 ، ص 68 .\r\n( 7 ) . اسد الغابه ، ج 2 ، ص 353 ؛ اعيان الشيعه ، ج 7 ، ص 319 با اندكى اختلاف .\r\n( 8 ) . طبقات ، ج 3 ، ص 557 ؛ اصابه ، ج 4 ، ص 58 ؛ سيراعلام النبلاء ، ج 1 ، ص 217 .\r\n","page_name":" 191 ","page_number":191},
  {"content":"\r\n\r\n\r\nشهادت ابودجانه\r\nبه نظر بيشتر تاريخ نويسان ، ابودجانه در جنگ يمامه به شهادت رسيد « 1 » و به روايتى ديگر تا نبرد صفّين زنده بود و در آن جنگ شركت كرد و همانجا به شهادت رسيد . « 2 »\r\n\r\n\r\n","description":"","footnote":"\r\n( 1 ) . اسدالغابه ، ج 2 ، ص 353 ؛ طبقات ، ج 3 ، ص 557 ؛ سير اعلام النبلاء ، ج 1 ، ص 217 .\r\n( 2 ) . اسدالغابه ، ج 2 ، ص 353 ؛ تنقيح المقال ، ج 2 ، ص 68 ؛ اعيان الشيعه ، ج 7 ، ص 318 .\r\n","page_name":" 192 ","page_number":192},
  {"content":"\r\n\r\n\r\nحُباب بن مُنذر\r\nحُباب بن مُنذر بن جَموح انصارى خزرجى سُلَمى ، از صحابيان شجاع و دلاور صدر اسلام است كه در جنگهاى بسيارى در ركاب پيامبر اكرم ( ص ) حضور داشت .\r\n\r\nحباب در جنگ بدر\r\nواقعهء بدر « 1 » نخستين برخورد رزمى ميان مسلمانان و كفار قريش بود كه در آن نيروهاى اسلام به رغم تعداد و ساز و برگ كمتر پيروز شدند و برترى روحيّه و برندگى سلاح ايمان ، كارايى خود را اثبات كرد . در اين جنگ ، حباب بن منذر پرچمدار قبيلهء خزرج بود و فرماندهى آنان را به عهده داشت . « 2 »\r\nپيش از آنكه رسول خدا ( ص ) در بدر فرود آيد ، در موضع ديگرى اردو زده بود .\r\nحضرت از ياران خود خواست تا در بارهء آن موضع اظهار نظر كنند . حباب بن منذر گفت :\r\nاى رسول خدا ، اگر خداوند در فرود آمدن در اين منزل راهنماى تو بوده است ، روا نيست گامى جلوتر يا عقب‌تر برويم ، ولى اگر در جنگ و چاره انديشى و رايزنى هستيم ، سخنى بگوييم . پيامبر ( ص ) فرمود : آرى جنگ و چاره انديشى و رايزنى است . حباب گفت : در\r\n\r\n\r\n","description":"","footnote":"\r\n( 1 ) . بدر نام محلى است ميان مكه و مدينه ، در 28 فرسنگى شهر مدينه كه جنگ معروف بدر در آن واقع شده ( المعجم الوسيط ) . چاه آبى نيز در اين دشت واقع است كه به چاه بدر معروف است و گفته مىشود كه اين چاه به نام حافر آن بَدْر بن يَخْلُد ، ناميده شده است . جنگ بدر در كنار اين چاه واقع شده ( معجم البلدان ، ج 1 ، ص 357 ) .\r\n( 2 ) . مغازى ، ج 1 ، ص 58 .\r\n","page_name":" 193 ","page_number":193},
  {"content":"\r\n\r\nاين صورت ، اينجا اردوگاه خوبى نيست ، ما را به نزديكترين آب دشمن برسان ؛ من همهء چاههاى آن منطقه را مىشناسم ، در آنجا چاهى است كه آبش شيرين و زياد است و تمام شدنى نيست ؛ كنار آن حوضى مىسازيم و آب لازم را از آن بر مىداريم و جنگ مىكنيم و دهانهء چاههاى ديگر را نيز كور مىكنيم .\r\nعكرمه از ابن عباس روايت مىكند كه جبرئيل بر پيامبر ( ص ) نازل شد و گفت : رأى درست همان است كه حباب به آن اشاره كرد . رسول خدا ( ص ) نيز فرمود : اى حباب ، به رأى صحيح نظر دادى . آنگاه آن حضرت حركت نمود و همهء آن نظرات را اجرا كرد . « 1 »\r\nبدين ترتيب ، حباب در نقش مشاور نظامى فرمانده كل ، درست‌ترين نظر را تقديم پيامبر ( ص ) نمود ؛ به گونه‌اى كه فرشتهء وحى و روند حوادث ، صحّت نظر او را تأييد كرد .\r\n\r\nحباب در واقعهء بنى نضير و بنى قريظه\r\nحباب در واقعهء بنى نضير در سمت مشاور نظامى پيامبر ( ص ) انجام وظيفه نمود .\r\nيهوديان كه بخشى از شهروندان شهر مدينه را تشكيل مىدادند ، پيوسته بر ضدّ مسلمانان كارشكنى مىكردند . روزى رسول خدا ( ص ) براى انجام كارى نزد يهود بنى نضير رفت و آنها براى قتل آن حضرت توطئه كردند كه فرشتهء وحى آن حضرت را از ماجرا آگاه ساخت .\r\nآنها با اين سوء قصد ، پيمان خود با رسول خدا را نقض كردند و از همين رو ، پيامبر به آنان اعلام جنگ نمود . « 2 »\r\nپيامبر اكرم در دو جنگ بنى نضير و بنى قريظه در بارهء مسائل جنگى و موقعيت عملياتى از ياران خود نظرخواهى نمود . حُباب برخاست و گفت : نظر من اين است كه ميان دژهاى يهوديان نيرو مستقر كنيم تا اخبارشان به هم نرسد . در اينجا نيز رسول خدا ( ص ) نظر حباب را به اجرا گذاشت . « 3 »\r\n\r\n\r\n","description":"","footnote":"\r\n( 1 ) . مغازى ، ج 1 ، ص 53 - 54 .\r\n( 2 ) . كامل ، ج 2 ، ص 173 .\r\n( 3 ) . طبقات ، ج 3 ، ص 567 .\r\n","page_name":" 194 ","page_number":194},
  {"content":"\r\n\r\nيكسال بعد ( پنجم هجرى ) رسول خدا ( ص ) از جانب خداوند مأموريت يافت كه با يهوديان بنىقريظه پيكار كند . آن حضرت بنى قريظه را به مدت يك ماه محاصره كرد . « 1 » حباب بن منذر نيز از معدود اسب سوارانى بود كه در اين واقعه در كنار رسول خدا ( ص ) حضور داشت . « 2 »\r\n\r\nمأمور اطلاعاتى پيامبر ( ص )\r\nآنچه در گذشته و حال نقش اساسى و تعيين‌كننده‌اى در جنگ داشته و دارد ، به دست آوردن اطلاعات دقيق و صحيح از كميّت و كيفيت نيروها وتجهيزات و تاكتيك‌هاى نظامى دشمن است . پيامبر ( ص ) در جنگ احد ، اين مسئوليت خطير را به حباب واگذار كرد . حباب اين مأموريت را به بهترين وجه انجام داد و ارقام و آمار صحيحى را از موقعيت رزمى دشمن به دست آورد و تقديم پيامبر كرد .\r\nداستان از اين قرار است كه چون قريش در كنار كوه احد فرود آمدند ، پيامبر ( ص ) حباب بن منذر را جهت كسب خبر و ارزيابى دشمن مخفيانه به‌ميان ايشان فرستاد و به او فرمود :\r\nچون برگشتى ، در حضور هيچ يك از مسلمانان به من گزارش مده مگر دشمن را اندك يافته باشى ! حباب رفت و بازگشت . رسول خدا ( ص ) پرسيد : چه ديدى ؟ گفت : اى رسول خدا ، عددشان را سه هزار نفر تخمين زدم ، هر چند ممكن است اندكى بيش يا كم باشند ، دويست اسب همراه دارند و حدود هفتصد زره . پيامبر ( ص ) پرسيد : آيا زنها را هم ديدى ؟\r\nگفت : آرى ، زنهايى همراه ايشان ديدم كه دايره و طبل داشتند . حضرت فرمود : مىخواهند احساسات افراد را تحريك كنند و كشته‌شدگان بدر را به يادشان بياورند . آنگاه فرمود : به من هم همين اخبار رسيده است ، از ايشان چيزى را فاش مكن ، خداوند براى ما كافى و بهترين وكيل است ، خداوندا ، با كمك تو با دشمن مىستيزم و بر آنها مىتازم . « 3 »\r\n\r\n\r\n","description":"","footnote":"\r\n( 1 ) . ر . ك : كامل ، ج 2 ، ص 185 - 187 .\r\n( 2 ) . مغازى ، ج 2 ، ص 498 .\r\n( 3 ) . همان ، ص 207 - 208 .\r\n","page_name":" 195 ","page_number":195},
  {"content":"\r\n\r\nحباب در ميدان رزم نيز شجاعت بسيار چشمگيرى نشان داد . پس از هزيمت مسلمانان ، تنها هفت نفر از مهاجرين و هفت تن از انصار در كنار رسول‌خدا ( ص ) مقاومت سرسختانه‌اى از خود نشان دادند . يكى از هفت انصارى مقاوم و نستوه ، حُباب بود . « 1 »\r\nحُباب در جنگ احد آن‌چنان گرداگرد دشمن مىگشت و به‌آنها حمله مىكرد كه گويى بر گلهء گوسفندان حمله مىكند و دشمنان چنان او را در حلقهء محاصرهء خود گرفته بودند كه گفته مىشد : حباب كشته شد ، اما او در حالى كه شمشير در دستش بود ، آشكار شد و دشمن از گِرد او پراكنده شد . حباب به گروهى از آنان يورش مىبرد و آن گروه به سمت ديگر مىگريختند . حباب پس از اين رزم سخت نزد پيامبر ( ص ) بازگشت . در آن روز ، حباب با دستار سبزى كه در زير كلا هخود بر سر خود بسته بود ، مشخص و نمايان بود . « 2 »\r\n\r\nمحافظ پيامبر ( ص )\r\nرسول خدا ( ص ) روز جمعه از جنگ احد به مدينه بازگشت . پيامبر چون نماز صبح روز يكشنبه را مىگزارد ، بزرگان اوس و خزرج همراه آن حضرت بودند . آنان براى پاسدارى و حفظ جان پيامبر ( ص ) شب را در مسجد و در كنار خانهء آن حضرت صبح كرده بودند و حُباب بن منذر از جملهء ايشان بود . آنها نگران اين بودند كه دشمن به مدينه شبيخون بزند و جان رسول خدا ( ص ) به خطر بيفتد . پيامبر پس از اقامهء نماز صبح به بلال دستور داد تا اعلام كند : رسول خدا دستور فرموده است كه به تعقيب دشمن برويد و فقط كسانى با ما خواهند آمد كه ديروز در جنگ احد حضور داشته‌اند . « 3 »\r\n\r\nحباب در جنگ خيبر\r\nرسول خدا ( ص ) در محرم سال هفتم هجرى براى تسخير دژهاى مستحكم يهوديان خيبر از مدينه حركت كرد . در اين غزوه ، يك هزار و چهارصد نفر از مسلمانان همراه آن\r\n\r\n\r\n","description":"","footnote":"\r\n( 1 ) . شرح نهج‌البلاغه ، ج 15 ، ص 19 - 20 .\r\n( 2 ) . مغازى ، ج 1 ، ص 256 - 257 .\r\n( 3 ) . همان ، ص 334 .\r\n","page_name":" 196 ","page_number":196},
  {"content":"\r\n\r\nحضرت بودند . « 1 » يك روز پس از فرود آمدن پيامبر در منطقهء خيبر ، هنگام صبح ، حباب بن منذر به حضور آن حضرت رفت و گفت : اى رسول خدا ، درود خدا بر تو ، در اينجا فرود آمده‌اى ، اگر براى اين كار از طرف خداوند مأموريت يافته‌اى كه صحبتى نمىكنيم ، ولى اگر رايزنى و انديشه در كار باشد سخنى بگوييم . رسول خدا ( ص ) فرمود : البته نظر و انديشه در كار است . حباب گفت : اى رسول خدا ، شما به حصار نزديك شده‌اى و ميان نخلستان و زمين‌هاى نمناك فرود آمده‌اى . از طرفى هم من مردم قلعهء نطاة « 2 » را خوب مىشناسم ، از ايشان كسى آزمندتر و تجاوزگرتر نيست ، هم اكنون آنها برما اشراف دارند و ما در تيررس آنها قرار داريم ، وانگهى من اطمينان ندارم كه شبانگاه نيايند و در پناه نخلستان پنهان نشوند . اى رسول خدا ، از اين سرزمين مرطوب به‌جاى ديگرى كوچ كنيد ، ريگستان را ميان خود و آنان قرار دهيد تا تيرهايشان هم به ما نرسد . پيامبر ( ص ) فرمود :\r\nهمين امروز با آنها خواهيم جنگيد . در عين حال ، محمد بن مَسْلَمَه را احضار كرد و به او فرمود : جايى در نظر بگير كه از حصارهاى ايشان دور و خالى از رطوبت باشد و از دستبرد و شبيخون آنها نيز محفوظ باشيم . مسلمه رفت و اطراف را گشت تا به منطقهء رجيع « 3 » رسيد و شب‌هنگام به حضور پيامبر ( ص ) برگشت و گفت : منزلگاه مناسبى پيدا كردم . آن حضرت فرمود : در پناه بركت و لطف خدا .\r\nرسول خدا ( ص ) آن روز را تا شب با اهل نطاة جنگيد و جنگ را از پايين نطاة شروع كرد . يهوديان زيادى در آن قلعه اجتماع كرده بودند . حباب بن منذر گفت : اى رسول خدا ، اگر مصلحت بدانيد كوچ كنيم ؟ پيامبر ( ص ) فرمود : شب فرا رسد ، به خواست خدا كوچ خواهيم نمود .\r\nتيرهاى يهوديان به لشكرگاه مسلمانان مىرسيد و از آن هم مىگذشت ، مسلمانان نيز همه را جمع‌آورى و به سوى خود آنها پرتاب كردند . چون شب شد ، رسول خدا ( ص ) به ناحيهء رجيع رهسپار شد و به مسلمانان نيز فرمان كوچ داد . صبحگاهان ، پيامبر ( ص ) با\r\n\r\n\r\n","description":"","footnote":"\r\n( 1 ) . كامل ، ج 2 ، ص 216 .\r\n( 2 ) . نام يكى از قلعه‌هاى خيبر است ( معجم البلدان ، ج 5 ، ص 291 ) .\r\n( 3 ) . آبگاه قبيلهء هُذَيل ميان مكه و طائف ( معجم البلدان ، ج 3 ، ص 29 ) .\r\n","page_name":" 197 ","page_number":197},
  {"content":"\r\n\r\nمسلمانان و پرچمهايشان حركت مىفرمود و شعار مسلمانان اين بود : يا منصورُ امِت ( اى يارى شده بميران ) .\r\nواقعهء خيبر شاهد رشادت‌ها و دلاورىهايى است كه از حباب به ظهور رسيد . هنگامىكه رسول خدا ( ص ) به ناحيهء شقّ « 1 » - كه در آنجا نيز چندين حصار با ساز و برگ بود - عزيمت فرمود ، اولين حصارى كه پيامبر ( ص ) محاصره كرد ، حصار ابَىّ « 2 » بود . آن حضرت بر فراز قلعه‌اى كه سُمران « 3 » نام داشت ، مستقر شد و در آنجا با اهل حصار ابَىّ به شدت نبرد كرد .\r\nمردى از يهوديان به نام غزاّل از حصار بيرون آمد و هماورد خواست . حباب بن منذر به جنگ او رفت و چند ضربه ردّ وبدل كردند ، آنگاه حباب به او هجوم آورد و دست راستش را از وسط بازويش قطع كرد و شمشيرش بر زمين افتاد و بدون سلاح شد و به سوى حصار گريخت . حباب او را تعقيب كرد و پى پاشنه‌هاى او را زد و چون غزاّل بر زمين افتاد ، سرش را بريد . « 4 »\r\nحباب كه ازسوى رسول خدا ( ص ) پرچمدار جنگ بود ، از خود استقامت كم‌نظيرى نشان داد و زمينهء پيروزى نيروهاى اسلام را فراهم كرد . هر چند در اين واقعه فتح نهايى به دست تواناى امير مؤمنان ، على ( ع ) رقم خورد ، ولى نقش حباب را نمىتوان در فتح قلعه‌هاى بسيارى ناديده گرفت . از جمله قلعهء صعب بن مُعاذ « 5 » به دست او فتح شد و پرچم پر افتخار اسلام بر فراز آن به اهتزاز درآمد . « 6 »\r\nعبدالرحمن بن جابر از پدرش جابر بن عبدالله نقل كرده است كه چون به حصار صعب بن معاذ رسيديم ، مسلمانان گرسنه بودند و همهء خوراكيها در آن دژ بود . حباب‌بن منذر\r\n\r\n\r\n","description":"","footnote":"\r\n( 1 ) . شق كه با فتح شين و با كسر آن نيز گفته شده است ، نام يكى از قلعه‌هاى خيبر است ( معجم البلدان ، ج 3 ، ص 355 ) .\r\n( 2 ) . يكى از حصارهاى قلعهء شق كه از قلعه‌هاى خيبر است ( السيرة الحلبيّه ، ج 3 ، ص 40 ؛ مغازى ، ج 2 ، ص 667 ) .\r\n( 3 ) . يكى از قلعه‌هاى حصار ابَّى است ( مغازى ، ج 2 ، ص 667 ) .\r\n( 4 ) . مغازى ، ج 2 ، ص 667 ؛ سيرهء حلبية ، ج 3 ، ص 40 .\r\n( 5 ) . يكى از قلعه‌هاى نطاة واقع در خيبر است ( مغازى ، ج 2 ، ص 666 ) .\r\n( 6 ) . مغازى ، ج 2 ، ص 649 - 664 ؛ السيرة الحلبيه ، ج 3 ، ص 39 - 40 .\r\n","page_name":" 198 ","page_number":198},
  {"content":"\r\n\r\nپرچمدار و فرمانده بود و مسلمانان همگى از او پيروى مىكردند . دو روز بود كه جنگ به شدّت ادامه داشت . صبح زود روز سوم رسول خدا ( ص ) براى جنگ با آنها بيرون آمد .\r\nمردى از يهوديان كه همچون ستون كشتى بود و زوبينى در دست داشت ، با تكاورانش از حصار بيرون آمد و ساعتى شتابان ما را تير باران كردند . ما خود را سپر رسول خدا ( ص ) قرار داديم و آنها همچنان به تير باران ما ادامه دادند . تيرهاى آنان چندان زياد بود كه همچون هجوم ملخ به نظر مىرسيد و من پنداشتم كه هرگز تيراندازى را متوقف نخواهند كرد . سپس همگى چون تن واحدى بر ما حمله كردند و مسلمانان تا جايگاه رسول خدا ( ص ) عقب رفتند . پيامبر ( ص ) از اسب خود به زير آمده بود و غلام آن حضرت ، مِدعَم ، اسب آن حضرت را نگه داشته بود . حباب بن منذر همچنان پرچم را افراشته مىداشت و پايدارى مىكرد و سواره بر آنها تير مىانداخت . پيامبر ( ص ) مسلمانان را به جهاد تشويق مىكرد و به آنان خبر مىداد كه خداوند وعدهء فتح خيبر را داده است . همهء مردم دوباره برگشتند و اطراف پرچم جمع شدند ، آنگاه حُباب به همراه آنان حمله كرد . مسلمانان اندك اندك به حصار نزديك شدند و يهوديان عقب‌نشينى كردند و چون احساس خطر كردند ، به سرعت گريختند و وارد حصار شدند و در آن را بستند . آنها بر روى ديوارهاى چند لايهء دژ برآمدند و از فراز ديوارها شروع به سنگ انداختن نمودند و به همين دليل ما كمى از دژ فاصله گرفتيم و به جايگاه اول حباب بن منذر بازگشتيم . يهوديان شروع به ملامت يكديگر كردند و گفتند : چرا به زنده ماندن دل‌خوش كرده‌ايم ، در حالى كه همهء افراد كوشا و مقاوم ما در حصار ناعم كشته شدند ؟ اين بود كه دست از جان شسته ، به جنگ برگشتند و ما هم كنار در حصار سخت‌ترين جنگ را انجام داديم . در آن روز كنار در حصار ، سه تن از ياران رسول خدا ( ص ) كشته شدند . . . ما هم گروهى از آنان را كشتيم . هر كه را مىكشتيم ، او را به داخل حصار مىبردند . آنگاه پرچمدار ما حُباب بن منذر حمله را شروع كرد و ما هم به همراه او حمله كرديم و يهوديان را به داخل حصار رانديم و زمين‌گير كرديم . سپس خودمان نيز در پى آنان وارد حصار شديم ، گويى آنها در برابر ما چون گوسفند شده بودند و هر كه را بر سر راه بود ، كشتيم يا اسير گرفتيم . آنها از هر طرف شروع به فرار كردند و به قصد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nرسيدن به حصار قلعهء زبير از ميان سنگلاخها مىگريختند و ما هم آنها را آزاد گذاشتيم تا بگريزند . « 1 »\r\n\r\nصحنه‌هاى ديگرى از زندگى حباب\r\nدر شوال سال هشت هجرى ، رسول خدا ( ص ) براى دفع شر قبيلهء هوازن به سمت حنين « 2 » رهسپار شد . پيامبر ( ص ) ياران خود را در صفوفى منظّم آراست و آمادهء پيكار نمود .\r\nآن حضرت پرچمهاى جنگ را ميان سران سپاه خود تقسيم كرد و پرچم خزرجيان را به حباب واگذار نمود . « 3 »\r\nدر اين واقعه نيروهاى لشكر اسلام افزون بر دوازده هزار تن بودند . ياران پيامبر چون خود را از نظر نيرو و تجهيزات برتر مىديدند ، مغرور شدند و از همين رو ، در اولين برخورد با دشمن ، بسيارى از آنان پا به فرار گذاشتند . در آن حال رسول خدا ( ص ) ايستاد و بر مسلمانان بانگ زد و آنان را به مقاومت دعوت نمود . مسلمانان دوباره پيرامون پيامبر ( ص ) گرد آمدند و بر دشمن يورش برده ، تعداد زيادى از آنان را كشتند و در نتيجه ، فتح و پيروزى نصيبشان شد . « 4 »\r\nپيامبر ( ص ) پس از پايان واقعهء حنين ، به سمت شهر طائف « 5 » عزيمت نمود و اين شهر را بيست و چند روز محاصره كرد . « 6 » سپاه اسلام در نزديكى قلعهء طائف اردو زد . در اينجا بار ديگر حباب در سمت مشاور نظامى فرمانده كل انجام وظيفه نمود . حباب خود را به پيامبر ( ص ) رساند و گفت : اى رسول خدا ، ما به قلعه نزديك شده‌ايم ، اگر در اين باره مأموريتى از جانب خداوند دارى كه ما همه تسليم هستيم و گر نه نظر صائب ، فاصله گرفتن از قلعه است . رسول خدا سكوت كرد . در آن حال باران تير بر نيروهاى اسلام باريدن گرفت\r\n\r\n\r\n","description":"","footnote":"\r\n( 1 ) . مغازى ، ج 2 ، ص 662 - 664 .\r\n( 2 ) . حنين محلى است ميان مكه و طائف به فاصلهء ده و اندى ميل از مكه ( معجم البلدان ، ج 2 ، ص 313 ) .\r\n( 3 ) . مغازى ، ج 3 ، ص 895 .\r\n( 4 ) . همان ، ص 899 .\r\n( 5 ) . شهرى در حجاز در قسمت شرقى مكّه . . . دوازده فرسنگ تا مكّه معظمه فاصله دارد ( لغت‌نامهء دهخدا ) .\r\n( 6 ) . كامل ، ج 2 ، ص 266 .\r\n","page_name":" 200 ","page_number":200},
  {"content":"\r\n\r\nو جمعى از مسلمانان مجروح شدند . رسول خدا ( ص ) حباب را طلبيد و از او خواست كه مكانى مرتفع و دور از دشمن در نظر بگيرد تا نيروها به آنجا منتقل شوند . حباب رفت تا به محل مسجد طائف رسيد و آنجا را براى استقرار نيروهاى اسلام مناسب يافت . سپس به حضور پيامبر ( ص ) بازگشت و گزارش داد . رسول خدا ( ص ) به سپاه خود فرمان داد كه رهسپار محل جديد شوند . « 1 »\r\nحباب همچنين يكى از همرزمان امير مؤمنان على ( ع ) در سريّهء فُلس « 2 » است . رسول خدا ( ص ) اين سريّه را كه متشكل از يكصد و پنجاه انصارى بود ، در ربيع‌الثانى سال نهم هجرى تجهيز نمود و على ( ع ) را به فرماندهى آن انتخاب فرمود . در آغاز اين عمليات حباب به همراه دو تن ديگر از ياران خود در سمت مامور اطلاعاتى وارد عمل شدند . آنها در ضمن انجام عمليات گشتى ، به يك غلام سياه برخورد كرده ، از او پرسيدند : كه هستى ؟\r\nگفت : پى كار خود هستم . او را با خود به نزد على ( ع ) آوردند . آن حضرت از او بازجويى كرد و او اعتراف نمود كه از طرف دشمن مأمور كسب اطلاعات از وضعيت نيروهاى اسلام بوده است . على ( ع ) همچنين از كمّ و كيف نيروهاى دشمن از وى سؤالاتى كرد و از او خواست كه آنان را به قبيلهء طىّ راهنمايى كند . او نيز پذيرفت ، ولى در عمل نيروهاى اسلام را به بيراهه برد و پس از اينكه على ( ع ) او را به مرگ تهديد نمود ، سپاه اسلام را به سوى قبيله راهنمايى كرد . جنگ ميان نيروهاى اسلام و مشركان درگرفت و به پيروزى سپاه اسلام انجاميد . على ( ع ) اسيران و غنايم جنگى را با خود به مدينه آورد و تقديم پيامبر ( ص ) نمود . « 3 »\r\nهمچنين رسول خدا ( ص ) در سال نهم هجرى در رأس سپاه اسلام به سمت تبوك « 4 » عزيمت نمود . حباب در اين واقعه نيز همراه رسول خدا ( ص ) بود و بنا بر قولى آن حضرت پرچم خزرجيان را به وى واگذار نمود . « 5 »\r\n\r\n\r\n","description":"","footnote":"\r\n( 1 ) . مغازى ، ج 3 ، ص 925 - 926 .\r\n( 2 ) . فُلس نام بتى است كه در ميان قبيلهء طىّ بوده و آن منطقه به نام آن بت ناميده شده است ( معجم البلدان ، ج 4 ، ص 273 ) .\r\n( 3 ) . مغازى ، ج 3 ، ص 984 - 988 .\r\n( 4 ) . تبوك محلى است ميان مدينه و شام در دوازده منزلى مدينه ( معجم البلدان ، ج 2 ، ص 14 ) .\r\n( 5 ) . مغازى ، ج 3 ، ص 996 .\r\n","page_name":" 201 ","page_number":201},
  {"content":"\r\n\r\n\r\nحباب پس از رحلت پيامبر ( ص )\r\nبا رحلت رسول خدا ( ص ) ، ياران آن حضرت به طور جدّى رو در روى يكديگر ايستادند و در اجتماعى كه در سقيفهء بنى ساعده برگزار شد ، سخنانى درشت نثار هم نمودند . در يك طرف گروهى از مهاجرين بودند كه در رأس آنها ابوبكر ، عمر و ابوعبيدهء جراح قرار داشتند و در طرف ديگر تنى چند از انصار بودند كه حباب از آن جمله بود . براى انصار غير قابل تحمل بود كه به رغم اينكه رسول خدا ( ص ) در زمانى نه چندان دور على ( ع ) را به جانشينى خود و ولايت عامّه منصوب نموده بود ، دست بيعت به سوى ديگران دراز كنند و ديگرى را بر مسند خلافت ببينند . « 1 » از اين رو ، وقتى ابوبكر و عمر به نفع خود تبليغ مىكردند و سعى داشتند كار را به سود خود تمام كنند ، نخستين كسى كه پرچم مخالفت با آنان را برافراشت ، حباب بن منذر بود . او برخاست و خطاب به انصار چنين گفت : اى گروه انصار ، زمام كار خويش را به دست خود گيريد كه مردم در زير سايهء شما و در پناه شما به سر مىبرند و هيچ‌كس جرأت مخالفت با شما را ندارد و مردم از رأى و نظر شما پيروى مىكنند . شماييد اهل عزت و ثروت و نيرومندى و تسخيرناپذيرى و تجربه و دليرى و كمك رسانى ، مردم ناظر عملكرد شما هستند ، با يكديگر اختلاف نكنيد كه رأيتان تباه مىشود و كارتان سست مىگردد ، اگر اين گروه جز آنچه را كه شنيديد نپذيرفتند ، پس از ما اميرى باشد و از ايشان اميرى . عمر گفت : هيهات ! دو شمشير در يك غلاف جاى نمىگيرد « 2 » . به خدا سوگند ، عرب راضى نخواهد شد كه امارت به شما برسد ، در حالى كه پيامبر از غير شماست ، ولى عرب مخالفتى ندارد كه رياست را به گروهى واگذار كند كه پيامبرى در ايشان است و ولىّ امرشان از آنان بوده است . ما در اين باب بر مخالفان خود حجّت روشن و دليل آشكار داريم . چه كسى جرأت دارد در امارت و قدرت محمد ( ص )\r\n\r\n\r\n","description":"","footnote":"\r\n( 1 ) . به طورى كه از تاريخ و كلام على ( ع ) استفاده مىشود ، وقتى بر انصار ( همانند سعد بن عباده ) معلوم شدكه مهاجرين جز بنى هاشم و جمعى ديگر نمىگذارند خلافت به على ( ع ) برسد ، آنها وارد معركه سقيفه شدند . « قالَ عَلىٌّ ( ع ) . . . وَلَقَدْ كانَ سَعْدٌ لَمَّا رَأَى النَّاسَ يُبايِعُونَ أَبابَكْرٍ نادى أَيُّهَا النَّاسُ إِنّى وَ اللَّهِ ماأَرَدْتُها حَتَّى رَأَيْتُكُمْ تَصرِفُونَها عَنْ عَلِىّ وَ لا أُبَايِعُكُمْ . . . » ( نهج السعادة ، محمدباقر محمودى ، ج 5 ، ص 206 - 207 ) .\r\n( 2 ) . معادل اين جمله در زبان فارسى ، همان جملهء معروف سعدى است كه هرگز دو پادشاه در اقليمىنگنجند .\r\n","page_name":" 202 ","page_number":202},
  {"content":"\r\n\r\nبا ما - كه خويشاوندان و ياران اوييم - مخالفت كند مگر كسى كه راه باطل رود و طريق گناه بپويد و در مهلكه غوطه‌ور باشد . حُباب بن منذر برخاست و گفت : اى گروه انصار ، مراقب وضعيت خويش باشيد و سخن اين مرد و يارانش را نشنويد كه حصه و بهرهء شما را از امارت سلب مىكنند و اگر از آنچه كه شما مىخواهيد بىنصيبتان كردند ، از اين ديار بيرونشان كنيد و كارها را به دست بگيريد كه به خدا قسم شما از آنها به اين امر ( خلافت ) شايسته‌تريد ، چون آنهايى كه با اين دين سر ناسازگارى داشتند ، به وسيلهء شمشيرهاى شما مردم از اين دين پيروى كردند ، من مرد با تجربه و آزموده و سرد و گرم روزگار چشيده‌ام ، اگر بخواهيد از نو آغاز كنيم ؟ عمر گفت : در اين صورت خدا ترا مىكشد . حباب گفت :\r\nبلكه خدا ترا مىكشد . « 1 »\r\nپس از اينكه ياران ابوبكر او را براى خلافت معرّفى كردند ، نخستين كسى كه دست در دست ابوبكر نهاد و با او بيعت كرد ، بشير بن سعد خزرجى بود . او كه عمو زادهء سعد بن عبادهء خزرجى انصارى بود ، به دليل رقابتى كه با او داشت و از ترس اينكه مبادا سعد به خلافت برسد ، با ابوبكر بيعت كرد . اين كار با اعتراض شديد حباب بن منذر روبه‌رو شد ؛ حباب بر او بانگ زد كه اى بشير ، نافرمانى و سرپيچى كردى ؟ به خدا سوگند ، تو را وادار به اين عمل ( بيعت با ابوبكر ) نكرد جز حسادت به عمو زاده‌ات . « 2 »\r\nحُباب كه كارش به مشاجره و درگيرى لفظى با گردانندگان سقيفه و به خصوص با عمر انجاميد ، مبغوض دستگاه خلافت واقع شد و سرانجام در دوران خلافت عمر زندگى را بدرود گفت و به سراى جاويدان پيوست . « 3 »\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 220 - 221 .\r\n( 2 ) . شرح نهج البلاغه ، ج 6 ، ص 10 .\r\n( 3 ) . اصابه ، ج 1 ، ص 302 ؛ كامل ، ج 3 ، ص 77 .\r\n","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\n\r\nمنابع و مآخذ\r\nقرآن كريم .\r\nنهج البلاغه .\r\nالاختصاص ، شيخ مفيد ، مؤسسة الاعلمى للمطبوعات ، 1402 ق ، بيروت .\r\nاختيار معرفة الرجال معروف به رجال كشى ، شيخ طوسى ، دانشگاه مشهد .\r\nالدر المنثور ، جلال‌الدين سيوطى ، دارالمعرفه ، بيروت .\r\nالسيرة الحلبيه ، على بن برهان‌الدين حلبى ، دار احياء التراث العربى ، بيروت .\r\nالسيرة النبوية ، ابن هشام ، دار احياء التراث العربى ، بيروت .\r\nاسدالغابة فى معرفة الصحابه ، ابن اثير ، دار احياء التراث العربى ، بيروت .\r\nالاصابة فى معرفة الصحابه ، ابن حجر عسقلانى ، دار صادر ، مصر .\r\nاصول كافى ، ثقةالاسلام كلينى ، ترجمه و شرح مصطفوى ، مؤسسهء تحقيقاتى و انتشاراتى نور .\r\nالاعلام ، خيرالدين زركلى ، چاپ دوّم ، بيروت .\r\nاعلام الورى ، طبرسى ، دارالمعرفه ، بيروت .\r\nاعيان الشيعه ، سيد محسن امين عاملى ، دارالتعارف ، 1403 ق ، بيروت .\r\nامالى ، شيخ مفيد ، بنياد پژوهشهاى آستان قدس رضوى ، 1364 ش ، مشهد .\r\nالامامة و السياسة ، ابن قتيبه دينورى ، دارالمعرفة للطباعة و النشر ، بيروت .\r\nبحارالانوار ، محمدباقر مجلسى ، مؤسسة الوفاء ، بيروت .\r\nپيغمبر و ياران را بشناسيد ، محمدعلى عالمى ، منشورات مكتبة بصيرتى ، قم .\r\nتاريخ الجاهلية ، عمر فروخ ، دارالعلم للملايين ، 1384 ق ، بيروت .\r\nتاريخ بغداد ، خطيب بغدادى ، دارالكتب العلميه ، بيروت .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nتاريخ پيامبر اسلام ، محمدابراهيم آيتى ، انتشارات دانشگاه تهران ، چاپ دوم ، 1361 ش .\r\nتاريخ حبيب السير ، خواند امير ، انتشارات كتابفروشى خيام ، تهران .\r\nتاريخ طبرى ، ابن جرير طبرى ، دارالمعارف مصر .\r\nتاريخ طبرى ، محمد بن جرير طبرى ، تحقيق محمد ابوالفضل ابراهيم ، دارالمعارف ، 1961 م ، مصر .\r\nتاريخ گزيده ، حمداللّه مستوفى ، انتشارات اميركبير ، چاپ دوم ، 1362 ش ، تهران .\r\nتاريخ يعقوبى ، احمد بن ابى يعقوب ، دار صادر ، بيروت .\r\nتاريخ يعقوبى ، ترجمهء محمدابراهيم آيتى ، بنگاه ترجمه و نشر كتاب ، چاپ سوم ، 1356 ش .\r\nتتمه المنتهى ، شيخ عباس قمى ، انتشارات كتابفروشى داورى ، چاپ سوم ، 1397 ق ، قم .\r\nتفسير تبيان ، شيخ طوسى ، مكتبة الامين ، نجف .\r\nتنقيح المقال ، مامقانى ، مطبعة المرتضويه ، نجف اشرف .\r\nتهذيب تاريخ دمشق ، ابن عساكر ، دارالمسيره ، چاپ دوم ، 1399 ق ، بيروت .\r\nجامع الرواة ، محمد بن على الاردبيلى الغروى الحائرى ، كتابخانه آيت‌الله العظمى مرعشى نجفى ، قم .\r\nحياة الصحابه ، محمد يوسف الكاندهلوى ، دارالمعرفة ، بيروت .\r\nدائرة المعارف ، بستانى ، دارالمعرفه ، بيروت .\r\nدايرة المعارف ، محمدحسين اعلمى ، دارالتعارف للمطبوعات و مركز انتشارات الاعلمى ، بيروت و تهران .\r\nدراسات و بحوث فى التاريخ و الاسلام ، جعفر مرتضى العاملى ، مركز جواد ، چاپ دوم ، بيروت .\r\nدلائل الامامه ، محمد بن جرير طبرى ( شيعى ) ، منشورات الرضى ، چاپ دوم ، 1363 ش ، قم .\r\nرجال العلّامة الحلّى ، تحقيق سيد محمدصادق بحرالعلوم ، مكتبة الرضى ، چاپ دوم ، 1402 ق ، قم .\r\nسفينة البحار ، شيخ عباس قمّى ، دارالتعارف للمطبوعات ، بيروت .\r\nسنن ابن ماجه ، دار احياء التراث العربى ، 1395 ق .\r\nسنن ابى داود ، دار احياء السنة النبويه .\r\nسنن نسائى ، شرح جلال‌الدين سيوطى ، دارالفكر ، چاپ اول ، 1348 ق ، بيروت .\r\nسير اعلام النبلاء ، ذهبى ، دارالمعارف ، مصر .\r\nسيرهء ابن اسحاق ، محمد بن اسحاق بن يسار ، تحقيق و تعليق محمد حميدالله ، تركيه .\r\nشجرهء طوبى ، شيخ محمدمهدى مازندرانى حايرى ، انتشارات ناصرخسرو ، تهران .\r\nشرح غرر الحكم ، محمد خوانسارى ، چاپ سوم ، انتشارات دانشگاه تهران .\r\nشرح نهج البلاغه ، ابن ابى الحديد ، دار احياء التراث العربى ، بيروت .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nشهيد ( قيام و انقلاب مهدى از ديدگاه فلسفه و تاريخ به ضميمه شهيد ) ، مرتضى مطهرى ، دفتر انتشارات اسلامى ، قم ، 1361 .\r\nصحيح بخارى ، شرح كرمانى ، دار احياء التراث العربى ، بيروت .\r\nصفة الصفوة ، ابن جوزى ، دار الجيل ، چاپ اول ، 1412 ق ، بيروت .\r\nصلح امام حسن ( ع ) ، شيخ راضى آل ياسين ، ترجمهء سيد على خامنه‌اى ، انتشارات آسيا .\r\nالطبقات الكبرى ، ابن سعد الواقدى ، دار صادر ، بيروت .\r\nالعرب قبل الاسلام ، جرجى زيدان ، دار الهلال .\r\nالعقد الفريد ، ابن عبدربه ، دارالكتب العلميه ، بيروت .\r\nعيون اخبار الرضا ، شيخ صدوق ، منشورات الاعلمى ، تهران .\r\nالغدير ، علامه امينى ، دار الكتاب العربى ، بيروت .\r\nفروغ ابديت ، جعفر سبحانى ، دفتر تبليغات اسلامى حوزه علميه قم .\r\nالفصول المهمة ، ابن صباغ مالكى ، منشورات الاعلمى ، تهران .\r\nالكامل فى التاريخ ، ابن اثير ، دار صادر و دار بيروت ، 1385 ق ، بيروت .\r\nالكامل ، ابن اثير ، ترجمه عباس خليلى ، تصحيح دكتر مهيار خليلى ، مؤسسهء مطبوعاتى اعلمى ، تهران .\r\nكتاب الاشتقاق ، محمد بن حسن بن دريد ، تحقيق و شرح محمد هارون ، دارالميسره ، بيروت .\r\nكتاب الخصال ، شيخ صدوق ، مؤسسة النشر الاسلامى ، چاپ پنجم ، 1416 ق ، قم .\r\nكتاب المغازى ، واقدى ، موسسة الاعلمى ، بيروت .\r\nكنز العمال ، علاء الدين على المتقى الهندى ، دائرة المعارف العثمانيه ، چاپ دوم ، حيدرآباد دكن .\r\nالكنى و الالقاب ، شيخ عباس قمى ، مكتبه الصدر ، چاپ چهارم ، 1397 ق ، تهران .\r\nمجمع البيان ، طبرسى ، دار مكتبة الحياة ، بيروت .\r\nمجمع الرجال ، عنايت‌الله القهپايى ، مؤسسهء مطبوعاتى اسماعيليان ، قم .\r\nمجمع الزوايد و منبع الفوائد ، نورالدين هيثمى ، دارالكتاب العربى ، بيروت .\r\nمختصر تاريخ العرب ، سيد اميرعلى ، دارالعلم للملايين ، بيروت .\r\nمروج الذهب ، مسعودى ، دارالهجره ، چاپ دوم ، قم .\r\nالمستدرك على الصحيحين فى الحديث ، حاكم نيشابورى ، دارالفكر ، 1398 ق ، بيروت .\r\nمسند احمد بن حنبل ، المكتب الاسلامى و دار صادر ، چاپ اول ، 1389 ق ، بيروت .\r\nمعجم البلدان ، ياقوت حموى ، دار صادر و دار بيروت ، 1399 ق ، بيروت .\r\nمعجم رجال الحديث ، سيد ابوالقاسم خويى ، مدينة العلم ، چاپ دوم ، 1403 ق ، بيروت .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمعجم ما استعجم ، عبدالله بن عبدالعزيز بَكرى ، مطبعة لجنة التأليف والترجمه والنشر ، قاهره .\r\nالمعيار و الموازنة ، ابوجعفر اسكافى ، تحقيق محمدباقر محمودى ، چاپ اوّل ، بيروت .\r\nمفاتيح الجنان ، شيخ عباس قمّى ، شركت سهامى چاپ و انتشارات كتب ايران .\r\nمقاتل الطالبيين ، ابوالفرج اصفهانى ، دارالكتاب للطباعة والنشر ، چاپ دوم ، قم .\r\nالميزان فى تفسير القرآن ، علامه طباطبايى ، مؤسسة الاعلمى للمطبوعات ، بيروت .\r\nمناقب آل ابىطالب ، ابن شهر آشوب ، دارالاضواء ، چاپ دوم ، 1412 ق ، بيروت .\r\nنهج السعادة ، محمدباقر محمودى ، موسسة التضامن الفكرى ، بيروت .\r\nوقعه صفين ، نصر بن مزاحم مِنقرى ، تحقيق محمد هارون ، المؤسسة العربية الحديثه ، قاهره .\r\n\r\n\r\n","description":"","footnote":"","page_name":" 208 ","page_number":208}
  ]