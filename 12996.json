[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nمجمع الفصحاء\r\nبخش اول از جلد اول\r\nتأليف رضا قليخان هدايت\r\nبه كوشش مظاهر مصفا\r\nمؤسسهء انتشارات امير كبير\r\nتهران ، 1382\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nهدايت ، رضاقلى بن محمد هادى ، 1215 - 1288 ق .\r\nمجمع الفصحا / تاليف رضاقليخان هدايت ؛ به كوشش مظاهر مصفا - تهران : امير كبير ، 1336 . 1340 .\r\n6 ج .\r\n( دوره 6 جلدى ) ISBN 964 - 00 - 0645 - 9\r\n( ج . 2 ) ISBN 964 - 00 - 0874 - 5 - ( ج . 1 ) ISBN 964 - 00 - 0873 - 7\r\n( ج . 4 ) ISBN 964 - 00 - 0876 - 1 - ( ج . 3 ) ISBN 964 - 00 - 0875 - 3\r\n( ج . 6 ) ISBN 964 - 00 - 0878 - 8 - ( ج . 5 ) ISBN 964 - 00 - 0877 - x\r\nفهرستنويسى بر اساس اطلاعات فيپا .\r\nچاپ دوم : 1382\r\n1 . شاعران ايرانى . 2 . شاعران هندى ( فارسى زبان ) . 3 . شاعران ايرانى - سرگذشتنامه . الف . مصفا ، مظاهر ، 1307 - مصحح . ب . عنوان .\r\n3 م 4 ه‍ / 3543 PIR\r\n009 / 1 فا 8\r\nم 447 ه‍ - كتابخانه ملى ايران\r\n5737 - 49 م *\r\nمجمع الفصحاء ( بخش اول از جلد اول )\r\nتاليف : رضاقليخان هدايت\r\nبه كوشش : مظاهر مصفا\r\nچاپ اول : 1336\r\nچاپ دوم : 1382\r\nچاپ و صحافى : چاپخانهء سپهر ، تهران\r\nشمارگان : 2000 نسخه\r\nحق چاپ محفوظ است .\r\nISBN 964 - 00 - 0645 - 9 ( 6 vol . set ) / ISBN 964 - 00 - 0873 - 7 ( vol . 1 )\r\nشابك 7 - 0873 - 00 - 964 ( جلد اول ) / شابك 9 - 0645 - 00 - 964 ( دوره 6 جلدى )\r\nمؤسسهء انتشارات امير كبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nجلد اول\r\n\r\nفهرست مطالب\r\nيادداشت ناشر هفت\r\nيادداشت طبع دوم نه\r\nيادداشت مصحح ( طبع اول ) سيزده\r\nمقدمهء چاپ سنگى چهل و پنج\r\nمقدمهء مؤلف چهل و نه\r\nتصاويرى از نسخهء چاپ سنگى مجمع الفصحاء 1\r\nمتن مجمع الفصحاء 9\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nيادداشت ناشر\r\nسپاس خداوند بزرگ را سزا است كه جان بندگان را به زيور ادب و سينه و سيرتشان را به گوهر حرف و واژه و جمله آراست و كلام را ارثيهء خود از براى اهالى خاك مقرر فرمود و عالمان را شرافتى آن‌چنان بزرگ بخشيد كه چون در دايرهء پاكيزه‌نفسان درآيند ، مركب قلمهاى اصلاحگر و نشاطآفرينشان همرنگ و هم‌وزن سرخى خون شهيدان باشد .\r\nادبيات هر ملت و قومى بازتاب آراء و انديشه‌ها و نشان ژرفاى دانايى آنهاست و جهانيان به نيكى دريافته‌اند كه مدنيت و هويت و اعتبار هر ملتى از رهگذر ميراث فرهنگ مكتوب آنها قابل مشاهده است ، و ايران بزرگ و سرشار از افتخار ، در ميان ساير تمدنهاى نو و كهن دنيا قامتى افراشته‌تر از دماوند را در حوزهء علم و ادب و فرهنگ و هنر در پيش روى جهانيان قرار داده است .\r\nآسمان ادب اين مرزوبوم پر از ستاره‌هاى درخشانى است كه در منظومهء آفرينش ، فخرآفرين زندگانى بنىآدم‌اند . زنان و مردانى از اين ديار عمر خود را براى حفظ اين ميراث لايزال به پاى عبارتها و واژه‌ها گذاشتند و در انجام يافتن تحقق اين رسالت مهم ، خود نيز به ستاره‌اى درخشنده و آثارشان به ميراثى گرانبها تبديل گرديد .\r\nفقيد سعيد رضا قلى خان هدايت از جمله بزرگانى است كه بيش از سى سال از زندگى پربار خود را صرف جمع‌آورى اسناد و مدارك اديبان ايران و تحقيق و پژوهش در احوال ايشان كرد و با همت قابل ستايش خود آخرين و جامع‌ترين تذكرهء شعر و ادب فارسى را از زمان ابو العباس مروزى تا سال 1284 ه . ق . تحت عنوان مجمع الفصحاء براى اهالى علم و ادب و فرهنگ فارسى\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nبه يادگار گذاشت . اين اثر گران‌سنگ با همت و تلاش استادانهء جناب آقاى دكتر مظاهر مصفا كه از چهره‌هاى قابل احترام و ماندگار ادب پارسى است در ساليانى دور ( پاييز سال 1336 ) در مؤسسهء انتشارات اميركبير به زيور طبع آراسته گرديد ، اما تقدير چنين بود كه علىرغم نياز جامعهء فرهنگى كشور ، انديشمندان ، پژوهشگران ، اديبان و دانشجويان و فرهنگيان ، بالغ بر چهل سال بگذرد و اين اثر تجديد چاپ نشود و دسترسى اصحاب ادب و فرهنگ به جامع‌ترين تاريخ ادبيات فارسى ، ممكن نباشد و يا سخت و دشوار .\r\nاين نقص مهم به دغدغهء همكاران دانشور مؤسسه تبديل شده بود و هركدام به نوعى موضوع را متذكر مىشدند ، تا اينكه بار ديگر با مدد و فضل الهى و همت مردانهء جناب آقاى دكتر مظاهر مصفا و همكاران تلاشگر وى پس از نزديك به دو سال سعى وافر ، اين اثر نفيس با همان شيوهء كتابت شادروان رضا قلى خان هدايت و با تصحيح فاضلانهء استاد مصفا به زيور طبع آراسته گرديد .\r\nخدمتگزاران مؤسسه از عموم دانشوران و اديبان و منتقدان و خوانندگان گرانقدر مجمع الفصحا استدعا دارند چنانچه سهوى در حاشيه و يا متن كتاب مشاهده نمودند كريمانه ياران خود در مؤسسه را آگاه فرمايند تا در چاپهاى بعدى مورد توجه قرار گيرد .\r\nدر خاتمه از همهء كاركنان شريف و فرهنگ‌مدار مؤسسه در بخشهاى مختلف كه با تلاش خالصانهء خود اين اثر گرانبها را به جامعهء فرهنگى كشور تقديم كردند صميمانه تشكر و قدردانى مىنمايم .\r\nزمستان 81 حشمت الله قنبرى همدانى رئيس مؤسسه انتشارات امير كبير\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nيادداشت طبع دوم\r\nباسمك الّذى لا يعرفه الّا انت\r\nچهل و شش سال پيش به كار تهيه تذكره مجمع الفصحا براى طبع پرداختم و نخستين بخش از جلد اوّل آن به همّت مدير گرامى مؤسسهء امير كبير در پاييز 1336 به طبع رسيد . تصحيح و تنقيح و توضيح و مقابلهء سروده‌هاى منقول هدايت با ديوان شاعران و تدوين فهرست‌هاى - چندگانه بيش از چهار سال به طول انجاميد و در زمستان 1340 آخرين بخش كتاب زيور طبع يافت . از شرح سختى كار درازمدت با زندگى غريبانهء دور از يار و ديار درمىگذرم هرچه بود افتان‌وخيزان كار طبع مشهورترين تذكرهء شاعران ايران به پايان رسيد و از آن حال و روز تا اين روز و حال به سر بر فراوان شگفتى گذشت با آنكه سال‌هاست اين تذكره كم‌ياب بلكه ناياب است و خبر بازار سياه و خريدوفروش آن به بهاى گزاف مكرّر به گوش مىرسد اقدام و اهتمامى به تجديد و طبع آن صورت نگرفت . بارها از سوى چند مؤسسه تجديد طبع و نشر اين كتاب پيش‌نهاد شد اما به هر سبب و جهت كه ذكر آن را اين يادداشت كوتاه برنمىتابد طبع دوم آغاز نشد . در يك‌دو سال اخير از سوى دوست مهربان شاعر نقّاد نكته‌دان دكتر مرتضى كاخى پيش‌نهاد مجدّانهء طبع مطرح شد همكارى و مددگارى دوست فاضل پوريا معلّم نيز مددگار آمد .\r\nتذكارهاى مكرّر اهل تحقيق در ضرورت تجديد طبع كتاب در طول دوسه ده سال اخير از جانب همكاران و استادان و دانشجويان بيش از حدّ برشمردن و به ياد آوردن است . آخرين تذكار همراه با تأكيد و تكرار در ضرورت تجديد طبع اين كتاب را از استاد همكار دكتر محمّد رضا\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nشفيعى كدكنى در ياد دارم جوان‌مردى كه به راستى در ديدهء من مردمك چشم غيرت و مروّت است و پناه‌گاه حشمت و عزّت شعر و ادب غريب‌افتادهء ما درين روزگار .\r\n دايم بر جان او بلرزم ازيراك * مادر آزادگان كم آرد فرزند \r\nشايد تذكار چند نكته در باب املاى كتاب كه صورت مركبيست از التزام به قدر ممكن به املاى طبع سنگى كه در زمان هدايت صورت پذيرفته است و رواج پىروى مصحّحان و حرف‌چينان و سرپرستان تصحيح و جدال من و دوست مهربان من پوريا لازم است . شيوه املايى من نه آن است كه درين كتاب و در كل سى و چند كتابى كه به نام من نشر يافته است ديده مىشود .\r\nمن شيوهء املايى خود را از مكتب و دبستان اختيار كرده‌ام و براى حفظ آن از تحمل درد و مشقت روىگردان نبوده‌ام درد تركه‌هاى آب‌دادهء انار كه عارفى شاعر با خشم و خروش براى ننوشتن هر واو معدول در كلمه‌هاى هزوارشى بر كف دست‌هاى گاهى سرمازدهء من مىنواخت و اگر تعداد كلمه‌ها فزونى مىيافت مرا در ادب‌خانهء دبستان زندانى مىكرد . جدانويسى را از همان روزگار و تصرّف و تغيير شكل نامعقول و تحميلى بسيارى از كلمه‌ها را پيش از شروع به كار اين تذكره آغاز كرده‌ام . شرح همه شيوه‌هاى مقبول و نامقبول املايى درين فرصت ميسّر نيست . در يك‌كلام من در خط و املا جدا نويسم حتّى ام‌روز و ام‌شب و ام‌سال را و دو جزء هر تركيب را جدا مىنويسم .\r\nصورت هزوارشى كلمه‌ها را نمىپسندم حتّى و هرآينه در كلمه و تركيبى كه از هر زبان ديگر به فارسى درآمده باشد بى هر استثنايى الّا قرآن كريم كه املاى آن توفيقيست و هيچ تصرّفى را در آن صورت كه منقول و مقبول اهل بصيرت و خبرت است جايز نمىدانم گفتم كه صورت هزوارشى كلمه‌ها را نمىپسندم و در هر كلمه غير فارسى كه درين روزگار غير فارسى به حساب مىآيد حتّى در آنچه از طريق تعريب كلمه‌هاى زبان‌هاى ديگر در فارسى رايج شده است تصرّف مىكنم .\r\nافلاطون و ارستو و بغرات و سغرات و اپتاليدن و ايتاليا را به‌همين‌صورت كه نوشتم مىنويسم در املاى واژه‌هاى شاهنامه‌يى كه به هر دليل به صورتى نوشته‌اند كه بر دشوارىهاى املايى افزوده شده است تصرّف مىكنم تهمورس و تهماسب و توس و نوذر و اغريرس را\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nبه‌همين‌صورت مىپسندم . سى و چند كلمه را كه در آن‌ها واوى نوشته مىشود و خوانده نمىشود به صورت غير هزوارشى مىنويسم خاب و خاجه و خيد و خل و خاهر و جز آن‌ها را بىواو مىنويسم . از جهت املايى ميان دانش‌كده و دانش‌گاه و دانشجو و زايشكده و زايشگاه با دادگاه و زادگاه و هنركده و خرگاه از جهت ساخت و ساختار هيچ تفاوتى نمىبينم و با آنكه از ابدال و تخفيف و حذف و جز آن‌ها غافل نيستم براى يكسانى و آسانى همه را و همه آنچه ازين دست باشد به‌همين‌صورت كه نوشتم مىنويسم . كتابخانه و دفترخانه را از جهت ساخت يكسان مىبينم چنان‌كه كتابچه و دفترچه را . در دفترچه و دفترخانه و دادگاه و زادگاه آخرين حرف جزو اوّل آن‌ها به اولين حرف جزو دوم آن‌ها نمىچسبد امّا در دانش‌گاه و دانش‌كده چسباندن و نچسباندن هر دو ميسّرست براى يكسانى املاى اين‌گونه مركّب‌ها چه بايد كرد بايد به دوگانگى اجتناب‌پذير روى آورد يا يگانگى را بر دوگانگى به حكم آسانى و يكسانى ترجيح داد .\r\nصغرا و كبرا و ليلا و يحيى و طاها و زكات و صلات را به صورتى كه نوشتم مىپسندم عدد را به معدود نمىچسبانم . يك شب با هزار شب جز به تعداد يكيست همچنين يك روز با دو روز و پنج مرد با چهار مرد چنان‌كه هركس با همه‌كس اين و آن را به كلمهء بعد از آن‌ها نمىچسبانم .\r\nبلكه را همچنان‌كه شاعر مشهورى در سدهء پنجم جدا نوشته است جدا مىنويسم اگر پنجم و ششم و هفتم و هشتم و نهم را مثل دوم و سوم و چهارم نمىنويسم در انتظار ظهور صاحبان معرفت و مروّتى نشسته‌ام كه نوآموزان دبستانى را از تحمّل رنج طاقت‌فرسا و استعدادسوز آموختن املا كه شايد از آموختن لگاريتم اگر سخت‌تر نيست آسان‌تر هم نيست نجات بخشند و هزاران هزار از نوآموزان و فرزندان فارسى زبان را كه هنوز اسير عادت چشمى در خواندن كلمه‌ها نشده‌اند و در دام بدآموزى فاضل‌مآبان تعليم و تربيت نيفتاده‌اند از مشقّت برهانند .\r\nدر يك‌كلام در انتظار روزى نشسته‌ام كه پيش از سياه‌بختى شايد اجتناب‌ناپذير تغيير خط فارسى هر كلمه را همه‌وقت چنان‌كه نوشته مىشود بخوانيم و چنان‌كه مىخوانيم بنويسيم شايد از اسارت تاراج مدنيّت و فرهنگ و تاريخ و حيات معنايى خود - كه حاصل ناگزير تغيير خط است در امان بمانيم از ذكر شيوه‌هاى ديگر پيش‌نهادى خود در شيوهء املا پرهيز مىكنم - خاصه كه رازهاى مگويى درين بحث مطرح است .\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nآموزش و پرورش و فرهنگستان از روى جزوه‌يى كه حاوى پيش‌نهاد انفصال‌نويسيست و من قريب چهل سال پيش آن را منتشر كرده‌ام و دست‌مايه ملامت و مجازات و حتّى انتظار خدمت من بوده است با تصرّف‌هايى شيوه‌هاى املايى مرا اقتباس كرده‌اند .\r\nنام آن دفتر نيز با تصرّفى مصادره شده است چنان‌كه راهى از بن‌بست را به خروج از بن‌بست تغيير داده‌اند درين زمينه تنها به ذكر اين نكته بسنده مىكنم كه در املاى فارسى نقطه‌گذارى را نه تنها نمىپسندم بلكه از جمله سبب‌هاى كم‌سوادى چند نسل اخير مىدانم انّما نملى لهم ليزدادوا اثما .\r\nبعضى از سليقه‌هاى املايى خود را در پايان مقدمهء ديوان نزارى آورده‌ام كه به لطف محقّق گران‌مقدار آقاى ايرج افشار در يكى از شماره‌هاى آينده نقل شده است .\r\n* هرآينه گشودن بحث شيوهء املا تذكارى بود در باب املاى كتاب حاضر آخرين نكته كه ذكر آن را ضرور مىبينم اين است كه توضيح و تصحيح و تذكار لازم در باب كتاب تذكرهء مجمع الفصحا بيش از آن است كه در طبع اوّل فراهم آورده‌ام و افزودن بر آن از حوصلهء ضرورت سرعت انتشار مجدّد بيشتر مىنمود آن‌همه را با آنچه در طول زمان به نظر رسيده است به عهدهء تعليقهء كتاب واگذاشتيم امّا بار ديگر متن شعرهاى چاپ دوم را با متن چاپ سنگى و با بسيارى از مأخذهاى نقل هدايت مقابله كرديم .\r\nربّ تمّم بالخير مظاهر مصفّا مهر ماه 1381\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\nيادداشت مصحح ( طبع اول )\r\nكتاب حاضر مجلد نخستين تذكرهء معروف مجمع الفصحاء تأليف مرحوم رضا قلى خان هدايتست كه از زمان تأليف تاكنون همواره مورد استناد تتبع و تحقيق تذكره‌نويسان و سخن‌سنجان و نويسندگان تاريخ ادبى ايران بوده است .\r\n* * * \r\nتذكره‌نويسى در ايران\r\nدر ايران تذكره‌نويسى از چندين قرن پيش رايج شده و كسانى در صدد جمع شعر شاعران و نوشتن ترجمهء زندگى ايشان برآمده‌اند و اگر اين همت به كار نمىرفت امروز از حال بيشتر بلكه تمامى شاعران گذشته بىخبر بوديم اگرچه باز در اثر كمى دقت تذكره‌نويسان و بىاعتنايى آنان بدقيقه‌هاى حال و گوشه‌هاى زندگى شاعران و بزرگان ادب و اكتفا بايراد چند كلمهء توصيفى و ذكر جاى تولد و سال مرگ و نقل چند شعر چنان كه بايد به‌درستى از حال گذشتگان صاحب ذوق خود آگاهى نداريم و در آنچه مىدانيم نيز ترديد و احتمال و حدس و گمان و تخمين بيش از يقين و تحقيق راه دارد و بر محققان پوشيده نيست كه در بيشتر تذكره‌هاى فارسى اشتباههاى بزرگ تاريخى و ادبى از قبيل نسبت شعر شاعرى بشاعر ديگر يا انتساب يك پاره شعر به دو يا چند شاعر اشتباه در تعيين زمان زندگى و سنهء تولد و مرگ و مولد و غير آن كم نيست . روش تذكره‌نويسان در نوشتن ترجمهء حال و شيوهء بيان شاعران نيز بيشتر يكنواخت به نظر مىرسد و با اندك تأمل آشكار مىشود كه بيشتر آنان گرفتار تقليد از يكديگر بوده‌اند و هيچيك شيوهء تازه‌اى به كار نبرده است و اگر تازگى و دگرگونى در كار آنان باشد بيشتر از جهت تقسيم‌بندى ظاهريست و در معنا و اصل كار ايشان\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nتازگى و ابتكار كمتر ديده شده است چنان كه در ضمن ذكر بعضى از تذكره‌هاى معروف اين تقليد را از نظر خواننده مىگذرانيم .\r\nاز جهت تعيين شيوهء شاعران در بيان اگر حمل بر مبالغه و اغراق نباشد بايد گفت كه بتقريب هيچيك از تذكره‌نويسان قلمى در روشن كردن سبك برنامه ننهاده و از جهت انتقاد نيز قدمى برنداشته است .\r\nنويسندگان كتابهاى تذكره براى نشان دادن اهميت شاعر و سبك و سليقهء او در شعر بكلمه‌بازى و لفظپردازى پرداخته‌اند و اگر چه براى بعضى از آنان كه شعرشناس بوده‌اند و سخن درست و استوار از نادرست و سست بازمىشناخته‌اند تحليل و تجزيهء سبك و تحليل شيوهء بيان و بيان جهت‌هاى امتياز شعر شاعرى از شاعر ديگر ميسر بوده است پايبندهاى ظاهر و صنعت‌سازى و تكلف آنان را آسوده وانگذاشته است چنان كه امروز اگر بدقت كتابهاى تذكره مورد نظر قرار گيرد اين مدعا به خوبى اثبات مىگردد كه سرنوشت تعيين سبك شاعران و اهميت ايشان در شعر در دست تذكره‌نويسان بستگى به صورت ظاهر نام و كنيه و تخلص ايشان و آمادگى آن كلمه‌ها براى تجنيس‌سازى و ايهام و قلب و تصحيف داشته است و شاهد اين معنا ترجمهء حال بيشتر شاعرانست در تمام تذكره‌ها از لباب الالباب نور الدّين يا سديد الدّين محمد عوفى گرفته تا مجمع الفصحاى رضا قلى خان هدايت و گاهى كار اين تكلف بمسخره و خنده و ديوانگى و پرداختن دروغهاى بزرگ كشيده است .\r\nتقى الدّين كاشى در كتاب خلاصة الأشعار در ترجمهء يكى از شاعران كه پدرش بكفش‌دوزى اشتغال داشته است براى صنعت قلب و بازى با كلمهء كفش صاحب ترجمه را « از اصحاب كشف » شمرده است و ازين قبيل تكلفها كه موجب اغتشاش در ترجمهء حال شاعران و بيان خلاف واقع و حقيقت و سرگردانى تحير محققان است درين‌گونه كتابها افزون از شمارست .\r\nبعضى از تذكره‌نويسان كه همين تقى الدّين كاشى نيز در شمار آنانست گذشته ازين تكلفها ، خوى زشت جنون‌آميز ديگرى در جعل داستانهاى مبالغه‌آميز كه دليل دروغ بودن و ساختگى از پيشانى تمام آن حكايتها آشكارست داشته‌اند و خود را مقيد كرده‌اند كه براى هر شاعرى معشوقى از هرجا شده دست‌وپا كنند و دامن شاعران را بيش از واقع انكارناپذير آن بهرزگى و ناپاكى و غلام‌بارگى باسم و رسم و نام و نشان بيالايند اما بر من پوشيده نيست كه بعضى از\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nتذكره‌نويسان داراى ذوق سليم براى شناختن شعر خوب و تشخيص سخن درست بوده‌اند و دليل اين مدعا انتخابهاى بسيار استادانه و بجاى ايشان از شعر شاعران است و جاى ترديد نيست كه اگر مىخواستند و به تحليل سبك و مقايسه همت مىگماشتند به خوبى از عهده برمىآمدند و امروز كار سخن‌سنجان به چندين درجه آسان‌تر و راه تحقيق كوفته‌تر و هموارتر مىشد و شايد جاى انتقاد و بحث و مقايسه و تحليل سبك و تعيين سليقهء خاص و امتياز سخن هر شاعر را كتاب تذكره نمىدانسته‌اند و آن را برعهدهء كتابهاى بديع و نقد شعر و عروض و قافيه كه هريك از جهتى مىتواند شعرى را مورد انتقاد و تحليل قرار دهد وامىگذاشته‌اند و انصاف را كه بعضى از بديع‌نويسان و عالمان علم عروض و قافيه و نقد شعر به خوبى از عهدهء انجام دادن اين وظيفه برآمده‌اند و با آنكه زمينهء كار مانند امروز فراهم نبوده است با منتهاى همت و از روى كمال تحقيق و تتبع كتابهايى درين زمينه پرداخته‌اند شاهد اين معنا كتاب پرارج و گرانبهاى المعجم فى معايير اشعار العجم شمس الدّين محمد قيس رازى سخن‌سنج و محقق نامدار آغاز سدهء هفتم هجرتست كه با ذوقى سليم و فطرتى استوار به كار نقد شعر پرداخته است . شمس قيس در هر قسمت از كتاب خود بتناسب شعر شاعران را در ترازوى نقد و انتقاد درست قرار داده است .\r\n* * * \r\nقديمىترين تذكرهء فارسى\r\nبراى ما به‌درستى و روشنى آشكار نيست كه تذكره‌نويسى از چه زمان در ايران رايج شده است و از ايران پيش از اسلام كتابى و نوشته‌اى كه در ترجمهء حال شاعران و شعر آنان باشد سراغ نداريم و پس از اسلام نيز تا آغاز سدهء ششم كتابى درين زمينه كه ترجمهء شاعران فارسى زبان را به زبان فارسى و باستقلال دربر داشته باشد نمىشناسيم اما به زبان عربى كتابهايى در ترجمهء مردان بزرگ علم و ادب و شعر فراهم مىآمده مانند كتاب يتيمة الدهر ثعالبى كه ابو القاسم على پسر حسن باخرزى متوفى بسال 467 ذيلى بنام دمية القصر و عصرة اهل العصر بر آن نوشت و بترجمهء شاعران حجاز و شام و ديار بكر و آذربايجان و عراق و رى و اصفهان و فارس و كرمان و جرجان و دهستان و استرآباد و قومس و خوارزم و خراسان و بست و سيستان و غزنه اختصاص داد . ازين گذشته در كتابهاى تاريخ و ظفرنامه‌ها گاهى بذكر شاعران برمىخوريم چنان كه تاريخ مسعودى تأليف نويسندهء شيرين‌بيان ابو الفضل بيهقى و تاريخ سيستان كه مؤلف يا مؤلفان آن بر ما معلوم نيست حاوى\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nشعر و آگاهيهايى دربارهء زندگى بعضى از شاعرانست و امروز مأخذ منحصر شناسايى و اطلاع\r\n\r\nچهار مقالهء نظامى عروضى\r\nما از حال آن شاعران مىباشد . شايد بتوان قديم‌ترين تذكرهء شاعران فارسى زبان را كه به زبان فارسى تأليف شده مقالت دوم كتاب مجمع النوادر يا چهار مقالهء نظامى عروضى نويسنده و شاعر سدهء ششم هجرت دانست كه نام و نسبت و ترجمهء مختصر از حال و شعر بعضى از شاعران گذشته و معاصر نويسنده را در بردارد چهار مقاله در 550 هجرت تأليف شده و مقالت دوم آن « در ماهيت شعر و شاعرى » است و در آن بطريق حكايت ذكرى از شاعران رفته است و بعضى از شعرهاى آنان بتناسب نقل شده است و اين كتاب از نظر قدمت و صحت تاريخى و حاوى بودن بشعر و ترجمهء بعضى از شاعران معاصر مؤلف و پيش ازو امروز داراى ارزش و اعتبار بسيار است .\r\n\r\nراحة الصدور\r\nكتاب راحة الصدور و آية السرور تأليف ابى بكر نجم الدّين محمد پسر على پسر سليمان فاضل و مورخ معروف سدهء ششم هجرت نيز اگرچه از اصل در تاريخ آل سلجوق نگارش يافته ولى به جهت اشتمال بترجمه و شعر بعضى از شاعران در شمار تذكره‌هاى قديم فارسى قرار دارد بخصوص كه مؤلف در سبب تأليف كتاب نوشته است : « و سبب تأليف اين كتاب آن بود كه در شهور سنهء ثمانين و خمسمائة خداوند عالم ، ركن الدنيا و الدّين ، طغرل بن ارسلان را هواى مجموعه‌اى بود از اشعار ، خال دعاگوى زين الدّين مىنوشت و حمال نقاش اصفهانى آن را صورت مىكرد صورت هر شاعرى مىكردند و در عقبش شعر مىآوردند و مضاحكى چند مىنوشتند و آن حكايت را صورت رقم مىزدند و خداوند عالم مجلس بدان مىآراست و بلطف طبع مضاحكى چند ساختى آن را « غيبى » خواندى و بعضى مسموعات را « جيبى » در آن حال امير الشعراء و سفير الكبرى شمس الدّين احمد بن منوچهر شصت كله كه قصيدهء تتماج گفته است حكايت كرد كه سيد اشرف بهمدان رسيد در مكتبها مىگرديد و مىديد تا كرا طبع شعرست مصراعى به من داد تا بر آن وزن دوسه بيت گفتم بسمع رضا اصغا فرمود و مرا بدان بستود و حث و تحريص واجب داشت و گفت از اشعار متأخران چون عمادى و انورى و سيد اشرف و بلفرج رونى و امثال عرب و اشعار تازى و حكم شاهنامه آنچه طبع تو بدان ميل كند قدر دويست بيت از هرجا اختيار كن و ياد گير و بر خواندن شاهنامه مواظبت نماى تا شعر بغايت رسد و از شعر سنايى و عنصرى و معزى و رودكى\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nاجتناب كن هرگز نشنوى و نخوانى كه آن طبعهاى بلندست طبع تو ببندد و از مقصود بازدارد شمس الدّين شصت كله گفت : من و چند كس ديگر اين وصيت را بجا آوريم به مقصود رسيديم و غايت مطلوب بديديم . . . مؤلف اين مجموع محمد بن على بن سليمان الراوندى . . . خواست كه اختيار چند شعر و نثر بكند و در مجموعى آرد تا ياد گيرند اين امنيت در حجاب تعذر مىبود چه در مدت محنت عراق رنج نفس بغايت بود و درد دل بىنهايت . . . كبار ملوك منكوب بودند و بزرگان صدور با انواع معذب و مطلوب . . . من نيز سر در كنج عزلت كشيدم . . . بساط قناعت بگستردم . . . علم فقه و شريعت مىخواندم . . . و به مطالعهء لغت و شعرهاى عرب و عجم مؤانست مىجستم . . . از سنهء تسعين و خمسمائة كه واقعهء سلطان بود تا اين غايت روزگار مىگذاشتم . . . با خود انديشيدم كه عقلاى عالم چون در تحصيل علوم قدم نهادند اگرچه مطمح همت ثواب آخرت بود نام دنيا بيشتر باعث ايشان شد و نام نيك مطلوب جهانيانست . . . پس به حكم اين مقدمات در سنهء تسع و تسعين و خمسمائة مصنف و مؤلف اين كتاب محمد بن على بن سليمان الراوندى ، انديشه كرد كه چون خلود ذكر از تصنيف كتبست من نيز تصنيفى سازم و به قدر قوت خويش كتابى پردازم كه امتداد مدت روزگار آن را خلق نگرداند و مسودهء آن تا قيامت بماند و چون روزگار چنانك عادت اوست نعيب غراب بسمع احباب رساند و كأس مالامال مرگ بچشاند از من يادگارى ماند ، و چون تحصيل علوم در دولت آل سلجوق كرده بودم و مشايخ و استادان دعاگوى راعيان و خواهان ايشان بودند و مدارس عراق و خيرات در آفاق ازيشان و بندگان ظاهر شد خواستم كه اين كتاب بنام سلطانى سلجوقى باشد اين مراد در قبضهء تعذر مىبود و اين امنيت روى نمىنمود تا خداوند عالم سلطان قاهر عظيم الدهر غياث الدنيا و الدّين ابو الفتح كيخسرو بن قلج ارسلان خلد اللّه ملكه فتح انطاكيه كرد . . . واجب ديدم اين كتاب بنام شريف او ساختن و اين دفتر از بهر او پرداختن » .\r\nمقدمهء كتاب راحة الصدور ص 57 - 63\r\nازين قسمت مقدمهء كتاب راحة الصدور كه محض اطلاع خواننده از هدف تأليف اين كتاب نقل شد مىتوان دانست كه فكر نوشتن تذكرهء شاعران در سدهء ششم در ذهن نويسندگان و بزرگان زمان بوده است و حتى در صدد تهيهء صورت شاعران نيز بوده‌اند و اين كار را نيز شروع كرده‌اند اما\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nبر ما معلوم نيست كه اين تذكره بپايان رسيده يا نه و اگر بپايان رسيده امروز موجودست يا از ميان رفته مؤلف راحة الصدور نيز كتاب خود را در دنبالهء همين فكر با افزودن فصل‌هايى ديگر بر آن تأليف كرده است .\r\nسال آغاز بتأليف راحة الصدور 599 هجرتست و قسمتى از آن در ذكر شاعران مداح سلجوق و شعرهاى آنان مىباشد .\r\nكتاب راحة الصدور را بدليل اشتمال آن بر ترجمه و شعر شاعران و هدف مؤلف آنكه جمع شعر و ذكر شاعران آل سلجوق بوده است در عداد تذكره‌هاى قديم شعر فارسى ذكر كرديم اين كتاب از نظر اشتمال بشعر شاعران متقدم و ترجمهء حال آنان و قدمت تاريخى داراى ارزش و اعتبار بسيار و مورد توجه محققان مىباشد . ازينها گذشته بايد نخستين كتاب مستقلى را كه بتفصيل در ترجمهء حال شاعران ترتيب يافته و امروز به عنوان قديم‌ترين و جامع‌ترين و معتبرترين تذكرهء شاعران فارسى زبان از قديمىترين دوره‌هاى شعر فارسى پس از اسلام تا آغاز سدهء هفتم شناخته شده است تذكره لباب الالباب دانست .\r\n\r\nلباب الالباب محمد عوفى\r\nتذكرهء معروف لباب الالباب تأليف نور الدّين يا سديد الدّين محمد عوفى تذكره‌نويس و محقق نامى نيمهء دوم سدهء ششم و آغاز سدهء هفتم هجرتست كه كتاب خود را در سال 617 و يا 618 بپايان رسانيده است .\r\nاين كتاب ترجمهء تمام شاعران پس از اسلام تا زمان مؤلف را در بردارد و از ديرباز مأخذ و سند معتبر تذكره‌نويسان و سخن‌سنجان و نويسندگان تاريخ ادبى ايران بوده است مىتوان گفت كه تمام تذكره‌نويسان مستقيم و غير مستقيم ازين كتاب استفاده كرده‌اند . و مورد توجه محققان سدهء اخير قرار گرفته و در خارج ايران بطبع آن همت گماشته شده است مرحوم ميرزا محمد خان قزوينى يادداشتهايى دربارهء مطلبهاى كتاب نوشت و به بعضى از لغزشهاى مؤلف اشاره كرد و دانشمند گرانقدر معاصر آقاى سعيد نفيسى بطبع مجدد با راهنمائيها و توضيح‌هاى مفصل و مفيد همت گماشت و ما در تصحيح مجمع الفصحاء ازين كتاب در موردهاى متعدد استفاده كرديم .\r\nكتاب لباب الالباب از جهت اشتمال بترجمهء حال و شعر شاعران متقدم و معاصر مؤلف كه بيشتر آنان با او رابطهء دوستى و آشنايى داشته‌اند ، در نزد اهل ادب و تحقيق داراى ارزش و مقدار بسيارست و قديم‌ترين تذكره‌ايست كه باستقلال در ترجمهء حال و نقل شعر شاعران فارسى زبان\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nدر دست داريم .\r\n\r\nتذكره‌هاى معروف ديگر\r\nبعد از تأليف كتاب لباب الالباب تذكره‌نويسى و فراهم آوردن مجموعه‌هايى از شعر شاعران گذشته و معاصر مرسوم گرديد و بسيارى از اهل فضل و شعر و ادب بتنظيم و ترتيب تذكره‌ها و جنگ‌ها و سفينه‌ها همت گماشتند و گنجينه‌هاى گرانبهايى فراهم آوردند . نويسندگان و فراهم‌كنندگان اين كتابها اگرچه مرتكب اشتباههاى بسيار و ايجاد دشواريهاى بيشمار در تاريخ و ادب و شعر گرديده‌اند اما نبايد از اقرار بفايدهء كار و ارزش و اعتبار بسيارى از تحقيق‌ها و تتبع‌هاى آنان و فراهم كردن زمينه براى كارهاى اصيل و ارجدار آيندگان دريغ كرد رضا قلى خان در مقدمه‌اى كه از نظر خواننده خواهد گذشت فهرست‌وار صورتى از تذكره‌هاى فارسى را كه بعضى از آنان در تدوين مجمع الفصحاء مورد استفادهء او قرار گرفته است ذكر كرد و ما محض مزيد فايده ببعضى از تذكره‌هاى معروف فارسى به ترتيب زمان تأليف با مختصر شرحى اشاره مىكنيم .\r\n\r\nمونس الاحرار\r\nاگرچه كتاب مونس الاحرار به قصد تأليف تذكره‌يى تأليف نشده اما از جهت اشتمال آن بر نام و شعر دويست تن از شاعران متقدم قابل توجه تذكره‌نويسان قرار گرفته و مرحوم رضا قلى خان نيز آن را در شمار تذكره‌هاى معروف آورده است و در تهيهء مجمع الفصحاء از آن استفاده كرده است . مونس الاحرار در سال 741 بوسيلهء محمد پسر بدر جابرمى ( شاعر معروف سدهء هفتم و هشتم هجرت ) در سى باب « در انواع مختلفهء شعر خواه از حيث موضوع و خواه از حيث لفظ و خواه از هر دو حيث معا ، از قبيل توحيد و نعت و حكمت و موعظه و وصفيات و تشبيهات و مطايبات و مراثى و غيرها و از قبيل قصايد و غزليات و ترجيعات و مقطعات و رباعيات و فرديات و تجنيسات و توشيحات و مسمطات و غيرها ولى بطور اجمال مىتوان گفت كه جزء اعظم كتاب عبارتست از قصايد بعد از آن غزليات و سپس به ترتيب ذكرى رباعيات و مقطعات و فرديات » « 1 » مونس الاحرار از نظر قدمت تاريخى و دربر داشتن شعر شاعران متقدم از قبيل عنصرى فرخى منوچهرى ازرقى ابو الفرج رونى قطران تبريزى ناصر خسرو امير معزى انورى مختارى لامعى سنايى سيد حسن عبد الواسع خاقانى اديب صابر خيام مجير الدّين سوزنى ظهير جمال الدّين عبد الرزاق و كمال الدّين اسماعيل - مورد\r\n\r\n\r\n","description":"","footnote":"\r\n( 1 ) بيست مقالهء قزوينى ، ج 2 ، ص 190 .\r\n","page_name":" مقدمه 19 ","page_number":19},
  {"content":"\r\n\r\nالتفات و توجه محققان و تذكره‌نويسان قرار گرفته و داراى ارزش و اعتبار بسيارست همچنين در تصحيح ديوان اين استادان نيز به كار مىآيد .\r\n\r\nتذكرة الشعراء دولتشاه\r\nيكى از تذكره‌هاى معروف ديگر كه همواره مورد توجه بوده است كتاب تذكرة الشعراست تأليف امير دولتشاه پسر علاء الدوله بختيشاه غازى سمرقندى محتوى ترجمهء زندگى و شرح حال و شعر شاعران و خلاصهء تاريخ پادشاهان . اين تذكره مشتملست بر مقدمه و هفت طبقه و خاتمه و مؤلف در آغاز كتاب دربارهء تقسيم‌بندى آن چنين مىنويسد :\r\n« اين كتاب را بر طريق طبقات الافلاك بر هفت طبقه قسمت نموديم كه در هر طبقه ذكر بيست فاضل تخمينا مسطور باشد و مقدمه و خاتمه بر اين طبقات افزوديم كه مقدمه تذكرهء شعراء عرب باشد با بعضى فوائد و خاتمه » اين كتاب در پايان سدهء نهم هجرت در 892 كه بعضى 896 خوانده‌اند تأليف شده است . نكته‌يى كه ذكر آن لازم به نظر مىرسد اينست كه اشتباه و خلط و لغزش درين تذكره بسيارست و محققان بصير با احتياط تمام اين مأخذ را مورد استناد و استفاده قرار داده‌اند و به علت كثرت اشتباه و غلط از اعتماد و اعتبار ساقط گرديده است .\r\n\r\nمجالس النفائس\r\nيكى ديگر از تذكره‌ها كه شامل ترجمهء حال و شعر شاعران فارسى زبانست كتاب مجالس‌النفايسست كه بقلم مير نظام الدّين عليشير متخلص بنوايى بتركى جغتايى در ترجمهء شاعران و ادب‌پروران نامدار سدهء نهم هجرت در سال 896 تأليف شده است . امير عليشير از بزرگان و اديبان و شاعران و ادب‌پروران نامدار سدهء نهم هجرتست كه در ادب فارسى و تركى داراى مقامى ارجمندست و او را پدر ادب ترك خوانده‌اند . تذكرهء مجالس النفائس امير عليشير شامل ترجمهء شاعران معاصر مؤلفست مقدمه‌اى به زبان تركى بر كتاب خود نگاشت و در آن از بهارستان و مؤلف آن يعنى استاد و مرشد خود ملا عبد الرحمن جامى شاعر بزرگ و عارف نامدار سده نهم ياد كرد و كتاب خود را به ترتيب بهارستان او كه هشت روضه است بهشت مجلس تقسيم كرد . همچنين از تذكرة الشعراء و مؤلف آن امير دولتشاه بنيكى نام برد اگرچه در تذكرهء مجالس النفائس در ترجمهء شاعران بذكر نام و جاى تولد و سال مرگ و نقل يك مطلع و يك بيت اكتفا شده است ازآن‌جهت كه شامل اطلاعهايى دربارهء شاعران هم‌زمان مؤلف آنست داراى اهميت بسيارست و به‌همين‌جهت مورد توجه اديبان و بعضى محققان قرار گرفته و چند بار\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nبه زبان فارسى گردانيده شده است . يك‌بار بوسيلهء شخصى بنام فخرى هراتى . او در سال 928 اين كتاب را به فارسى گردانيده و نام آن را لطايف‌نامه نهاده است . فخرى در آخر كتاب مجلسى افزوده و در آن فهرستى از 189 تن شاعر كه مورد نظر مؤلف اصلى كتاب يعنى امير عليشير قرار نگرفته ترتيب داده است .\r\nدر سال 927 شخص ديگرى بنام محمد پسر مبارك قزوينى معروف بحكيم شاه بترجمهء مجالس النفائس همت گماشت و در سال 929 آن را بپايان رسانيد . اين مترجم فصل‌هاى كتاب را در هشت « بهشت » ترتيب داد و فصل هشتم اصل كتاب را مختصر كرد و بفصل هفتم افزود و بجاى آن فصل ديگرى بعنوان بهشت هشتم بدان پيوست و آن را به دو روضه بخش كرد . روضهء اول در ذكر شاعران ماضى قبل از زمان سلطان سليم خان و روضهء دوم در ذكر سلطان سليم خان و شاعران دربار او ؛ و در روضهء اول بيشتر از بهارستان جامى اقتباس كرده است اما روضهء دوم به جهت اشتمال بترجمهء شاعران معاصر مترجم قابل توجه و اهميتست . از كتاب مجالس النفائس ترجمهء ديگرى بوسيله شخصى بنام شاه على پسر عبد العلى صورت گرفته ( براى اطلاع نگاه كنيد بمقدمهء كتاب مجالس النفائس بقلم آقاى على اصغر حكمت ) كتاب مجالس النفائس نيز مورد استفاده و مأخذ و سند معتبريست براى تحقيق در حال شاعران سدهء نهم هجرت .\r\n\r\nتحفهء سامى\r\nپس از اين تذكره بايد تحفهء سامى تأليف سام ميرزا فرزند شاه اسماعيل صفوى را نام برد . سام ميرزا در روز سه‌شنبه بيست و يك شعبان 923 هجرت به دنيا آمد و در سال 983 بامر شاه اسماعيل دوم شهيد گرديد . اين شاهزاده در ضمن زندگى پرآشوب و آشفته و پرحادثهء خود بشعر و ادب توجه و رغبت نشان داده است و كتاب تذكرهء موسوم بتحفهء سامى را از خود بيادگار گذاشته است . اين تذكره حاوى ترجمه و شعر شاعران آغاز دوران صفويانست و به علت اشتمال بشرح حال و شعر نزديك 700 تن از شاعران گمنام كه در جاى ديگر كمتر مىتوان اطلاعى از آنان بدست آورد ، مورد توجه و داراى اهميتست .\r\nتذكره‌نويسان پس ازو ازين كتاب استفاده كرده‌اند مرحوم رضا قلى خان نيز بدان توجه داشت و در مقدمهء كتاب در ضمن تذكره‌هاى معروف از آن نام برده است تأليف اين تذكره در سال 957 پايان يافته است .\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\n\r\nهفت اقليم\r\nتذكرهء ديگرى كه مورد نظر و توجه محققان و تذكره‌نويسان قرار گرفته است كتابيست بنام « هفت اقليم » تأليف امين احمد رازى پسر خواجه ميرزا احمد كه در سال 930 از جانب شاه‌طهماسب بكلانترى رى منصوب بوده است .\r\nامين احمد در مقدمهء كتاب در سبب و مدت و تاريخ تأليف و تسميهء كتاب خود چنين نوشت :\r\n« چنين گويد محرر اين مقالت و محرر اين كلمات امين احمد رازى اصلح اللّه احواله كه اين كمينهء بىبضاعت هميشهء اوقات را در تحقيق احوال ابرار و اخبار اخيار مصروف مىداشت و از بحار فوائد و اشعهء انوار عوايد ايشان اعتراف و اقتباس مىنمود ، تا آخر بنا بر وفور خواهش خود و اشارهء بعضى از دوستان خاطر بدان قرار گرفت كه تذكره‌يى جمع سازد از نظم و نثر تا زبان حال را كارى و ايام مستقبل را يادگارى باشد و بعد از شش سال كه ليل و نهار بدان مواظبت نموده شد كتابى بحصول پيوست مملو از اشعار و اخبار و حكايات و آثار كه هر صفحه‌اش گلزاريست روح‌افزا كه دماغ اهل خبرت را معطر مىدارد و هر ورقش چمنيست خرم و زيبا كه ديدهء ارباب بصيرت را منور مىسازد :\r\n بدانى چو نيكو درو بنگرى * كه جان كنده‌ام تا تو جان پرورى \r\nاگرچه نظارگيان از گل و رياحين آن بوستان و باغ جان را معطر و مورّد مىگردانند اما از لذت نقل آن ثمرات هنى بنا بر افزونى عبارت و زيادتى كتابت بىمنفعت و محروم مىمانند لاجرم بخاطر رسيد كه از هر خرمن آن دانه‌يى و از هر كيلش پيمانه‌يى جمع ساخته كتابى علىحده تصنيف نمايد تا همه‌كس را از نقل و مطالعهء آن حظى وافر و نفعى متكاثر باشد . . . از عارف بارى خواجه عبد اللّه انصارى نقلست كه از هر پيرى سخنى ياد گيريد و اگر بتوانيد نام ايشان را ياد داريد كه به آن بهرهء تمام خواهيد يافت . . . »\r\nقطعه\r\n درين كتاب نظر كن به چشم عبرت بين * كه رشك لعبت مانى و صورت چينست\r\nكتاب نيست غلط مىكنم كه دريائيست * كه دست عقل ز اطراف او گهرچينست\r\nز پاى تا سر او يك‌به‌يك تأمل كن * ببين چگونه همه نغز و خوب‌آئين‌ست \r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\n ز بس‌كه عنبر و مشكست توده بر توده * دماغ دانش و انديشه عنبرآگينست\r\nمفرحيست ز بهر روان غم‌زدگان * كه مدح و هزلش معجون تلخ و شيرينست\r\nمگير خرده كه مدح و هجاى او به همست * كه در كتاب خدا آفرين و نفرين‌ست\r\nدقيقه‌هاى معانيش در لباس حروف * چو در سياهى شب روشنى پروين‌ست\r\nز گونه‌گونه سخنهاى تروتازهء او * بدست فضل و هنر دستهء رياحينست\r\nسفينه‌ها همه در بحر ديده‌اند بسى * سفينه‌اى كه درو بحرها بود اينست \r\nچون ما حصل اين تذكره ذكر هفت اقليمست هرآينه اين نسخه را موسوم به هفت اقليم گردانيد تا اسمى بامسما باشد و تاريخش از اين رباعى كه زادهء بكر فكرست معلوم و مفهوم مىشود .\r\nرباعى\r\n اين نسخه كه هست همچو فردوس نكو * تا مو نشوى درو نه بشكافى مو\r\nگر از تو كسى سؤال تاريخ كند * « تصنيف امين احمد رازى « 1 » » گو \r\n\r\nخلاصة الاشعار و زبدة الافكار\r\nديگر از تذكره‌هاى قابل ذكر فارسى تذكرهء معروف بخلاصة الاشعار و زبدة الافكار تأليف تقى الدّين محمد پسر شرف الدّين على حسينى كاشانى است كه در زمان شاهى شاه‌عباس اول گرد آمده است .\r\nنسخهء خطى قسمتى ازين تذكره در 614 صفحه در كتابخانهء مجلس شورا ضبطست تقسيم آن‌چنان‌كه ابن يوسف مؤلف فهرست نسخه‌هاى خطى كتابخانهء مجلس نوشته چنينست :\r\n1 - شاعران كاشان 2 - شاعران اصفهان 3 - شاعران قم 4 - شاعران ساوه 5 - شاعران قزوينى كه در زمان شاه‌طهماسب بوده‌اند 6 - شاعران گيلان 7 - شاعران تبريز و آذربايجان - چنان كه از مقدمهء اين كتاب برمىآيد مؤلف آن را به دوازده اصل و هر اصل را به دو فصل تقسيم كرده است فصل اول در ترجمهء شاعران معاصر مؤلف و فصل دوم شاعران كه مؤلف آنان را نديده است .\r\nتقى الدّين كاشانى نيز مانند ديگران اسير تكلف و تصنع و لفظپردازى بوده است .\r\nاما تذكرهء او از جهت اشتمال به مقدار قابل توجهى از شعر شاعرانى كه از حال بعضى از آنان در\r\n\r\n\r\n","description":"","footnote":"\r\n( 1 ) برابر با سال 1002 .\r\n","page_name":" مقدمه 23 ","page_number":23},
  {"content":"\r\n\r\nجاى ديگر اطلاعى نمىتوان يافت حائز اهميت و ارزش و اعتبارست .\r\n\r\nعرفات العاشقين\r\nتذكرهء معتبر و مورد توجه ديگرى كه مورد استفاده و استناد تذكره‌نويسان از جمله مرحوم رضا قلى خان هدايت قرار گرفته است « عرفات العاشقين » ست تأليف تقى الدّين محمد پسر معين الدّين محمد پسر سعد الدّين محمد اوحدى حسينى بليانى سپاهانى تقى الدّين اصلش از بليان فارس است و تولدش در شهر سپاهان در سال 973 ( - از وجودم تقى بفعل آمد ) اتفاق افتاده است . او بگفتهء خود در اول رجب 1015 بهندوستان رفت بعد از يك سال سفرى بگجرات كرد و سه سال در آنجا ماند در 1022 قسمتى از كتاب خود را تمام كرده بود و هنگام نوشتن شرح حال خود در رديف حرف ت كه مصادف با تاريخ بالاست بگفتهء خود 49 سال داشته است او در مقدمهء عرفات العاشقين دربارهء تقسيم كتاب و نام آن چنين نوشته است :\r\n« بدانكه عرفات كعبهء اين كتاب مبنى بر بيست و هشت عرصه است به ازاى حروف مفردهء تهجى بروش ابتث به جهت ظهور تركيب و ترتيب اسامى شعرا و در عرصهء هر حرف او سه عرفه مرتب گشته به جهت ظهور جلوهء انفراد هريك از متقدمين و متوسطين و متأخرين پس دو حرف اولين از اسامى شعرا ملحوظ گشته آن را به ترتيب حروف متوالى بعرصهء رقم درآوردم » .\r\n( مقدمهء عرفات العاشقين نسخهء خطى متعلق بكتابخانهء ملك )\r\nگويا از كتاب عرفات بيش از دو نسخهء خطى در دنيا موجود نباشد كه يكى از آنها در تملك مرحوم رضا قلى خان و مورد استفادهء او در تنظيم مجمع الفصحاء بوده و امروز متعلق بكتابخانهء ملكست و در حال حاضر فاضل معاصر آقاى احمد سهيلى خوانسارى بمقابلهء آن با نسخهء عكسى از روى نسخهء خطى يكى از كتابخانه‌هاى هندوستان مشغولست و اميد مىرود كه به زودى براى طبع و انتشار آماده گردد تذكرهء عرفات مأخذ و سند و مورد استفادهء بيشتر تذكره‌نويسان متأخر قرار گرفته است و داراى ارزش و اعتبار و مورد اعتماد محققان و نويسندگان تاريخ شاعران مىباشد . « 1 »\r\n\r\nتذكرهء ميخانه\r\nديگر تذكرهء معروف بميخانه تأليف حسين پسر لطف اللّه تهرانيست كه در سال هزار و چهل هجرت بتأليف آن همت گماشته و در جاى خود\r\n\r\n\r\n","description":"","footnote":"\r\n( 1 ) - پايان اين يادداشت ( آذرماه 1381 ) .\r\n","page_name":" مقدمه 24 ","page_number":24},
  {"content":"\r\n\r\nقابل توجه و حائز اهميتست و مرحوم رضا قلى خان در مقدمهء مجمع الفصحاء از آن نام برده است\r\n\r\nتذكرهء نصرآبادى\r\nو ديگر تذكرهء نصرآبادى تأليف ميرزا محمد طاهر نصرآباديست او در سال 1027 هجرت تولد يافته و در سن پنجاه‌وشش‌سالگى بتأليف تذكره آغاز كرده ( 1083 ) و ترجمه و شعر نزديك هزار تن از شاعران دورهء صفويان را گرد آورده است و آن مشتملست بر يك مقدمه در ذكر شاهان و پنج صف .\r\nصف اول در ذكر اميران و ملازمان شاه مشتمل بر سه فرقه\r\nصف دوم « در ذكر سادات و نجبا و ساير جماعت »\r\nصف سوم در ذكر عالمان و فاضلان مشتمل بر سه فرقه\r\nصف چهارم در ذكر شاعران مشتمل بر سه فرقه\r\nفرقهء اول شاعران عراق و خراسان\r\nفرقهء دوم شاعران ماوراءالنهر\r\nفرقهء سوم شاعران هندوستان\r\nصف پنجم در ذكر خويشان مؤلف و خود مؤلف - و خاتمه كتاب مشتملست بر دو دفعه\r\nدفعهء اول - در ذكر تاريخ و لغز و معماهايى كه گويندهء آن مشخصست شامل سه حرف .\r\nحرف اول تاريخ حرف دوم لغز حرف سوم معما\r\nدفعهء دوم - در ذكر تاريخ و لغز و معماهايى كه گويندهء آن‌ها مشخص نيست شامل سه حرف .\r\nحرف اول تاريخ حرف دوم لغز حرف سوم معما\r\nميرزا طاهر سبب تأليف كتاب و تاريخ شروع بكتاب را چنين نوشته است . « غرض از تسويد اين اوراق اينكه سخن‌سنجان مثل محمد عوفى مؤلف جامع الحكايات بتسويد تذكرهء موسوم به لب الالباب پرداخته مشتمل بر اشعار سلاطين و شعراى متقدمين و مرحوم امير عليشير در مجالس النفائس و نواب شاهزاده سام ميرزا در تذكرهء سامى و دولتشاه سمرقندى در تذكرة الشعراء و ملا محمد صوفى در تذكرهء موسوم بميخانه و بتخانه آنچه لازم سنجيدگى و حقوق برگزيدگيست در تحقيق حالات اهل نظم بظهور رسانيده‌اند و بعد از ايشان ميرزا تقى كاشى بنگارش تذكره پرداخته و الحق داد سعى داده كه بر آن مزيدى متصور نيست در تاريخ مشهور سنهء 1083 ، دارونوش بزم نامرادى محمد طاهر نصرآبادى را بشوق تشبه به آن طبقهء عليه با اينكه\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\nخزان تشويش بيش از پيش نهال حالم را بىبرگ و نوا ساخته و روضهء مرادم را صرصر بىتميزى و معامله ناشناسى ابناى دهر از پاى انداخته . . . بخاطر رسيد كه مختصرى از اشعار معاصرين خود كه بعضى صاحب ديوان و جمعى گاهى متوجه ترتيب نظمى شده‌اند پردازد و بعضى از اعزه فرمودند كه درين مدت از معما و لغز انتخابى نشده اگر از معما و تاريخ و لغز متقدمين و متأخرين انتخابى شده داخل شود و تأليف را حسنى ديگر بهم رسد . . . التماس آنست كه چون بعد از تفحص ديوان بعضى به نظر نرسيده و برخى ديوان ندارند و اشعار ايشان از مجموعه‌ها نوشته شده اگر اختلاف يا سهوى شد قلم عفو و اغماض بر آن كشيده دارند .\r\nمصراع\r\n « غرض نقشيست كز ما باز ماند » . \r\n\r\nرياض الشعراء\r\nتذكرهء ديگر كتاب رياض الشعراست تأليف عليقلى خان ، واله داغستانى واله تذكرهء خود را به ترتيب حرفهاى هجا مرتب كرد و براى هر حرف روضه‌يى ترتيب داد و تمام كتاب را رياض الشعراء ناميد درين ترتيب حرف اول تخلص شاعران را رعايت كرد و اگر تخلص معلوم نبود رعايت اسم و اگر اسم هم معلوم نبود رعايت كنيت و لقب كرد و مقدمه‌يى بر آن نگاشت و شرح حال خود را در پايان كتاب بتفصيل نوشت تولد او در صفر 1123 هجرت در سپاهان واقع شد در 1126 همراه پدر خود محمد عليخان بايروان رفت .\r\nپدرش در 1128 در نخجوان درگذشت واله همراه خاندان بىسرپرست خود بسپاهان بازگشت در آغاز كودكى و جوانى گرفتار مصيبتهاى بسيار شد كه شرح جانگداز آن را در خاتمهء رياض الشعراء بتفصيل نوشته است اتمام كتاب تذكرهء او در سال 1161 صورت گرفته است .\r\n ( اين تذكره چون طرب‌فزاى دل شد * تاريخش را دل از خرد سايل شد\r\nگفتا ز رياض الشعراء رفت خزان * در وى چو بهار سر زده داخل شد ) \r\nواله بادعاى خود معتقد بوده كه شعر بد انتخاب نكند و شعر شاعران هندى را نمىپسنديده و در انتخاب شعر بقصيده و قطعه و غزل و رباعى اكتفا كرده چنان كه خود گفته است .\r\n« . . . آنچه در خاطر مانده بود يا در تذكره‌ها و سفينه‌ها به نظر درآمده در مقام حاجت اختصار نموده و نيز جمعى كه اشعار خوب ازيشان به نظر نرسيد به جهت اختصار كتاب ترك ايشان كرد و در\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\nذكر معاصرين خصوص شعراى هندوستان بقليل اكتفا نمود چه اكثر افكار اين جماعت مزخرف و لاطايل است و غرض راقم حروف در تسويد اين اوراق اينست كه به قدر مقدور اشعار بلند و افكار ارجمند فراهم آيد نه اينكه جمعى كثير از موزونان را ذكر نمايد و از جنس شعر درين تذكره بانتخاب مثنويات مشهور نگرويد چه اگر از شاهنامهء فردوسى و خمسهء نظامى و امير خسرو و سبعهء مولوى جامى و مثنوى حضرت مولوى معنوى قدس سره و غير ذلك انتخابى مىكرد قريب بيست هزار بيت برين تذكره مىافزود » و همچنين در مقدمهء كتاب ادعا كرده است كه « . . . در هنگام تحرير اين اوراق قريب هفتاد ديوان از شعراى فصيح البيان و تذكره‌هاى خلف و سلف و تاريخ و كتب ديگر مثل نفحات و امثال آن و مجالس العشاق و غيره در نظر راقم حروف بود » .\r\nو گذشته از اين‌ها كه نام برده است اگر در متن كتاب دقت شود در ترجمهء شاعران و انتخاب شعر از كتاب عرفات العاشقين تقى الدّين اقتباس بسيار كرده است اما گاهى اين كتاب را مورد انتقاد قرار مىدهد و مؤلف او را بنسيان و كم‌مايگى و اشتباه متهم مىكند چنان كه در ترجمهء حكيم سنائى دربارهء يكى از رباعىهاى او چنين مىنويسد :\r\n« اين رباعى را ميرزا صائب باسم حكيم سنائى نقل كرده و تقى اوحدى بنام شيخ ابو سعيد ابو الخير در تذكرهء خود ضبط نموده :\r\n اى عهد تو عهد دوستان سر پل * از وصل تو هجر خيزد از كين تو ذل\r\nپرمشغله و ميان تهى همچو دهل * اى يك‌شبه همچو شمع يك روز [ ه 
  ] چو گل \r\nمصرح ثانى را تقى اوحدى چنين نوشته :\r\n از مهر تو كين خيزد و از عز تو ذل \r\nو اين بسياق باقى مصراع اقربست راقم حروف را اعتماد بقول و ضبط تقى اوحدى نيست چه مير مزبور بسيار كم‌مايه و كم‌تتبع بوده چنان كه بعض رباعيات شيخ ابو سعيد و بابا افضل كاشى را بنام شيخ بايزيد قدس سره نقل كرده و حال آنكه هيچ‌كس از متقدمين و متأخرين و ارباب خبرت و اهل تحقيق ذكر نكرده‌اند كه شيخ بايزيد شعر مىفرموده تقى اوحدى را نسيان بسيار نيز بوده چنان كه گاه هست كه يك شعر را بنام سه كس و چهار كس نقل كرده است سواى آنچه بر خود وى مشتبه بوده است » ( نقل از نسخهء خطى رياض الشعراء متعلق بكتابخانهء ملك ) .\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\n\r\nخزانهء عامره\r\nكتاب خزانهء عامره تأليف مير غلامعلى آزاد پسر سيد محمد نوح حسينى واسطى بلگرامى نيز در شمار تذكره‌هاى فارسيست . مير غلامعلى از مؤلفان و فاضلان هند در سدهء دوازدهم هجرتست كه در 25 صفر 1116 متولد شد و در 21 ذىقعده 1200 درگذشت او بتصريح خود براى تهيه و تنظيم تذكرهء خزانهء عامره از كتاب لباب الالباب محمد عوفى استفاده كرده و نسخهء ناقصى از آن « از نصف ترجمهء رودكى تا آخر ترجمهء نظامى گنجوى در دست داشته است » . « 1 »\r\n\r\nآتشكدهء آذر\r\nديگر از تذكره‌هاى معروف تذكرهء معروف به آتشكده است تأليف لطف‌على بيك پسر آقا خان متخلص به آذر از طايفهء بيگدلى متولد بسال 1134 هجرت . آذر از شاعران و اديبان سدهء دوازدهم هجرت و از كسانيست كه طرفدار بازگشت بسبك شعر خراسانى بود به‌همين‌جهت در تذكرهء خود هرجا نامى از شاعران سدهء نهم ببعد بخصوص آنها كه بشيوهء معروف بهندى شعر سروده‌اند مىرسد زبان بنكوهش مىگشايد بذوق و فطرت سليم و شعرشناسى آذر از انتخاب‌هاى بسيار زيباى او مىتوان پى برد آذر كتاب خود را آتشكده نام نهاد و آن را به دو مجمره و يك شعله و سه اخگر و چند شراره و فروغ و پرتو و خاتمه منقسم و مرتب كرده است در حال حاضر دوست فاضل آقاى حسن سادات ناصرى تصحيح و طبع آن اشتغال دارد و ما خواننده را بانتشار آن نويد مىدهيم اميدست كه آقاى سادات ناصرى در به تصحيح آن و توضيح نكته‌هاى لازم و معرفى كتاب و مؤلف آن دقيقه‌اى فرونگذارد و خدمتى شايسته انجام دهد .\r\n\r\nسفينهء خوش‌گو\r\nديگر تذكره‌ايست معروف بسفينهء خوش‌گو . گردآورنده و نويسندهء اين كتاب شاعرى بوده كه از حال او اطلاعى درست در دست نداريم .\r\nهمين‌قدر مىدانيم كه او شاگرد ميرزا محمد افضل سرخوش بود و تخلص خوش‌گو را استاد براى او انتخاب كرده است اين سفينه در زمان شاهى محمد شاه هندى در جهان‌آباد دهلى تاليف شده و در اصل چهار دفتر بوده ولى سه دفتر آن در دست نيست .\r\nنسخهء خطى دفتر دوم اين نسخه در كتابخانهء مجلس شورا محفوظست اين دفتر شعر 770 تن از شاعران متقدم و متأخر را در بردارد ( فهرست ابن يوسف ) و 243 برگست « درى » شاعر در\r\n\r\n\r\n","description":"","footnote":"\r\n( 1 ) مقدمهء لباب الالباب مصحح نفيسى .\r\n","page_name":" مقدمه 28 ","page_number":28},
  {"content":"\r\n\r\nديباچهء اين دفتر چنين نگاشته است :\r\n« در ماه محرم الحرام 1228 سيلى عظيم در شوشتر آمد و تماشائيان كه بپاى قلعهء سلاسل ايستاده بودند سياهى بر روى آب ديدند همين‌كه نزديك شد ملاحظه كردند مقدارى اثاث البيت و بالاى آن كتابى مانند سفينه مىآيد . يكى از حاضرين دست دراز كرده كتاب را كشيد و بقيه را نيز سيل كشيد اين كتاب آب آورده بقيهء همين سفينهء خوش‌گو بود » .\r\n\r\nانجمن خاقان\r\nديگر تذكرهء انجمن خاقان تأليف محمد فاضل متخلص به راوى بايندرى شاعر و اديب معاصر و مداح فتحعلى شاه قاجار تذكرهء انجمن خاقان شامل چهار بخشست .\r\nبخش اول شعرهاى فتحعلى شاه . بخش دوم در ترجمهء شاهزادگان و بعضى از بزرگان سلسلهء قاجار . بخش سوم در ترجمهء حال شرف‌يافتگان دربار . بخش چهارم در ترجمه و شعر مؤلف .\r\nتأليف اين كتاب در سال 1234 پايان يافته است رضا قلى خان در ترجمهء بعضى از شاهزادگان و شعر آنان ازين سفينه استفاده كرده و از آن در مقدمهء كتاب نام مىبرد .\r\n\r\nزينت المدائح\r\nديگر از تذكره‌هاى متأخر كتاب زينت‌المدايحست در ترجمهء حال شاعران آغاز دورهء شاهى فتحعلى شاه قاجار تأليف ميرزا صادق مروى وقايع‌نگار متخلص به هما . اين تذكره مشتملست بر چند پيرايه و زيور و آرايش مخصوص شاعرانى كه براى فتحعلى شاه مديحه ساخته‌اند مانند : صبا و ميرزا رضى تبريزى و سحاب و مفتون و نشاط بزمى و شرر و صباحى و مايل و مجمر . نسخهء خطى اين تذكره در 226 برگ در كتابخانهء مجلس شورا ضبطست و مرحوم رضا قلى خان هدايت در مقدمهء كتاب مجمع الفصحاء از آن نام برده است و در ترجمهء حال شاعران مداح فتحعلى شاه از آن استفاده كرده است .\r\n\r\nگنج شايگان\r\nتذكرهء ديگر كه در دوره‌هاى اخير تأليف شده « گنج شايگان » ست كه در 1272 ( - آكنده شده بدرج گهر گنج شايگان ) بامر ميرزا آقا خان صدر اعظم و تصويب شاهزاده عليقلى ميرزا اعتضاد السلطنه تأليف شد اين تذكره مشتملست بر دو درج و يك سلسله درج نخستين در ترجمه و شعر شاهزادگان درج دوم در شرح حسب و نسب صدر اعظم و فضل و ادب شاعران بزرگوار و شمه‌يى از حال و قول مؤلف ( فهرست ابن يوسف ) نسخهء خطى اين كتاب نيز در كتابخانهء مجلس شورا در 355 صفحه ضبطست . غير از آنچه نام\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n\r\nبرديم تذكره‌ها و جنگ‌ها و سفينه‌هاى ديگرى كه شمار آنها بيش ازينهاست در ترجمهء حال و شعر شاعران فارسى زبان تأليف شده است كه بقسمتى از آنها مرحوم رضا قلى خان در مقدمهء مجمع الفصحاء اشاره كرده است و نيز تذكره‌ها و مجموعه‌هايى در هندوستان دربارهء شاعران فارسى زبان تأليف شده است كه ذكر تمام آنها از حوصلهء اين مقدمه افزونست و از طرفى دسترسى به تمام آنها براى نگارنده ميسر نيست .\r\nبحث دربارهء تذكره‌نويسى و تذكره‌هاى فارسى بسيار قابل توجه و اهميتست و جاى آن دارد كه موضوع رسالهء دكترى ( ! ) يكى از دانشجويان دورهء دكترى ( ! ) دانشكده ادبى ( ! ) تهران قرار گيرد و ما درينجا به همين مختصر اكتفا مىكنيم و اين مقدمه را بسخنى چند دربارهء مجمع الفصحاء و مأخذهاى آن و يادى از مؤلف و محقق آن مرحوم رضا قلى خان هدايت بپايان مىبريم\r\n\r\nمجمع الفصحاء\r\nكتاب مجمع الفصحاء را مىتوان آخرين و جامع‌ترين تذكرهء شاعران فارسى زبان دانست اين تذكره از زمان تأليف تاكنون همواره مأخذ و سند معتبر محققان و نويسندگان تاريخ شعر و ادب و سخن‌سنجان و فراهم‌آورندگان جنگ‌ها و سفينه‌ها و گلچين‌ها قرار گرفته است اگرچه مرحوم رضا قلى خان به علت وسعت كارى كه با تمام آن همت گماشته است مرتكب بعضى انحرافها و لغزشها و اشتباهها شده است اما براى هميشه ارزش و اعتبار و شهرت نام خود را همراه نام مجمع الفصحاء در جهان شعر و ادب فارسى و در نظر محققان و دوستاران تاريخ ادب ايرانى تضمين كرده است رضا قلى خان چنان كه در مقدمهء كتاب يادآور شده از زمان ابو العباس مروزى تا سال 1284 هجرت ترجمهء شاعران و شعر آنان را ترتيب و تنظيم و تدوين كرده است و آن را به چهار باب در دو جلد با يك مقدمه دربارهء شعر و شاعرى و سبب تأليف و مدح ناصر الدّين شاه و ترجمه و شعر او تقسيم كرد و در پايان كتاب چندين صفحه بترجمهء حال و نقل شعر خويش اختصاص داد . سال شروع بتأليف مجمع الفصحاء به‌درستى بر من معلوم نيست و چنين به نظر مىرسد كه هدايت از آغاز جوانى بدين كار مشغول بوده و ذوق تذكره‌نويسى داشته است او در مقدمهء مجمع الفصحاء ادعا كرده است كه براى تأليف اين كتاب سى سال بتدريج بجمع سند و مدرك و انتخاب و تحقيق مشغول بوده است اتمام كتاب چنان كه خود در پايان جلد آخر متذكر شده و ميرزا عبد الوهاب متخلص\r\n\r\n","description":"","footnote":"","page_name":" مقدمه 30 ","page_number":30},
  {"content":"\r\n\r\nبمجرم در قطعه‌يى در تاريخ كتاب ساخته « 1 » در سال 1288 صورت گرفته است و اگر سى سال ازين تاريخ بكاهيم سال 1258 بدست مىآيد و دو سال پس ازين سال يعنى در 1260 در سن 45 سالى شرحى در ترجمهء حال خود در پايان كتاب رياض العارفين نگاشته است و از ميان كتابها و رساله‌هاى خود از تذكره مجمع الفصحاء نيز نام برده است اگر در شرح ترجمهء هدايت در پايان رياض العارفين تصرفى نشده باشد و ادعاى هدايت در مقدمهء مجمع الفصحاء مبنى بر اينكه سى سال بجمع مدرك و تحقيق اشتغال داشته درست باشد بايد گفت كه او از سال 1258 بتأليف مجمع الفصحاء آغاز كرده و كتاب رياض العارفين نيز جزئى از كار كلى او بوده است كه به صورت تأليف مستقل درآمده است و در ضمن اين سى سال به علت اشتغال به كارهاى ديوانى و سفر و غير آن گاهى ادامهء كارش تعطيل مىشده تا آنكه بعد از سفر خوارزم كه در تاريخ پنجم جمادى الثانى سال 1267 صورت گرفته ، باشارهء پادشاه بتكميل و اتمام كتاب ناتمام خود همت\r\n\r\n\r\n","description":"","footnote":"\r\n( 1 ) قطعه اينست :\r\n راد خان هدايت آنكه بنظم * گوى سبقت ربود از فصحا\r\nمير دار الفنون و پير فنون * كز شهنشه امير و آمر ما\r\nبر وى اندر مقام نظم سخن * آفرين گوى و مرحبا بنما\r\nسخن او بداستان باقى * چامهء او بجاودان بر جا\r\nطبع وى كف موسوى و برش * رشتهء ساحران بود رسوا\r\nچه كند ذره در بر خورشيد * چه رود قطره در بر دريا\r\nساخت همت بجمع تذكره‌اى * تا كند نام مردگان احيا\r\nماند باقى خجسته بنيادى * كه نگردد بروزگار فنا\r\nآن‌چنان برفراخت كاخ سخن * كه برآمد بعالم بالا\r\nكاويانى درفش مير سخن * ز هنر جاودان بود بر پا\r\nدل بسوزيد و خورد خون جگر * تا كه عرق سخن شدش پيدا\r\nتن گدازيد و استخوان بشكست * به‌درستى شناخت جان ثنا\r\nبه سشهنشه‌پرستيش فرهنگ * علم اللّه ز همت و الا\r\nتا باقبال شاه ناصر دين * كه سرو جان عالمش بفدا\r\nآسمان شكوه و اختر ملك * آفتاب ملوك و ظل خدا\r\nاين كتاب خجسته كامل شد * كه چو بخت مؤلفش برنا\r\nاز هزار و دويست از هجرت * سال هشتاد و هشت رفته هلا\r\nدر بتاريخ مجمع فيروز * كه مبارك بود چو فر هما\r\nمجرمش گفت : نام اهل سخن * زنده آمد ز مجمع الفصحا \r\n","page_name":" مقدمه 31 ","page_number":31},
  {"content":"\r\n\r\nگماشته و در سال 1288 باتمام آن با خشنودى تمام نايل شده است . « 1 »\r\nچنان كه گفته شد هدايت براى تنظيم مجمع الفصحاء بادعاى خود سى سال بجمع سند و مأخذ و مدرك پرداخت . سند و مأخذ او در تهيهء مجمع الفصحاء گذشته از ديوان شاعران و كتاب‌هاى تاريخ و ادب تذكره‌هاى فارسى است كه پيش ازو تدوين شده بوده است هدايت در مقدمهء كتاب از سى و سه كتاب تذكره و سفينه و مجموعهء شعر نام مىبرد كه بادعاى خودش آنها را ديده و از آنها استفاده و انتخاب كرده است نخستين كتاب تذكره‌يى كه از آن نام برده است كتاب لباب الالباب محمد عوفيست نام اين كتاب در مقدمه « لب الالباب » و در متن كتاب نيز گاهى لب الالباب و گاهى لباب الالباب طبع شده و بر من به‌درستى معلوم نيست كه رضا قلى خان نام اين كتاب را به صورت اول درست مىدانسته يا هر دو صورت را به علت ترديد نگاشته و يا در نتيجهء اشتباه كاتب اين اختلاف پديدار شده است در دو نسخهء خطى تذكرهء نصرآبادى نيز نام اين تذكره لب الالباب ضبطست به‌همين‌جهت احتمال مىرود كه هدايت دچار ترديد بوده و نمىدانسته كدام صورت را ترجيح دهد بهر صورت در مجمع الفصحاء ازين كتاب در موردهاى متعدد استفاده شده و گاهى عين عبارت نقل گرديده است و ما در حاشيه بدانها اشاره كرده‌ايم اما به علت اختلافى كه ميان بعضى قولهاى نقل شده از لباب الالباب در متن مجمع الفصحاء با نسخهء موجود اين كتاب ديده شده بعضى از محققان سدهء اخير از جمله مرحوم ميرزا محمد خان قزوينى معتقد بوده‌اند كه رضا قلى خان نسخهء ديگرى از لباب الالباب در دست داشته است . دانشمند معاصر آقاى سعيد نفيسى در مقدمهء لباب الالباب اظهار عقيده كرده است كه مرحوم رضا قلى خان بطور قطع و يقين مستقيم از لباب الالباب استفاده نكرده است بلكه اطلاع و استفادهء او ازين كتاب بطور غير مستقيم از طريق كتاب عرفات العاشقين بوده است و چنان كه مىدانيم نسخهء منحصر اين كتاب در ايران در اختيار مرحوم رضا قلى خان بوده و امروزه بتملك كتابخانهء ملك درآمده است\r\n\r\n\r\n","description":"","footnote":"\r\n( 1 ) چنان كه خود در پايان كتاب گفته است :\r\n اى خامه بسى رنج فراوان بردى * در نامه چو اهتمام شايان بردى\r\nهم نام شهان و هم گدايان بردى * الحمد كه اين نامه بپايان بردى \r\nو نيز :\r\n سد شكر هدايت كه بتابيد إله * اين نامه تمام شد بوجه دلخواه\r\nدر دهر بماند اين چنين طرفه‌نگار * بر نام خوش ناصر دين شاهنشاه \r\n","page_name":" مقدمه 32 ","page_number":32},
  {"content":"\r\n\r\nشايد در پايان كتاب مطلبى درين‌باره به نظر خوانندگان برسانيم ولى اكنون از هرگونه اظهار نظر قطعى و يقينى خوددارى مىكنيم زيرا معتقديم بايد تمام موردهايى كه رضا قلى خان از لباب الالباب نقل كرده در عرفات العاشقين جست‌وجو و با يكديگر مطابقه شود تا در نتيجهء اين تطبيق بتوان اظهار نظر قطعى كرد .\r\nآنچه مسلمست رضا قلى خان بسيارى از تذكره‌هاى فارسى را در اختيار داشته و از بيشتر آنها بخصوص كتاب عرفات العاشقين استفاده كرده است زيرا گذشته از آنكه نسخهء منحصر آن را در اختيار داشته در چند مورد از آن نام مىبرد و بقول [ استاد جلال الدّين همايى 
  ] و تقى الدّين مؤلف عرفات استناد مىكند . هدايت تحت تأثير مخالفان سبك باصطلاح هندى يا بقول [ استاد جلال الدّين همايى 
  ] و شاعر استاد معاصر آقاى اميرى فيروز كوهى ، سبك اصفهانى قرار داشته و در ترجمهء حال و داورى دربارهء پيروان اين شيوه چندان بىطرف نمانده است . و گاهى زبان بانتقاد و رد سخنوران و معتقدان اين طريق گشوده است در انتخاب شعر شاعران نيز گاهى به همين علت در مجمع الفصحاء بىتناسبى و ناهماهنگى به نظر مىرسد هرچه از شاعران پيرو سبك باصطلاح خراسانى بفراوانى و به حد ملال‌آور شعر آورده در نقل شعر از شاعران سبك باصطلاح هندى جانب اختصار گرفته و گاهى بنقل سه چهار بيت اكتفا كرده است .\r\nچنان كه گفتيم به جهت وسعت كار دچار لغزشها و اشتباههايى از قبيل انتساب يك شعر به دو شاعر و انتساب شعر شاعرى بشاعر ديگر و خلط ترجمهء بعضى شاعران كه در نام يا كنيه يا تخلص شباهت داشته‌اند نسبت شاعرى بدربار پادشاهى كه زمان او با زمان آن شاعر فاصلهء بسيار داشته است به همين علت گاهى براى خواننده اين شبهه پيش مىآيد كه تنظيم‌كنندهء مجمع الفصحاء يك نفر نبوده است و شايد بتوان براى اين شبهه بدين‌ترتيب محملى يافت كه رضا قلى خان از كسانى براى تحرير و تنظيم كتاب خود مدد گرفته و براهنمايى او چند تن ديگر نيز بدين كار پردامنه و دشوار پرداخته‌اند و اختلافها و لغزشهاى آنان از نظر او پوشيده مانده است .\r\nو در غير اين صورت ناچار بايد معتقد شد كه رضا قلى خان به علت استغراق در كار دستخوش نسيان و آشفتگى در تنظيم كتاب گرديده است ازين گذشته در بعضى داوريها دربارهء اهميت شاعران و ترجيح يكى بر ديگرى و انتقاد و اعتراض نيز بر خلاف واقع و ذوق سليم اظهار عقيده كرده است چنان كه در مورد مقايسهء اسدى و فردوسى و اظهار نظر دربارهء بعضى از شاعران پيرو يا\r\n\r\n","description":"","footnote":"","page_name":" مقدمه 33 ","page_number":33},
  {"content":"\r\n\r\nپايه‌گذار سبك باصطلاح هندى اين انحراف و كم‌عمقى نظر او به خوبى به نظر مىرسد ما در تصحيح كتاب تا آنجا كه اطلاع داشتيم و مدرك و مأخذ در دسترس بود و فرصت اجازه مىداد از توضيح و اظهار نظر دربارهء صحت و سقم نظر مؤلف و ايراد صحيح‌ترين نظرها دريغ نكرديم ده‌ها كتاب از لغت و تذكره و ديوان و تاريخ براى يافتن حقيقت موردهاى ترديدآميز و افزودن نكته‌هاى لازمى كه از نظر مؤلف پوشيده مانده و مقابله و تصحيح شعرهايى كه در صحت آنها جاى تأمل بود بررسى كرديم بسا روز و شبا كه در كنج تنهايى نشستيم دست آز بستيم و پاى نياز شكستيم شهپر همت باز كرديم و راه هواى دل فراز كرديم خامه بر دل مردمك ديده زديم و خون ديدهء مردم نديده بر نامه فشانديم باميد آنكه گامى در راه خدمت بشعر و ادب ايران عزيز برداريم و تخم اميدى بكاريم و اندكى از دين بسيار ادا كنيم .\r\nبا اين همه اعتراف مىكنيم كه چنان كه بايد از عهدهء اين مهم برنيامده‌ايم چه بسيار نكتهء گفتنى كه به جهت نداشتن فرصت كافى يا دور بودن از سند و مأخذ و مدرك لازم در حاشيهء كتاب ذكر نكرديم و توضيح آن را بپايان كتاب واگذاشتيم .\r\nباشد كه محققان و سخن‌سنجان در غفلت‌ها و لغزشهاى اين ابجدخوان درس ادب به چشم عفو بنگرند و چشم به آينده دارند تا مگر خطاهاى رفته در مجلدهاى بعد جبران شود و همتى والاتر رخ نمايد و كارى بايسته‌تر انجام گيرد .\r\n\r\nطبع اول مجمع الفصحاء\r\nپيش ازين ، چندين سال پس از تأليف مجمع الفصحاء و درگذشت مؤلف آن باشارهء مرحوم مخبر الدوله وزير تلگراف بطبع اين كتاب همت گماشته شد و ميرزا آقاى كمره‌اى آن را به خط نستعليق نوشت و ميرزا محمد صادق سپاهانى متخلص بگلشن تصحيح آن را به عهده گرفت و در كارخانهء مير محمد باقر در 1295 در تهران بطبع رسيد و مقدمه‌ايكه در آغاز كتاب پس ازين يادداشت از نظر خواننده مىگذرد مقدمهء همين طبعست و شعر آغاز آن را گويا همين ميرزا محمد صادق متخلص بگلشن ساخته است . در اين طبع غلطهاى فاحش املايى و تكرار و تقديم و تأخير و سقط بسيار است بخصوص غلطهاى املايى بيشمارى در آن ديده مىشود كه گاهى سبب گمراهى و انحراف خواننده مىگردد اگرچه ما در طبع مجدد مجمع الفصحاء ازين طبع استفاده كرديم اما بايد يادآور شويم كه در تحرير و تنظيم آن بىدقتى و غفلت و سهل‌انگارى بسيار روى داده است و شايد\r\n\r\n","description":"","footnote":"","page_name":" مقدمه 34 ","page_number":34},
  {"content":"\r\n\r\nبعضى اختلافها و لغزشها كه در مورد بعضى سنه‌ها ديده مىشود در نتيجهء همين بىدقتى و سهل‌انگارى روى داده باشد و مؤلف مرحوم اين كتاب از ارتكاب آنها مبرا باشد . اينك بىمناسبت نيست كه شرحى در ترجمهء حال و زندگى و اهميت ادبى و كتابهاى هدايت باختصار از نظر خواننده بگذرانيم .\r\n\r\nرضا قلى خان هدايت\r\nمرحوم رضا قلى خان معروف بلله‌باشى متخلص بهدايت « 1 » در شب پانزدهم محرم سال هزار و دويست و پانزده يك ساعت پيش از طلوع فجر در تهران چشم بجهان گشود .\r\nپدرش از خاندانهاى اصيل و گرامى قريهء چارده كلاته نزديك دامغان بود و در ملازمت جعفر قلى خان پسر محمد حسن خان قاجار بسر مىبرد پس از مرگ جعفر قلى خان « خاقان كبير آقا محمد شاه وى را ريش سفيد عمله خلوت و صندوقدار جنسى خود كرد » در سال مرگ خاقان كبير به زيارت كربلا رفت و در آغاز بتخت نشستن فتحعلى شاه به خدمت او درآمد . در سال 1215 كه هدايت به دنيا آمد در سفر خراسان بود و چون خبر ولادت فرزند شنيد نام « رضا قلى » را براى او انتخاب كرد در سال 1217 تحويل‌دار و صاحب جمع كل ديوان فارس شد و ملازمت شاهزاده حسينعلى ميرزا فرمانرواى فارس يافت و در 1218 درگذشت و جسدش بنجف اشرف انتقال داده شد . رضا قلى خان بعد از مرگ پدر همراه مادر بتهران آمد و چون كسان مادريش در بارفروش مازندران بودند بدانجا رفتند . چند سال بعد بفارس بازگشت مادرش به مكه رفت و فرمان يافت .\r\nهدايت در خدمت محمد مهدى خان متخلص بشحنه به تحصيل پرداخت و در آغاز جوانى بملازمت شاهزاده فرمانفرما و فرزندان او درآمد و از محبت و حمايت و نوازش ايشان و شجاع السلطنه برخوردار بود . از سن صغر بسرودن شعر پرداخت هنگامى كه فتحعلى شاه بشيراز رفت شرف حضور يافت و مورد التفات و نوازش شاه قرار گرفت و لقب امير الشعرايى و چنان كه خود نوشته بجاى فتحعلى خان صبا كه رحلت كرده بود سمت ملك‌الشعرايى يافت هنگام بازگشت فتحعلى شاه هدايت بيمار شد و از التزام ركاب محروم گرديد . بعد از مرگ فتحعلى شاه « 2 » بنديمى نواب فيروز ميرزا منصوب شد دو سال بعد فيروز ميرزا بحكومت كرمان انتصاب يافت\r\n\r\n\r\n","description":"","footnote":"\r\n( 1 ) رضا قلى خان چنان كه خود متذكر شده است ابتدا چاكر تخلص مىكرده و بعد بهدايت متخلص شده و تخلص مقطع غزلهاى خود را از چاكر بهدايت تغيير داده است .\r\n( 2 ) 1250 .\r\n","page_name":" مقدمه 35 ","page_number":35},
  {"content":"\r\n\r\nو فريدون ميرزا به فرمان‌فرمايى فارس مأمور گرديد و هدايت را بنديمى خود دعوت كرد و مورد التفات قرار دارد . در سال 1254 از جانب فرمانفرماى فارس بتهران فرستاده شد و در پانزدهم رمضان بخانهء جامى ميرزا آقاسى صدر اعظم سكونت گرفت و بحضور پادشاه باريافت و در شمار مقربان و ملتزمان درآمد و تربيت عباس ميرزا بعهدهء او واگذار شد « و روز به روز مراتب مرحمت و مكرمت شاهانه نسبت به او ظهور و بروز همىكرد چنان كه محرم خلوت و مقرب حضرت شد و در سفر و حضر در ركاب همىبود باكرام و انعام و تشريف و منشور حكومت بعضى بلوكات اختصاص داشت » .\r\nبعد از درگذشت محمد شاه در سال 1264 همراه بزرگان و شاهزادگان باستقبال ناصر الدّين شاه كه از تبريز براى جلوس بتخت سلطنت تهران مىآمد رفت و « به خدمت مقرر مأمور شد ولى بسببى چند از آن خدمت استعفا كرد و بكنج عزلت افتاد » پس از چندى باز به خدمت خوانده شد و به سفيرى خوارزم مأمور گرديد و در پنجم جمادى الثانى سال 1267 از راه مازندران و استرآباد بخوارزم رفت « 1 » پس از بازگشت ازين سفر برياست و نظامت مدرسهء دار الفنون مفتخر آمد .\r\nچنان كه از ترجمهء زندگى هدايت برمىآيد او در تمام مدت زندگى همواره مورد احترام و نواخت و بزرگداشت پادشاهان و پادشاهزادگان و بزرگان زمان خود بوده و به منصب‌هاى عالى و مرتبتهاى بزرگ رسيده است با اين همه مقام ظاهر و جاه و قدر و مرتبت دنيا او را از پرداختن بعالم معنا بازنداشته و با كوششى كم‌نظير بتأليف و تصنيف كتابهاى گرانبها در تاريخ و لغت و تذكرهء شاعران و عارفان همت گماشته است غير از تذكرهء مجمع الفصحاء چندين كتاب و رساله منثور و منظوم ديگر پرداخت كه بمناسبت ترجمهء زندگى او در دامن اين مقال نامى از آنها مىبريم :\r\n\r\nكتابهاى ديگر هدايت\r\n1 - تذكرهء رياض العارفين : اين كتاب مشتملست بر شش گلبن و دو روضه و يك فردوس و يك خلد\r\nگلبن اول در بيان حقيقت تصوف\r\nگلبن دوم در بيان صفتهاى سالكان\r\nگلبن سوم در بيان فضيلت ذكر و اهل ذكر\r\nگلبن چهارم در بيان ذكر و فكر\r\n\r\n\r\n","description":"","footnote":"\r\n( 1 ) . هدايت تفصيل اين سفر خود را در رسالهء روزنامهء خوارزم نگاشته است .\r\n","page_name":" مقدمه 36 ","page_number":36},
  {"content":"\r\n\r\nگلبن پنجم در تعريف انسان و سلسلهء طريقت\r\nگلبن ششم در ذكر اصطلاحهاى عارفان\r\nروضهء اول در شرح حال عارفان و پيران طريقت\r\nروضهء دوم در شرح حال فاضلان و حكيمان\r\nفردوس در شرح حال و قول جمعى از عارفان و فاضلان و حكيمان و فقيران و عالمان و شاعران متأخر و معاصر\r\nخلد در خاتمهء كتاب و مختصرى از ترجمهء مؤلف .\r\nرياض العارفين در نتيجهء شوق هدايت بسلوك و تصوف و عرفان صورت تأليف و تنظيم يافته است . هدايت چنان كه خود متذكر شده بعرفان تمايل بسيار داشته است و گويا بىپروا از طعنهء معاندان بهدايت پير مغان صوفى گرديده است « 1 » او در خاتمهء كتاب رياض العارفين اين تمايل و اشتياق خود را بسير و سلوك و عزلت و انزوا و دلتنگى از جاه و مقام و ملازمت پادشاهان بدين‌طريق بيان كرده است :\r\n« فقير از صغر سن طبعم بمعلومات و منظومات راغب و استحضار از اطوار و اشعار اهل كمال را طالب و بحسب ذوق فطرى در دبستان سخن موزون زبان گشاده و اندك‌اندك پا بدايرهء نظم نهاده روزگارى چند نيز به حكم وراثت ملازمت نمود عاقبت با خود ستيزان و از خدمت گريزان در كنج عزلت پا بدامن كشيد همگنان را كارش شگفت آمده و هريك در اين كار رايى زده دربارهء وى سخنان مختلف راندند و بعضى ديوانه و برخى فرزانه خواندند . فقيران گفتند كه :\r\nجذبه‌اش رسيده و اميران گفتند : فقيرى گزيده . يكى همتش را عالى و يكى طبعش را لاابالى شمرد و انصاف آنست كه مضمون اين لطيفه كه هركس خويش را بهتر شناسد فرزانه گفتنش قولى و ديوانه خواندنش اولى است . وى جوانيست تيره‌روزگار و غفلت كردار . از صحبت اهل ظاهر رميده و به حالت اهل باطن نرسيده ، خود پندارد كه از اهل [ سير و 
  ] سلوك و فارغ از انديشهء مير و ملوك است و هر دو طايفه را از صحبتش عار و بر مصاحبتش انكار . در عين جوانى دعويش پيرى با همه در ميان و لافش گوشه‌گيرى خود پندارد كه همتش بلندست و نداند كه چون\r\n\r\n\r\n","description":"","footnote":"\r\n( 1 ) .\r\n بهدايت چه زنى طعنه كه صوفى گرديد * همه را پير مغان كاش هدايت مىكرد \r\n","page_name":" مقدمه 37 ","page_number":37},
  {"content":"\r\n\r\nخودپسندست گاهش شوق صحبت پيران و گاهى ميل الفت جوانان مجازش قنطرهء حقيقت گشته اما از قنطره نگذشته « 1 » » .\r\nكتاب رياض العارفين را در سن چهل و پنج‌سالگى در سال 1260 بپايان برده است و به گمان نگارنده اين كتاب جزئيست از تذكرهء بزرگ مجمع الفصحاء كه بعد به تكميل و اتمام آن پرداخته و نسبت ببعضى از سنه‌ها بواسطهء يافتن مدرك تازه يا سبب ديگر تجديد نظر كرده است كه در حاشيهء مجمع الفصحاء بدانها اشاره كرده‌ام .\r\n2 - تكميل تاريخ روضة الصفاى ميرخواند در سه جلد از صفويان تا زمان ناصر الدين شاه\r\n3 - فهرس التواريخ\r\n4 - اجمل التواريخ\r\n5 - مظاهر الانوار\r\n6 - سفرنامهء خوارزم\r\n7 - فرهنگ انجمن‌آراى ناصرى\r\n8 - اصول الفصول فى حصول الوصول در تصوف\r\n9 - لطائف المعارف\r\n10 - نژادنامه\r\n11 - منهج الهدايه\r\n12 - مدارج البلاغة\r\n13 - مفتاح الكنوز در شرح شعرهاى دشوار خاقانى\r\nو شش مثنوى بنام « ستهء ضروريه » بدين قرار :\r\n14 - انوار الولايه بر وزن مخزن الاسرار نظامى\r\n15 - گلستان ارم مشهور به بكتاش‌نامه\r\n16 - بحر الحقائق بر وزن حديقهء سنايى\r\n17 - انيس العاشقين\r\n18 - خرم بهشت ببحر متقارب ( اين كتاب در هشت بابست نسخهء خطى آن در كتابخانه\r\n\r\n\r\n","description":"","footnote":"\r\n( 1 ) خاتمهء رياض العارفين .\r\n","page_name":" مقدمه 38 ","page_number":38},
  {"content":"\r\n\r\nمجلس شورا ضبط است . كتاب با اين بيت :\r\n سرآغاز هر نامه يابد نگار * بنام جهان داور كردگار \r\nآغاز مىشود و چنان كه خود تصريح كرده در سال 1277 نظم اين مثنوى بپايان رسيده است\r\n چو اين نامه از سر بانجام رفت * هزار و دو سد بود و هفتاد و هفت \r\nخرم بهشت نزديك سه‌هزار بيتست )\r\n19 - هدايت‌نامه ببحر رمل\r\nغير از مثنويهايى كه نام برديم هدايت بادعاى خودش سى هزار بيت قصيده و غزل و رباعى سروده « كه رد و قبول آن به صاحبان سليقهء مستقيم و طبع سليم محول است و همانا به طرز و زبان فحول استادان سلف و خلف آشناست » و برهان اين دعوى را نگارنده بخاتمهء كتاب رياض العارفين و تذكرهء مجمع الفصحاء حوالت مىدهد و در خاتمه خاطر خود را به ياد از استادان ارجمند آقايان دكتر محمد معين و دكتر حسن مينوچهر كه هيچ‌گاه از تشويق و راهنمايى او دريغ نكرده‌اند و سپاس از اهتمام و لطف بىپايان دوستان و سروران گرامى جنابان آقايان معدل شيرازى و دكتر روستائيان كه براى تأمين آسايش و فراغ خاطر ارادتمند ديرين خود از بذل هيچ محبت و مرحمت مضايقه نفرموده‌اند شاد مىگرداند و توفيق ايشان را از درگاه بارى خواستار مىگردد .\r\nتهران بتاريخ اول مرداد ماه سال يك‌هزار و سيصد و سى و شش خورشيدى مظاهر مصفا\r\n* * * در باب تذكرهء عرفات العاشقين توضيحى را كه بارى عقده‌گشاى خاطرست در ذيل يادداشت چهل و پنج سال پيش مىافزايد . در سال‌هاى دانشجويى چهل و پنج شش سال پيش براى استنساخ از روى نسخهء خطّى منحصر عرفات بعضى از روزهاى هفته از دانش‌سراى عالى به بازار آهنگران محلّ كتابخانهء ملك مىرفتم بعد از استنساخ چند صفحه روزى دوست فقيد شاعر كتاب‌دوست و عتيقه‌شناس شادروان سهيلى خوانسارى را در آن كتابخانه ديدم نمىدانستم رئيس آن كتابخانه است ورق‌هاى استنساخ‌شدهء من و اصل كتاب را با حالتى كه نمودار شگفتى او بود نگاه كرد كه دوست عزيز چند سال است به استنساخ اين كتاب پرداخته‌ام و قسمتى از آن\r\n\r\n","description":"","footnote":"","page_name":" مقدمه 39 ","page_number":39},
  {"content":"\r\n\r\nبه چاپ رسيده است و به زودى نشر خواهد شد و كار تو كارى دوباره و زحمتى عبث است من از ادامهء كار دست بازداشتم و تا امروز ديده به ديدار عرفات طبع‌شدهء آن فاضل فقيد نگشوده‌ام .\r\nدر همان سال‌ها به استنساخ ديوان شاعر گداخته جان شوريده بيان صفاى اصفهانى پرداختم بعد از مدتى آن رئيس پرمشغله كه گاهى به محلّ كتابخانه مىآمد از حال و كار من آگاهى يافت با تعجّبى مشابه آنچه در باب عرفات نشان داد گفت مگر اطّلاع ندارى كه من ديوان حكيم صفا را تصحيح كرده‌ام و به زودى نشر خواهد يافت ناگزير از استنساخ ديوان محروم ماندم هرچند بخشى از سروده‌هاى صفا را در جزوه‌يى به نام برگى از ديوان صفاى سپاهانى منتشر كردم دو سال بعد ار آن اخطار و انذار ديوان حكيم به اهتمام رئيس محترم كتابخانهء ملك طبع و نشر يافت وسوسه‌يى در من پديد آمد كه باعث توجّه آن رئيس فقيد اهتمام من به استنساخ ديوان صفا بوده است و گمان داشتم كه تا آن زمان آن ديوان را نگشوده بوده است .\r\nدر سال‌هاى بعد از هفتاد نسخه‌يى عكسى از عرفات كه اصل خطّى آن در هندوستان مضبوط است توسّط عزيزم كه نامش در خاطر نمانده است به دست من رسيد و نسخهء عكسى نسخهء خطى كتابخانه ملك به همّت مدير عامل هوشمند و بسيار مؤدّب و پاك‌طينت آن روز بنياد دانشنامهء جهان اسلام فراهم آمد و دو صورت از گم‌شدهء چهل‌ساله را بازيافتم و به موافقت آن عزيز و مددگارى چند همكار جوان پژوهش‌گر به استنساخ عرفات آغاز كرديم و قريب هزار صفحه فراهم آمد كه اكنون ديريست در كتابخانهء بىسروسامان من در غبار تعطيل و فراموشيست به ترتيب اثبتى نام آن استنساخ‌كنندگان گرامى را براى عرض منّت‌وارى و تسكين خاطر زينت‌بخش اين نوشته مىكنم ليلا اسماعيل‌زاده و طليعهء اصفهانى و دكتر حميرا زمرّدى و سيّارهء ميهن‌فر و صفورا هوشيار مددگاران استنساخ قريب هزار صفحه از عرفات‌اند . بعد از كناره‌گيرى مديرعامل موافق و مشوّق اين استنساخ كار حاشيه‌يى و تا حدّى مخلّ پيش رفت دانش‌نامه به شمار آمد با وعدهء طبع آن در فرهنگستان در محاق تعطيل افتاد كه موقوف به طرح مسأله در شوراى آن مؤسسه و سرانجام پاك شدن صورت مسأله گرديد آن جلسه هنوز بعد از چند سال تشكيل نيافته است و از اينجا و آنجا گاه‌گاه خبر طبع عرفات به گوش مىرسد امّا ديدگان مشتاق من هنوز به ديدار آن توفيق نيافته است . طبع عرفات تنها آرزوى خاك‌شدهء من نيست .\r\n اى بسا آرزو كه خاك شده \r\nآذرماه 1381 مظاهر مصفّا\r\n\r\n","description":"","footnote":"","page_name":" مقدمه 40 ","page_number":40},
  {"content":"\r\n\r\nمجمع الفصحاء\r\n\r\n","description":"","footnote":"","page_name":" مقدمه 41 ","page_number":41},
  {"content":"\r\n . \r\n","description":"","footnote":"","page_name":" مقدمه 42 ","page_number":42},
  {"content":"\r\n\r\n\r\n[ تقديم 
  ]\r\nهو اللّه تعالى شأنه\r\n در فرخجسته عهد شاهنشه معظم * فرمان‌پذير يزدان فرمان‌گزار عالم\r\nسلطان عرش خرگاه خاقان چرخ درگاه * داراى افسر كى دادار كشور جم\r\nمنشور عدل و احسان منشار ظلم و عدوان * كورا مطيع فرمان تازى و ترك و ديلم\r\nچون خاتم النبيين از انبياى پيشين * از خسروان مؤخر بر خسروان مقدم\r\nچونان كه از ليالى در قدر ليلة القدر * چونان كه از اسامى در عظم اسم اعظم\r\nباشد هزار بارش بيشى ز شهرياران * چون از حروف ابجد در رتبه غين معجم\r\nصاحبقران ثانى از خسروان قاجار * گيتىنورد اول از دودمان آدم\r\nطى كرد زير گام يكران آسمان سير * هرجا كه تافت خورشيد زين سبزفام طارم\r\nايوان حضرتش را بال فرشته مسند * رايات نصرتش را گيسوى حور پرچم\r\nفرخ سرير او راست ذات العماد پايه * فرخنده قصر او راست ذات البروج سلم\r\nاقبال و فتح [ و 
  ] نصرت با بخت اوست همره * انصاف و عدل و رحمت با طبع اوست همدم\r\nدر سايهء جلالش خلق خدا مرفه * در ظل بىزوالش كار جهان منظم\r\nمصروف كرده همت در كار دين و دولت * دولت به دو مباهى ملت ازو مكرم\r\nهستند در پناهش پيوسته دولت و ملك * آن با دوام همسر اين با خلود توأم\r\nجوهرفشان حسامش لوح حروف فتحست * در چشم خصم هرچند مرگى بود مجسم\r\nاز پيش تيغ او كس بيرون نمىبرد جان * مانا كه بوده آن را معدن قضاى مبرم\r\nگر كينه‌توز گردد با موج‌خيز دريا * از التهاب قهرش در يم نماندى نم \r\n\r\n","description":"","footnote":"","page_name":" مقدمه 43 ","page_number":43},
  {"content":"\r\n\r\n زان پيشتر كه يازد زين نيزه دست پيچد * در حلق رزم‌جويان رمحش چو مار ارقم\r\nآمد ضمير پاكش كشّاف سر مكتوم * باشد صرير كلكش حلّال رمز مبهم\r\nدر يك تفقد او صد جنتست مضمر * در يك تغير او صد دوزخست مدغم\r\nاز كلك مشك‌بارش و ز تيغ آبدارش * هم چشم شرع روشن هم باغ ملك خرم\r\nكرده جهان مسخر بىكسر گنج و لشكر * بر سركشان مظفر بىعون كلك و خاتم\r\nاز توپ قلعه كوبش بنياد ظلم ويران * و ز تيغ فتنه‌سوزش بنيان عدل محكم\r\nهستش كمين گدائى گاه نوال جعفر * پيشش ضعيف زالى روز جدال رستم\r\nآنجا كه همتش دست از آستين برآرد * زشت‌ست ياد قاآن حيفست ذكر حاتم\r\nبخشنده طبع رادش دست و دل جوادش * بر زهر فاقه ترياق بر زخم آز مرهم\r\nهرچ آن بروزگاران شد جمع در دل كان * اندر كنار زاير بپراگند به يك‌دم\r\nگويد اگر ثنايش گردد فصيح الكن * خواند اگر دعايش گردد بليغ ابكم\r\nشد ابلق زمانه از سعى رايض او * چابك لگام اشهب زيبا خرام ادهم\r\nگيرد به زور بازو چونان كه باز تيهو * گور و گوزن و آهو پيل و هژبر و ضيغم\r\nاز شوق آنكه دادست او را بدست بوسه * از پيش تير نخجير هيچش نمىكند رم\r\nچرخش درآرد از پاى دهرش بيفشرد ناى * هر كو خلاف رايش خواهد برآورد دم\r\nيك قرن زير حكمش بودند ترك و تاجيك * قرن دگر مر او راست ملك جهان مسلم\r\nهان باش تا ببينى كز تخت پادشاهان * برخيزد از جلوسش آواى خير مقدم\r\nتا دامن قيامت از دامن جلالش * دست زوال و نقصان كوتاه باد و برهم \r\n\r\n","description":"","footnote":"","page_name":" مقدمه 44 ","page_number":44},
  {"content":"\r\n\r\n\r\nمقدمهء چاپ سنگى السلطان ناصر الدّين پادشاه قاجار\r\nآفتاب مشرق خلافت خورشيد مطلع سلطنت رخشنده اختر آسمان جود تابنده گوهر عمان وجود افسر سلاطين عصر مفخر خواقين دهر غازهء رخسار اقبال و بخت زيب و زينت تاج و تخت فرازندهء رايات عدل و انصاف براندازندهء بنياد ظلم و اجحاف طراز كسوت جهانبانى و جهاندارى زيور افسر صاحبقرانى و شهريارى السلطان الاعدل الاعظم و الخاقان الاكرم الافخم معاذ حوزة الاسلام ملاذ ملوك الايام السلطان بن السلطان بن السلطان بن و الخاقان بن الخاقان بن الخاقان خلد اللّه ملكه و سلطانه و ايد اللّه نوره و برهانه كالاى كمال و متاع هنر را كمال رواج حاصل و دانشمندان صاحب كمال را نهايت سرور و ابتهاج و اصلست قاطبهء انام از خواص و عوام به حد و مقدار دانش خويش و باندازهء استعداد و قابليت خود در تحصيل نامى نيك و مقامى نيكو كوشيده و از جام مراد شربت كامى نوشيده‌اند .\r\nنظم\r\n هنرمندان اگر كردند چندى شكوه ز اخترها * كنون سايند بر اوج ثريا از ثرى سرها\r\nبيمن تربيتهاى شهنشاه هنرپرور * ز سيم خام و زر پخته هريك راست زيورها \r\nاز جمله بدر آسمان ادب و دانش صدر ايوان خرد و بينش عارج معارج فصاحت صاعد مدارج بلاغت عزيز مصر سخن‌سازى دبير دفتر نكته‌پردازى مهتر و بهتر مترسلان زمان قايد و رهبر سخن‌سرايان دوران اديب اريب امير الشعراء رضا قلى خان المتخلص بهدايت كه روح پاك و\r\n\r\n","description":"","footnote":"","page_name":" مقدمه 45 ","page_number":45},
  {"content":"\r\n\r\nروان تابناكش مستغرق بحر غفران بىنهايت باد روزگارى دراز و زمانى ديرياز در ترتيب و تأليف تذكرهء موسوم بمجمع الفصحاء كه نامه‌ايست بىنظير و نسخه‌اى بىهمتا على الخصوص كه آغاز فصاحت طراز بلاغت انبازش بجواهر زواهر منثور و لآلي متلالى منضود اعجاز نمود بحر طبع ذخار و افكار ابكار شاهنشاه جمجاه روح العالمين فداه مطرز و مزين است و اين معنى بر خداوندان فطن روشن و مبرهن كه :\r\n زين همه گوهر كه درين دفترست * از همه شايسته‌تر آن گوهرست \r\nو اين كتاب مستطاب مشتملست بر شرح حال و بيان احوال و ذكر اشعار و اقوال و تاريخ سال طبقات شعرائى كه از به دو ظهور اين فن عزيز شريف و حرفهء بديع لطيف تا اين زمان قدم بعرصهء وجود نهاده و زبان بشعر پارسى گشاده داد فصاحت داده‌اند الحق رنج فراوان برده و گنج شايان بدست آورده اوراق پراكنده سخن را بطرزى خوش و روشى دلكش گرد كرده و شيرازه نموده و نام و روان سخن‌سنجان قديم و استادان كهن را زنده و تازه فرموده .\r\nنظم\r\n بر او رحمت از ايزد پاك باد * روانش بجنت فرحناك باد \r\nبهين خلف و ميهن فرزند ارجمند خرد پيوند آن عارف كامل و سالك و اصل محور سپهر جلالش مركز دايرهء كمال برازندهء كسوت خطر فرازندهء رايت هنر مطلع قصيدهء كرم بيت الغزل سفينهء همم اختر برج بزرگى گوهر درج سترگى مظهر فطانت مصدر متانت تربيت‌يافتهء دولت ابد آيت پروردهء حضرت ولى نعمت جناب عليقلى خان مخبر الدوله وزير تلگراف دولت عليه زيد اجلاله جهت بقاى آثار و زنده داشتن نام نامى و اسم گرامى فرخ پدر والاتبار خود و احياى اسم و انتشار اشعار خرد و بزرگ شعراى تاجيك و ترك عزم طبع اين خجسته كتاب را كه انتخاب ابيات اولو الالباب است مصمم كرد و باندازهء وسعت و فراخور همت در تصحيح و تنقيح آن دقيقه‌يى فرونگذاشت و در انجام و اتمامش از بذل سيم سپيد و زر سرخ اصلا دريغ نداشت بلكه جدى وافى و جهدى كافى بجاى آورد ايزد تبارك و تعالى دماغ اصحاب خبرت و طباع ارباب بصيرت را از كيفيت و نشئهء شراب ناب اين ميكده كه منبع سبوسبو باده‌هاى خوشگوار و قدح‌قدح خمرهاى بىخمار است معطر و مسرور گرداند و مذاق و ابصار خرده‌گيران درشت‌خوى و خرده‌گيران عيب‌جوى را از تمتع و تفرج و تماشاى اين حديقهء دلگشا كه منبت دامن‌دامن گلهاى\r\n\r\n","description":"","footnote":"","page_name":" مقدمه 46 ","page_number":46},
  {"content":"\r\n\r\nرنگين و طبق‌طبق ميوه‌هاى شيرين است مأيوس و محروم دارد .\r\nنظم\r\n اين كنج را كه هست پر از در شاهوار * يا رب ز دستبرد حوادث نگاهدار \r\n\r\n","description":"","footnote":"","page_name":" مقدمه 47 ","page_number":47},
  {"content":"\r\n . \r\n","description":"","footnote":"","page_name":" مقدمه 48 ","page_number":48},
  {"content":"\r\n\r\n\r\nمقدمهء مؤلف\r\nهو اللّه تعالى شأنه\r\nلمؤلّفه\r\n هرآن‌كه نبود راهش بمجمع الفصحا * به ار نيفتد راهش به مجمع فصحا\r\nبه نزد آن‌كس كو راست پايه‌اى در نظم * سخن ازين به نايد ز كلك اهل ثنا\r\nسخن بلى ز سماى اندر آمدست به خاك * سخن‌پژوه دگر ره بر آردش بسما\r\nسخن سخنگو داند هنر هنركردار * زبان زبانور فهمد ادب ادب‌آرا \r\n\r\nتذكرهء موسوم بمجمع الفصحاء\r\nبسم اللّه الرحمن الرحيم\r\nسپاس شگرف مر خالقى را شايد و ستايش ژرف مر صانعى را بايد كه زبان فصحاى جهان در بيان مراتب جلالش لال است و عقول بلغاى دوران را در درك مدارج كمالش بر پاى عقال . پاك خديوى كه گرد آلودگى بر دامن جلالش ننشيند و بىآلايش خسروى كه ديدهء انديشه نظير و همالش نبيند شمس الشموسى كه شيدستان عالم معنى از خورشيد ذاتش شيد پذيرد و نورالانوارى كه فروغستان جهان جان از فروغ صفاتش فروغ گيرد . سلطانى كه هفت خيمهء آسمان بر لجهء قدرتش بمنزلهء حبابى است و دارائى كه هفت طبقهء زمين از عرصهء حشمتش بمرحلهء خرابى .\r\nنقاشى كه آدم و آدميان از خامهء صنايعش نگاريست و دبيرى كه عالم و عالميان از نامهء بدايعش آثارى تمام ثقلين قطره‌يى از درياى كمالش و همهء كونين ذره‌اى از بيدارى جمالش موجودات از\r\n\r\n","description":"","footnote":"","page_name":" مقدمه 49 ","page_number":49},
  {"content":"\r\n\r\nبحر وجودش موجى و مخلوقات از جيش خلقش فوجى گيتى خدايان مر دربان دربار او را بندهء كمين و گيهان داوران مر خرمن افضال او را خوشه‌چين هستى كران تا كران از او پديدار و پيكر جهان تا جهان به دو آشكار همالش محال و معدوم و مثالش خيال و موهوم ، نه آغازش را انجامى و نه افتتاحش را اختتامى نه انجامش را آغازى نه ملكتش را انبازى قاصد تندرو خرد از ورود بدرگاهش مأيوس و مسرع تيز تك نظر در نخستين مرحلهء پيشگاهش محبوس\r\nلمؤلفه\r\n ابدش چون ازل طلبكارى * قدمش چون حدث پرستارى\r\nذات او خالق وجود و عدم * فيض او باعث حدوث و قدم\r\nجان و دل هر دو خاك درگه او * كفر و دين هر دو رهرو ره او \r\nدر مجمع فصحا بفردانيت موصوف و در محفل بلغا بوحدانيت معروف حكما در حقيقتش كودن و نادان و بلغا در صفتش الكن و حيرانند بلى اگر ابن شماع است و گر ابن فارض درين مرحله هر دو را سكته حيرت عارض ابى نواس درين معنى بىنواست و بو فراس از فراست معرّاست لبيد بن اسود با همه زيركى درين ناحيه بليدست و ابو طيب با همه پاكى درين مرحله پليد اگر اعشى و اگر ابى تمام است سخن پختهء هر دو درينجا خام است اگر بينش صاحب مقامات حريرى و اگر جرير است ديدهء بينششان در ديدن اين معانى چون ديدهء ابو العلاء ضرير است سحبانان درين حضرت باقلند و نوابغ درين وحدت جاهل راستى اگر عجاج و اگر راجز در كنه جاه او عاجز اگر سحبان و گر حسان در درك ذات او حيران و الحق چه نيكو گويد حكيم سنائى\r\nبيت\r\n داند اعمى كه مادرى دارد * ليك چو نى بو هم در نارد\r\nهست در وصف او بوقت دليل * نطق تشبه و خامشى تعطيل \r\nآرى در صورتى كه قايل انا افصح العرب و العجم با آن اعجاز و تقدم در راه معرفتش بقدم عجز راه پيمايد و ما عرفناك حق معرفتك فرمايد خود فصحاى عرب چيستند يا بلغاى عجم كيستند كه كس را نام آنها بر زبان آيد يا ياد آنان در روان در نعت خواجهء كاينات حضرت رسول نبى\r\n\r\n","description":"","footnote":"","page_name":" مقدمه 50 ","page_number":50},
  {"content":"\r\n\r\nابطحى هاشمى القرشى صلّى اللّه عليه و آله و سلم زهى سلطان شهرستان رسالت و خهى شهريار دربار جلالت صورت عقل كلى و معنى نفس حقيقى عنوان ديوان شهود و طغراى فرمان وجود صدر صفهء بينش و بدر خطهء آفرينش گلستان كاينات را باغبان و آسمان ممكنات را كهكشان علوم انبيا را وارث و ظهور اولياء را باعث سرير هستى را شاه و سپهر شناسايى را ماه اختر جلالت را مهين برج و گوهر رسالت را بهين درج شاخ بارآور كمال را زهر و زهر رنگين جلال را ثمر گردون فتوت را سحاب و سحاب نبوّت را فتح باب ، مفتاح خزاين شهود و مصباح انجمن وجود منطقهء فلك عبادت و مشغلهء ظلمات ابادت شمشير نيام فصاحت و كان جواهر ملاحت مطلع قصيدهء دين‌پرورى و مقطع غزل پيغمبرى خاتم انگشت فتوت و خاتم منصب نبوت شاه‌بيت ديوان بزرگوارى و فرد انتخاب دفتر سالارى تكيه‌زن مسند لولاك و خسرو سرير و ما ارسلناك رسولى كه مفخر رسل است و قايدى كه هادى سبل است باغبانى كه همهء گيتى گلهاى بستان اويند و معلمى كه همهء فرزانگان اطفال دبستان او ، بينا بر اسرار گذشته و آينده و دانا بر اطوار رونده و پاينده آگاه بر جزئيات و كليات عوالم وجود و محيط بر پست و بلند مراتب شهود يعنى ابو القاسم محمد بن عبد اللّه صلوات اللّه عليه و آله و اصحابه و اوصيائه و اوليائه اجمعين الى يوم الدّين .\r\n\r\nدر منقبت حضرت امير المؤمنين على بن ابى طالب عليه السلام\r\nخاصه بر خاصه و خلاصهء موجودات و برگزيدهء خالق كاينات زبدهء صحايف اوصيا و قدوهء طوايف اوليا نور حدقهء هدايت و نور حديقهء ولايت در مدينهء علم و در خزينهء حلم شير بيشهء دلاورى و حسام نيام صفدرى جوهر تيغ بزرگى و گوهر صدف سترگى سلطان ديار توحيد و خورشيد گردون تجريد ، عارج معارج كمال و ناهج مناهج جلال ، شايستهء تحميد و سپاس و زيبندهء تحيّات بىقياس مرشد سبيل رشاد و قايد طريق سداد پادشاه تختگاه سلونى و محرم حرم بىچونى هژبر سالب غالب على بن ابى طالب سلام اللّه عليه و على اولاده و احفاده الأئمة الهادين المهتدين المعصومين الى يوم الدّين اما بعد بر ناقدان بصير و دانايان خبير پوشيده و ستير نبوده و نخواهد بود كه چنان كه شرف بنى نوع انسان بر ديگر حيوان بتشريف نطق و بيانست نيز سخن موزون همان شرف و رجحانست پيداست كه چون معجزه خاصهء حضرت خلاصهء عالم و ناطق\r\n\r\n","description":"","footnote":"","page_name":" مقدمه 51 ","page_number":51},
  {"content":"\r\n\r\nمنطوقهء انا افصح العرب و العجم فصاحت بوده و بتيغ سخن سر سركشان كهن را از تن ربوده چه شرف از فصاحت برتر خواهد بود كه بهتر از امتان وى سخن تواند سرود اگر پس از انبيا گروه شعرا در سخن دعوى برترى كنند و دم از امارت و سرورى زنند سزاست زيراكه كدام معجزه از سخن بالاتر از آنان توان خواست قلوب شعرا نمونهء كنوز مخفيهء عرش خداوند است و زبان ايشان كليد ايوب آن گنج بىمثل و مانند . از اين مقوله سخنان خود بس مشهور است و در بسيار نامه‌ها مسطور بر نادان از برهان چه آيد و مرد دانا را خود برهان نبايد خواجه ابو محمد نظام الدّين احمد الياس بن يوسف بن مؤيد مطرزى مشهور بشيخ نظامى گنجوى رحمة اللّه عليه چه نيكو فرمايد\r\nنظم\r\n پيش و پسى بست صف كبريا * پس شعرا آمد و پيش انبيا\r\nشعر درآرد به اميريت نام * كالشعراء الامراء العظام \r\nراستى سخن در ذات خود گوهريست لطيف و سخن‌سرايى در متن واقع كارى شريف در عالم هستى اگر چه هست بودى و سخن نبودى درنگر كه مردم چه گفتى و چه شنودى در اصل و ذات سخن از منزل اعلى است و روزى دو بعاريت با ماست سخن را بدايتى نيست و نهايتى نه و او را آخرى و حدى و غايتى نه\r\nلمؤلفه\r\n بجز نقش سخن اندر زمانه * نماند هيچ نقشى جاودانه\r\nسخن از عالم لاهوتى آمد * بنظم خطهء ناسوتى آمد\r\nنبودى آدمى را گر كلامى * كجا بودى جهان را انتظامى\r\nچو اين طومار را درهم نوردد * سخن راجع باصل خويش گردد \r\n\r\nمقدمه در توضيح حقيقت سخن منظوم و بروز و ظهور آن در هر زمان و بر هر زبان\r\nبر اهل انصاف و اطلاع مخفى نماناد كه جهان ديريست دير بنياد و دير بنا و فلك چرخى است زودگرد عمر فرسا همواره آن استوار و اين برقرار خاصيت هر دو آشكار بوده و تن بسيار سركشان از گردش اين آسياى عمر فرسا فرسوده هروقتى طبقه‌اى از خلق باختلاف جامه و دلق در اين جهان\r\n\r\n","description":"","footnote":"","page_name":" مقدمه 52 ","page_number":52},
  {"content":"\r\n\r\nگذران ناگزران بعرصهء ظهور آمده و پس از روزگارى بىاختيارى بموطن مقررى شده و لهذا همواره هر طايفه در دنيا بلغتى جداگانه و آيينى دگرگونه زيسته و تكلم كرده‌اند در ايران قبل از ظهور دين اسلام دين زرتشتى رونق تمام داشت و قبل از آن آئين مهاباديان رايت شهرت برافراشت چه زعم علماى ايشان و تصديق صاحب دبستان آنست كه مهاباديان به چندين هزار سال قبل از بعثت آدم ابو البشر عليه السلام بمنصب پيامبرى مفتخر بوده‌اند دساتير نام نامهء مه‌آباد است و زند و وستا نام نامهء زردتشت كه در آن زمان كتاب اللّه مىدانسته‌اند و آوردن نظير آن نمىتوانسته‌اند غرض آنكه پيوسته در هر لغت و هر زبان سخن موزون و غير موزون بوده و بمرور دهور و كرور شهور در قواعد رونق و تزايد صنايع آن فزوده‌اند چنان كه در تواريخ كهن از شعراى زمان باستان سخنان موزون ذكر كرده‌اند و بعضى گفته‌اند كه اول كسى كه زبان بسخن موزون برگشاد هوشنگ دوم پادشاه قديم عجم بود و شعر بهرام گور خود مشهور است و همچنين شعر حكيم ابو حفص سغدى سمرقندى كه گفته :\r\nبيت\r\n آهوى كوهى در دشت چگونه بودا * او ندارد يار بىيار چگونه دودا \r\nو قبل از زمان ملوك عجم و غيره نيز از حضرت آدم ابو البشر در مرثيهء هابيل شعر نقل كرده‌اند و گفته‌اند كه آن شعر به زبان سريانى بوده و يعرب بن قحطان آن را به عربى ترجمه نموده نيز اشعار عربى از شعراى عرب كه در زمان ظهور حضرت نبوى صلى اللّه عليه و آله گفته‌اند بسيار در ميانست و چگونه مىتواند كه عرب بلغت خود سخن موزون راند و عجم نتواند پس ظاهر است كه اشعار قديم شعراى عجم بسبب غلبهء عرب از ميان رفته چنان كه مشهور است كه تمام كتب و تواريخ عجميان را اعراب سوختند گويند در زمانى كه عبد اللّه بن طاهر از جانب خلفاى بنى عباس در خراسان امير بوده روزى مردى كتابى كه قصهء وامق و عذرا در آن بوده بنام انوشيروان ساسانى ساخته بودند بنزد امير آورد امير بعد از استحضار گفت كه ما مردم قرآن‌خوانيم و اين كتب از آثار مجوسانست به كار ما نيايد و ما را به غير قرآن مجيد كتابى نشايد و حكم كرد كه آنچه از كتب قديمهء عجم در ايران باقيست بسوزانند جهال و عمال او بدين حكم عمل كردند لاجرم از كتب قديمه چيزى بر جا نگذاشتند الا قليلى كه پنهان داشتند چون مردم را قدغن بليغ نمودند قاعدهء سخن فارسى و شعر متروك شد تا مدتى گذشت و اوضاع بنوعى ديگر گشت باز فضلا و بلغا تجديد\r\n\r\n","description":"","footnote":"","page_name":" مقدمه 53 ","page_number":53},
  {"content":"\r\n\r\nشعر و شاعرى كردند چنان كه در زمان خلافت مأمون در خراسان فضلا او را مدايح گفتندى و صله‌ها گرفتندى از جمله خواجه ابو العباس مروزى در سنهء يك‌صد و هفتاد و سه از هجرت شعرى فارسى آميخته به عربى بمدح مأمون گفته بر او بخواند و مأمون را خوش آمده و مبلغ يك‌هزار دينار زرعين بجهة خواجه وظيفه مقرر كرد گفته‌اند كه پس از بهرام و ابو حفص حكيم سغدى سمرقندى در نظم فارسى كسى بر خواجهء مذكور تقدم نداشته و بعد از وى در روزگار دولت آل طاهر و آل ليث حكيم حنظلهء بادغيسى و ابو شكور بلخى و محمود وراق و فيروز مشرقى و جمعى ديگر از فضلا به گفتن شعر فارسى مبادرت جستند و هريك از شعراى ازمنهء مذكور كه شعرى از ايشان باقى مانده در محل خود در اين كتاب مسطور خواهد شد چون دولت بملوك سامانى در رسيد كار شعر و شاعرى سامانى گزيد شيخ ابو الحسن شهيد و مرادى و حكيم رودكى بخارائى و دختر كعب و ابو المثل بخارى و ابو العباس الربنجنى و ابو اسحاق جويبارى و ابو الحسن كسائى و دقيقى و ابو الحسن اعجمى و طخارى و خبازى نيشابورى و ساير حكما و فضلا بسخن پارسى پرداختند و مردم عهد را به آن شيوه و سياق مايل ساختند گويند حكيم رودكى چندين هزار بيت شعر فارسى مدون كرده بود كه اكنون هزار يك آن نمانده چنان كه رشيدى گفت\r\n شعر او را برشمردم سيزده ره صد هزار * هم فزون‌تر آمد از روى شمر گر بشمرى \r\nو طرفه‌تر اينكه در زمان ما اشعارى كه بنام ابو عبد اللّه جعفر ابن محمد الرودكى معروف و مشهور است غالبا در ديوان ابو منصور قطران مسطور است و ازوست الحاصل جمعى سابق بر وى بوده‌اند از مشايخ مانند ابا يزيد بسطامى و شقيق بلخى و ابراهيم ادهم و غيرهم و از حكما و شعرا مانند شيخ ابو الحسن شهيد بلخى و مرادى و فرالاوى و ابو شكور بلخى و ابو ليث طبرستانى و ابو سليك گرگانى و حكيم ابو طاهر خسروانى و فضل بن عباس بخارائى و ابو المثل و ابو العباس و ابو اسحاق جويبارى و ابو الحسن كسائى و محمود وراق و فيروز و حكيم دقيقى و ابو الحسن اعجمى و طخارى و خبازى چنان كه سابقا ببعضى اشارتى رفت و معاصرين رودكى مانند بنت كعب قزدارى و معروفى بلخى و ابو طاهر خسروانى و عمارهء مروزى و استاد لبيبى اورمزدى و لطيفى و على فرقدى و ابو المؤيد رونقى و استغنائى نيشابورى و آغاجى بخارائى و سپهرى بخارائى درين صورت آنان كه نگاشته‌اند رودكى نخست شاعر عجم است كه بشعر فارسى\r\n\r\n","description":"","footnote":"","page_name":" مقدمه 54 ","page_number":54},
  {"content":"\r\n\r\nمبادرت كرده از عدم خبرت و آگاهى و قلت تتبع و استحضار بوده و در همين كتاب بر وجه صواب تحقيق عهود و ازمنهء هريك از متقدمين در مقام خود تبيان خواهد يافت و اگر باعث تطويل نگرديدى تاريخ هريك به ترتيبى خاص نگاشته آمدى ولى در ضمن حال هريك بهندسى نوشتن انسب نموده و بالجمله چون نوبت دولت ملوك آل ناصر و غزنويه بلندآوازه آمد سلطان محمود بن ناصر الدّين سبكتكين در تربيت شعرا كوشيد و به تكميل مستعدان عهد جهد كرد چنان كه ثروت حكيم ابو القاسم عنصرى از دولت ابو عبد اللّه الرودكى درگذشت و چهارصد تن شاعر ماهر قادر در آن و الا دولت تربيت يافتند و وى ملك‌الشعراى بالاستقلال و الاستحقاق همه بود و پس از سلطان محمود نيز فرزندان وى جمعى را مربى و مشوق بودند الى آخر . اگرچه نام بعضى از ميان رفته بذكر بعضى از آن طبقه مىپردازد و حكيم ابو القاسم عنصرى بلخى حكيم ابو النجم احمد منوچهرى دامغانى حكيم عبد العزيز عسجدى مروزى حكيم ابو الحسن على فرخى سيستانى حكيم اسدى طوسى حكيم ابو القاسم فردوسى طوسى ابو حنيفهء اسكافى مروزى ابو الفتح بستى كاووس ديلمى جرجانى كوكبى مروزى عطاردى فراهى مظفرى پنجدهى حكيم منجيك چنگ‌زن ترمدى حكيم بهرامى سرخسى حكيم خرمى ترمدى حكيم زينتى سكزى حكيم سمائى مروزى حكيم ابوذرجمهر قاينى راشدى سمرقندى حكيم مسعودى رازى ابو المعالى رازى امينى نجار بلخى عمارهء مروزى فتحى ترمدى حكيم معنوى بخارائى محمد بن ناصر غزنوى حكيم محسن فراهى حكيم ناصر خسرو علوى شاه ابو رجاء غزنوى ابو سعيد جرجانى ابو ذراعهء معمرى گرگانى حكيم ارشدى سمرقندى حكيم بدايعى بلخى حكيم بديعى سكزى ابو محمد غضايرى رازى حكيم رافعى نيشابورى احمد خلف سرور خراسانى محمد بن صالح سراج الدّين سكزى ابو الفرج سكزى ابو الفرج رونى امير مسعود سعد سلمان جرجانى عطاى كاتب رازى حكيم سنائى غزنوى عثمانى مختارى روحانى سمرقندى حكيم شهابى سمرقندى حفورى هروى احمد منشورى سمرقندى يمينى غزنوى و همانا جمعى ديگر باشند كه درين كتاب در ضمن حال هريك معروض آمده كه معاصر سلاطين آل ناصر و ديگران بوده‌اند و پس از انجام آن دولت چون رايت آل سلجوق بر عيوق منجوق برافراخت جمعى تربيت يافتند و بمدارج اعلى شتافتند و برخى آل بويه و ديالمه را مداحى كردند و بعضى آل خاقان را مدحت آوردند و چند تن ملوك طبرستان را ستودندى و طايفه‌يى خوارزمشاهيه و اتابكيه و ملوك\r\n\r\n","description":"","footnote":"","page_name":" مقدمه 55 ","page_number":55},
  {"content":"\r\n\r\nشيروان و آذربايجان را خدمت نمودندى و مدحت سرودندى از جمله منصور منطقى رازى و بندار رازى و غضايرى رازى و قمرى مازندرانى و عمادى شهريارى سلاطين ديالمه را مدحت‌سرا بودند و حكيم عمعق بخارائى و نجيب الدّين فرغانى لؤلؤى كلامى رشيدى نجار ساغرچى على بانيدى على سپهرى شهيدى جوهرى زرگر على شطرنجى شعراى آل خاقان سمرقند آمدند قمرى جرجانى كفائى گنجوى رافعى نيشابورى ملوك بلوك طبرستان را مداح شدند حكيم ابو لعلاء گنجوى خاقانى شيروانى قوامى مطرزى گنجوى عز الدّين شيروانى سيد ذو الفقار شيروانى فلكى شيروانى مجير الدّين بيلقانى حكيم قطران تبريزى بملوك آذربايجان و شيروان اختصاص داشتند شيخ سعدى شيرازى مجد همگر شيرازى محمد نسوى اثير الدّين اخسيكتى بدر الدّين جاجرمى شرف شفردهء اصفهانى ظهير الدّين فاريابى ضياء الدّين خجندى امامى كرمانى فريد الدّين احول اصفهانى نام اتابكيهء فارس و تبريز را بر صفحهء روزگار يادگار مىگذاشتند ولى شعراى آل سلجوق فزون از ديگران آمدند و محسود اقران شدند اگرچه ايشان نيز بسيارند ولى بعضى از آن جمله‌اند برهانى سمرقندى امير معزى سمرقندى حكيم ازرقى هروى حكيم لامعى جرجانى فخر الدّين اسعد گرگانى جعفرى همدانى كمالى بخارائى شهابى خراسانى ملك بيغوى سلجوقى سيد عبد الواسع جبلى غرجستانى حكيم انورى ابيوردى سيد حسن غزنوى اشرفى سمرقندى رضى الدّين نيشابورى سديد الدّين بيهقى فخر الدّين خالد مروزى شهاب الدّين اديب صابر ترمدى على باخرزى حميد الدّين صاحب مقامات حميدى عبهرى غزنوى سنجرى خراسانى فتوحى مروزى حكيم فرقدى خراسانى فاخرى رازى فريد الدّين كاتب حكيم سعيد الطائى عز الدّين اصفهانى جوهرى بخارائى كوشككى قاينى كوهسارى طبرى زكى كاشغرى كافى بخارايى كافى همدانى ابو طاهر خاتونى سوزنى سمرقندى شمالى دهستانى شمس الدّين خراسانى چاووش غورى عماد زوزنى عياضى سرخسى مرزبان فارسى معين الملك حسين بن على اصم نجيب الدّين جرفادقانى نظامى عروضى سمرقندى شيخ نظامى گنجوى ابو المعالى نحاس اصفهانى اختيار الدّين على شيبانى خسروى بخارائى شمس الدّين خراسانى جلال الدّين محمد مولوى معنوى نيز در روم معاصر سلطان علاء الدّين كيقباد سلجوقى و در به دو حال ناصح وى بوده و شعراى معاصرين خوارزمشاهيه نيز اينانند : رشيد الدّين وطواط بلخى جمال الدّين عبد الرزاق اصفهانى بهاء الدّين مرغينانى سراج الدّين بلخى سيفى\r\n\r\n","description":"","footnote":"","page_name":" مقدمه 56 ","page_number":56},
  {"content":"\r\n\r\nنيشابورى سراج الدّين علاء بلخى سيف الدّين اسفرنگى شاه كبود جامهء استرآبادى كمال اصفهانى حاصل آنكه پس از سپرى شدن زمان شعراى سلاجقه در مرتبهء شعر ترقى حاصل نيامد بلكه روز به روز از مرتبهء اعلى ميل بمرتبهء اوسط نمود تا بسلمان ساوجى و امثال او رسيد جمعى متوسطين در اين ميانه از تغزل‌سرايى دم زدند كه بجز جناب خواجه شمس الدّين محمد حافظ كه غزلياتش مطبوع طباع اهل صورت و معنى آمده كمتر ديوانى از آنان مانده كه پسنديده آيد و شنيدن را شايد تا بتدريج از مقام اوسط نيز تنزل نموده بمرتبهء ادنى رسيد در زمان تركمانيه و صفويه طرزهاى نكوهيده عيان شد طريقهء انيقهء انتظام قصيدهء فريدهء فصيحه و شيوهء شيواى موعظه و نصيحت و حكيمات و زهديات و حماسيات كه رسم فصحاى ما تقدم بود بالكليه برافتاد موزونان بمخمس و مسدس و مثنوىسرائى و غزل‌آرائى و تعبيهء معما و تعميهء اسمهاى بىمسما مايل شدند و غزل را چون قرارى معين نبود بهر نحوى كه طبايع سقيمه و سليقهء نامستقيمه آنان رغبت كرد پريشان‌گوئى و ياوه‌دارئى و بيهوده‌سرائى آغاز نهادند بجاى حقايق وارده مضامين بارده و بعوض صنايع بديعه و بدائع لطيفه مطالب شنيعه و مقاصد كسيفه در درج اشعار و ضمن گفتار درج و تضمين فرمودند خاصه كه در اواخر صفويه و افشاريه و اوايل زنديه و الواريه طلوع كوكب طالع آنان مايهء غروب اختر فضل و دانش و فصاحت و بلاغت و حكمت و معرفت گرديد هر فاضلى زاويه‌اى گزيد و هر كاملى بكنجى خزيد هر هرزه‌درايى را كمال نام شد و هر كمالى تمام اگرچه اثبات اين دعوى بر اهل اخبار و معنى واضح است ولى شايد از اشعار متوسطين قليلى ناچار درين اواسط مرقوم افتد القصه چون در پس هر نقصانى كمالى و در قفاى هر فراقى وصالى مقرر است و عزت و ذلت هر صنفى از اهل هر صفتى را وقتى مقدر در اواخر دولت الواريه چند تن را سليقه بر احياى شيوهء متقدمين قرار گرفت و از بىمزگيهاى طرز متأخرين و طريقهء مبتذلهء ايشان آگاه آمدند بغايت جوشيدند و كوشيدند و كسوت جدوجهد پوشيدند و مردم را از طرز نكوهيدهء متأخرين منع كردند و بسياقت نيكوى متقدمين مايل آوردند و بمشقت مشق آن شيوه‌ها در پيش گرفتند اما بمراتب عاليه نرسيدند .\r\n\r\n","description":"","footnote":"","page_name":" مقدمه 57 ","page_number":57},
  {"content":"\r\n\r\nبيت\r\n چون قطره بدان گوهر يكتا نرسيدند * از ابر فتادند و به دريا نرسيدند \r\nتا همچنان‌كه تدريجا پايهء شعر تنزل نمود بتدريج ابواب ترقى گشود چون آفتاب دولت سلطان سلاطين و خاقان خواقين خديو عرصهء ايران و خسرو صاحبقران خاقان كبير فتحعلى شاه جنت آرامگاه طاب اللّه ثراه و جعل الجنة مثواه از مشرق سلطنت شارق آمد طبع مبارك آن شهريار بواسطهء وزن فطرى بتكميل شعر و شاعر شايق افتاد جمعى فضلا و فصحا در اين طبقه بهم رسيدند و طريقهء قدما را برگزيدند بدان سبك و سياق بر يكديگر سباق جستند و نقوش طريقهء غير فصيحهء متوسطين و متأخرين را از لوحهء خاطر روزگار فروشستند بعضى به طرز خاقانى شيروانى و عبد الواسع جبلى قصائد مصنوعهء رنگين مسجع مقفا سرودند و برخى بسياق فرخى و منوچهرى شاهراه عذوبت و شيرين مقالى پيمودند جمعى را هواى قانون حكيم رودكى و قطران در سر افتاد و قومى را بر سيرت استاد عنصرى و امير مسعود سعد سلمان نظر طايفه‌اى به روشنائى مشعل حكيم الهى سنائى غزنوى و جلال الدّين محمد مولوى معنوى قدس اللّه اسرارهم در مسالك تحقيق اقتفا خواستند و قافله‌اى پيرايهء پيروى حكمى ابو الفرج رونى و انورى ابيوردى بر تن آراستند دليرى چند در ميدان اقتباس رزميه گرمى از آتشكدهء طبع اسدى طوسى و فردوسى اندوختند و بيدلى چند در ايوان اكتساب بزميهء مستى از خاطر نظامى و سعدى آموختند گروهى طريقهء ازرقى و مختارى اختيار كردند و انبوهى بشيوهء معزى و لامعى افتخار آوردند و طبقه‌اى از حكما و فصحاى معاصر در دنبال حكيم ناصر درافتادند و طايفه‌اى دل بر زبان‌ورزى اديب صابر نهادند قليلى شيوهء همهء آنها را تتبع نموده و بهر زبانى بيانى فرمودند و جمعى جمع كردند در ميان قصيده بسبك بلغاى قديم و غزل برسم فصحاى جديد پيداست كه مردم ذوفنون را بر ذى فن برتريست و داد طرزهاى مختلفه دادن علامت قدرت و كمال سخنورى زهى شهبازان تيزبال كه در اندك سال با سيمرغان بىهمال مثال آمدند و خهى طوطيان فصيح كه بلبلان مليح باستان از ايشان دستان و داستان‌آموز شدند سخن‌سنجان اين عهد چنان دليرانه به جدّوجهدبارگى در مضمار شاعرى رانده‌اند كه گردان سابقه از بيم يك‌بارگى دل بر دونيم مانده ان‌شاءالله تعالى عمّا قريب مر اين دعوى را برهانى قاطع و تبيانى ساطع خواهد آمد كه معاصرين از پايندگان و محققين از آيندگان بدين معنى مقر گردند و بساط خلاف را بدست انصاف\r\n\r\n","description":"","footnote":"","page_name":" مقدمه 58 ","page_number":58},
  {"content":"\r\n\r\nدرنوردند على الجمله در آن بوديم كه طرز فصحاى متقدمين از هر طرزى اكمل و از هر شيوه‌اى اجملست و اما چون مدتها گذشته و از تصاريف ايام دواوين و تصانيف آنان متروك و مفقود گشته در جستن و ديدن كتب آنان كسى نكوشيده بلكه بيشتر از آن نامه‌ها چشم پوشيده و طبايع متأخرين بغزليات راغب و ابيات سادهء آسان را طالب و همگنانى كه بزعم خود تذكرهء شعرا نوشته‌اند اشعار بلند آن طايفه را متوجه نگشته و از بسيارى آنها خبرى ندارند و خود نام آنان را نشنيده‌اند و شعر ايشان را نديده‌اند و اگر كسى بديدهء تحقيق در آن كتب درنگرد و اطلاعى از اشعار متقدمين حاصل كرده باشد دريابد كه اشعارى كه در تذكره‌هاى سابقه منتخب شده اشعار وسط مايل بمرتبهء پست و ادنى خواهد بود مگر عذر آنان را چنان خواهيم كه بتمامى ديوان متقدمين را نديده‌اند و از آنچه ديده‌اند همين مايه اشعار برگزيده‌اند و العذر عند الكرام مقبول الغرض مر بندهء درگاه شاهنشاه فلك خرگاه را روزگارى اين هوا در سر و اين هوس بخاطر اندر بود كه اگرم فراغتى دست دهد و فرصتى روى نهد اشعار دلپسند و گفتار ارجمند شعراى بزرگوار و فصحاى بلاغت شعار ما تقدم را در دفترى جمع آرم و صورت حال نامعلوم آنان را بخامهء اظهار بنگارم كه رفتگان را تذكارى بود و آيندگان را يادگارى شود و طالبان اشعار گذشتگان با وجود حضور آن دفتر از طلب و حصول ديوان آن طبقه تمامى مستغنى شوند و موزونان سخن‌سنج آينده برهبرى من بنده پيروى آن رهروان كرده بدان راه پسنديده بگروند ازيرا هرگاه هم كه دفترى و ديوانى بدست اندر افتادى خامهء تصرفم بعد از توقف نقطهء نخبه بر آنها برنهادى و هر تذكره‌اى كه فزونى تبصره را ملحوظ رفتى بتحقيق و تدقيق تتبع و تنميق احوال آنها منظور آمدى در مدت سى سال تدريجا مجموعه‌ها و سفينه‌ها و تذكره‌هاى متعدد ديده شد و آنچه دربايستى از آنها گزيده كه اغلب آنان را نامى و جامعى معلوم نبودى تذكره‌هاى معروف نامى را اسامى اينست تذكرهء لب الالباب محمد عوفى تذكرهء مجالس النفائس عليشير نوائى تذكرهء سام ميرزاى صفوى الحسينى تذكرهء ميرزا طاهر نصرآبادى تذكرهء دولتشاه سمرقندى تذكرهء صادق كتاب‌دار صفويه تذكرهء خير البيان تذكرهء هفت اقليم تذكرهء تقى الدّين اوحدى فارسى تذكرهء مير محمد تقى كاشانى تذكرهء موسوم بكعبهء عرفان تذكرهء عرفات مجمع النوادر نظامى عروضى مشهور بسمرقندى موسوم به چهار مقاله تذكرهء محمد بن بدر جاجرمى مونس الاحرار تذكرهء ابو حيان طبيب تذكرهء عليقلى خان واله لكزى تذكرهء ابو طالب خان اصفهانى تذكرهء آتشكدهء آذر بيگدلى تذكرهء اسحاق\r\n\r\n","description":"","footnote":"","page_name":" مقدمه 59 ","page_number":59},
  {"content":"\r\n\r\nبيك تذكرهء رشحات سحاب اصفهانى رياض السياحه سياح شيروانى زينت المدائح هماى مروزى انجمن خاقان فاضل خان راوى مجموعهء احمد بيك اختر گرجى مجموعهء محمد باقر بيك نشاطى تذكرهء دلگشاى بسمل شيرازى سفينة المحمود نواب محمود ميرزا مجموعهء نواب حيدر قلى ميرزاى خاور تذكرهء موسوم بميخانه و بتخانه محمد صوفى مازندرانى تذكرهء عبد الرزاق بيك دنبلى تذكرهء درويش نواى كاشانى تذكرهء موسوم بمحمد شاهى تاليف نواب بهمن ميرزا بن نايب‌السلطنه مغفور على الجمله در اين عرض مدت از تواريخ و دواوين متقدمين و متوسطين و متأخرين و معاصرين زياده از شمار ملاحظه شد و احوال و اقوال شعراى عرفا و عرفاى شعرا را در تذكرهء رياض العارفين نام بفرمان قضا جريان قطب السلاطين سلطان محمد شاه قاجار نور اللّه مرقده جمع و بنام نامى سمىّ رسول اللّه نفسى فدائه مزين كرده هديهء آن درگاه فلك خرگاه نمودم و مزيد ملاطفت و مرحمت آن شهريار كامل باذل آمد و سالها خارم را گل كرد و جزوم را كل فقرم را غنا و عنايم را راحت ، ذلتم را عزت و لكنتم را فصاحت خاره‌ام را گوهر كرد و خاكم را زر به خدمت تربيت يكى از شاهزادگانم مأمور و بمنصب ترخانى حضور باهر النور در سفر و حضر و خلوت و جلوت مسرور داشت و به اتمام تذكره‌اى مشتمل بر اشعار فصحاى متقدمين و متوسطين و متأخرين و معاصرين كه جامع جميع اشعار شعرا و فصحاى عجم و پارسىزبانان كل بلاد عالم باشد اشارت فرمود و درين باب اهتمام تمام داشت تا به‌نحوىكه در تاريخ دولت ابدمدت مسطور است خامهء منشى قضا و قدر بر دفتر عمر مباركش خاتمه بنگاشت و تاج و تخت موروثى را به حضرت وليعهد دولت ابد مهد شاهزاده كامگار اعظم وارث ملك عجم و شايستهء ديهيم فريدون و جم باز گذاشت و چنان كه مفصلا در تاريخ مرقوم افتاده در بيست و دوم شهر ذىقعدهء سال يك‌هزار و دويست و شصت و چهار در دارالخلافهء طهران جلوس ميمنت مانوس روى داد .\r\nلمؤلّفه\r\n چو شه ناصر الدّين برآمد بگاه * پى تخت باليد بر فرق ماه\r\nكهن دولتى گشته فرتوت و سست * به دو شد جوان و قوى و درست\r\nجهان شد جوان او چو بر گاه شد * بهشتى شد ايران چو او شاه شد \r\n\r\n","description":"","footnote":"","page_name":" مقدمه 60 ","page_number":60},
  {"content":"\r\n\r\n ز گاه فريدون و دوران جم * چنين شاه كى ديده ملك عجم\r\nنيا بر نيا خسرو تاجدار * پدر بر پدر عادل و شهريار\r\nمنوچهرچهر و فريدون‌فرست * فريبرز برز و سكندر درست\r\nبدوران او دهر آباد باد * تنش زورمند و دلش شاد باد \r\nدر ستايش و نيايش اعليحضرت سكندر حشمت سلطان السلاطين و الخاقان الخواقين غياث الاسلام و المسلمين شاهنشاه عصر ابو الفتح و النصر سلطان ناصر الدّين پادشاه قاجار غازى خلد اللّه ملكه و سبب تأليف اين كتاب مستطاب موسوم بمجمع الفصحاء و ذكر طبقات اربعه و ترتيب آن و فهرست اسامى سامى سلاطين نامى و فصحاى گرامى از متقدمين الى معاصرين كه در عرض مدت يك‌هزار و دويست و هفتاد سال ظهور نموده‌اند و شعر پارسى سروده‌اند\r\nزهى شاهنشاهى كه نور جمال خداوندى از جبينش پيدا و شكوه جلال ايزدى از عارضش هويدا محيى شريعت و كمال است و ماحى بدعت و ضلال خدمت او طاعت ربانى و ارادتش مايهء سعادت دوجهانى رويش از گلزار رحمت يزدانى بابى بلكه از افلاك نورانيت آفتابى خرمن خرمن مشك‌تر بندهء مويش دامن‌دامن غاليه در آزرم بويش تو گوئى چهرهء مباركش بوستانيست و خدو خط همايونش پرلاله و بنفشه گلستانى بر كرسى حشمت منوچهر است و بر مسند حكمت بوزرجمهر نيام شجاعت را صمصام است كنام مناعت را ضرغام فرماندهان سر بر خط فرمانش نهاده آزادگان سرخط بندگيش داده هر صاحبدلى بچاكريش مشعوف و هر كاملى بارادتش موصوف بزرگان در حضرتش بخردى معترف و وارستگان در [ خلوتش 
  ] ببستگى متصف پادشاهى نقصى در مقام كمالش و سلطنت‌گردى بر دامن جلالش سلطان دادگر است و در احكام با بصر شهريار موحد است و از توحيد با خبر بر خلق روزگار از خالق حجة و وديعت است و همه كارش تقويت ملت و حفظ شريعت هرگز بر گرد گناهى نگشته و خطره‌اى در خاطر پاكش نگذشته هرگز دامن بظلم و تعدى نيالوده و دمى از انديشهء رعايت رعيت نياسوده رايش در استوارى گردونست و دلش در بىكنارى جيحون تا او بر تخت دادگرى نشست بيداد برخاست و تا در عدل بگشاد دست فتنه بربست اكنون تمامت ممالك ايران كه سابقا غالبا ويران بودى بفضل بارى و عدل شهريارى به كلى [ معمور 
  ] و آباد و خاطر اهالى هر ديارى از اسافل و اعالى و والى و موالى از ميامن معدلت حضرت خسروى كه غيرت عدل كسروى است خرم و شاد و\r\n\r\n","description":"","footnote":"","page_name":" مقدمه 61 ","page_number":61},
  {"content":"\r\n\r\nطرق و شوارع اطراف كه همواره از شرّ راهزنان بىانصاف معدن اتلاف و مخزن اجحاف بودى و قوافل غافل و بىبدرقه ملازمان سلطان عادل از آن معابر عبور ننمودى اينك از وفور وفود و گذار جنود رستهء بازار دار الخلافه و هر ضعيفى و عجوزى از عجول در آن حزون و سهول بىمخاطره و مخافتست سركشان حيال كه دايما بسركشى معروف و پيوسته بخودسرى موصوف بودند و رقبهء خدمت بر ربقهء عبوديت حكام نمىنهادند اكنون بالطوع و الرغبة رقبه بر قلادهء خدمت و طوق طاعت نهاده و سر بر خط اطاعت گذاشته غولان بيغوله‌هاى سرقت كه قلوب بازرگانان را از ايشان هرروزى هزار گونه حرقت روزى بود امروز همه در كمال فلاح بفلاحت و در عين ضراعت بزراعت همت گماشته صنايع عجيبه و بدائع غريبه كه هرگز در ايران نام آنها كس نشنودى اينك بازيچهء اطفال دبستانست و حرفهء سهل الحصول نسوان شبستان آلات حرب و ادوات ضرب از سازهاى جنگ خاصه توپ و تفنگ در دارالخلافهء رى كه تختگاه حضرت كى است چندان بظهور آمده كه هر برزيگرى بدان آلات گوئى بازرگانيست بزرگ و هر حدادى پرياوه فى المثل كاوه‌ايست سترگ در مدرسهء مستحدثهء دار الفنون چندان تكلم فرانسه است و تعلم هندسه كه كودكان برزن و بيكاران كوى همگى فرانسى دانند و هندسى گوى پندارى در جيب هر نو مهندسى صد بطلميوس است و در طبلهء هر طبيعىآموز هزار جالينوس سربازان جنگجوى از رستم و سهراب گفت‌وگوى ننگ دانند و سرهنگان با فرهنگ خاصه شاهنامه را نامهء عامه خوانند قصرها در اين عصر ساخته آمده و عمارتها با اندك اشارتها پرداخته شده كه بسالها نتوان ساخت و بعمرها نشايد پرداخت صنعت طبع كه در اقاليم سبع عظمى عظيم از آن اعتبار كردندى و بندرت بجهة اظهار قدرت مر دوستان را از هندوستان كتابچه‌اى تحفه آوردندى بمراتب شتى نيكوتر از هرچه توان گفت در عموم بلاد ايران خاصه در دارالخلافهء طهران هرروزه چندان همىفزايد كه طبايع را از ديدن كتب مطبوعهء مطبوعه ملال آيد و اگر نامه‌هاى معتبر را باندك‌مايه زر فروشند از كثرت نسخه همانا صاحب خرد نخرد و دركش و بغل هر كتاب‌فروش كه در محلات همىگردد آن مايه از قشر و لب از اشعار خمسه و اسفار اربعه محمول و موصول كه مثل كمثل الحمار يحمل اسفارا بر او محمول چندان قنوات و كاريز و آبار و انهار احداث پذيرفته كه گوئى چون زمان نوح كرهء آب بر مركز خاك استعلا و استيلا يافته يا برسان هشت بهشت از كثرت جويبار و زرع و كشت در هر كنار زمينى آثار جنات تجرى من تحتها الانهار آشكار چندان توپ قعله‌كوب\r\n\r\n","description":"","footnote":"","page_name":" مقدمه 62 ","page_number":62},
  {"content":"\r\n\r\nدر جبه‌خانهء ظل‌اللهى و قورخانهء شاهنشاهى ساخته و پرداخته و ريخته و انگيخته و نهاده و ستاده است كه گوئى از توپهاى پياده و سواره درين شهر هزار برج و باره زياده آمده گوئى يك عالم غولان از بند رسته و ديوان ببند بسته مطيع فرمان سليمان عهدند و يك شهر اهريمنان خرد و بزرگ طوعا و كرها پاىبست چوبين و قماط آهنين نهند .\r\nلمؤلفه\r\n شاه ايران بلى سليمانست * ديو روئين تنش بفرمانست\r\nكس نيارد بمكر و حليت و ريو * بودن ايمن ازين غريوان ديو\r\nديو روئين اژدها پيكر * از دهان شعله بار چون اژدر\r\nاى عجب اى شگفت گردونها * همه پويان بكوه و هامونها\r\nشده گردان به پشت هر گردون * بىستون كوهى از چهار ستون\r\nطرفه ديوى عجيب حالت و كار * كه خورد خاك و برفشاند نار\r\nجرم مريخ گوئى از سر خاك * برپرد لحظه‌لحظه بر افلاك\r\nطرفه مريخهاى آتش رنگ * كه ز تنين بچرخ در آهنگ\r\nچون بفتح حصار راى كنند * از هوا در حصار جاى كنند \r\nو جيش منصور و لشكر جرار اين دولت قوىصولت در حدود و ثغور سيستان و قندهار و خوارزم طنطنهء رزم بر آسمان همىبرند و صفوف سپاه مخالف بتيغهاى بران همىدرند و غارت و تاراج در عساكر افواج اعدا همىافگنند و للّه الحمد مصرع « فتح در فتح و ظفر در ظفر است » چنان كه متون كتاب و بطون صحف بتفاصيل آن مشحونست مصرع « تا هست چنان باشد و تا باد چنين باد » على الجمله چون من بندهء فقير مؤلف رضا قلى المتخلص بهدايت از سفارت خوارزم بركاب اقدس همايون اعلى باز آمد و به خدمت انتظام مدرسهء مباركهء دار الفنون مفتخر گشت و برحسب امر اعلى سه جلد تاريخ سلاطين با تمكين صفويه و افشاريه و الواريه و قاجاريه الى زماننا هذا بر هفت جلد تاريخ روضة الصفا برافزود و دوازده جلد قديم و جديد يك‌هزار جلد كامل مطبوع نمود و مطبوع افتاد اشارت كثير البشاره حضرت شاهنشاهى مقرر داشت كه كتاب تذكرهء جامعهء مجمع الفصحاء را كه ناتمام مانده با تمام آورم و از آغاز ظهور شعر پارسى كه تجديد آن در\r\n\r\n","description":"","footnote":"","page_name":" مقدمه 63 ","page_number":63},
  {"content":"\r\n\r\nيك‌صد و هفتاد و سهء هجرى در خراسان بوده و خواجه ابو العباس مروزى نخست پارسى بتازى آميخته قصيده‌اى بمدح مأمون الرشيد عباسى برده يك‌هزار دينار زرعين صله يافته تاكنون كه سنهء 1284 هجريست جمع كرده اشعار فصحائى كه در عرض مدت يك‌هزار و يك‌صد سال بمرور دهور و كرور شهور ظهور كرده برنگارم چه‌كه هنوز در عجم هيچ تذكره جامع اين اشعار و كس بر اين خدمت همت نكرده و چنين كتابى جامع مراتب مرقوم نياورده اگرچه امرى سخت و خدمتى صعب است امتثال امر اولو الامر را واجب شمردم مغز و ديده را بگداختم و آن را مرتب و مبوب ساختم و بنيان آن را مانند عالم جسمانى بر چار ركن نهادم و چون درر غرر افكار ابكار وحى آثار حضرت سلطان السلاطين را بجهة تيمن و تبرك تاج تارك اعتبار و گرزن فرق افتخار اين گرامىنامه خواستم كرد اشعار سلاطين قديم و جديد و شاهزادگان قريب و بعيد را نيز به ترتيب تهجى پس از حضرت شاهنشاهى خلد اللّه سلطانه بر اشعار متقدمين مقدم داشتم چه كه الطف و اشرف و انور و اعلى از چهار عنصر فلك اثير كرهء لطيف كرهء آتش است و طبع سلاطين را بدان نسبت متناسب لهذا باب نخست از ابواب اربعهء اين كتاب ذكر اشعار و اطوار پادشاهان قديم و جديد است و ديگر طبقهء متقدمين و سپس متوسطين و پس متأخرين و معاصرين خواهند بود و للّه الحمد كه از تربيت اين شاهنشاه جمجاه سخن‌دان سخن‌شناس دانشمند دانش‌پرور اكنون زياده از زمان سلطان محمود غزنوى شعراى فصاحت‌گستر و بلاغت‌پرور در عرصهء ايران بظهور آمده‌اند و تمامى مداح و ثناگو و راتبه‌خوار اين دربارند كه با استادان قديم عنان بر عنان روند اگرچه در هر مرتبه از مراتب اربعه فهرست اسامى آن طبقه نگاشته مىشود فهرست كل اسامى چنين است\r\n\r\n","description":"","footnote":"","page_name":" مقدمه 64 ","page_number":64},
  {"content":"\r\n\r\n\r\n[ فهرست كل اسامى 
  ]\r\n1 - ناصر الدّين شاه قاجار\r\nالسلطان بن السلطان بن السلطان و الخاقان بن الخاقان بن الخاقان السلطان خلد اللّه ملكه و سلطانه\r\n2 - ابو ابراهيم اسماعيل سامانى\r\n3 - سلطان اتسز خوارزمشاه\r\n4 - اتابك سعد بن زنگى\r\n5 - سلطان اويس جلاير\r\n6 - ابو يزيد مظفرى\r\n7 - ايلدرم بايزيد خان عثمانى\r\n8 - احمد خان گيلانى\r\n9 - سلطان احمد جلاير\r\n10 - سلطان احمد برادر شاه شجاع\r\n11 - اكبر شاه بابرى گوركانى هندى\r\n12 - امامقلى خان والى بخارا\r\n13 - امير ابو اسحاق\r\n14 - القاص ميرزاى صفوى\r\n15 - انور زند شيرازى\r\n16 - ابو سعيد بهادر خان چنگيزى\r\n17 - امير آغاجى على بن الياس\r\n18 - افسر قاجار\r\n19 - انصاف قاجار\r\n20 - آگاه قاجار\r\n21 - احمد على ميرزاى قاجار\r\n22 - بديع الزمان ميرزاى گوركانى جغتائى\r\n23 - بهرام ميرزاى صفوى الحسينى\r\n24 - بابر ميرزاى گوركانى\r\n25 - بيضاى قاجار\r\n26 - سلطان تكش خان خوارزمشاه\r\n27 - تيمور شاه افغان ابدالى\r\n28 - جلال الدّين ملكشاه سلجوقى\r\n29 - جاهى صفوى\r\n30 - جدائى صفوى\r\n31 - جمشيد خان تركستانى\r\n32 - جلال الدّين خوارزمشاه\r\n33 - جلال الدّين ميرزاى قاجار\r\n34 - جهانشاه قاجار\r\n35 - حسينى گوركانى\r\n36 - سلطان حسن صفورى\r\n37 - حشمت قاجار\r\n38 - خطائى صفوى الحسينى\r\n39 - خاقان صاحب قران قاجارقويونلو\r\n40 - خسروى قاجار\r\n41 - خاور قاجار\r\n\r\n","description":"","footnote":"","page_name":" مقدمه 65 ","page_number":65},
  {"content":"\r\n\r\n42 - دولتشاه قاجار\r\n43 - داور قاجار\r\n44 - داراى قاجار\r\n45 - رضا قلى ميرزاى افشار\r\n46 - رشيد خان جغتايى\r\n47 - رضوان قاجار\r\n48 - رستم خان شيبانى\r\n49 - رحيمى بهارلوى تركمان\r\n50 - سلطان سليمان خان عثمانى\r\n51 - سلجوق شاه سلغرى\r\n52 - سلطان سلغر شاه سعد زنگى\r\n53 - سلطان شاه خوارزمى\r\n54 - سلطان محمد سلجوقى\r\n55 - سهيلى جغتايى\r\n56 - سلطان سنجر\r\n57 - سام ميرزاى صفوى\r\n58 - سلطان مصطفى ميرزا\r\n59 - سپهرى هندوستانى\r\n60 - سليمان شاه ميرزاى گوركانى\r\n61 - سلطان قاجار\r\n62 - ملك شمس الدّين كرت\r\n63 - شاه شجاع آل مظفر\r\n64 - شجاع السلطنه قاجار\r\n65 - شوكت قاجار محمّد تقى ميرزا\r\n66 - شاپور قاجار\r\n67 - شوكت قاجار محمّد قاسم خان\r\n68 - شهرهء قاجار\r\n69 - صفوة الدّين پادشاه قراختائى\r\n70 - سلطان طغرل سلجوقى\r\n71 - ملك طاهر جغتائى\r\n72 - طغرل قاجار\r\n73 - علاء الدّين حسين غورى\r\n74 - عز الدّين كيكاووس\r\n75 - عبد العزيز خان تركستانى\r\n76 - شاه‌عباس ماضى صفوى\r\n77 - عادل صفوى\r\n78 - عادلى صفوى\r\n79 - شاه‌عباس بن شاه صفى صفوى\r\n80 - عبيد اللّه خان اوزبك تركستانى\r\n81 - عرفان شهرستانى\r\n82 - عزت قاجار\r\n83 - علاء الملك لارى\r\n84 - غازيكراى خان تاتار\r\n85 - فخر الدّين كرمانى\r\n86 - فنائى جغتائى\r\n87 - فيروز شاه بهمنى\r\n88 - فخرى قاجار\r\n89 - فرخ قاجار\r\n90 - فرهاد ميرزاى قاجار\r\n91 - قطب الدّين محمد خوارزمشاه\r\n\r\n","description":"","footnote":"","page_name":" مقدمه 66 ","page_number":66},
  {"content":"\r\n\r\n92 - قابوس بن وشمگير ديلمى\r\n93 - قبائيان\r\n94 - كاووس جرجانى ديلمى\r\n95 - كمال الدّين كوتاه پاى\r\n96 - سلطان محمود غزنوى\r\n97 - سلطان محمد بن محمود غزنوى\r\n98 - محمد تغلق‌شاه هندوستانى\r\n99 - محمد مؤمن ميرزاى گوركانى\r\n100 - امير محمد صالح جغتائى\r\n101 - مرتضى قلى خان شاملو\r\n102 - مسيب خان تكلو\r\n103 - مظفر حسين ميرزاى صفوى\r\n104 - ملك مظفر الدّين\r\n105 - محمود ميرزاى قاجار\r\n106 - نصرة الدّين شاه كبود جامه\r\n107 - ناصرى قاجار\r\n108 - نجفقلى خان زنگنه\r\n109 - وقارى تته‌اى\r\n110 - وفائى دكنى\r\n111 - والى قاجار\r\n112 - همايون شاه بن بابر ميرزاى گوركانى\r\n113 - هلاكو خان قاجارقويونلو\r\n114 - يعقوب تركمان آق‌قويونلو\r\n115 - يوسف عادل شاه دكنى\r\n\r\n","description":"","footnote":"","page_name":" مقدمه 67 ","page_number":67},
  {"content":"\r\n\r\n\r\nفهرست اسامى فصحا و شعراى متقدمين از ايران و ساير ممالك كه از سنهء 174 هجرى زمان مأمون عباسى زبان بشعر پارسى گشوده‌اند الى زمان سنه ثمانمائه\r\n1 - ابو حفص حكيم سغدى سمرقندى\r\n2 - ابو العباس مروزى\r\n3 - ابا يزيد بسطامى\r\n4 - ابو المثل بخارى\r\n5 - انصارى هروى\r\n6 - ابو عبد اللّه فرالاوى\r\n7 - ابو شكور بلخى\r\n8 - ابو سليك گرگانى\r\n9 - ابو المظفر ابراهيم\r\n10 - ابو سعيد برغش شيرازى\r\n11 - ابو شعيب هروى\r\n12 - ابو زرجمهر قاينى\r\n13 - اورمزدى\r\n14 - ابو الحسن خرقانى\r\n15 - ابو طاهر خاتونى\r\n16 - ابو سعيد نيشابورى\r\n17 - ابو ذر بوزجانى\r\n18 - ابو عبد اللّه شيرازى\r\n19 - ابو حفص خوزى\r\n20 - امين فارسى\r\n21 - احمد جامى\r\n22 - احمد غزالى طوسى\r\n23 - ابو على سينا بلخى\r\n24 - ابو رجاء الغزنوى\r\n25 - ابو الفرج سكزى\r\n26 - ابو الفتح بستى\r\n27 - ابو الفرج رونى\r\n28 - ابو سعيد جرجانى\r\n29 - ابو المعالى نحاس اصفهانى\r\n30 - ابو المعالى رازى\r\n31 - ابو جعفر واشى لاهورى\r\n32 - ابو العلاء گنجوى\r\n33 - ابو المؤيد بلخى\r\n34 - ابا ليث طبرستانى\r\n35 - ابو زراعهء جرجانى\r\n36 - ابو على بن حسين مروى\r\n37 - ابن الرشيد غزنوى\r\n38 - ابو نصر فاريابى\r\n39 - ابو بكر قهستانى\r\n40 - ابو حنيفهء مروزى\r\n41 - ابو المفاتح هروى\r\n42 - ابى طيب سرخسى\r\n43 - ابو البركات بيهقى\r\n44 - احمد الكافى\r\n\r\n","description":"","footnote":"","page_name":" مقدمه 68 ","page_number":68},
  {"content":"\r\n\r\n45 - اختيار الدّين ابى نصر شيبانى\r\n46 - ارشدى سمرقندى\r\n47 - اشهرى نيشابورى\r\n48 - ازهرى هروى\r\n49 - استغنائى نيشابورى\r\n50 - امينى بلخى\r\n51 - اوحد الدّين كرمانى\r\n52 - احمد ابو حامد الكرمانى\r\n53 - اوحدى مراغه‌اى مشهور باصفهانى\r\n54 - افضل الدّين النابقى\r\n55 - افضل الدّين كاشى\r\n56 - امامى هروى\r\n57 - اشرفى سمرقندى\r\n58 - اثير الدّين اخسيكتى\r\n59 - اثير الدّين اومانى\r\n60 - اسدى طوسى\r\n61 - ازرقى هروى\r\n62 - انورى ابيوردى\r\n63 - بديعى سيستانى\r\n64 - بدر الدّين جاجرمى\r\n65 - بدر الدّين كرمانى\r\n66 - بديهى سجاوندى\r\n67 - بدر الدّين فارسى\r\n68 - بدر الدّين چاچى\r\n69 - بندار رازى\r\n70 - بشار مرغزى\r\n71 - بهاء الدّين محمد اوشى فرغانى\r\n72 - بهاء الدّين بغدادى الخوارزمى\r\n73 - بهاء الدّين مرغينانى\r\n74 - بهرامى سرخسى\r\n75 - بيغوى سلجوقى\r\n76 - بدايعى بلخى\r\n77 - تاج الدّين سرخسى\r\n78 - تاج الدّين سمرقندى\r\n79 - تاج الدّين فارسى\r\n80 - تاج الدّين مسعود بن احمد\r\n81 - ترك‌كشى ايلاقى\r\n82 - چاووش غورى\r\n83 - جمال الدّين اصفهانى\r\n84 - جمال الدّين دكنى\r\n85 - جمال الدّين قزوينى\r\n86 - جوهرى زرگر بخارائى\r\n87 - جويبارى بخارى\r\n88 - جبلى غرجستانى\r\n89 - حسن غزنوى\r\n90 - حسن دهلوى\r\n91 - حسن بن على شهابى\r\n92 - حقورى هروى\r\n93 - حميد الدّين بخارائى\r\n94 - حميد بلخى\r\n\r\n","description":"","footnote":"","page_name":" مقدمه 69 ","page_number":69},
  {"content":"\r\n\r\n95 - حميدى اختيارى\r\n96 - حنظلهء بادغيسى\r\n97 - خبازى نيشابورى\r\n98 - خسروانى خراسانى\r\n99 - خسروى بخارائى\r\n100 - خطير الدّين جرجانى\r\n101 - خيام نيشابورى\r\n102 - خاقانى شيروانى\r\n103 - خسروى دهلوى\r\n104 - دقيقى مروى\r\n105 - دقايقى مروى\r\n106 - ديباجى سمرقندى\r\n107 - ديلمى\r\n108 - ديولى\r\n109 - ذو الفقار شيروانى\r\n110 - رافعى نيشابورى\r\n111 - رافعى قزوينى\r\n112 - رابعهء قزدار بلخى\r\n113 - رشيد وطواط بلخى\r\n114 - رشيد اسفرارى\r\n115 - رضى الدّين نيشابورى\r\n116 - رضى الدّين خشاب\r\n117 - رفيع الدّين ابهرى قزوينى\r\n118 - رفيع الدّين نيشابورى\r\n119 - رفيع الدّين لنبانى\r\n120 - روزبهان شيرازى\r\n121 - رشيد الدّين همدانى\r\n122 - ركن الدّين قمى\r\n123 - رودكى بخارائى\r\n124 - روحانى سمرقندى\r\n125 - روحى شارستانى\r\n126 - ريحانى طوسى\r\n127 - زينت علوى محمودى خراسانى\r\n128 - زكى كاشغرى\r\n129 - زكى الدّين سكزى\r\n130 - زكى شيرازى\r\n131 - سيف الدّين باخرزى\r\n132 - سعيد الدّين جوينى\r\n133 - سلطان ولد\r\n134 - سپهرى بخارائى\r\n135 - سديد الدّين بيهقى\r\n136 - سديد الدّين اعور كرماج\r\n137 - سراجى خراسانى\r\n138 - سراج الدّين سكزى\r\n139 - سراج بلخى\r\n140 - سعد الدّين خليفه\r\n141 - سعيد الدّين هروى\r\n142 - حكيم سعيد الطائى\r\n143 - سمائى مروى\r\n144 - سنجرى خراسانى\r\n\r\n","description":"","footnote":"","page_name":" مقدمه 70 ","page_number":70},
  {"content":"\r\n\r\n145 - سوزنى سمرقندى\r\n146 - سيفى نيشابورى\r\n147 - سيف اسفرنگى\r\n148 - سيف الدّين دبير\r\n149 - سنائى غزنوى\r\n150 - سعدى شيرازى\r\n151 - شمس الدّين تبريزى\r\n152 - شرف اصفهانى\r\n153 - شهيد بلخى\r\n154 - شقيق بخلى\r\n155 - شمس الدّين جوينى\r\n156 - شهاب الدّين مدارانى\r\n157 - شرف شيرازى\r\n158 - شرف قزوينى\r\n159 - شمس اورجندى\r\n160 - شمس طبسى\r\n161 - شمس بخارائى\r\n162 - شمالى دهستانى\r\n163 - شهابى سمرقندى\r\n164 - شمس الدّين جوينى\r\n165 - شمس خراسانى\r\n166 - شهاب الدّين سهروردى\r\n167 - شهاب الدّين مقتول\r\n168 - صدر الدّين نيشابورى\r\n169 - صفى الدّين اردبيلى\r\n170 - صفى الدّين بستى\r\n171 - صفى الدّين يزدى\r\n172 - صندلى غزنوى\r\n173 - صيرفى هندى\r\n174 - صابر ترمدى\r\n175 - ضياء الدّين خجندى\r\n176 - ضياء الدّين بلخى\r\n177 - ضياء الدّين\r\n178 - طاهر عريان همدانى\r\n179 - طرطرى هندى\r\n180 - طيان بمى كرمانى\r\n181 - ظهير الدّين سكزى\r\n182 - ظهير الدّين سرخسى\r\n183 - ظهير الدّين فاريابى\r\n184 - عباس مروزى\r\n185 - عبد الرافع هروى\r\n186 - عبهرى غزنوى\r\n187 - عجيبى جرجانى\r\n188 - عتيقى تبريزى\r\n189 - عبد اللّه بليانى\r\n190 - عبد الخالق غجدوانى\r\n191 - على رامتينى بخارى\r\n192 - عابد بيرمى لارى\r\n193 - عبد اللّه ختلانى\r\n194 - عزيزى مستملى\r\n\r\n","description":"","footnote":"","page_name":" مقدمه 71 ","page_number":71},
  {"content":"\r\n\r\n195 - عز الدّين اصفهانى\r\n196 - عز الدّين شيروانى\r\n197 - عراقى همدانى\r\n198 - عين القضاة ميانجى همدانى\r\n199 - علاء الدولهء سمنانى\r\n200 - على همدانى\r\n201 - عز الدّين نسفى\r\n202 - عسجدى مروى\r\n203 - عطاردى خراسانى\r\n204 - عطاء رازى\r\n205 - على باخرزى\r\n206 - عطا ملك جوينى\r\n207 - على شطرنجى سمرقندى\r\n208 - عمعق بخارائى\r\n209 - عمارهء مروزى\r\n210 - عمادى شهريارى\r\n211 - عماد زوزنى\r\n212 - عميد ديلمى\r\n213 - عياضى سرخسى\r\n214 - عنصرى بلخى\r\n215 - عطار نيشابورى\r\n216 - غضارى رازى\r\n217 - غالب خوزستانى\r\n218 - فتحى ترمدى\r\n219 - فتوحى مروزى\r\n220 - فخر الدّين خوارزمى\r\n221 - فخر الدّين دهراجى\r\n222 - فخر الدّين رازى\r\n223 - فريد الدّين دهلوى\r\n224 - فخر گرگانى\r\n225 - فاخرى رازى\r\n226 - فخر الدّين مروزى\r\n227 - فخر الدّين قلانسى\r\n228 - فريد خراسانى\r\n229 - فريد اصفهانى\r\n230 - فرقدى خراسانى\r\n231 - فرزدق يمنى\r\n232 - فضل بن عباس بخارائى\r\n233 - فيروز مشرقى\r\n234 - فقيهى مروزى\r\n235 - فصيحى جرجانى\r\n236 - فلكى شيروانى\r\n237 - فردوسى طوسى\r\n238 - فرخى سيستانى\r\n239 - قاضى هجيم آملى طبرستانى\r\n240 - قادرى هندوستانى\r\n241 - قطران تبريزى\r\n242 - قوامى رازى\r\n243 - قمرى مازندرانى\r\n244 - قمرى آملى\r\n\r\n","description":"","footnote":"","page_name":" مقدمه 72 ","page_number":72},
  {"content":"\r\n\r\n245 - قوامى گنجوى\r\n246 - قابوس بن وشمگير گيلانى\r\n247 - كافى همدانى\r\n248 - كافى بخارائى\r\n249 - كريمى سمرقندى\r\n250 - كركانى گرگانى\r\n251 - كسائى مروزى\r\n252 - كافرك غزنوى\r\n253 - كاتب خراسانى\r\n254 - كمالى بخارائى\r\n255 - كمال الدّين زنجانى\r\n256 - كمال الدّين مراغى\r\n257 - كوكبى مروزى\r\n258 - كوهسارى طبرى\r\n259 - كوهى شيرازى\r\n260 - كوشككى قاينى\r\n261 - كاووس ديلمى\r\n262 - كمال الدّين اصفهانى\r\n263 - لبيبى خراسانى\r\n264 - لامعى جرجانى\r\n265 - محمد بن صالح مروى\r\n266 - محمد نسوى\r\n267 - محمد عوفى\r\n268 - مرزبان فارسى\r\n269 - مسعود رازى\r\n270 - مسرور خراسانى\r\n271 - مظهر گجراتى\r\n272 - محمد بن حسن آملى طبرستانى\r\n273 - مظهر هندى\r\n274 - مظفر پنجدهى\r\n275 - معروفى بلخى\r\n276 - معينى گنجوى\r\n277 - منشور سمرقندى\r\n278 - منجيك ترمدى\r\n279 - منصور منطقى رازى\r\n280 - مؤيد الدّين نسفى\r\n281 - معزى غزنوى\r\n282 - معين الملك اصم\r\n283 - معنوى بخارائى\r\n284 - محمد غزنوى\r\n285 - محسن فراهى\r\n286 - محمود وراق\r\n287 - مجير الدّين بيلقانى\r\n288 - مسعود سعد سلمان جرجانى\r\n289 - محمد قاينى\r\n290 - مجد الدّين عيوقى\r\n291 - معين الدّين چشتى\r\n292 - مجد الدّين بغدادى\r\n293 - محمد غزالى\r\n294 - منوچهرى دامغانى\r\n\r\n","description":"","footnote":"","page_name":" مقدمه 73 ","page_number":73},
  {"content":"\r\n\r\n295 - معزى سمرقندى\r\n296 - مهستى گنجوى\r\n297 - مجد الدّين همگر شيرازى\r\n298 - مختارى غزنوى\r\n299 - حكيم نزارى قهستانى\r\n300 - ناصر خسرو علوى\r\n301 - نجم كرمانى\r\n302 - نجم الدّين خيوقى خوارزمى\r\n303 - نصير الدّين طوسى\r\n304 - نجيب الدّين جرفادقانى\r\n305 - نظام جامى\r\n306 - نظام عروضى\r\n307 - نظام بخارائى\r\n308 - نظام اصفهانى\r\n309 - ناصر كاشى\r\n310 - ناصر نسوى\r\n311 - نظامى گنجوى\r\n312 - نصير الدّين عبد الحميد فارسى الشيرازى\r\n313 - نور الدّين محمد زيدرى\r\n314 - وصاف شيرازى\r\n315 - واعظى بلخى\r\n316 - هلال قاينى\r\n317 - همام تبريزى\r\n318 - هارون جوينى\r\n319 - يافعى شافعى\r\n320 - يمينى غزنوى\r\n321 - يوسف دربندى\r\n322 - يوسف غزنوى\r\n\r\n","description":"","footnote":"","page_name":" مقدمه 74 ","page_number":74},
  {"content":"\r\n\r\n\r\nتصاويرى از نسخهء چاپ سنگى مجمع الفصحاء\r\n\r\n","description":"","footnote":"","page_name":" 1 ","page_number":75},
  {"content":"\r\n . \r\n","description":"","footnote":"","page_name":" 2 ","page_number":76},
  {"content":"\r\n . \r\n","description":"","footnote":"","page_name":" 3 ","page_number":77},
  {"content":"\r\n . \r\n","description":"","footnote":"","page_name":" 4 ","page_number":78},
  {"content":"\r\n . \r\n","description":"","footnote":"","page_name":" 5 ","page_number":79},
  {"content":"\r\n . \r\n","description":"","footnote":"","page_name":" 6 ","page_number":80},
  {"content":"\r\n . \r\n","description":"","footnote":"","page_name":" 7 ","page_number":81},
  {"content":"\r\n . \r\n","description":"","footnote":"","page_name":" 8 ","page_number":82},
  {"content":"\r\n\r\n\r\nدر ترقيم باب اول از ابواب اربعهء تذكرهء جامعهء مجمع الفصحاء و بيان مجملى از مآثر و مفاخر و حسب و نسب شاهنشاه عهد و ساير سلاطين\r\n\r\n1 [ ناصر الدّين شاه 
  ]\r\nاگرچه ذكر حسب و نسب و مآثر و مفاخر اين شاهنشاه گيتىپناه در بطون تصانيف و متون دفاتر فصحاى عهد و ادباى عصر و تواريخ مورخين و قصايد شعراى معاصرين زمان مسطور و مرقوم و مذكور و معلوم است و گنجايش محيط در قطره ، و نمايش خورشيد در ذره محال است ولى چون نخستين باب از ابواب اربعهء اين كتاب كه به ذكر برخى از سخنان موزون منظم افكار ابكار پادشاهان معظم افتتاح مىشود به مدلول كلام الملوك ملوك الكلام بعضى از واردات خاطر دريا مقاطر شاهانه ، زينت‌بخش اين باب و رونق‌فزاى اين دفتر خواهد بود به طريق ايجاز و اختصار بىرعايت اغلاقات منشيانه و اغراقات شاعرانه مجملى از نژاد امجد و آثار اشرف و خصايص ذات و نفايس صفات اين شاهنشاه بزرگوار در مقدمهء واردات خاطر ملكىصفات سمت تبيين مىپذيرد تا چنان كه اين خسرو پرويز غلام تاج سلاطين ايام است گفتار مباركش نيز كه از همهء سلاطين تاجدار بر سر آمده است تاج تارك كلام ملوك باشد . اولا عرض مىشود كه در سلاطين\r\n\r\n","description":"","footnote":"","page_name":" 9 ","page_number":83},
  {"content":"\r\n\r\nسلسلهء قاجاريه ، بلكه بسيارى از سلاطين و پادشاهان ، كمتر اتفاق افتاده كه پادشاهى از دو سوى وارث تاج و تخت سلطنت باشد و اين داراى انجب از دو جانب به حضرت خاقان معظم صاحبقران كبير فتحعلى شاه طاب ثراه نبيره و سبط محسوب مىگردد و ذات مباركش زبده و نخبهء وجود پادشاهان سلسلهء عليّهء قاجاريهء قويونلوست از اين گذشته خود بالذات شايستهء تخت و سرير و قبلهء برنا و پير است ولادت باسعادت اين شهريار در ششم شهر صفر سنهء 1246 بوده است و در سال يك هزار و دويست و پنجاه و يك كه پنج سال از عمر مبارك گذشته از جانب حضرت پدر بزرگوارش محمد شاه قاجار به منصب ولايت عهد رسيده و در سنهء 1253 كه قهرمان ايران محمد شاه ثانى قصد يورش خراسان و تسخير هرات فرموده بودند به نيابت والد ماجد به ملاقات ايمپراتور اعظم دولت بهيهء روسيه كه به سرحدات تفليس و اوچ كليسيا آمده بود مأمور شدند و با جماعتى اعزه رفتند و به عزت و قبول تمام مراجعت فرمودند و در سنهء 1261 به حكم حضرت محمد شاه طوئى عظيم بر پاى شد و يكى از صباياى بنى اعمام خود را با حضرت وليعهد خود به عقد مزاوجت درآورد و چون قطب السلاطين محمد شاه در شب سه‌شنبه ششم شهر شوال سنهء 1264 در خارج تهران به رحمت حق پيوست حضرت وليعهد در نوزدهم شوال با سپاهى جرار و توپخانه‌اى آتشبار از آذربايجان حركت فرموده در روز جمعه بيست و يكم شهر ذي قعدة الحرام با شوكت كامل و حشمتى تمام به مقر سلطنت وارد شدند و در شب بيست و دويم شهر ذي قعدة الحرام جلوس خاص فرمودند و در دوشنبهء بيست و چهارم بر تخت مرمر ديوان‌خانه‌ى خاصه بار عام فرمودند و از آغاز ورود و جلوس ، نظمى كلى در ممالك محروسهء ايران داده شد و سردارهاى هشيار آزموده به خراسان و ديگر بلاد مأمور داشتند و چندين محاربه با سالار طاغى خراسان و عظماى بابيهء خوارج ايران واقع گرديد عم مكرم خود سلطان مراد ميرزا را به حكمرانى خراسان مأمور و عم ديگر حمزه ميرزا كه در آن صفحات به زحمات افتاده بود به حضور طلب فرمود و جعفر قلى خان ايلخانى شادلو به دار الخلافه آمد و در سنوات اوايل جلوس ميمنت مأنوس فتنه‌هاى عظيم و رزمهاى بزرگ در حدود مملكت ايران وقوع يافت و آخر ظفر سپاه شاه را بود تا در سنهء 1266 حسن خان سالار نبيرهء خاقان به كيفر طغيان و عصيان رسيده و رؤساى خوارج بابيه جزا يافتند و پراكنده شدند و از دولتهاى مؤتلفه سفرا و هدايا با نامهء مودت ختامه به حضور آمدند و به دولتهاى دور و نزديك فرستادگان مقيم و\r\n\r\n","description":"","footnote":"","page_name":" 10 ","page_number":84},
  {"content":"\r\n\r\nراجع مأمور شدند و در دولتها علم شير و خورشيد كه علامت دولت عليّهء ايرانست افراخته شده و از جملهء مأمورين يكى بندهء مؤلف بود كه به خوارزم مأمور شد و بازآمد و در آغاز سنهء 1268 ميرزا تقى خان امير نظام فراهانى كه انجام بعضى خدمات را به هواى نفس مشوب مىداشت معزول شد و پس از چندى در كاشان درگذشت و ميرزا آقا خان نورى وزير لشكر كه لقب اعتمادالدولگى داشت صدراعظم شد و در اين سال جمعى كثير از معلمين فرنگستان را به ايران خوانده در مدرسهء دار الفنون كه براى تحصيل علوم احداث كرده بودند مشغول تعليم شاگردان شدند و اين غلام مؤلف را به رياست اهالى مدرسه مأمور فرمودند و از جمله حوادث اين سال فتنهء اشرار خوارج بابيه بود كه در كتب تواريخ مفصلا مذكور شد و الحمد للّه زيانى به وجود مبارك نرسيده از جمله ظفرهاى سپاه منصور يكى اين بود كه محمد امين خان خوارزمشاه با پنجاه هزار سوار اوزبك و تركمان و غير هم قصد سرخس و طمع خراسان كرد و سپاه نصرت‌پناه بر او غلبه كردند و او را با جمعى از امرا و اعاظم مقتول نموده سر او را به پايهء سرير سلطنت مصير آوردند و در خارج دروازهء دولت مدفون شد و ديگر فتح از فتوحات بزرگ فتنهء امراى كابل و قندهار و هرات بود كه به قوت اقبال شاهنشاه بىهمال از يكديگر پراكنده شدند قهرا شهر هرات مفتوح گرديد و سكه و خطبهء شاهنشاه در آن حدود منتشر و مشتهر گشت و از جمله حوادث بزرگ اختلاف فىمابين امناى دولت عليّهء ايران با سفير انگليس و آمدن جهازات به تسخير بنادر عمان فارس و محاربان كثيره بود كه آخر الامر به حسن تدابير پادشاه بىنظير مخالفت به موافقت و جنگ به صلح تبديل يافت و چون غرض نفس ميرزا آقا خان و استبداد رأى او در مصالح امور خود و اقرباى خود بوضوح پيوست به حكم سلطان ملك ايران معزول و مخذول گرديد و وزراى متعدده براى امضا و اجراى امورات مملكتى و ملكى معين فرمودند مشورت‌خانه و مصلحت‌خانه مقرر شد و در هريك از اين دو مجلس جماعتى كارآگاه دولت‌خواه به رتق و فتق امور پرداختند و از اعمال خير و بناى خوب و تعيين اعياد ولادت ائمهء عظام و كرام چندان قرارهاى پسنديده مقرر شد كه بعضى از آن در تواريخ مؤلف و معاصرين مذكور شده است و اين مختصر محل ايراد آن نخواهد بود و اخلاق و اوصاف و حسن شمايل و لطف خصايل و غلبهء قوت شجاعت و سخاوت و مروت و فتوت چندان است كه به تحرير درنگنجد چون مر حضرت شاهنشاه گيتىپناه را به حسب فطرت پاك و اعتدال ادراك طبعى است موزون اگر وقتى از\r\n\r\n","description":"","footnote":"","page_name":" 11 ","page_number":85},
  {"content":"\r\n\r\nامورات ملكى فراغتى باشد به نظم غزلى كه رشك درّ مكنون است توجه مىفرمايند به بعضى از واردات طبع مبارك گفتار سلاطين گذشته را تاج عزت و افسر مفاخرت بر فرق نهاد و برخى از آن واردات اين است و پس از نگارش اين اشعار معجزه آثار اسامى پادشاهان به ترتيب حروف تهجى مرقوم و گفتار هريك در محل خود مسطور خواهد شد اگرچه علت غايى و مقصد اصلى ترقيم و تسطير سخنان موزون و كلمات منظوم اعليحضرت اقدس شاهنشاه ايران و بزرگ سايهء يزدان بود بنا بر متابعت جزو به‌سوى كل ، سخنان سلاطين ايران و توران و روم و هندوستان را نيز در ذيل مقالات شاهنشاه گيتىپناه خلد اللّه سلطانه مرقوم داشت كه گفته‌اند :\r\nمصرع\r\n صد خار را براى گلى آب مىدهند \r\nمولوى در مثنوى معنوى نيكو گفته :\r\n مقصد از معراج ديد دوست بود * در تبع عرش و ملائك هم نمود \r\n\r\n","description":"","footnote":"","page_name":" 12 ","page_number":86},
  {"content":"\r\n\r\nبسم الله الرحمن الرحيم\r\n اشعار شاه ناصر دين بوالمظفرست * كز جمع خسروان همه چون تاج بر سرست \r\n\r\nدر تهنيت عيد سعيد مولود مسعود حضرت امير المؤمنين على عليه السلام كه پادشاه اسلام فرموده\r\n عيد مولود امير المؤمنين شد * عالم دنيا و عقبى عنبرين شد\r\nاز براى مژدهء اين عيد حيدر * جبرئيل از آسمان سوى زمين شد\r\nپنج عنصر حيدر كرار دارد * قدرت حق تا كه با خاكش عجين شد\r\nذو الفقار كج چنين گويد به عالم * راست از دست خدا شرع مبين شد\r\nناظم خرگاهش اسرافيل باشد * حاجب درگاه ، جبرئيل امين شد \r\n\r\nمن تغزلاته\r\n وفا نديده كس از دلبران گل‌رخسار * چنان كه گل ندمد پيشتر ز فصل بهار\r\nچو برد دل ز كفم خود برفت از نظرم * دمى نماند كه جان در برش كنيم نثار\r\nبه جاى دوست كشيديم ماه را به بغل * به ياد يار نشانديم سرو را به كنار\r\nولى ز ماه نديديم جلوهء رخ دوست * ولى ز سرو نچيديم ميوهء قد يار \r\n\r\n","description":"","footnote":"","page_name":" 13 ","page_number":87},
  {"content":"\r\n\r\n چگونه ماه تواند كه حلقه سازد زلف * چگونه سرو تواند كه سنبل آرد بار\r\nنه ماه راست به سر طره‌هاى مشك‌افشان * نه سرو راست به بر جامه‌هاى زرين‌تار\r\nز ماه با رخ زيباى او مثال مزن * ز سرو با قد رعناى او دليل ميار\r\nنموده شاهدى از ماه و سرو آزادم * كه سرو خوش‌حركاتست و ماه خوش‌گفتار \r\n\r\nهم از واردات طبع همايون حضرت شاهنشاه عصر خلّد اللّه ملكه است\r\n روزى دلم گرفت ز اندوه هجر يار * آمد به يادم آن رخ و آن لعل آبدار\r\nآن چشم همچو نرگس و آن قد همچو سرو * آن ابروى كمان و دو زلفين تابدار\r\nمكتوم در دو زلفش صد مار حلقه‌زن * در لعل آبدارش سى درّ شاهوار\r\nدر زير ابروانش صد تير از مژه * آراسته به قصد دل عاشقان زار\r\nچون كردم اين خيال ز جا خاستم به شوق * ليكن نكرده وصفش يك ياد از هزار\r\nاز شوق بوسه‌اى كه زنم بر لبش شده * گويى دهان من شكرستان اين ديار\r\nاز بهر ديدن رخش از آتش دلم * شد كان مشك اذفر اين خاطر نزار\r\nدل در برم قرار نمىيافت هيچ دم * تا آنكه در رسيدم در صحن كوى يار\r\nدر درگهش نديدم آثار خرمى * كاخش همه شكسته و پر گشته از غبار \r\n\r\n","description":"","footnote":"","page_name":" 14 ","page_number":88},
  {"content":"\r\n\r\n آن غرفه‌ها كه بودى حوران در آن ميان * اكنون گرفته ديدم ديوان در آن قرار\r\nبر جاى ناله نىاى از هر طرف رسيد * بر گوشم از درونش آواز الفرار\r\nآن مسكنى كه بودى روشن چو روى ماه * بر ديده‌ام بيامد چون شهر زنگبار\r\nبر جاى سار و بلبل بنشسته فوج زاغ * بر جاى سنبل و گل روييده تل خار\r\nخمها شكسته ديدم پر از شراب ناب * عودش گسسته ديدم بر جاى آن نگار\r\nاز گردش سپهر چو آن حال شد عيان * كردم هزار شكوه ازين دور روزگار\r\nچون آمدم برون ز در اين بيت را به صحن * ديدم نوشته‌اند به خطهاى زرنگار\r\nرفتيم ازين جهان و نداريم هيچ‌چيز * الا دل ربودهء عشاق بار بار \r\n\r\nهم از تغزلات فصاحت آيات است\r\n بتى دارم از ماه گردون نكوتر * دو زلفش سيه لب چو خون كبوتر\r\nدو چشمانش جادو فريب جهانى * دو ابروش قتال خونريز كشور\r\nز خوبى و رعنايى و دلپذيرى * نه محتاج زيب و نه مشتاق زيور\r\nعجب نقش بربسته نقاش صورت * كه در صورتش مات مانى و آزر \r\n\r\nهم از افكار درر آثار است\r\n مجلس ما چو بهشت است درين فصل بهار * خيز اى ساقى مستانه يكى باده بيار\r\nباده‌يى همچو گل سرخ و يا دانهء نار * باده‌يى همچو دل عاشق يا روى نگار \r\n\r\n","description":"","footnote":"","page_name":" 15 ","page_number":89},
  {"content":"\r\n\r\n باده‌يى صاف چو دلهاى حكيمان إله * تلخ چون زاهد سجاده‌فكن در بازار\r\nتا به كى باشم در دست جهان زار و اسير * تا به كى باشم از دست غمت در آزار\r\nعاشقان را به سر كوى تو نه راه و نه اسم * سوگواران را بهر تو نه خواب و نه قرار \r\n\r\nاز غزليات معرفت‌آميز طرب‌انگيز است\r\n ساقى بيار بادهء گلگون براى ما * تا بگذرد ز چرخ برين جاى پاى ما\r\nدر ساكنان هفت فلك خواب و خور نماند * از نالهء دمادم و از هاىهاى ما\r\nدر زندگى گذر نكنى سوى ما و ليك * رحمى به دل بيار ز بعد فناى ما \r\n\r\nايضا\r\n به بستان در بهاران چون گل نسرين شود پيدا * خجل گردد چو يار من به صد تمكين شود پيدا\r\nتكلم چون نمايد معجز عيسى شود ظاهر * تبسم چون نمايد خوشهء پروين شود پيدا\r\nبه فرداى قيامت كى ز جا فرهاد برخيزد * مگر وقتى كه در چشمش رخ شيرين شود پيدا\r\nاگر تا حشر بشكافند كوى آن ستمگر را * تن مسكين شود ظاهر دل خونين شود پيدا \r\n\r\nو له\r\n ساقى مست اگر مى دهدم امشب را * به قدح بايد از اول بنهد خود لب را\r\nگر به بالين من آيد شبى آن لاله‌عذار * تا ابد صبح نخواهم من مسكين شب را \r\n\r\n","description":"","footnote":"","page_name":" 16 ","page_number":90},
  {"content":"\r\n\r\n\r\nو له\r\n دل مىبرى و روى نهان مىكنى چرا * خود مىكشى مرا و فغان مىكنى چرا\r\nبر تير غمزه‌ات دل‌وجان هر دو راست ميل * تيرى دريغ ازين دل‌وجان مىكنى چرا\r\nگر در خيال مرهم دلهاى خسته‌اى * پس تار طره مشك‌فشان مىكنى چرا\r\nتا چند روى خويش نشان مىدهى به خلق * راز مرا ز پرده روان مىكنى چرا \r\n چون چشم التفات تو بر حال ديگريست * اشك مرا ز ديده روان مىكنى چرا \r\n\r\nايضا\r\n حورى از خلد برون آمده يا يار منست * كه به نور رخ خود زيب‌ده انجمنست \r\n\r\nو له\r\n تابم از دل برد زلف عنبرينت * هوشم از سر برد لعل شكرينت\r\nشكر و قند از چه ريزد از دهانت * نقرهء خام از چه خيزد از سرينت\r\nعارف شهر ار ببيند ماه رويت * بعد ازينش سجده باشد بر جبينت \r\n\r\nو له\r\n يار ما را سر پرسيدن بيمار بود * عجب از طالع برگشته كه بيدار بود\r\nما قوى پنجه و چشم تو ز بيمارانست * كه شنيدست قوى كشتهء بيمار بود \r\n\r\n","description":"","footnote":"","page_name":" 17 ","page_number":91},
  {"content":"\r\n\r\n دل ربودى و برفتى ز برم وين نه عجب * زان كه دزدان را اين شيوه و رفتار بود\r\nجاى معشوق ندانيم و ليكن گويند * كعبه و بتكده و خانهء خمّار بود\r\nاين‌چنين كان صنم از پيش من غم‌زده رفت * در قيامت مگرم وعدهء ديدار بود \r\n\r\nو له\r\n ده‌دله از بهر چيست عاشق و معشوق * عاشق و معشوق به كه يكدله باشد\r\nبا گله خوش نيست روى خوب تو ديدن * ديدن جانان خوشست بىگله باشد\r\nطاقت صبرم نمانده است دگر هيچ * در شب هجرم چقدر حوصله باشد \r\n\r\nو له\r\n دل ما را زچه‌رو زار و حزين بايد كرد * عاشقى كفر نباشد نه چنين بايد كرد\r\nما گدايان را اى شه ز در خويش مران * كه ترحم به فقيران به ازين بايد كرد\r\nروش كبك درى دارى و چشم آهو * صيد اين قسم شكارى به كمين بايد كرد \r\n* * *\r\n كيست آن ماه پرىچهره كه زيبا گذرد * جامه پوشيده ز استبرق و ديبا گذرد\r\nعاشقان را به دو بوسى و نگاهى خوش دار * تو چه دانى كه شب هجر چه بر ما گذرد\r\nبر مى لعل تو گر پير مغان ره يابد * از مى و ميكده و از خم و صهبا گذرد\r\nعارف صومعه گر طرهء طرار تو را * بيند از سبحه و از صومعه يك جا گذرد \r\n\r\n","description":"","footnote":"","page_name":" 18 ","page_number":92},
  {"content":"\r\n\r\n\r\nو له\r\n دل من مايل آن لعبت فرخار بود * سر من در ره آن شوخ دل‌آزار بود\r\nخواب با عشق تو در ديده‌ام آيد هيهات * چشم عاشق همه‌شب بايد بيدار بود\r\nمست از خانهء خود چون بخرامى بيرون * دل ز دستش برود هرچه كه هشيار بود \r\n* * *\r\n چون لبش در گفتن آيد لؤلؤ و مرجان فشاند * چهر مهر افروز او را هركه بيند جان فشاند \r\n\r\nو له\r\n صد آتش حسرت ز دل ما به در آمد * تا سر و قد ماهرخ ما به بر آمد\r\nهر روى خوش و موى سياه و قد دلكش * رفت از نظرم تا رخ او در نظر آمد\r\nسرو [ و 
  ] گل و شمشاد همه بىثمرستند * آن سرو پريچهرهء ما با ثمر آمد \r\n\r\nو له\r\n گر خرابات مغان در در ميخانه نبود * اين دل غم‌زده را مسكن و كاشانه نبود\r\nيا رب از چيست كه در محفل جانانهء ما * هيچ‌كس جز من دل‌سوخته بيگانه نبود\r\nگر گنهكار نبودى به جهان روز جزا * از خداوند جهان عفو كريمانه نبود \r\n* * *\r\n شب هجر تو مگر روز جزا صبح شود * كان شبى نيست كه در دورهء ما صبح شود\r\nبعد عمرى شب و صلى شده حاصل ما را * مهلت اى چرخ ده آن‌قدر كه تا صبح شود \r\n\r\nو له\r\n طاق ابروى تو تا شهرهء آفاق بود * جفت غم بودن ما هم به جهان طاق بود\r\nمنع نظاره به چشم از چه توانم كردن * كه بر آن صورت زيباى تو مشتاق بود\r\nسير از نعمت يزدان نشود هيچ‌كسى * تا لب پرشكرت قاسم ارزاق بود\r\nسر به خاك قدمت گوى صفت مىبازم * آرى اين مرحلهء اول عشاق بود \r\n\r\n","description":"","footnote":"","page_name":" 19 ","page_number":93},
  {"content":"\r\n\r\n\r\nو له\r\n مه روزه چون بدرشد غم و اندهم به سر شد * مه من بيار ساغر كه غم از دلم به درشد\r\nبه چهارگاه يك شب همه مطربان نوازند * به نواى شور گويند كه عالم دگر شد\r\nهمه دلبران عالم به جوى نمىخرم من * چو نگار شوخ رازم به دو زلف پرده درشد \r\n\r\nو له\r\n قد سروآساى او زين‌سان كه جولان مىكند * عاشق ديوانه را سرمست و حيران مىكند\r\nنيست از دستش دل جمعى به عالم گوييا * هركجا جمعيست زلف او پريشان مىكند \r\n\r\nو له\r\n چون فصل بهار آمد گشتيم به باغ اندر * حورىصفتان ديديم در سبزه و راغ اندر\r\nاز جعد چو سنبلشان سنبل به خجالت محو * وز لالهء نعمانشان هر لاله به داغ اندر\r\nاز بوى گل و نسرين گشتيم خجل در باغ * تا نكهت نسرينشان آمد به دماغ اندر\r\nدر هر چمنى دستى در گردن جانانى * وز هر طرفى مستى صهبا به اياغ اندر \r\n* * *\r\n\r\n","description":"","footnote":"","page_name":" 20 ","page_number":94},
  {"content":"\r\n\r\n اى ساقى خوش‌منظر مست مى نابم كن * چشم سيهت بنماى سرمست و خرابم كن\r\nمن خضر و سكندروار ظلمات نپيمايم * زان آب حيات اينك يك جرعه بكامم كن\r\nچون خوى تو مىدانم از لطف تو مأيوسم * بارى ز سر رحمت يك روز عتابم كن \r\n\r\nو له\r\n معشوق من ز موى سيه كرده روى را * ور نه سپيد باشد چون ماه آسمان \r\n\r\nو له\r\n برقع از چهره برانداز كه تا خلق جهان * به يكى روز دو خورشيد ببينند عيان \r\n* * *\r\n در هر دوجهان آرزوى روى تو دارم * در دست ز محصول جهان موى تو دارم\r\nزاهد به ره كعبه و راهب به‌سوى دير * آرى من ديوانه سر كوى تو دارم\r\nانديشه ندارد دلم از آتش دوزخ * تا راه در آتشكدهء خوى تو دارم \r\n\r\nو له\r\n گر به دستم ندهى زلف كه عنبر بويم * آردم بوى خوش از زلف سياه تو نسيم \r\n\r\nو له\r\n عمريست كاندر راه تو هردم زيانى مىكشم * صد كوه بيداد تو را با نيم‌جانى مىكشم\r\nرخت سفر پوشيده‌ام جام وفا نوشيده‌ام * در دوريت كوشيده‌ام بىجا عنانى مىكشم \r\n* * *\r\n\r\n","description":"","footnote":"","page_name":" 21 ","page_number":95},
  {"content":"\r\n\r\n حور نخواهم من و قصور نخواهم * شيفتهء چشم و زلف و خال سياهم\r\nخط غلامى ز آفتاب گرفتم * تا ز دل‌وجان غلام همچو تو ماهم\r\nبا همه ذلت كه مىكشم ز نكويان * چرخ حسد مىبرد به عزت و جاهم\r\nاى كه ندادى دواى درد من آخر * بهر چه خون ريختى به حال تباهم\r\nگرچه مرا صد هزار مرتبه كشتى * غير محبت نبود هيچ گناهم\r\nبندگى حضرت تو مايهء شاهيست * تا شده‌ام بندهء تو بر همه شاهم \r\n\r\nو له\r\n گر دهد دست كنون ساقى سيمين بدنم * توبهء خويش به يك ساغر مى درشكنم \r\n\r\nو له\r\n خيز اى ساقى مستان و شب عيش بپاكن * چشم زهره نگران ساز و قد تير دوتا كن\r\nگو به مفتى و به واعظ كه نماند به جهان كس * پشت بر سبحه و سجاده كن و روى به ما كن\r\nساقيا اين شب قدرست كه من با تو نشستم * يا رب از بهر درازى شب وصل دعا كن\r\nبوسه‌اى از لب لعلت به من سوخته جان ده * نگهى از سر رحمت به من بىسروپا كن\r\nاى دل ار تيره شدى روى به درگاه على كن * تن و ايمان و دل و ديدهء خود كان صفا كن \r\n\r\nو له\r\n ديده نبايد كه دوخت از رخ چون حور تو * تخت سليمان شكست صولت يك مور تو \r\n* * *\r\n\r\n","description":"","footnote":"","page_name":" 22 ","page_number":96},
  {"content":"\r\n\r\n ز ازل خوب سرشتند ملائك گل تو * ليكن اين حيف كه كردند ز آهن دل تو\r\nهمه‌جايى و ندانيم كجايى اى دوست * ره نبردند حريفان تو در منزل تو\r\nدل عشاق به ديدار نكوى تو خوشست * ره ندارند به جايى بجز از محفل تو \r\n\r\nو له\r\n جان مشتاقان فداى زلف عنبرساى تو * توتياى چشم عشاقست خاك پاى تو\r\nعالمى مدهوش خواهد گشت تا حشر اى صنم * گر برافتد پرده از آن چهر مهرافزاى تو\r\nدر همه دلها بود جاى تو اما گوييا * در دل ويرانهء من تنگ باشد جاى تو \r\n* * *\r\n اى روى ماه تو را صد بنده همچو پرى * از رفتن تو رسد خجلت به كبك درى\r\nتشبيه روى تو را هرگز به مه نكنم * زيراكه در نظرم زيباتر از قمرى\r\nخورشيد بزمگهى سلطان هر سپهى * شايستهء كلهى زيبندهء كمرى\r\nپيش تو بنده شدن بهتر ز پادشهى * پاى تو بوسه زدن خوش‌تر ز تاجورى\r\nدادى به كف قدحم در عين تشنه‌لبى * كردى ز خود خبرم در عين بىخبرى\r\nفارغ ز هر دهنى كردى به يك سخنم * هرگز چنين سخنى نشنيدم از دگرى\r\nتا در محيط غمت افتاده كشتى من * آسوده دل شده‌ام از موج هر خطرى\r\nمن با سپر چه كنم اى ترك سخت‌كمان * زيراكه مىگذرد تيرت ز هر سپرى\r\nبگذشتى از سر كين بر شاه ناصر دين * بر قبله‌گاه زمين زين‌سان مكن گذرى \r\n* * *\r\n زلف مشكينت به رسم دلبرى * مىكند ما را ز جان و دلبرى\r\nساعتى بر گردنم زنجير نه * اى صنم از آن دو زلف چنبرى\r\nكافر عشقت چه خوش گفت اى صنم * كز مسلمانى بهست اين كافرى \r\n\r\n","description":"","footnote":"","page_name":" 23 ","page_number":97},
  {"content":"\r\n\r\n وقت مردن تيشه با فرهاد گفت * عشق را نتوان شمردن سرسرى \r\n* * *\r\n اى حورچهره صنم تا كى به پرده درى * از آفتاب رخت بر ما گشاى درى \r\n* * *\r\n اى كه چون حسن تو نبود به جهان كالايى * چون قد سرو روانت نشود بالايى\r\nتنم آن بخت ندارد كه تو تيرش بزنى * خونم آن‌قدر ندارد كه تو دست آلايى\r\nباغ فردوس نخواهند مقيمان درت * نيست خوش‌تر ز سر كوى تو ديگر جايى\r\nچهرهء همچو مهت را همه‌شب زير نقاب * هرچه پنهان كنى اى دوست به ما پيدايى\r\nتا تو منظور منى ديده فرودوخته‌ام * تا نيفتد نظرم بر رخ هر زيبايى\r\nگرچه روى تو نديديم ولى خشنوديم * كه نديدست تو را ديدهء هر بينايى\r\nگر قدم بر سر شعرى نهى اى مه شايد * زان كه خوانندهء اشعار شه والايى \r\n* * *\r\n بر دل خون‌شده هر لحظه مكن آزارى * راز ما را منه اندر سر هر بازارى\r\nز آتش دل همه‌شب تا به سحر بيدارم * در همه روى زمين نيست چو من بيدارى \r\n* * *\r\n مه من با رقيبان چون به باغ اندر شود تنها * به طرف گلستان گل در كف خارست پندارى \r\n\r\n","description":"","footnote":"","page_name":" 24 ","page_number":98},
  {"content":"\r\n\r\n ز مسجد سوى ديرم برد زلف عنبرين او * به گردن جعد پرپيچش چو زنارست پندارى\r\nدو رخ آشفته و مى در كف و مستانه مىآيد * پريشان كرده مو از باده سرشارست پندارى \r\n* * *\r\n غمم را نيست پايانى درين دوران حيرانى * بياور ساقيا جامى به من زان راح ريحانى\r\nخطرناك و بلاخيزست راه عشق مه‌رويان * نبينى اندر آن وادى بجز روى پريشانى\r\nاگر خواهى خلاصى يا بى از رنج و غم و محنت * بنه بر درگه پير مغان از صدق پيشانى \r\n\r\nرباعيات حقايق آياتست\r\n دورى تو كرده زار و رنجور مرا * بى روى تو ديو در نظر حور مرا\r\nگر يك نظرت بار دگر دست دهد * از هر دوجهان بسست منظور مرا \r\n\r\nو له ايضا\r\n ديدار تو ديدنم ميسر نشود * بختم به تو ماه‌روى رهبر نشود\r\nهرچند دل از آتش هجرت سوزد * اما داند كه چون تو دلبر نشود \r\n* * *\r\n باران ز هوا همچو سرشكم آيد * از آمدنش به دشت رشكم آيد\r\nمحتاج چمن به آب باران نبود * آنجا كه چو سيل از مژه اشكم آيد \r\n\r\n","description":"","footnote":"","page_name":" 25 ","page_number":99},
  {"content":"\r\n\r\n\r\nو له\r\n گويند پرى و حور نايد به نظر * وز آدميان هميشه جويند حذر\r\nاين نكته مرا نگشت باور كامروز * يك حور بديدم ز پرى نيكوتر \r\n\r\nو له\r\n جانانهء ما اگر بيايد به شكار * جان را به رهش كنم به يكباره نثار\r\nهرچند كه فصل دى و برفست و يخست * گر آيد يار مىشود فصل بهار \r\n\r\nو له\r\n امروز به دشت رهنوردى كردم * سرخى شفق روى به زردى كردم\r\nاز كشتن و بستن شكار بسيار * همچون بهرام گور مردى كردم \r\n\r\nو له\r\n امروز سوار اسب رهوار شدم * از بهر شكار سوى كهسار شدم\r\nآن‌قدر به چنگ باز و تيهو آمد * كز كثرت قتلشان در آزار شدم \r\n\r\nو له\r\n چشمان تو مست و نيم‌خوابست امروز * با عاشق خويش در عتابست امروز\r\nتير مژه و ابروى كمان دارى تو * عشاق اگر كشى ثوابست امروز \r\n\r\nو له\r\n روزى كه گذر به‌سوى بالينم كرد * تن پيش‌كشى ز جان شيرينم كرد\r\nآن روز جهانبان و جهان‌بينم كرد * ديدى كه به جان چه يار ديرينم كرد \r\n\r\n","description":"","footnote":"","page_name":" 26 ","page_number":100},
  {"content":"\r\n\r\n\r\nو له\r\n از هجر رخت دلم پر از تاب بود * دريا ز سرشك من پر از آب بود\r\nروزى كه دهى وعده به هركس ز چه روى * بخت من از آن ميانه در خواب بود \r\n\r\n","description":"","footnote":"","page_name":" 27 ","page_number":101},
  {"content":"\r\n . \r\n","description":"","footnote":"","page_name":" 28 ","page_number":102},
  {"content":"\r\n\r\n\r\n2 ابو ابراهيم اسماعيل سامانى\r\nوى پسر نوح بن منصور سامانيست و سلسلهء سامانيه از اعاظم سلاطين ايران بوده‌اند كه در خراسان و بخارا و توابع ، استقلالى تمام يافته بودند ، چنان كه گفته‌اند :\r\n\r\nرباعى\r\n نه تن بودند ز آل سامان مشهور * هريك به حكومت خراسان مسرور\r\nاسماعيلى و احمدى و نصرى * دو نوح و دو عبد الملك و دو منصور \r\nنسب آل سامان به بهرام چوبينه مىپيوندد و اول سلطان اين طبقه اسماعيل بن احمد بن اسد بن سامان بوده و دولت اين طايفه يك‌صد و ده سال و شش ماه امتداد يافت و آخرين اين سلسله ابو ابراهيم اسماعيل ملقب به منتصرست و چون ايلك خان بر بخارا استيلا يافت منصور مكفوف و منتصر و ابو يعقوب و فرزندان نوح و اعمام ايشان را كلا به دست آورده هريك را جداگانه محبوس مىداشت ، منتصر به تغيير لباس از بخارا گريخته به خوارزم رفت و دولت‌خواهان آل سامان به وى پيوستند و ارسلان بالوى حاجب از جانب وى به بخارا تاختن برده ، جعفر تكين از امراى ايلك خان را با هفده تن معروف اسير گرفت و به جرجانيهء خوارزم فرستاد و خود تا حوالى سمرقند مخالفان را تعاقب نمود و با يكتن شحنهء سمرقند ، مصاف داده او را منهزم نموده مظفر بازگشت و منتصر به بخارا درآمد و ايلك خان به جمع لشكر فرمان داده و بالاخره فىمابين ابراهيم منتصر و نصر بن سبكتكين مخالفت رفت و منازعه افتاد و غلبه آل ناصر الدّين را بود لاجرم منتصر به گرگان افتاد و امير شمس المعالى قابوس ، تكريمات شاهانه نسبت به وى به ظهور آورده - تفصيل آن در تواريخ خاصه يمينى مسطور است - و به صواب ديد شمس المعالى منتصر راى رى فرمود و بزرگان به وى گرويدند . ابو القاسم سيمجور و ارسلان بالو در عالم\r\n\r\n","description":"","footnote":"","page_name":" 29 ","page_number":103},
  {"content":"\r\n\r\nاخلاص او را به مراجعت خراسان برانگيختند و چون به دامغان در رسيد پسران شمس المعالى دارا و منوچهر كه ملتزم ركاب او بودند راه گرگان گرفتند و وى به نشابور رفت و امير نصر نشابور گذاشته به بوزجان شد و امير نصر از برادر استمداد كرده ، قصد تخليص نشابور كرد و منتصر از ارسلان بالو بدگمان شده او را بكشت و امرا به وى مطمئن نماندند . وى به سرخس شد . امير نصر دنبال وى گرفته ، امراى او را اسير كرده و سپاه او را پراگنده ساخت اما وى با حشم غز به ماوراءالنهر تاخته با ايلك مصاف داده مظفر شد اما تركمانان غز اسرا و غنايم را به وى وانگذاشتند . وى از ميانهء تركمانان بيرون آمده با تل شط رفته به محمود روى التجا آورد و از خوف غزان به ابيورد و نسا افتاد . على الجمله بعد از كروفر بسيار و زحمت بىشمار به نسا افتاده همراهانش متفرق شدند و وى فرار كرده به حلهء ابن بهيج رفته شباهنگام جماعتى بر سر او ريخته او را شهيد كردند و سلسلهء سامانيه به وى انقراض يافت و سلطان محمود غزنوى قتلهء او را به قصاص آورد و خود استقلال يافت . وى ملك‌زاده‌اى دلير و شجاع و خوش‌طبع و شاعر بوده از اشعار آن ملك‌زادهء مردانه اين ابيات معروف است :\r\n\r\nمن اشعاره رحمه الله\r\n گويند مرا خود زچه‌رو خوب نسازى * منزلگه آراسته و فرش ملوّن\r\nبا نعرهء گردان چه كنم لحن اغانى * با پويهء اسبان چه كنم مجلس گلشن\r\nاسبست و سلاحست مرا بزمگه و كاخ * تيرست و سنانست مرا لاله و سوسن\r\nجوش مى و نوش لب ساقى به چه كارست * جوشيدن خون بايد بر غيبه و جوشن \r\n\r\n","description":"","footnote":"","page_name":" 30 ","page_number":104},
  {"content":"\r\n\r\n\r\nو له فى شكايت الافلاك\r\n اى به ديدن كبود و خود نه كبود * آتش از طبع و در نمايش دود\r\nاى دو گوش تو كرّ مادرزاد * با توام زارى و عتاب چه سود \r\n\r\n3 سلطان اتسز خوارزم شاه رحمه اللّه\r\nپسر قطب الدّين محمد بن انوشتكين است . جد وى غلام بلكاتكين از ممالك سلطان ملكشاه سلجوقى بود و پس از فوت خواجهء خود در خدمت سلطان ترقى كرد و شحنگى خوارزم به او متعلق شد و قطب الدّين محمد پسرش در ولايت مرو به جلالت و شجاعت معروف آمد و در زمان بركيارق و سلطان سنجر بن ملكشاه حكومت خوارزم يافت و مدت سى سال به استقلال گذرانيد و پسرش اتسز بعد از او با سلطان سنجر به صداقت و اخلاص متابعت مىكرد و آخر الامر به طغيان و عصيان سر برآورد و به مقابله و مقاتله درآمده منهزم شد . پسرش ايل قتلغ گرفتار و به حكم سلطان او را به دونيم زدند و سليمان شاه برادرزادهء سلطان حكمران خوارزم شد و به دو تاخته او را از خوارزم بيرون كرده استقلال يافت و در سركشى افزود در سنهء 532 كه سلطان سنجر از لشكر قراختا هزيمت يافت اتسز مرو را غارت كرده مزيد رنجش سلطان شد و لشكر به خوارزم كشيد و اتسز از در عذر و بندگى درآمده بعضى ابيات گفته به سلطان فرستاده و به نحوى كه در تواريخ مسطورست آخر كار در سلطنت خوارزم مستقل گرديده مدت شانزده سال خوارزم شاه بود و در شب نهم جمادى الآخر سنهء 546 درگذشت و هفت تن از اولاد وى بعد ازو خوارزم شاه شدند و استقلال تمام يافتند و آخرين آنها سلطان جلال الدّين منكبرنى ، و سلطان اتسز پادشاهى با كمال بوده ، اين ابيات از اوست كه به سنجر نوشته است :\r\n مرا با ملك طاقت جنگ نيست * به صلح ويم نيز آهنگ نيست\r\nملك شهريارست و از شهريار * هزيمت شدن بنده را ننگ نيست\r\nاگر بادپايست خنگ ملك * كميت مرا نيز پا لنگ نيست \r\n\r\n","description":"","footnote":"","page_name":" 31 ","page_number":105},
  {"content":"\r\n\r\n به خوارزم آيد به سقسين روم * خداى جهان را جهان تنگ نيست \r\n\r\n4 اتابك سعد بن زنگى رحمه اللّه\r\nاز مشاهير اتابكيّهء سلغريه فارس است كه در اواخر سلجوقيّه خروج و بر معارج حكمرانى عروج كردند . اتابك سعد به شجاعت و سخاوت مشهور عهد خود بوده چنان كه در تواريخ آمده در زمانى كه سلطان محمد خوارزمشاه در سنهء 634 قصد بغداد كرد اتابك سعد با هفتصد سوار خود را در حدود رى بر لشكر سلطان زده سه صف از صفوف لشكر بىشمار سلطان را درهم شكسته پس از زين جدا شده گرفتار گرديد و از سلطان عذر خواست و چون خوارزمشاه با وى قرار مصالحه و پيوند داد روانهء شيراز شد و پسرش بر وى از قبول طاعت خوارزمشاه عاصى شده با سپاه بسيار در نايين بر سر راه پدر آمده بر پدر زخمى زد . سعد متغير شده گرزى بر سر اتابك ابو بكر فرزندش زده او را از اسب بيفگنده دست‌بسته به شيراز برد و محبوس كرد و به عهودى كه با خوارزمشاه كرده بود وفا نمود و دختر خود ملكه خواتون را كه نامزد سلطان جلال الدّين منكبرنى كرده بود به خوارزم فرستاد و مدت بيست و نه سال سلطنت فارس نموده درگذشت .\r\nگويند اين رباعى ثانوى را در مجلس خوارزمشاه گفته :\r\n ماييم كه دل از بر ما يك‌سو شد * چون تير بر يار كمان‌ابرو شد\r\nگو فاش بدانند همه دشمن و دوست * زنگيست كه ترك خويش را هندو شد \r\n\r\nو له\r\n در رزم چو آهنيم و در بزم چو موم * بر دوست مباركيم و بر دشمن شوم\r\nاز حضرت ما برند انصاف به شام * وز هيبت ما برند زنار به روم \r\n\r\n","description":"","footnote":"","page_name":" 32 ","page_number":106},
  {"content":"\r\n\r\n\r\n5 سلطان اويس جلاير رحمه اللّه\r\nپسر امير شيخ حسن ايلكانى است . از اولاد امير ايلكان جلاير چهار نفر مدت هشتاد و شش سال سلطنت نموده‌اند و وى دويم سلطان آن طبقه است . پادشاهى عدالت‌گستر و شهريارى رعيت‌پرور بوده و در هفتصد [ و 
  ] شصت تمامى آذربايجان و ارّان و موغان و شيروان و موصل را ضميمهء بغداد و عراق عرب كرده شرح حالش در تواريخ مضبوط است . مدت نوزده سال بالاستقلال سلطنت كرده در سنهء 776 درگذشت . وى معاصر شاه شجاع آل مظفر است و غالبا در ميان ايشان معادات بوده آن پادشاه دانا را طبعى موزون و اين قطعه را در مرض موت گفته :\r\n ز دار الملك جان روزى به شهرستان تن رفتم * ببودم مدتى آنجا و زانجا با وطن رفتم\r\nغلام خواجه‌اى بودم بر او عاصى شده عمرى * پس افكندم كفن بر دوش و پيشش با كفن رفتم\r\nهمايون طاير قدسم مقفس گشته يك‌چندى * قفس بشكست و من پرواز كردم تا چمن رفتم\r\nحريفان را بگو ساقى كه آخر گشت دور ما * شما را باد اين محفل به كام دل كه من رفتم \r\n\r\n6 ابو يزيد مظفرى رحمه اللّه\r\nاز شاهزادگان آل مظفر و به فضائل و خصايل همت و شجاعت موصوف و در مخالفت سلطان عماد الدّين احمد برادر خود كوشيده در كرمان مغلوب و مقهور شد و سلطان احمد جرم او را ببخشيد و سالها با او بود و از برادران فاضل شاعر شاه شجاع شيرازى است از وى است :\r\n\r\n","description":"","footnote":"","page_name":" 33 ","page_number":107},
  {"content":"\r\n\r\n مرا زين پيش بودى اى برادر * . . . چون جرّه باز تيزچنگى\r\nبه هر صيدى كه مىافگندم او را * نمىدادش مجالى و درنگى\r\nكنون آن باز پرّيدست و ماندست * به دستم تسمه‌اى و جفت زنگى \r\n\r\nو له\r\n از واقعه‌اى تو را خبر خواهم كرد * وان را به دو حرف مختصر خواهم كرد\r\nبا عشق تو در خاك نهان خواهم شد * با مهر تو سر ز خاك برخواهم كرد \r\n\r\n7 ايلدرم بايزيد خان عثمانى\r\nاز مشاهير سلاطين آل عثمان بود و در اسلامبول سالها سلطنتى بالاستقلال نموده با سلاطين فرنگ محاربه كرده مظفر شده آخر الامر با امير تيمور گوركان مقابله كرده مغلوب شده اسير آمد و در آن زمان كه سنهء 5 [ 0 
  ] 8 بود رحلت نموده . اين بيت را به نام او در تذكره‌اى ديدم :\r\n\r\nبيت\r\n هر دود كه بالا رود از سينهء چاكم * ابرى شود و گريه كند بر سر خاكم \r\n\r\n","description":"","footnote":"","page_name":" 34 ","page_number":108},
  {"content":"\r\n\r\n\r\n8 احمد خان گيلانى رحمه اللّه\r\nاز فضلاى حكام گيلان و از عظماى سادات طبقهء امير كياى ملاطى حسنى بوده برادرزادهء ميرزا على كياست كه در عهد سلاطين تركمانيه حكمران گيلان و مازندران و طبرستان بوده ، در عهد دولت شاه‌طهماسب بن شاه اسماعيل صفوى استقلالش از تمامت سلاطين گيلان درگذشت و به خلاف آبا و اجداد با صفويه نفاق گزيد - چنان كه در مجلد هشتم روضة الصفاى ناصرى مفصلا مرقوم داشته‌ام - سرداران شاه‌طهماسب ، گيلان را تسخير و او را دستگير كرده به خدمت آورده و به حكم شاه در قلعهء قهقهه كه نواب اسماعيل ميرزا هم در آن محبوس بود بردند و به حارسان سپردند و مدتها در آنجا گرفتار بود و بعد از فوت شاه‌طهماسب ، اسماعيل ميرزا او را بيرون آورده حكومت گيلان داد . در عهد شاه‌عبّاس ، خايف شده از گيلان فرار كرده به عراق عرب رفته در سنهء 920 وفات يافت اين اشعار از نتايج طبع وقاد اوست :\r\n نشنود از كسى پيام مرا * كه نبايد شنود نام مرا \r\n\r\nو له\r\n شام فراق كار من زار مشكلست * صبح وصال ار ندمد كار مشكلست\r\nجان دادنم به پاى تو آسان بود و ليك * محروميم ز لذت ديدار مشكلست \r\n\r\nو له\r\n خموشى شب هجرم نه از صبورى بود * دمى كه ناله نكردم ز بىشعورى بود \r\n\r\nو له\r\n بخت وارون دوست دشمن يار يار ديگرست * رفت آن روزى كه ديدى روزگار ديگرست \r\n\r\n","description":"","footnote":"","page_name":" 35 ","page_number":109},
  {"content":"\r\n\r\n\r\nو له\r\n من مجنون‌صفت از موى سر پيراهنى دارم * ز مو باريكتر در زير پيراهن تنى دارم \r\n\r\nو له\r\n برون ز كوى تو با خون ديده خواهم رفت * هزار طعن ز مردم شنيده خواهم رفت\r\nبه پاىبوس تو چون آمدم ندانستم * كه پشت دست به دندان گزيده خواهم رفت \r\n\r\nو له\r\n قاتل من چو به‌سوى من محزون گذرد * چشم پرخون مرا بيند و از خون گذرد \r\n\r\nو له\r\n بدگمانى بين كه با هركس حكايت مىكنم * او تصور مىكند كز وى شكايت مىكنم \r\n* * *\r\n تو را كاى همنشين بر گريهء من خنده مىآيد * چو من كارت به بىرحمى نيفتادست پندارى \r\n\r\nاين رباعى را در زمان محبوسى در قلعهء قهقههء قراداغ به شاه‌طهماسب صفوى فرستاده\r\n از گردش چرخ واژگون مىگريم * از جور زمانه بين كه چون مىگريم\r\nبا قد خميده چون صراحى شب و روز * در قهقهه‌ام وليك خون مىگريم \r\n\r\nدر جواب او گفته‌اند\r\n آن روز كه كارت همگى قهقهه بود * با راى تو راى سلطنت صدمهه بود\r\nامروز درين قهقهه با گريه بساز * كان قهقهه را نتيجه اين قهقهه بود \r\n\r\n","description":"","footnote":"","page_name":" 36 ","page_number":110},
  {"content":"\r\n\r\n\r\n9 سلطان احمد جلاير\r\nپسر سلطان اويس بن شيخ حسن ايلكانى است و بعد از فوت پدر سلطان حسين برادر خود را در تبريز كشته بر مسند سلطنت تكيه كرد . شهريار سفاك و پادشاه بىباك بود شيخ‌على و پيرعلى برادران خود را كه به اغواى عادل آقا با وى محاربه كردند در رزم ديگر به قتل آورد و با سلطان بايزيد برادر ديگرش به وساطت هوشنگ بن كاوس والى شيروان مصالحه كرد ولى به سر نبرده در سلطانيه او را گرفته به بغداد فرستاد . درين ايام امير تيمور صاحبقران عزيمت ايران كرده سلطان احمد به بغداد رفته و چون تاب مقاومت امير نداشت به روم گريخت و روزگارى در پناه سلطان ايلدرم بايزيد بماند چون امير روم بگرفت وى به مصر رفت پادشاه مصر به حكم امير سلطان احمد و قرايوسف تركمان را گرفته ، به امير فرستادن خواست . مقارن اين احوال امير درگذشت و هر دو آزاد شدند ، قرايوسف به آذربايجان آمد و او به بغداد شد هر دو مستقل شدند و به خلاف عهد با هم مقاتله كردند . سلطان احمد مغلوب شد و در تبريز مخفى گشت و به دست آمد و در سنهء 813 مقتول شد . سلطان احمد مدت بيست و نه سال حكومت كرده و با جلال الدّين شاه شجاع مظفرى مخالفتها داشت و قطعه‌اى كه به نام سلطان اويس در جواب قطعهء شاه شجاع نقل كرده‌اند به نام وى ديده شده لهذا نخست قطعهء شاه شجاع را بايد نگاشت سپس جواب او را تحرير كرد تا مربوط افتد و اين است :\r\n\r\nاين قطعه را جلال الدّين شاه شجاع به برادر خود محمود كه از لشكر بغداد مدد خواسته فرستاده :\r\n ابو الفوارس دوران منم شجاع زمان * كه نعل مركب من طوق قيصرست و قباد\r\nمنم كه نوبت آوازهء صلابت من * چو صيت همت من در بسيط خاك افتاد\r\nچو مهر تيغ‌گذار و چو صبح عالمگير * چو عقل راهنماى و چو شرع پاك‌نهاد\r\nكمال صولتم از حيلت كسان ايمن * هماى همتم از منّت خسان آزاد\r\nنبرده عجز به درگاه هيچ مخلوقى * كه بر بناى توكل نهاده‌ام بنياد \r\n\r\n","description":"","footnote":"","page_name":" 37 ","page_number":111},
  {"content":"\r\n\r\n به هيچ كار جهان روى دل نياوردم * كه آسمان در دولت به روى من نگشاد\r\nتو رسم و خوى پدر گير اى برادر من * كه شوهريت نيايد ز دختر دلشاد\r\nمكن مكن كه پشيمان شوى در آخر كار * ز مكر روبه بىزور لشكر بغداد\r\nايا شهى كه به اوصاف عقل موصوفى * شهنشهى چو تو از مادر زمانه نزاد\r\nبه غير تو ز بزرگان و فاضلان جهان * كسى به مدح بزرگىّ خود زبان نگشاد \r\n\r\nاين قطعه را سلطان احمد بن سلطان اويس در جواب شاه شجاع گفته به وى فرستاده\r\n بخوانده‌ايم فراوان درين محقر عمر * كتاب نظم و تواريخ نثر از استاد\r\nنخوانده و نشنيده نديده‌ام ز شهان * كسى كه چشم پدر كور كرد و مادر . . . \r\n\r\nرباعى اول را شاه شجاع در فوت برادر خود شاه محمود گفته و جواب را سلطان احمد گفته\r\n محمود برادرم شه شير كمين * مىكرد خصومت ز پى تاج و نگين\r\nكرديم دو بخش تا برآسايد خلق * او زير زمين گرفت و ما روى زمين \r\n* * *\r\n اى شاه شجاع ملت و دولت و دين * خود را به جهان وارث محمود مبين\r\nدر روى زمين اگرچه هستى دوسه روز * باللّه كه به هم رسيد در زير زمين \r\n\r\n10 سلطان احمد برادر شاه شجاع رحمه اللّه\r\nلقبش عماد الدوله است . در بيمارى و مرض موت شاه شجاع متوجه كرمان شد و بر امير اختيار الدّين حسن غلبه كرده در كرمان استقلال يافته خبر فوت شاه شجاع در رسيد و سلطان زين العابدين امير سيورغتمش را به حرب او فرستاده هزيمت يافته به طارم بازگشته و سلطان احمد سكه و خطبه به نام امير سيور صاحبقران كرده مقبول افتاد . امير كرمان را به عماد الدوله\r\n\r\n","description":"","footnote":"","page_name":" 38 ","page_number":112},
  {"content":"\r\n\r\nسلطان احمد و يزد را به شاه يحيى و سيرجان را به سلطان ابو اسحاق واگذاشته سلطان زين العابدين در خدمت بود و سلطان ابا يزيد به سلطان احمد پيوست الحاصل سلطان احمد چهار سال در كرمان به عيش و عشرت گذرانيده و اين اشعار از اوست :\r\n باز آمديم و باز نهاديم اساس عيش * كرديم ز آفتاب قدح اقتباس عيش\r\nبنشين به خرمى كه برآريم بيخ غم * از سبزه‌زار گلشن گردون به داس عيش\r\nهركس قياس كارى و بارى همىكند * بارى نمىكند دل ما جز قياس عيش\r\nاحمد به ملك دنيى [ و 
  ] عقبى به لطف دوست * دارد به قدر همت خود التماس عيش \r\n\r\n11 اكبر شاه بابرى گوركانى هندى\r\nلقبش جلال الدّين و خلف الصدق همايون پادشاه بن بابر ميرزاست و شيخ فيضى دكنى تاريخى به نام او نگاشته . در فهم و دانش و همت و بينش و راى و تدبير و عدل و داد بىنظير بوده معاصر شاه‌عبّاس ماضى صفوى است و با يكديگر مراوده‌اى تمام داشته‌اند . گاهى طبعش به نظم مبادرت مىفرموده ، از اوست :\r\n من بنگ نمىخورم مى آريد * من چنگ نمىزنم نى آريد \r\n* * *\r\n دوشينه ز كوى مىفروشان * پيمانهء مى به زر خريدم\r\nو كنون ز خمار سرگردانم * زر دادم و دردسر خريدم \r\n\r\n","description":"","footnote":"","page_name":" 39 ","page_number":113},
  {"content":"\r\n\r\n\r\n12 امام قلى خان والى بخارا\r\nاز پادشاهان عظيم الشأن تركستان بوده معاصر شاه‌عبّاس ثانى صفوى است در سال يك هزار و پنجاه به واسطهء ضعف قوّت باصره فرمانفرمايى ماوراءالنهر را به پسر خود ندر محمد خان واگذاشته ، به قصد زيارت مكهء معظمه عزم ايران كرده نهايت اعزاز ديده به مكه رفته مراجعت كرده . اين رباعى از افكار اوست :\r\n در عالم اگر سينه‌فگاريست منم * وندر ره اعتبار خاريست منم\r\nدر ديدهء من اگر فروغيست تويى * بر خاطر تو اگر غباريست منم \r\n\r\n13 امير ابو اسحاق رحمه اللّه\r\nو هو شيخ امير ابو اسحاق انجويه بن شاه محمود وكيل خالصه‌جات سلاطين مغول بوده كه ارپا خان او را بكشته بعد از او با امير شيخ ابو اسحاق به شيراز آمده استعدادى حاصل كرده گويند اصل ايشان هروى و از نسل عبد اللّه انصارى است . اين رباعى را به عبد اللّه اوزبك تهديد نموده به تركستان فرستاده :\r\n\r\nرباعى\r\n عمرم همه در فراق و حرمان بگذشت * اين عمر گرانمايه چه ارزان بگذشت\r\nعمرى كه سزد صرف سمرقند و هرى * افسوس كه در اگرهء ويران بگذشت \r\nچون سلطان ابو سعيد بهادر خان چنگيزى درگذشت و در هر سرى سودايى درافتاد امير مسعود شاه انجو كه ارشد اولاد امير محمود شاه بود بر تمامت ملك فارس سلطنت يافت و امير شيخ ابو اسحاق به يزد رفت و امير مبارز الدّين محمد پدر امجد شاه شجاع كه در آن وقت حاكم يزد بود\r\n\r\n","description":"","footnote":"","page_name":" 40 ","page_number":114},
  {"content":"\r\n\r\nوى را استقبال كرده مهمان‌دارى نموده روانهء كرمان كرد ديگر بار برگشته قصد تسخير يزد نمود و ما بين امير محمد و وى جنگها رفت و وى از يزد روى بتافت در اين حال از جانب امير پير حسين چوپانى خبر آمد كه قصد استخلاص فارس دارد امير محمد با او موافقت كرده فارس را مسخر كردند و پير حسين بر مسند شهريارى تكيه زد و امير محمد به كرمان تاخت و مسخر ساخت و شرف الدّين مظفر و شاه شجاع فرزندان خود را بخواند و به ملك‌گيرى پرداخت و در سنهء اثنى اربعين سبعمائه امير شيخ ابو اسحاق از جانب امير پيرحسين حكومت اصفهان يافت و ملك اشرف چوپانى بر امير حسين غلبه كرده او به امير شيخ حسن چوپانى ملتجى شد و به قتل اندر آمد و شيخ ابو اسحاق شيراز را بگرفت و ملك اشرف را بشكست و روزگارى با امير محمد مبارزت كرد و پس از چهارده سال سلطنت در اصفهان محصور شد و به دست شاه سلطان اسير گشت . او را به خدمت امير محمد آوردند در سنهء 757 به قتل رسانيد و خواجه شمس الدّين محمد حافظ شيرازى در اين بيت خود اشارت به واقعهء او كرده كه گفته :\r\n\r\nنظم\r\n راستى خاتم پيروزهء بواسحاقى * خوش درخشيد ولى دولت مستعجل بود \r\nعلى الجمله وى مردى فاضل و شاعر بوده ، در هنگام گرفتارى خود اين رباعى گفته است :\r\n\r\nرباعى\r\n افسوس كه مرغ عمر را دانه نماند * اميد به هيچ خويش و بيگانه نماند\r\nدردا و دريغا كه درين مدت عمر * از هرچه بگفتيم جز افسانه نماند \r\n\r\nو له\r\n با چرخ ستيزه كار مستيز و برو * با گردش دهر در مياميز و برو\r\nيك كاسهء زهرست كه مرگش خوانند * خوش دركش و جرعه در جهان ريز و برو \r\n\r\n","description":"","footnote":"","page_name":" 41 ","page_number":115},
  {"content":"\r\n\r\n\r\n14 القاص ميرزاى صفوى\r\nفرزند ارجمند شاه فلك جاه شاه اسماعيل ماضى صفوى بوده ، در كمالات خسروانه نظير نداشته عاقبت الامر از برادر رنجيده به سلطان سليمان خان خواندگار پيوسته لشكر بر سر شاه‌طهماسب خان برادر اكبر خود آورده در ايران خرابيها نمود و جلادتها به ظهور آورد كه در تاريخ صفويه نگاشته‌ام . در سنهء 984 در مشهد درگذشت و از اوست :\r\n\r\nاين مطلع قصيده و رباعى از اوست\r\n منم كه نيست مرا در جهان نظير و همال * به رزم ، دشمن جانم به بزم دشمن مال \r\n* * *\r\n چون شير درنده در شكاريم همه * دايم به هواى نفس ياريم همه\r\nگر پرده ز روى كارها بردارند * معلوم شود كه در چه كاريم همه \r\n\r\n15 انور زند شيرازى رحمه اللّه\r\nاسمش محمد ابراهيم خان و فرزند كهتر محمد كريم خان زند مشهور به وكيل است كه سى سال سلطنت كرده ، بعد از پدر گرفتار فتنهء اعمام و اخوان شد و ديدهء جهان‌بين را وداع كرد و به عتبات عاليات رفته معتكف شد . در سنهء 1216 رحلت نمود . طبع خوشى داشته اشعار فارسيه مىسروده در متأخرين شعرا منسلك است . از وى است :\r\n گرفتم اينكه رهم بستند از سر كويت * چه مىكنند كه دارد دلم نهان به تو راهى \r\n\r\n","description":"","footnote":"","page_name":" 42 ","page_number":116},
  {"content":"\r\n\r\n\r\nو له\r\n دلا چندى رهايى جو پس آنگه شو گرفتارش * كه چندى عزّتى دارند پيشش نوگرفتاران \r\n\r\nو له\r\n چو خواهد مدعى احوال آن سيمين بدن پرسد * ز غيرت تا كند خون در دلم آيد ز من پرسد\r\nغرور حسن اگرچه ماه كنعانست نگذارد * كه يك‌ره شرح حال ساكن بيت الحزن پرسد \r\n\r\nو له\r\n شدت لاغريم بين كه نيفگند به دام * جنبش آن‌قدر كه صياد خبردار شود \r\n\r\nو له\r\n هنگام عجز بوسم زان پاى پاسبانش * كز شرم چون كشد پاىبوسم من آستانش \r\n\r\nو له\r\n هرگز مكن به وعده وفا گرچه با منست * ترسم خدا نكرده بدين شيوه خو كنى \r\n\r\nو له\r\n اى باد صبا بگو فلان را * كاى نظم خوشت چو لؤلوئى تر\r\nاى از فصحاى عصر افصح * وى از شعراى شهر اشعر\r\nگفتى تو قصيده‌اى به مدحم * مانند عروس پر ز زيور\r\nآن باكره در نكاح من بود * عقدش بستى به جاى ديگر\r\nدر مذهب هيچ‌كس روا نيست * يك زن به حبالهء دو شوهر \r\n* * *\r\n\r\n","description":"","footnote":"","page_name":" 43 ","page_number":117},
  {"content":"\r\n\r\n اى راحت جان كه دل به جان مايل تست * اى آفت دل كه صيد دل بسمل تست\r\nبااين‌همه بيداد توام زنده هنوز * جانى دارم كه سخت‌تر از دل تست \r\n\r\nو له\r\n عمريست مرا ز عشق فريادى نيست * وز دست ستمگرى مرا دادى نيست\r\nبر هر در و بام مىپرد مرغ دلم * از شوق گرفتارى و صيادى نيست \r\n\r\nو له\r\n كوشم كه پسنديده به هر فن باشم * يك‌چند خلاف راى دشمن باشم\r\nچون نور به چشم مردمان گيرم جاى * تا هركه به رويت نگرد من باشم \r\n\r\n16 ابو سعيد بهادر خان چنگيزى رحمه اللّه\r\nفرزند سلطان محمد ملقب به خدابنده است . چون پدرش در هفتصد و هفده و كسرى درگذشت سلطان ابو سعيد بهادر خان در سن دوازده‌سالگى بر مسند سلطنت متكى شد . به واسطهء قلت تجربه و سن شباب اختيار رتق و فتق تمام امور و مهام ملك در قبضهء قدرت امير چوپان سلدوز كه امير الامراء او بود درآمد و او اولاد و اقارب خود را در تمام ممالك محروسه حكومت و ايالت داده استقلال كامل حاصل كرده و تفصيل حالات سلطان و امير در تواريخ مسطورست .\r\nالحاصل در يكى از جشنهاى آن ايام سلطان را نظر بر بغداد خاتون دختر امير چوپان كه زن شيخ امير حسن ايلكانى بود ، افتاده عاشق او شد و بىقرار گرديد . آخر الامر به امير اظهار ما فى الضمير كرده سودى نداد و اين امر رفته‌رفته مايهء كدورت و كينهء سلطان از امير گرديد و كمر همّت بر استيصال امير چوپان بست . نخست دمشق خواجه پسر او را بكشت پس به حكم سلطان امير چوپان را در هرات با پسرش به قتل آوردند . على الجمله از اوست :\r\n\r\n","description":"","footnote":"","page_name":" 44 ","page_number":118},
  {"content":"\r\n\r\n ميان كعبه و ما گرچه صد بيابانست * دريچه‌اى ز حرم در سراچهء جانست \r\n\r\nو له\r\n بيا به مصر دلم تا دمشق جان بينى * كه آرزوى دلم در هواى بغدادست \r\n\r\n17 امير آغاجى على بن الياس\r\nاز قدماى امراى آل سامان و از اكابر حكام بلاد كرمان بوده حكيم ابو الحسن دقيقى مروزى كه از شعراى آل سامان بوده امير را مداحى بسيار نموده است به هر صورت مردى دانا و عالم و شجاع و سايس و عادل و شاعر و فصيح بوده . از اشعار اوست :\r\n\r\nاين قطعه را در ذكر مجدت و حشمت خود گفته\r\n اى آنكه ندارى خبرى از هنر من * خواهى كه بدانى كه نىام نعمت پرورد\r\nاسب آر و كمان آر و كمند آر و كتاب آر * شعر و قلم [ و 
  ] بربط و شطرنج و مى و نرد \r\n* * *\r\n هل تا جگرم خشك شود آب نماند * در چشم من آبيست كزان دجله توان كرد \r\n\r\nو له\r\n اگر از دل حصار شايد كرد * جز دل من تو را حصار مباد\r\nمهربانيت را شمارى نيست * زندگانيت را شمار مباد \r\n\r\n","description":"","footnote":"","page_name":" 45 ","page_number":119},
  {"content":"\r\n\r\n\r\nو له\r\n زان باده‌اى كه چون به قدح آمد او زخم * ياقوت ازو حجر شد و بيجاده زو شرر\r\nبيرون جام بينى از نام آن نشان * چون در ميان ابر تنك قرصهء قمر \r\n* * *\r\n به هوا درنگر كه لشكر برف * چون كنند اندر آن همى پرواز\r\nراست همچون كبوتران سفيد * راه‌گم‌كردگان گم‌كردگان ز هيبت باز \r\n\r\n18 افسر قاجار حفظه اللّه تعالى\r\nنواب شاهزاده محمد رضا ميرزا فرزند خاقان صاحبقران فتحعلى شاه قاجارست كه در سيم ذى قعدة الحرام در سنهء 1211 در تهران متولد شده و در آن ايام حضرت خاقان به امر خاقان اكبر آقا محمد شاه روانهء فارس بود در منزل قمشه در مزار شاه رضا اين مژده به حضرت خاقان رسيد آن مولود مسعود را شاه رضا نام داد و به محمد رضا ميرزا معروف شد و پس از سالى چند به كسب علوم اشتغال جست به كمالات صورى و معنوى ممتاز گشت در خصايص هنر كه ملك‌زادگان را لازم است سرآمد اقران شد و پيوسته مورد الطاف حضرت خاقان صاحبقران نور اللّه مضجعه مىبود و سعادت حضور داشت تا در سال يك هزار و دويست و سى و چهار به حكمرانى ايالات گيلانات مفتخر آمد و بدان ولايات رفت و سالى چند در آن ديار جنت مانند همىبود و به واسطهء ارادت و اخلاص با مشايخ و كمّلين عهد و رعايت جانب آن طايفه ، خاصه جناب فخر المحققين كهف الحاج مولانا محمد جعفر بن حاج صفر خان قراگوزلوى همدانى رحمه اللّه عليه كه از معارف فضلا و عرفا بود جماعتى از ارباب سلوك به گيلان اجتماع يافته از انعام عامش مرفه الحال بودند و اين معنى خلاف خاطرخواه علما و امناى دولت گرديده گاهى در حضرت خاقانى از در سعايت شكايت مىكردند على الجمله بعد از رحلت خاقان صاحبقران در شهر اصفهان اين شاهزادهء دانا نظر به خلوص عقيدت به حضرت وليعهد دولت محمد شاه بن نايب‌السلطنهء مبرور -\r\n\r\n","description":"","footnote":"","page_name":" 46 ","page_number":120},
  {"content":"\r\n\r\nاز اصفهان عزيمت آذربايجان نموده در مدت هفت روز اين مسافت را قطع و در آن حضرت از اقران سبقت يافته در ركاب نصرت مآب پادشاهى به دار الخلافه آمده غالبا در خلوت و جلوت به شرف حضور مخصوص بود . على الجمله شاهزاده‌ايست خليق و به زيردستان شفيق ، به كمالات مسلم و به علو حالات بر امثال مقدم از مشرب حال و ذوق با بهره‌اى وافى و رتبه‌اى كافى در هنگام فراغت طبع اشرفش به نظم غزليات و مثنويات راغب و از آن جمله است :\r\n اى زخم تو مرهم دل ما * وى روى تو شمع محفل ما\r\nحاجت نبود به تير و خنجر * مژگانت بس است قاتل ما\r\nما در همه عمر مايل تو * روزى نشدى تو مايل ما \r\n\r\nو له\r\n ز هول روز قيامت بود چه باك آن را * كه صبح كرده به اندوه شام هجران را\r\nخضر به ميكده گر راه يافتى بىشك * بدل به آتش مىكردى آب حيوان را\r\nاگر نه كافر [ و 
  ] دزدست زلفت از چه برد * ز كعبهء دل عارف متاع ايمان را\r\nبود دو جادوى چشم تو را چه دين كه زنند * به يك نگاه ره كافر و مسلمان را \r\n\r\nو له\r\n خبرى هست كه در شهر شكر ارزانست * گر چنين است يقين پستهء او خندانست\r\nبه طواف حرم و كعبهء وصلت نرسم * پاى ما لنگ و بيابان تو بىپايانست \r\n* * *\r\n شبى به راه تو اى ماه مهر منظر نيست * كه حلقه دارم تا صبح ديده بر در نيست\r\nچرا چو عاشق ديوانه دل ز كف ندهى * مگر كه آينه‌ات اى پرى برابر نيست \r\n\r\n","description":"","footnote":"","page_name":" 47 ","page_number":121},
  {"content":"\r\n\r\n تو را كه تاب بلا نيست گرد عشق مگرد * به دجله پا ننهد هركه او شناور نيست \r\n* * *\r\n آنچه در وصف نگنجد صفت مشتاقيست * رفت ز اندازه سخن باز حكايت باقيست\r\nترسم آخر ز كف از بيم فراقت برود * نيم‌جانى كه به اميد وصالت باقيست \r\n\r\nو له\r\n هركسى را سر سوداست به بازار غمش * من سودازده در سود و زيانم هوسست\r\nعشق پيرى و جوانى نشناسد مكنيد * منعم ار خدمت آن تازه‌جوانم هوسست \r\n* * *\r\n دل شوريده به سر باز خيالى دارد * طالب وصل و عجب فكر محالى دارد \r\n* * *\r\n تا عكس ساقى آينه‌افروز جام شد * جز باده هرچه بود به عالم حرام شد\r\nگر مرغ دل به زلف تو زارى كند مرنج * آرى فغان كنند غريبان چو شام شد \r\n* * *\r\n آتشى در دلم افروخت كه نمرود نكرد * سيل از ديده فروريختم و [ دود 
  ] نكرد\r\nدوجهان هركه بهاى سر موى تو گرفت * من برآنم كه زيان كرد و جوى سود نكرد\r\nز آتش عشق شگفتم كه در آن هركه فتاد * سوخت يكباره سراپاى وى و دود نكرد\r\nكرده‌اى با دل من آنچه به يك غمزه اياز * سالها با دل شوريدهء محمود نكرد \r\n* * *\r\n گر آن لب شيرين به تبسم بگشايى * حلوايى ازين‌پس در دكان نگشايد\r\nپاى از سر كوى تو كشيدن نتوانيم * هركس كه به پا رفت ازين در به سر آيد \r\n\r\nو له\r\n غم و شادى عالم بىثبات است * دمى باشد دمى ديگر نباشد \r\n* * *\r\n\r\n","description":"","footnote":"","page_name":" 48 ","page_number":122},
  {"content":"\r\n\r\n گشاده غنچه لب و گل به خنده مىگويد * كه هرچه خواجه درين دشت كشت مىرويد \r\n\r\nو له\r\n ما از پى ديدار رخش اشك فشانيم * او چون گه ديدار رسد دست فشاند\r\nماه نو اگر بر رخ خورشيد توان ديد * آنگاه توان گفت به ابروى تو ماند \r\n\r\nو له\r\n طفلى نزند سنگ به ديوانه درين شهر * عاقل به چه اميد كند خانه درين شهر\r\nز افسانهء عشق من شوريده دل افسر * افسانهء مجنون شده افسانه درين شهر \r\n* * *\r\n كى سرو بستان با قدت دعوى همتايى كند * كان ز آب و گل روييد و اين از جان و دل بركرد سر\r\nزنجير بر مجنون نهند از آنكه عاقل گردد او * زنجير زلفت مىكند ديوانه را ديوانه‌تر\r\nاز زندگانى بهره برد آن كس كه دارد وقت گل * بر كف شراب لعل‌گون در بر نگار سيمبر \r\n\r\nو له\r\n از پاى طلب نمىنشينم * تا ديگ محبت است در جوش \r\n* * *\r\n كسى از خارخار غم ز عشقم باخبر گردد * كه از سرو گل‌اندامى خلد در پاى دل خارش\r\nبرون از پرده شد گل در چمن تا چهره بنمايد * چو برقع بركشيد آن لاله‌رخ بشكست بازارش \r\n\r\n","description":"","footnote":"","page_name":" 49 ","page_number":123},
  {"content":"\r\n\r\n\r\nو له\r\n حيف بود به بال‌وپر تير تو گر توانمش * از پروبال بركنم در دل‌وجان نشانمش\r\nهرچه حقير سازدم باز امير گويمش * هرچه ذليل داردم باز عزيز خوانمش\r\nآمده‌ام گشاده كف تا بر ازين شجر برم * از لب و از دهان تو پسته خورم شكر برم\r\nطرهء رهزن ازچه‌رو خازن مخزن تو شد * دزد و امانت اى صنم پيش كه اين خبر برم\r\nبحر فناست عشق و من غوطه همىزنم در آن * يا كه به غرقه جان دهم يا كه از آن گهر برم\r\nتخم وفا فشانده‌ام شاخ رضا نشانده‌ام * تا خود از آنچه بر خورم يا چه ازين ثمر برم \r\n\r\nو له\r\n آن يار كه در كون و مكان مىطلبيديم * چون گنج به ويرانهء دل بود چو ديديم\r\nبا عقل نشد طى ره اين وادى و آخر * ديوانه چو گشتيم به مقصود رسيديم\r\nتا دل به سر زلف دلاويز تو بستيم * سررشتهء مهر از همه آفاق بريديم\r\nشد بسته به پربند چو از پاى گشوديم * بنشست به دل تير چو از سينه كشيديم\r\nدر بزم غمت شيشهء ناموس شكستيم * در عشق رخت خرقهء پرهيز دريديم \r\n\r\nو له\r\n آه اگر سيل سرشكم بدهد دست به هم * بحر ز خار شود قطره چو پيوست به هم\r\nصف مژگان تو دانم ز چه پيوست به هم * داده‌اند از پى تاراج دلم دست به هم\r\nدانم آخر كه دو چشم تو بسا فتنه كنند * فتنه خيزد چو نشينند دو سرمست به هم \r\n\r\n","description":"","footnote":"","page_name":" 50 ","page_number":124},
  {"content":"\r\n\r\n دل افسر مشكن چون شكنى چاره مخواه * هيچ‌كس شيشهء بشكسته نپيوست به هم \r\n\r\nو له\r\n تو سست عهدى و ما سخت روى در طلبيم * تو را تمام طرب ما تمام در تعبيم\r\nخراب آن لب ميگون و چشم مخموريم * نه همچو خلق خراب از سلالهء عنبيم\r\nبه پيش حكم تو از فرق تا قدم گوشيم * براى ذكر تو از پاى تا به فرق لبيم\r\nز كيمياى محبت كه ريخت در دل ما * عجب نباشد اگر زرد روى چون ذهبيم\r\nبه نخل عشق تو آويختيم ليك چه سود * كه دست كوته از آن شاخهاى پررطبيم \r\n\r\nو له\r\n من سودازده با لعل تو سودا دارم * جان به كف دارم و يك بوسه تمنا دارم\r\nمست چشمان توام خلق برآنند كه من * مستى از بادهء جام و مى مينا دارم\r\nگوييم چشم بپوش و به رخ من منگر * برنگيرم ز رخت ديدهء بينا دارم\r\nرو سوى گلشن و بستان نكنم من كه ز اشك * دامن خويش پر از لالهء حمرا دارم \r\n\r\n","description":"","footnote":"","page_name":" 51 ","page_number":125},
  {"content":"\r\n\r\n\r\nو له\r\n به لوح دل الف قامتى نوشتم و اكنون * دلى چو حلقهء ميمست و قامتيست چو دالم\r\nز قرب مهر شود مه هلال و در عجبم من * چرا ز دورى خورشيد طلعت تو هلالم \r\n\r\nو له\r\n بشنو چو خردمندان پند از من ديوانه * نى دست ز ساغر كش نى پاى ز ميخانه\r\nخواهى نشوى رسوا با ما منشين اى شيخ * ما رند و خراباتى تو عاقل و فرزانه\r\nآشفتهء زلفت دل دلبستهء خالت جان * اى دانهء تو چون دام وى دام تو چون دانه \r\n* * *\r\n آن دل كه دمى غافل گردد ز غمت خون به * از ديده و از سينه افتاده و بيرون به\r\nدرويشى درگاهت از حشمت جم خوش‌تر * خاك سر كوى تو از ملك فريدون به\r\nآن دل كه نشد مخزن گنجينهء مهرت را * در خاك سيه پنهان چون مخزن قارون به\r\nمجنون خيال تو با خلق نياميزد * منزلگه اين وحشى در گوشهء هامون به \r\n\r\nو له\r\n دل خلق را ندانم به چه حيله مىربايى * تو كه روى خويشتن را به كسى نمىنمايى\r\nبه فقيه گو كه لب را ز نصيحتم ببندد * من و كنج بينوايى تو و گنج پارسايى\r\nبه ميان عشقبازان مثلم به سخت‌عهدى * چو تو در ميان خوبان سمرى به سست‌رايى \r\n\r\n","description":"","footnote":"","page_name":" 52 ","page_number":126},
  {"content":"\r\n\r\n\r\nو له\r\n بىپرده ببينى رخ معشوق ازل را * آن روز كه از پردهء پندار درآيى\r\nدر شاخ تو جز بار جفا نيست مبادا * روزى كه تو اى نخل محبت به برآيى \r\n\r\nو له\r\n بهر آن آينه در پيش نهادند تو را * كه دگر جنت فردوس تمنا نكنى\r\nچهرهء گوهر مقصود نبينى تو اگر * دامن خويش ز خون مژه دريا نكنى \r\n\r\n19 انصاف قاجار\r\nنواب شاهزادهء ملك ايرج ميرزا از فرزندان خاقان كبير صاحبقران طاب ثراه است و از ايام صباوت دست‌پرورد محمد حسن خان ملقب به خانلر خان پسر على مراد خان زند و عمه‌زادهء خاقان ظفرمند بوده در كمالات ساعى و جاهد و به مدارج و معارج دانش و هنر عارج و صاعد آمده در طب نيز مهارتى كامل حاصل كرده كه معالجاتش از روى كمال حذاقت است اجمالا اين شاهزاده در سمو فطرت و علو همت و حسن خط و عظم شعر و آداب فروسيت و ميدان و مجلس و ايوان بىنظير و مزيد همهء هنرها و صفتهاى پسنديده در كمال حسن اخلاق و درويش‌طبعى و خوش‌خويى معروف آفاقست سالها در مشهد مقدس رضوى معتكف بوده و آن حضرت را مداحى مىنموده اكنون در دارالخلافهء تهران است ولادتش در سنهء 1222 بوده و اكنون كه سنهء 1274 در رسيده از عمر شريفش پنجاه و دو سال درگذشته گاهى كه فراغتى از اظهار كمالات ديگر دارند به نظم قصايد غرا و نشر محامد زيبا مىپردازند و غالب اشعار ايشان نيكو و در مدايح و مناقب است بعضى از نتايج افكار ابكارش تيمنا تحرير شد .\r\n\r\n","description":"","footnote":"","page_name":" 53 ","page_number":127},
  {"content":"\r\n\r\n\r\nقصايد\r\n سپهر مردساى آسياسا * براى سودن من گشته بر پا\r\nمدار چرخ گويى ريزد از هم * اگر يك‌دم كند با من مدارا\r\nفتوت را تو گويى خواب در سر * مروت را تو گويى خار در پا\r\nدلم گاه ولا سد سكندر * تنم وقت بلا پهلوى دارا\r\nيكى مشت رياست‌جوى بينى * به دل زهر و به لب دارند خرما\r\nفضيحتشان به سر چون لاش و كركس * نصيحتشان به دل چون خار و خرما\r\nكجا گوشى كه داند حق ز باطل * كجا چشمى كه بيند زشت و زيبا\r\nتمتع فضل را از گوش سامع * تفاخر حسن را از چشم بينا\r\nچه بتوان گفت با اين خلق بدخلق * چه بتوان كرد با اين قوم رعنا\r\nمرا گوهر به چشم اين خسيسان * چنو فصل الخطاب و دست ترسا\r\nهنر در من چو فولادست و آتش * خرد با من چو خورشيدست و حربا\r\nهنر را همچو من بايد مربى * خرد را همچو من شايد مربا\r\nنبود ار من خرد بودى معطل * چو من پيدا شدم او گشت پيدا\r\nچو نبوم من هنردانى چه باشد * يكى اسميست باللّه بىمسما\r\nبس اى انصاف زين اقوال فاسد * بس اى انصاف زين افعال بى جا\r\nچو مويت شير و رويت گشته انگشت * چو عمرت پير و حرصت گشته برنا\r\nاگر ميرى بزن خود گردن حرص * و گر شيرى بجو با نفس هيجا\r\nگه از يزدان سرايى وصف دوزخ * گه از قرآن گرايى سوى صهبا\r\nمرا قهر ملك در جان معيّن * مرا زهر فلك بر خوان مهيا\r\nولى با اين‌همه شادم كه هستم * شهى را بنده كو از نسل زهرا\r\nجهاندارى كه اندر دست حكمش * يكى حقه است اين نه توى مينا\r\nمرا بعد از خداى و از پيمبر * معين و يار در سرّا و ضرّا \r\n\r\n","description":"","footnote":"","page_name":" 54 ","page_number":128},
  {"content":"\r\n\r\n\r\nو له ايضا\r\n ابر نيسان بحر عمان خوار دارد مير ما * فاش گويم دست گوهربار دارد مير ما\r\nوحى منزل قول مرسل عقد منحل جملگى * نكته‌ها باشد كه در گفتار دارد مير ما\r\nآن عزيزستى كه از شوقش گه بيع و شرى * اى بسا يوسف كه در بازار دارد مير ما\r\nاز دل دريا نوال و دست ابر آثار خود * حاصل كون [ و 
  ] مكان ايثار دارد مير ما\r\nغم ندارد راه اندر حضرتش از بهر آنك * فضل يزدان لطف حق غمخوار دارد مير ما\r\nپور دستان شاه توران راى هند اندر سپه * معن و حاتم در حشم بسيار دارد مير ما\r\nمن نديدستم كه آتش بارد از درياى آب * صارمى چون آب آتشبار دارد مير ما \r\n* * *\r\n از گردش اين نه فلك و هفت ستاره * فرياد كه از شش‌جهتم بسته شد ابواب\r\nهمواره دل از تاب جگر تفته در آتش * پيوسته تن از آب بصر رفته به غرقاب\r\nاندر جگرم هيچ نيابند جز آتش * و اندر بصرم هيچ نبينند بجز آب\r\nسر درد كند روز و شب از رنج خمارم * ناخورده از اين كاسه يكى جرعه مى ناب\r\nهيچم گله نبود اگرم چرخ نمايد * خاكسترم اندر سر يا در بر سنجاب\r\nبا همت من ماه شب چارده نايد * اندر نظرم بيشتر از كرمك شب‌تاب\r\nاز شومى بختم نه به رخ آبى و افسوس * آن قطرهء آبم كه شود لؤلوئى خوشاب\r\nاز بعد چهل سال گرم دهر كند روى * چون داروى نوش است پس از مردن سهراب \r\n\r\n","description":"","footnote":"","page_name":" 55 ","page_number":129},
  {"content":"\r\n\r\n\r\nدر مدحت حضرت امام همام على بن موسى الرضا ( ع )\r\n تا سگ نفس تو گرگ شير شكارست * شير تو دايم ز بيم گرگ نزارست\r\nتا كه نزارست شير و گرگ تو فربى * گرگ تو را به ز صيد شير چه كارست\r\nعقل گرفتم چو شير و جهل چو مور آه * شير يكى مور بيشتر ز هزارست\r\nآتش شهوت به آب طاعت بنشان * ور نه تنت مستحق سوزش نارست\r\nهرچه شرارست مستعد شريرست * هركه شريرست مستحق شرارست\r\nنفس يكى ديو ريو و عقل پرىوار * بستهء اين ديو ريو بيهده كارست\r\nچيست به غير از چهار خلط و سه ارواح * آن صنمى كز غمش دل تو فگارست\r\nخاك به چشمش كنند و سر به مغاكش * سيمين‌تن دلبرت كه لاله عذارست\r\nعاقبت آن كل شود كه پيش تو جزو است * عاقبت آن گل شود كه نزد تو خارست\r\nآب چو از جوى اوست آب حياتست * خاك چو از كوى دوست مشك تتارست\r\nهركه نه او را حصار و زور و زرستى * حفظ خداوند لا يزال حصارست\r\nهمت عالى نكو نه قامت عالى * ز آنكه بلندى سزاى سرو و منارست\r\nهست تو را تن چو پشه و اجلت باد * باد چو برخاست پشه را چه قرارست\r\nگر تو بجويى ز گرگ نفس رهايى * چاره نه جز لطف پادشاه كبارست\r\nشاه دوعالم علىّ سيّم آن كو * هشتم اين خاندان هشت و چهارست \r\n\r\nدر صفت شمشير ممدوح خود گويد\r\n اين آتش افسرده و يا آب روانست * يا پرتوى از تيغ شهنشاه جهانست\r\nنارست بلى نار بود لازم فولاد * موجست بلى موج به درياش مكانست\r\nاندر بر آتش چو يكى قطره محيط است * با آتش او آتش دوزخ چو دخانست\r\nآن تيغ خزانيست كه او را نه بهارست * وان دست بهاريست كه او را نه خزانست\r\nنى تيغ يكى اژدر پيريست خميده * كاشنيده كه اژدر به كف شير جوانست \r\n\r\n","description":"","footnote":"","page_name":" 56 ","page_number":130},
  {"content":"\r\n\r\n\r\nو له\r\n شاه جوان كو پناه دولت و دينست * خواجهء پيرش بهر دو كون امينست\r\nنه كشد و نه ستاند و نه ستيزد * نظم جهانش به زير چين جبينست\r\nناظم اين روزگار و هرچه در او هست * شاه اگر با حسام وى نه به كينست\r\nحاجب خدام اوست هرچه امانست * خادم حجاب اوست هركه امينست\r\nهركه سرايش برفت شاه‌نشانست * هركه به خاكش بخفت عرش‌نشينست\r\nطوس از آن مايهء فسوس جنان شد * گنج جهان‌آفرين به طوس دفينست \r\n\r\nو له ايضا\r\n خسروا بخت همنشين تو باد * اسب دولت به زير زين تو باد\r\nهرچه آن انتظام دولت و دين * از حسام تو و نگين تو باد\r\nنور دين و علايم دولت * تا ابد ظاهر از جبين تو باد\r\nاز كمند و كمانت دشمن دون * بسته و خسته روز كين تو باد\r\nجام ناهيد و خنجر بهرام * در يسار تو و يمين تو باد\r\nهرچه عزم فلك بر آن عاجل * قايدش حزم دوربين تو باد\r\nآن مهين جوهرى كه عقلش نام * در گه مشورت امين تو باد \r\n\r\nدر لغز و مدح اميرزاده والى خراسان\r\n چيست آن ابرى كه خود شيريش بر سر مىرود * يا يكى كشتى كه آن با چار لنگر مىرود\r\nكج بخواهى بردنش چون چرخ گردد بر زمين * راست چون خواهى رود بر خط محور مىرود\r\nچون به آب و آتشش اندر جهانى فى المثل * اندرين چون ماهى آنجا چون سمندر مىرود \r\n\r\n","description":"","footnote":"","page_name":" 57 ","page_number":131},
  {"content":"\r\n\r\n گاه جستن گوييا با پاى چوبين مىجهد * گاه رفتن گوييا با پر مضمر مىرود\r\nآن شنيدستى كه جبريل امين را بد دو پر * اين خود آن جبريل كو با چار شهپر مىرود\r\nخود يكى كوهى ولى ابرى بر او باشد سوار * خود يكى ببرى ولى در چشم اژدر مىرود\r\nغرب را تا حد شرق و شرق را تا حد غرب * اين مسافتها به يك ساعت مكرر مىرود\r\nنيستش پر پويد از پا ليك از وجد ركوب * زير پاى حضرت شهزاده با پر مىرود\r\nتيغ را تا او پدر باشد به روز معركه * دشمنش از بيم جان در بطن مادر مىرود \r\n\r\nدر شنعت و تهجين گويد\r\n اى شوخ ستمگار جفاپيشهء عيّار * دنيى لقبستى تو و چون دنيى غدّار\r\nگر دنيى هر چار صباح است يكى را * هر روز تو را فسخ امل از سه و از چار\r\nافگار گر از لطمهء دنيى تن مردم * تو دنيىاى از لطمهء مردم تنت افگار\r\nآنان كه تو را در بر اينك ز تو مهجور * اغيار تو ياران همه ياران تو اغيار\r\nلب همچو شكر دارى ليكن دوجهان زهر * آميخته گردد به شكر از پس گفتار\r\nريش همگان خسته از آن طرهء مشكين * كام همگان تلخ از آن لعل شكربار\r\nضبط . . . ت در هوس راحت اندك * بذل . . . ت در طلب طاعت بسيار\r\nمغلول به قيد تو چه عامى و چه عارف * مشغول به كار تو چه مخمور و چه خمار\r\nدر . . . هوا كردن بسيار تو تردست * در . . . زمين سودن بسيار تو پادار\r\nچون حقهء سيماب تو را حقهء پرسيم * چون گنبد دوار تو را گنبد دوار\r\nكوهيت به . . . و خود آن كوه پر اژدر * غاريت به . . . و خود آن غار پر از مار \r\n\r\n","description":"","footnote":"","page_name":" 58 ","page_number":132},
  {"content":"\r\n\r\n انبار نمايى به درون . . . به خرمن * آنگه به زكاتش بدهى . . . به خروار\r\nبر اذن دخول ارچه به در حلقه بكوبند * بر حلقه تو را كوفت همىبايد مسمار\r\nدر هر كمر از . . . او منطقهء سيم * بر هر . . . از مخزن او افسر زرتار\r\nهم طالب تيمور چو خوانند به تصحيف * هم عاشق ايرج چو ببرند دمش زار\r\nدر بر همه نر دارد و در ره همه ماده * بس ماده و نر روز و شب از اوست به زنهار\r\nآزار كنندش ز پس و پيش و ليكن * خود زار شوند و نرسد هيچش آزار\r\nتا چشم كند شوخ زند مكحله بر ميل * ميل همه از شوخى آن مكحله در كار\r\nتا غوطه دهد ماهى خلقى به يم خون * ماهى دو به خون غرقه كند آن يم ز خار\r\nگه بر فسقه كرسى عاجين كند انعام * گه بر فجره بالش سيمين كند ايثار\r\nهر روز به فساق دو صد نامه نويسد * چون بينى و گيرى و نمايى كند انكار\r\nهشيار چو باشد ز . . . ش اكراه * چون مست شود آنگه بر خلق دهد بار\r\nيك كوره و صد شمش به قانون چه زرگر * يك هاون و صد دسته به فتواى چه حجار\r\nگه گويد صد يوسف مصريم به زندان * گه گويد صد گونه زليخام خريدار \r\n\r\nدر مديحه فرمايد\r\n اى نطق زبان آفرينش * اى كلك بنان آفرينش\r\nبىقوت بازويت نجسته * تيرى ز كمان آفرينش\r\nاز خاطر مفلسان سترده * سود تو زيان آفرينش\r\nديده نظر درست بينت * زان‌سوى كران آفرينش\r\nدادست عصا شعيب رايت * در دست شبان آفرينش\r\nپيش از گفتن شنيده گوشت * يك‌يك سخنان آفرينش\r\nامروز تويى كه مىسرايد * مدح تو زبان آفرينش\r\nجز مدح تو گوش چرخ نشنيد * حرفى ز زبان آفرينش \r\n\r\n","description":"","footnote":"","page_name":" 59 ","page_number":133},
  {"content":"\r\n\r\n\r\nو له\r\n آستانت به علوّيست كه در زير قدم * عرش كرسى نهد آنگاه نمايد تقبيل\r\nمه و خور بهر رواق تو كم از يك مشعل * نه فلك در بر طاق تو كم از يك قنديل\r\nبويى از روضهء خلق تو جنان را ترويح * تفى از آتش قهر تو سقر را تكميل\r\nقطره‌اى بغض تو درياى امل كرده سراب * ذره‌اى حب تو ميزان عمل كرده ثقيل\r\nبر نظام فلكى پاى تو گرديد ضمان * بر مهام ملكى دست تو گرديد وكيل\r\nاز پى تقويت چشم جهان‌بين كردند * روشنان فلك از خاك قدومت تكحيل \r\n\r\nو له ايضا\r\n اى ماه ركاب آهنين‌سم * اى مهر عنان كهكشان دم\r\nديوى تو ولى به گاه پويه * پنهان چو پرى شوى ز مردم\r\nپيدا به زمين به رغم گردون * از چار مهت هزار انجم\r\nاز شرق روى به غرب و آيى * كمتر ز زمان اين تكلم\r\nبا دمّ تو قز چو پشت قنفذ * كيمخت تو نرم‌تر ز قاقم\r\nبر ران تو داغ خسرو عهد * چون مهر بود به سبز طارم \r\n\r\nدر مدح حضرت سلطان ابو الحسن علىّ بن موسى عليه السلام\r\n سيه‌كاسه دهرا من آن ميهمانم * كه از ميزبانيت هردم به جانم\r\nزمانه از آنم سبك سنگ دارد * كه اندر ترازوى دانش گرانم\r\nمرا راحت و رنج يكسان گرم كس * نشيند به خون يا نشاند به خوانم\r\nبدين قلت عمر منت كشيدن * نشايد ز دونان براى دو نانم\r\nبه آبا و اجداد تا كى تفاخر * كه از آب چنين يا كه از ام چنانم\r\nز پوسيده ستخوان چه حاصل كه گويى * فلان را پسر يا پدر بر فلانم\r\nيكى گوهر پاكم ايزد سپرده * من آن گوهر پاك را پاسبانم\r\nمن و خاكروبى درگاه آن شه * كه بوسد زمين زان شرف آستانم \r\n\r\n","description":"","footnote":"","page_name":" 60 ","page_number":134},
  {"content":"\r\n\r\n على بن موسى شه دين و دنيا * كه با مهرش آميختندى روانم\r\nبه فرقم اگر سايهء لطفش افتد * كله سايد از فخر بر فرقدانم \r\n\r\nو له ايضا\r\n نيم ايمن ز دور چرخ ريمن * خدا زين ريمنان دارادم ايمن\r\nمرا ده سال افزون شد كه باشد * به ارض اقدس اندر جا و مسكن\r\nنه از من بنگه موريست آباد * نه از من خانهء موريست روشن\r\nنه‌ام از زرع كس گندم به انبار * نه‌ام از خان كس سبلت به روغن\r\nبه هرجا حزم او نصرش موشّح * به هرجا عزم او فتحش معنون\r\nبه بزمش خاره را كى فرق از زر * به رزمش موم را كى فرق ز آهن\r\nتنم گر پرهنر بينى عجب نيست * گهر از بحر خيزد زر ز معدن\r\nتن صافى به بار آيد نه هر شاخ * كف كافى به كار آيد نه مخزن\r\nهنر با من چو در پولاد آتش * سخن از من چو بوى خوش ز لادن\r\nنباشم يك نظر هرگز چو نرگس * نباشم ده‌زبان هرگز چو سوسن\r\nخدا از منت هستى رهاند * مرا تا وارهم زين مشت غر زن \r\n\r\nايضا\r\n ماه من از در درآ به عقل بزن راه * روز غمم كن چو شام وصلت كوتاه\r\nشكرم آور از آن دو لعل نمك‌خيز * عنبرم افشان از آن دو طرهء دلخواه\r\nيار ببايد كه غم زدايد از دل * ماه ببايد كه كاروان سپرد راه \r\n* * *\r\n اى بر از چرخ هفتمت خرگاه * ماه [ و 
  ] خور را ز فر تست كلاه\r\nاز براى عمود خرگاهت * محور آسمان بود كوتاه\r\nهركه را خوشه‌اى ز خرمن تو * نه فلك پيش همتش چون كاه\r\nپيش لطفت چه هفت و چه هفتاد * گاه عفوت چه پنج و چه پنجاه \r\n\r\n","description":"","footnote":"","page_name":" 61 ","page_number":135},
  {"content":"\r\n\r\n ز آفريننده‌اى بدان رتبت * كافرينش در آن ندارد راه\r\nچون به نعل سمند تو ماند * شب اول عزيز از آن شد ماه\r\nعلى سيمى و نيست تو را * غير اين هفت و چار كس ز اشتباه \r\n\r\nو له ايضا\r\n به هر سر از خداوند جهان سرّيست پنهانى * نداند سرّ آن سر را به غير از ذات يزدانى\r\nدلى خواهم ز جان خالى و جانان را در آن منزل * سَرى خواهم ز سِر مشحون ولى از غير پنهانى\r\nاگر اين آتش عشقت ز سر بيرون رود نبود * به غير از آب و باد و خاك در تركيب انسانى\r\nپى تحقيق دانش تا به كى لا و نعم گويى * كسى را دانش افزون شد كه او دانست نادانى\r\nنشايد غير حيدر بر به منبر كس پس از احمد * نيايد از كبد هرگز بدن را روح حيوانى \r\n\r\n20 آگاه قاجار حفظه اللّه\r\nنواب ركن الدوله اردشير ميرزا خلف الصدق نايب‌السلطنهء مغفور شاهزاده عبّاس ميرزاست در مبادى شباب تحصيل علوم ضروريه كرده پس به آموختن قواعد فروسيت و ميدان و گوى و چوگان و رمى سهام و ضرب حسام و مشق نظام پرداخت تا در همهء فن چون مردم يك فن كمال يافت و در عهد حيات وليعهد گردون مهد نايب‌السلطنه به حكمرانى گروس و صاين‌قلعه اختصاص داشت تا در به دو دولت محمد شاه ثانى قاجار طاب ثراه با توپخانهء جمعى خود به\r\n\r\n","description":"","footnote":"","page_name":" 62 ","page_number":136},
  {"content":"\r\n\r\nتقبيل ركاب اعلى آمده به دار الخلافه رفته مأمور به استيصال شاهزاده اسماعيل ميرزا والى شاهرود و بسطام شد طوعا و كرها به دربار شاهش فرستاد و به انتظام مهام استرآباد و گرگان مأمور گشت و خدمات بزرگ به انجام آورد سالها به حكمرانى مازندران و استرآباد و عربستان و لرستان بزيست و مدتى حاكم دارالخلافهء تهران بود و با عموم خلايق به مكرمت و معدلت سلوك فرمود در غيبت و حضور موكب فيروزى كوكب شاهنشاه عصر ابو النصر ناصر الدّين شاه خلد اللّه ملكه حافظ گنج و خزاين و ناظم جيش و جنود نامعدود بود اكنون [ چندى است 
  ] كه به حكومت گيلان و رشت مخصوص گشته على الجمله در كمالات منقول و معقول و مراتب عربيه و مقامات ادبيه و رياضى و حكمت و اخبار و تواريخ و سير و اخلاق و سلوك و خطوربط و نظم و نثر و عروض و بديع ماهر و كامل مىباشند گاهى در زمان فراغ به نظم قصايد و غزليات مبادرت مىفرمايند و از آن جمله است :\r\n\r\nدر ستايش حضرت شاهنشاه عهد سلطان ناصر الدّين پادشاه قاجار و مدح صدر اعظم\r\n در ازل ذرات ارواح مكرم جلوه كرد * پس به حكمت روضهء رضوان و آدم جلوه كرد\r\nفرّ و افسر با فريدون جام با جمشيد جم * تاج و رخش شاه كيكاووس و رستم جلوه كرد\r\nبهمن و اسفنديار از دودهء لهراسب شاه * سام دستان زال زر از تخم نيرم جلوه كرد\r\nپس رسولان هدى از انبيا و اوليا * همچو نوح و شيث و هود و آصف و جم جلوه كرد\r\nصالح و ادريس و ابراهيم و اسماعيل پاك * از پى ارشاد خلق و نظم عالم جلوه كرد\r\nشد ستوده از جهان ايوب و اسحاق و شعيب * حسن و عشق يوسف و يعقوب با هم جلوه كرد \r\n\r\n","description":"","footnote":"","page_name":" 63 ","page_number":137},
  {"content":"\r\n\r\n پس هويدا موسى عمران شد و هارون ز خلق * هم حواريون و هم عيسى مريم جلوه كرد\r\nيك نظر چون كرد در كار جهان جان‌آفرين * بهر عدل و جود نوشروان و حاتم جلوه كرد\r\nزان نظاره ختم شد بر احمد و حيدر وجود * عالم و آدم همه زان هر دو خاتم جلوه كرد\r\nپس به جاى احمد و حيدر براى خاص و عام * ناصر الدّين پادشاه و صدر اعظم جلوه كرد\r\nشاه اندر جاه و صدر از قدر از هر شاه و صدر * همچو گل از خار و همچون شهد از سم جلوه كرد\r\nاز همه شاه اين مهين شاه مظفر زبده شد * وز همه صدر اين بهين صدر معظم جلوه كرد\r\nاز شميم سنبل گلزار اخلاق تو بود * آنچه در جنت رياحين و سپرغم جلوه [ كرد 
  ]\r\nكلك من در وصف [ و 
  ] تقرير تو چون نيشكرست * گرچه در چشم حسودت همچو ارقم جلوه كرد \r\n\r\nدر مدحت شاهزاده وليعهد مغفور نايب‌السلطنه گويد\r\n الا اى دلارا نگار ستمگر * به رخ همچو ماه و به لب همچو شكر\r\nنتابد چو رخسار تو ماه نخشب * نبالد چو بالاى تو سرو كشمر\r\nتو را مه بناگوش و خط همچو سنبل * تو را رخ چو خورشيد و قامت صنوبر\r\nصنوبر كه ديدست بارش ز خورشيد * كجا رسته از گرد مه سنبل تر\r\nقدت گاه رفتار سروى خرامان * لبت گاه گفتار لعلى سخنور\r\nبه ابروى و مژگان گرفتى جهانى * چو شمشير شهزادهء دادگستر\r\nخديو جهانگير عباس شه آن * كه شد صيت عدلش بر از هفت كشور \r\n\r\n","description":"","footnote":"","page_name":" 64 ","page_number":138},
  {"content":"\r\n\r\n به رزم اندرون چون به آجام ضيغم * به بزم اندرون چون به فردوس كوثر\r\nنمايد بر اشقر همى دست و تيغش * چو خورشيد [ و 
  ] گردون چو موسى و اژدر\r\nز تيغت نه جنبنده را در زمين پى * ز تيرت نه پرنده را در هوا پر\r\nزمين از نعال خيولت پر از مه * هوا از سنان جيوشت پراختر \r\n\r\nدر مدحت سلطان السلاطين شاهنشاه عهد ناصر الدّين شاه و صدر اعظم\r\n تا آصف عهد صدر اعظم * شه تاج و نگين ربوده از جم\r\nزد شاه به اوج ماه خرگاه * زد صدر به فرق بدر پرچم\r\nشد كار زمين ز كلك اين راست * شد پشت فلك ز تيغ آن خم\r\nتدبير فزود اين ز دستان * توفير نمود آن ز رستم\r\nاين گرگ امين نمود با ميش * آن شهد جدا نمود از سم\r\nاز شاه معين كبك شهباز * وز صدر قرين گور ضيغم\r\nاز شاه گسسته عدل كسرى * وز صدر ببسته دست حاتم\r\nاز شاه به كام دوست شادى * وز صدر به نام خصم ماتم\r\nبا شاه چو ماه صدر همراز * با صدر چو بدر شاه همدم\r\nتوأم شده چون دو نور در چشم * يكدل شده چون دو مغز با هم\r\nچون صدر قدم نهاد بر صدر * شد بر همه سروران مقدم\r\nآگاه نگاشت سال تاريخ * شد صدر وزير شاه عالم \r\n\r\nو له ايضا\r\n اى شهرهء شهر و فتنهء برزن * بنما رخ و آتشم به جان برزن\r\nدر مشكين زلف پرخمت كرده * مسكين دل بىقرار من مسكن\r\nآن قامت و زلف و چهره در چشمم * گويى سروست و سنبل و سوسن\r\nآن عطر دو زلف مشك‌بيز توست * يا بوى عبير و عنبر و لادن\r\nنوشين‌لب توست يا ز مل ساغر * سيمين بر توست يا ز گل خرمن \r\n\r\n","description":"","footnote":"","page_name":" 65 ","page_number":139},
  {"content":"\r\n\r\n آن روى تو يا كه راى افرشته * آن موى تو يا كه خوى اهريمن\r\nمژگان تو تيرها زند بر دل * ابروى تو تيغها كشد بر تن\r\nبىطرهء تو كه رشتهء جانست * هر مو به تنم نشسته چون سوزن\r\nهان سوز مرا ز لعل خود بنشان * تا چند زنى بر آتشم دامن\r\nگر شاهان را ز زر بود افسر * از مشك تو را به سر بود گرزن \r\n\r\nدر مدحت قطب السلاطين سلطان محمّد شاه قاجار طاب ثراه\r\n گر دست برى سوى تيغ بران * در پاى تو ريزم ز دل سر و جان\r\nدور از تو بود اى بهار خوبى * يكسان بر من گلستان و زندان\r\nجان خست مرا آن دو چشم فتاك * دل بست مرا آن دو زلف فتان\r\nدر نارم از آن دو نار گلرنگ * در تابم از آن دو مار پيچان\r\nزان افعى افسرده‌ام فسرده * كو گاه چو مارست و گه چو ثعبان\r\nچون قد تو سروى نرويد از باغ * چون خد تو گل نشكفد به بستان\r\nجوشيده تو را مى ز شوق بر رخ * خوشيده مرا خون ز غم به شريان\r\nبگريخت دل‌ريش من از آن خط * مجروح ز عنبر سزد گريزان\r\nجعدت چو فشانى مهت به جوشن * زلفت چو پريشى خورت به خفتان\r\nجوشن بنديدم ز قير و لادن * خفتان نشنيدم ز عنبر و بان\r\nبر ساعد سيمين كف نگارينت * چون رسته بر شاخ بلور مرجان\r\nچهر تو به بالا به سر و خورشيد * جعد تو به عارض به خلد شيطان\r\nدل در سر زلف تو هر شبانگاه * چون مرغ شباويز دارد افغان\r\nدل نالد و سوديش نى ز ناله * چون صعوه كه در چنگ طفل نادان\r\nخوانم ز غمت درس عشق و گريم * چون كودك نو رفته در دبستان\r\nتا دست من از دامنت رها ماند * پيوسته به سر مانده و گريبان\r\nبا كفر سر زلفت اى سيه‌دل * ديريست كه گفتم به ترك ايمان\r\nجور تو ز حد كمال بگذشت * چون حسن تو مهرم نيافت نقصان \r\n\r\n","description":"","footnote":"","page_name":" 66 ","page_number":140},
  {"content":"\r\n\r\n ها عهد ستم بشكن اى جفاجوى * بنديش ازين عهد عدل سلطان\r\nختم همه شاهنشهان محمد * چون ختم رسل بر رسل ز يزدان\r\nجمشيد قوانين هفت كشور * خورشيد اقاليم چاراركان\r\nپاينده به دو حشمت سكندر * شايسته به دو خاتم سليمان\r\nبر مقدم او جبهه سوده قيصر * بر منظر او سجده برده خاقان\r\nبا پرتو رايش چو ذره خورشيد * با بحر سخايش چو قطره عمان\r\nهم شير ز بأسش فگنده چنگال * هم گرگ ز پاسش بكنده دندان\r\nاى خاك رى از مقدم تو خوش‌تر * در ديده‌ام از سرمهء صفاهان\r\nدر عرصهء جاهت فتاده گويى * گردون چو يكى حلقه در بيابان\r\nهر شغل كه جز طاعت تو باطل * هر شعر كه جز مدحت تو هذيان \r\n\r\nمن غزليّاته دام اجلاله\r\n پند ناصح نپذيرد دل شيدايى ما * سر شوريده ندارد غم رسوايى ما\r\nهمه جا هست و به هرجا نگرم پيدا نيست * تا كجا جلوه‌گرست آن بت هرجايى ما\r\nبس‌كه بگداخت غم عشق تو ما را تن و جان * اثرى نيست ز پنهانى و پيدايى ما \r\n\r\nو له\r\n شد زردچهر و سرخ سرشكش هرآن‌كه ديد * بر عارض سپيد تو خال سياه را \r\n* * *\r\n بود مهمان دل تير غمت جايش به چشمم به * كه نتوان داد جا در خانهء تاريك مهمان را \r\n* * *\r\n\r\n","description":"","footnote":"","page_name":" 67 ","page_number":141},
  {"content":"\r\n\r\n بسيست شكر ز بخت بلند خويش مرا * كه يار هست در آغوش و مى به پيش مرا\r\nبه قسمت ازلى هرچه هست خورسندم * نه غم ز كم بود اى خواجه نى ز بيش مرا \r\n\r\nو له\r\n گرفتم اى مصوّر خود كشيدى آن قد و چهره * چسان خواهى كشيدن مستى چشم خرابش را\r\nز غم دستى به دل دارم دگر دستى به دامانش * دريغا كو دگر دستم كه تا گيرم ركابش را \r\n* * *\r\n لعل شكربار يار خوش‌نمكينست * جان به فداى نمك اگر نمك اينست \r\n* * *\r\n ز پادشاهى حسنت چه كم شود آخر * اگر به خلق بگويى كه اين گداى منست \r\n* * *\r\n وصل خود را تو پريچهره به جان نفروشى * ور نه از جان كه بود آنكه خريدار تو نيست \r\n* * *\r\n « تا يار كرا خواهد و ميلش به كه باشد » * من ساكن ميخانه و زاهد به نمازست \r\n* * *\r\n نگار خواست كه آيد برم جفا نگذاشت * بر آن شدم كه روم از درش وفا نگذاشت\r\nبر آستانهء او سر گذاشتم عمرى * گذشت از سرم آن بىوفا و پا نگذاشت \r\n* * *\r\n معذور دارم ار به فراق تو زنده‌ام * زيرا هنوز ذوق وصال تو در سرست \r\n* * *\r\n رحمى كه چو اندوه فراق تو مرا كشت * سودى ندهد گر گزى از رحم سرانگشت\r\nريزد ز فشار مژه خون دلم از چشم * چون آب كز انگور بگيرند به چرخشت \r\n\r\n","description":"","footnote":"","page_name":" 68 ","page_number":142},
  {"content":"\r\n\r\n روى تو چو ماهست و ز مهرش تنِ آگاه * ماند به هلالى كه نمايند به انگشت \r\n* * *\r\n اى كه هرگز از وفا سوى منت آهنگ نيست * رحم كن تا كى جفا آخر دلست اين سنگ نيست\r\nمردم چشمم به هجرت شد سپيد از اشك سرخ * خود غلط گفت آنكه بالاى سياهى رنگ نيست \r\n* * *\r\n نبرم از تو ببرى اگر سرم كه مرا * به تار هر سر مويت هزار پيوندست \r\n* * *\r\n خود مگر آن سرو خوش‌رفتار بر ما بگذرد * ور نه ما را از فراقش قوت رفتار نيست\r\nنيست كمتر درد روز وصل يار از هجر يار * زان كه بزم يار يك‌دم خالى از اغيار نيست \r\n* * *\r\n پرشعله از آهم همه‌شب خرمن ماهست * بر دعوى من نور رخ ماه گواهست\r\nچون هست شبيه دل تو گيرم و بوسم * هر سنگ كه بينم به زمين سخت و سياهست \r\n* * *\r\n زلفت همه شكن‌شكن و پيچ‌پيچ شد * ما را نصيب از آن شكن و پيچ هيچ شد \r\n* * *\r\n همه طومار قضا پر شد از اندوه فراق * غم هجران مرا چون به شمار آوردند\r\nهركه جز عشق تواش كار ازو در عجبم * كه درين غمكده او را به چه كار آوردند \r\n* * *\r\n به روزگار مرا خوشدلم كه يار كشد * كه يار اگر نكشد جور روزگار كشد\r\nنويد وصل به من داد و رخ ز من بنهفت * كه هجرم ار نكشد درد انتظار كشد \r\n* * *\r\n\r\n","description":"","footnote":"","page_name":" 69 ","page_number":143},
  {"content":"\r\n\r\n دردا كه مردم از غم هجران و كس نرفت * در كوى او كه از من مسكين خبر برد\r\nعادت به خواب و تاب دهد چشم و زلف از آنك * جان بيشتر ستاند و دل زودتر برد \r\n* * *\r\n گر پرتو مهر تو به هر سينه نباشد * در سينه كسى را به كسى كينه نباشد\r\nگر منكر ديدار تو شد شيخ عجب نيست * زشتيست كه شايستهء آيينه نباشد \r\n* * *\r\n شگفت آيد مرا از چشم او كز ناوك غمزه * جهانى ناتوان كردست و خود هم ناتوان باشد \r\n* * *\r\n از نقره بسته‌اى به سرين اى پسر سپر * يا جسته بر سرين تو قرص قمر مقر\r\nمور اين ميان ندارد تارى ز زلف خويش * افگنده‌اى به جاى ميان در كمر مگر \r\n* * *\r\n دل به دزديده نگه چشم تو برد از همه‌كس * آه ازين ترك كه مست است و نترسد ز عسس\r\nهوس سيب زنخدان تو دل كرده ز ضعف * ناتوان را نتوان گفت كه بگذر ز هوس\r\nدلم از سينه به رويت نگرانست چنان * كه به گلشن نگرد بلبل بيدل ز قفس\r\nآن نه خطست كه بر گرد لبت مىبينم * كه فرو رفته تو گويى به عسل پاى مگس \r\n* * *\r\n ننهاديم سرى در قدم دلبر خويش * بعد ازينست كف حسرت ما و سر خويش \r\n* * *\r\n چون جان كه نخواهيم برون رفتنش از تن * عشق تو نخواهيم كه بيرون رود از دل \r\n* * *\r\n\r\n","description":"","footnote":"","page_name":" 70 ","page_number":144},
  {"content":"\r\n\r\n دهد بوس و ستاند جان دلا بستان كه شد ارزان * بهاى بوسهء جانان به نقد جان بىحاصل \r\n* * *\r\n خيالم آنكه مگر بينمت به خواب دريغ * كه بىتو خواب نمىگيردم ز دست خيال \r\n* * *\r\n مرا بكشتى و دانم به دامنت نرسد * به حشر دست تظلم ز كثرت مقتول\r\nمرا ز مزرع رويت اميد حاصل بود * چو سبز گشت گذشتم ز حاصل و محصول \r\n* * *\r\n ديوانه نيستم كه بنالم ز درد عشق * تا با غمت ز خود خبرم هست عاقلم \r\n* * *\r\n عهد و پيمان بشكستى و خود آن روز نبود * اعتمادم به وفاى تو كه پيمان بستم \r\n* * *\r\n يك‌چند ز خون دل خود جام گرفتيم * كام دلى از اين دل ناكام گرفتيم \r\n* * *\r\n خورم شراب كه از شر غم شوم ايمن * به كار خير چه حاجت كه استخاره كنم \r\n* * *\r\n مست است و برد دل ز كف مردم هشيار * ما مست چو چشمان تو هشيار نديديم \r\n* * *\r\n زاهد چه دهى توبه‌ام از باده كه صد بار * كردم من از آن توبه و صد بار شكستم \r\n* * *\r\n امروز جام مى خور و چون جام مى بخند * بيهوده چيست در غم فردا گريستن \r\n* * *\r\n تو خفته‌اى و ندانى چه‌ها رود به سرم * بر آستان تو از جور پاسبان بىتو \r\n* * *\r\n\r\n","description":"","footnote":"","page_name":" 71 ","page_number":145},
  {"content":"\r\n\r\n پا را به احتياط نهد بر درت نسيم * ازبس شكسته شيشهء دلها به كوى تو \r\n* * *\r\n دشنام تلخ داد و دعا كردمش كه بود * شيرين‌تر از شكر ز دهان چو قند او \r\n* * *\r\n ترسم رخت ز دود دل من شود سياه * كايينه است و آينه را نيست تاب آه \r\n* * *\r\n تا ندزدى گنج دردم كردمش مخزون به دل * گفتمش پنهان كنم در دل كه از تن مىبرى\r\nدرد مخزون ماند و بردى مخزن دل را ز من * مىندانستم تو آن دزدى كه مخزن مىبرى \r\n* * *\r\n گر خم ابروى بتى قبلهء دل نباشدت * نيست قبول زاهدا هرچه نماز مىكنى \r\n* * *\r\n با مشتريان از چه ندارى سر سودا * بااين‌همه بسيارى كالا كه تو دارى \r\n* * *\r\n هردم چو باد بر من مسكين گذر كنى * تا آتش محبت من تيزتر كنى\r\nگفتى كشم تو را و غمينم كه هر زمان * راى دگر گزينى و فكر دگر كنى \r\n* * *\r\n به عمرى نگذرد بهر تماشا يك‌ره از راهى * كه داند من در آن ره باشم از جمع تماشايى \r\n* * *\r\n چون ميسر نيست ديدارت به بيدارى مرا * كاشكى خوابم ربودى تا به خوابت ديدمى\r\nتا گناه بىحسابت را كنم يكسر قبول * بار ديگر كاش در روز حسابت ديدمى \r\n* * *\r\n حورى به بهشت بزم ما آمد مست * ساقى شد و بگرفت صراحى در دست\r\nيك دور درست مىكشان را مى داد * نوبت چو به من رسيد پيمانه شكست \r\n* * *\r\n\r\n","description":"","footnote":"","page_name":" 72 ","page_number":146},
  {"content":"\r\n\r\n آگاه امشب كه باده‌ات در جامست * وز وصل نگار ماه‌رويت كامست\r\nبا مهر بگو چه وقت تابيدن تست * با مرغ بگو چه بانگ بىهنگامست \r\n\r\n21 احمد على ميرزاى قاجار رحمه اللّه\r\nفرزند شانزدهم حضرت شاهنشاه صاحبقران قاجار و برادر سيم نواب محمود ميرزا و همايون ميرزا بوده و در به دو شباب به همراهى نواب شاهزاده حسين على ميرزا در فارس كسب كمالات نموده پس به دار الخلافه آمده در سنهء 1245 به ايالت خراسان مأمور شد و ميرزا موسى گيلانى نايب به پيشكارى و وزارتش مخصوص بود و روزگارى در خراسان به ولايت و ايالت بگذرانيد در امور سرحدات انتظامى كامل داد و در بلاد و بلوك حكام با دانش و سلوك تعيين نمود . در ايام ولايت او به خراسان مهدى قلى خان جلال الدوله ولد سعادت قلى خان برادر آصف الدوله وزير لكنهور قصد ايران و زيارت مشهد مقدس على بن موسى عليه السلام كرده در عرض راه خراسان گرفتار دزدان تراكمه گرديده بعد از استحضار خاقان صاحبقران مقرر شد كه ده هزار تومان به تراكمه داده مهدى قلى خان را خريدند و سپاهى به تنبيه تراكمه مأمور گرديد على الجمله شاهزادهء ستوده اخلاق در سنهء 1270 رحلت نموده از اشعار ايشان است :\r\n گيرم به مرگ چاره توان هجر يار را * نتوان شد و نهاد به غير آن نگار را\r\nآنان كه روز هجر تو دوزخ شمرده‌اند * گويا نديده‌اند شب انتظار را \r\n\r\nو له\r\n زينت خامه كرده‌ام قطرهء خون ديده را * زيب دگر بود به تن جيب به خون كشيده را\r\nتا به سرم رسيده‌اى بر لب من رسيده جان * چاره طبيب گو مكن عمر به سر رسيده را \r\n\r\n","description":"","footnote":"","page_name":" 73 ","page_number":147},
  {"content":"\r\n\r\n در دم رفتن اى جوان از ستم تو نقد جان * مىدهم و نمىدهم مهر به جان خريده را\r\nطعنه زنند كودكان پير ز پا فتاده را * طعمه كنند كركسان شير به خون تپيده را\r\nخط تو تا ز دست سر شادم از آنكه در نظر * هست طراوت دگر سبزهء نو دميده را\r\nاز پى دل چو كودكان در همه سو شوم دوان * تا كه به دست آورم مرغ ز كف پريده را \r\n\r\nو له\r\n تا نهادى به لبم لب ز جهان بىخبرم * جان‌به‌لب‌آمده آرى ز جهان بىخبرست\r\nبرق آهش ثمر و رعد فغانش محصول * حاصل كشت محبت نه همين چشم ترست\r\nامتحانى بكن اى دوست از آن قوت شست * پيش تير مژه‌ات سينهء من تا سپرست\r\nخواجه آخر به سخنهاى بدانديش فروخت * بنده‌اى را كه گنه خدمت و عيبش هنرست\r\nفصل گل شد همه مرغان به چمن نغمه‌سراى * واى بر حسرت آن مرغ كه بىبال‌وپرست \r\n\r\nو له\r\n فرياد ز هر گوشه درين شهر بلندست * ويران شود اين شهر كه فريادرسى نيست\r\nظلم است كه بيرون كنى از حلقهء عشاق * بيچاره كسى را كه به غير از تو كسى نيست\r\nدلگير مشو سر زد اگر گرد رخت خط * در باغ گل و لاله مگر خار و خسى نيست \r\n* * *\r\n\r\n","description":"","footnote":"","page_name":" 74 ","page_number":148},
  {"content":"\r\n\r\n گر دو روزى بىحضورت زندگيست * حاصل اين زندگى شرمندگيست\r\nكاش ز اول خواجگى قسمت نبود * چون نصيب ما در آخر بندگيست\r\nرفت تا فتحعلى شه از جهان * گشت آسان مرگ و مشكل زندگيست \r\n\r\n22 بديع الزمان ميرزاى گوركانى جغتايى\r\nفرزند ارجمند سلطان حسين ميرزا بايقرا حكمران ماوراءالنهر بوده بعد از فوت پدر از سپاه محمد خان اوزبك شيبانى مستأصل شده از جرجان به خدمت شاه اسماعيل ماضى صفوى آمده حسب الامر در تبريز متوقف شد هر روز مبلغ يك هزار تنگه يعنى ريال در وجه معاش و مخارج او مقرر بود در سنهء 920 كه سلطان سليم خان خواندگار به تبريز آمد او را به همراهى خود به اسلامبول برده بعد از چند ماه به مرض طاعون درگذشت ملك‌زاده‌اى دلير و دانا بود و شرح حالش را در تاريخ نوشته‌اند در هنگامى كه محمد مؤمن ميرزا پسرش در دست مظفر حسين ميرزا بن سلطان حسين بايقرا در حادثهء استرآباد كشته شد مرثيه‌اى به جهت او گفته و از آن جمله است :\r\n وزيدى اى صبا برهم زدى گلهاى رعنا را * شكستى زان ميان شاخ گل نورستهء ما را \r\n\r\n23 بهرام ميرزاى صفوى الحسينى\r\nشاهزاده‌اى عظيم القدر و فرزند ارجمند شاه اسماعيل ماضى صفوى و برادر شاه‌طهماسب اكبر است كه در فتنهء القاص ميرزا حكمران همدان بوده است و به خلاف القاص ميرزا در ارادت كيشى شاه‌طهماسب مستقيم بوده الحاصل ملك‌زاده‌اى باكمال جمال و حسن اخلاق و حسن خط و\r\n\r\n","description":"","footnote":"","page_name":" 75 ","page_number":149},
  {"content":"\r\n\r\nرويت [ و 
  ] طبع و در سنهء 955 رحلت كرده و از اوست :\r\n بهرام درين سراچهء پرشروشور * تا كى به حيات خويش باشى مغرور\r\nكردست درين باديه صياد اجل * در هر قدمى هزار بهرام به گور \r\n\r\nو له\r\n حاصل خود گر چه عمرى بر سر دل كرده‌ام * غير درد دل نمىدانم چه حاصل كرده‌ام \r\n\r\n24 بابر ميرزاى گوركانى\r\nفرزند ميرزا عمر شيخ به سلطان ابو سعيد خان گوركانى ، در دوازده‌سالگى به سلطنت رسيده در هندوستان استقلال يافته مدت سى و هشت سال در كمال استقلال پادشاهى كرده جامع حالات و كمالات بوده ، شرح حالش در تواريخ مسطورست . گاهى در تركى و فارسى شعرى مىفرموده ، از اوست :\r\n نوروز و نوبهار و مى و دلبرى خوشست * بابر به عيش كوش كه عالم دوباره نيست \r\n\r\nو له\r\n باز آى اى هماى كه بىطوطى خطت * نزديك شد كه زاغ برد استخوان ما \r\n\r\n","description":"","footnote":"","page_name":" 76 ","page_number":150},
  {"content":"\r\n\r\n\r\n25 بيضاى قاجار\r\nنواب شاهزاده اللّه‌ويردى ميرزا از فرزندان خاقان صاحبقران است ولادتش در رمضان سنهء 1216 اتفاق افتاد و چندى به حكمرانى شاهرود و بسطام گذرانيد پس از عزل ملتزم ركاب خاقانى بود و نواب ظل سلطان بعد از واقعه‌اى ناگزير خاقان او را حكومت قم داد بعد از استماع وصول موكب فيروزى كوكب شاهنشاه ماضى مغفور محمد شاه به دار الخلافه فرار كرده به عتبات عاليات رفت و از آنجا به اسلامبول سفر نمود و به مجلس سلطان محمود خان عثمانى خواندگار روم رفت و مورد الطاف سلطانى شد و به بغداد بازگشته در نهايت عزت سكونت گزيد آن شاهزاده در شمايل و خصايل و محاسن جوانى و حسن صورت بىمانند است و در نگارش خطوط قدرتى تمام داشت و از علوم نيز حظى برده بود از اشعار اوست :\r\n جهان دريا و كشتى عمر و ساحل عالم باقى * ز عقل ناخدا بايد بجويم راه ساحل را\r\nمن اين هستى باقى يافتم از نيستى كمتر * چو از خود نيست گشتم يافتم هستى كامل را \r\n\r\nو له\r\n از زهد نديدم ثمرى خواهم ازاين‌پس * يك‌چند كنم بندگى پير مغان را \r\n* * *\r\n خوش خريديم غمش را به دل‌وجان آرى * به دوعالم نفروشيم غم جانان را \r\n\r\nو له\r\n به بالين مىرسد گويا طبيب جسم زار امشب * كه چون زلفش دل بيمار باشد بىقرار امشب \r\n* * *\r\n گر ببيند تاب رويت در چمن سنبل نرويد * سرو با قدت سخن از راستى هرگز نگويد \r\n\r\n","description":"","footnote":"","page_name":" 77 ","page_number":151},
  {"content":"\r\n\r\n\r\nو له\r\n هزار بار چو پروانه پيش شمع جمالت * اگر بسوزيم از نو برآورم پر ديگر\r\nرموز عشق نگنجد به دفترى كه تو دارى * بساز از پى اسرار عشق دفتر ديگر \r\n\r\n26 سلطان تكش خان خوارزمشاه\r\nپسر سلطان اتسز خوارزمشاه بوده و اتسز پسر انوشتكين كه در به دو حال مملوك بلكاتكين از امراى سلجوقيه مىبود و چون انوشتكين را از غرجستان خريده بود او را انوشتكين غرجه‌اى مىخواندند و نام او محمد بوده سلطان بركيارق سلجوقى خوارزم را به محمد انوشتكين سپرد و سالها به حكمرانى آنجا مىپرداخت و داد عدل و انصاف مىداد تا درگذشت . پس از قطب الدّين محمد انوشتكين پسر او اتسز خوارزمشاه شد و در مبادى حال به ملازمت سلطان سنجر بن ملكشاه سلجوقى كمر اطاعت و صداقت بسته داشت و مصدر خدمات بزرگ شد و چنان كه در تواريخ مسطورست وقتى جمعى از اعادى در شكارگاه فرصت يافته قصد قتل سلطان نمودند اتسز در خيمه به خواب بود خوابى ديده به شتاب متوجه شكارگاه شد اعدا را مقهور كرد و در خدمت سلطان جاه او افزود بالاخره از سلطان وحشت يافته سر به طغيان برآورد [ و مستقل گرديد 
  ] و در سنهء 551 درگذشت ايل ارسلان حكومت خوارزم يافت و پس از سلطان او شاه خوارزمشاه شد و برادر بزرگش تكش خان حكمران جند بود و بر سلطان شاه غلبه كرد و سلطانى بزرگ شد در پانصد و نود و شش درگذشت وى پادشاهى عادل و فاضل بوده است و به لطف طبع معروفيت داشت در حالت غضب دندان يكى از غلامان خود را كه محبوبيت داشته به لطمه شكسته بود ندامت يافته براى دلجويى او و خرسندى خاطر خود اين رباعى را منظوم و بر او خوانده و الحق خوب گفته :\r\n گر شد گهرى ز درج نوشينت كم * در حسن نگشته هيچ تمكينت كم\r\nصد ماه ز اطراف رخت مىتابد * گو باش ستاره‌اى ز پروينت كم \r\n\r\n","description":"","footnote":"","page_name":" 78 ","page_number":152},
  {"content":"\r\n\r\n\r\n27 تيمور شاه افغان ابدالى رحمه اللّه\r\nبن احمد خان افغان ابدالى است كه بعد از قتل نادر شاه طغيان كرده دعوى شهريارى نموده تصرفى در هندوستان و كابلستان يافته احمد شاه خواهر احمد شاه بن محمد شاه بابرى گوركانى را در حبالهء نكاح پسر خود تيمور شاه درآورده به كابل بازگشت و تيمور شاه بعد از احمد شاه در آن بلاد استقلال حاصل نمود و مدت سى سال به سلطنت گذرانيد و شاه زمان پسر خود را وليعهد كرد و خود در سنهء يك هزار و دويست و اند جهان را بدرود گفت طبعى داشته به سياق اهل هند اين ابيات از اوست :\r\n آهوى چشم تو را صيد ز بادام كنم * آن‌قدر گرد تو گردم كه تو را رام كنم\r\nبس‌كه بينم به چمن جور و جفا از خس و خار * گه تمناى قفس گه هوس دام كنم\r\nپيش مردم نكنم شكوه ز بىمهرى تو * اى نكونام تو را بهر چه بدنام كنم \r\n\r\n28 جلال الدّين ملكشاه سلجوقى طاب ثراه\r\nخلف الصدق سلطان آلب‌ارسلان سلجوقيست و پدر سلطان سنجر و سالها به كشورستانى پرداخته در سنهء 466 جلوس كرده با قاورد ، عمش كه حكمران كرمان بود محاربه كرده او را اسير كرد و هلاك نمود و برادر خود را نيز ميل كشيد و سمرقند را از سليمان خان بگرفت و او را مقيد به اصفهان فرستاد قيصر روم را منهزم كرده بگرفت و باز سلطنت روم داد بعد از فوت او سليمان خان سلجوقى را ايالت روم داد و بلاد مملكت محروسهء خويش را به امرا تقسيم فرمود\r\n\r\n","description":"","footnote":"","page_name":" 79 ","page_number":153},
  {"content":"\r\n\r\nدختر سلطان را مقتدى عباسى بخواست و با تجملى تمام بفرستاد و در رابع عشرين رمضان سنهء خمس و ثمانين اربعمائه مريض شد و به بغداد درگذشت . مدت سلطنتش بيست سال و عمرش سى و هشت سال بوده از اوست :\r\n بوسى زد يار دوش بر ديدهء من * او رفت و ازو بماند تر ديدهء من\r\nزان داده برين ديده نگارينم بوس * كو چهرهء خويش ديده در ديدهء من \r\n\r\n29 جاهى صفوى رحمه اللّه عليه\r\nاسمش سلطان ابراهيم بن بهرام ميرزا بن شاه اسماعيل صفوى نور اللّه مرقده و بعد از رحلت شاه‌طهماسب صفوى كه اسماعيل ميرزا پسرش از محبس قلعهء قهقهه بيرون آمد و سلطنت بر وى مسلم شد از غايت قساوت قلب ابقا بر شاهزادگان صفوى نكرده [ در دارالسلطنهء قزوين 
  ] به يك روز يازده شاهزادهء صغير و كبير و يك هزار و دويست كس از برنا تا پير قزوين به قتل آورد چنانچه در تاريخ مرقوم داشته‌ام از جملهء آنها اين شاهزادهء آزاده كه بنى عم و داماد او بود بىگناه در اول شباب به شكنجهء طناب كشته شد وى به انواع فضائل آراسته و از اجناس رذايل پيراسته در حسن خط و نقاشى و موسيقى و كمالات ديگر معروف بوده شهادتش در سنهء 985 و اين اشعار از آن ملك‌زادهء مغفورست :\r\n گفتى كه چرا جاهى مسكين شده خاموش * زو پرس كه شايد سخنى داشته باشد \r\n\r\nو له\r\n يار آمد به سرت در دم رفتن جاهى * ديده بگشاى اگر طاقت ديدن دارى \r\n\r\n","description":"","footnote":"","page_name":" 80 ","page_number":154},
  {"content":"\r\n\r\n\r\nو له\r\n شنيدم كه چشم تو دارد گزندى * همانا كه افتاده بر دردمندى \r\n* * *\r\n تا از سمن تو سنبل آمد بيرون * صد ناله ز من چو بلبل آمد بيرون\r\nپيوسته ز سبزه گل برون مىآيد * اين طرفه كه سبزه از گل آمد بيرون \r\n\r\n30 جدايى افشار\r\nاسمش نصر اللّه ميرزا خلف الصدق نادر شاه افشار است كه از دختر ثانى بابا على بيك افشار بعد از رضا قلى ميرزا متولد شده است و شرح حالات او در تاريخ مبسوطست بعد از قتل نادر شاه نصر اللّه ميرزا و امام قلى ميرزا را از كلات گرفته به مشهد نزد على قلى خان بردند و به قتل هر دو فرمان داده ، از اوست :\r\n مستوفى ديوان قضا روز نخست * مجموعهء شادى و الم كرد درست\r\nشادى به تمام مردمان قسمت كرد * غم باقى ماند گفت اين قسمت تست \r\n\r\n31 جمشيد خان تركستانى\r\nاز سلاطين تركستان بوده اين چهار بيت در تذكره‌اى به نام او ديده و نوشته شد زياده از حالاتش آگاهى حاصل نيست .\r\n\r\n","description":"","footnote":"","page_name":" 81 ","page_number":155},
  {"content":"\r\n\r\n\r\nرباعى\r\n بىوفايى نهايتى دارد * جور با دوست غايتى دارد\r\nتند مگذر كشيده دار عنان * دادخواهى شكايتى دارد \r\n\r\nو له\r\n آنان كه با خدنگ جفاى تو خو كنند * تيرى نخورده تير دگر آرزو كنند \r\n* * *\r\n باريكتر ز موست ميان نگار من * يك مو قصور نيست در اندام يار من \r\n\r\n32 جلال الدّين خوارزمشاه\r\nفرزند سلطان قطب الدّين محمد خوارزمشاه بوده است كه در خروج مغول و تاتار با سپاه چنگيز خان تاتار قهار مكرر محاربات بزرگ كرده و در اغلب حروب غالب آمده تا آخر الامر در حرب رود سند مقهور گرديده خود را از فراز ساحل رود كه ده گز فاصله داشته با اسب به رو [ د 
  ] درانداخته ، بيرون رفت و از آنجا به هند و سند رفته كارهاى بزرگ كرده بعد [ از تسخير بسيارى از ولايات 
  ] از راه كرمان به ايران آمده با سرداران و خليفهء بغداد محاربه كرده غلبه يافته به آذربايجان آمده با حكام ارزنة الروم محاربتها كرد جمعى به قتل آورده پادشاهان شام به معادات او برخاسته شش هزار كس از قشون آنها كه به مدد حكام اخلاط مىآمده‌اند به قتل آورده آخر كار - چنان كه در تواريخ مضبوط است - مفقود و معدوم شد . اين رباعى شاهانه از اوست :\r\n\r\nرباعى\r\n در رزم چو آهنيم و در بزم چو موم * بر دوست مباركيم و بر دشمن شوم\r\nاز حضرت ما برند انصاف به شام * وز هيبت ما برند زنار به روم \r\n\r\n","description":"","footnote":"","page_name":" 82 ","page_number":156},
  {"content":"\r\n\r\n\r\n33 جلال الدّين ميرزاى قاجار\r\nاز فرزندان اصغر حضرت خاقان صاحبقران اكبر طاب ثراه بوده و در رحلت خاقان هشت سال داشته فرزند پنجاه و پنجم خاقان است و در عهد شهريارى سلطان محمد شاه قاجار نوّر اللّه مضجعه شاهزاده به تحصيل كمالات پرداخته رشد تمام كرد . سرو بالايش غيرت سرو كشمر و بدر عارضش رشك ماه نخشب گشت جلال و جمالى با هم آميخت و كلام و كمالى جلوه كرد در حسن شمايل و خصايل فريد زمان شد و وحيد اوان و از ايشان است :\r\n\r\nغزليات\r\n ساقى رسيد عيد و گذشت اين صيام ما * زان يادگار جم قدرى كن به جام ما\r\nشيخ حلال‌خواره كه دى وعظ مىسرود * امروز شد شريك به فعل حرام ما \r\n\r\nو له\r\n نيروى عشق بنازم كه به يك سلسله بست * پاى مسكينى و بازوى توانايى را\r\nجز به زنجير سر زلف تو عاقل نشود * آزموديم بسى اين دل شيدايى را \r\n\r\nو له\r\n چند گويى صبر كن كاخر به وصلم مىرسى * اين سخن نشنيده‌اى كافت بود تأخير را\r\nگر ز مژگانت به تيرم مىزنى مردانه زن * ز آنكه من مردانه با مژگان ربايم تير را \r\n\r\n","description":"","footnote":"","page_name":" 83 ","page_number":157},
  {"content":"\r\n\r\n\r\nو له\r\n به خاك من گذرى كن ز بعد كشتن من * كه كشته را به همه كيش خون‌بهايى هست\r\nخراب غمزهء آن ساقيم كه از رخ اوست * درون سينهء ساغر اگر صفايى هست \r\n\r\nو له\r\n هوشيارى چيست مستى خوشترست * سربلندى چند پستى خوشترست\r\nحاصل هستى چو آخر نيستىست * نيستى ما را ز هستى خوشترست \r\n* * *\r\n غم دنيا نتواند دلم از جا ببرد * كه خيال توام از دل غم دنيا ببرد \r\n* * *\r\n هيچ‌كس نيست برم بهتر از آن استادى * كه به طفلى پسرى را ستم‌آموز كند \r\n\r\nو له\r\n خارخار دل سودازدگان كى دارد * آنكه در چاك گريبان گل و نسرين دارد\r\nعكس روى تو درين چشم سرشك آلوده * آفتابيست كه پيرايه ز پروين دارد \r\n* * *\r\n بنديست دام عشق كه هركس در آن فتاد * چندان‌كه سستيش طلبد سخت‌تر شود\r\nاين چشم سر عزيز از آن دارمش جلال * تا پيش تير غمزهء جانان سپر شود\r\nبر ما دگر جفا نكند يار سنگدل * آگاه اگر ز عدل شه دادگر شود\r\nداراى عهد ناصر دين شه كه از كفش * شرم آيدم كه وصف ز كان گهر شود \r\n\r\nو له\r\n روزى ار دست در آن زلف چو زنجير كنم * موبه‌مو شرح شب هجر تو تقرير كنم \r\n* * *\r\n نازش مير مناجات به من چيست كه من * خدمت پير خرابات فراوان كردم \r\n\r\n","description":"","footnote":"","page_name":" 84 ","page_number":158},
  {"content":"\r\n\r\n\r\nو له\r\n من اگر ز عشق دعوى بكنم گواه دارم * كه به ديده اشك خونين و به سينه آه دارم\r\nبه دو چشم تو كه چشمى به رهت سفيد دارم * به دو زلف تو كه روزى به غمت سياه دارم \r\n\r\nو له\r\n شب وصال و دل‌خسته نارسيده به كام * خدا جزاى مؤذن دهد كه رفته به بام\r\nتميز دادن زلف و رخش مجو ز رقيب * كه كور فرق نيارد نمود صبح از شام \r\n\r\nو له\r\n دور از لب ميگون تو جامى نكشيدم * الا به گلو ناشده از ديده چكيدم \r\n* * *\r\n با رخت فارغم از الفت زلف و خطوخال * تا شدم بندهء سلطان ز سياهى رستم \r\n* * *\r\n مرا ز باغ چه حاصل ز آشيان چه تمتّع * كه راه در قفس افتاد اگر ز دام پريدم \r\n\r\nو له\r\n تا دگرباره ز ما مرغ دلى صيد كنى * با سر زلفك چون چنگل باز آمده‌اى \r\n* * *\r\n عيان به گرد خطت طره يا كه پندارى * به گرد شهپر طوطى پر غراب زده \r\n\r\n","description":"","footnote":"","page_name":" 85 ","page_number":159},
  {"content":"\r\n\r\n\r\n34 جهانشاه قاجار\r\nاسمش شاهزاده جهانشاه ميرزا و از فرزندان حضرت شاهنشاه صاحبقران فتحعلى شاه متخلص به خاقان نور اللّه مضجعه و از برادران صلبى و بطنى محمود ميرزا و احمد على ميرزا و همايون ميرزا . گاهى به نظم غزليات مىپرداخته جهان تخلص داشته از اشعار اوست :\r\n نويد وصل به من مىدهى ولى ترسم * كشد به وعدهء وصل تو انتظار مرا \r\n\r\nو له\r\n گذر به كوى تو جايى نمىتوان كردن * ز بس به كوى تو دل بر سر دل افتادست \r\n\r\nو له\r\n اى صبا كن گذرى در شكن طرهء يار * به من آور خبر از حال گرفتارى دل \r\n* * *\r\n من همان روز كه از مادر گيتى زادم * سرخط بندگى خويش به طفلى دادم\r\nحرف شيرين نشنيدم ز لبانت اما * به جفايت كه وفادارتر از فرهادم \r\n* * *\r\n مگر تغافل او بعد ازين كند كارى * كه هرچه مهر كنيم او به جور افزايد \r\n* * *\r\n نمانده هيچ دگر عقده‌اى ز تار محبت * ز كينه بس‌كه تو نامهربان گسستى و بستم \r\n\r\n","description":"","footnote":"","page_name":" 86 ","page_number":160},
  {"content":"\r\n\r\n\r\n35 حسينى گوركانى\r\nنام شريفش سلطان حسين ميرزا بن ميرزا منصور بن ميرزا بايقرا بن ميرزا عمر شيخ بن امير تيمور گوركانى وى زبدهء سلاطين گوركانيه جغتاييه بوده در همه صفات كمال مسلم و در عهد سلطنتش خلايق آسوده‌خاطر بودند و آبادى هرات كه دار الملك او بود به مرتبهء اعلى رسيد و نظام الدّين امير على شير جغتايى نوايى مطاع دولت او مردى فاضل و كامل و كريم بود قريب به ده هزار كس از ارباب هنر را در آن دولت تربيت كرده وظيفه و مستمرى معاش مىداد و كتاب روضة الصفا را امير خواند به نام وى نوشته الحاصل سلطان در اواخر حال مريض و عليل شده پسرانش او را زحمتها مىدادند تا در سنهء 911 درگذشت مدت ملكش سى سال بوده كتاب مجالس العشاق از تصانيف آن سلطان صاحب حال است مولانا نور الدّين عبد الرحمن جامى ملاباشى و مداح او بوده گاه‌گاهى سلطان به نظم فارسى مبادرت مىكرده از اوست :\r\n جانا جفا براى وفا مىكشيم ما * ترك وفا مكن كه جفا مىكشيم ما \r\n\r\n36 سلطان حسن صفوى\r\nفرزند شاه سلطان محمّد بن شاه‌طهماسب و برادر اكبر شاه‌عبّاس ماضى است و قبل از سلطنت پدر و برادر در زمان سلطنت شاه اسماعيل ثانى سفّاك از سوءظن او در خطهء رى متوطن بود آخر الامر شاه مذكور جمعى را به گرفتن و كشتن او مأمور كرد و بعد از محاربات و مدافعات گرفتار شده او را به قتل آوردند . اين رباعى از اشعار اوست :\r\n\r\n","description":"","footnote":"","page_name":" 87 ","page_number":161},
  {"content":"\r\n\r\n\r\nرباعى\r\n رويت كه ز باده لاله مىرويد ازو * از تاب شراب ژاله مىرويد ازو\r\nدستى كه پياله‌اى ز دست تو گرفت * گر خاك شود پياله مىرويد ازو \r\n\r\n37 حشمت قاجار\r\nتخلص نواب شاهزادهء فرشتهء بهشتىروى همايون ميرزاست كه برادر صلبى و بطنى نواب شاهزاده محمود ميرزاست صاحب تذكرهء سفينه و گلشن محمود بوده در سنهء 1273 در درا الخلافهء تهران به مرض شقاقلوس درگذشت گاهى سخن موزون مىفرموده از آن جمله است :\r\n\r\nغزليات\r\n به پيشت از جفاهايى كه كردى شكوه مىكردم * ز قتل من حديثى گفتى و بستى زبانم را \r\n* * *\r\n خواهى ار بىزحمت دامى كنى صيدى اسير * يك‌ره اى صياد سوى آشيان من بيا \r\n* * *\r\n در دلم درد و غم ار بسيارست * شاد ازينم كه غم دلدارست \r\n* * *\r\n هر دل كه نه از تيغ جفاى تو هلاكست * گر زندهء جاويد بود لايق خاكست \r\n\r\n","description":"","footnote":"","page_name":" 88 ","page_number":162},
  {"content":"\r\n\r\n\r\nو له\r\n مگر تغافل من بعد ازين كند كارى * كه هرچه مهر كنم او به جور افزايد \r\n* * *\r\n خوارى من عزت اغيار خواهى بر درت * گرچه رسم عزت و خوارى نمىدانى هنوز \r\n\r\n38 خطايى صفوى الحسينى نور اللّه مضجعه\r\nاسم شريفش شاه اسماعيل و از اولاد احفاد شيخ المشايخ شيخ صفى الدّين اسحاق موسوى اردبيلى قدس سره بوده كه به چند واسطه سلسلهء نسبش به حمزة بن امام موسى الكاظم مىپيوندد و آبا و اجدادش همه از علما و فضلا و ارباب ارشاد و اصحاب سداد بوده‌اند و تفصيل حالات ايشان در تواريخ مبسوط و مضبوط است و سلسلهء طريقت شيخ صفى الدّين به شيخ تاج الدّين زاهد گيلانى و ازو به حضرت امام همام على بن موسى ( ع ) منتهى مىشود و پدر شاه اسماعيل سلطان حيدر بن سلطان جنيد داماد ابو النصر حسن بيك تركمان آق‌قويونلو بود و در محاربهء شيروان سعادت شهادت يافت و پيروان او به سبب تاج سقرلات قرمز دوازده تركى به قزلباش موسوم آمد و شاه اسماعيل در بيست و پنجم رجب سنهء هشتصد و نود و دو متولد شده بود و در قتل پدر يك‌ساله بود و دو برادر اكبر از خود داشت سلطان ابراهيم و سلطان على و يعقوب بيك بن حسن بيك بعد از پدر خود با اين طبقه سوءظن حاصل كرده پسران سلطان حيدر را با وجود قرابت به فارس فرستاده محبوس در اصطخر داشتند چهار سال و نيم در آن قلعه بودند تا يعقوب درگذشت و رستم بيك حكمران گشت اولاد سلطان حيدر را به آذربايجان خواست و سلطان على كه اكبر ايشان بود به شهادت رسيد و ابراهيم پنهان شد و مريدان اين سلسله اسماعيل را به گيلان بردند و بعد از شش سال توقف خروج كردند در محرم نهصد و پنج با هفتاد كس از مريدان صفويه به آذربايجان رفته عزيمت شيروان كرده با پنج هزار كس از قاجار و افشار و شاملو و استاجلو با قرح يسار حاكم شيروان مقابله كرده او را با بيست و دو هزار سوار او بشكست و\r\n\r\n","description":"","footnote":"","page_name":" 89 ","page_number":163},
  {"content":"\r\n\r\nمقتول كرد و بلاد شيروان را مفتوح و متصرف شد پس با الوند ميرزا جنگ درانداخت هشت هزار كس از لشكر الوند را به قتل آورد و در تبريز جلوس كرد علاء الدوله ذو القدر را و سلطان مراد تركمان را منهزم ساخت و چنان كه در تواريخ مسطور است ايران را از بيگانه بپرداخت و شاهى بيك خان اوزبك را در حوالى مرو بكشت و بعضى از ماوراءالنهر را مسخر كرد و در نهصد و بيست با سلطان سليم خان عثمانى قيصر روم محاربه كرده انهزام يافت و در نهصد و سى رحلت گزيد از چهار فرزندش طهماسب ميرزا و القاص ميرزا و سام و بهرام طهماسب ميرزا به سلطنت رسيد عمر شريف شاه اسماعيل بهادر خان صفوى حمزوى موسوى سى و هشت سال و مدت سلطنتش بيست و چهار سال امتداد يافته مذهب تشيع را در ايران مروج گرديد و پادشاهى كامگار شجاع كريم عادل دين‌پرور بود . گاهى به تركى و فارسى شعر مىفرموده اين دو بيت فارسى و تركى از اوست :\r\n بيستون نالهء زارم چو شنيد از جا شد * كرد فرياد كه فرهاد دگر پيدا شد\r\nهر نه وار آدمده وار آدمدن ايسترلر حقى * بولمه ابليس شقى آدمده سر اللّه وار \r\n\r\n39 خاقان صاحبقران قاجارقويونلو انار اللّه مرقده\r\nحضرت سكندر رتبت خاقان صاحبقران شاهنشاه ايران فتحعلى شاه بن جهانسوز شاه حسين قلى خان ابن سلطان محمد حسن خان قاجارقويونلو مشهور اقصى عالم است و مذكور لسان بنىآدم . پدر بر پدر پادشاه و ملك‌ستان بوده فتحعلى خان جد اعلايش در خدمت شاهزاده شاه‌طهماسب بن شاه سلطان حسين صفوى رحمهما اللّه نايب‌السلطنه و سپاه‌كش و سركش بوده تا در خارج شهر مشهد مقدس به دست نادر شاه افشار شهادت يافته و سلطان محمد حسن خان بعد از نادر شاه با سلاطين ايران مبارزتها كرده تا بر مسند سلطنت متكى گرديد و كريم خان زند را قرب بيست روز در ارك شيراز محصور فرمود تا آخر به عذر بعضى امرا اردوى على متفرق و به جانب مازندران و استرآباد مراجعت گزيد و كريم خان براثر آمد و طايفهء آن حضرت را بر او بشورانيد و\r\n\r\n","description":"","footnote":"","page_name":" 90 ","page_number":164},
  {"content":"\r\n\r\nبه دست غلامان و تابعان خود شهادت يافت جهانسوز شاه با وجود تسلط كريم خان و توقف [ حضرت 
  ] آقا محمد خان در شيراز با حكّام مازندران دستبردها نمود و بر سر ايشان ايلغارها برد و به خون پدر [ بر 
  ] مردم دلير گشت تا به دست تركمانان غدّار در بستر خواب كشته شد و حضرت خاقان بعد از فوت وكيل در خدمت عمّ اعظم آقا محمد شاه سالها به تجارب روزگار آموخته آمد و سختيها ديد و رازها فهميد تا در سنهء 1212 به حكم وراثت و وصايت از ملك جم خروج و در مرز رى بر تخت عم عروج فرمود قريب به چهل سال به قلع و قمع اعدا و تربيت احبا پرداخت نخست صادق خان شقاقى را به كيفر رسانيد و قتلهء خاقان اكبر را به قصاص درآورد و بقاياى ملوك زنديه را پاداش داد و بقيهء اولاد نادر شاه را قلع و قمع كرد و سركشان فارس و عراق و خراسان و آذربايجان را به اطاعت درآورده و سلسلهء عليّهء قاجاريه را به مواحدت و مواصلت اتحاد بخشيد و هركس را به منصبى درخور خوشنود بداشت و حكومت سرحدات ايران را به شاهزادگان بىنظير و وزراى باتدبير محول و موكل فرمود ملك ايران را كه روى به خرابى نهاده بود صورت آبادى داد و خلايق در عهد دولتش در مهد امن و امان غنوده شدند و از تكاليف شاقه آسوده ماندند بعد از فراغ از امور ملك‌دارى به عيش و شادكامى و تفرج باغ بهار و تفنن راغ و شكار مشعوف بود و شبها در سراهايى چون بهشت پرحور و محفلهايى چون خورشيد پرنور به عيش و عشرت مىگذاشت [ و 
  ] بهرام گور و خسرو پرويز را در اين دو صفت طيره همىداشت و ديدهء آسمان را بر طالع مطالع جلال و جمال خود خيره همانا ملكى از ملوك را شمايلى بدان خوبى و خصايلى بدان مرغوبى كم روى داده بود و اين‌قدر اسباب عيش و تجمل و فرزندان متعدد شايسته هيچ سلطانى را حاصل نگشته امراى بزرگ و وزراى دانا داشت و خود در هر صفتى و هر هنرى دانا و از همه اعلى بود در تمامت عمر وهنى در دولتش حادث نيامد الا در فتنهء آذربايجان كه در پيش يأجوج حادثه سدى سكندرآسا از زر مسكوك بست تا آن فتنه فرونشست « چنين كنند بزرگان چو كرد بايد كار » و انتظام كرمان و يزد و خراسان را به حضرت شاهزادهء منصور نايب‌السلطنه وليعهد مشهور عباس ميرزا اشارتى رفت . در مهلتى قليل دولت‌خواهان را عزيز و حساد را ذليل كرد و تفاصيل واقعات آن دولت در تواريخ مسطورست و اغلب خود مشهور . على الجمله چون حضرت خاقان صاحبقران در سال يك هزار و دويست و پنجاه قصد سفر اصفهان فرمود بعد از ورود و توقف جنود در روز پنجشنبه نوزدهم شهر\r\n\r\n","description":"","footnote":"","page_name":" 91 ","page_number":165},
  {"content":"\r\n\r\nجمادى الثانيه سه ساعت به غروب آفتاب مانده حالت آن حضرت بگرديد و مرغ روحش به آشيان سدره برپريد نعش مباركش را به مضجع مخصوص قم كه معين بود آوردند و آن گنج را در خاك نهان كردند نوّر اللّه مرقده مدت عمر مباركش شصت و هفت سال بوده و سى و هشت سال و پنج ماه سلطنت نموده عدد اولاد ذكور و اناث خاقان مغفور به دويست و شصت تن رسيده بود و تا آنگاه صد و پنجاه كس رحلت يافته بودند و در آن وقت پنجاه و نه پسر و چهل و شش دختر كه اغلب اولاد داشتند موجود بوده‌اند حضرتش با كار ملك‌دارى غالبا به عشقبازى اشتغال داشته از اشعار فصاحت شعارش اين معنى آشكارست :\r\n\r\nاز غزليات حقايق آيات حضرت خاقان صاحبقران مغفور طاب ثراه\r\n گذرى جانب حسرت نگرى نيست تو را * حسرت اينست كه بر ما گذرى نيست تو را\r\nاشك را قاصد كويش كنم اى ناله بمان * زان كه صد بار تو رفتى اثرى نيست تو را \r\n\r\nو له\r\n چارهء ديوانه زنجيرست و آن زنجير زلف * مىكند ديوانه‌تر هردم دل ديوانه را \r\n\r\nو له\r\n تا نخسبد سگ و نايد به سر كوى تو غير * پاسبانى كنم اى دوست سگ كوى تو را \r\n\r\nو له\r\n بار دادى غير را در بزم و هست * بر دل خاقان ازين غم بارها \r\n\r\nو له\r\n نهال عشق را باشد ثمر وصل * ولى دستى نچيدست اين ثمر را \r\n\r\n","description":"","footnote":"","page_name":" 92 ","page_number":166},
  {"content":"\r\n\r\n\r\nو له\r\n آب گو بگذر به سر اين خانه را * سيل آبادى دهد ويرانه را \r\n\r\nو له\r\n چون من كسى نداند قدر وصال جانان * محمود مىشناسد قدر اياز خود را \r\n\r\nو له\r\n غبار مقدم تو توتياى چشم كه شد * به خواب رفته مگر ديدهء پرآب امشب \r\n\r\nو له\r\n بيهوده چه مىكشى تو ناصح * زنجير جنون گسستنى نيست \r\n\r\nو له\r\n خط ز يك‌سو و زلفت از يك‌سو * روز روز سياه كارانست \r\n\r\nو له\r\n شادم به همين‌كه در كمندت * غير از دل من دل دگر نيست \r\n\r\nو له\r\n دهنت تنگ‌تر از ديدهء مور * دل من تنگ‌ترست از دهنت\r\nناله را پاى به كويت بازست * گر به دامان نرسد دست منت \r\n\r\nو له\r\n زين طبيبان مطلب چارهء بيمارى دل * چشم بيمار دواى دل بيمار منست \r\n\r\n","description":"","footnote":"","page_name":" 93 ","page_number":167},
  {"content":"\r\n\r\n\r\nو له\r\n ز من رميده و از يار نيز در كارست * مرا دليست كه از جان و جسم بيزارست \r\n\r\nو له\r\n خواست بيرون كند از سينه غمت خاقان را * دل به دامان وى آويخت كه همخانهء ماست \r\n\r\nو له\r\n نپرسد هركه بيند قاتلم را * كه از زخم خدنگش آشكارست \r\n\r\nو له\r\n من آن نيم كه دهم دل به دست بوالهوسى * هرآن‌كه دشمن عالم شد آشناى منست \r\n\r\nو له\r\n چون سروكار خدنگت با دلست * جان به يك زخمت ندادن مشكلست \r\n\r\nو له\r\n عالمى در شادى و ما را غمست * وين غم ما از براى عالمست\r\nروزگارم زخمها بسيار زد * زخم تو آن زخمها را مرهمست \r\n\r\nو له\r\n درد و درمان را به هم آميختند * درد از درمان جدا كردن خطاست \r\n* * *\r\n راز مستان را به هشياران مگوى * داستان عاشقان افسانه نيست \r\n\r\n","description":"","footnote":"","page_name":" 94 ","page_number":168},
  {"content":"\r\n\r\n\r\nو له\r\n اى خوش آن خانه كه ويرانهء توست * خنك آن دل كه در آن خانهء توست \r\n\r\nو له\r\n دل را به لب لعل تو صد عجز و نيازست * ماييم و سر زلف تو وين رشته درازست \r\n\r\nو له\r\n هرجا نگرم كورم و در روى تو بينا * در مردمك ديده به غير از تو كسى نيست \r\n\r\nو له\r\n زاهدم وعدهء جنت دهد و حيرانم * غير بيت الحزن هجر تو گلزارى هست \r\n\r\nو له\r\n شد در سر كار تو نه تنها دل خاقان * سر تا قدمش شوق سراپاى تو دارد \r\n\r\nو له\r\n دل تمناى وصال رخت از ما مىكرد * بينوايى ز گدايى چه تمنا مىكرد\r\nدستها چاك شد از عشق و ندانست كسى * آنچه يوسف به دل زار زليخا مىكرد \r\n\r\nو له\r\n عشق دامنگير او شد اين مگوى * دامن يوسف زليخا پاره كرد\r\nآنچه با من كرد طفل اشك من * با زليخا كودك گهواره كرد \r\n\r\n","description":"","footnote":"","page_name":" 95 ","page_number":169},
  {"content":"\r\n\r\n\r\nو له\r\n عجب دارم از ناقه مجنون نگردد * چو ليلىوش من به محمل نشيند \r\n\r\nو له\r\n ناشاد كسى كز ستمت شاد نباشد * آزاد دلى كز غمت آزاد نباشد\r\nكوشى چه به تعمير دل اين خانهء عشقست * آباديش اينست كه آباد نباشد \r\n\r\nو له\r\n دلم به مرتبه‌اى تنگ شد كه مىترسم * خدا نكرده غمت از دلم برون آيد \r\n\r\nو له\r\n اى كاش آنكه بر رخ خوبان نظر كند * دل را نداده جان دهد و مختصر كند\r\nخضر ار رسد به كوى تو باور نمىكنم * جان ناسپرده از سر كويت گذر كند \r\n\r\nو له\r\n شب مرگست و به بالين من زار آمد * اى اجل دست نگه دار كه دلدار آمد \r\n\r\nو له\r\n طرح ابروى تو كز روز ازل ريخته‌اند * بر سر سرو كمانيست كه آويخته‌اند \r\n\r\nو له\r\n ناليدن من براى آنست * كاين ناله چرا اثر ندارد \r\n\r\nو له\r\n عالم همه صحراى ختن گشت به يك‌بار * تا زلف تو در دست نسيم سحر افتاد \r\n\r\n","description":"","footnote":"","page_name":" 96 ","page_number":170},
  {"content":"\r\n\r\n\r\nو له\r\n دل به زلف تو شد نيامد باز * من و شبها و فكرهاى دراز\r\nگاه در ديده‌اى گهى در دل * تا چه جويى درين نشيب و فراز \r\n\r\nو له\r\n شنيده‌ام كه به جان بسته يار قيمت بوس * هزار جان به تنم نيست صد هزار افسوس \r\n\r\nو له\r\n نه كافرم نه مسلمان به حيرتم ز چه باشد * كه پيش شيخ [ و 
  ] برهمن به دير و كعبه عزيزم \r\n\r\nو له\r\n هركسى خواند به نامى بر در جانانه‌ام * عاقلان ديوانه و ديوانگان فرزانه‌ام \r\n\r\nو له\r\n به خيل غم‌زدگانش نشسته حيرانم * غمش به ملك جهان دادم و پشيمانم \r\n\r\nو له\r\n ازبس گداختم ز غمت ناتوان شدم * تا آن‌چنان كه كام تو بود آن‌چنان شدم \r\n\r\nو له\r\n در بزم تو پروانه‌صفت سوخته بودم * زان شعلهء آهى كه خود افروخته بودم \r\n\r\nو له\r\n كاشكى من در رهت چون خار دامن مىشدم * با تو اى سرو روان گلشن به گلشن مىشدم \r\n\r\n","description":"","footnote":"","page_name":" 97 ","page_number":171},
  {"content":"\r\n\r\n\r\nو له\r\n از جان گذشته‌ايم و به جانان رسيده‌ايم * از درد رسته‌ايم و به درمان رسيده‌ايم \r\n\r\nو له\r\n زلف را بر رخ پريشان كرده‌اى * كفر را تعويذ ايمان كرده‌اى \r\n\r\nو له\r\n با غير همراه آمدى از وصل به هجران تو * صد بار بر دل به بود درد تو از درمان تو \r\n\r\nو له\r\n گويا كه تلخكامى من ديده‌اى درين * كز حرف تلخ لعل شكربار بسته‌اى\r\nبگذر طبيبش از سر بالين كه بگذرد * تا چند دل به اين دل بيمار بسته‌اى \r\n\r\nو له\r\n افكند صد خدنگ و خطا شد يكى از آن * زين تيرها عجب كه همان كارگر شده \r\n\r\nو له\r\n تو نكو گناهكارى بكشم به هرچه خواهى * كه به كيش خوبرويان گنهيست بىگناهى \r\n\r\nو له\r\n مگو در هجر من چون زنده ماندى * كه من خود مردم از اين شرمسارى\r\nچو بر ما بگذرى جانا نظر كن * بهايى دارد آخر جان‌سپارى \r\n\r\nو له\r\n شبهاى غمت همدم با درد و شكيبايى * دل با من و من با دل در گوشهء تنهايى \r\n\r\n","description":"","footnote":"","page_name":" 98 ","page_number":172},
  {"content":"\r\n\r\n\r\nو له\r\n داده‌ام باز دل خويش به چشم مستى * اى رفيقان شده از دست دل من دستى \r\n\r\nو له\r\n خاقان كه ز هجر اشك گلگون مىريخت * وز تيغ غمت ز چاك دل خون مىريخت\r\nخونى كه ذخيره داشت اندر دل خويش * ديدم كه ز چشم خويش بيرون مىريخت \r\n\r\nو له\r\n آن گل كه قباى بر او گلرنگست * پيوسته به تيغ ابروان در جنگست\r\nتن نيست تنش خداى داند سيمست * دل نيست دلش خداى داند سنگست \r\n\r\nو له\r\n شوخى كه ز زلف ماه او هاله گرفت * از تب گل رويش صفت لاله گرفت\r\nمن از تب شوق خال او مىسوزم * كام از لب جان‌فزاش تبخاله گرفت \r\n* * *\r\n يك قطره مى از حشمت دارا خوش‌تر * بوى قدح از دم مسيحا خوش‌تر\r\nپر كن قدحى به طرف گلشن ساقى * كز خندهء گل گريهء مينا خوش‌تر \r\n\r\nو له\r\n از درگه تو اگر جدايى كردم * در بندگى تو بىوفايى كردم\r\nمن خاك ره سگى كه مقبول تو شد * خاكم به دهن كه خودستايى كردم \r\n\r\nو له\r\n بازم زده آتش آتشين رخسارى * خورشيد قصب‌پوش قبا گلنارى\r\nناوك‌فكنى كمان به دستى مستى * زيبا پسرى ستمگرى خونخوارى \r\n\r\n","description":"","footnote":"","page_name":" 99 ","page_number":173},
  {"content":"\r\n\r\n\r\n40 خسروى قاجار\r\nنواب شاهزادهء معظم محمد قلى ميرزاى ملك‌آراست كه والدهء معظمه‌اش صبيهء محمد خان قاجار و همشيرهء اعتضاد الدوله سليمان خان مغفور و در عقد نكاح مهدى قلى خان بن محمد حسن خان سعيد شهيد بوده بعد از فوت آن خان جليل الشأن در استرآباد - والدهء او در سلك اهالى حرم محترم حضرت خاقانى درآمده - نواب شاهزادهء معظم به وجود آمد و در عهد شاهنشاهى خاقان گيتىستان فتحعلى شاه به ايالت و حكومت مازندران و استرآباد مأمور شد و ملك‌آرا لقب يافت و تا آخر عهد خاقان در آن ملك برقرار بماند و روز به روز معزز بود . چون نوبت سلطنت به سلطان محمد شاه قاجار رسيد به تهران آمده به واسطهء غلبهء پيرى از آن زحمات معاف شد و در همدان به طاعات و عبادات مشغول گرديد . آخر الامر در سنهء 1260 جهان را بدرود كرده درگذشت . از ديوان فصاحت بنيانش اين ابيات ثبت شد :\r\n\r\nاز قصايد و غزليات\r\n شد آن محمل‌نشين از چشم و ز آه حسرت‌آميزم * زمام ناقه‌اش چون دل به دست ساربان لرزد\r\nدل من مضطرب شد در خم زلف چو چوگانش * چو آن طفل مشعبد كز فراز ريسمان لرزد\r\nچنان لرزد ز باد مشك‌بو زلف سياه او * كه از بيم شهنشه راى در هندوستان لرزد\r\nجهان مكرمت فتحعلى شه آنكه از جودش * دل خورشيد در گنجينهء دريا و كان لرزد \r\n\r\n","description":"","footnote":"","page_name":" 100 ","page_number":174},
  {"content":"\r\n\r\n\r\nو له\r\n دل كرد ز مهر آن بت مهوش طلب از ما * گر جان ندهيم از پى اين بس عجب از ما \r\n\r\nو له\r\n جان خواه تا كه از سر غيرت فدا كنيم * اين نيست دوستى كه نيايد ز دست ما \r\n\r\nو له\r\n لذت شمشير تو را يافتيم * هر نفسم كشته شدن آرزوست \r\n\r\nو له\r\n جان در رهت اگر نفشانم عجب مدار * شرم آيدم از اينكه متاعى محقرست \r\n* * *\r\n خوش آنكه خط به رخت اى مه آشكار نبود * ميان عشق من و حسنت اين غبار نبود \r\n* * *\r\n مران بيگانه‌وارم از در خويش * كه اين بيگانه روزى آشنا بود \r\n\r\nو له\r\n به حال خسروى مىسوزدم دل * كه يك جان دارد و جانانه‌اى چند \r\n\r\nو له\r\n ز سوداى غمش در عشق اين معنى يقينم شد * كه خواهد چاك شد از غم اگر صد پيرهن دارم\r\nبه جنت خسروى از ياد كويش گريد و گويد * كه بس دلگيرم از غربت تمناى وطن دارم \r\n\r\n","description":"","footnote":"","page_name":" 101 ","page_number":175},
  {"content":"\r\n\r\n\r\nو له\r\n در عشق تو جانا ننهم گر سر تسليم * با ضعف چنين قوت بازوى كه دارم \r\n\r\nو له\r\n من خود آلوده دامنم زچه‌رو * منع رند شراب‌خواره كنم \r\n* * *\r\n در شب هجر تو از خويش ندارم خبرى * زان كه تا روز در انديشهء فردا باشم \r\n* * *\r\n از آن لعل لبان يك حرف و از ما * رسيدن بر حيات جاودانى \r\n* * *\r\n به اميد عيادت كردنت عمريست بيمارم * خوشم زين آرزو پيوسته در بالين بيمارى \r\n\r\n41 خاور قاجار\r\nنواب شاهزادهء آزاده حيدر قلى ميرزا از فرزندان خاقان صاحبقران مغفورست و والده‌اش صبيهء مرتضى قلى خان قاجار عم خاقان نامدار بوده روزگارى به تحصيل علوم ضروريه پرداخته از كمالات متداوله به حظى موفور رسيد و سالها به حكم شاهنشاه صاحبقران در گلپايگان و عراق ايالت داشت و به جاه و جلال و جود و جمال معروف بود . پس از واقعه‌اى ناگزير خاقان كبير در دارالخلافهء تهران ساكن و از خوان افضال و اكرام شاهنشاه مغفور محمد شاه ثانى متنعم بود شرف خدمتش مكرر دست مىداد و در مراتب نظم صاحب ديوان مىباشند و از آن جمله است :\r\n خون دل است از غم هجرت به جام ما * اينست بىحضور تو عيش مدام ما \r\n\r\n","description":"","footnote":"","page_name":" 102 ","page_number":176},
  {"content":"\r\n\r\n\r\nو له\r\n گر خاك قدوم تو نيارند رفيقان * ديگر به چه بندند ره چشم ترم را \r\n* * *\r\n نه وعدهء قتلى نه اميد شب و صلى * يا رب به چه خورسند كنم جان غمين را \r\n* * *\r\n بازم به‌سوى ابرويت اى دوست نمازست * با گيسوى مشكين توام نوبت رازست\r\nگفتم كه شب وصل كنم شكوه برت ليك * شب كوته و افسانهء هجر تو درازست \r\n\r\nو له\r\n ثمرش جور و نهالش ستم و برگ جفاست * واى بر حالت مرغى كه درين گلزارست \r\n* * *\r\n سازم از خون دل و ديده جهان را گلزار * از گل روى تو تا در دل من خارى هست \r\n\r\nو له\r\n مرغ دلم دريغ كه از جور روزگار * يك‌دم امان نيافت كه سر زير پر كند \r\n* * *\r\n به گلزارى كه گلچين در به روى باغبان بندد * فغان از حسرت مرغى كه در آن آشيان بندد \r\n* * *\r\n حالتى داشتم از مردن و نگذاشت رقيب * آمد و دادن جان نيز به من مشكل كرد \r\n* * *\r\n دردم ز حد فزون شده اى هم‌نفس ز من * غافل مشو كه اين نفس واپسين بود \r\n* * *\r\n\r\n","description":"","footnote":"","page_name":" 103 ","page_number":177},
  {"content":"\r\n\r\n امشب اندر دست غير آن طرف دامانست و بس * بعد ازين دست من و چاك گريبانست و بس \r\n* * *\r\n گر ناله كشيدم ز جفايش عجبى نيست * او كودك و من مرغ نوآموخته بودم \r\n* * *\r\n گشت بيمار رقيب از اثر نالهء ما * ناله‌ام كاش نمايد اثرى بهتر ازين \r\n\r\n42 دولتشاه قاجار\r\nشاهزادهء بلندهمّت بزرگ حشمت اكبر اولاد ذكور حضرت شاهنشاه مغفور خاقان صاحبقران فتحعلى شاه قاجار نور اللّه مرقدهما بوده در شب هفتم شهر ربيع الثانى سال يك هزار و دويست و سه در قصبهء نوا ولادت يافت و سالها در ظل عنايت خاقان كبير تربيت ديد و در دولت پدر معظم و شهريار اعظم كامرانيها نمود نخست به نيابت فارس و ازآن‌پس به حكومت قزوين و سپس به حكمرانى و ايالت عراق عجم مفتخر گرديد و در دار الدولهء كرمانشاهان متوقف آمد و لرستان را نظمى كامل داد و گردنكشان آن حدود را به لطف و عنف ، مقهور و محكوم كرد . از همت بلندش خرابها آباد و دلها شاد گرديد و معمار عدلش در آبادى بلاد كوشيد . سالها با سرحدداران روم و ساير مرزوبوم ، پنجه در پنجه انداخت و قلعه‌داران سركش را گردن به طوق طوع درآورد و در لطف شمايل و حسن فضائل وحيد عهد گرديد تا در سال يك هزار و دويست و سى شش بعد از غلبه بر كهياى بغداد و محمود پاشا - به تفصيلى كه در تاريخ دولت مرقوم كرده‌ام - در شب پنجشنبه بيست و ششم شهر صفر در مراجعت از آن سفر رحلت فرمود ، رحمة اللّه عليه گاهى كه از امور ملك‌دارى فراغتى مىيافت به نظمى مىپرداخت .\r\n عمر به پايان رسيد يار نشد يار ما * آه ز عمر كم و حسرت بسيار ما\r\nنيست ملامت به ما با همه ناقابلى * شد چو ز راه كرم خواجه خريدار ما \r\n\r\n","description":"","footnote":"","page_name":" 104 ","page_number":178},
  {"content":"\r\n\r\n نامه و رو از گناه هر دو سيه گشت آه * گر نكند شست‌وشو ديدهء خونبار ما \r\n\r\nو له\r\n هم فيض گرفتارى و هم ذوق رهايى * كز بند گشودند پرم در قفس اما\r\nگفتم نفسى هم‌نفسم شو ز سر مهر * شد يك‌نفسم هم‌نفس آخر نفس اما\r\nاز مرگ كسى تا نشوى خرم و غمگين * كاين ره همه را پيش بود پيش و پس اما \r\n* * *\r\n از نگاهى برد دين و دل بت عيار ما * تا چه خواهد شد ازين‌پس بىدل و دين كار ما\r\nباشد از سوز درون افروخته رخسار ما * تربيت از برق مىيابد گل گلزار ما\r\nسوى ما زاهد به چشم بد مبين كايد برون * صد كمند وحدت از يك‌رشتهء زنار ما\r\nاز سواد تيره‌بختيهاى ما نبود عجب * تيره گردد گر فتد خورشيد بر ديوار ما\r\nطايران قدس را سوزد به طوبى آشيان * گر اجازت يابد از دل آه آتشبار ما \r\n\r\nو له\r\n عشقم بود گواه كه آلودگى نديد * اى ديده جز ز اشك تو دامان پاك ما \r\n* * *\r\n از جرم بنده خواجهء ما در خجالتست * وز خواجه نيست بنده خجل اين چه حالتست \r\n* * *\r\n چه غم ز كشتن ما گر كسى نشد آگاه * گواه ما به روز قيامت غرور قاتل ماست \r\n* * *\r\n\r\n","description":"","footnote":"","page_name":" 105 ","page_number":179},
  {"content":"\r\n\r\n حالت مجنون دگر شد كارش از سودا گذشت * هودج ليلى مگر روزى ازين صحرا گذشت\r\nشكوهء شام غمش گفتم به محشر سر كنم * ساعتى افزون نبود آن هم به صد غوغا گذشت\r\nيك‌دو روزى پيش و پس بود ارنه از جور سپهر * بر سكندر نيز بگذشت آنچه بر دارا گذشت\r\nنيست دولت بىسبب اين اضطراب دل مرا * در دل بيگانه آن ناآشنا گويا گذشت \r\n* * *\r\n اى ابر كرم كز تو به هر كشته نمى هست * ما خشك‌لبان را ز تو چشم كرمى هست\r\nتا ديدهء بيدار كه ديدست به خوابت * كامشب به دلم باز شبيخون غمى هست\r\nبر هركه درين بتكده ديديم به تحقيق * در خرقهء توحيد نهانش صنمى هست\r\nجز صبر كم و حسرت بيش من و دل نيست * ما را به غم عشق اگر بيش و كمى هست \r\n* * *\r\n از محنت هجران تو جان دادم و رستم * گر هجر چنين بوده كه دشوار نبودست \r\n* * *\r\n روز مرگ و شام هجران را ز هم فرقى كه بود * آن به آسانى سرآمد اين به دشوارى گذشت \r\n* * *\r\n پسندم هرچه صيادم پسندد * جز اين كز دام آزادم پسندد \r\n* * *\r\n\r\n","description":"","footnote":"","page_name":" 106 ","page_number":180},
  {"content":"\r\n\r\n بندبندم شده از تير تو سوراخ چو نى * مىكنم از تو فغان تا نفسى مىآيد \r\n* * *\r\n نالم ز جفاى تو و دارم به دعا دست * كان ناله مبادا كه اثر داشته باشد \r\n* * *\r\n عجبى نيست خيالت به دلم گر نگذشت * آخر از آتش سوزنده حذر بايد كرد \r\n* * *\r\n هواى كشته شدن بر سرست خلقى را * مگر گذار تو بر خاك كشتگان افتاد \r\n* * *\r\n كار با يار چو با نامه و پيغام افتاد * بايد آزاد ز دل بود كه در دام افتاد\r\nنگشايد دلش از بام حرم پندارى * گذر مرغ حرم بر لب آن بام افتاد \r\n* * *\r\n آنچه در وصل تو انديشهء هجرانم كرد * مىتوان گفت كه از وصل پشيمانم كرد\r\nداشتم خاطر مجموع كه از زلف كسى * باد بويى به من آورد و پريشانم كرد\r\nدردم آن نيست كه دردم نشد از درمان به * دردم آنست كه شرمنده ز درمانم كرد \r\n* * *\r\n از سينهء تنگم دل ديوانه گريزد * ديوانه عجب نيست كه از خانه گريزد\r\nمن از دل و دل از من ديوانه گريزان * ديوانه نديديم ز ديوانه گريزد \r\n* * *\r\n نقد بازار جهانم به كف و منفعلم * تا چه كالاست محبت كه بها نتوان كرد\r\nبند شوقست گسستن نتوانش دولت * راه عشقست و نظر سوى قفا نتوان كرد \r\n* * *\r\n صد كشته فزون دارد و زان باك ندارد * بىباك يكى بستهء فتراك ندارد\r\nنه بيم ز برقى و نه منت ز سحابى * خوش آنكه چو من دانه درين خاك ندارد \r\n* * *\r\n\r\n","description":"","footnote":"","page_name":" 107 ","page_number":181},
  {"content":"\r\n\r\n گرفتم شست‌وشو زاهد به زمزم كرد يا كوثر * نيارد شست آن نقشى كه بر لوح جبين دارد \r\n* * *\r\n جز به دشنام اگر يار نكرد از من ياد * جاى شكرست كه يكباره فراموش نكرد\r\nسر دولت ز كجا ، بالش راحت ز كجا * با خيال تو اگر دست در آغوش نكرد \r\n* * *\r\n زخمى كه بر دل من از آن تير غمزه است * جز زخم ديگرش نبود مرهم دگر \r\n* * *\r\n با مزاج عاشقان غم سازگار افتاده است * چون غمش با ماست گو شاديش با اغيار باش\r\nتا به كى بر فرق هر خار و خست بينم چو گل * يك‌دو روزى نيز ما را زينت دستار باش \r\n* * *\r\n ز تيغ و تير تو در خاك و خون شه و درويش * هنوز آن به نيام و هنوز اين در كيش\r\nبه پيش پاى سر از تيغ دشمن اولاتر * كه پيش دوست بمانى سر از خجالت پيش \r\n* * *\r\n من زنده و دارى تو سر كشتن اغيار * از رشك اگر جان برم از عار بميرم \r\n* * *\r\n فراق ديده گواهى دهد به صدق مقالم * كه من به زندگى خويش طعم مرگ چشيدم\r\nبه جان خريدم و نفروختم به عالمت آرى * به مفت مىندهم از كفت چو مفت خريدم \r\n\r\n","description":"","footnote":"","page_name":" 108 ","page_number":182},
  {"content":"\r\n\r\n\r\nو له\r\n ز فراق آن‌چنانم كه ز جان خود به جانم * ز تو دور زندگانى چه كنم نمىتوانم\r\nنه چنان بود كه ما را نبود شكايت از تو * ز ازل ببست عشقت ز شكايتت زبانم\r\nدل و دين اگرچه دولت به غمش ز دست دادم * همه درد گشت درمان همه سود شد زيانم \r\n\r\nو له\r\n گفت تيرم را كجا جا مىدهى گفتم به دل * گفت روشن‌تر ز دل جاى دگر گفتم به چشم \r\n* * *\r\n ندارد درد من درمان كجايى اى اجل رحمى * مكن شرمنده‌ام زين بيش از روى پرستارى \r\n* * *\r\n اين خونبها بسست كه بعد از هلاك من * دامن‌كشان ز ناز بيايى به خاك من \r\n* * *\r\n صد گردنست بيش به خم كمند تو * آهسته به كه طى كند اين ره سمند تو\r\nما عجز و شرمسارى و زاهد غرور و عجب * افتد كدام زين دو ندانم پسند تو\r\nدر دام تا كه مرغ دلم بال‌وپر بريخت * فارغ نشد ز بيم رهايى ز بند تو\r\nگويى ز چيست ديدهء دولت مدام تر * از آرزوى لعل لب نوشخند تو \r\n\r\n","description":"","footnote":"","page_name":" 109 ","page_number":183},
  {"content":"\r\n\r\n\r\nو له\r\n اى باد چشم ما را چشم عنايت از توست * رفته اگر به دستت گردى ز رهگذارى\r\nروز شمار در پيش گويند هست و ما را * باشد گناه افزون ار زان كه برشمارى \r\n* * *\r\n در آيينه عجب گر عكست افتد * ز بس در حسن و خوبى بىمثالى \r\n\r\nاين رباعى را بر وجه طيبت به جهت عربى گفته\r\n دولت لب لعل مىفروشت بخورد * يا باده ز لعل باده نوشت بخورد\r\nخوبان عجم جمله گرفتار تواند * اى بچه عرب برو كه موشت بخورد \r\n\r\n43 داور قاجار\r\nنواب شاهزادهء امام‌ويردى ميرزاست كه برادر بطنى ركن الدوله بوده است . در دولت سلطان محمد شاه به ملك عثمانى گريخت و در بغداد بماند و به زيارت عتبات پرداخت . اين بيت از او نوشته شد :\r\n هرچه مىخواهى بگو و هرچه مىخواهى بكن * دوست مىدارم تو را گر دشمن جانم شوى \r\n\r\n","description":"","footnote":"","page_name":" 110 ","page_number":184},
  {"content":"\r\n\r\n\r\n44 داراى قاجار\r\nنواب شاهزادهء آزادهء مكرم عبد اللّه ميرزا از اجلهء فرزندان صاحبقران مغفور نور اللّه مضجعه بوده است ولادتش در سنهء 1211 و بعد از تحصيل علوم و كمالات شايستهء ابناى ملوك به حكمرانى بلوك خمسه و زنجان زينت‌بخش آن سامان گرديد به عدل و داد آن ساحات را معمور و آباد داشت و عمارات و قصور ملوكانه خاص خاقان صاحبقران و خويش در آن ولايات بنياد نهاد بعد از روزگار خاقان كبير و سلطنت شاهنشاه بىنظير سلطان محمد شاه به ترك حكمرانى گفته غالبا در سفر و حضر به سعادت حضور همايون اعلى مخصوص بود . در سنهء 1270 در تهران وفات يافت در اخلاق حسنه خاصه سعت خلق بىنظير بود . ديوان قصايد و غزليات آن مغفور محتوى بر پنج هزار بيت است و بعضى از آنها تيمنا نگارش يافت :\r\n گو صبا را كه ره قصر ملك برگيرد * قدم از طارم افلاك فراتر گيرد\r\nخاك هامون همه از سودهء كافور كند * ريگ وادى همه از تودهء عنبر گيرد\r\nدختر گل خود اگر پردهء عصمت ندرد * گو نسيم سحرى معجرش ازسرگيرد\r\nگو به قمرى كه زند راه عراق از عشاق * به نوايى كه ز پى فاخته مزمر گيرد\r\nگو به بلبل كه كند مدح خداوند آغاز * كه چو من گوشهء آن نغمه نكوتر گيرد\r\nدادگر فتحعلى شاه كه اندر گه رزم * سر خاقان شكند افسر قيصر گيرد\r\nاز پى بخشش چون پاى به ايوان آرد * از در كوشش چون دست به خنجر گيرد\r\nخاك با هرچه دفاين همه يكسان شمرد * ملك با هرچه ادعاى همه يكسر گيرد \r\n\r\nو له\r\n ترك مانند تو در خلّخ يغما نشود * ور شود در خور يغماى دل ما نشود\r\nدهن تنگ تو را غنچه نشايد خواندن * غنچه بويا نشود چون او گويا نشود \r\n\r\n","description":"","footnote":"","page_name":" 111 ","page_number":185},
  {"content":"\r\n\r\n هركه دل داد به تو نيست چو من خونين‌دل * دل اسكندر همچون دل دارا نشود\r\nاى تمناى دلم چند روا دارى چند * كه مرا از تو روا هيچ تمنا نشود\r\nشب يلداى غمت را نتوان يافت سحر * مهر روى تو گر از زلفت پيدا نشود\r\nچشم فتّان تو بس فتنه و غوغا سازد * گرچه در عهد ملك فتنه و غوغا نشود\r\nخسرو دهر محمد شه غازى كه چو او * تا قيامت خلف از آدم و حوا نشود\r\nميل آهن نبود جز كه سوى مغناطيس * جاى پيكانش جز در دل اعدا نشود \r\n\r\nو له\r\n المنّة للّه كه جهان گشت دگر بار * خرم ز چه از معدلت خسرو قاجار\r\nنازد به جنان خطهء تبريز ز خوبى * تا شاه جهاندار مر آن راست خريدار\r\nبنشست سليمان و رها گرديد آصف * از بند غم و محنت ديوان جفاكار\r\nنه سيم به صرّه در و نه فرش به ايوان * نه گله به آبشخور و نه غله به انبار \r\n* * *\r\n گاه آن آمد كه در كهسار و هامون در بهار * رعد خندد قاه‌قاه و ابر گريد زارزار\r\nباغ گردد از رياحين غيرت ايوان چين * خاك گيرد از لطافت قيمت مشك تتار\r\nدشت عودى پيرهن از سبزه زنگارى قبا * كوه كافورى سلب از لاله شنگرفى خمار\r\nگرنه سوسن ده‌زبان در مدح شاهنشه چرا * مر دهانش از ژاله باشد پر ز در شاهوار\r\nدادگر فتحعلى شه آنكه آمد از نخست * كامجوى و كام‌بخش و كامياب و كامكار\r\nآنكه بربندد به گاه خشم و بگشايد ز كين * جنگجويان را سواعد ملك‌داران را حصار \r\n* * *\r\n\r\n","description":"","footnote":"","page_name":" 112 ","page_number":186},
  {"content":"\r\n\r\n ترك من ترك جفاجوى و مجو با ما جنگ * جنگ بگذار و به چنگ آر همى باده و چنگ\r\nوقت آنست كه گه بربط و گه چنگ زنى * تو زنى چنگ و زنم من به سر زلف تو چنگ\r\nحلقهء زلف تو شد تنگ‌تر از چشم زره * نوك مژگان تو شد تيزتر از تير خدنگ\r\nهيچ‌كس دل نسپارد به چه بر بچهء ترك * هيچ‌كس كام نجويد ز كه از كام نهنگ \r\n* * *\r\n اى كشيده برقعى از سنبل تر بر سمن * پسته اندر شهد دارى ناردان اندر لبن\r\nمشك بر روى سمن دارى و عاج اندر شبه * طوطى اندر گلستان دارى و زاغ اندر چمن\r\nتا قدت ديدم نديدم هيچ سرو اندر خرام * تا رخت ديدم نديدم هيچ ماه اندر سخن\r\nمشترى در قوس دارى آفتاب اندر اسد * عقد پروين در دهان دارى سهيل اندر يمن\r\nطرّه‌ات مردم‌فريب و آهوانت شيرگير * مژه‌ات خاراشكاف و مردمت مردم‌فكن\r\nاوج اختر را فراز و مسند جم را طراز * روى بيضا را فروغ و فرق عصمت را مجن \r\n\r\nو له\r\n ختم شد بر دو محمد شاهى و پيغمبرى * زان عرب را افتخار و زين عجم را برترى\r\nزان محمد رتبت اسلام در عزّ و شرف * زين محمد دولت قاجار در نيك اخترى \r\n\r\n","description":"","footnote":"","page_name":" 113 ","page_number":187},
  {"content":"\r\n\r\n* * *\r\n اى ز رخت آشكار نور الهى * ختم به احمد نبوّت و به تو شاهى\r\nعرصهء ملك تو هست نامتنازع * وسعت قدر تو هست نامتناهى \r\n\r\nغزليات\r\n بعد از هلاك ما گذرى گر به خاك ما * آهسته نه قدم به دل دردناك ما \r\n* * *\r\n رزق كسان حواله به ما كرده روزگار * تا رزق ما به دست كه زين پس حواله است \r\n\r\nو له\r\n من كه بيمار توام از پرسشى كارم بساز * زود مىميرد چو حسرت در دل بيمار نيست \r\n* * *\r\n ز من مشو به فزونى بندگان غافل * كه از هزار يكى در غم خداوندست\r\nبه حيرتم ز چه يعقوب عشق يوسف داشت * كه عشق غير مرا به ز عشق فرزندست \r\n\r\nو له\r\n دل در خم زلف تو گرفتار كمندست * ديوانه ببينيد كه خود شايق بندست \r\n* * *\r\n چه آشنا نگهى دارى اى رميده غزال * خدا نگاه تو را با كس آشنا نكند \r\n\r\nو له\r\n نالان چراست صيد دل اندر كمند تو * گر نيستش خيال رهايى ز بند تو \r\n* * *\r\n\r\n","description":"","footnote":"","page_name":" 114 ","page_number":188},
  {"content":"\r\n\r\n يا دل بىرحم سنگين را ترحّم ياد ده * يا زبانم را ببر يا رخصت فرياد ده \r\n* * *\r\n مگر پيغام آزادى شنيدستى ز صيادت * كه اى مرغ دل امشب در قفس آه و فغان دارى \r\n\r\nمثنويات\r\n سراى نگارين نماند به كس * بنه نام نيكو درين دهر و بس\r\nبسى قصر شاهان گردن‌فراز * كه بردى به درگه فلكشان نماز\r\nسپردند بر خصم چون تاج و تخت * كشيدند از تخت بر تخته رخت\r\nيكى دم غنيمت بود اى پسر * كه عمرت بود دم‌به‌دم در گذر\r\nدمى راحتت به كه سالى دراز * گرفتار باشى به زنجير آز\r\nخنك عاشقانى كه در وصل يار * شبى روز كردند در روزگار\r\nگرفتم كه دنيا گرفتى تمام * بر اورنگ شاهان گزيدى مقام\r\nچو مرگ آيدت آخرين دم به سر * چه سودت ز ملك و سپاه و ز زر\r\nچو سودى نبخشد جهان داشتن * نيرزد گرفتن به بگذاشتن\r\nمكن راز خود را عيان با كسى * كه همراز همراز دارد بسى \r\n\r\nرباعى\r\n امشب شب شنبه است مى بايد خورد * مى را به نواى چنگ و نى بايد خورد\r\nگويى به بهاران بخور اين مى نىنى * اين آتش سوزنده به دى بايد خورد \r\n\r\n","description":"","footnote":"","page_name":" 115 ","page_number":189},
  {"content":"\r\n\r\n\r\n45 رضا قلى ميرزاى افشار\r\nشاهزاده‌اى باحشمت و جلال و خلف نادر شاه قهار افشار بوده در سنهء 1113 متولد شده بعد از تسخير مشهد مقدس حكومت خراسان بر او مقرر شد . ميرزا صادق تفرشى نديم و معلم او مىبوده كه به تهمت محبت مغضوب گرديده از جهان‌بين و آلت بينايىاش برى ساخت لاجرم مكافات عمل چنان افتاد [ كه 
  ] در سفر مازندران گلوله‌اى كه به نادر شاه انداختند به تحريك رضا قلى ميرزا دانسته او را كور كرد و بعد از پدر به حكم عليقلى خان افشار در كلات كشته شد .\r\nگاهى بيتى مىگفته اين رباعى از آن جمله است :\r\n آن شوخ كه از كلبهء من پاى كشيد * مىرفت و هرآنچه منع كردم نشنيد\r\nگفتم كه بمان به كلبه‌ام گفت كه شب * در خانهء هيچ‌كس نماند خورشيد \r\n\r\n46 رشيد خان جغتايى\r\nپسر اولجه خان از خوانين چنگيزيه بوده مدتها در كاشغر و توابع فرغانه حكمرانى و سلطنت نموده در شهور سنهء احدى و سبعين و سبعمائه وفات يافته طبع موزونى داشته اگرچه غالب اشعارش به تركى جغتايى اتفاق افتاده به زبان پارسى اين مطلع را گفته :\r\n از آمدن يار شنيدم خبر امروز * در شهر فتادست عجب شور و شر امروز \r\n\r\n","description":"","footnote":"","page_name":" 116 ","page_number":190},
  {"content":"\r\n\r\n\r\n47 رضوان قاجار\r\nنواب سام ميرزا خلف الصدق شاهزادهء معظم محمد قلى ميرزاى ملك‌آراى مازندران است و در دارالخلافهء تهران هم از به دو جوانى تحصيل كمالات كرده از عموم علوم حظى كامل حاصل نمود به واسطهء ذوق فطرى و طبع موروثى به نظم راغب شد و تتبع طرز بلغاى معاصرين را طالب آمد در قليل مدتى به مقامى جليل ارتقا يافت و به مداحى سلطان عصر پرداخت و مورد الطاف خاص خسروى گرديد به واسطهء استعداد نفس اشعار نيكو از طبع وقادش سر بر زد و در حضرت سلطان السلاطين شاهنشاه عصر ابو الفتح و النصر سلطان ناصر الدّين شاه قاجار غازى خلد اللّه سلطانه تقربى كافى يافت و در شكارگاهها مرتجلا رباعيات بديههء بديعه مناسب مقامات تيراندازى و اسب تازى شاهنشاه فلك جاه معروض داشت و مورد تحسين و احسان گشت اشعارش جمع نگرديده و فقير همه را نديده اين چند بيت از آن جمله است :\r\n بتا بهار منا نوبهار خرم شد * زمين نمونهء اين سبزگونه طارم شد\r\nپياله را سپر غم نما و خيره مباش * كه كوه و دشت پر از خيرى و سپر غم شد\r\nبيار بادهء در غم مباش در غم و رنج * كه عندليب به گل در نواى در غم شد\r\nز نوبهار چنين سبزه رست و لاله دميد * و يا هرآنچه شد از فيض صدر اعظم شد\r\nنشد مكرم شخص شريف او زلفت * كه صدر اعظمى از شخص او مكرم شد\r\nچو شاه ناصر دين شد وزير نصر اللّه * سپاهيان را نصرت قرين و همدم شد \r\n\r\nو له\r\n مدح صدر راستين آنان كه از بر كرده‌اند * راستى در عيد اضحى حج اكبر كرده‌اند\r\nخانهء او كعبه را ماند كه در وى لشگرى * اقتدا بر رسم ابراهيم آزر كرده‌اند \r\n\r\n","description":"","footnote":"","page_name":" 117 ","page_number":191},
  {"content":"\r\n\r\n آن مجسم روح دان عقل مصور جز تو كيست * گر مجسم روحى از عقلى مصور كرده‌اند\r\nز آستين افشاندنى كى اين بزرگان غير تو * دامن مداح پر سيم و پر از زر كرده‌اند \r\n\r\nو له ايضا\r\n دى ز در آمد بتم فروخته رخسار * لب ز مىاش تر ولى نه مست و نه هشيار\r\nزلف به رخساره برنهاده همانا * تودهء شنگرف بود و سودهء زنگار\r\nيا نه تو گويى كه بىمحابا طوطى * باز گرفته است پر خويش به منقار\r\nيا نه همانا كه پرزنان دو غرابند * از سر بال تذرو گشته نگونسار\r\nيا نه معلق دو ذو ذؤابهء عنبر * گشته به طرف مه دوهفته پديدار\r\nيا زرهى حلقه‌حلقه ساخته داود * و آمده يوسف بر او ز مصر خريدار\r\nيا نه بتى پنج روز تيره‌دليها * بر سر مصحف نهاده نامهء كفار\r\nيا نه كه از دودمان كفر دو كافر * دست طلب برده پيش رحمت دادار\r\nآمد و بنشست و تار طره برانداخت * راست مرا حجره گشت طبلهء عطار\r\nگاه ببوسيدم آن دو نرگس جادو * گاه ببوييدم آن دو سنبل طرار\r\nحاصل دريا به دست او نتوان داد * مايهء اندك كجا و همت بسيار\r\nخصمش غواصى اختيار چو كردى * لؤلؤ مرجان بر او شدى خسك و خار \r\n\r\nو له\r\n مه من از طرفى دى پذيره شد بر بام * چو آفتاب كه بيند هلال عيد صيام\r\nستاده بر لب بام و ز روزه گونهء او * چنان كه گاه غروب آفتاب بر لب بام \r\n\r\n","description":"","footnote":"","page_name":" 118 ","page_number":192},
  {"content":"\r\n\r\n بتى كه هيچ نه جز خنده داشت در پسته * به غير گريه نبودش ز خشم در بادام\r\nز نور عارض او اختران نهان گشتند * چنان كه گفتى نبود بر آسمان اجرام\r\nبه دو سرودم چون خشمگين چنان ديدمش * كه عيش تلخ مكن بيش بر خواص و عوام\r\nتو آفتابى و بر بام تا قيام تو هست * هلال چهره نخواهد نمود تا به قيام \r\n\r\nو له\r\n مبارك آمد امسال فصل فروردين * كزو شكفت به يك‌بار باغ دولت و دين\r\nگرفتى آذين از فروردين همه عالم * كنون گرفته ازين عيد فروردين آذين\r\nزمين پست درين نوبهار عيد على * به زير پاى ببيند به كبر عليين\r\nچو گشت مولد بر آن خجسته پى مولود * حريم كعبه بباليد بر سپهر و زمين\r\nعجب مدار كه در هر بهار لالهء تر * بود نمونهء خونى كه ريخت در صفين\r\nاگر نباشد از عشق موى و عارض او * به هر بهار نرويد بنفشه و نسرين \r\n\r\nو له\r\n اى معين ملكان ناصر دين شاه سترك * كه تو را بخت بود ناصر و اقبال معين\r\nدل فغفور همىبتركد از هول و هراس * گر بر ابروى تو روزى ز سخط بيند چين\r\nباش تا پادشهان را چو كبوتر بچگان * بخت پيروز تو نخجير كند چون شاهين\r\nباش تا آنكه ز بخت شه و تدبير وزير * ساو آرند ز سقلاب و اسير از سقسين \r\n\r\n","description":"","footnote":"","page_name":" 119 ","page_number":193},
  {"content":"\r\n\r\n\r\nو له\r\n روزى ز قضا شاه جهان خسرووار * تيرى به‌سوى صيد خود از شست گشاد\r\nچون تير ز شست شه رها شد آن صيد * از روى ادب گرفت و بر ديده نهاد \r\n\r\nو له\r\n امروز خبر رسيد در انجمنم * كايد ز هرى سكهء شاه زمنم\r\nفردا ز هرى تا به ختا سكهء اوست * باشد روزى كه سكه بينى سخنم \r\n\r\nاين رباعى را در زمانى كه حضرت سلطان عصر مرغى در هوا به تير بزد بديهة عرض نموده\r\n اى شاه دلت زمانه مسرور گرفت * تيرت ز هوا شكارى از دور گرفت\r\nبهرام كه مىدوخت لب گور به تير * زين تير تو حسرت به لب گور گرفت \r\n\r\n48 رستم خان شيبانى\r\nپسر جانى بيك سلطان بن سلطان ابو الخير خان در تذكرهء موسوم به مذكر الاحباب نقيب الاشراف خواجه سيد حسن اين سه شعر به نام او نوشته بود :\r\n\r\nقطعه\r\n با آنكه جز گناه نكردم دمى مرا * بىنعمتى نماند در ايام زندگى\r\nآن كو به فضل خويش مرا عقل و جان بداد * زان پيش كايد از من بيچاره بندگى \r\n\r\n","description":"","footnote":"","page_name":" 120 ","page_number":194},
  {"content":"\r\n\r\n شايد كه لطف يار بگيرد به وقت مرگ * هنگام بىكسى و زمان فگندگى \r\n\r\n49 رحيمى بهارلو تركمان\r\nاسمش عبد الرحيم خان لقبش خان خانان ولد ببرام‌على خان حاكم قندهار است كه از دولت صفويه روگردان شده به هند رفته خود در هندوستان اميرى اعظم بوده ممدوح شعرا و محسود امرا و به فضل و هنر وجود و سخا معروف . از اوست :\r\n به جرم عشق توام مىكشند و غوغاييست * تو نيز بر لب بام آ كه خوش تماشاييست \r\n\r\nو له\r\n غمت مباد چو مىپرسى از حكايت من * دل تو طاقت اين گفت‌وگو كجا دارد \r\n\r\nو له\r\n نشان يافتن صد هزار مضمونست * نخوانده نامهء ما را چو يار پاره كند\r\nبهاى خون من و صد هزار همچو منست * كه من به خون طپم و قاتلم نظاره كند \r\n\r\nو له\r\n سرمايهء عيش جاودانى غم تو * بهتر ز هزار شادمانى غم تو\r\nگفتى كه چنين واله و شيدات كه كرد * دانى غم تو و گر ندانى غم تو \r\n\r\n","description":"","footnote":"","page_name":" 121 ","page_number":195},
  {"content":"\r\n\r\n\r\n50 سلطان سليمان خان عثمانى\r\nبعد از پدرش سلطان سليم خان در اسلامبول بر تخت سلطنت جلوس نموده امينى شاعر در تاريخ جلوسش كه در سنهء 922 بود قصيده‌اى گفته كه تمام مصاريعش همان تاريخ بوده و مطلع آن اينست :\r\n\r\nنظم\r\n بداده زمان و فلك كامرانى * به كاووس عهد و سليمان ثانى \r\nعلىاىحال سالها در كمال استقلال سلطنت داشته و فتوحات يافته چهار بار لشكر جرار به آذربايجان كشيده با شاه‌طهماسب صفوى محاربات كرده آخر به صلح انجاميده اين بيت به نام اوست [ كه 
  ] در سفر بغداد گفته :\r\n بر جان خارجى زده‌ام پنجه چون اسد * خون حسين مىطلبم يا على مدد \r\n* * *\r\n ديده از آتش دل غرقه در آبست مرا * كار اين چشمه ز سرچشمه خرابست مرا \r\n\r\n51 سلجوق شاه سلغرى\r\nاز اتابكيهء فارس بوده روزگارى برادرش اتابك محمد او را در قلعهء اصطخر فارس محبوس داشته بعد از فوت او از قلعه به درآمده به پادشاهى رسيد در هنگام محبوسى اين رباعى را گفته به برادر فرستاده :\r\n\r\n","description":"","footnote":"","page_name":" 122 ","page_number":196},
  {"content":"\r\n\r\n\r\nبيت\r\n درد و غم بند من درازى دارد * عيش و طرب تو سرفرازى دارد\r\nبر دهر مكن تكيه كه دوران فلك * در پرده هزار گونه بازى دارد \r\n\r\n52 سلطان سلغر شاه بن سعد زنگى\r\nبرادر اتابك ابو بكر پادشاه فارس و پسر سعد زنگى بوده او را فريباش خان مىخوانده‌اند و در حسن صورت و سيرت و كمال و جمال نظير نداشته شاهزادهء اديب اريب دانشمند كريم چون بدانست كه تجلد او در امورات ملكى مايهء تزلزل خاطر برادرست مداخلت در ملك و مال او نكرده به عيش و عشرت و سور و خلوت پرداخت در بيرون شهر شيراز بر طرف شمالى سرابستانى بنياد كرد و بر عمارات نزهت‌بخش و حدايق جنت مثال مشتمل ساخت و آن را صبوح‌آباد نام نهاد تمامت سال را به روى شاهدان شيرين‌كار و ساقيان غمگسار گذاشتى و مع هذا هنوز خاطر اتابك بر او ناايمن بودى چنان كه وقتى به دو گفتند كه سلغور در صبوح‌آباد تعبيهء جيوش و اجناد كرده سر مخالفت دارد اتابك صباحى برنشست و گرد صبوح‌آباد را احاطه كرد و دانست كه سخنى دروغ و چراغى بىفروغست بازگرديد تا غرماء بر گرد سلغور جمع شدند و مطالبهء حقوق خود كردند و وى به خدمت اتابك رفته گريان اين رباعى بخواند و مورد انعام و اكرام شد ولى عاقبت به شربت غدر برادر ساغر عمرش مالامال شد . از اوست :\r\n گر من چو تو بخت همنشين داشتمى * با بخل هميشه دل به كين داشتمى\r\nزين‌سان كه تويى و تو مرا مىدارى * گر من بدمى تو را چنين داشتمى \r\n\r\n","description":"","footnote":"","page_name":" 123 ","page_number":197},
  {"content":"\r\n\r\n\r\n53 سلطان شاه خوارزمى\r\nپسر ايل ارسلان بن سلطان اتسز خوارزمشاه است . چون پدرش پس از هفت سال سلطنت در رجب سنهء ثمان و خمسين و خمسمائة از خبوشان به وادى خموشان سفر كرد به حكم ولايت عهد تكيه بر مسند خوارزمشاهى گزيد برادر مهترش تكش خان در امر پادشاهى با وى مخالفت كردن گرفت و فىمابين غبار نزاع ارتفاع يافت چون وى صاحب طبع عالى بود اين رباعى گفته به تكش فرستاد :\r\n\r\nبيت\r\n هرگه كه سمند عزم من پويه كند * دشمن ز نهيب تيغ من مويه كند\r\nاينجا به رسول و نامه برنايد كار * شمشير دورويه كار يك‌رويه كند \r\nچون رباعى سلطان شاه به تكش خان برادرش رسيد فرزندى دانا و خوش‌قريحه و عالم و شاعر ملكشاه نام داشت او را بخواند و جواب رباعى بخواست وى جواب گفته :\r\n صد گنج تو را خنجر بران ما را * كاشانه تو را مركب و ميدان ما را\r\nخواهى كه خصومت از ميان برخيزد * خوارزم تو را ملك خراسان ما را \r\n\r\nسلطان شاه به جواب فرستاده\r\n اى جان غم اين غم ره سودا گيرد * اين قصه نه در شما نه در ما گيرد\r\nتا قبضهء شمشير كه پالايد خون * تا آتش اقبال كه بالا گيرد \r\n\r\n","description":"","footnote":"","page_name":" 124 ","page_number":198},
  {"content":"\r\n\r\n\r\n54 سلطان محمد سلجوقى\r\nپسر سلطان ملكشاه بن آلب‌ارسلان سلجوقى بوده پادشاهى بزرگ پاكدامان بوده بعد از غلبه بر هواخواهان بر كيارق و قتل و اسر صدقه و اياز كه دو تن سردار مقتدر بودند به نظم بلاد اشتغال داشتند در قلع و قمع ملاحده به رودبار اهتمامى تمام كرد و شرح حالش على التفصيل در تواريخ مسطور است . در حالت نزع اين قطعه را بديهه گفته بر محمود وليعهد خود برخواند و درگذشت .\r\nو كان ذلك فى سنهء احدى عشر و خمسمائة . از اوست :\r\n\r\nقطعه\r\n به زخم تير جهانگير و گرز قلعه‌گشاى * جهان مسخر من شد چو من مسخر راى\r\nبسى بلاد گرفتم به يك اشارت دست * بسا قلاع گشادم به يك فشردن پاى\r\nچو مرگ تاختن آورد هيچ سود نداشت * بقا بقاى خدايست و ملك ملك خداى \r\n\r\n55 سهيلى جغتايى\r\nهو امير نظام الدّين احمد اصلش از الوس جغتايى اباعن‌جد هميشه به حكومت و ايالت و دولت و جلالت گذرانيده گويند دو ديوان به تركى و فارسى تمام كرده و تخلص از شيخ آذرى طوسى داشته و به ارباب حال مايل بوده مثنوى ليلى و مجنون نيز تمام نموده . از اوست :\r\n\r\nغزليات\r\n دل چو شكسته شد مران عاشق خسته حال را * سنگ جفا چه مىزنى مرغ شكسته‌بال را \r\n* * *\r\n\r\n","description":"","footnote":"","page_name":" 125 ","page_number":199},
  {"content":"\r\n\r\n به غربت كس ز حال من نمىپرسد كجا رفت آن * كه مىپرسيدم از حال غريبان در ديار خود \r\n* * *\r\n گويند روز حشر به پايان نمىرسد * صد روز آن به يك شب هجران نمىرسد \r\n* * *\r\n به روز غم كسى جز سايهء من نيست يار من * ولى آن هم ندارد طاقت شبهاى تار من \r\n* * *\r\n بر چرخ لواى دولت افراشته گير * دنيا همه در زير نگين داشته گير\r\nآفاق از آن خويش پنداشته گير * آخر ز جهان رفته و بگذاشته گير \r\n\r\n56 سلطان سنجر\r\nاين چند شعر به اسم سلطان سنجر ديده شده نگاشته آمد :\r\n\r\nبيت\r\n در خواب ببينند سلاطين زمانه * آن مال كه عشر صلهء مدح‌گر ماست\r\nسيم و زر عالم همه داديم به مردم * زانجا كه سخاهاى كف با خطر ماست \r\n\r\nو له\r\n بزرگان و خداوندان معنى * يكى پند از من سرمست گيريد\r\nبه گاه آن كه دولت يار باشد * ز پا افتادگان را دست گيريد \r\n\r\n","description":"","footnote":"","page_name":" 126 ","page_number":200},
  {"content":"\r\n\r\n\r\n57 سام ميرزاى صفوى\r\nاز پسران شاه‌طهماسب بن شاه اسماعيل بوده مدتها در خراسان و گيلان حكمرانى نموده - شرح حالش را در تاريخ روضهء ناصرى مفصل نوشته‌ام - تذكره‌اى در جميع اقوال و احوال معاصرين خود نگاشته كه نامش تحفهء سامى است . اين اشعار از اوست :\r\n\r\nبيت\r\n حاصل عمر نثار ره يارى كردم * شادم از زندگى خويش كه كارى كردم \r\n* * *\r\n كند سگت ز وفا ميل دوستدارى من * عجب كه عار نمىآيدش ز يارى من \r\n\r\nو له\r\n هرگاه كه عشوه آن دلاويز كند * عاشق ز بلا چگونه پرهيز كند\r\nباديست نصيحت كسان در گوشم * اما بادى كه آتشم تيز كند \r\n\r\n58 سلطان مصطفى ميرزا\r\nپسرزادهء شاه‌طهماسب صفوى و از شاهزادگان معروف و به حسن صورت و سيرت موصوف بوده به حكم برادرش شاه اسماعيل ثانى ، شهيد شد . از اوست :\r\n اى سرو فكندى به سرش سايه نگفتى * نازك بدنى چون كشد اين بار گران را \r\n* * *\r\n اى دل غم آشناى تو شد ترك او مكن * هر روز با يكى نتوان آشنا شدن \r\n\r\n","description":"","footnote":"","page_name":" 127 ","page_number":201},
  {"content":"\r\n\r\n\r\n59 سپهرى هندوستانى\r\nاسمش نظام شاه و شرح حالاتش در تاريخ فرشته مبسوطست . سلسلهء نظام‌شاهيهء احمدآباد به او منتهى مىشود . اين دو بيت از اوست :\r\n\r\nبيت\r\n خالت خليل و چهره گلستان آتش‌ست * خطت سياهيى كه به دامان آتش‌ست\r\nپيش رخ تو ديده سپهرى به هم نزد * آتش‌پرست بين كه چه حيران آتش‌ست \r\n\r\n60 سليمان شاه ميرزاى گوركانى\r\nبن يادگار ناصر ميرزا بن عمر شيخ بن سلطان ابو سعيد بهادر خان بن ميرزا الغ بيك بوده مدتها به حكم عمش ظهير الدّين بابر - پادشاه گوركانى - در ولايات بدخشان حكومت داشته و رايت عيش و عشرت برمىافراشته در مرثيهء پسرش ابراهيم ميرزا كه در معركه‌اى كشته شده گفته است :\r\n اى لعل بدخشان ز بدخشان رفتى * مانندهء خورشيد درخشان رفتى\r\nدر دهر چو خاتم سليمان بودى * افسوس كه از دست سليمان رفتى \r\n\r\n","description":"","footnote":"","page_name":" 128 ","page_number":202},
  {"content":"\r\n\r\n\r\n61 سلطان قاجار\r\nنواب شاهزادهء معظم سلطان محمد ميرزا ملقب به سيف الدوله از فرزندان گرامى و پسران عزيز نامى حضرت خاقان مغفور طاب ثراه است . ولادت باسعادت او در سنهء 1227 در دارالخلافهء تهران بوده والدهء ماجده از گرجىزادگان صفويه بوده در صغر سن آغا جعفر خواجه به حكم خاقانى به اصفهان رفته او را به حرمسراى شاهنشاهى آورده تربيت نمودند . در پانزده‌سالگى معقودهء مخصوصه گرديده بانوى بانوان شده تاج الدوله لقب يافت و خاقان مغفور را از آن هشت فرزند اناث و ذكور به هم رسيد ، اكبر همه شاهزادهء معظم اليه بوده بعد از تربيتهاى ملكانه در ركاب خاقان مغفور در سنهء 1240 به اصفهان رفته به حكمرانى عراق مخصوص گرديده قريب ده سال در كمال اجلال و استقلال به عدل و داد و بذل و بخشش و تكميل كمالات و تحصيل حالات صورى و معنوى اشتغال داشتند . علماى عهد و عرفاى عصر در محفل خاص به صحبت اختصاص مىيافتند و با اكابر عهد از مشايخ عصر مانند حاجى محمد حسن نائينى و حاجى سيد محمد تقى كاشانى و حاجى زين العابدين شيروانى و ملا كرم‌على اصفهانى و امثال آنان معاشرت و مصاحبت گزيد و لهذا جامع كمالات صورى و معنوى گرديده و امراى بزرگ و خوانين سترك در خدمتش مصدر خدمات بودند از جمله محمد رضا خان فراهانى و محمد قلى خان پسر آصف الدوله و محمد مهدى خان شحنه كه از شيراز رنجيده قصد تهران داشت و بعد از ورود به اصفهان از فرط التفاتها كه از شاهزادهء بزرگوار ديد عزم رحيلش به اقامت تبديل يافت . چون در سال يك هزار و دويست و چهل و نه خاقان صاحبقران دز خانهء شاهزاده [ به رحمت حق پيوست و شاهزاده 
  ] محمد ميرزاى وليعهد دولت ابد مهد بر تخت پادشاهى برنشست از اصفهان به تهران آمده در سفر گرگان و هرات در كمال عزت به منصب مير پنجگى منصوب و مخصوص گرديد . پس از چندى عزيمت زيارت عتبات عاليات و ملاقات والدهء ماجدهء خود به نجف و كربلا رفته متوقف گرديد و ميل به سياحت و مسافرت فرموده در سنهء 1279 از راه گيلان و شيروان به اسلامبول و مكهء معظمه رسيده پس از مسافرت شامات و حمص و حلب و ديار بكر و موصل به بغداد مراجعت كرده بعد از سالى توقف قصد زيارت\r\n\r\n","description":"","footnote":"","page_name":" 129 ","page_number":203},
  {"content":"\r\n\r\nمشهد مقدس كرده ديگر بار به تهران بازگشته متوقف و معتكف شدند . درين عرض مدت سياحت و مسافرت بر وقت و اقتضاى وقت به نظم و نثر و تأليف و تصنيف مىپرداختند ؛ ملوك الكلام از تأليفات معتبره محتوى بر نظم و نثر عربى و عجمى متضمن علوم مختلفه است تحفة الحرمين و سيف الرسائل از مثنويات مخصوصهء جناب ايشان ديده گرديده مطالب خردپسند و مضامين دلبند در آن مندرج است . قريب بيست هزار بيت غزليات و قطعات و تركيبات و ترجيعات ديوان دارند و بسيارى از غزليات نواب و الا را سهوا در ديوان ميرزا ابو الحسن يغماى جندقى مرقوم داشته و به ناواجب باسمه كرده - سببش اين بوده كه حاجى محمد اسماعيل تهرانى بسيار مايل به جمع و ضبط نظم و نثر ميرزاى يغما بوده از هرجا چيزى شنيده يا ديده همه را جمع كرده نگهدارى نموده چنان كه يغما در حين حيات به ملا حسن اصفهانى نوشته كه حاجى محمد اسماعيل تهرانى هرچه در هرجا بيند و نيوشد بىآنكه به راست و دروغ آن رسيدگى كند بر گرد كرده‌هاى چهارساله افزايد و بارها پيدا و پنهان نيازها كرده‌ام كه آن روزنامهء رسوايى را بازستانم همه گوش از شنفتن گران دارد . بارى ديوان يغما را بعد از فوت او باسمه كرده‌اند اشعار نواب و الا را كه تخلص سلطان است تغيير داده به دو معنى يغما كرده‌اند و در دست مردم افتاده ديوان ميرزا حبيب قاآنى شيرازى را هم كه بعد ازو جمع كرده و باسمه كرده‌اند شعر وصال شيرازى و ميرزا محمد على رازى و روشن اصفهانى در آن تخليط يافته ليس هذا اول قارورة كسرت فى الاسلام . بارى اين اشعار فصاحت آثار كه از نتايج طبع جناب نواب شاهزادهء بزرگوار است با بعضى رباعيات و قليلى از مثنوى تحفة الحرمين درين محل نگاشته شد اين افراد از غزليات است :\r\n جز يك نظر به دو نتوانم از آنكه نيست * امكان بازگشتن از آن رخ نگاه را \r\n\r\nو له\r\n تير مژگان و كمان ابرو و چوگان خم زلف * كى رهد مرغ دل از بند گرفتاريها \r\n* * *\r\n باغى كه از آن تاك نرويد ثمرش چيست * تا كى كه از آن باده نزايد اثرش چيست\r\nمفتى چه و صوفى كه ندانيم خدا را * تا حكمت ايجاد ازين خشك و ترش چيست \r\n* * *\r\n\r\n","description":"","footnote":"","page_name":" 130 ","page_number":204},
  {"content":"\r\n\r\n خطبهء دختر رز مىطلبى هوش بباز * اين عروسيست كه نقد خردش كابينست \r\n\r\nو له\r\n مگذر از حق به خدا اندكى آهسته بران * زان كه فرش قدمت ديدهء حق‌بين منست \r\n\r\nو له\r\n منم آن شكار زخمى كه فتاده‌ام به بندت * اگرم ز پا درآرى نكشم سر از كمندت \r\n* * *\r\n چون چشم و دل ما همه در آتش و آبند * آسوده ز سوداى غمت خشك و ترى نيست \r\n\r\nو له\r\n شرم بادش در قيامت دعوى خون هركه او * گاه جان دادن نظر بر روى قاتل كرده است \r\n* * *\r\n مىخورده و خوى كرده به ما بر سر جنگست * مسكين دل ما با دل او شيشه و سنگست \r\n\r\nو له\r\n راستى اين نه دو ابروست كه ترك چشمش * بهر قتل من بيچاره دو شمشير گرفت \r\n* * *\r\n ساقى عرق به جاى مى ناب مىدهد * من مستحق آتشم او آب مىدهد \r\n\r\n","description":"","footnote":"","page_name":" 131 ","page_number":205},
  {"content":"\r\n\r\n\r\nو له\r\n اگر در بزم مى عكسى فتد از چهرهء ساقى * شراب و محفل و مىخواره و پيمانه مىسوزد \r\n* * *\r\n باده خواه و بكش اى خواجه چه صافى و چه درد * از غم بيهده خوردن چه ثمر خواهى برد\r\nدل اگر شاد بود خانه چه دوزخ چه بهشت * رنج اگر دور ز تن جامه چه پشمينه چه برد\r\nبارى از ماه‌رخى تابى اگر بايد ديد * بارى از زلف بتى بارى اگر بايد برد\r\nتا توان كاست غم از دل ز چه جان بايد كاست * تا توان خورد مى از بهر چه دل بايد خورد \r\n\r\nو له\r\n هر چشمهء شيرين كه از آن آب برآيد * اى كاش شود تلخ و مى ناب برآيد \r\n\r\nو له\r\n آويخته در چنبر زنجير اجل به * حلقى كه در آن حلقهء فتراك نباشد \r\n* * *\r\n زاهدان را شادمانى شاهدان را غم مباد * اين غم و آن شادمانى بيش باد و كم مباد\r\nعشق ورز ار عالمى خواهى ازين عالم به در * هركه آن عالم ندارد اندرين عالم مباد \r\n\r\n","description":"","footnote":"","page_name":" 132 ","page_number":206},
  {"content":"\r\n\r\n\r\nو له\r\n هر جامه كه از دست غمت چاك نباشد * گر پيرهن كعبه بود پاك نباشد \r\n* * *\r\n شرمسار غم عشقم كه همى بىگه و گاه * دست او بود اگر حلقه كسى بر در زد\r\nمستىاى نيست كش از پى نبود هشيارى * اى خوش آن مست كه بر ياد لبت ساغر زد \r\n* * *\r\n هيچ كوته نكنم ناله ولى سرو بلندش * نيست آن بيد كه از جنبش اين باد بلرزد\r\nغير مسكين دل من ز آهوى شيرافكن چشمش * ديگر از صيد نديدم دل صياد بلرزد\r\nمرغ آزاد بلرزد چو در افتاد به دامى * بندى دام تو هرگه شود آزاد بلرزد\r\nبيستون سفت ولى تا چه كند با دل شيرين * كاين نه كوهيست كه از تيشهء فرهاد بلرزد \r\n\r\nو له\r\n مگو كه خال و خط و زلف و كاكلش سپهند * جدا جدا همه در ملك خويش پادشهند \r\n* * *\r\n نه ميان از كمر آگه نه دهان از گفتار * « هركه اين هر دو ندارد عدمش به ز وجود » \r\n* * *\r\n چه كنم به شام هجران كه دلم رضا نباشد * كه شب فراق او را سحر از قفا نباشد\r\nچه عجب كه درنگيرد به فسردگان دم من * دل سنگ اگر نجنبد گنه از صبا نباشد\r\nمسراى خواجه پندم كه به كار در نبندم * چه نصيحت آن سرى را كه ز پا خبر نباشد \r\n* * *\r\n\r\n","description":"","footnote":"","page_name":" 133 ","page_number":207},
  {"content":"\r\n\r\n از دوش بريده باد دستى * كز دست غمت به سر نباشد\r\nيك لاله نبينم اندرين باغ * كش داغ تو در جگر نباشد\r\nآهى ز غم تو مىكشم آه * در آهم اگر اثر نباشد \r\n\r\nو له\r\n يار در پرده و بر خلق جهان پرده دريد * تا چها خيزد اگر پرده ز رخ بردارد \r\n* * *\r\n مردم از هجر و همان رنج‌فزا ذوق وصال * اين چه درديست كش از مرگ دوا نتوان كرد \r\n* * *\r\n بشكفت ولى برنكند سر ز گريبان * نرگس مگر از شيوهء چشم تو حيا كرد\r\nآسوده كس از شادى و غم نيست و گر هست * آنست كه جان در سر تسليم و رضا كرد \r\n\r\nو له\r\n خال تو و خيل ديده از پى * زلف تو و جمع دل طلبكار\r\nيك‌دانه و صد هزار خرمن * يك خوشه و صد هزار خروار\r\nچشم تو و چشمهاى مردم * يك خفته و صد هزار بيدار \r\n* * *\r\n اى عاشق خونين دل سرگشته و حيران باش * آب از مژه جارى كن خاك ره جانان باش\r\nزنجير سر زلفش بر گردن دل افگن * در سلسلهء عشاق خود سلسله‌جنبان باش\r\nدر گوشهء عزلت شو پاى از همه‌كس دركش * آسودگى ار خواهى از خلق گريزان باش \r\n\r\n","description":"","footnote":"","page_name":" 134 ","page_number":208},
  {"content":"\r\n\r\n مى نوش كن از شيشه تا چند در انديشه * ما كافر آن چشميم گو شيخ مسلمان باش\r\nدر كار دل حيران تدبير چه كار آيد * تا كى غم آبادى يك‌مرتبه ويران باش\r\nديدار رخ جانان خوش‌تر بود از بستان * آسوده نشين با يار فارغ ز گلستان [ باش 
  ] \r\n* * *\r\n ما خاك زمين در ميخانه گزيديم * گو شيخ زمان در طلب خلد برين باش \r\n* * *\r\n قصهء دل ز كه پرسم كه به سرمنزل دوست * هركه پى برد دگر باز نيامد خبرش \r\n\r\nو له\r\n اى دل به چنبر دام خو كن كه كس ندارد * اميد رستگارى از زلف صيدبندش\r\nبرتافت رخ نشايد از ابروى كمانش * دزديد حلق نتوان از حلقهء كمندش \r\n* * *\r\n در ره عشق به من جرم وفا كرده ثبوت * هان مگو بىسببم كشت كه اين شد سببم \r\n* * *\r\n به زير خنجر او هر نفس ذوقى دگر دارم * كه صيادى چنين بىرحم و زخمى كارگر دارم\r\nنهانى سوى من گاهى نگاهى كن كه در محفل * من از حسرت‌كشان عشق حسرت بيشتر دارم \r\n* * *\r\n بيا اى برق خرمن‌سوز كز مشتى دو خار و خس * به اميد تو بر شاخى درين باغ آشيان دارم \r\n* * *\r\n\r\n","description":"","footnote":"","page_name":" 135 ","page_number":209},
  {"content":"\r\n\r\n من وز دهنت بوسه طلب اين چه تمناست * اين بس‌كه حديث لبت آيد به زبانم \r\n* * *\r\n هستى خويش و ديگران پاك فگند بر كران * تا به رخت فراز شد چشم خداىبين من\r\nباز نيايدم فرو فرق به تاج خسروى * خاك درت به بندگى سايد اگر جبين من \r\n* * *\r\n ساقيا خيز على اللّه به سر جادهء عام * قدحى مملو از آن سودهء بيجاده بده\r\nمن نيم آن كه كشم شملهء سجاده بر آب * هىهى آن . . . مرا بر سر سجاده بده \r\n* * *\r\n گيرم از شهر به هامون شدم از سودايى * كو به اندازهء رسوايى من صحرايى \r\n* * *\r\n غير زنخدان دوست در همه عالم * سبزه نياورده سرنگون شده چاهى \r\n* * *\r\n تا پاى تو اندر رفت در كوى تو راه اولى * تا ديده تواند ديد سوى تو نگاه اولى\r\nچشمى كه نه بر آن روى رويى كه نه در آن‌سوى * از رنج سپيد انسب از شرم سياه اولى \r\n\r\nو له\r\n اى لب يار تو سرچشمهء حيوان منى * ليك صد حيف كه دور از لب‌ودندان منى\r\nاز كه درمان دل غم‌زده جويم جز تو * كه تو هم دردى و هم مايهء درمان منى \r\n* * *\r\n شعله تا كى زنى اى سينه مگر كانونى * چند توفان كنى اى ديده مگر دريايى\r\nتاب تا كى خورى اى زلف مگر زنجيرى * نشئه تا كى دهى اى لعل مگر صهبايى \r\n\r\n","description":"","footnote":"","page_name":" 136 ","page_number":210},
  {"content":"\r\n\r\n* * *\r\n گيرم كه بدان ترك بگيرم سر راهى * با اين‌همه حسرت چه برآيد ز نگاهى \r\n* * *\r\n اينست اگر ساعد آنست اگر رخسار * اشك من و آه من بر ماهى و ماه اولى \r\n* * *\r\n پيوند ازل بسته‌ست با زلف تو دلبندى * پيوند ابد دارد با روى تو زيبايى\r\nبگشا گره از گيسو تا قلب بيارامد * بردار نقاب از رو تا بزم بيارايى \r\n* * *\r\n بر هر طرفى مىنگرم غير تو كس نيست * اين طرفه كه از چشم جهان جمله نهانى\r\nتا چند خورى لطمهء بيداد زمانه * زلف صنمى گير و برآساى زمانى \r\n* * *\r\n خون چكيدى ز ديدهء يعقوب * گر به حسن تو داشت فرزندى \r\n* * *\r\n بر لب دجله قدح تا خط بغداد بگير * كشتى باده به آن را كه بود دريايى\r\nاختر بدنگر و طالع وارون كه مرا * به رى افگنده ز بغداد بدان زيبايى \r\n* * *\r\n گيرد دل ضعيفم آن صف كشيده مژگان * صيدى كه غافل افتد در پر [ د 
  ] هء سياهى \r\n\r\nاز ابيات مثنوى موسوم به سيف الرسائل است\r\n از هركه نه كفو تست بگريز * شكر به كبست در مياميز\r\nبا آنكه نترسد از خداوند * بشكن پيمان مجوى پيوند\r\nكان را كه نباشد از خدا بيم * بر تو نشود به مهر تسليم\r\nتا هست تو را ز پخته و خام * از خاص مكن دريغ و از عام\r\nكم جوى به اين و آن توسل * بر فضل خداى كن توكل\r\nزنهار كه دست و پا به ره دار * دين و دل خويشتن نگه‌دار \r\n\r\n","description":"","footnote":"","page_name":" 137 ","page_number":211},
  {"content":"\r\n\r\n ويژهء پسران شهر بغداد * در پيكر آدمى پريزاد\r\nكاين طايفه گر كمين گشايند * از ترك فلك كله ربايند\r\nاز چنبر زلف رشته‌رشته * دام دل ديو تا فرشته\r\nهريك به دو زلف خم گرفته * ملك عرب و عجم گرفته\r\nبر صيد روان و آفت هوش * افگنده ز طره دام بر دوش\r\nسازند چو راى ترك تازى * با خون اجل كنند بازى\r\nگشت از همه در ز رنج را هم * مرز همدان قرارگاهم\r\nگويى كه ز خاك آن فرشته * آب و گل من همى سرشته\r\nزان كوه فلك شكوه و آن شهر * جان يافت ز عيش و خرمى بهر\r\nكوهى به سپهر بركشيده * نىنى ز سپهر سر كشيده\r\nافراخته هفتم آسمانش * افتاده ستان بر آستانش\r\nدر ديدن پاى آن به ادراك * افتاده ز سر كلاه افلاك\r\nاز فر بلندپايهء او * خرسند به زير سايهء او\r\nتا نيمه رهش نفس گسسته * انديشه هزار جا نشسته\r\nروزى به تهيهء تماشا * رفتيم ز شهر سوى صحرا\r\nشيرين پسرى صبيح و ساده * از سرو فزون ز مه زياده\r\nبر سرو مهش به چهر و بالا * شمشاد غلام و مهر لالا\r\nاز خندهء لعل نوشخندش * صد مصر شكر به تنگ قندش\r\nزلف سيهش به وجه دلخواه * در بند كشيده گردن ماه\r\nماهى كه بشست در شنيديم * شستى كه گرفت مه نديديم\r\nشخصى و هزار تخت جمشيد * چهرى و هزار چرخ خورشيد\r\nجستيم كناره از شبستان * رانديم دواسبه سوى بستان\r\nغنچه به نقاب و گل شكفته * شمشاد ستاده سبزه خفته\r\nمجلس ز چمانه رنگ بر رنگ * مطرب به ترانه چنگ در چنگ\r\nبا چشمى ز اشك چشمه‌ساران * كرديم وداع دوستاران \r\n\r\n","description":"","footnote":"","page_name":" 138 ","page_number":212},
  {"content":"\r\n\r\n بغداد مگو چو باغ دادى * در مردمك جهان سوادى\r\nاز كار زمانه رستنم به * چشم از همه چيز بستنم به\r\nخصمى چو اجل چو در كمينست * زهرابه به جام انگبينست\r\nشادى جهان و ثروت و سور * لذت ندهد ز وحشت گور\r\nدل مىنتوان به غير بستن * بايد بجز از خدا گسستن\r\nاز مهر زمانه سرد كن دل * با خلق نشست و خاست بگسل\r\nدنيا پيدا خيال و خوابى * نقشيست كه بنگرى به آبى\r\nبايد رفتن ز دار فانى * عقباست سراى جاودانى \r\n\r\nرباعيات\r\n گيتى همه جز خيال و پندارى نيست * گر هست به غير نقش ديوارى نيست\r\nصورت همه جا هست ولى معنى كو * بالجمله به غير يار ديّارى نيست \r\n\r\nو له\r\n گر زلف سياه يار در چنگ آيد * يا بر كفت آن ساغر گلرنگ آيد\r\nاز شست منه گر از زمين بارد تيغ * از دست مده گر ز فلك سنگ آيد \r\n\r\nو له\r\n قومى كه به زعم مردمان متقيند * من هيچ نگويمت تقى يا نقيند\r\nچون نيك به فعل جمله اندر نگريم * دزد و دغلند ملحدند و شقيند \r\n\r\nو له\r\n ساقى قدحى بيار و مى در مى ده * تا هست شراب ناب مى ده هى ده\r\nنم‌نم نه و كم‌كم نه و ساغر ساغر * خم در خم و دم‌دردم و پىدرپى ده \r\n* * *\r\n\r\n","description":"","footnote":"","page_name":" 139 ","page_number":213},
  {"content":"\r\n\r\n عمرى كه گذشته جمله بىحاصل بود * كردار بد و نيك همه باطل بود\r\nجز مهر على حكايت از هرچه گذشت * بىطول سخن حديث لاطايل بود \r\n* * *\r\n در محضر دوست بىنوايى خوش‌تر * در خدمت پادشه گدايى خوش‌تر\r\nچون كار نه بر وفق مراد من و توست * تسليم به قسمت خدايى خوش‌تر \r\n* * *\r\n بىوصل تو مرگ از حياتم خوش‌تر * در هجر تو حنظل از نباتم خوش‌تر\r\nزهرى كه تو بخشى از حلاوتها به * قيدى كه تو خواهى از نجاتم خوش‌تر \r\n* * *\r\n ما عالم كون زير و بالا كرديم * با نور محمدى تولا كرديم\r\nعالم همه صورتند و معنيست على * از هرچه بجز على تبرا كرديم \r\n* * *\r\n چندى ز گناه روسيه بودم و شوم * يك‌چند مرا زهد و ورع گشت رسوم\r\nترديد و تلون ز دورنگيست دلا * يا زنگى زنگ باش يا رومى روم \r\n\r\n62 ملك شمس الدّين كرت رحمه اللّه\r\nنخست شهريار اين طبقه است و دخترزادهء ملك ركن الدّين كه از اولاد عز الدّين عمر مرغئى غورى بوده است . نسب آل كرت به سلطان سنجر سلجوقى مىپيوندد و چنگيز خان مغول حكومت خيار و غور و توابع آن ديار را به ركن الدّين يرليغ فرستاد چون ملك ركن الدّين در گذشت منكوقاآن امارت هرات و غور و غرجستان و اسفرار و فراه و سيستان را به ملك شمس الدّين واگذاشت و وى استقلال تمام يافت و بعد از فوت هلاكو خان به خدمت اباقا خان رسيده با طبل و علم رخصت رجعت به هرات يافته در سنهء 686 مسموم شد . اين اشعار از\r\n\r\n","description":"","footnote":"","page_name":" 140 ","page_number":214},
  {"content":"\r\n\r\nاوست :\r\n\r\nرباعى\r\n با دشمن من دوست چو بسيار نشست * با دوست نشايدم دگر بار نشست\r\nپرهيز از آن عسل كه با زهر آميخت * بگريز از آن مگس كه بر مار نشست \r\n* * *\r\n مىخواره اگر غنى بود عور شود * وز عربده‌اش جهان پر از شور شود\r\nدر حقهء لعل از آن زمرد ريزم * تا ديدهء افعى غمم كور شود \r\n\r\nو له\r\n هرگه كه من از سبزه طربناك شوم * شايستهء سبز خنگ افلاك شوم\r\nبا سبزخطان سبزه خورم در سبزه * زان پيش كه همچو سبزه در خاك شوم \r\n\r\nو له\r\n آن به كه خردمند كنارى گيرد * يا گوشهء قلعه و حصارى گيرد\r\nمى مىخورد و لعل بتان مىبوسد * تا عالم شوريده قرارى گيرد \r\nوقتى ملك ضياء الدّين كابلى تهديدا اين رباعى را به وى فرستاده :\r\n غورى بچه‌اى به كين كابل برخاست * با همچو منى سخن بخواهد آراست\r\nتو شمسى و من ضياء و داند همه‌كس * كاوردن شمس بر فلك بهر ضياست \r\n\r\nملك شمس الدّين در جواب گفته\r\n اى بىخبر از خويش نگه كن چپ و راست * با همچو منى خصومتت بهر چه خاست\r\nمن شمسم و تو ضياء و داند همه‌كس * كز شمس بود هرچه در آفاق ضياست \r\n\r\n","description":"","footnote":"","page_name":" 141 ","page_number":215},
  {"content":"\r\n\r\n* * *\r\n گر در خور جود خويش زر داشتمى * تنگى ز ميان خلق برداشتمى\r\nبيخ شجر اميد بىسيمان را * از ابر عطا هميشه تر داشتمى \r\n\r\nقطعه\r\n ز من به خسرو تركان چين كه مىگويد * كه نيمروز وطنگاه پور دستانست\r\nكه از مهابت شمشير و گرز گاو سرش * هنوز خانهء افراسياب ويرانست \r\n\r\n63 شاه شجاع آل مظفّر\r\nفرزند امير مبارز الدّين محمد بن امير مظفر بوده اصل اين طايفه از خواف خراسان است . پهلوان حاجى ، جد اعلى ايشان مردى قوى قالب درشت‌هيكل عظيم‌الجثه بود شمشيرش هفت من تبريز وزن داشته موزه به اندازهء پايش يافت نمىشده تا بخصوصه قالبى براى او ساختند ابو بكر و محمد و منصور پسرانش به ملازمت اتابك علاء الدوله مشغول شدند و به خدمات مأمور آمدند از جانب اتابك مذكور امير ابو بكر با سيصد سوار به خدمت هلاكو خان رفته بعد از فتح بغداد در مصاف عرب خفاجه كشته شد و از منصور امير مظفر بماند و ترقى كرد و اولاد او به حكومت كرمان و يزد و فارس رسيدند و شاه شجاع زبده و نخبهء آن دودمانست . در فضل و كمال و حشمت و جلال وحيد عهد بوده تفصيل حالاتش در تواريخ مضبوط است . مدت عمرش پنجاه و سه سال و ايام سلطنتش بيست و پنج سال بود اين ابيات نيز از ايشان است .\r\n گر پرسدت كسى كه على را نظير هست * با او بگو كه آب به بوى گلاب نيست\r\nدر حضرت خدا بجز از ختم انبيا * كس را مقام و منزلت بو تراب نيست \r\n\r\n","description":"","footnote":"","page_name":" 142 ","page_number":216},
  {"content":"\r\n\r\n\r\nاين قطعه را به شاه يحيى فرستاده\r\n اى دشمنى كه هست خداوند خصم تو * با گوهر پليد بزرگيت آرزوست\r\nهرگز نكرده‌اى به جهان هيچ صورتى * كان را به‌هيچ‌وجه توان گفت كس نكوست\r\nپيوسته ظلم و فتنه و تزوير مىكنى * بدبخت اين چه سيرت و ناپاك اين چه خوست\r\nآخر ببين كه قدرت يزدان چه مىكند * با دوستان دشمن و با دشمنان دوست \r\n\r\nو له\r\n تو را نگفتم اى روزگار بىحاصل * كه من ز مهر تو و كين تو ندارم باك\r\nمن آن نيم كه ز اقبال تو شوم خرم * من آن نيم كه ز ادبار تو شوم غمناك\r\nبه بر و بحر و تر و خشك خود چه مىنازى * تويى و قطره‌اى از آب شور و مشتى خاك\r\nمرا سريست كه ترك كلاه همت او * نخواهد آستر الا ز اطلس افلاك \r\n\r\nو له\r\n منم آن كس كه اوج همت من * رفعت چرخ مختصر داند\r\nگر نهد بر سر سپهر قدم * پايهء خويش بىخطر داند\r\nهرچه از عقل كل نهفته بماند * شكر ايزد كه سربه‌سر داند \r\n\r\n","description":"","footnote":"","page_name":" 143 ","page_number":217},
  {"content":"\r\n\r\n كى فرود آورد به دنيا سر * آنكه احوال خشك و تر داند \r\n\r\nو له\r\n جان در طلب وصل تو شيدايى شد * دل در خم گيسوى تو سودايى شد\r\nاندر طلب وصال تو گرد جهان * بيچاره دلم بگشت و هرجايى شد \r\n* * *\r\n يك‌چند طريق رهروان گيرم پيش * از ناز و نعيم ياد نارم كم‌وبيش\r\nمردانه درين راه بكوشم پس‌وپيش * شايد كه رسم به آرزوى دل خويش \r\n* * *\r\n افعال بدم ز خلق پنهان مىكن * دشوار جهان بر دلم آسان مىكن\r\nامروز خوشم بدار و فردا با من * آنچ از كرم تو مىسزد آن مىكن \r\n* * *\r\n من جرعهء صبر مىكشم مردانه * وين غصهء دهر مىخورم فرزانه\r\nنوميد نيم كه عاقبت دور فلك * روزى به مراد پر كند پيمانه \r\n\r\n64 شجاع السلطنه قاجار طاب ثراه\r\nنواب مستطاب شاهزادهء معظم حسن على ميرزاست كه والدهء ماجده‌اش صبيهء جعفر خان بن قادر خان عرب ، حكمران بسطام بوده است و برادر كهتر نواب شاهزادهء مكرم حسين على ميرزا فرمانفرماى فارس است . سالها در دارالخلافهء تهران در خدمت حضرت شاهنشاه ايران خاقان گيتىستان فتحعلى شاه طاب ثراه بوده در سفر و حضر خدمات مىنموده تا به حكم قابليت و استعداد حاكم دارالخلافهء تهران گشته و از امثال و اقران در گذشته چون خوانين خراسان سر به طغيان برآوردند به جهت استمالت خاطر و استيصال بعضى اشرار به ولايت خراسان مأمور شد .\r\n\r\n","description":"","footnote":"","page_name":" 144 ","page_number":218},
  {"content":"\r\n\r\nروزگارى در آن حدود به لطف و عنف آب آتشها و آتش خرمنها بود دوستان نادان را به گوشمال التفات عودوار مىساخت و دشمنان مزور را به مجمر قهر [ عودوار 
  ] مىسوخت . مرزها بگشاد و دستها ببست . قلعه‌ها بگرفت و خلعتها بداد . گاهى صيت صلابتش در خوارزم و لوله مىافگند و زمانى توپخانهء مهابتش در هرات و كابل غلغله مىانداخت - تفصيل منازعاتش را با افاغنه در تواريخ عهد مرقوم داشته‌ام . روزگارى نيز در كرمان حكمران بوده بعد از رحلت خاقان صاحبقران به حكم تقدير تن به اطاعت حضرت سلطان محمد شاه وليعهد خاقان و پادشاه ايران درنداد و در طرف مقابله و مقاتله افتاد . ظفر نيافت و به شيراز شتافت و به شهريار ايرانش آوردند و از حليهء بصر عرى و برى كردند عمرى در تبريز بسربرد . در عهد دولت شاهنشاه عهد كه جاودان باد به تهران آمد و بزيست و در سنهء 1270 درگذشت . گاهى شعرى سرودى و شكسته تخلص فرمودى . جز اين ابياتش در نظر نيست .\r\n درد تو در دل نهفته‌ايم و طبيبان * دردسر ما دهند كاين خفقانست \r\n* * *\r\n ساقى ميخانه داد جام شرابم * خانه‌اش آباد باد ساخت خرابم \r\n\r\n65 شوكت قاجار\r\nشاهزادهء معظم نواب محمد تقى ميرزاى حسام السلطنه نيز از شاهزادگان و فرزندان خاقان صاحبقران است . روزگارى به حكمرانى دار السرور بروجرد و توابع آن رفته به انتظام مهام خواص و عوام پرداخت و به قهر و لطف اعدا را صيد دام و احبار آرام كرد . گاه‌گاهى نيز با همسايگان نزديك مناقشتى نمود . مدت چند سال در كمال حشمت و شوكت در آن صفحات به فرمانروايى و حكمرانى و عيش و عشرت مىگذرانيد . بعد از رحلت خاقان مغفور مانند ساير شاهزادگان به حضور حضرت محمد شاه قاجار نور اللّه مرقده آمده از حكومت معاف شد و در تبريز اعتكاف جست [ و 
  ] به دعاى دولت ابد مدت پرداخت و از زحمت استخلاص يافت شاهزاده‌اى هنرمند و\r\n\r\n","description":"","footnote":"","page_name":" 145 ","page_number":219},
  {"content":"\r\n\r\nكامل فاضل و صاحب طبع موزون و از اوست :\r\n بىبها آمد ز اول نرخ كالاى وفا * يا كه در شهر شما اين جنس ارزان بوده است \r\n\r\nو له\r\n قفس خوش‌تر مرا از گلشن آمد زان كه اندر وى * گهى خوشوقت دارد از نويد قتل صيادم \r\n* * *\r\n قربان تو از كشتن من مگذر و مگذار * از حسرت ديدار نكوى تو بميرم \r\n\r\n66 شاپور قاجار\r\nشاهزاده شيخ على ميرزاست . او هم از فرزندان حضرت خاقان صاحبقران مغفور فتحعلى شاه مبرور بوده والده‌اش صبيهء شيخ على خان زند و بدان مناسبت به نام جدّ امى موسوم شد هم از راه نسبت به حكومت ملاير و پرى كه محل توقف ايلات زنديه بوده مخصوص آمد . سالها در آن ولايت به عيش و عشرت و لهو و لعب پرداخت . در آغاز دولت سلطان محمد شاه بن عباس شاه بن خاقان اكبر از حكومت ممنوع و به كنجى آرميده به طاعت يزدان و دعاى سلطان پرداخت تا درگذشت . از اوست :\r\n پرسيد نخست از دل ما * هر تير ستم كه از كمان جست \r\n* * *\r\n كرده با مهر تو يكباره فراموش مرا * دل ما را ستم سنگ‌دلى در كار است \r\n* * *\r\n عجب از جنس وفا آيدم و طالع خويش * كه درين شهر نگاريش خريدار آمد \r\n* * *\r\n\r\n","description":"","footnote":"","page_name":" 146 ","page_number":220},
  {"content":"\r\n\r\n آمدم تا كه ز دام تو رهانم دل را * او رها ناشده من نيز گرفتار شدم \r\n\r\n67 شوكت قاجار\r\nهو امير المطلق و كبير الموفق محمد قاسم خان . والدهء ماجده‌اش از نجباى طايفهء زنديه و دختر بسطام خان كارخانه بود و امير كبير مذكور اكبروار شد اولاد امجاد امير الامراء العظام اعتضاد الدوله سليمان خان بن محمد خان قاجار [ خال 
  ] خا [ قا 
  ] ن بىهمال سعيد شهيد آقا محمد شاه بن سلطان محمد حسن خان شهيد بوده خاقان صاحبقران فتحعلى شاه انار اللّه برهانه جنابش را به فرزندى تربيت فرموده به مصاهرت خويش اختصاص داد و همشيرهء معظمه نواب شاهزادهء معظم فرمانفرماى فارس ، حسين على ميرزا را در عقد ازدواجش درآورده بر مرتبه و مكانت او بيفزود و مانند شاهزادگان در حريم حرم محرم فرمود بلكه بر بيشتر آنان مقدم داشت . غالب اوقات شاهزادگان معظم حضرتش را در خدمت شاهنشاه واسطه و شفيع كارهاى بزرگ داشتندى و مكرر به سردارى بزرگ و خدمات سترك مأمور آمدى و مصدر و منشاء امورات عظيمه و فتوحات جسيمه شدى گاهى به انتظام صفحات عراق عرب و فارس توجه نمودى و از جودت ذهن و استقامت راى عقده از كارهاى مشكل گشودى چنان كه يك‌دو بار به اشارهء شاهنشاهى به فارس روى كرد و خدمات كليه به ظهور آورد و در بذل و بخشش و عدل و رأفت بىنظير بود و در اغلب كمالات از اقران قصب السبق مىربود . چاكران با اعظم و اسم و ملازمان به اعلم و فضل داشت و شاهزادگان بزرگ طالب وصلت و پيوند و بستگى به خدمتش بودند چنان كه شاهزادهء اعظم كامگار نايب‌السلطنه وليعهد و نواب فرمانفرماى فارس با وى قرابت فرمودند . در سنهء 1200 درگذشت و جهان بگذاشت . از اشعار آن سركارست :\r\n\r\nاز غزليات اوست\r\n دل نيست به بر عاشق در دام بلا را * پروانهء شمعيست كه در انجمن ماست \r\n* * *\r\n\r\n","description":"","footnote":"","page_name":" 147 ","page_number":221},
  {"content":"\r\n\r\n چشمم به جام باده و گوشم به بانگ چنگ * دستم به دست ساقى و دل پيش دلبرست \r\n* * *\r\n به گل مشغول مىدارم دماغ و ديده را بىتو * كه همرنگ تو دارد هم از آن بوى تو مىآيد \r\n* * *\r\n با يار سخن ز يار نيكو * با تشنه حديث آب خوش‌تر \r\n* * *\r\n زاهدان را دل غم‌ديده روان از دنبال * مىخراميد چو آن لعبت زنّار به دوش \r\n* * *\r\n شبى تاريك و ره دور و نشان كاروان گم شد * برآر اى كوكب تابان سرى از گوشهء محمل\r\nبه بحر عشق دست از جان بشو شوكت كه مىنتوان * از اين درياى بىپايان كشيدن رخت بر ساحل \r\n\r\n68 شهرهء قاجار\r\nنواب شاهزاده على رضا ميرزا خلف حضرت خاقان صاحبقران و برادر كهتر نواب شاهزاده محمد رضا ميرزاى متخلص به افسر بوده تذكره‌اى بر اشعار غزل‌سرايان نوشته است . در سنهء . . .\r\nوفات يافته گاهى به نظم غزلى مىپرداخته از ابيات آنهاست :\r\n از چشم نظر باز دلم خون شده آرى * از ديده كشد دل به جهان هر ستمى هست\r\nدارد سر قتل من و اين خط كه برآورد * از پادشه حسن به خونم رقمى هست \r\n* * *\r\n\r\n","description":"","footnote":"","page_name":" 148 ","page_number":222},
  {"content":"\r\n\r\n پيكى به كوى يار سبك سير بايدم * كاين نامه چون به دو رسد از گريه تر بود \r\n* * *\r\n روم با ناتوانى بر سر آن كو به صد حسرت * اگر ديدار نبود جان دهم در پاى ديوارش\r\nدلم در كار آن زلف پريشانست مىترسم * كه آخر در پريشانى به رسوايى كشد كارش \r\n* * *\r\n كند هردم به نوعى آن جفاجو قصد آزارم * به پاداش وفادارى بدين خوارى سزاوارم \r\n* * *\r\n به تو مشغول بدين‌سان كه شب و روز منم * عجبى نيست اگر بىخبر از خويشتنم\r\nبرگشا لب به سخن گر همه خود دشنامست * كار زو هست شنيدن سخنى زان دهنم \r\n\r\n69 صفوة الدّين پادشاه قراختايى\r\nاز جمله پادشاهان طايفهء قراختاست كه اول ايشان براق حاجب از امراى گورخان بوده به رسالت نزد محمد خوارزمشاه آمده اذن مراجعت نيافته در فترت خوارزمشاهيان به كرمان آمده به سلطنت رسيده بود و اولاد و اقارب او به حكم سلاطين چنگيزى مغول حكومت كرمان داشتند و صفوة الدّين زنى عاقلهء كامله بود و پس از سلطان جلال الدّين سيورغتمش بن قطب الدّين حجّاج حكمران كرمان كه برادر وى بود حكمران شده و خود در نكاح كيخاتون خان بوده و به حكم او به جاى برادر حاكم شده بعد از چندى حكمرانى به سبب قتل برادرش سيورغتمش و به سعايت شاه عالم خاتون دختر سيورغتمش كه « زن بايدو خان » بود معزول و مقتول شد . از\r\n\r\n","description":"","footnote":"","page_name":" 149 ","page_number":223},
  {"content":"\r\n\r\nاوست :\r\n من آن زنم كه همه كار من نكوكاريست * به زير مقنعهء من بسى كله‌داريست\r\nدرون پردهء عصمت كه جايگاه منست * مسافران صبا را گذر به دشواريست \r\n* * *\r\n آن يار كه در ازل نشانش كردند * آسايش جان بيدلانش كردند\r\nدعوى به لب نگار مىكرد نبات * زان روى سه سيخ در دهانش كردند \r\n* * *\r\n بر لعل كه ديده هرگز از مشك رقم * يا غاليه بر نوش كجا كرده ستم\r\nجانا اثر خال سيه بر لب تو * تاريكى و آب زندگانيست به هم \r\n\r\n70 سلطان طغرل سلجوقى\r\nپسر سلطان ارسلان سلجوقى بوده در شجاعت و فضل و كمال نظيرى نداشته روزگارى در عراق به سلطنت گذاشته تا آخر الامر با قتلغ اينانج بن اتابك محمد ايلدگز ، سوء مزاجى حاصل به حبس وى فرمان داد وى از حبس گريخته به خراسان رفته سلطان تكش خان خوارزمشاه را به قصد تصرف عراق برانگيخته با لشكر بسيار به جانب رى آمد و سلطان طغرل سلجوقى مستعد محاربه شده اين رباعى را گفته :\r\n رو جوشن من بيار تا درپوشم * اين كار مرا فتاده من خود كوشم\r\nتا هست به كف گرز و سپر بر دوشم * من ملك عراق را به جان نفروشم \r\nاز كثرت غرور جوانى قدحى چند مى ارغوانى نوشيده خفتان پوشيده مكمّل و متسلّح به مقابله درآمد و گرزى گران بر دست گرفته بيتى چند از شاهنامه برخوانده كه بعضى از آن اين است :\r\n چو زان لشكر گشن برخاست گرد * رخ نامداران ما گشت زرد\r\nمن آن گرز يك زخم برداشتم * سپه را همان جاى بگذاشتم \r\n\r\n","description":"","footnote":"","page_name":" 150 ","page_number":224},
  {"content":"\r\n\r\n چنان برخروشيدم از پشت زين * كه چون آسيا شد بر ايشان زمين \r\nاز غايت سرمستى گرز را فرود آورده از قضا بر دست اسب او خورده اسب به روى درآمد و او از پشت اسب جدا شده بر زمين افتاد و فى الفور قتلغ اينانج بر او تاخته سر او را از تن جدا كرده به نزد تكش خان برده تن او را بر شترى افگنده به اردوى خان بردند و به دار زدند ، شاعرى گفته :\r\n امروز شها زمانهء دل‌تنگيست * فيروزهء چرخ هر زمان بر رنگيست\r\nدى از سر تو تا به فلك يك گز بود * امروز ز سر تا بدنت فرسنگيست \r\nگويند چندى سابق بر اين اتفاق سلطان طغرل به سبب حوادث روزگار پريشان گرد ايران همىگشت و چون به حوالى ارمن رسيد اين رباعى گفته به حكمران ارمن فرستاده و استمداد كرد :\r\n امروز كرم كن اى كرم را پروبال * كز نيستيم شدست مردار حلال\r\nفردا كه ز اخترم نكو گردد فال * گوهر ز كف تو برنگيرم به سفال \r\nچون اين رباعى به حاكم ارمن رسيد و در نهايت استيصال اظهار كبر و جلال طغرل را فهميد در اين باب اغماض جايز شمرده جوابى سودمند نداد . طغرل اين رباعى را در آن حال گفته :\r\n اى دل به هواى ارمن ار من باشم * خالى نكنم ز ارزن ار زن باشم\r\nاى چرخ اگر به حمله بيرون نكنم * گاو تو ز خرمن تو خر من باشم \r\n* * *\r\n ديروز چنان وصال جان افروزى * و امروز چنين فراق عالم‌سوزى\r\nافسوس كه در دفتر عمرم ايام * اين را روزى نويسد آن را روزى \r\n\r\n","description":"","footnote":"","page_name":" 151 ","page_number":225},
  {"content":"\r\n\r\n\r\n71 ملك طاهر چغانى\r\nنامش امير ابو المظفر ملك طاهر بن ابو الفضل محمّد المحتاج الچغانى و ملك چغانيان از ماوراءالنهر است و صغانى معرب آن است همهء اجدادش از امرا و ملوك و سلاطين بوده‌اند و حكومت طخارستان مىنموده‌اند . وى از ملوك معاصر سلطان محمود غزنوى است و بلخ مركز حكومت وى بوده ابو الحسن فرّخى نخست به بلخ آمده به خدمت وى راه يافته قصيدهء داغگاه در مدح وى گفته است و اسبها از وى به صله برده است و دقيقى مروزى نيز مداح اين طبقه بوده على الجمله به توسط وى فرخى به سلطان رسيده ، جامع كمالات محمود و خصايل ستوده و فضل شافى و علم كافى بوده گاهى بيتى موزون مىكرده از اوست :\r\n خدايا ده به يارى ماه‌رويى * كه نيمى صبر نتوان در فلق بر\r\nبه نرگس ننگرى تا چون شكفته‌ست * چو رومى جام بر زرين طبق بر \r\n* * *\r\n به چشم گوزنست و رفتار كبك * به كشى چو گور و به كينه پلنگ\r\nسخن گفتنش تلخ و شيرين دو لب * چنان كز ميان دو شكر شرنگ\r\nكمانى دو ابروش وان غمزه‌ها * يكايك به دل بر چو تير خدنگ \r\n\r\nو له\r\n آن ساقى مه‌روى صبوحى بر من خورد * از خواب دو چشمش چو دوتا نرگس خرم\r\nوان جام مى اندر كف او همچو ستاره * ناخورده يكى جام يكى داده دمادم\r\nبربسته هوا چون كمرى قوس قزح را * از اصفر و از احمر و از اخضر معلم\r\nگويى كه دوسه پيرهنست از دوسه گونه * وز دامن هريك ز دگر پارگكى كم \r\n\r\n","description":"","footnote":"","page_name":" 152 ","page_number":226},
  {"content":"\r\n\r\n\r\nو له\r\n يك شهر همى فسون و رنگ آميزند * تا بر من و بر تو رستخيز انگيزند\r\nبا ما به حديث عشق تا چه استيزند * هر مرغى را به‌پاىخود آويزند \r\n\r\n72 طغرل قاجار\r\nتخلص نواب ظهير الدوله العليّة العالية محمد ابراهيم خان بن نواب مهدى قلى خان بن سلطان محمد حسن خان قاجارقويونلو رحمة اللّه عليهما بوده در سنهء 1198 در استرآباد فوت شده عم‌زادهء حضرت خاقان مغفور صاحبقران طاب ثراه بوده و بعد از مهدى قلى خان مرحوم والدهء ابراهيم خان را [ كه همشيرهء سليمان خان اعتضاد الدوله بوده 
  ] خاقان قاجار در حبالهء نكاح درآورده نواب شاهزادهء معظم محمد قلى ميرزاى ملك‌آرا از وى متولد شده على الجمله ظهير الدوله از جانب خاقان اكبر مغفور به حكومت ولايات كرمان و سرحدات سجستان و بلوچستان مأمور شده به رتبهء مصاهرت نيز مفتخر گرديده همشيرهء معظمهء شاهزادگان كثير الاقتدار فرمانفرماى فارس ، حسين على ميرزا [ و شجاع السلطنه حسن على ميرزا 
  ] رحمة اللّه عليهما در عقد ازدواجش درآمده بود و در خدمت خاقان مغفور عزت و مكانتى موفور حاصل داشت از بيم سياستش خون در عروق اشرار سيستان و بلوچستان فسرده بود . در سنهء 1200 بيمار گرديده كار از مداوا درگذشت و درگذشت و ايالت آن ولايت به عباس قلى خان فرزندش مفوّض افتاد . گاهى تفننا غزلى مىگفته . از اوست :\r\n دل بر يار و ز جورش خونست * پرسد از من كه تو را دل چونست \r\n\r\nو له\r\n فغان طغرل كه صياد جفاجو * مرا بشكست پر آنگه رها كرد \r\n* * *\r\n\r\n","description":"","footnote":"","page_name":" 153 ","page_number":227},
  {"content":"\r\n\r\n نتواند كه كند مرغ دل غم‌زده‌ام * آشيان در سر زلف تو ز بسيارى دل \r\n* * *\r\n در آغاز محبت جان سپردم طغرل و رستم * به خود اين راه پرخوف و خطر را مختصر كردم \r\n* * *\r\n دى آن بت ترسا بچهء كافر من * از مهر نظر كرد به چشم تر من\r\nپرسيد كه چونى از فراقم گفتم * مردم ز غمت گفت فداى سر من \r\n\r\n73 علاء الدّين حسين غورى\r\nاز اولاد محمد سورى است . محمد سورى را سلطان محمود غزنوى با پسرش حسين بگرفته محبوس داشت حسين به اشارت پدر گليمى كه در زير پا داشتند بريده به يكديگر موصول و معقود كرده طنابى ساخته به دستاويز آن از عمارات فوقانى كه در آن بودند به زير آمد به غور رفته لاجرم سلطان ، محمد سورى را كشتن فرمود . حسين بن محمد را فرزندى شد حسينش نام نهاد و شش برادر ديگر نيز پس از وى به ظهور آمدند چون نوبت دولت بر بام خانهء بهرام شاه غزنوى به نوازش درآمد ميانهء او و سنجر سلجوقى منازعتى رفت با پسران حسين غورى ملاطفتى كرده قطب الدّين كه مهين فرزندانش بود به غزنى رفته پس از چندى بهرام شاه او را به بهانه‌اى كشته در ميانهء غوريان و غزنويان مادهء مخاصمه قوت گرفت . حسين گريخته به هندوستان رفته ، بازآمد و با دزدان متهم شده نجات يافته به حكم بهرام شاه حاكم غور شد و وفات يافت . پسرش حسين ثانى با بهرام شاه مخالفت كرده مظفر شد و غزنين را آتش زده جهانسوز لقب يافت و برادر خود سورى را حاكم غزنين كرده بهرام شاه از سپاه هندوستان احتشادى كرده بر سر سورى آمده او را بگرفته بكشت . علاء الدّين حسين جهانسوز رباعى گفته :\r\n اعضاى ممالك جهان را بدنم * جويندهء خصم خويش و لشكرشكنم \r\n\r\n","description":"","footnote":"","page_name":" 154 ","page_number":228},
  {"content":"\r\n\r\n گر غزنين را ز بيخ و بن برنكنم * من خود نه حسين بن حسين حسنم \r\nعلى الجمله آخر الامر علاء الدّين حسين جهانسوز به دست سلطان سنجر سلجوقى افتاده به‌واسطهء خوش‌طبعى و حاضرجوابى رتبهء منادمت و مصاحبت يافته ، روزى طبقى پر از درّ ثمين در خدمت سلطان بود به وى بخشيد وى اين رباعى به بديهه گفته :\r\n بگرفت و نكشت شه مرا در صف كين * با آنكه بدم كشتنى از روى يقين\r\nاكنون به طبق مىدهدم درّ ثمين * بخشايش و بخششش چنانست و چنين \r\n\r\nو له\r\n جهان داند كه من شاه جهانم * چراغ دودهء سامانيانم\r\nعلاء الدّين حسين بن حسينم * اجل ياريگر نوك سنانم\r\nبدان بودم كه از لقمان به غزنين * به تيغ تيز جوى خون برانم\r\nو ليكن گنده پيرانند و طفلان * شفاعت مىكند بخت جوانم \r\n\r\n74 عز الدّين كيكاووس سلجوقى رحمه اللّه\r\nپسر غياث الدّين كيخسرو بن قليج ارسلان بوده است و از طبقهء سلاجقهء روم است . بر علاء الدّين كيقباد برادر خود غلبه كرده مدتى سلطنت داشته در مرض موت اين دو بيت را گفته به اولاد و اخوان برخوانده وفات يافت .\r\n ما جهان را گذاشتيم و شديم * رنج بر دل گماشتيم و شديم\r\nبعد ازين نوبت شماست كه ما * نوبت خويش داشتيم و شديم \r\n\r\n","description":"","footnote":"","page_name":" 155 ","page_number":229},
  {"content":"\r\n\r\n\r\n75 عبد العزيز خان تركستانى\r\nخلف ندر محمد خان حكمران بلخ بوده و در زمان شاه سليمان صفوى پادشاه بخارا بوده و با شاه‌عباس ثانى صفوى مصالحه داشته از اولاد چنگيز خان مغول بوده است . پادشاهى بوده صالح و عاقل ، خليق و عادل . گاهى شعرى فارسى مىگفته از اشعار او اين چند بيت درين كتاب نوشته شد :\r\n ضبط آه و ناله خون دارد دل زار مرا * آخر اين پرهيز خواهد كشت بيمار مرا \r\n\r\nو له\r\n گر از خلق پنهان كنم درد خود را * چه درمان كنم چهرهء زرد خود را \r\n\r\nو له\r\n به سنگ رخنه شد ازبس گريستم بىتو * ز سنگ سخت‌ترم من كه زيستم بىتو \r\n* * *\r\n سبك‌خرام‌تر از باد در چمن بگذر * به پاى گل منشين آن‌قدر كه خار شوى \r\n\r\n76 شاه‌عباس ماضى صفوى نور اللّه روحه\r\nپادشاهى معروف و مشهور و پسر سلطان محمد بن شاه‌طهماسب بن شاه اسماعيل نور اللّه مرقده است . در سنهء 995 جلوس كرده در آن وقت هيجده‌ساله بوده كار دولتى را كه اختلال كلى حاصل كرده بود از نو نظمى داده مرشد قلى خان كه وزيرى شاه‌نشان بود به قتل آورد و خود استقلال يافت و خراسان را از اوزبكيه انتزاع نمود و با دولت عثمانيه مصالحه كرد و بسيارى از خراسان\r\n\r\n","description":"","footnote":"","page_name":" 156 ","page_number":230},
  {"content":"\r\n\r\nبگرفت و عبد المؤمن خان اوزبك را از خراسان بدوانيده حاجى محمد خان ، والى خوارزم را به حكومت خوارزم استقلال داد و دين محمد خان اوزبك را در حوالى هرات بشكست و بكشت و تا اندخود براند و نور محمد خان ، والى مرو را بگرفت و به موجب نذرى كه كرده بود پياده از اصفهان به مشهد مقدس رضوى رفت و كل ما يملك خود را وقف ائمهء اثنى عشر نمود و با سپاه آل عثمان به مواجهه محاربه كرده مظفر شد و ارمينه بگشاد و قندهار و بست و زمين داور مفتوح كرد و گرجستان را غارت كرد و باب الابواب بگرفت و عراق عرب را بگشاد و سام ميرزا را شاه صفى خوانده وليعهد كرد و در سنهء 1038 درگذشت . مدت عمرش شصت و دو سال ، ملكش چهل و چهار سال و آن پادشاه بزرگ گاهى شعرى مىفرموده از اوست :\r\n هركس براى خود سر زلفى گرفته است * زنجير از آن كم است كه ديوانه پر شدست \r\n\r\nو له\r\n نه ز هر شمع و گلم چون بلبل و پروانه داغ * يك چراغم داغ دارد يك گلم در خون كشيد \r\nهم قطعهء تاريخ عمارت از اوست :\r\n كلبه‌اى را كه من شدم بانى * مقصدم تكيهء سگان عليست\r\nخانهء دلگشا شدش تاريخ * چونكه از كلب آستان عليست \r\n\r\n77 عادل صفوى نور اللّه مرقده\r\nنام شريفش شاه‌طهماسب و فرزند ارشد اكبر شاه اسماعيل ماضى صفوى رحمه اللّه بوده از صغر سن مبارك به سلطنت ايران رسيده در يازده‌سالگى به جاى پدر برنشست . بعد از رفع اختلاف امرا قصد استيصال عبيد اللّه خان بن محمود و برادرزادهء شاهى بيك خان شيبانى نمود در زورآباد جام شكستى فاحش به اوزبكيه داد و ايشان را از جيحون بازگردانيد و با پادشاهان روم و گرجستان\r\n\r\n","description":"","footnote":"","page_name":" 157 ","page_number":231},
  {"content":"\r\n\r\nمصافها داد و شيروانات بگرفت و سلطان سليمان خان عثمانى مصالحه كرده سلاطين هند و تركستان و روم با وى موالات ورزيدند . يك‌صد و چهارده هزار سپاه جرار داشت و بيست و چهار هزار اسب و استر به جهت اسفار . در بيست‌سالگى از جميع معاصى توبه كرد و از عدل و انصاف او اصناف خلايق آسوده بودند و ايران معمور گرديد . مدت عمرش شصت و چهار سال و شش ماه مدت سلطنتش پنجاه و پنج سال و كسرى بوده رحلتش در شهر صفر سنهء 984 در اغلب كمالات وحيد بوده گاهى شعرى مىفرموده از آن جمله است :\r\n اصفهان جنتيست پرنعمت * هرچه در وى گمان برى شايد\r\nهمه چيزش نكوست الا آنك * اصفهانى در آن نمىبايد \r\n* * *\r\n سگ كاشى به از اكابر قم * با وجودى كه سگ به از كاشيست \r\n\r\nو له\r\n ز تبريزى بجز حيزى نبينى * همان بهتر كه تبريزى نبينى \r\n* * *\r\n يك‌چند پى زُمُرد سوده شديم * يك‌چند به ياقوت تر آلوده شديم\r\nآلودگىاى بود به هر رنگ كه بود * شستيم و به آب توبه آسوده شديم \r\n\r\n78 عادلى صفوى\r\nنامش اسماعيل ميرزا خلف الصدق شاه‌طهماسب صفوى بن شاه اسماعيل بوده به صفت شهامت و فخامت موصوف و به شجاعت و قساوت قلب معروف . مدتها در قلعهء قهقههء قراجه‌داغ محبوس و از عمر و زندگانى مأيوس بوده بعد از فوت والد ماجد و اختلاف امرا در امر سلطنت و قتل سلطان حيدر ميرزا او را به قزوين آورده به پادشاهى خواستند و ابقا بر احدى از امراى پدر\r\n\r\n","description":"","footnote":"","page_name":" 158 ","page_number":232},
  {"content":"\r\n\r\nو برادران و بنى اعمام والاگهر ننمود . از مشرب آبا و اجداد والانژاد منحرف گرديد . مادر پيرش را كه سالها در آستانهء حضرت عبد العظيم حسنى عليه السلام به اميد فرزند دلخوش بود رخصت ملاقات و ديدار نداد و بعد از قتل و عمى اخوان و اقارب ، فرمان داد كه سلطان محمد برادرش و عباس ميرزا برادرزاده‌اش را هلاك كنند و روزگارش امان نداد . در شب رمضان معجون فلونياى بسيار و حلواى بىشمار خورده با معشوقش حلواچى اوغلى در يك وثاق بخفت و صبحگاهش مرده يافتند و مسمومش كرده ديدند لهذا سلطان محمد بن شاه‌طهماسب را شاه كردند و از تشويش شاه اسماعيل ظالم عادل لقب وارستند و كان ذلك فى سنهء 986 طبعى موزون داشته از اوست :\r\n شادم به خدنگ تو كه ناوك‌فگنان را * سوى هدف خويش نهانى نظرى هست\r\nچون غنچه چه دانى كه تو در خلوت نازى * كز بهر تو چون باد صبا دربه‌درى هست\r\nاز خندهء پنهانى لعل تو توان يافت * كز حال دل گمشده او را خبرى هست\r\nگفتى كه مرا هست بسى چون تو گرفتار * بنما به گرفتارى من گر دگرى هست \r\n\r\nو له\r\n دوران ما را ز وصل شادان نكند * جز تربيت رقيب نادان نكند\r\nهرگز نرساند دل ما را به مراد * كارى به مراد نامرادان نكند \r\n\r\n79 شاه‌عباس بن شاه صفى صفوى\r\nدر سال يك هزار و پنجاه و دو و بعد از شاه صفى در كاشان به نه‌سالگى پادشاه شد و قندهار را كه سپاه هندوستان تصرف كرده بودند ، استرداد كرده به مازندران بازآمد و بماند و عمارات عاليه فرمود و علما را تقويت كرد و به تأليفات و تفسيرات مأمور ساخت و ارباب حال را گرامى داشت و به جهت درويشان تكيهء فيض بساخت و به مازندران مأنوس شد و در اشرف و فرح‌آباد\r\n\r\n","description":"","footnote":"","page_name":" 159 ","page_number":233},
  {"content":"\r\n\r\nعشرت كرد . در سنهء 1077 كه از مازندران قصد اصفهان داشت در دامغان وفات يافت و به قم دفنش كردند . عمرش پنجاه و شش سال و مدت ملكش چهل و پنج سال بوده از اوست :\r\n به ياد قامتى در پاى سروى گريه سركردم * چو گلبن برگ برگش را به خون ديده تر كردم \r\n\r\n80 عبيد اللّه خان اوزبك تركستانى\r\nپسر محمود سلطان ، برادر محمد خان شيبانى است و اين طايفه از اولاد شيبان خان و او از اولاد اوزبك خان و او از اولاد جوجى خان پسر چنگيز خان است و هميشه در تركستان پادشاه و حكمران بوده‌اند . در زمانى كه كونجمكتونى خان بن ابو الخير خان پادشاه ماوراءالنهر شد عبيد اللّه سلطان متصدى امورات او گرديد و استقلالى حاصل كرد و چندين بار با سپاه آراسته به تاخت خراسان آمده با سلاطين صفويه محاربه كرده گاهى غالب و گاهى مغلوب بود و وقتى نيز در ايام فترت دولت صفويه بر خراسان چيره شد . شاه‌طهماسب خان صفوى در سال نهصد و سى و پنج عزيمت يورش خراسان فرمود . عبيد اللّه خان با تمامى سپاه تركستان و همهء خان‌زادگان و سلاطين ماوراءالنهر از جيحون گذشته به خراسان رو نهاده در زورآباد جام تلاقى فئتين روى داد و سپاه ايران زياده از بيست و چهار هزار كس نبودند و شكست بر عبيد اللّه خان افتاد و چند كرت چنين اتفاق شد . در نوبت آخر بر سر خوارزم كه تابع ايران بودند رفته منهزم گرديده به بخارا شد و مخذول ماند و مرض بر پيكرش استيلا يافت و درگذشت و خراسان آسوده بماند . وى سردارى دلير و جسور بود و طبع خوشى داشت گاهى شعرى مىگفته ، از اوست :\r\n مبارك باد عيد آن دردمند بىكسى كو را * كه نى كس را مبارك باد گويد نى كسى او را \r\n* * *\r\n خاطرم باز تمناى خراسان دارد * تن بىجان‌شدهء من هوس جان دارد \r\n* * *\r\n بوى ارباب وفا از گل ما مىآيد * كعبه زان رو به طواف دل ما مىآيد \r\n\r\n","description":"","footnote":"","page_name":" 160 ","page_number":234},
  {"content":"\r\n\r\n نيست سرمنزل ما لايق هر نااهلى * هركه اهلست به سرمنزل ما مىآيد \r\n\r\nو له\r\n اى مؤذن بر سر تابوت ما فرياد كن * يار را آگاه ساز و روح ما را شاد كن \r\n\r\n81 عرفان شهرستانى\r\nاسمش ميرزا عبد اللّه ، پدرش خواهرزادهء شاه‌عباس صفوى بوده او را و پدر او را شاه صفى كور نموده ، از اوست :\r\n آتش لعل لبى سوخت چنان پيكر ما * كه دمد لالهء سيراب ز خاكستر ما \r\n\r\n82 عزت قاجار رحمه اللّه\r\nنام ناميش سليمان خان خلف الصدق محمد خان قاجارقويونلو خان ، خجسته خال خاقان سعيد شهيد آقا محمد شاه طاب ثراه بوده در عهد دولت خاقان صاحبقران مغفور فتحعلى شاه نور اللّه مرقده ، اعتضاد الدّوله لقب يافته امير امرا و كبير كبرا بوده در خلوت و جلوت مصاحب و يار و موافق و سازگار ، اميرى صف‌شكن و مشيرى راىزن و مدتها به حكومت گيلان و ساير بلاد و سردارى جيوش و اجناد ، مخصوص و در سنهء 1220 در تهران رحلت كرد . از اوست :\r\n ماندم جدا ز كويت و كارم به جان رسيد * ديگر به آستان تو مشكل توان رسيد \r\n* * *\r\n\r\n","description":"","footnote":"","page_name":" 161 ","page_number":235},
  {"content":"\r\n\r\n ز مهربانى آن ماه مهربان همه روز * به قصد كشتن من شيخ و شحنه همدستند \r\n* * *\r\n من بودم و نيم‌جان و آن هم * از هجر لب تو بر لب آمد \r\n\r\nو له\r\n هر كاروان كه بر سر كويت روان بود * دل چون جرس به همره آن كاروان بود \r\n* * *\r\n اگر دل رست از آن زلف پريشان * دگر كارش پريشانى ندارد \r\n* * *\r\n گر شهد چشاندم فلك ، ور خوناب * گر ساغر زهرم دهد ار بادهء ناب\r\nخوشنود و غمين ز مهر و كينش نشوم * دانم كه جهان تمام نقشيست بر آب \r\n\r\n83 علاء الملك لارى\r\nملقب به ابراهيم خان ثانى بن ميرزا نور الدهر خان بن ابراهيم خان بن شاه عادل انوشيروان بن محمد شاه بن هارون بن علاء الملك بن جهانشاه بن قطب الدّين بن مبارز الدّين بن گرگين شاه بن سيف الدّين باكاليجار بن علاء الملك بن قطب الدّين محمد بن مؤيد الملقب به باقوى از اولاد ايرج بن گرگين ميلادند و تا زمان شاه‌عباس صفوى در لارستان به انفراده و استقلاله حكومت كرده‌اند .\r\nابراهيم خان آخرين اين طايفه بوده كه به دست اللّه‌ويردى خان حاكم فارس اسير و دولت ايشان انقراض يافته ، اين بيت از اوست :\r\n ما پى تحصيل يار و يار در دل بوده است * حاصل تحصيل ما تحصيل حاصل بوده است \r\n\r\n","description":"","footnote":"","page_name":" 162 ","page_number":236},
  {"content":"\r\n\r\n\r\n84 غازى كرايخان تاتار\r\nپسر دولت كرايخان بن اسلام كرايخان بن دولت كرايخان نبيرهء منكلى كرايخان بوده و نسب اين طايفه به چنگيز خان مىپيوندند و در مملكت قرم كه ملكى است در ميانهء روم و روس ، سالها پادشاهى كرده‌اند و دار الملك آنها باغچه‌سراى و آن نام شهرى است كه چون باتو خان ساخته آن را شيراز باتو خوانند و غالب اين طبقه مسلمان و تابع سلاطين عثمانى بوده‌اند و هميشه به حمايت دولت عثمانى به محاربهء سلاطين ايران مىآمده‌اند . وقتى غازى كراى گرفتار لشكر صفويه شده هفت سال در قلعهء قهقهه محبوس بود و اين رباعى را در حبس گفته :\r\n تا بوده غم و شادى و حرمان بوده * زين‌گونه گذشته تا كه دوران بوده\r\nما تجربه كرديم كه در ملك شما * راحت همه در قلعه و زندان بوده \r\n\r\n85 فخر الدّين كرمانى رحمه اللّه\r\nنامش ملك مسعود بن بهمن بوده روزگارى در ديار كرمان سلطنت و حكمرانى داشته اميرى فاضل صاحب نظم عربى و فارسى بوده اين دو رباعى به نام او ديده شد :\r\n\r\nرباعى\r\n كافر بچه‌اى كه عشق او دين منست * هم جان منست و هم جهان‌بين منست\r\nكس بنده نشد بندهء خود را هرگز * اين بندهء بنده بودن آيين منست \r\n* * *\r\n از بهر هلال عيد آن مه ناگاه * بر بام برآمد و همىكرد نگاه\r\nهركس بشگفت گفت سبحان اللّه * خورشيد برآمدست و مىجويد ماه \r\n\r\n","description":"","footnote":"","page_name":" 163 ","page_number":237},
  {"content":"\r\n\r\n\r\n86 فنايى جغتايى رحمه اللّه\r\nو هو امير نظام الدّين عليشير ، از بزرگ‌زادگان دودهء جغتاخانى است و معاصر سلطان حسين ميرزاى گوركانى حكمران هرات و ماوراءالنهر و خراسان و در نزد او كمال عزت و مكانت و محرميت و امانت داشته گاهى به مهردارى و پيشكارى و گاهى به حكومت استرآباد و غيره مىپرداخته بالاخره مطاع دولت سلطانى شده و به ملا جامى ارادتى اظهار مىكرده در همهء كمالات صورى و معنوى نظير نداشته مردى نيك‌ذات و حميده صفات هميم كريم بذال بوده بسيارى را تربيت نموده در اشعار تركى جغتايى بىمثل است . خمسه و ديوان غزلياتش مشهور و معروف است ، در تركى نوايى و در پارسى فنايى تخلّص دارد . اقسام اشعار را خوب مىگويد .\r\nمات فى سنهء 907 از جملهء قطعات فارسىاش اين دو بيت است :\r\n اى كه گفتى بر يزيد و آل او لعنت مكن * زان كه شايد حق تعالى كرده باشد رحمتش\r\nآنچه با آل نبى او كرده گر بخشد خداى * هم ببخشايد تو را گر كرده باشى لعنتش \r\n\r\n87 فيروز شاه بهمنى\r\nاز مشاهير سلاطين سند است . در هشتصد و بيست و پنج درگذشته در تاريخ فرشته تمام او نوشته .\r\n در آتش مرده فكر زايل نكنى * انديشه به هر خيال هايل نكنى\r\nاين نقد خزينهء دماغست بكوش * تا صرف به جنسهاى باطل نكنى \r\n\r\n","description":"","footnote":"","page_name":" 164 ","page_number":238},
  {"content":"\r\n\r\n\r\n88 فخرى قاجار حفظه اللّه تعالى\r\nنواب شاهزادهء معظم اعتضاد السلطنه على قلى ميرزا فرزند خاقان مغفور و سمّى عم مكرم اوست در رحلت خاقان صاحبقران نور اللّه مضجعه سيزده‌ساله بوده بعد از آن واقعهء هايله به اكتساب كمالات و اقتباس حالات اشتغال جسته .\r\n\r\nاز تغزلات قصايد فصاحت آيات اوست\r\n دردا كه بود از حركات فلك دون * خالى خمم از باده و لبريز دل از خون\r\nنه بخت مرا يار و نه يارست موافق * من چون كنم از بخت به دو طالع وارون\r\nخون مىكندم در دل و از دل بردم هوش * بىمهرى دلدار و جفاكارى گردون\r\nشايسته دمى باشد و فرخنده زمانى * كافتد نظرم بر رخت از بخت همايون\r\nاز هرچه بجز اوست دلا قطع نظر كن * هرچند بود سلطنت صفحهء مسكون\r\nكو قاصد فرخنده كه گهگاه پيامى * از جانب ليلى برساند بر مجنون\r\nدر مذهب ما خدمت رندان خرابات * صد بار به از جام جم و تاج فريدون\r\nزاهد تو و طوبى و بهشت و مى و كوثر * ما و قد يار و چمن و بادهء گلگون \r\n\r\nدر مدح حضرت شاهنشاه جم‌جاه سلطان ناصر الدّين شاه خلد اللّه سلطانه\r\n تو اى سرو روان من كه از گل‌پيرهن دارى * چه باك از نالهء مرغان مهجور از چمن دارى\r\nخطا گفتم نگردد گل قباى آن بر نازك * و گر گردد تو پندارى كه خار اندر بدن دارى\r\nبه رخسار تو آويزان مسلسل طرهء مشكين * تو گويى دسته‌دسته سنبل تر بر سمن دارى \r\n\r\n","description":"","footnote":"","page_name":" 165 ","page_number":239},
  {"content":"\r\n\r\n دميده گِرد نسرينت خط ريحان تعالى اللّه * تو گويى نافهء مشك ختن بر نسترن دارى\r\nز چشم و خط و ابرو سحر و آشوب و فسون كردى * ز روى و غبغب و مو يوسف و چاه و رسن دارى\r\nنه تنها شد دلم در بند زلف عنبرافشانت * هزاران دل اسير خود به هر پيچ و شكن دارى\r\nتويى ماه زمين اما ز ماه آسمانى به * كه رو بر خاكِ پاى حضرت شاه زمن دارى\r\nفلك‌فر ناصر الدّين شاه غازى كش فلك گويد * كه از جاه و شرف صد باره پا بر فرق من دارى \r\n\r\nو له\r\n دادى به خواب وعدهء وصلم كه آگهى * در ديده‌ام فراق تو نگذاشت خواب را\r\nمنعم ز عشق روى دل آرام مىكنى * اى خواجه ترك كن سخن ناصواب را \r\n* * *\r\n تا جان بودم پا نكشم از سر كويت * يا جان دهم آخر به تمناى تو يارا \r\n\r\nو له\r\n تا نديدم چشم مست دلبر خونريز را * مىندانستم كمال عشق شورانگيز را\r\nالفت مژگان و چشمش را ببين با يكدگر * تا به دست مست بينى خنجر خونريز را \r\n\r\nو له\r\n شب قدرست و بزمى خوش حريفى مهوش و دلكش * ز شب تا روز محشر اى فلك مگسل طناب امشب \r\n\r\n","description":"","footnote":"","page_name":" 166 ","page_number":240},
  {"content":"\r\n\r\n نخواهم تا قيامت سرخوش و هشيار گرديدن * چنين كز چشم ساقى گشته‌ام مست و خراب امشب \r\n\r\nو له\r\n نتوان گفت كه روى تو به خوبى قمرست * كه به صد روى ز خورشيد فلك خوب‌ترست\r\nقامتت در چمن حسن درختيست بلند * كه همه دلبرى و عشوه و نازش ثمرست \r\n\r\nو له\r\n آن بت لاله عذارم ز مقابل بگذشت * بود چون عمر گرامى و چه حاصل بگذشت\r\nزخم كارى به من آن شوخ زد و رفت دريغ * حسرت زخم دگر دارم و قاتل بگذشت \r\n* * *\r\n دشمن‌ترى به من ز همه خلق كاينات * با آنكه دوست‌تر ز همه خلق دارمت \r\n* * *\r\n دوش اندر خواب خوش ديدم كه در كف داشتم * دسته‌اى سنبل بگو اين خواب را تعبير چيست\r\nدوش دادى مژدهء قتل من اى سرو روان * شادكامم كردى اما اين همه تأخير چيست \r\n* * *\r\n هركه از دست تو جامى بكشد جمشيدست * موش كورى كه به ظل تو پرد خورشيدست\r\nسر زلف به كف از بخت بلند افتادست * لوحش اللّه كه مرا زندگى جاويدست \r\n* * *\r\n\r\n","description":"","footnote":"","page_name":" 167 ","page_number":241},
  {"content":"\r\n\r\n تا مقاميم در خرابات است * ننگم از كشف و از كرامات است\r\nاز خرابات يافتيم مراد * كورى آنكه در مناجات است\r\nگر به تحقيق بنگرى دوجهان * يك تجلى ز جلوهء ذات است\r\nعشق او در وجود كونين است * شور او در نهاد ذرات است\r\nگفته‌اى نيست نيست عاشق من * نفى در نفى عين اثبات است\r\nتو چه شاهى كه بندگان تو را * بر سر خواجگان مباهات است\r\nدر محبت سگ تو شد فخرى * در طريقت بسى مقامات است \r\n\r\nو له\r\n تو چو روح‌اللّه و عشق تو مرا قسيسست * كه شب و روز به آيين تو در تدريسست\r\nمشترى روى منا زير دو ابرو چهرت * برج قوسى كه در آن جلوه‌كنان برجيسست\r\nزاهد از زهد سخن راند و رندان از عشق * عقل داند كه كجا صدق و كجا تدليسست \r\n* * *\r\n ساكن كوى تو هرگز نكند ميل بهشت * كان بهشت كه آنجا چو تو حورالعينست\r\nبا خط سبز تو هرگز عشق نورزم چه كنم * خاصه اكنون كه بهار آمد و فروردينست \r\n* * *\r\n چاره جستم از طبيب شهر بهر درد دل * آهى از دل بركشيد و گفت بىدرمان بود\r\nآفت جانها شنيدم بهر قتل ما رسد * دوستان آگاه سازيدش مرا هم جان بود \r\n* * *\r\n عشق باز آمد و در خانهء دل منزل كرد * عقل منزل نتواند دگر اندر دل كرد\r\nساقى مجلس ما دوش چه مىريخت به جام * كه به يك جرعه مرا بى خود و لا يعقل كرد \r\n* * *\r\n كمر به كشتن من تنگ بست و نشنيدم * مبارزى به جهان خون دوستان ريزد \r\n\r\n","description":"","footnote":"","page_name":" 168 ","page_number":242},
  {"content":"\r\n\r\n به غير چشم تو كز خسروان خراج گرفت * كه ديده است كه آهو ز شير نگريزد \r\n* * *\r\n نخل بلنديست قامت تو به خوبى * حيف كه جز جور برگ و بار ندارد \r\n\r\nو له\r\n نمىدانم چه حالست اين كه دل با صد پريشانى * تعلق زان سر زلف پريشان برنمىدارد\r\nمن آن روزى كه ديدم چشم مستش را به خود گفتم * كه كافر دستى از خون مسلمان برنمىدارد\r\nعلاج درد خود خواهم به يك بوسيدن لعلش * كه بيمار محبت دل ز درمان برنمىدارد\r\nمرا تا چند مىگويى نظر بربند از رويش * كه حربا ديده از خورشيد تابان برنمىدارد\r\nمگر اين نامه از كوى دلارامست اى قاصد * كه دل چشم اميد خود ز عنوان برنمىدارد\r\nبه‌سوى كعبهء مقصود را هم طى نخواهد شد * كه چنگ از دامنم خار مغيلان برنمىدارد\r\nبه تعمير دلم تا چند كوشى اى فلك بگذر * كه اين ويران سلطانست سامان برنمىدارد\r\nاگر يوسف زنخدان تو اى زيبا پسر بيند * نظر هرگز از آن چاه زنخدان برنمىدارد\r\nبساز اى دل به ملك فقر و صبرى بر قناعت كن * كه اينجا حكم حاكم جور سلطان برنمىدارد \r\n* * *\r\n\r\n","description":"","footnote":"","page_name":" 169 ","page_number":243},
  {"content":"\r\n\r\n آن سوار از در درآمد تا ز اقبال بلند * حلقهء فتراك را حلق كه لايق مىشود\r\nگه رقيب از دوست خورسندست گاهى ما بلى * آسمان گاهى موافق گه منافق مىشود \r\n* * *\r\n حاجتى نيست به انفاس مسيحا ما را * دردمندان تو فارغ ز غم درمانند\r\nكافر عشقم اگر شيخ بخواند غم نيست * همه دانند كه اين طايفه بىايمانند \r\n* * *\r\n در گشاديم و يار پيدا شد * در دولت به روى ما وا شد\r\nجذبهء عشق ما كشيد او را * يوسف آخر بر زليخا شد \r\n* * *\r\n دست از حلقهء زلف تو ندارم آرى * كافر از حلقهء زنار خوشش مىآيد\r\nچشم و زلف و خطوخال تو همه خون‌ريزند * شاه از لشكر خونخوار خوشش مىآيد\r\nبو كه ايمن شود از غارت گلچين به چمن * گل ز همصحبتى خار خوشش مىآيد\r\nچند خوانى به‌سوى مسجدم اى مفتى شهر * رند از خانهء خمّار خوشش مىآيد \r\n* * *\r\n هر دلى كز عشق ماهى اندرو راهى نباشد * كشورى ويرانه دانش كاندر آن شاهى نباشد\r\nاى كه مىگويى به آهى نرم كن سنگين دلش را * غافلى كز ضعف در من قوت آهى نباشد \r\n\r\n","description":"","footnote":"","page_name":" 170 ","page_number":244},
  {"content":"\r\n\r\n اى دل از زلف دلاويزش مكن قصد زنخدان * شب بسى تارست بنگر در رهت چاهى نباشد \r\n\r\nو له\r\n يار در بر فصل گل بلبل به گلشن بذله‌گوى * گر نگويم مى بيار اكنون بگويم كى بيار \r\n* * *\r\n درين گلشن گلى نگذاشت بهر خاطر بلبل * الهى بشكند سنگ حوادث دست گلچينش\r\nنه از مهرم دهد ساغر نه از كينم زند خنجر * ندانم تا به كى بىبهره‌ام از مهر و از كينش\r\nچسان پنهان بماند خون من تا دامن محشر * كه بر خونم گواهى مىدهد دست نگارينش \r\n* * *\r\n كو طبيبى كه كند چارهء بيمارى دل * كه مرا جان به لب آمد ز پرستارى دل \r\n\r\nو له\r\n مرا ز هجر [ تو 
  ] لب خشك و ديده پرآبست * همين نصيب به عالم ز خشك و تر دارم \r\n\r\nو له\r\n به آتش رخش ار سجده كرده‌ام چه عجب * كه دست‌پرور هندوى خال او بودم\r\nمرا به ميكده هرگز نديده شحنهء شهر * كه مست چشم تو بىمنّت سبو بودم\r\nبه خانهء دل خود جستمت پس از عمرى * كه در هواى تو سرگرم جست‌وجو بودم \r\n\r\n","description":"","footnote":"","page_name":" 171 ","page_number":245},
  {"content":"\r\n\r\n\r\nو له\r\n دريغا آخر عمر من و مرغ دل خود را * به دست كودكى نادان اسير و مبتلا كردم\r\nدرآمد عيد ساقى حاليا مى ده كه دلتنگم * از آن طاعت كه در سى روز با روى و ريا كردم\r\nسر زلف دلاويز تو را مشك ختن گفتم * مرنج از من نگارينا غلط گفتم خطا كردم \r\n\r\nو له\r\n گه ز مويش سخنى گويى و گاهى ز ميان * فخريا حيرتى از فكر دقيقت دارم \r\n* * *\r\n در فراقش مرگ و در وصلش حيات * هجر او بنگر وصالش را ببين\r\nكرده از يك غمزه صد عاشق هلاك * تيغ او بنگر قتالش را ببين\r\nجان شيرين ده دهانش را ببوس * تشنه شو آب زلالش را ببين\r\nسال [ و 
  ] ماه عاشقان آن زلف [ و 
  ] روست * اتصال ماه و سالش را ببين \r\n* * *\r\n قدر دل مىدان و در دنبال مه‌رويان مرو * بهر گل خوارى مكش پيرامن بستان مرو\r\nكفر از مويش بجو اسلام از رويش بخواه * بر در دير و حرم دنبال اين و آن مرو\r\nراه پرآشوب و شب تاريك و رهزن در كمين * گر درين ره مىروى بىهمت مردان مرو\r\nبىچراغ عشق در ظلمات حيرت پا منه * بىفروغ خضر زى سرچشمهء حيوان مرو \r\n\r\n","description":"","footnote":"","page_name":" 172 ","page_number":246},
  {"content":"\r\n\r\n كلبهء عزلت گزين از عزت دنيا گذر * كوس درويشى بزن در حضرت سلطان مرو\r\nحق اگر جويى مهياى دل بشكسته باش * گنج اگر خواهى برون از منزل ويران مرو \r\n\r\nهم از قطعات بلاغت آيات اوست\r\n شمس آفاق اى كه دارد فخرها در درگهت * زهره از بربطنوازى و ز دربانى زحل\r\nخاك پاى روح‌بخشت آب حيوان منست * با چنين آب حياتم از اجل نبود وجل\r\nنيست خوش‌تر از هوايت جان و دل را آرزو * نيست بهتر از لقايت زندگى را ما حصل\r\nتا به گاه بار بينم روى نيكويت دو بار * كاشكى چشم جهان‌بين مرا بودى حول\r\nمر تو را شور سفر اندر سرست و مر مرا * هست ازين آهنگ در جان شورش و در تن علل\r\nپيش پيش هودج زرينت جان افشان كنم * تا عيان بينند بىلحن حدى رقص الجمل\r\nاز چه خواهى مرگ من با آنكه اندر بندگيت * خود تو مىدانى ز من پيدا نشد هرگز زلل\r\nاز عنايات نبيل توست نز طبع جليل * گر قبول حضرتت افتاد مدحى زين قبل\r\nدر جهان از ميمنت هر روز تو نوروز باد * تا به هر نوروز آيد آفتاب اندر حمل \r\n\r\n","description":"","footnote":"","page_name":" 173 ","page_number":247},
  {"content":"\r\n\r\n\r\nمن مثنوياته ادام اللّه عمره\r\n الا يا بهترين صنع الهى * گرفته حسنت از مه تا به ماهى\r\nمه من اى شه گردون غالت * مدام عيش در ساغر مدامت\r\nجهان دلبرى زير نگينت * ستاره عكسى از نورِ جبينت\r\nدو جفت ابرويت در دلبرى طاق * به طاق و جفت تو يك شهر مشتاق\r\nدو لعلت چون دو شكرريز ياقوت * دو زلفت چون دو سحرانگيز هاروت\r\nدو هاروتت بلاى يك جهان جان * به ياقوتت نهان يك‌رشته مرجان\r\nعذارت جاودان روشن‌تر از بدر * طراز طره‌ات صد ليلة القدر\r\nسپهرت بنده و عيشت مهنا * هرآنچ از بخت مىخواهى مهيا\r\nهواى باغ و سير بوستانت * ز خاطر برده ياد دوستانت\r\nمگو با من به عشرت مايلستى * اسير آرزوهاى دلستى\r\nدلى كز غم تبه گردد مزاجش * كجا سير چمن باشد علاجش\r\nتنى كز رنج و محنت گشته لاغر * دل از مى گرددش پرخون چو ساغر\r\nچو رفتم جانب گلزار بىتو * به چشمانم گل آمد خار بىتو\r\nبدم در گوش آواى هزاران * ز دلتنگى نواى سوگواران\r\nمه من اى به خوبى شهرهء شهر * كه ترياق است در كام از توام زهر\r\nرخت گلگون دلت را شاد بينم * ز هر غم خاطرت آزاد بينم\r\nبيا و بگذر از اين كامرانى * مگو بودم جوان كردم جوانى\r\nاگر هستى جوان عقل تو پيرست * دل پير و جوان پيشت اسيرست\r\nفرازى و فروزى چون قد و چهر * خجل شمشاد از آن شرمنده زين مهر\r\nخداوند زمين از بحر و برى * تو خود انصاف را اين المفرى\r\nتو شاه حسن و عجبت بىسبب نيست * غرور حسن از شاهان عجب نيست\r\nنگردد با من ار مهر تو همره * من و مهر دگر خوبان على اللّه\r\nپس از تو من كجا خود يار جويم * شتر گم كرده‌ام افسار جويم\r\nتو هر عذرى كه مىآرى نه خوبست * كه عذر البتّه با كذبى مشوبست \r\n\r\n","description":"","footnote":"","page_name":" 174 ","page_number":248},
  {"content":"\r\n\r\n شود از خودپسندى مرد گمراه * ز من اين خودپسنديها عفا اللّه\r\nخدا را عاشقى را خوار مشمار * كه عقل و عشق را فرقست بسيار\r\nبه تابش عقل اگر باشد چو ناهيد * فزون‌تر نور عشق آيد ز خورشيد\r\nبه خاور چون زند خورشيد خرگاه * كجا يا رد كه تابد زهره و ماه\r\nبه هر وادى كه عشق آتش برافروخت * چه خرمنها كه از بن تا به سر سوخت\r\nمرا تيغ زبان چون تيز گردد * سخن ترسم كه كفرآميز گردد\r\nز عشقت آنكه برنس گشت دستار * بدل شد سبحه‌ها از آن به زنار\r\nسخن خود اختصارش به ز طولست * چو طول آمد سخن‌دان زان ملولست\r\nدر اينجا هيچ جاى گفت‌وگو نيست * كه كس را گفت‌وگو بر آرزو نيست\r\nجوان گر آرزو دارد نه عيبست * كه سرّ آرزو پنهان به غيبست\r\nنه بر هر آرزو توأم نصيبست * نه هر كف جفت با كف‌الخضيبست\r\nالا اى سرو بستان نكويى * به نيكويى فزون از هرچه گويى\r\nيقين دارم وفا اندر بشر نيست * و گر بودى ز تو شايسته‌تر كيست\r\nدوعالم را به يك صورت فروشى * خمى را بشكنى جامى بنوشى\r\nتو از حكمت زنى دم گاه‌گاهى * مرا هم زين نمد باشد كلاهى\r\nتو اندر طفره دستى طرفه‌دارى * خلاف دوستى و دوستدارى\r\nمطيع راى تو بودن نه ننگست * كلوخ‌انداز را پاداش سنگست \r\n\r\nرباعى\r\n معشوقه به كاشانهء ما افتادست * صد نشئه به پيمانهء ما افتادست\r\nسرمايهء آبادى هر ويرانست * گنجى كه به ويرانهء ما افتادست \r\n* * *\r\n رخسار بت من به گلستان ماند * سرو قد او به سرو بستان ماند\r\nدلكش زلفش ز بس بلندست و سياه * گويى كه به شبهاى زمستان ماند \r\n* * *\r\n\r\n","description":"","footnote":"","page_name":" 175 ","page_number":249},
  {"content":"\r\n\r\n تا پرده‌نشين عذارش از عنبر شد * دود دل ما ز ماه بالاتر شد\r\nديو خط او نشست بر مسند جم * هندو بچه‌اى به سجده بر آذر شد \r\n* * *\r\n از مار دو زلف تو در آزار شديم * ضحاك‌صفت عاجز از آن مار شديم\r\nتا مهرهء خوبى تو بر تخته نشست * در شش‌در عشق تو گرفتار شديم \r\n* * *\r\n امشب ز نشاط و نغمه دلگير شدم * از ديدن روى نيكوان سير شدم\r\nازبس ديدم ز دلبران بدعهدى * در عهد جوانى به جهان پير شدم \r\n\r\n89 فرخ قاجار\r\nنواب اميرزادهء معظم مكرم فريدون ميرزا خلف الصدق شاهزادهء شاه‌نشان نايب‌السلطنهء عباس ميرزا ابن خاقان صاحبقران نور اللّه مضجعهما بوده در زمانى كه نايب‌السلطنهء مغفور به انتظام بلاد شرقى ايران توجه فرمود نواب و الا را نايب الايالهء آذربايجان فرموده محمد خان امير نظام را به پيشكارى وى استقلال داد . بعد از جلوس خاقان مغفور محمد شاه طاب ثراه وى به دار الخلافه احضار شد و به انتظام امر سرحدات استرآباد و گرگان مقدمة الجيش عساكر نصرت مآثر سلطانى گرديد . پس از انجام خدمت به فرمانفرمايى فارس مأمور شد و به شيراز درآمد و نواب نصرة الدوله فيروز ميرزا كه تا آنگاه حكومت فارس داشت به حكمرانى كرمان رفت و در آن روزگار من بندهء مؤلف به خدمتگزارى نواب نصرة الدوله مفتخر بود چون عزيمت كرمان تصميم يافت نواب فرمانفرما مؤلف را در خدمت خود به منادمت و مدحتگزارى مخصوص داشت سالى دو از مكرمت نواب و الا معيشتى خصيب نصيب داشتم . على الجمله نواب و الا را از فارس احضار و بعد از توقف در دار الخلافه به فرمانروايى ولايت خراسان مأمور داشتند . وى بعد از ورود به ارض اقدس ، انتظامى تمام در آن نواحى داد . بعد از قتل محمد امين خان خوارزمشاه\r\n\r\n","description":"","footnote":"","page_name":" 176 ","page_number":250},
  {"content":"\r\n\r\nمسافرتى به جانب مرو و سرخس و اخال نموده تراكمهء مخالف آن سامان را گوشمالى بسزا داده و حكام در آن حدود گذاشته مراجعت نمود . بالاخره در سنهء 1271 در شهر مشهد مقدس رحلت نمود . الحق نواب معظم‌اليه اميرزاده‌اى بلندهمت عالىفطرت غيور ثابت الراى مستقيم الحال حميم كريم هنرمند بىمانند بوده در علوم نيز دستى بلند داشته و گاهى به نظم فارسى توجه داشته گاهى مثنوى منظوم مىنموده اشعار ايشان به تمامه حاضر نيست بدين چند بيت از قصايد كه در نظر بود ناچار اكتفا رفت . من قصائده :\r\n بختم مساعد آمد و اقبال شد بلند * تا از خجند آمدم آن ترك ارجمند\r\nبرخاستم به عزم پذيره ز جايگاه * چونان كه خيزد از سر آتش همى سپند\r\nبشتافتم بسان خدنگ از زه كمان * در زير پا كشيده يكى بادپا سمند\r\nدر دشت چون غزالى و در كوه چون عقاب * در بحر چون نهنگى و در نار چون نوند\r\nنور بصر نيافتى از پى تكش به جهد * ور نه ز چشم زخم نياسودى و گزند\r\nديدم فراز بور فروزنده همچو هور * رويى كه مىربود دل و عقل هوشمند\r\nبر چهرهء منور او ماه مستهام * وز طرهء معطر او مشك مستمند\r\nبنمود رخ كه لاف مل از رنگ تا به كى * بگشود مو كه حرف گل از بوى تا به چند\r\nاز بهر جنگ هندوى خونريز گرگ مست * وزبهر صلح غنچهء نشگفته نيم‌خند\r\nاى آنكه بار بر تنت از خار پرنيان * اى آنكه خار بر برت از رشتهء پرند\r\nاز مويه شد روانم چون تار عنكبوت * وز گريه شد كنارم چون رود هيرمند \r\n\r\nو له ايضا\r\n چون ز برم دور گشت آن بت نوشاد * از سر قهرم پيام ناز فرستاد\r\nكاى كه ز وصلم هماره بودى شادان * باش دمى چند از فراقم ناشاد\r\nتا نكشد رنج در دبستان كودك * مىنشود در همه فضائل استاد\r\nخانهء عمرم نمود دوران ويران * خرمن صبرم بداد هجران بر باد\r\nدست ندارم از آن دو طرهء طرار * چشم نبندم از آن دو آهوى صياد\r\nهيچ كمندى چنان نباشد دلبند * هيچ عدويى چنان نتاند بيداد \r\n\r\n","description":"","footnote":"","page_name":" 177 ","page_number":251},
  {"content":"\r\n\r\n چون بنشيند به ماه ماند و خورشيد * چون برخيزد به سرو ماند و شمشاد\r\nاى گل نورسته در فراق جمالت * كارم چون عندليب باشد فرياد\r\nگل نشنيدم مثال رويت رنگين * سرو نديدم بسان قدت آزاد\r\nسرو كه رويد همى ز وادى كشمر * گل كه همىبشكفد به موسم خرداد\r\nزلف تو گيرد به بند گردن ابدال * چشم تو آرد به دام خاطر اوتاد\r\nدر تن نرم آن دل چو سنگ عجيبست * گويى در سيم پرورانى پولاد \r\n\r\nدر مدحت حضرت امير المؤمنين على بن ابى طالب عليه السلام\r\n الا اى باد جان‌افزا الا اى پيك جان‌پرور * تويى مر روح را دايه تويى مر جسم را مادر\r\nفزايد از شميمت جان ببالد از تو در ابدان * چنان كز قطره در بستان رخ گل عارض عبهر\r\nالا يا باد فروردين تو را نكهت چو مشك چين * زمين پشت از تو در آذين هوا روى از تو در زيور\r\nگهى با نغمهء رودى گهى با صوت داودى * گهى با نفحهء عودى گهى با نكهت عنبر\r\nايا چرخ بهشت‌آيين كه هستى چون جنان رنگين * به مهرى گاه و گه با كين شرنگى گاه و گه شكّر\r\nتو را فيض از شهى كو را چو حق نى شبهه نى همتا * امير يثرب و بطحا امير المؤمنين حيدر\r\nجهان را عدل او سامان چمن را جود او نيسان * زمين را علم او بنيان فلك را حلم او محور \r\n\r\n","description":"","footnote":"","page_name":" 178 ","page_number":252},
  {"content":"\r\n\r\n\r\nو له\r\n اى ترك دل‌آزار من اى يار جفاكار * اى لعبت نوشاد من اى دلبر فرخار\r\nاى طرهء موزون تو چون شام نمايان * اى چهرهء گلگون تو چون صبح پديدار\r\nبالاى تو سرويست برو سنبل و نسرين * رخسار تو باغيست درو نرگس و گلنار\r\nگلنار تو را تودهء مشكست به خرمن * نسرين تو را سودهء لعلست به خروار\r\nبر گل شكنى عنبر از آن بافته چنبر * بر دل فكنى آتش از آن تافته رخسار\r\nچشمان تو خونخواره و مژگان تو خونريز * مانند وشاقان شهنشاه جهاندار \r\n\r\nدر مدح شاهزادهء منصور مغفور نايب‌السلطنه عباس شاه قاجار\r\n اى همايون مهرگان اى از فريدون يادگار * از قدوم تو به كيهان در تغير آشكار\r\nسرو خشكد در گلستان چون بجنبانى عنان * برگ ريزد از درختان چون بلرزانى مهار\r\nباغ را زيور دهى از برگهاى رنگ‌رنگ * خوش‌تر از ارژنگ چين و از بهار قندهار\r\nجاى مل اكنون به دور آيد كئوسات غمام * جاى گل ايدون نثار آيد ورقهاى چنار\r\nراست پندارى كه نوروزست و خسرو زر و سيم * چون ورقهاى درختان كرده بر گيتى نثار\r\nجود او را گر كنم مانند با برگ درخت * دست او را گر كنم تشبيه بر ابر بهار\r\nزان همىگردد غمين و بىقياس آيدش ننگ * زين همىگردد ملول و بىشمار آيدش عار\r\nعدل او آن مايه كز خلق جهان برخاست ظلم * جود او آن‌سان كه بيرون شد نياز از روزگار \r\n\r\n","description":"","footnote":"","page_name":" 179 ","page_number":253},
  {"content":"\r\n\r\n\r\nهم از تغزلات قصايد اوست كه در مدح شاهنشاه عصر گفته\r\n به شكار اندر بودم من و آن طرفه‌نگار * ديگران گشته پراگنده به كوه و در و غار\r\nبه شكار آمده بودم كه كنم صيد غزال * مر مرا آهوى چشم سيهش كرد شكار\r\nپاسخى از لب شيرينش صد تنگ شكر * نكهتى از خم زلفينش صد مشك تتار\r\nدلبرا روشنى و گرمى و مهر از من و توست * گرميش از دل من روشنيش زان رخسار\r\nاز غم عشق تو برخاسته از چشمان سيل * وز گل روى تو سر بر زده از خاطر خار\r\nاز دو گيسوى تو دل نيست نيفتاده به بند * وز دو بادام تو جان نيست نگرديده فگار\r\nاى به بزم اندر آهوروش و كبك‌خرام * وى به رزم اندر شيراوژن و شاهين‌كردار\r\nحجره از بوى دلاويز تو همچون تبت * خانه با روى نگارين تو همچون فرخار\r\nلب شيرين تو لعلست و ليكن ناطق * عقد دندان تو درّست و ليكن شهوار\r\nروى رنگين تو را آمده زيور عنبر * موى مشكين تو را آمده زينت گلنار \r\n\r\nدر مدح عباس شاه غازى گفته\r\n فزود حشمت گيتى به روزگار جلال * گرفت كيهان پرتو ز آفتاب جمال \r\n\r\n","description":"","footnote":"","page_name":" 180 ","page_number":254},
  {"content":"\r\n\r\n ابو المظفر عباس شه كه پايهء او * فراز جايى كانجاست پيشگاه خيال\r\nلقاى او را از مهر بيش تابش و فر * عطاى او را از ابر پيش جود و نوال\r\nاز آنكه مهر نه جز جرم روشن سيار * از آنكه ابر نه جز جسم تيرهء سيال\r\nهمى به بخشش دستش سحاب چرخ فيوض * همى به كوشش تيغش نهنگ بحر جدال\r\nازين ببارد بر جان دوستان رحمت * وزان بيفتد بر قلب دشمنان زلزال\r\nنشانه‌ايست ز حزمت درنگ خاك بسيط * نمونه‌ايست ز عزمت شتاب باد شمال\r\nاگر ز حكم تو يابد مثال باد صبا * جبال را نگذارد به روى خاك مثال\r\nاگر شرارهء تيغ تو بگذرد در بحر * همىگدازد از تف او پشيزهء وال\r\nاگر منادى احكام تو صلا فكند * ز جاى جنبد بىروح هيكل صلصال\r\nبه گردن نطف انداخت ربقهء طاعت * خيال تيغ تو اندر ميان صلب رجال \r\n\r\nو له ايضا نور اللّه مرقده\r\n زلف نگار گفت من از مشك چنبرم * يا عنبرين سراغج بر ماه عنبرم\r\nيا از بنفشه بر رخ گلبرگ خرمنم * يا از عبير بر سر خورشيد افسرم\r\nيا چون سياوشم كه به آتش كند گذار * يا هندويم كه معتكف دير آزرم \r\n\r\n","description":"","footnote":"","page_name":" 181 ","page_number":255},
  {"content":"\r\n\r\n خورشيد سايه گر به همه عالم افگند * من سايه‌افگن رخ خورشيد انورم\r\nگر غنچه سايه‌پرور سرو چمن بود * من برگ گل به سايهء سنبل بپرورم\r\nهندو نىام مرافق آن خال هندويم * كافر نىام مجاور آن چشم كافرم \r\n\r\nو له\r\n شاه سپهر منزلت آن داور جهان * داراى آفتاب دل آن خسرو عجم\r\nزايد براى خدمت درگاهش از رحم * آيد براى طاعت احكامش از عدم\r\nارحام را جنين همگى مهر بر جبين * اصلاب را نطف همگى داغ بر شكم\r\nسَبّوحيان عرش به ايوان او مطيف * كروبيان قدس به درگاه او خدم\r\nدر بزم نور رايش بر خور كند جفا * در بذل دست رادش بر يم كند ستم\r\nخور را به مهر راى فروزان او يمين * يم را به ابر دست گهربار او قسم \r\n\r\nدر مرثيهء عزيزان گويد\r\n تا به كى اى روزگار گردش وارون * تا به كى اى آسمان مدار دگرگون\r\nقانون از من گرفت مردم كيهان * اينكم از تو گرفت بايد قانون\r\nگنج مرا زير خاك كردى پنهان * خاك نه اين كرده با امانت قارون\r\nقارون گر سيم و زر به باد فنا داد * من بسپردم به خاك لؤلؤ مكنون\r\nهان مكن اى خاك زينهار خيانت * شد چو گرامى امانتم به تو مدفون\r\nسرو بپوشد به باغ كرتهء سندس * سرو مرا شد كفن ستبرق و اكسون\r\nلاله به نيسان و خاك تيره درخشد * لالهء من زير خاك رفت به كانون \r\n\r\nدر مدح خاقان مغفور محمد شاه قاجار گويد\r\n پژمرد ماه بهمن و بشگفت فروردين * پوشيد سبز حله به تن شاهد زمين\r\nپرداختند كوه ز الماس بىبديل * انباشتند باغ به ياقوت بىقرين\r\nيك فرقه را لثام گشودند از عذار * يك زمره را خضاب ببستند بر يمين \r\n\r\n","description":"","footnote":"","page_name":" 182 ","page_number":256},
  {"content":"\r\n\r\n يك قوم را به دوش فگندند پرنيان * يك خيل را ز پشت گرفتند پوستين\r\nسيماب را ز كوه ستردند از شكم * شنگرف را به باغ كشيدند بر جبين\r\nدارد سحاب گوهر ناسفته در بغل * دارد نسيم عنبر سوده در آستين\r\nبيزد مر اين يكى به چمن نافهء ختن * ريزد مر آن يكى به دمن لؤلؤ ثمين\r\nگلبن چو كاخ و غرفهء او شاخسارها * گلها به غرفه در چو عروسان نازنين \r\n\r\nدر مدح نايب‌السلطنه مغفور عباس ميرزا\r\n شاها دادت خدايگان سلاطين * كشور ايران تمام و لشكر ايران\r\nساز سپه كن يكى به جانب خوارزم * لشكر بشكن به قهر و خواسته بستان\r\nقطره چه باشد به پيش قلزم ذخار * ذره چه باشد به نزد مهر درخشان\r\nتيغت مانند آب ليكن وقاد * تيرت همچون شهاب ليكن پران\r\nاين يك پرنده چون عقاب جگردوز * وان يك جنبنده چون نهنگ گرايان\r\nآن را همچون نهنگ باشد رفتار * وين را همچون عقاب باشد طيران\r\nروزى كايى به صدر زين تكاور * رانى از خشم و كين به ميدان يكران\r\nهستى هنگام پويه برق تكاور * خنگت هنگام صيحه رعد خروشان\r\nغرم‌تك و شيرزهره درگه هيجا * بازوش و كبك‌سان به روز گروگان\r\nبر سر جاى كله گذارى مغفر * در بر جاى قبا بپوشى خفتان \r\n\r\nو له\r\n يار من آن گنج حسن و كان ملاحت * قامت دلجوش همچو شمع شبستان\r\nمهر فروزانش در پردهء ظلمات * چشمهء حيوانش در به آتش سوزان\r\nبر ورق گل شكسته كسمهء مشكين * بر سمن تر نهاده سنبل افشان\r\nاز پى قتلم گشاده دست نگارين * وز پى صيدم گشوده نرگس فتان\r\nنوش دهانم كجا و شكر مصرى * لعل لبانش كجا و لعل بدخشان\r\nدر خم زلفش گره چو نافهء عنبر * بر گل رويش عرق چو شبنم غلطان \r\n\r\n","description":"","footnote":"","page_name":" 183 ","page_number":257},
  {"content":"\r\n\r\n نكهت زلفش ببست طبلهء عطار * رونق رويش ببرد آب گلستان\r\nلعل سخنگوى اوست عيسى مريم * قامت دلجوى اوست سرو خرامان\r\nچهرهء او صبح ليك صبح سعادت * طرهء او شام ليك شام غريبان\r\nمهر كه ديدست با دو چشم خمارين * مه كه شنيدست با دو سنبل پيچان\r\nزان دو دلاويز مشك‌بيز تو فرياد * زان دو كماندار شيرگير تو افغان \r\n\r\nدر مدح خاقان صاحبقران فتحعلى شاه گويد\r\n تا برگ گل به روى سمن در نهاده‌اى * ما را به نار در چو سمندر نهاده‌اى\r\nآن خال عنبرينت بر روى آتشين * يا خود سپند بر دل آذر نهاده‌اى\r\nدر آستين باد صبا بوى زلف توست * يا اينكه مشك ناب به مجمر نهاده‌اى\r\nكوثر دهان توست و لبت آذر اى عجب * كوثر ميان شعلهء آذر نهاده‌اى\r\nرويت بهشت و قدت شاخ صنوبرست * جنت فراز شاخ صنوبر نهاده‌اى\r\nگرچه نه كافرست و نه جادو به باغ خلد * ليك از غرور عادت ديگر نهاده‌اى\r\nاز زلف و خال چهرهء همچون بهشت را * آرامگاه جادوى و كافر نهاده‌اى\r\nخار بلا به غنچهء عبهر نشانده‌اى * ماء معين به حقهء شكر نهاده‌اى\r\nدل مىبرد شميم سر طره‌ات مگر * از خاك راه شاه بر او برنهاده‌اى\r\nشاهنشه زمانه كه افلاك گويدش * صد راه پاى فخرم بر سر نهاده‌اى \r\n\r\n90 فرهاد ميرزاى قاجار\r\nفرزند ارجمند نايب‌السلطنه وليعهد مغفور طاب ثراه است . از بدايت شباب به كسب فضائل جد بليغ و عزم راسخ داشت و همت بر تحصيل علوم و تكميل اخلاق مىگماشت تا در هر دو تتبعى كامل و تعمقى شامل حاصل كرد . بعد از رحلت والد بزرگوار و جلوس برادر كامگار ،\r\n\r\n","description":"","footnote":"","page_name":" 184 ","page_number":258},
  {"content":"\r\n\r\nقطب السلاطين محمد شاه بن نايب‌السلطنه بن خاقان صاحبقران ، طاب اللّه ثراهما و جعل الجنة مثواهما ، از جانب پادشاه جم‌جاه مذكور به انجاح خدمات و تنظيم سرحدات مأمور گرديد .\r\nچندى در عراق و فارس همىبود . در ايام ايالت فارس انتظامى تمام از امر بلوكات و اهتمامى بليغ در تأديب متمردين آن صفحات مرعى داشت و سفرى به جانب شولستان و لرستان و دشتستان و بنادر كرده خدمتگزاران دولت ابد مدت را مورد التفات داشته و سركشان را به سياست رسانيده امور فارس را منظم و منسق نموده و چنان كه در تاريخ دولت ابد مدت مرقوم است پس از سالى دو به خدمت حضور اقدس همايون بازآمد و از ملتزمين ركاب نصرت‌مآب همىبود به خدمتگزارى و مدحت‌شعارى و تنظيف خصايل و تأليف رسائل اشتغال داشت از آن جمله در سفر گرگان كه در ركاب اعلى بود در شبى رساله‌اى در احوال وليعهد مغفور و خاقان منصور طاب ثراهما كه مشتمل بر بيست و هشت حكايت است و تخمينا دويست بيت نگاشته كه در هر حكايتى يك حرف ساقط است يكى الف يكى با يكى يا الى آخر و خلاصة الحساب جناب شيخ بهايى را نيز به فارسى شرح نموده نصاب انگليسى نيز ساخته كه دو هزار لغت نيز در آن ضبط است و كتابى در جغرافيا موسوم به جام جم معنون به نام نامى و اسم سامى حضرت سلطان عصر ، ابو الفتح و النصر ناصر الدّين شاه قاجار خلد اللّه ملكه تأليف فرموده كه نسخهء جامعى مفيد مبسوط بىنظير است و اين ابيات نيز از نتايج طبع وقاد اوست :\r\n\r\nدر ستايش شاهنشاه مغفور سلطان محمد شاه قاجار\r\n سپاس بىقياس اول همايون ذات يزدان را * ثناى بىشمار آنگه خجسته فر سلطان را\r\nعلاء الدّين محمد شاه آن كو از كف رادش * يكى قطره زند بيغاره مر درياى عمّان را\r\nصلاى همت و بذلش رسيده هفت كشور را * صداى حشمت و عدلش گرفته چاراركان را\r\nنبودى علت صنع ار همايون پيكر پاكش * عيان هرگز نمىكرد ايزد اين گردون گردان را \r\n\r\n","description":"","footnote":"","page_name":" 185 ","page_number":259},
  {"content":"\r\n\r\n اگر خاك سيه بر بندگيش اقرار ناكردى * نگشتى قالب طين قابل از روز ازل جان را\r\nبه تيغ خويش و با كلك هنرور راد دستورش * گرفته در يكى هفته تمامى ملك ايران را\r\nخجسته صدر دين‌پرور همايون خواجهء مهتر * ابو القاسم كه در گوهر شرف از اوست كيهان را\r\nبه جودت دست اين درهم شكسته جود حاتم را * به حكمت فضل اين برهم ببسته دست لقمان را\r\nبود همچون هما اسمش همايون اسم در عالم * شده همچون خدا نامش نخستين حرف عنوان را \r\n\r\nهم در مدايح و محامد شاهنشاه فلك جاه محمد شاه گويد\r\n آن زلف كو سرشته‌ست بر مشك عنبرا * بر مشتريست حلقه و بر ماه چنبرا\r\nگاه از عبير سازد بر زهره جوشنا * گاهى ز مشك گردد بر ماه افسرا\r\nبر گوى همچو چوگان بر روز چون شبا * بر ياسمين چو خفتان بر لاله مغفرا\r\nگويى سرشته باشند آن روى لعل را * از آب آتش‌آسا وز شير و شكّرا\r\nآن زلفكان قرارم اندوخت از دلا * وان چهرگان به جانم افروخت آذرا\r\nبس حيله‌ها ز زلفش ايدر به عالما * بس فتنه‌ها ز چشمش ايدون به كشورا\r\nبا ناز گشته همسر چشمان جادوا * در خلد كرده ماوى زلفين كافرا\r\nاندر عقيق پروين بنموده مسكنا * وز لاله برگ سنبل بگزيده بسترا\r\nاز جادويى و افسون بنهاده آن نگار * بر گل هزار خرمن از مشك اذفرا\r\nمانند روى و قدش هرگز نبوده است * ماهى خلخ اندر سروى به كشمرا\r\nدر نرگس دو چشمش بنشانده ناوكا * در آتش دو لعلش بنهاده گوش را\r\nآهوست چشمكانش ليكن به صيد دل * از جادويى نمايد فعل غضنفرا\r\nدر فرقت نگارين دارم شب دراز * بالين چو سنگ خارا بستر چو خنجرا \r\n\r\n","description":"","footnote":"","page_name":" 186 ","page_number":260},
  {"content":"\r\n\r\n عشقش مرا گرفته آن‌گونه در ميان * محكم به پنجه گيرد شاهين كبوترا\r\nبادافره خواهد از من گويى همى فراق * چونان كه تيغ خسرو از خصم كيفرا\r\nداراى دين محمد آن كو به شاخ ملك * از برگ و بار حكمت بسته‌ست زيورا\r\nتيرش به گاه كوشش پرنده افعيا * رايش به گاه تابش مهر منوّرا\r\nاز ناوكيش گردد كيهان مسلما * وز خنجرش باشد گيتى مسخّرا\r\nروزى كه حمله آرد بر قلب دشمنان * سلطان دين و دولت شاه مظفّرا\r\nآتش ز بس‌كه ريزد بر فرق دشمنان * گويى بپاست دوزخ و برخاست محشرا\r\nناوردگاه گويى گشته‌ست همچو چرخ * از نعل خنگ گردان پرماه و اخترا \r\n\r\nدر موعظه و تحقيق و نصيحت و حكمت گويد\r\n اى دل شوريده زين جهالت بگذر * غره به جاه و زر مباش و به دنيا\r\nزى ره يزدان شتاب تا كه بباشى * بر مه و خورشيد و چرخ و انجم دارا\r\nبال‌وپرى ساز كن چو شهپر جبريل * وانگه پرواز جو به جانب بالا\r\nزان كه به بالا اگر گرايى گردد * بر تو همه رازهاى دهر هويدا\r\nهست بيانت وليك باشى خامش * نيست زبانت وليك هستى گويا\r\nپوشى گر دلق ازو تو راست ستبرق * نوشى گر زهر ازو تو راست گوارا\r\nذره نه‌اى ليك ذره‌وارت خورشيد * قطره نه‌اى ليك قطره‌سانت دريا\r\nليك چه حاصل چو مى نباشدت از جهل * ديدهء بينا و قدر و همت و الا\r\nنام همى از وفا نيوشى و از عدل * عدل و وفا خود كجا و مردم دنيا\r\nعدل و وفا يا بى ار وجود ز سيمرغ * عدل و صفا بينى ار ظهور ز عنقا\r\nژاژ و امل گوى پيش ابله و پيران * وز مى و مطرب به نزد جاهل و برنا\r\nتا نشود طبعشان خود از تو گريزان * تا بشودشان نهاد با تو شكيبا\r\nدر بر گيرند شام كودك مه‌روى * بر كف بنهد بام بادهء حمرا\r\nاز على و آل او بخواه تنعم * بر على و آل او بجوى تولا \r\n\r\n","description":"","footnote":"","page_name":" 187 ","page_number":261},
  {"content":"\r\n\r\n\r\nدر صفت فصل بهار و مدحت شهريار گويد\r\n جهان را دگرگونه شد كار و بارا * پس از بهمن و دى درآمد بهارا\r\nگلستان گرفت از جوانى طرازا * درختان نمودند نو برگ و بارا\r\nبه شبگير در جام مى خوش‌تر آيد * به گلشن درون خاصه با گل عذارا\r\nتو گويى صبا نقش‌بنديست رشته * ز ياقوت و مينا به گل پود و تارا\r\nز ياقوت بنهاده گلبرگ افسر * ز مينا ببسته است گلبن ازارا\r\nز صلصل دو صد زوج بر پاى سروا * ز بلبل دو صد فوج بر شاخسارا\r\nهمه شاد ليكن مرا بخت گمره * به ننشانده يك‌دم به بر بر نگارا\r\nدلم ز آتش عشقش آذرگشسبا * كنارم هم از خون دل لاله‌زارا\r\nاگر بشكرد شير آهو شگفت اين * كه آهوى او كرده شيرى شكارا\r\nبه ملك دل ار چشم او لشكر آرد * هم از زلفكانش بسازم حصارا\r\nسحرگه بخواب اندرون ديدمش خوش * تو گويى نه مستست و نه هوشيارا\r\nمنقش هوا كرده از لاله برگا * معطر زمين را ز مشك تتارا\r\nبه زلف اندرون سوسن و ياسمينا * به لعل اندرون لؤلؤ شاهوارا\r\nهم از سحر بنشانده بر جزع ناوك * هم از سكر بشكفته چون نوبهارا \r\n\r\nدر مدح شاهنشاه مغفور محمد شاه طاب ثراه\r\n بنشين بنشان نگار چين را * بستان آن آب آتشين را\r\nآشفتهء روى چون بهشتم * بگذار حديث حور عين را\r\nبر لاله گرفته نافهء مشك * در سبزه نهفته ياسمين را\r\nبنشين و بزن نواى بربط * برخيز و بيار ساتكين را\r\nمى دركش و نغمه‌ها برانگيز * مدحت خوان شاه راستين را\r\nتا نحل براند از دم دم * نوشينهء مهر و زهر كين را\r\nدر كام عدوى ريمنش باد * خاصيت زهر انگبين را \r\n\r\n","description":"","footnote":"","page_name":" 188 ","page_number":262},
  {"content":"\r\n\r\n\r\nو له ايضا\r\n اى تن آخر تا به كى در مهد آسايش ثبات * اى دل شوريده كى از بند غم يا بى نجات\r\nسرفرازى بفگنى گر يك‌دم از سر كبر و ناز * حق‌شناسى بگذرى گر يك‌دم از لات و منات\r\nتا به كى منبر ببوسى چون نمىدانى جهاد * تا به كى مسجد شتابى چون نمىدانى صلات\r\nگر نبازى سر به راه حق ازين‌پس غافلى * نار باشد در ممات و عار باشد در حيات\r\nگر فدا خواهى نمودن جان شتاب اينك كه كرد * خسرو غازى محمد شه عزيمت زى هرات\r\nدر مه بهمن كه حيران بود عقل از عزم شاه * در كهستان بىگياه و در بيابان بىنبات\r\nدشت پوشيده كفن گويى همانا چون شهيد * كوه بر سر كرده عمامه همانا چون قضات \r\n\r\nو له ايضا\r\n آن نه زلفست كه گرد سمنست * وان نه چشمست كه ناوك‌فگنست\r\nچه كند گر نكند آزار آنك * ياسمين چهره و نسرين‌ذقنست\r\nزنخش چاه بلاييست وليك * زلف او چاه بلا را رسنست\r\nحلقهء زلفش بربوده دلم * خاتم جم به كف اهرمنست\r\nچهره‌اش حيرت بستان گلست * قامتش غيرت سرو چمنست \r\n\r\n","description":"","footnote":"","page_name":" 189 ","page_number":263},
  {"content":"\r\n\r\n\r\nو له ايضا\r\n شام ضلالت گرفته بود جهان را * صبح هدايت كنون ز شرق برآمد\r\nمهر جلالت اگرچه منكسف افتاد * ماه شهامت وليك جلوه‌گر آمد\r\nباختر از خاوران به قدر فزون گشت * شاه جوانبخت تا به باختر آمد\r\nشادى و عشرت كه شهريار جهانگير * وارث تخت نيا و هم پدر آيد \r\n\r\nو له ايضا\r\n زلف سياه پرخم دلبر * هردم شود به صورت ديگر\r\nگاهى به ماه گردد هاله * گاهى به زهره باشد افسر\r\nبر ياسمين نشاند سنبل * بر ارغوان بپاشد عنبر\r\nدر نار كرده مسكن هندو * در خلد كرده مأوى كافر\r\nسرويست قامت او كاو را * خورشيد و ماه باشد زيور\r\nدر غنچهء دهانش شبنم * در آتش لبانش كوثر \r\n\r\nو له ايضا\r\n روز جدايى كه باد خود ز جهان دور * آمدم آن ماه‌روى با تن رنجور\r\nزردش از درد آن دو لالهء شاداب * سرخش از اشك آن دو نرگس مخمور\r\nسرو نوانش خميده از غم هجران * نيم هلالش نهان به لؤلؤ منثور\r\nگلشن كرده زمانه از گل رخسار * روشن كرده جهان ز تاب مه و هور\r\nگفت چسان بىتو زنده مانم در دهر * بهر چه جرم ايدر از برم تو شوى دور\r\nدوزخ بگزينى و فراق چو من يار * جنت بگذارى و وصال چو من حور\r\nگفتمش اى يار ماه‌روى به گيتى * بىتو نباشم دمى به خاطر مسرور\r\nعهد من آنست با دو زلف سياهت * چون شدم از دولت وصال تو مهجور\r\nنغنودم ديده هيچ در غم هجران * نشنودم گوش هيچ نغمهء طنبور\r\nازبس سستى نمىبدانيم از موى * ازبس زارى نمىشناسيم از مور \r\n\r\n","description":"","footnote":"","page_name":" 190 ","page_number":264},
  {"content":"\r\n\r\n در غم هجرت چنانم ايدر گويى * شاهين بگرفت در به چنگل عصفور \r\n\r\nو له\r\n عزم سفر ساز شد ز خطهء شيراز * سوى لرستان و آن گروه فسون‌ساز\r\nبا سپهى اول از عنايت يزدان * با حشرى ثانى از سواره و سرباز\r\nمن به خيالى كه جلوه‌گر شود آن ماه * من به اميدى كه آيد آن بت طناز\r\nآوردم توشهء ره از لب شيرين * افگندم بر ميان دو بازو از ناز\r\nبوسه ربايم دمى ز عارض رنگين * نافه گشايم گهى ز طرهء غماز\r\nگه چنم از باغ عارضش گل نسرين * گه چشم از جام دو لبش مى بگماز\r\nيار نيامد مرا گذاشت به هجران * در غم هجرش به ناله گشتم دمساز\r\nمانى اى توسن سپهر ز رفتار * افتى اى خنگ پويه‌گر ز تك و تاز\r\nهر بت مهوش سپاريش دم عفريت * هر زر بىغش گذاريش دهن گاز\r\nديو نشانى گهى به تخت سليمان * جادوى آرى گهى برابر اعجاز\r\nاز تو كنم شكوه‌گر نياوريم رحم * بر شه خادم‌نواز خصم‌برانداز\r\nخسرو شاهنشهان محمد آن كو * در فر شاهنشهى ندارد انباز\r\nتاج سپارد به حضرتش كى و فغفور * باج گذارد به درگهش شه ابخاز\r\nدر همه كيهان به ملك‌گيرى مشهور * از همه شاهان به جاه و رتبت ممتاز \r\n\r\nو له ايضا\r\n يار من گفت كه سيمين بدنم * عاشق و شيفتهء خويشتنم\r\nعنبرين زلفم و مشكين خالم * ياسمين چهره و نسرين‌ذقنم\r\nطره‌اش گفت من از كشور زنگ * لشكرانگيز به ملك ختنم\r\nبر مه و مهر هم از مشك و عبير * گاه خفتانم و گه پيرهنم\r\nزرهى پرشكن و پرگره‌ام * حلقه‌اى پرگره و پرشكنم\r\nگاه دامم كه فريبنده دلم * گاه مارم كه گزاينده تنم \r\n\r\n","description":"","footnote":"","page_name":" 191 ","page_number":265},
  {"content":"\r\n\r\n به ذقن دل چو درافتد به غلط * در كشيدنش ز عنبر رسنم\r\nبر قمر گاه مثال كلفم * با صنم گاه نظير شمنم\r\nافعيم زان تن مردم بگزم * كژدمم زان دل عاشق بزنم\r\nنرگسش گفت كه من نيز ز مكر * با دو صد حيله و دستان و فنم\r\nگاه جادووش و آهوروشم * گاه شيرافكن و لشكرشكنم\r\nگاه چون ترك كمانكش ز مژه * قدر اندازم و ناوك‌فگنم\r\nگاه چون قصد دل و دين سازم * همره طرهء چون اهرمنم\r\nچهره‌اش گفت كه چون جلوه كنم * در ضيا همسر ماه زمنم\r\nگاه بشگفته‌تر از گلزارم * گاه پاكيزه‌تر از ياسمنم\r\nدر طراوت مثل نسرينم * در لطافت شبه نسترنم\r\nگاه چون مهر جهان‌افروزم * گاه چون مشعلهء انجمنم\r\nقامتش گفت كه چون بخرامم * در روش راست چو سرو چمنم\r\nگاه چون عرعر و گه چون آزاد * گاه شمشاد و گهى نارونم\r\nلب چو بشنيد همىگفت به طنز * من چو گنجينهء درّ عدنم\r\nگرچه مرجانم ليكن ز فسون * هست در شكر مصرى وطنم \r\n\r\nدر مدحت حضرت امير المؤمنين على بن ابى طالب ( ع )\r\n دو زلف پرشكن و پرشكنج دلبر من * گهى به لاله زند حلقه گه به روى سمن\r\nبه هر شكنج و شكن توده‌توده از عنبر * اگرچه نبود عنبر به هر شكنج و شكن\r\nجز آن شكن نشنيدم كه هيچ حلقه و پيچ * به مهر گردد خفتان به ماه پيراهن\r\nگهى بر آتش دود و گهى به ماه كلف * گهى به سوسن بند و گهى به چاه رسن\r\nگهيش ديبا بالين گهيش گل بستر * گهيش آتش مأوى گهيش آب وطن\r\nگهى ز سنبل بر ياسمين شود مغفر * گهى به نسرين از مشك تر بود جوشن\r\nبه دست موسى ثعبان بود ز عنبر تر * به گوى سيمين چوگان شود ز مشك ختن\r\nز حلقه افتد بر روى گل به شكل زره * ز حيله گردد بر گردنت مثال شمن \r\n\r\n","description":"","footnote":"","page_name":" 192 ","page_number":266},
  {"content":"\r\n\r\n اگر نباشد چوگان چرا خميده به سر * اگر نباشد خفتان چرا شكسته به تن\r\nمكان گرفته به آتش بسان سامندر * به بند كرده فرشته مثال اهريمن\r\nز زلفكانش آموخت چشمكانش فسون * و يا ز چشمان آموخت فتنه آن ريمن\r\nدمى ندارم زان زلف بىقرار شكيب * دمى نباشم زان چشم فتنه‌جو ايمن\r\nدلم ندارد از آن زلف كج خلاص چنانك * ز تيغ شاه نيارد گريختن دشمن\r\nخديو دوران شير خدا على آن كوست * سپهر رفعت و كيهان خداى شير اوژن\r\nهمىنباشد او برتر از خداى بزرگ * ولى نباشد كمتر ز قادر ذو المن\r\nاگر نباشى ايزد چرا شها به جهان * تهى نباشد جانى ز هستى تو ز من\r\nچكامه‌ام را گر مردمان فروخوانند * يقين كنندم كافر نه از توهم و ظن\r\nاگرچه نبود اين كفر آن است * تو را ستايش با شعرى اين‌چنين از من\r\nدر آن زمان كه گرايى به جانب پيكار * شوند مردان از بيم تيغت آبستن\r\nزمين مفلس از كشتگان كنى قارون * جهان تيره به شمشير برق‌زن روشن\r\nهمىستاند تيغت ز بدسگال روان * همىنشاند تيرت ز روزگار فتن\r\nبه ماه بهمن اين مدح گفتمت بايد * كه نار دوزخ بر من كنى مه بهمن \r\n\r\nدر مدح خاقان صاحبقران مغفور نور اللّه مضجعه\r\n آمد ز درم يار نازنين * آن لعبت طناز دلنشين\r\nتركان دو چشمش به قصد دل * با ناوك خونريز در كمين\r\nزلفش نه اگر مار ازچه‌رو * پيچان به سهى سرو راستين\r\nسروش نتوان خواند خيره زانك * بر سرو نه رخسار آتشين\r\nفردوس نخواهم كه مر مراست * نظاره به رخسار حور عين\r\nگه باده‌گسارم از آن دهان * گه بوسه ربايم از آن جبين\r\nاى ساقى گل‌رخ كه مر تراست * مل در قدح و گل در آستين\r\nچون ساغر مل از كفم مهل * چون دستهء گل در برم نشين\r\nبردار سبك ناله از رباب * بگسار گران مى ز ساتكين \r\n\r\n","description":"","footnote":"","page_name":" 193 ","page_number":267},
  {"content":"\r\n\r\n آغاز مديحى ز شهريار * كز اوست قوى پشت ملك و دين\r\nفتحعلى آن شه كه روزگار * در حكم درآورده بىنگين\r\nمهريست فلك جوى روز بزم * شيريست قضا پوى گاه كين \r\n\r\nدر مدح خاقان مرحوم محمد شاه قاجار گويد\r\n دوش ز درد فراق و محنت هجران * خاطر افسرده بود و طبع پريشان\r\nموى به بر بر ز هجر بودم نشتر * جامه به تن در زدرد بودم سوهان\r\nروح تو گفتى به تن چو كافر و دوزخ * عقل تو گفتى به سر چو عاصى و زندان\r\nناگه آمد ز در نگارم گويى * ماه به بيت الشرف شدستى تابان\r\nچشمش بودى ز ناتوانى مخمور * لعلش بودى ز شادمانى خندان\r\nبر سر سروش نهاده پيكر خورشيد * در لب لعلش نهفته چشمهء حيوان\r\nسرو كه ديدست با دو لالهء سيراب * ماه كه ديدست با دو سنبل پيچان\r\nروى و قدش همچو ماه بر سر شمشاد * زلف و رخش همچو گوى در خم چوگان\r\nمحنت دلها بدان دو سنبل جادو * آفت جانها از آن دو نرگس فتان\r\nفتنه از آن چشم شد به گيتى پيدا * مشك از آن زلف شد به عالم ارزان\r\nگفت مرا تا به چند از تو زيم دور * در غم هجرت به ناله باشم و افغان\r\nعهد ببستيم بر ثبوت مودت * ليك گسستى تو زود رشتهء پيمان\r\nگفتمش اى ماه دلربا كه به گيتى * با دو رخت نيست حاجتم به گلستان\r\nبا تو مرا دوزخست همچون جنت * بىتو مرا جنتست همچون نيران\r\nبىلب تو حنظلست شكر مصرى * بىرخ تو خنجرست لالهء نعمان\r\nهجر مرا نيست جز وصال تو چاره * درد مرا نيست جز جمال تو درمان\r\nگر كنيم جور و گر برانيم از در * دل ز تو نتوان گرفت آسان آسان\r\nبس‌كه فزودم نياز و لابه و زارى * بر خط جرمم كشيد خامهء غفران\r\nهم به گله لب گشاد و هم ز كله گشت * محفل ما را چو نافه غاليه افشان\r\nمن ز شعف با سرود بودم و بگماز * طبع غزل‌سنج بود و يار غزل‌خوان \r\n\r\n","description":"","footnote":"","page_name":" 194 ","page_number":268},
  {"content":"\r\n\r\n\r\nهم در مدحت حضرت محمد شاه قاجار\r\n در مهرگان به ياد نشاط خدايگان * برخيز و جام مى ده اى ماه مهربان\r\nكيهان خدا محمد آن كو به روز كين * مهريش زير رايت و چرخيش زير ران\r\nبا تيغ آتشينش شد فتح هم‌ركاب * با تير دلنشينش شد نصر هم‌عنان\r\nگردون كجا بسايد جز درگهش جباه * دشمن كجا بيابد جز حضرتش امان\r\nتا باغ [ را 
  ] ز اردى خيرى و نسترن * تا راغ را ز آذر نسرين و ضيمران\r\nبر جسم دشمنانت پرنا بود چو تير * بر جان دوستانت درزن چو پرنيان \r\n\r\nو له ايضا\r\n خيز و نظر كن به حال اين دل مفتون * حالت دل را نگر ز ديدهء پرخون\r\nبس‌كه ز چشمم بريخت لؤلؤ شهوار * دامن من گشته كان گوهر مكنون\r\nگشته ز دستان و ريو گيتى ريمن * در مه كانون دلم چو تافته كانون\r\nظلمت بينم همى ز تابش اختر * محنت يابم همى ز گردش گردون\r\nسينه‌ام از سوز دل چو آذر برزين * دامنم از آب ديده لجهء جيحون\r\nشد غمم افزون وليك شادم از آن روى * لطف شهنشاه باشد از غمم افزون\r\nراد محمد شه آنكه يك‌سخن وى * شامل باشد به صد هزاران مضمون\r\nجانب رى بركشيد لشكر بىمر * كز خط آماره‌گير آمد بيرون\r\nخيل عدو را گرفت و كرد به زندان * چونان ضحاك را گرفت فريدون \r\n\r\nبه جناب نواب عم اكرم ظل السلطان فرستاده\r\n چون بَدْرْ نه‌اى چرا به كيهان * انگشت‌نماى چون هلالى\r\nچون سرو نه‌اى چرا به گلشن * بالنده به ضعف نونهالى\r\nگر روستمى چرا به ميدان * عاجز ز مصاف همچو زالى\r\nپندار كه اختر سعيدى * ليكن چه اثر كه در وبالى\r\nگيريم كه شاه را تو ظلى * چون مهر چه سود در زوالى \r\n\r\n","description":"","footnote":"","page_name":" 195 ","page_number":269},
  {"content":"\r\n\r\n\r\nغزليات\r\n ز هجرش گه در آتش گه در آبم * خداوندا از اين بفزا عذابم\r\nنشسته بر سر بالين من دوست * به بيداريست يا رب يا به خوابم\r\nبه ماه و زهره امروزم چه حاجت * كه امشب در كنار آفتابم\r\nنگارينا مرا از مى چه خيزد * كه من بىباده از عشقت خرابم\r\nشراب بيخودى بهتر به فرهاد * كه باكى نى ز پند شيخ و شابم \r\n\r\nقطعات\r\n خسروا اى آنكه تيغ خون‌فشانت روز رزم * كرد از نصرت غلاف و از ظفر جوهر گرفت\r\nچون ستايم خنجر و تيغ جهان‌سوز تو را * كاين يكى لشكر شكست و آن دگر كشور گرفت\r\nلشكر از جيش خطا تا مرز قسطنطين شكست * كشور از حد ختن تا سدّ كالنجر گرفت\r\nاز شكست و بست خصمان و شرار تيغ تو * عرصه‌گاه رزم گويى صورت محشر گرفت\r\nآب و آذر گرچه با هم ضد بود ليك اى عجب * تيغ تو خاصيت از آب و هم از آذر گرفت\r\nروز و شب ببريده‌اى از يكديگر ز آغاز كار * چون سپهر از كان تيغ و خنجرت معبر گرفت\r\nاز ازل نام تو بودى نقش آنان زان سبب * تابش اين از برق و آن رخشيدن از اختر گرفت\r\nسرو [ را 
  ] فرهاد را بايد براى قتل خصم * از شهنشاه جهان هم تيغ و هم خنجر گرفت \r\n\r\n","description":"","footnote":"","page_name":" 196 ","page_number":270},
  {"content":"\r\n\r\n\r\nايضا\r\n همواره از خداى جهان‌آفرين پاك * بر جان شهريار هزاران درود باد\r\nچون عزم رزم سازد داراى صف‌شكن * ماهش سپر شهاب سنان مهر خود باد\r\nچون راى عيش آرد ساقى شود سهيل * عيوق باده زهره نوازنده عود باد\r\nپيوسته از بلندى قدر و جلال او * چون بندگانش چرخ برين در سجود باد\r\nهرجا كه روى آرد اعداش در كمند * چون صيدها به صيدگه جاجرود باد\r\nناصر به روز رزمش شير خدا بود * حافظ به گاه كينش رب ودود باد\r\nاين بهترين دعاست كه دارا سروده است * « ما را هميشه از سفر شاه سود باد » \r\n\r\nو له ايضا\r\n خسرو ايران كه از جود وى اندر روز بار * اى بسا لعل و گهر اين چرخ در دامان كند\r\nچون سوى ايوان خرامد مشترى خواند مديح * زهره سوزد عود و مه آرايش ايوان كند\r\nچون به ميدان پا نهد مريخ را سازد سپر * از شهاب آرد سنان خورشيد را خفتان كند\r\nتيغ آتشبار خون‌آشام شه در روز رزم * جويهاى خون روان از هر سوى ميدان كند\r\nهركجا رايش نظر از روى رحمت افگند * ذره را خورشيد سازد قطره را عمان كند\r\nاهل تنجيم اى شهنشاه فلك‌فر گفته‌اند * بس اثرها انجم اندر عالم امكان كند\r\nهرچه باشد سود از ناهيد و از زاوش بود * هركجا باشد زيان بهرام يا كيوان كند \r\n\r\n","description":"","footnote":"","page_name":" 197 ","page_number":271},
  {"content":"\r\n\r\n مر مرا اميد از بخت سيه اين بود و بس * چون شود ناهيد در ميزان مرا شادان كند\r\nزان كه طالع خوشه و ميزان مرا بيت معاش * در معاش من اثر ناهيد در ميزان كند\r\nخانه‌ام را ز اطلس و اكسون همى زينت دهد * دامنم را پر ز لعل و بسّد و مرجان كند\r\nخاصه با زاوش سه ره خواهد نمودن اقتران * جاى غم شادى درآرد درد را درمان كند\r\nحاش للّه بود اميدم خطا زان رو كه چرخ * طاقتم از دل روان از تن توان از جان كند\r\nگه مرا سرگشته اندر لجهء حيرت غريق * گه مرا آواره اندر وادى حرمان كند\r\nخسروا خسرونژادا داورا در حيرتم * چرخ و اختر ازچه‌رو اندر اثر نقصان كند\r\nيا كه بخت باژگون من چنين بخشد اثر * دود از عمان برآرد آب از نيران كند\r\nچارهء اين غم نه اكنون جز عطاى شهريار * كز سخاوت برترى از بخشش نيسان كند \r\n\r\nو له ايضا\r\n شاه جم‌جاه آنكه ملك جهان * زير فرمانش بىنگين باشد\r\nآسمانش در آستان بايد * آسگونش در آستين باشد\r\nز ابر جود كفش شود سيراب * چرخ را گر دو صد زمين باشد\r\nآسمانست و آفتاب از آنك * گاه با مهر و گه به كين باشد\r\nهركجا دست او فروباريد * تا جهانست فروردين باشد \r\n\r\n","description":"","footnote":"","page_name":" 198 ","page_number":272},
  {"content":"\r\n\r\n خسروا فصل دى مرا خصميست * كه هماواره در كمين باشد\r\nنتوان بست راه سرما را * همه گر سدّ آهنين باشد\r\nمگر آن كس كز آتشين‌رويى * در كفش آب آتشين باشد\r\nبزمش از جام و نقل و ساقى و مى * طعنه‌زن بر بهار چين باشد\r\nساقى و جام و محفلش به مثل * كوثر و خلد و حور عين باشد\r\nاز چنين نعمتى چه محرومم * زان كه حرمان به حكم دين باشد\r\nپس اميد رهى درين سرما * از شهنشاه پوستين باشد \r\n\r\nايضا\r\n به سال ساغر ساغر به ياد شاه بگير * مىاى چو مهر از آن ساقى چو ماه بگير\r\nگياه و گل نبود گر تو را به بهمن ماه * ز روى همچو بهارش گل و گياه بگير\r\nز مشك بوى و ز مه نور خواهى ار بردن * ز رخ نقاب برافگن ز سر كلاه بگير\r\nبه رغم زاهد تا خطّ ازرقين قدح * تو سرخ مى را در اين شب سياه بگير\r\nز حادثات جهان خواهى ار شوى ايمن * به زير سايهء ظل خدا پناه بگير\r\nبه پيش جودش مر ابر را بخيل شمار * به نزد حلمش مر كوه را چو كاه بگير\r\nچو دستگير شود عفو شهريار چه غم * تمام نامهء اعمال گو گناه بگير\r\nجهان خديوا فرهاد را به خاطر پاك * ز روى لطف نه همواره گاه‌گاه بگير \r\n\r\nو له ايضا\r\n جهان‌پناها اى آنكه آسمان بلند * به زير سايهء عدل تو جسته است پناه\r\nاگر نه راى تو از مشكلات دهر كسى * نمىشدى به صد اشكال هندسى آگاه\r\nچو جود توست كسى نيست شرمسار عيال * چو عفو توست تنى نيست پايبند گناه \r\n\r\n","description":"","footnote":"","page_name":" 199 ","page_number":273},
  {"content":"\r\n\r\n شگفت نيست كه اعداى شه شوند اسير * اسير پنجهء شيرست بىگمان روباه\r\nهماره در دل شب بر دوام دولت تو * دعا نموده‌ام و باشدم ستاره گواه\r\nچه گفته‌ام كه به بزم ملك هماره بود * هلال ساغر و مى آفتاب و ساقى ماه\r\nچه گفته‌ام كه عدوى ملك هميشه شود * يكى ستاده به دار و يكى فتاده به چاه\r\nمباد نام من از خاطر ملك بيرون * مباد دست من از دامن ملك كوتاه \r\n\r\nرباعيات\r\n شاها ملك و فلك براى تو بود * فرخ سپه آنكه با لواى تو بود\r\nآسوده‌دلى كه جان او زنده به توست * فرخنده سرى كه خاك پاى تو بود \r\n* * *\r\n اى تخت ببال هان كه جمشيد رسيد * اى غم بگذر كه عيش جاويد رسيد\r\nبفكن سپر اى تيره‌شب از كبر و غرور * كاينك سحرست و تيغ خورشيد رسيد \r\n\r\nو له\r\n اى شاه غلام روزگارت باشد * ناصر گه كينه كردگارت باشد\r\nدر بزم بتان چين نگارت باشد * در رزم عدوى دين شكارت باشد \r\n* * *\r\n اى شاه جهان زمانه بر كام تو باد * زينت به زر و به سيم از نام تو باد\r\nپيوسته اميد من به درگاه تو بود * همواره معاش من ز انعام تو باد \r\n* * *\r\n\r\n","description":"","footnote":"","page_name":" 200 ","page_number":274},
  {"content":"\r\n\r\n شاها فلكت در خم چوگان آمد * از جود تو بحر و كان به افغان آمد\r\nفرقى ننمود شاعر و غير از آنك * در قسمت انعام تو يكسان آمد \r\n\r\n91 قطب الدّين محمد خوارزمشاه\r\nبعد از پدر خود سلطان تكش خان خوارزمشاه به سلطنت خوارزم و خراسان رسيد و روز به روز اجلال و استقلالش افزود و با سلاطين مخالف مصاف داد . سلطان شهاب الدّين غورى و عز الدّين مرغئى حاكم هرات را مقهور كرد و با لشكر گور خان قراختا در جمعهء ثمانين خمسمائة هنگام صعود خطباى بلاد اسلام بر منابر و گفتن « اللهم انصر جيوش المسلمين » مصاف داد و منصور شد و او را سنجر ثانى و اسكندر ثانى لقب دادند و ظل اللّه فى الارض خواندند و در مقابلهء گور خان به واسطهء مواضعهء او با قراختا منهزم شد . ديگرباره قوت گرفت و ميانهء او و خليفهء بغداد ناصر عباسى رنجش افتاد و نام خليفه را از خطبه بيفگند و با يكى از سادات كه علاء الملك ترمدى بود بيعت و قصد محاربه و خلع خليفه كرد و چون به حدود دامغان رسيد معلوم شد كه اتابك سعد زنگى به تسخير عراق عزم كرده به مقابلهء او درآمد و او را بشكست و بگرفت و ازآن‌پس به فارس مرخص كرده روى به بغداد نهاد . خليفهء بغداد شيخ شهاب الدّين سهروردى را به اصلاح و موعظه نزد وى فرستاد و چون اذن جلوس نيافت هم بر پاى ستاده خطبه‌اى در فضائل خلفا خوانده سلطان جواب داد كه ناصر بدين صفات كه تو مىگويى متصف نيست چون من به بغداد رسم كسى را كه شايسته باشد بر مسند خلافت برنشانم . مع القصه چون سلطان به دينور رسيد چندين برف باريد كه بسيارى از چهارپايان و دوپايان اردو هلاك شدند و سلطان مراجعت كرد و به نهجى كه در تواريخ مفصل است فىمابين سلطان و چنگيز خان مخالفت رفت و جيوش مغول اكثر من الرمل و احرص من النمل به تاخت خراسان و ايران آمدند و منجمان به وى گفتند كه امسال كوكب طالع سلطان را ضعف است و مقابله مصلحت نيست وى به عيش و عشرت پرداخته مترنم بدين ترانه بود :\r\n\r\n","description":"","footnote":"","page_name":" 201 ","page_number":275},
  {"content":"\r\n\r\n\r\nرباعى\r\n فردا علم فراق طى خواهم كرد * با طالع سعد قصد رى خواهم كرد\r\nمعشوقه موافقست و ايّام به كام * اكنون نكنم نشاط كى خواهم كرد \r\nدر فصل بهار كه دشت و كوهسار در حرير و ديباى اخضر پوشيده و گلهاى رنگارنگ از خاك و سنگ به قوّت طبيعى ربيعى جوشيده به اين رباعى بزم آراست :\r\n\r\nرباعى\r\n اين جور زمانه مىكند غمناكت * ناگه برود ز تن روان پاكت\r\nبر سبزه نشين و خوش بزى روزى چند * زان پيش كه سبزه بردمد از خاكت \r\nعلى الجمله ، غرور دولت و شباب و مهيا بودن اثاثه و اسباب چهارصد هزار سوار علوفه‌خوار و متابعت ملوك والامقدار ، سلطان را از فكر عواقب امور دور داشت . چون به ماوراءالنهر رسيد و به جند رفت تنى چند در رودخانه كشته ديد و محقق شد كه لشكر چنگيز خان اين كار كرده‌اند به محاربه پرداخت و جلال الدّين مغول را پراكنده كرد و سلطان به خوارزم بازآمد و چهارصد هزار لشكر خود را در بلاد و امصار تقسيم نمود و مادر و عيال خود را به مازندران فرستاد و مردم خراسان متوهم شدند و لشكر مغول آمدند و كردند آنچه كردند . سلطان گريان اين قطعه همىگفت و همىگريست :\r\n به روز نكبت اگر برج قلعهء فلكت * چو شاه معركهء چرخ مسكن و ماواست\r\nيقين بدانكه به وقت نزول تير قضا * حصار محكم تو همچو دامن صحراست\r\nبه روز دولت اگر مسكن تو هامونست * تو را گشادگى از عرض گنبد خضراست\r\nتو كار نيك و بد خود به حق بكن تفويض * به روز نكبت و دولت كه كار كار خداست \r\nراوى اين قطعه خواجه عطا ملك جوينى است و او از پدر خود [ بهاء الدّين محمد 
  ] كه در ركاب سلطان بوده نقل نموده و بالاخره سلطان در جزيرهء آسكون بمرد و لباس او كفن او بود . مدت ملكش بيست و يك سال ، كان فى سنهء اثنى و تسعين و خمسمائة .\r\n\r\n","description":"","footnote":"","page_name":" 202 ","page_number":276},
  {"content":"\r\n\r\n\r\n92 قابوس بن وشمگير ديلمى\r\nزبده و نخبه و واسطة العقد سلاطين ديالمه ، مشهور به آل زيار بوده گويند نسب ايشان به ملوك عجم مىپيوندد و از اولاد ارغش مىباشند كه در عهد كيخسرو حاكم گيلانات بوده است و اول ايشان ماكان بن كاكى است كه در عهد سامانيه در حدود رى به قتل آمد پس اسفار و مرد آويج و وشمگير و بهستون به حكومت رسيدند و قابوس پسر وشمگير بعد از برادرش به سلطنت رسيد و خليفهء بغداد او را شمس المعالى لقب داده و وى به عهد امير ناصر الدّين سبكتكين از تصاريف روزگار پريشان‌حال گشته به خراسان افتاد و در آن ايام امير ناصر الدّين با وى مكرمتها به ظهور آورد كه در كتب خاصه تاريخ عتبى مبسوط است و آخر الامر در سنهء ستين و ثلاثمائه بر سرير سلطنت متمكن شد گيلان را به پسر خود منوچهر كه ممدوح ابو النجم احمد منوچهرى دامغانى است ، داد و با سلطان محمود غزنوى مودت و دوستى كرد و شمس المعالى از فضلاى سلاطين بوده در همهء كمالات حتى نگارش خط نظير نداشته اسماعيل بن عباد مشهور به صاحب كه به فضل بين الوزرا معروفست هرگاه نظر بر خط امير شمس المعالى گشودى در آن باب اين عبارت سرودى كه « هذا خط قابوس ام جناح طاوس » و با وجود فضل ، قتال و سفاك بود . درشت‌خويى او مايهء رنجش سپاهيان شد و او را گرفته در قريهء چناشك محبوس كردند و پسرش منوچهر را خوانده به جاى وى به سلطنت نشانيدند . مدت ملك قابوس ، بيست سال بوده وى را اشعار عربيه و فارسيه بسيارست . كمال البلاغة و سير الملوك از اوست و چون درين تذكره عربيه نوشته نمىشود از اشعار فارسيهء اوست :\r\n كار جهان سراسر آز است يا نياز * من پيش دل نيارم آز و نياز را\r\nمن هشت چيز را ز جهان برگزيده‌ام * تا هم بدان گذارم عمر دراز را\r\nميدان و گوى و بارگه و رزم و بزم را * اسب و سلاح و جود و دعا و نماز را \r\n\r\n","description":"","footnote":"","page_name":" 203 ","page_number":277},
  {"content":"\r\n\r\n\r\nو له\r\n گل شاه نشاط آمد و مى مير طرب * زان روى بدين دو مىكنم عيش طلب\r\nخواهى كه درين بدانى اى ماه سبب * گل رنگ رخت دارد و مى رنگ دو لب \r\n\r\nو له\r\n شش چيز در آن زلف تو دارد مسكن * پيچ و گره و بند و خم و تاب و شكن\r\nشش چيز دگر از آن نصيب دل من * عشق و غم و درد و رنج و تيمار و حزن \r\n\r\n93 قبائيان\r\nاز اولاد ملك بيغو بن طغان بوده كه معاصر سلطان محمود غزنوى بود و به عدل و انصاف معروف چنان كه خواجه نصير الدّين طوسى به تقريبى فرموده كه پيغوى بن طغان حكمران [ قباى 
  ] تركستان در اواخر عمر از گرانى گوش و استماع نكردن عرايض دادخواهان گريستى و آخر بر آن مقرر كرد كه دادخواه ، جامهء سرخ پوشد تا از ميان خلايق پيش خوانده به تحقيق حال وى پردازد .\r\nعلى الجمله وى را پنج پسر پس از وى بماند و يكى از ايشان را طبع موزون بوده از اوست :\r\n ما پنج برادريم كز يك پشتيم * در قبضهء روزگار پنج‌انگشتيم\r\nچون فرد شويم در نظرها علميم * چون جمع شويم بر دهنها مشتيم \r\nدر تواريخ نگاشته‌اند كه وقتى سلطان محمود از ايشان پس از تسخير ماوراءالنهر خراج خواست ايشان اين قطعه گفته به سلطان فرستادند :\r\n ما پنج برادر از قباييم * دريادل و آفتاب‌راييم\r\nما ملك زمين همه گرفتيم * اكنون به تفكر سماييم\r\nگر چرخ به كام ما نگردد * چنبر ز همش فروگشاييم \r\nچون اين قطعه به‌نظر سلطان محمود غزنوى رسيد دانست كه غرورى در مزاج و دماغ آنان از\r\n\r\n","description":"","footnote":"","page_name":" 204 ","page_number":278},
  {"content":"\r\n\r\nتصرف قبا حاصل شده كه به ملكى و ملكى ديگر تمكين نكنند ، فرمود عنصرى جواب آنها را گفت :\r\n نمرود به عهد پور آذر * مىگفت خداى خلق ماييم\r\nدادار به نيم‌پشّه او را * خوش داد سزا و ما گواييم \r\nو براثر اين قطعهء جان‌شكر با لشكرى آراسته جنگجوى قلعه‌گير به تسخير قبا و گرفتارى قباييان روانه شد و آنها را مستأصل و محصور كرده تا اين قطعهء عجزآميز به سلطان فرستاده اهل شدند :\r\n ما پنج برادر از قباييم * در قحط و نياز مبتلاييم\r\nشاها تو عزيز مصر جودى * و اخوان گناهكار ماييم\r\nما را كه بضاعتيست مزجات * شرمندهء حضرت شماييم\r\nبر حالت زار ما ببخشاى * از فضل و كرم كه بينواييم \r\n\r\n94 كاووس جرجانى ديلمى\r\nامير كيكاووس بن اسكندر بن شمس المعالى قابوس وشمگير است كه از خليفهء عهد عنصر المعالى لقب داشته و مدتها لواى حكمرانى جرجان برافراشته در زمان سلطنت سلطان مودود بن سلطان مسعود بن سلطان محمود غزنوى ، روى دل از دنيا برتافت و سعادت طلب عقبى يافت به عبادت روى آورد و مقامات عاليه تحصيل كرد . عاقبت الامر به جهد جهاد روى به‌سوى شيروانات نهاد و به همراهى امير ابو السوار ، حكمران گنجه و اران و ممدوح حكيم قطران به غزو نصاراى گرجستان عزم كرده پس از جهاد شهادت يافت . وى اميرى توانا و حكيمى دانا بود كتاب قابوس‌نامه در حكمت عملى از تصانيف اوست مشتمل بر چهل و چهار باب كه در نصيحت فرزند خود گيلان شاه نوشته و به غايت كتابى نيكوست چون نسخهء آن كمياب بود به دست آورده تصحيح و تنقيح داده متعدد نمودم و به مطالعهء آن مشعوفم . عنصر المعالى را\r\n\r\n","description":"","footnote":"","page_name":" 205 ","page_number":279},
  {"content":"\r\n\r\nنظمهاى حكيمانه است . قطعات و رباعيات خوب دارد . از اوست :\r\n آوخ گلهء پيرى پيش كه برم من * كاين درد مرا دارو جز تو به دگر نيست\r\nاى پير بيا تا گلهء خود به تو گويم * زيراكه جوانان را زين حال خبر نيست \r\n\r\nو له\r\n كيكاووس اندر كف پيرى شده عاجز * تدبير شدن كن چو به شست و سه درآمد\r\nروزت به نماز دگر آمد به همه حال * شب روز درآيد چو نماز دگر آمد \r\n* * *\r\n گر بر سر ماه برنهى پايهء تخت * ور همچو سليمان شوى از دولت و بخت\r\nچون عمر تو پخته گشت بربندى رخت * كان ميوه كه پخته شد بريزد ز درخت \r\n* * *\r\n گر شير شود عدو چه پيدا چه نهفت * با شير به شمشير سخن بايد گفت\r\nكان را كه به گور خفت بايد بىجفت * با جفت به خان خويش نتواند خفت \r\n\r\nو له\r\n گر مرگ برآورد ز بدخواه تو دود * زان دود چنين شاد چرا گشتى زود\r\nچون مرگ تو را نيز بخواهد فرسود * از مرگ كسى چه شادمان بايد بود \r\n* * *\r\n گر يار مرا نخواند و با خود ننشاند * وز درويشى مرا چنين خوار بماند\r\nمعذورست او كه خالق هر دوجهان * درويشان را به خانهء خويش نخواند \r\n\r\nو له\r\n بىسيم بدم بر من از آن آمد درد * وز بىسيمى بماندم از روى تو فرد\r\nدارم مثلى به حال خويش اندر خورد * بىسيم ز بازار تهى آيد مرد \r\n* * *\r\n\r\n","description":"","footnote":"","page_name":" 206 ","page_number":280},
  {"content":"\r\n\r\n هر آدميئى كه حى ناطق باشد * بايد كه چو عذرا و چو وامق باشد\r\nهر كو نه چنين بود منافق باشد * مردم نبود هركه نه عاشق باشد \r\n* * *\r\n اى دل رفتى چنان كه در صحرا دد * نه انده من خورى و نه انده خود\r\nهم‌جالس بد بودى و تو رفته بهى * تنهايى به بسى ز هم‌جالس بد \r\n* * *\r\n از دل صنما مهر تو بيرون كردم * وان كوه غم تو را به هامون كردم\r\nامروز نگويمت كه چون خواهم كرد * فردا دانى كه گويمت چون كردم \r\n* * *\r\n گرچه به جفا پشت مرا دادى خم * من مهر تو از دلم نگردانم كم\r\nاز تو نبرم از آنكه اى شهره صنم * تو خفته‌اى و به خفته برنيست قلم \r\n* * *\r\n تا دور شدى شدستم از تو اى ماه * انديشه فزون صبر كم و حال تباه\r\nتن چون نى و بر چو نيل و رخسار چو كاه * انگشت به لب گوش به در چشم‌به‌راه \r\n* * *\r\n ما را صنما همى بدى پيش آرى * از ما تو چرا اميد نيكى دارى\r\nرو جانا تو غلط همىپندارى * گندم نتوان درود چون جو كارى \r\n\r\n","description":"","footnote":"","page_name":" 207 ","page_number":281},
  {"content":"\r\n\r\n\r\n95 كمال الدّين كوتاه‌پاى\r\nنامش ملك كمال اصلش از شهر ترمد ملقب به كوتاه‌پاى ، ولى اميرى زبردست [ قادر قاهر بوده 
  ] كه عمرهاى دراز در كوهستان بدخشان حكومت مىنموده وقتى از اهالى آن كوهستان كه كينوس نام داشته به ستوه آمده در شكايت آن گروه نظمى به حضرت فخر الملك مؤيد الدوله خواجه ابو بكر ترمدى كه از قبل او بدين خدمت مأمور بوده فرستاده تمنى استعفا از آن شغل و عزل از آن عمل نموده بعضى از آن قصيده نوشته مىشود :\r\n\r\nقصيده\r\n هيهات ازين بيت العمل وين شغل با چندين محل * ز انصاف اگر من چرخ را بستايم آرد دين خلل\r\nهر لحظه ز انبوهى مرا افزايد اندوهى مرا * سوداست بر كوهى مرا كاندر فلك دارد قلل\r\nگر من نه بر افسوسمى كى عامل كينوسمى * يا خاك ره كى بوسمى افتان‌وخيزان بر جبل\r\nكوهى كشيده سر به مه هم اندر آن گم كرده ره * تاريك چون جان از گنه مكروه چون شخص از علل\r\nدر هر شكافش دوزخى دودى دمان از هر شخى * هر خار از آن چون ناچخى با ساق و زانو در جدل\r\nچنگال گرگ اندر دره بر غرم گشته پنجره * در حلق مار آهو بره گشته ز بوى زهر حل\r\nغول از پس كهسارها در دست بىجان مارها * ديوان روان در غارها هريك پلنگى در بغل \r\n\r\n","description":"","footnote":"","page_name":" 208 ","page_number":282},
  {"content":"\r\n\r\n بنشسته قومى بس غمى در وى نژند و ماتمى * بينى كه هستند آدمى ليكن چو سرگين و جعل\r\nدستارهاشان چون رسن از موى سرشان پيرهن * شلوارهاشان چون كفن بىبند بسته بر كفل\r\nچون خر رسن بگسيخته چون گاو گرد انگيخته * هريك چو ميش آويخته پشكل ز . . . پنجه رطل\r\nبر سر ز عريانى زنان خالى شكمهاشان ز نان * وانگه ز كبر آن غرزنان ننهند سلطان را محل\r\nهريك چو خر در زير جل جلشان به گردن همچو غل * رخسارشان زرد از سبل مژگانشان سرخ از سبل\r\nمسكين من اندر دستشان زين راى و روى پستشان * چندان‌كه خواهى هستشان بغض و سفه كفر و ضلل\r\nگر من ز دزدان نيستم بر كُه چرا مأويستم * جايى چنين چون زيستم با قومى از بل هم اضل\r\nاى باد برگير از كرم اين گفته حالى از برم * بگذر بدان ميمون حرم برخوان بدان صدر اجل\r\nآن مفضل فرخنده‌خو آن مقبل فرهنگ‌جو * آزاده فخر الدّين كز او دارد عروس دين حلل\r\nگو اى كهن فكر جوان اى طبع و فرمانت روان * خاطر تو را دارد توان بر حجت و برهان و دل\r\nدرّ خرد را كان تويى در جسم حكمت جان تويى * جاسوس هفت ايوان تويى حل كرده از مه تا زحل\r\nكى بود كارباب سخن بودند جز باب سخن * در خاك شد آب سخن اكنون چه سود آرد جبل \r\n\r\n","description":"","footnote":"","page_name":" 209 ","page_number":283},
  {"content":"\r\n\r\n بارى تو هم زين خانه‌اى در بند اين افسانه‌اى * درياب چون فرزانه‌اى ما را رها ده زين عمل\r\nنه اهل تيغ و خنجرم نه لايق كوه و درم * من مرد شعر چون زرم گاهى دوبيتى گه غزل\r\nتا هست گردون مرتفع تا هست پروين مجتمع * تا كس نبيند منقطع تقدير حى لم‌يزل\r\nعمر تو بادا بىعدد خصم تو بادا بىمدد * پاينده بادى تا ابد در حشمت و جاه و دول\r\nهر كو به شكرت زد نفس بادا گلشن بىخار و خس * چون زهر قاتل باد و بس در حلق بدخواهت عسل \r\n\r\nو له\r\n كارم همه بار غم كشيدن باشد * وصلم به مراد نارسيدن باشد\r\nدارم ز فراق تو دل خون شده‌اى * چون قطره كه موقوف چكيدن باشد \r\n* * *\r\n شاها ز تو گر سركشد اين چرخ بلند * شمشير تو برگشايدش بند از بند\r\nهر حامله كو به تيغ تو چشم افگند * البتّه بريده حلق زايد فرزند \r\n\r\n96 سلطان محمود غزنوى\r\nاز اعاظم سلاطين عالم و پسر ناصر الدّين سبكتكين از غلامان البتكين بوده كه در اواخر دولت آل سامان صاحب ثروت و سامان شده محمود پس از وى به درجات بلند رسيده در شهور سنهء ثمان و ثمانين و ثلاثمائه در خراسان استقلال تمام يافته القادر باللّه ، خليفهء عباسى ، منشور و\r\n\r\n","description":"","footnote":"","page_name":" 210 ","page_number":284},
  {"content":"\r\n\r\nتشريف به وى فرستاده ، و او را يمين الدوله و امين المله لقب داده خانان تركستان و ماوراءالنهر و پادشاهان هندوستان از وى در انديشه شدند و چون از عهدهء مخالفت وى برنيامدند از در موافقت و مؤالفت درآمدن گرفتند . ايلك خان با وى قرار مواصلت داده آخر منازعت جسته مغلوب شد . مع القصه بتدريج مملكت ايران و سيستان و طخارستان و مولتان و بسيارى از بلاد هند به تصرف سلطان درآمد و فتوحات عظيم روى داد - چنان كه در اغلب تواريخ مفصلا مسطورست و بعضى از آنها خود مشهور - چندان دولت و ثروت حاصل كرد كه كسى را ميسر نبود و خليفهء بغداد از وى بيم تمام داشت چه وقتى خليفه را تهديد كرد كه با چندين هزار لشكر زابلستان و خراسان و دو هزار زنده پيل به بغداد خواهم آمد و بغداد را به پاى پيلان ويران خواهم ساخت خليفه در جواب به طريق رمز الم سورهء فيل به وى نگاشت و از جمله اسباب عزت و تجمل وى يكى آن بود كه چهارصد تن شاعر كه در زمان او بودند به مداحى وى مىپرداختند و حكيم ابو القاسم عنصرى ملك آنها بود و سامان وى مشهور است . كمتر ديوانى از متقدمين ديده شده كه مدح سلطان در آن مندرج نباشد . شاهنامهء حكيم فردوسى خود برهانى است قاطع و اگر در ازاى زحمت حكيم مكرمتى نفرموده گويند از جانب حسن ميمندى وزير او سعايتى رفته است و اين خال عار بر جمال حال دولت آن پادشاه بزرگ باقى ماند . مع هذا در اصلاح آن امر و رضاى خاطر فردوسى برآمده - چنان كه در تواريخ نگاشته‌اند . گويند روزى سلطان از ابو طاهر سامانى پرسيد كه آل سامان را چه مقدار جواهر نفيس در خزانه بوده است وى عرض كرد كه امير نوح هفت رطل جواهر داشته سلطان گفت : الحمد للّه كه خداوند كريم زياده از صد رطل جواهر نفيسه به ما عنايت فرموده است و در تواريخ نگاشته‌اند كه در ايام بيمارى سلطان به عرض خزينه فرمان داد . گفتند : محال است . آخر بر آن مقرر شد كه جواهر عظيم نفيس را به حضور آورند . روزى چند حمالان بدان كار مشغول بودند و بسته بسته آن جواهر را آورده در صفه‌هاى عمارت خاص مىگستردند و سلطان نظاره همىكرد و همىگريست باز به خزانه بردند و به همان بيمارى درگذشت . عمرش شصت و يك سال و زمان ملكش سى و سه سال بوده است اين قطعه به دو منسوب است :\r\n زنخت را گرفتم از سر لطف * خون من ريختى و عذرت هست\r\nزان كه هنگام رگ زدن شرطست * گوى سيمين گرفتن اندر دست \r\n\r\n","description":"","footnote":"","page_name":" 211 ","page_number":285},
  {"content":"\r\n\r\n\r\n97 سلطان محمد بن محمود غزنوى\r\nبا آنكه از سلطان مسعود كهتر بود سلطان محمود به واسطهء محبت قلبى او را وليعهد خود كرد و حكومت اصفهان را به مسعود داد بعد از فوت سلطان محمود ، محمد وليعهد در غزنين بر تخت پدر برآمد و اركان دولت متابعتش گزيدند مسعود از اين امر مطلع شده خواهش كرد كه نام او در خطبه مقدم بر نام محمد باشد سلطان محمد جوابى درشت و تلخ داد مسعود قصد حركت از اصفهان و عزم مقابله با محمد كرد اهالى اصفهان در زمان خروجش با شحنه و عمال وى بشوريدند و فتنه بر پاى كردند لاجرم سلطان مسعود به شهر بازآمد و جمعى از گنهكاران شرير را به قتل آورد و حاكمى تعيين كرده عزيمت خراسان نمود اما سلطان محمد ، عم خود « امير يوسف بن ناصر الدّين سبكتكين » را با سپاهى جرار در مقدمه به رزم مسعود مأمور داشت و خود نيز از غزنين با لشگرى آراسته بيرون آمده در منزلى از منازل يك ماه توقف كرد . امرا بر او شوريده ، وى را گرفته به مسعود سپردند مسعود او را مكحول كرده به سلطنت نشست . الحاصل اين رباعى را به جهت محبوبش كه به آب غرق شده گفته :\r\n رفتى و دل‌خسته مشوش بىتو * عيش خوش من شد آه ناخوش بىتو\r\nتو رفته‌اى و آمده من بىتو به جان * تو در آبى و من در آتش بىتو \r\n\r\n98 محمد تغلق‌شاه خلجى هندوستانى\r\nتغلق در اصل قتلق بوده و آن تركى است و به معنى بزرگ است و مردم هند در استعمال آن لغت را مقلوب كرده‌اند و چون سلطان قطب الدّين خلجى ، پادشاه هندوستان درگذشت غازى ملك كه پسر قتلق نام از غلامان ترك بود و مادرش از اهل هند به سلطنت رسيده او را محمد قتلق شاه ناميدند و سلطانى عظيم و كريم شد و مدت بيست و هفت سال سلطنتى به استقلال كرد و در\r\n\r\n","description":"","footnote":"","page_name":" 212 ","page_number":286},
  {"content":"\r\n\r\nسنهء 753 در كنار آب سند درگذشت ، در حالت نزع گفته :\r\n بسيار در اين جهان چميديم * بسيار نعيم و ناز ديديم\r\nاسبان بلند برنشستيم * تركان گرانبها خريديم\r\nگشتيم مه تمام و از ضعف * امروز چو ماه نو خميديم \r\n\r\n99 محمد مؤمن ميرزاى گوركانى\r\nخلف بديع الزمان ميرزاى گوركانى و با پدر خود به جد خويش ، سلطان حسين بايقرا ، مخالفت پيشه كرد لهذا مظفر حسين به مدافعهء بديع الزمان و مؤمن ميرزا مأمور شد . بعد از محاربات ، مظفر ، مظفر شده و هر دو را اسير نمود به حكم پدر به شهادت رسانيده ، از اوست :\r\n منم كز ضرب تيغم بيشه خالى از غضنفر شد * ز بازى فلك اى دوستان دشمن مظفر شد \r\nگويند در وقتى كه مظفر حسين ميرزا آهنگ قتل محمد مؤمن ميرزا كرد اين مطلع را بديهه گفته :\r\n ناجوانمردى كه بىجرمم درين سن مىكشد * كافرى دان كان ز راه كينه مؤمن مىكشد \r\n\r\n100 امير محمد صالح جغتائى\r\nاز احفاد امير شاه ملك است كه از امراى معروف امير تيمور بوده و خود خلف امير نورسعد است و معاصر جامى و در سنهء 941 وفات يافته ، از اوست :\r\n روز وصلست بكش تيغ و بكش زار مرا * به شب هجر مكن باز گرفتار مرا \r\n* * *\r\n\r\n","description":"","footnote":"","page_name":" 213 ","page_number":287},
  {"content":"\r\n\r\n هر شب از محنت هجران تو مىميرم و باز * مىكند باد سحر زنده به بوى تو مرا \r\n* * *\r\n هرچه دارى شب نوروز به مى ساز گرو * غم فردا چه خورى روز نو و روزى نو \r\n* * *\r\n اى به درگاه تو نياز همه * كرم توست كارساز همه\r\nاگر از چهره پرده بردارى * به حقيقت كشد مجاز همه\r\nمهوشان مظهر جمال تواند * بهر آن مىكشيم ناز همه \r\n\r\n101 مرتضى قلى خان شاملو\r\nخلف حسن خان شاملو و حاكم هرات بوده و در خدمت شاه صفى صفوى از امرا و حكام عظيم الشأن مزيت داشته در شكسته‌نويسى استاد شفيعاست . از اوست :\r\n هميشه دولت وصل تو را طلبكارم * كه بىخبر برسى باخبر چه كار مرا \r\n* * *\r\n آن‌چنان منتظرم در ره شوق * كه اگر زود بيايى ديرست \r\n\r\n","description":"","footnote":"","page_name":" 214 ","page_number":288},
  {"content":"\r\n\r\n\r\n102 مسيّب خان تكلو\r\nولد محمد خان شرف الدّين اوغلى از امراى معتبر شاه‌طهماسب بهادر خان صفوى بوده و شرف الدّين اوغلى چندى به حكومت و ايالت بغداد و توابع آنجا مخصوص بوده مسيّب خان از امراى جليل الشأن دولت صفويه محسوب مىشده مصدر خدمات بزرگ گرديده در فنّ موسيقى مهارت كامل داشته اين رباعى از اوست :\r\n آراسته آمد و چه آراستنى * دل خواست به بوسه‌اى چه دل خواستنى\r\nبنشست به مى خوردن و برخاست به رقص * هىهى چه نشستنى چه برخاستنى \r\n\r\n103 مظفّر حسين ميرزاى صفوى\r\nخلف سنجر ميرزا و دخترزادهء شاه‌طهماسب ماضى بوده و از جانب پدر به شاه نعمت اللّه مىرسيده شاه صفى او را كور كرده بود و پدر او نيز همين كحل در ديده كشيده بارى گاهى شعرى مىگفته از اوست :\r\n بدان نازك‌ميان سست‌پيمان بسته‌ام عهدى * كه تا خونم نريزد از ميان شمشير نگشايد \r\n* * *\r\n از شوق تير غمزهء ابرو كمان خويش * پرواز كرده مرغ دلم ز آشيان خويش \r\n\r\n","description":"","footnote":"","page_name":" 215 ","page_number":289},
  {"content":"\r\n\r\n\r\n104 ملك مظفر الدّين\r\nاز ملوك شبانكارهء فارس بوده و از دارابجرد تا كرمان به تصرف داشته و با اتابك ابو بكر معادات مىنموده ملكى فاضل و دانا و شاعر بوده در سنهء 658 كشته گشته ، از اوست :\r\nدر مرثيهء پسر خود گفته :\r\n اى جان پدر كه آن جهانت خوش باد * رفتى ز برم كه جاودانت خوش باد\r\nتو ملك بقا را به فنا بگزيدى * سودى سره كردى كه روانت خوش باد \r\nبه كمال الدّين اسماعيل اصفهانى فرستاده :\r\n چون نيست مرا به خدمتت راه وصال * سر بر خط ديوان تو دارم مه و سال\r\nگفتم فلكا در تو چه نقصان آيد * گر زان كه رسانيم زمانى به كمال \r\nكمال در جواب فرستاده :\r\n آنى تو كه خورشيد سرافكندهء توست * هر كوست خداوند هنر بندهء توست\r\nجوياى كمالند به جان اهل هنر * وانگاه به جان كمال جويندهء توست \r\n\r\n105 محمود ميرزاى قاجار\r\nچهاردهم فرزند حضرت شاهنشاه قاجار صاحبقران مغفور بوده كه وجودش در سنهء 1213 ظهور نموده و هم در دولت خاقانى به حكومت نهاوند اختصاص داشته به كمال و ارباب كمال رغبتى كامل حاصل و تذكره‌اى در اشعار معاصرين موسوم به سفينة المحمود نوشته طبع شريفش در نظم پايهء عالى داشته از آنهاست :\r\n چيست آن چرخ كه بر زعم سپهر اخضر * چار مه دارد و بر هر مه او شش اختر\r\nاغبرش خواندمى ار داشت تحرك غبرا * صرصرش گفتمى ار داشت تمكن صرصر \r\n\r\n","description":"","footnote":"","page_name":" 216 ","page_number":290},
  {"content":"\r\n\r\n بوالعجب بين كه همى بار سر اوست سنان * گر به هر معركه‌اى بار سنان آمده سر \r\n* * *\r\n مبند اى ساربان از كوى جانان محمل ما را * مگر روزى كه با ما هم‌سفر بينى دل ما را\r\nبه محشر خون ناحق كشتگان پامال خواهد شد * اگر ايزد به چشم ما ببيند قاتل ما را \r\n* * *\r\n قاصد مبر نخست به پيشش تو نام ما * خواهى اگر كه گوش دهد بر پيام ما\r\nيك‌عمر ما به كام فلك گشته‌ايم و او * يك‌لحظه‌اى نشد كه بگردد به كام ما \r\n* * *\r\n گذشت از كشتن ما قاتل ما * خدا گيرد ازو داد دل ما \r\n* * *\r\n درين بازار هركس راست كالاى هوس ترسم * كه از همرنگى جنس وفا آن هم كساد افتد \r\n* * *\r\n ز خم دهيد مىام عمر كى دهد فرصت * كه از خمش به سبو از سبو به جام كنيد \r\n* * *\r\n از هجوم خلق مىترسم كه گردد پايمال * خون من گر او بدين خوبى به محشر بگذرد \r\n* * *\r\n بود از خون دل قاصد روان سيلى به هر گامش * از آن كز كوى او آيد توان دانست پيغامش \r\n* * *\r\n دست بر سينه از آن در صف محشر دارم * كه نيفتد دل صدپاره ز چاك كفنم \r\n* * *\r\n علاج هجر تو مردن بود از آن ترسم * كه ديگرى بكند فهم ور نه چاره كنم \r\n* * *\r\n\r\n","description":"","footnote":"","page_name":" 217 ","page_number":291},
  {"content":"\r\n\r\n دوش در بزم من و امروز از بيم رقيب * هركه را بيند ازو پرسد سراغ محفلم \r\n* * *\r\n راه خوناب سرشك از مژه بستم كه مباد * غم رخسار تو با خون دل آيد بيرون \r\n* * *\r\n ضعفم چنان نموده كه از آب چشم خويش * چون خس به روى سيل دوم از قفاى تو \r\n* * *\r\n ناوكم بر تن مزن ترسم كه سازى رنجه خويش * زان كه چون جان پاى تا سر در تنم جا كرده‌اى \r\n* * *\r\n بر نوگرفتاران تو جا تنگ شد از صيد من * صياد آمد وقت آن كز بند آزادم كنى \r\n\r\n106 نصرت الدّين شاه كبودجامه\r\nمعاصر سلطان تكش خان خوارزمشاه بوده و كبودجامه نام حشمى است كه در ميانهء استرآباد و خوارزم مىنشسته‌اند و شهرى داشتند موسوم به شهر نو و وى پادشاه آن طايفه بوده به جلادت و جلالت معروف و به همت و سخاوت موصوف . محمد عوفى صاحب تذكرهء لب الالباب و جامع الحكايات ، در شهر نو اين رباعى در مدحش گفته :\r\n اى شاه به لطف و بذل كان دگرى * در قالب ملك و عدل جان دگرى\r\nزان روى كبودجامه مىخوانندت * كز رفعت و قدر آسمان دگرى \r\nو نصرت الدّين شاه كبودجامه اسبى خاصه در جايزهء اين رباعى به وى بخشيد . الحاصل وقتى در حضرت سلطان تكش خان خوارزمشاه كه بر همهء ايران و بيشتر ماوراءالنهر سلطان نافذ الامر بود در باب نصرت الدّين سعايت كردند [ و 
  ] او را به سركشى و سرافرازى و مخالفت با سلطان\r\n\r\n","description":"","footnote":"","page_name":" 218 ","page_number":292},
  {"content":"\r\n\r\nمتهم ساختند سلطان تكش با وى دل بد كرده مردى را به آوردن سر وى مأمور فرمود وى فرستاده را راضى كرده خود به خدمت سلطان رفته اين رباعى گفته و خوانده معفو گرديده مخلع شد و در خدمت سلطان منادمت يافته معزز گشت .\r\n من خاك تو در چشم خرد مىآرم * عذرت نه يكى نه ده كه صد مىآرم\r\nسر خواسته‌اى به دست كس نتوان داد * مىآيم و بر گردن خود مىآرم \r\nآخر الامر در وقتى كه ملك زوزن مؤيد الملك از جانب محمد خوارزمشاه به استخلاص ملك كرمان مأمور بود اسپهبد نصرت الدّين نيز حسب الامر با وى امارت داشت در شهر كرمان و سيرجان ملك به مواضعهء خوارزمشاه ، اسپهبد را شهيد كرد كان ذلك فى سنهء 689 . گويند در غزليات سيفى تخلص داشته ، از اوست :\r\n\r\nمن قصائده\r\n از دل من گر نه هردم آتشى برخاستى * ز آب چشم من جهانى سربه‌سر درياستى\r\nآتش سودا بريزد آبروى عاشقان * آبرو بر جاى ماندى گر دلم برجاستى\r\nمن كيم از عاشقان و شهر خوارزم آنگهى * اى دريغا هركسى را كار خود پيداستى\r\nعشق و پيرى سربه‌سر زشتى و رسوايى بود * ره برد بردى دلم بارى اگر برناستى\r\nكار من ناچار ازين باسازتر بودى كه هست * آنكه دلخواه منست امروز اگر با ماستى\r\nگر ز حال من بدانستى نگار سنگدل * هم ببخشودى به من گر خود دلش خاراستى\r\nروى چون خورشيد او را هركه ديدى يك نظر * همچو من شيدا شدى گر بو على سيناستى \r\n\r\n","description":"","footnote":"","page_name":" 219 ","page_number":293},
  {"content":"\r\n\r\n كى ستودستى قد شمشاد يا بالاى سرو * گر نه ايشان را چو يار من قد و بالاستى\r\nيار مىگويد كه تو بر من خطى آورده‌اى * گفتم آرى گفت بارى گر بر آن طغراستى\r\nگفتمش زلفت بگيرم تا كه گيرد دامنم * گفت بتوانستى آرى شهر اگر يغماستى\r\nگفتمش با ما درآ انديشه از سلطان مكن * من جوابش گويم ار سلطان كند واخواستى\r\nنام و ننگ خسروى گشته است دامنگير من * ور نه از آشوب من خوارزم پرغوغاستى\r\nجامه‌ام را نام از سوداى تو گشته كبود * ور نه نام جامهء من اطلس و ديباستى\r\nخسرو خوارزمم از مازندران كردى طلب * گر نه از عشق توام بند گران برپاستى\r\nكارها تا چون بود فردا نداند هيچ‌كس * « كاشكى امروز ما را وعدهء فرداستى »\r\nدر همىبارم ز طبع و يار مىگويد به دل * كاين گران‌جان كاشكى از پيش من برخاستى\r\nخاستم اينك تو دانى و سراى و خوان خويش * زين بتر بودى كم اينجا مسكن و مأواستى\r\nچون نمىگردد فزونى مىنخواهم تير ز آنك * روزگار از ناحفاظى بر من آرد كاستى\r\nمن طمع برداشتم اينجا و ببريدم اميد * گر نبودى زشت حالى خورد مىناشاستى \r\n\r\n","description":"","footnote":"","page_name":" 220 ","page_number":294},
  {"content":"\r\n\r\n چون درنگى نيستم اينجاى و خواهم رفت زود * گر نكوتر داشتى زينم زمانه شاستى\r\nاختيار مه نباشد آنكه در عقرب بود * اختيارش گر بدى پيوسته در جوزاستى\r\nقامت گردون كژ آمد راستى نبود درو * راستى خود چشم نتوان داشت از ناراستى\r\nگر به عدل اندر جهان ماندى كسى كسرى بدى * ور به شاهى ملك ماندى پادشا داراستى\r\nوه كه از اندوه تنهايى به جان آمد دلم * خو به تنهايى نكردى گر دلم داناستى\r\nگر كسى بودى كه پيشم چارتايى برزدى * اين دوتايى در بر من هر زمان يكتاستى\r\nاين غزل را خوش فروخواندى به آواز حزين * جان به دو بخشيدمى حالى گر از من خواستى\r\nآن بت مجلس‌فروز ما اگر با ماستى * مجلس ما خرمستى كار ما زيباستى \r\n\r\n107 ناصرى قاجار\r\nاسم شريفش امير اصلان خان خلف الصدق امير مطلق محمد قاسم خان بن اعتضاد الدوله سليمان خان قاجارقوينلوست كه حضرت شاهنشاه عهد الناصر لدين اللّه سلطان ناصر الدّين شاه را خال بىهمال و به حكم آن حضرت چندى به حكومت خمسه و زنجان اشتغال داشت پس از چند سال به حضور اقدس شرفياب و لقب عميد الملكى يافته به ايالت و ولايت گيلانات مفتخر\r\n\r\n","description":"","footnote":"","page_name":" 221 ","page_number":295},
  {"content":"\r\n\r\nشد . صاحب اخلاق كريم و اوصاف حميده است . درين ايام عميد الملك لقب يافته و به حكومت گيلان رفته از آغاز شباب طبعش به نظم مايل و به مدح شاهنشاه عهد مىپرداخت .\r\nقصيده را به سياق استادان سلف مىگويد و از جمله اشعار اوست :\r\n سنبل مشكين بود بر لالهء احمر تو را * بر صنوبر ماه و بر مه نافهء اذفر تو را\r\nمىشكستى آزر بتگر همه بتهاى خويش * اى بت آذر رخ من ديدى ار آزر تو را\r\nشكرين سازى لبم از بوسه دستم پر ز مشك * چون كشم زلف از براى بوسهء ديگر تو را\r\nآزمون را يك گره زان زلف مشكين برگشاى * تا شود پرمشك و عنبر بالش و بستر تو را\r\nكشمرى قدى و كشميرى رخى تركا مگر * بوده از كشمير باب و مادر از كشمر تو را\r\nلابه‌ها كردم كه بوسيدم لبت را و كنون * حيله‌ها بايد كه آرم ساعتى در بر تو را\r\nجان ستانى گاه خشم و جان ببخشى گاه لطف * نسبتى باشد مگر با شاه دين‌پرور تو را\r\nسجده آرد دفترم را هر زمان تير دبير * شهريارا چون نگارم نام بر دفتر تو را \r\n\r\nهم در مدح شاهنشاه عهد ناصر الدّين پادشاه قاجار خلّد اللّه ملكه\r\n خوش آيد مرا خاصه فصل بهارا * بت ماه‌روى و مى خوش‌گوارا\r\nشرابى به سرخى چو رخسار دلبر * نگارى به خوبى چو رنگين بهارا\r\nبنوشم گهى بادهء ارغوانى * ببوسم گهى روى زيبا نگارا\r\nنشانمش اندر ميان گلستان * گهى قصد بوسش كنم گه كنارا \r\n\r\n","description":"","footnote":"","page_name":" 222 ","page_number":296},
  {"content":"\r\n\r\n فروشد گهى شهد و گه مشك تبت * مرا زان لب و زلفك مشكبارا\r\nننوشم چرا بادهء لاله‌گونا * كه ايدون شده لاله‌گون كوهسارا\r\nز تأثير باران و باد بهارى * چو كان زمرد شده مرغزارا\r\nبساط پرندست در باغ ازيرا * كه آيد به باغ اندرون شهريارا\r\nجهاندار شه ناصر الدّين كه باشد * سرشته ز حلم و ز علم و وقارا\r\nهمى كار جنگاوران زار گردد * چو آيد به ميدان پى كارزارا\r\nزهى شهريار مظفر كه هستى * به فر و به گوهر بزرگا تبارا\r\nحشم دارى و گنج و نيروى و فره * بگير از در مصر تا قندهارا\r\nفتد لرزه بر جان سام نريمان * چو گيرى به كف خنجر آبدارا \r\n\r\nو له\r\n دوش آمد در برم آن ترك با ناز و عتاب * عارضش چون پرنيان و زلفكش چون مشك ناب\r\nموى او بر روى او چون نافه بر روى سمن * روى او در موى او چون مهر در زير نقاب\r\nسرمه كرده آن دو چشم جادوى پرمكر و فن * شانه كرده آن دو زلف هندوى پرپيچ‌وتاب\r\nنقش بسته طرهء مشكين به روى چون قمر * درع پوشيده ز عنبر بر عذار آفتاب\r\nگاه كردى زلف را بر قد چون سروش زره * گاه كردى جعد را بر خد چون ماهش نقاب\r\nگاه گفتى باده بايد خورد در فصل بهار * گاه گفتى عشق بايد باخت در عهد شباب\r\nگاه بنهادى به رويم آن رخ چون ارغوان * گاه دادى بوسه بر من زان لب چون شهد ناب \r\n\r\n","description":"","footnote":"","page_name":" 223 ","page_number":297},
  {"content":"\r\n\r\n گاه گفتى آن شكرلب با دو صد غنج و دلال * گه سرودى آن ستمگر با دو صد ناز و عتاب\r\nكاى نزار و شيفته از عشق بر رخسار من * چون گزيدى بىوصالم در فراقم صبر و تاب\r\nگفتمش اى روى تو روشن‌تر از ماه تمام * گفتمش اى موى تو تارىتر از پر غراب\r\nبودم از هجرت چنان چون رنگ در چنگال شير * بودم از هجرت چنان چون كبك در چنگ عقاب \r\n\r\nدر مدح شاهزاده ناصر الدّين ميرزا وليعهد پادشاه غازى محمد شاه\r\n قد من چنبر از آن زلفك چون چنبر اوست * كه بسى فتنه و آشوب به زير سر اوست\r\nمر مرا غاليه و مشك و سمن نيست به كار * تا سمن در خم زلفين سمن‌پرور اوست\r\nمار زلفش را نسرين و سمن خوابگه است * ديده‌اى مار كه نسرين و سمن بستر اوست\r\nگل همىگسترد از رخ چو گسارد مى لعل * دل من چاكر رخسارهء گل‌گستر اوست\r\nعنبر و مشترى و سيم ترم نيست به كار * تا مرا چشم به زلف و رخ و سيمين بر اوست\r\nاز بناگوش و خطش دارد سيسنبر و گل * اى بسا دل كه اسير گل و سيسنبر اوست\r\nدل من شيفتهء گوهر و مرجان شده است * تا كه در زير دو مرجان سى و دو گوهر اوست \r\n\r\n","description":"","footnote":"","page_name":" 224 ","page_number":298},
  {"content":"\r\n\r\n گر نديدستى پيرامن كوثر سبزه * بنگر آن سبزه كه گرد لب چون كوثر اوست\r\nاگرش جور به خواهشگرى آيد چه عجب * زان كه مداح ملك‌زاده خواهشگر اوست\r\nناصر الدّين سر احرار وليعهد ملك * كه جهانبانى و سلطانى اندر خور اوست\r\nكس نداند شمر لشكر جرارش را * كآنچه افزون ز شمارست همى لشكر اوست \r\n\r\nهم در مديح حضرت شاهنشاه ناصر الدّين شاه ادام اللّه اقباله\r\n زلف مشكين به روى آن پسرست * يا كه خورشيد زير ميغ درست\r\nحاجتم كى بود به گلشكر * تا كه روى و لبش گل و شكرست\r\nطلعت و قد آن بت دلبر * گل سورى و سرو كاشمرست\r\nعاشقان را رسول سوى نگار * گريهء شام و نالهء سحرست\r\nگرچه مه را سپر نباشد ليك * زلف مشكينش ماه را سپرست\r\nغمزهء او به قتل عاشق زار * چون خدنگ خديو نامورست\r\nملك ملك‌گير ناصر دين * كه وليعهد شاه دادگرست\r\nكوه حلم و وقار و فضل و ادب * پشت دين روى مردى و ظفرست\r\nيا بگيرد هميشه يا بخشد * اين دو كار امير تاجورست\r\nآنكه گيرد هميشه ملك و عدوست * آنكه بخشد مدام سيم و زرست\r\nحاصل كان و يم اگر بدهد * پيش جود و سخاش مختصرست \r\n\r\nدر مدح سلطان گيتىپناه محمد شاه غازى\r\n شاه شيراوژن محمد شه كه در ميدان رزم * تيغ او قائم مقام ذو الفقار حيدرست \r\n\r\n","description":"","footnote":"","page_name":" 225 ","page_number":299},
  {"content":"\r\n\r\n آنكه از آزرم رايش طلعت خورشيد زرد * آنكه از رشك جلالش پشت گردون چنبرست\r\nذره‌اى از راى او اين آفتاب خاورى * قطره‌اى از فيض او اين لجهء پهناورست\r\nپادشاهان را اگر لشكر بود پشت و پناه * دست او و تيغ او پشت و پناه لشگرست\r\nيك كمينه كوششش تا بنگرى بىروح و تن * يك كمينه بخششش تا بگذرى سيم و زرست\r\nدولت او چيست سيمرغى كه تا پر برفشاند * قاف تا قاف جهانش جمله در زير پرست \r\n\r\nدر جواب قصيدهء امير معزّى و مدح شاهزاده ناصر الدّين ميرزا دام اجلاله\r\n دل من در خم آن طرهء طرار بود * كه دل‌آشوب و دلاويز و دل‌آزار بود\r\nگاه چون سلسله و گاه چو چوگان گردد * گاه چون دايره و گاه چو پرگار بود\r\nگاه ابرست كه پنهان رخ خورشيد كند * گاه مشك‌ست كه بر تودهء گلنار بود\r\nعنبرين‌مويا مستغنيم از مشك و عبير * تا تو را طرهء مشك‌آگين عطار بود\r\nچون وزد باد بدان زلفك چون عنبر تو * عنبر سارا در شهر به خروار بود\r\nتا كه ابروى تو كوژست و نگونسار دو زلف * زين قبل پشت و دلم كوژ و نگونسار بود \r\n\r\n","description":"","footnote":"","page_name":" 226 ","page_number":300},
  {"content":"\r\n\r\n گر نبندد سمن از غاليه زنار چرا * زلف تو بر سمن از غاليه زنار بود\r\nبس درازست خم اندر خم زلف سيهت * راست گويى كه كمند شه احرار بود\r\nناصر الدّين عضد الدوله وليعهد ملك * كه نكوروى و نكوخوى و نكوكار بود\r\nعلمش گه به ختا گاه به كشمير زنند * حشمش گه به ختن گاه به فرخار بود \r\n\r\nو له ايضا\r\n چرا نباشم غمگين چگونه باشم شاد * كه دورم از بر آن رشك لعبت نوشاد\r\nبه بوى همچو عبير و به خوى چون آتش * به روى همچو بهار و به موى چون شمشاد\r\nمرا به سوسن آزاد ايچ حاجت نيست * كه روى توست نكوتر ز سوسن آزاد\r\nز پاى تا سرت از مشك و لاله و نسرين * سرشته‌اند ايا سرو قد حورنژاد\r\nتمام دهر توانگر شوند از عنبر * چو بروزد به سر زلف عنبرين تو باد\r\nبيار بادهء گلرنگ اى بت گل‌روى * كه خوش بود مى گلرنگ خاصه در خرداد\r\nكه تا نشاط كنم زان كه با نشاط خوشست * مديح‌گويى شهزادهء خجسته نهاد\r\nسر ملوك وليعهد شاه ناصر دين * كه مر ستم را بركند عدلش از بنياد\r\nاگر كه حمله برد بر به كوه با ناچخ * همىبرآيد از كوه ناله و فرياد\r\nبه زير گرزش چون توتيا شود آهن * به پيش تيرش چون پرنيان بود پولاد \r\n\r\nايضا\r\n اى ترك دل‌آزار من اى لعبت دلبند * تا چند بود جور تو بر عاشق تا چند\r\nبس قهر و جفا كردى اى ترك جفاكيش * از مهر يكى روز همىگوى و همىخند\r\nدر بند خم زلف تو بسيار كسانند * تنها نه منم در خم زلفين تو در بند \r\n\r\n","description":"","footnote":"","page_name":" 227 ","page_number":301},
  {"content":"\r\n\r\n جز عشق ندانم سخن اى مرد سخن‌دان * جز عشق نگفته‌ست سخن مرد خردمند\r\nگر گشت دل‌آزرده و افگنده عجب نيست * آن را كه دلارام همى از نظر افگند\r\nآن عهد كه بستى ز جفا با من مسكين * آخر بشكستى تو به صد حيله و ترفند\r\nكم كن صنما جور و جفا ور نه برم داد * از جور تو در درگه داراى ظفرمند \r\n\r\nهم در مدح سركار نواب شاهزاده قهرمان ميرزا حكمران آذربايجان\r\n بختمان فرخنده باشد عيشمان زيبا بود * هر زمان كان ماه‌روى سيم‌تن با ما بود\r\nواله‌ام بر ارغوان و عنبر سارا همى * تا طراز ارغوانش عنبر سارا بود\r\nهر زمان در خلخ و يغما بهارى ديگرست * گر نگارى همچنو در خلخ و يغما بود\r\nاو به عشاقش كند فخر و نداند مر مرا * هست ممدوحى كه فخر آدم و حوا بود\r\nقهرمان شاه مظفر آنكه دست راد او * درگه بذل و عطا معطىتر از دريا بود \r\n\r\nو له ايضا\r\n معشوق مشكين موى من هردم فنى ديگر كند * تا مر مرا بر خويشتن هر لحظه عاشق‌تر كند\r\nگه لؤلؤ مكنون كند در زير بيجاده نهان * گه شاخ سيسنبر عيان از لالهء احمر كند\r\nگه زان خط چون ضميران پوشد زره بر ارغوان * گه ماه تابان را نهان در تودهء عنبر كند\r\nتا قد من چنبر كند در دام خويشم افگند * زلفين عنبر بوى را گه دام و گه چنبر كند\r\nجز زلف آن سيمين ذقن كان خفته بر روى سمن * جراره ديده هيچ تن كز ياسمين بستر كند\r\nخواهد بهاى بوسه‌اى تنگ زر و درج گهر * اين رادمردى را مگر شاه بلند اختر كند \r\n\r\n","description":"","footnote":"","page_name":" 228 ","page_number":302},
  {"content":"\r\n\r\n شاهى كه گر از روى كين بر كوه آهن بگذرد * مر كوه آهن را همى چون تل خاكستر كند\r\nشاهان اسب‌افگن همىگردند مات از هيبتش * چون شهريار پيلتن رخ زى صف لشكر كند\r\nگر زنده گردد بوالحسن آن شاعر پير كهن * مدح تو را مانند من پيرايهء دفتر كند \r\n\r\nهم در مدح سركار قهرمان ميرزا صاحب اختيار تبريز\r\n زلف يارم دم‌به‌دم بر لاله چنبر مىشود * وز نسيم چنبرش عالم معنبر مىشود\r\nماه را ماند كه دارد آفتاب اندر به كف * چون به‌سوى عاشقان با جام و ساغر مىشود\r\nدلبرا اى آنكه از رخسار و از بالاى تو * خانهء ما خجلت كشمير و كشمر مىشود\r\nچون به آغوشم درآيى از شميم زلف تو * بستر و بالين من پرمشك و عنبر مىشود\r\nچون ببوسم آن لب نوشين شهدآساى تو * كامه‌ام شيرين همى مانند شكر مىشود\r\nكامهء من شكرين گردد اگر از بوسه‌ات * نامه‌ام از مدح خسرو پر ز گوهر مىشود\r\nقهرمان مير مظفر آنكه پيش تخت او * پشت ميران سهى قد جمله چنبر مىشود \r\n\r\nهم در مدح حضرت شاهنشاه ناصر الدّين شاه خلّد اللّه ملكه\r\n شد سرايم چو كلبهء عطار * زان دو مشكينه زلف عنبربار\r\nنيست چون موى تو بنفشه و مشك * نيست چون روى تو گل و گلنار\r\nماه‌رويى و تندخوى بلى * هست با نوش نيش و با گل خار\r\nماه گر بسپرد همى عقرب * عقرب زلف توست ماه سپار\r\nغمزه‌ات چون خدنگ فخر عجم * مىنمايد ز سنگ خاره گذار\r\nشاه فيروزبخت ناصر دين * زادهء شهريار شيرشكار\r\nاى به روى تو مردمى را فخر * اى به‌سوى تو خرمى را بار\r\nگرچه هستى به سال خرد وليك * شاه دانايى و بزرگ‌تبار \r\n\r\n","description":"","footnote":"","page_name":" 229 ","page_number":303},
  {"content":"\r\n\r\n تا به از روينست بيجاده * تا پس از بهمنست اسفندار\r\nدشمنانت به رنج جاويدان * دوستانت به خرمى هموار \r\n\r\nدر مدح حضرت سلطان عصر ناصر الدّين شاه گويد\r\n چو روى و زلف و خطوخال دلبر * نباشد ماه و مشك و عود و عنبر\r\nچو بر رخ افگند زلفين مشكين * كشد از مشك بر خورشيد معجر\r\nنتابد چون رخش خورشيد تابان * نباشد چون لبش ياقوت احمر\r\nنسوزد زلف مشكينت به چهره * اگرچه مشك مىسوزد بر آذر\r\nرخ رنگين تو با لاله و گل * لب شيرين تو با شهد و شكر\r\nگهى وصف رخ خوب تو گويم * گهى مدح وليعهد مظفر\r\nپناه دين و دولت ناصر الدّين * كه شبهش نيست در شاهان به گوهر\r\nخداوند كمند و گرز و نيزه * سزاوار كلاه و تخت و افسر\r\nپس از چندى دگر اى زادهء شاه * ستانى باج از چيپال و قيصر\r\nنه پيچد سر ز فرمان تو يك‌تن * مگر آن كس كه برگرديدش اختر\r\nبجز تو روز جنگ اى بچهء شير * نديدم شير را با درع و مغفر \r\n\r\nو له ايضا\r\n دى به هنگام سحر آمدم آن شوخ پسر * طرهء مشكين افگنده به روى چو قمر\r\nاز رخ چون سمنش سنبل مشكين پيدا * در لب چون شكرش چشمهء حيوان مضمر\r\nعارضش گفتى روزيست شب آورده به بار * قامتش گفتى سرويست مه آورده به بر\r\nچنبر زلف سياه شكن اندر شكنش * گاه گشتى سپر ماه گهى ماه سپر \r\n\r\n","description":"","footnote":"","page_name":" 230 ","page_number":304},
  {"content":"\r\n\r\n گفتمش اى كه برت نرم‌تر از نرم حرير * گفتمش اى كه دلت سخت‌تر از سخت حجر\r\nبايد امروز دهى بر من مسكين فگار * بوسهء چند مهه اى صنم ماه سير\r\nپى هر بوسه كنارى ز تو خواهم ور نه * نستانم ز تو من بوسه ايا شوخ پسر\r\nگفت با بوسه قناعت كن بگذر ز كنار * سعى بى جا مكن و زحمت بيهوده مبر\r\nكه در آغوش و كنار تو نيايد هرگز * آنكه او گشته به دلبندى در دهر سمر\r\nچون ثمر بر تو دهم من ز كنار و بر خويش * كه قدم سرو و نبيند كسى از سرو ثمر \r\n\r\nايضا\r\n سلام كن ز من اى باد با دو صد اكرام * بدان ستارهء ميران خدايگان انام\r\nپس از سلام بگو با هزار رنج و محن * كه اى امير نكوسيرت و نكوفرجام\r\nبرى شده ز من و از نظر فكنده مرا * نگار سرو قد آن ماه‌روى سيم‌اندام\r\nبتى كه برد قرار و شكيب از دل من * ز طرهء سيه بىقرار عنبرفام\r\nدو چشم مستش و دو زلف كج به عارض او * به سوسن اندر مشكست و بر سمن بادام \r\n\r\n","description":"","footnote":"","page_name":" 231 ","page_number":305},
  {"content":"\r\n\r\n ز زير طره ببينى اگر رخش گويى * طلوع كرده سهيل يمن همى از شام\r\nهزار لابه و غنج و هزار عشوه و ناز * نموده تا بربودست از دلم آرام\r\nكنون چو بوسى از لعل دلكشش جويم * به جاى بوسه دهد مر مرا دو صد دشنام\r\nهمى روا نبود اين به مذهب كافر * همى سزا نبود اين به ملت اسلام\r\nكه غير باده گسارد به بزم دلبر و من * مدام خون خورم از هجر او به جاى مدام \r\n\r\nو له\r\n بگذشت بىتو همچو خزان مر مرا بهار * گلزار چون جحيم شد اندر برابرم\r\nباز آى تا خزان من از تو شود بهار * اى باغ ورد و لاله و نسرين و عبهرم\r\nگردم غنى ز شهد و شكر گر ز روى مهر * بخشى دو بوسه زان لب چون شهد و شكرم\r\nصافى بسان كوثرم و تلخ چون حميم * بر دشمنان حميم و بر دوست كوثرم \r\n\r\nدر مدح حضرت شاهنشاه فلك جاه ناصر الدّين شاه گويد\r\n تن و جانم چو موى كرد و كمان * هجر آن سرو قد موى ميان\r\nآنكه زلفين و عارضش گويى * مشك نابست و لالهء نعمان\r\nآنكه در خم زلف او دل من * همچو گوييست در خم چوگان\r\nبس‌كه نالم ز دورى دلبر * بس‌كه گريم ز فرقت جانان\r\nبحر آيد ز زاريم به خروش * كوه آيد ز ناله‌ام به فغان\r\nچاره‌اى نيست مر مرا زين درد * غير مدح خدايگان جهان\r\nزين امت خديو ملكت‌بخش * كهف ملت امير حرمت‌دان \r\n\r\n","description":"","footnote":"","page_name":" 232 ","page_number":306},
  {"content":"\r\n\r\n ناصر الدّين شه بلنداختر * زادهء شهريار شهرستان\r\nپيش سندان حرير چون باشد * پيش تيرش چنان بود سندان \r\n\r\nهم در مدحت شاهنشاه سكندر حشمت سلطان ناصر الدّين شاه\r\n محبوب مشكين موى من جراره دارد بر سمن * جراره دارد بر سمن محبوب مشكين موى من\r\nسيمين‌تنست و ماه‌رو شكر لبست و مشك‌مو * معشوق كو باشد چنو عاشق بسى دارد چو من\r\nهشته ز روى مكر و فن كرده خلاف راى من * سوسن‌فراز سر و بن سنبل‌طراز ياسمن\r\nشكر به مى آغشته‌اى بر سرو سوسن كشته‌اى * بر ماه تابان هشته‌اى صد حلقهء مشك ختن\r\nزان زلفك چون مشك تر معجر كشيدى بر قمر * چونان كه در مشك و شكر كردى نهان درّ عدن\r\nطوبى قدى و مه جبين حورا رخى و نازنين * زلفت فريب عقل و دين چشمت بلاى مرد و زن\r\nاز بوسهء تو كامه‌ام شد شكرينه خامه‌ام * بارد گهر بر نامه‌ام از مدح شاه صف‌شكن\r\nرايت سعادت را سبب زنده به تو فضل و ادب * مهرت طرب اندر طرب خشمت محن اندر محن\r\nبنياد مجد و دانشى برهان فرهنگ و هشى * لشكركش و دشمن‌كشى تيرافگنى و تيغ‌زن \r\n\r\n","description":"","footnote":"","page_name":" 233 ","page_number":307},
  {"content":"\r\n\r\n\r\nدر مدح اميرزاده قهرمان ميرزا رحمه اللّه گويد\r\n شدست قامت من اى صنم نوان و نگون * ز عشق آن قد چون سرو و آن لب ميگون\r\nچو بر درخت خزان‌ديده باد رحمت كرد * [ تو 
  ] نيز بر سر رحم آى اى بت موزون\r\nبيا به باغ رويم اى نگار سيمين‌بر * كه گستريده به باغست فرش بوقلمون\r\nز بس‌كه خيرى الوان شكفته در گلزار * ز بس‌كه لالهء نعمان دميده در هامون\r\nهمىندانى گلزار از بهشت برين * همىندانى هامون ز نقش انگليون\r\nز بوى لاله و نسرين و ضيمران گويى * زمين شده ز عبير و ز غاليه معجون\r\nيكى به ابر نگه كن كه چون كف دارا * به جاى قطره ببارد همى درّ مكنون\r\nيمين دولت و دين قهرمان شه غازى * كه با شجاعت سامست و بذل افريدون\r\nيكى سحاب بود صارم ز دودهء او * كه جاى باران بارد به روز معركه خون\r\nازوست محكم پيوسته فضل را بنياد * ازوست محكم همواره عدل را قانون\r\n[ ز زمانه ما 
  ] نه طاعت او را همىبود عاشق * ستاره خدمت او را همىبود مفتون \r\n\r\n","description":"","footnote":"","page_name":" 234 ","page_number":308},
  {"content":"\r\n\r\n\r\nهم در ستايش حضرت شاهنشاه سلطان ناصر الدّين شاه\r\n دل عاشقان اى بت سيم‌تن * ربودى بدان زلفك پرشكن\r\nشود مشك ارزان چو لرزان كنى * نگارا سر زلف عنبرشكن\r\nتويى سرو اگر سرو بيجاده‌لب * تويى ماه اگر ماه سيمين ذقن\r\nو ليكن فرو نازى اى نوش‌لب * به حسن و به زيبايى خويشتن\r\nتو را ناز كردن سزاوار نيست * به مداح داراى دشمن‌فگن\r\nسر خسروان ناصر الدّين كه هست * جهاندار و مردافگن و پيلتن\r\nكند بر تن جنگجويان دهر * به روز وغا مر زره را كفن \r\n\r\nدر مدحت حضرت سلطان ناصر الدّين شاه قاجار\r\n روى نگارست زير زلف پريشان * يا شده در زير ميغ مهر درخشان\r\nارنه بهارست رويت اى بت كشمير * از چه در وى است نرگس و گل و ريحان\r\nبهر سمن مر مرا به باغ چه حاجت * تا كه بود زير سنبلت سمنستان\r\nنيست چو نوشين‌لب تو لعل بدخشى * نيست چو رنگين رخ تو لالهء نعمان\r\nترك نباشد چو تو به ساحت خلخ * حور نزايد چو تو به روضهء رضوان\r\nآفت دلهاست آن دو زلف دلاويز * غارت جانهاست آن دو نرگس فتان\r\nگريان گشتم اگر ز هجر تو يك‌چند * خندان گردم ز مدح شاه جهانبان\r\nناصر دين شاه نيكبخت كه همتا * نيستش اندر نبرد رستم دستان\r\nچند دگر نگذرد كه باز فزايد * مرز ختا و ختن به خطهء ايران\r\nباج فرستد به پيشگاهش قيصر * تاج فرستد به بارگاهش خاقان \r\n\r\nدر مدحت سلطان السلاطين ناصر الدّين شاه قاجار خلّد اللّه سلطانه\r\n اى زلف يار غاليهء مهرپرورى * بر ياسمن سراغج و بر سيم چنبرى\r\nگاهى بسان عيسى گردى قرين خور * گاهى خليل‌آسا در آذر اندرى\r\nگاهى چو هاله تيره‌گر ماه روشنى * گاهى چو ميغ معجر خورشيد انورى \r\n\r\n","description":"","footnote":"","page_name":" 235 ","page_number":309},
  {"content":"\r\n\r\n جوشن گهى بپوشى بر عارض سمن * چوگان گهى بسازى بر لالهء طرى\r\nخورشيد را نديدم معجر ز مشك و تو * خورشيد خاورى را از مشك معجرى\r\nعاشق نه‌اى و زار و پريشان چو عاشقى * هندو نه‌اى [ و 
  ] معتكف دير آزرى\r\nجولانگه و قرارگه تو بر آتش‌ست * با آنكه نى سياوشى و نه سمندرى\r\nاى ترك دلنواز وفاكيش مهرجوى * شمشاد موى و سرو قد و مهر منظرى\r\n[ بر 
  ] مشك و عنبرت نبود هيچ حاجتى * كز زلف خويش غرقه به مشك و به عنبرى\r\nاز خد و موى فتنهء فرخار و تبتى * از قد و روى آفت كشمير و كشمرى\r\nنيكوست با سرين سپيد تو فربهى * چونان كه با ميان نزار تو لاغرى\r\nرويت بسى لطيف‌تر و خوب‌تر بود * از پرنيان چينى و ديباى ششترى\r\nاز دلبران شهر گرو برده‌اى مگر * معشوق مدح‌گوى خديو مظفرى\r\nفرخ سرشت پور محمد شه آنكه حق * خواندش معين و ناصر دين پيمبرى\r\nاى خسروى كه پست بود پيش همتت * اين آسمان نيلى و اين چرخ اخضرى\r\nحيدر نه‌اى وليك به روز نبرد و كين * مر ناصر و معين محمد چو حيدرى \r\n\r\n108 نجف قلى خان زنگنه\r\nپسر اكبر على بيك زنگنه امير آخور شاه صفى صفوى است و شيخعلى خان وزير و شاهرخ خان و غير آن‌همه برادران كهتر نجف قلى خانند و اولاد اين فرقه نيز در ايران معروف بوده و هستند و محمد خان امير نظام مرحوم از احفاد آن سلسلهء عليّه بوده على الجمله وى در خدمت شاه‌عباس جاهى تمام يافته و وقتى به سبب جسارتى او را به قلعهء الموت فرستاده محبوس كردند . در دولت شاه سليمان به ايالت مرو رفته با اوزبكيه محاربات نموده و غالبا مظفر گشته ، اين بيت از او به يادگار است :\r\n اى دل از راه فنا چند مكدر گردى * بيش ازين نيست رهى كامده‌اى برگردى \r\n\r\n","description":"","footnote":"","page_name":" 236 ","page_number":310},
  {"content":"\r\n\r\n\r\n109 وقارى تته‌يى\r\nاسمش ميرزا غازى ، روزگارى در قندهار حكمرانى كرده طالب آملى و مرشد بروجردى در خدمت او به سر مىبردند و از خوان انعامش مائده مىخوردند گاهى شعرى مىگفته اين دو بيت از اوست :\r\n گريه‌ام گر سبب خندهء او شد چه عجب * ابر هرچند بگريد رخ گلشن خندد \r\n\r\nو له\r\n كجاست يك‌دوسه همدم كه همچو موسيقار * نشسته پهلوى هم بركشيم آوازى \r\n\r\n110 وفايى دكنى\r\nنامش اسماعيل عادل شاه بن يوسف عادل شاه عثمانى از پادشاهان عادلشاهيهء دكن است كه بعد از سلاطين بهمنى به سلطنت هند در رسيدند خاصه دكن و پدرش يوسف عادل شاه نيز پادشاهى مقتدر و صاحب طبعى موزون بوده و از خيالاتش بيتكى چند در اين تذكره مرقوم خواهد افتاد على الجمله چون يوسف عادل شاه در سنهء نهصد و شانزده درگذشت وى به جاى پدر نشست و در سنهء 941 رحلت يافت .\r\n ز هجرت آتشى دارم به دل كز بهر تسكينش * نصيحتهاى سرد عاقلان بادست پندارى \r\n*\r\n شبى نگذرد كز فراق تو چون شمع * پر از اشك حسرت كنارى ندارم \r\n*\r\n\r\n","description":"","footnote":"","page_name":" 237 ","page_number":311},
  {"content":"\r\n\r\n تا كى آزار اهل دل طلبى * بىوفايى نهايتى دارد \r\n\r\n111 والى قاجار\r\nنامش نجف قلى ميرزا خلف الصدق نواب شاهزادهء حسين على ميرزا فرمانفرماى فارس و سالها در دولت خاقان صاحبقران به حكومت كوهكيلويه پرداخته بعد از تغيير اوضاع عزت به عتبات عاليات رفته در سنهء 1272 در بغداد درگذشت . از اوست :\r\n ساقى عرق به جاى مى ناب مىدهد * من مستحق آتشم او آب مىدهد \r\n* * *\r\n سخن ز دور و تسلسل دگر مگوى و بياور * به دور سلسلهء موج آب دجله پياله \r\n\r\n112 همايون شاه بن بابر ميرزاى گوركانى\r\nوى فرزند ظهير الدّين محمد ميرزا بابر بن عمر شيخ ميرزا ابن ميرزا ابو سعيد بن سلطان محمد بن ميران شاه ابن امير صاحبقران تيمور گوركانى بوده كه در سنهء 932 بر دهلى هندوستان استيلا يافته سلطانى بزرگ گرديد و پنجاه سال عمر كرد و در دوازده‌سالگى به سلطنت خراسان رسيد در نهصد و سى و هفت درگذشت و همايون به جاى او پادشاه شد در سنهء 938 حصار كالنجر و بنارس بگشاد . در اگره طوئى عظيم بر پاى كرد دوازده هزار كس را مخلع نمود كه دو هزار جبه و خرقهء آنها تكمه‌هاى طلا و مرصع داشت . محمد زمان ميرزاى بديع الزمان بن سلطان حسين بايقرا را مكحول كرد سلطان بهادر كجراتى [ را 
  ] مقهور نمود و در سنهء 945 قندهار را از تصرف قزلباشيه دولت صفويه استرداد داد و بنگاله را بگشاد . شيرخان افغان با او مخالف شد و هندال ميرزا برادر\r\n\r\n","description":"","footnote":"","page_name":" 238 ","page_number":312},
  {"content":"\r\n\r\nهمايون نيز خروج كرد شبى شيرخان شبيخون بر اردوى شاه زده متفرق شدند شاه روى به خراسان نهاده عزم استمداد از شاه‌طهماسب ماضى صفوى نمود سلطان محمد ميرزا از هرات او را استقبال كرده با مايحتاجى كامل روانهء ايران نمود و شاه با او تلطفات فرمود و به حمايت شاه به ولايت خود استقلال يافت در هنگام ملاقات سلطان اين قطعه را منظوم كرده است :\r\n\r\nقطعه\r\n خسروا عمريست تا عنقاى عالىهمتم * قلهء قاف قناعت را نشيمن كرده است\r\nروزگار سفلهء گندم‌نماى جوفروش * طوطى طبع مرا قانع به ارزن كرده است\r\nدشمنم شيرست و عمرى پشت بر من كرده بود * حاليا از روى خصمى روى بر من كرده است\r\nدارم اكنون التماس از شه كه تا با من كند * آنچه با سلمان على در دشت ارژن كرده است \r\n\r\nو له\r\n گشتيم به جان بندهء اولاد على * هستيم هميشه شاد با ياد على\r\nچون سر ولايت از على ظاهر شد * كرديم هميشه ورد خود ناد على \r\n\r\n","description":"","footnote":"","page_name":" 239 ","page_number":313},
  {"content":"\r\n\r\n\r\n113 هلاكو خان قاجارقويونلو\r\nاكبر اولاد نواب شاهزادهء معظم شجاع السلطنه حسنعلى ميرزا المتخلص به شكسته است و والده‌اش ، صبيهء مرتضى قلى خان ، عم خاقان صاحبقران بوده سالها در خراسان ايالت نموده روزگارى نيز در كرمان و شيراز مكرم و معزز مىزيسته خطى دلكش و طبعى خوش داشته و در غالب كمالات صاحب مقام بلند گرديده بعد از دولت خاقان صاحبقران به بغداد رفته در نجف و كربلا و بغداد به سر مىبرد در سنهء 1271 رحلت نمود . گاهى غزلى مىآراسته از آن جمله است :\r\n تا بو كه من خلاص كنم دل ز هجر يار * قم يا غلام يك شط بغداد مى بيار\r\nزان مى كه گر خرد خوردش نيم قطره‌اى * گيرد هزارساله ز فرزانگى كنار\r\nچندان سقايتم كن كز فرط سرخوشى * نى هجر يار دانم نى جور روزگار \r\n\r\nو له\r\n پير ميخانه كند بر رخ اگر دربازم * حاصل خرقه و سجاده در آن دربازم\r\nآن‌قدر باده خورم بر در ميخانه كه خصم * گر سرم را طلبد در قدمش اندازم\r\nبا چنين بخت هلاكو من و وصلش هيهات * سالها رفته كه در آرزوى يك نازم \r\n\r\n","description":"","footnote":"","page_name":" 240 ","page_number":314},
  {"content":"\r\n\r\n\r\n114 يعقوب تركمان آق‌قويونلو\r\nخلف الصدق حسن پاشاى تركمان آق‌قويونلو بوده بعد از برادر خود سلطان خليل به پادشاهى رسيده در سنهء 885 پشنگ بن مهدى از جانب پادشاه مصر به استخلاص ديار بكر آمده بايندور بيك و صوفى جليل موصلو از جانب سلطان يعقوب به حرب او رفته مظفر شدند و سلطان مدتها در تبريز سلطنت داشته ييلاقش در سهند و قشلاقش در تبريز و قراباغ بوده و عاقبت الامر مريض گرديده در شهر صفر سنهء 896 درگذشت و بعد از او پسرش به سلطنت نشست الحاصل وى سلطانى دانشمند و صاحب كمال بود . از اوست :\r\n دنيا كه در آن ثبات كم مىبينم * در هر فرحش هزار غم مىبينم\r\nچون كهنه‌رباطيست كه از هر طرفش * راهى به بيابان عدم مىبينم \r\n\r\n115 يوسف عادل شاه دكنى هندى\r\nگويند در نسب از سلاطين آل عثمان بوده چون پدرش سلطان مراد خان در سنهء 884 درگذشت و سلطان محمد جلوس كرد قصد قتل وى نمود او به تدبير مادرش فرار كرده به همراه تاجرى به اسكندريه رفته از آنجا به هندوستان افتاده به دكن رسيد بتدريج ترقى نموده حكومت يافت .\r\nچون دولت ملوك بهمنى سپرى گرديد وى صاحب تخت و سرير شد . بعد از بيست سال و ده ماه پادشاهى در سنهء 916 در شهر پيجالبور به مرض سوء القنيه درگذشت و بعد از وى اولادش سلطنت يافتند . وى پادشاهى دانا و باكمال بوده و سلطنتى به عدالت مىنموده از اشعار فارسيهء اوست :\r\n\r\n","description":"","footnote":"","page_name":" 241 ","page_number":315},
  {"content":"\r\n\r\n\r\nو له\r\n تا بار غم عشق كشد قافلهء ما * گلها شكفد هر طرف از مرحلهء ما\r\nبا آنكه به جان با تو نكرديم بخيلى * پيش دگران بهر چه گفتى گلهء ما\r\nما مسئلهء فقه ندانيم كه يوسف * آسان شده از عشق بتان مسئلهء ما \r\n* * *\r\n با آنكه صد رهم به جفا آزموده‌اى * تيغى كشيده‌اى ز پى امتحان من\r\nدرد دل خود ار ندهم شرح پيش تو * ظاهر كه مىكند به تو عشق نهان من \r\n* * *\r\n آن كس كه علم به نيك‌نامى افراشت * در مزرع دهر تخم نيكويى كاشت\r\nنيكونامان زندهء جاويدند * مرد آنكه بمرد و نام نيكو نگذاشت \r\n* * *\r\n دوشينه بر آستان يار از سر درد * مىماليدم سر و دو دست و رخ زرد\r\nبر حلقهء در دست زدم گفت برو * بيهوده بود كوفتن آهن سرد \r\n\r\nو له\r\n مرا ز باده به جامى فراغ يعنى چه * سبوسبو ده و خم‌خم اياغ يعنى چه \r\n* * *\r\n\r\n","description":"","footnote":"","page_name":" 242 ","page_number":316},
  {"content":"\r\n\r\n\r\nبه نام خداوند مهربان باب دويم\r\nاز ابواب اربعهء تذكرهء جامعهء مجمع الفصحا ، در ذكر حالات و مقالات فصحا و بلغا و عموم شعراى پارسىگوى كه از زمان بنى عباس تا اين ايام كه سنهء 1285 مىباشد ، آمده‌اند .\r\n\r\n116 ابو حفص حكيم سغدى سمرقندى\r\nدر نظم پارسى پس از بهرام گور مقدم فارسىگويان و در مائهء اولى بوده [ به 
  ] گفتهء بعضى اختراع بربط را نيز به او نسبت دهند ، از آن روى شعرا نيز بربط سغدى گويند . از اوست :\r\n آهوى كوهى در دشت چگونه دودا * او ندارد يار بىيار چگونه بودا \r\n\r\n","description":"","footnote":"","page_name":" 243 ","page_number":317},
  {"content":"\r\n\r\n\r\n117 ابو العباس مروزى\r\nاز قدماى حكماى خراسان و فضلاى آن سامان بوده در سال يك‌صد و هفتاد هجرى كه مأمون الرشيد بن هارون عباسى خليفه به خراسان رفت فضلاى آن ولايات على قدر القدرة به دستيارى خدمتى و وسيلهء طاعتى تقرب بدان درگاه مىجستند خواجه ابو العباس مروزى كه در لسان تازى و پارسى طليق اللسان بود نظمى پارسى و عربى به هم آميخته در مدح مأمون منظوم و موزون نموده در هنگام شرفيابى مجلس عالى انشاء كرد چون مأمون شعر فارسى كمتر شنيده بود و به واسطهء حكمرانى در خراسان به دانستن زبان پارسى شوق تمام داشت دل بدان اشعار و گفتار خوش كرده و خواجه را به تحسين و احسان بنواخت و يك هزار دينار زرعين به صله و جايزهء وى على الاستمرار مقرر داشت ازآن‌پس فارسىزبانان ايران بدين شيوه رغبت كردند و حكما و فضلا طريقهء نظم پارسى را كه بعد از غلبهء عرب بر عجم متروك شده بود مسلوك داشتند و تذكره‌نگاران اشعار پارسى نگاشته‌اند كه پس از بهرام گور و ابو حفص سغدى كه از هريك بيتى فارسى سر زده قبل از ابو لعباس احدى به نظم شعر پارسى مبادرت نكرده پس از وى چون دولت به آل طاهر [ و 
  ] سامانى و آل ليث صفار سجستانى رسيد شعراى عجم بناى غزل و قطعه و ترانه‌گويى نهادند و معدودى معروف شدند و در دولت آل سامان اين كار رواج و قوّتى حاصل كرد - چنان كه در ديباچهء اين خجسته‌نامه به تفصيل ترقيم يافته است . الحاصل خواجه در سنهء 200 هجرى جهان را بدرود كرد و به سبب طول زمان و تصاريف دوران از سخنان وى شعرى شايسته باقى نمانده است كه قابل نگارش باشد ولى به چند بيتش - خاصه از قصيدهء مذكوره - تجديد نام او كردن لازم است اگرچه نسبت به شعراى متقدمين شعرى نيكو نيست . علىاىحال اين بيت در كتابهاى قديم به نام اوست و چند بيت از قصيدهء اوست :\r\n\r\nقصيده\r\n معذور كن اى شيخ كه گستاخى كردم * زيراكه غريبم من و مجروحم و خسته \r\n\r\n","description":"","footnote":"","page_name":" 244 ","page_number":318},
  {"content":"\r\n\r\n\r\nقصيده‌ايست كه به نام مأمون بن هارون عباسى گفته\r\n اى رسانيده به دولت فرق خود بر فرقدين * گسترانيده به فضل و جود در عالم يدين\r\nمر خلافت را تو شايسته چو مردم ديده را * دين يزدان را تو بايسته چو رخ را هر دو عين\r\nكس بدين منوال پيش از من چنين شعرى نگفت * مر زبان پارسى را هست با اين نوع بين\r\nليك از آن گفتم من اين مدحت تو را تا اين لغت * گيرد از مدح و ثناى حضرت تو زيب و زين \r\n\r\n118 ابا يزيد بسطامى\r\nو هو شيخ المتقدمين طيفور بن عيسى بن سروشان القوسى البسطامى گويند يك‌صد و دوازده شيخ را خدمت كرده تا در خدمت حضرت امام همام جعفر بن محمد الصادق عليه السلام طريقهء حقه را دريافته و سالها آن حضرت سقائى را نموده و به اجازهء آن حضرت به بسطام باز آمده و بعد از يك‌صد و سه سال در سنهء 234 درگذشته او نيز از عرفا و شعراى متقدمين است كه اين سه رباعى به دو منسوب است :\r\n اى عشق تو كشته عارف و عامى را * سوداى تو كم كرده نكونامى را\r\nذوق لب ميگون تو آورده برون * از صومعه بايزيد بسطامى را \r\n\r\nو له\r\n ما را همه ره به كوى بدنامى باد * وز سوختگان نصيب ما خامى باد\r\nناكامى ما چو هست كام دل دوست * كام دل ما هميشه ناكامى باد \r\n* * *\r\n\r\n","description":"","footnote":"","page_name":" 245 ","page_number":319},
  {"content":"\r\n\r\n گر قرب خدا مىطلبى دلجو باش * وندر پس و پيش خلق نيكوگو باش\r\nخواهى كه چو صبح صادق الوعد شوى * خورشيد صفت با همه‌كس يكرو باش \r\n\r\n119 ابو المثل بخارايى\r\nاز قدماى حكما و از شعراى زمان سامانيه بوده است ناچار به همين يك بيتش تجديد نامش مىشود :\r\n چو خواجه گردد آگه ز كارنامهء ما * به شهريار رساند سبك چكامهء ما \r\n\r\n120 انصارى هروى\r\nهو شيخ الاسلام ابو اسماعيل عبد اللّه بن ابو منصور متّ الانصارى صاحب رحل الرسول صلى اللّه عليه و آله از كبار علما و فضلاى راسخ و مشاهير متقدمين مشايخ بوده است منازل السائرين و انوار التحقيق منسوب به اوست مناجاتش مشهورست در سنهء 397 در قهندز طوس متولد شده در سنهء 481 در گازرگاه هرات مدفون آمده از اوست :\r\n عيب است بزرگ بركشيدن خود را * وز جملهء خلق برگزيدن خود را\r\nاز مردمك ديده ببايد آموخت * ديدن همه‌كس را و نديدن خود را \r\n\r\nو له\r\n شرطست كه چون مرد ره درد شوى * خاكىتر و ناچيزتر از گرد شوى\r\nهر كو ز مراد كم شود مرد شود * بفگن الف مراد تا مرد شوى \r\n\r\n","description":"","footnote":"","page_name":" 246 ","page_number":320},
  {"content":"\r\n\r\n\r\nو له\r\n دى آمدم و نيامد از من كارى * و امروز ز من گرم نشد بازارى\r\nفردا بروم بىخبر از اسرارى * ناآمده به بودى ازين بسيارى \r\n\r\n121 ابو عبد اللّه فرالاوى\r\nو هو محمد بن موسى فرالاوى از قدماى حكما و فضلاى شعراى عهد خود بوده بعضى ابيات او را صاحبان فرهنگ در نامه‌هاى خود بر وجه استشهاد و لغت آورده‌اند تقى اوحدى صاحب تذكرهء عرفات نيز چند بيت از او نگاشته اما حقيقت حال و مولد و موطن آن فاضل باكمال به تحقيق بر من بنده هنوز روشن نيامده و آنچه محقق است در آغاز ظهور دولت آل سامان ظهور نموده و با استاد شهيد بلخى معاصر بوده و حكيم رودكى بخارايى اواخر عهد او را دريافته و از اين بيت رودكى چنان مفهوم مىافتد كه فرالاوى در روزگار خود به شاعرى بس شهره و شهيد پايه‌اى از او برتر داشته يا شعر نيكوتر مىگفته است چنان كه گفته :\r\n شاعر شهيد و شهره فرالاوى * وين ديگران به جمله همه راوى \r\nعلى الجملهء اشعار حكيم فرالاوى مانند ساير متقدمين از ميان رفته اين چند بيت به دست آمده :\r\n ز چشم مست تو عالم خرابست * به بند زلف تو دلها گرفتار \r\n* * *\r\n هوشم ز ذوق لطف سخنهاى جان‌فزاش * از حجرهء دلم سوى تابوك گوش شد \r\n* * *\r\n چون مورد سبز بود به سر موى من همه * دردا كه برنشست بر آن مورد شبنمم \r\n* * *\r\n ميغ چون تركى آشفته كه تيراندازست * برق تيرست مگر او را بربسته كمان \r\n\r\n","description":"","footnote":"","page_name":" 247 ","page_number":321},
  {"content":"\r\n\r\n\r\nو له\r\n چه شغل باشد واجب‌تر از زيارت آنك * اگرچه نيك بكوشم به خدمتش نرسم\r\nاگر شفيع نيابم ازو به عذر گناه * كريم‌طبعى او نزد او شفيع بسم \r\n\r\nو له\r\n ماده گاوان گله‌ات هريك * شاه‌پرور بود چو برمايون \r\nچون از اشعار او به سبب طول مدت چيزى نمانده ناچار بدين بيتها پرداختم .\r\n\r\nقطعه\r\n جودى چنان رفيع اركان * عمان چنان شگرف‌مايه\r\nاز گريه و آه آتشينم * گاهى پره است و گاه پايه \r\n\r\n122 ابو شكور بلخى\r\nاز استادان سخن و سخن‌سرايان كهن به حسب زمان بر شهيد و رودكى تقديم داشته و ظهورش در سنهء 336 بوده از اشعار متفرقه‌اش اين ابيات جمع شده است :\r\n\r\nدر بحر تقارب ا [ ز 
  ] وست بيت\r\n تو سيمين برى من چو زرين اياغ * تو تابان مهى من چو سوزان چراغ\r\nكرا دوست مهمان بود يا نه دوست * شب و روز تيمار مهمان بدوست\r\nبه دشمن برت مهربانى مباد * كه دشمن درختيست تلخ از نهاد\r\nدرختى كه تلخش بود گوهرا * اگر چرب و شيرين دهى مر ورا \r\n\r\n","description":"","footnote":"","page_name":" 248 ","page_number":322},
  {"content":"\r\n\r\n همان ميوهء تلخت آرد پديد * ازو چرب و شيرين نخواهى مزيد \r\n* * *\r\n ساقيا مر مرا ازين مى ده * كه غم من به دو گسارده شد\r\nدر قنينه برفت چون مه نو * در پياله مه چهارده شد \r\n* * *\r\n تا بدانجا رسيده دانش من * كه بدانم همى كه نادانم \r\n\r\nو له\r\n بيار از آنچه به كردار ديده بود نخست * روان روشن بستد به قهر ازو رزبان\r\nاز آنچه قطرهء او گر فروچكد به دهن * ضرير گويد چشم منست و مرده روان \r\n\r\nاز رباعيات اوست\r\n اى گشته من از غم فراوان تو پست * شد قامت من ز بار هجران تو شست\r\nوى شسته من از فريب و دستان تو دست * خود هيچ‌كسى به سيرت و سان تو هست \r\n\r\n123 ابو سليك گرگانى\r\nاز شعراى زمان آل ليث صفار و اولاد وى بوده و در آن روزگار خوشيها نموده اشعارش به مرور دهور و كرور شهور از ميان رفته اين دو بيت از اوست :\r\n به مژه دل ز من بدزديدى * اى به لب قاضى و به مژگان دزد\r\nمزد خواهى كه دل ز من بردى * اى شگفتا كه ديده دزدى و مزد \r\n\r\n","description":"","footnote":"","page_name":" 249 ","page_number":323},
  {"content":"\r\n\r\n\r\n124 ابو المظفر ابراهيم\r\nاز اعاظم و امراى دولت آل ناصر بوده صاحب هفت اقليم اين سه بيت از او نوشته :\r\n باشد تا نيز چه آيد دگر * مادر تقدير چه زايد دگر\r\nبار دگر نيز بگردد فلك * موعظه‌اى نيز نمايد دگر\r\nشاد بدانم كه نبندد درى * ايزد تا برنگشايد دگر \r\n\r\n125 ابو سعيد برغش شيرازى\r\nاز مشايخ معروف زمان و از سلسلهء برغشيه و از اصحاب شيخ شهاب الدّين سهروردى بوده و اين رباعى از آن جناب است :\r\n اى دوست ز جمله نيك و بد بگذشتم * كافر بودم كنون مسلمان گشتم\r\nهر چيز كه آن خلاف رأى تو بود * گر خود همه دينست از آن برگشتم \r\n\r\n126 ابو شعيب هروى\r\nنامش صالح بن محمد و از فضلاى ممجد به روزگار دولت سامانيه به وفور فضائل معروف بوده اواخر زمان رودكى را دريافته اين چند بيت از اوست :\r\n\r\n","description":"","footnote":"","page_name":" 250 ","page_number":324},
  {"content":"\r\n\r\n\r\nدر صفت محبوب ترسازاده گفت\r\n دوزخى كيش [ ى 
  ] بهشتى روى و قد * آهو چشمى حلقه زلفى لاله خد\r\n[ سلسله جعدى بنفشه عارضى * كش سياوش افدر و پرويز جد 
  ]\r\nلب چنان كز خامهء نقاش چين * برزده بر مشك از شنگرف مد\r\nگر ببخشد حسن خود بر زنگيان * ترك را بىشك به زنگ آيد حسد\r\nبينى او تاركى ابريشمين * بس‌كه از تارى بر ابريشم عقد\r\nاز فرو سو گنج و از بر سو بهشت * سوزنى سيمين ميان هر دو حد \r\n\r\n127 ابوزرجمهر قائنى\r\nاسمش قسيم بن ابراهيم بن منصور از امراى سلطان محمود غزنوى بوده به تازى و پارسى اشعار دلكش مشتمل بر مضامين خوش مىداشته اين دو بيت در صفت پسته در نهايت لطافت از اوست :\r\n آن پستهء سرگشاده را بين * آورده به دست بر به صد ناز\r\nمانند دهان ماهى خرد * آنگه كه كند ز تشنگى باز \r\n\r\n128 اورمزدى\r\nاز قدماى حكماى شعرا بوده از اشعار و احوالش چيزى به دست نيامده اين بيت از اوست :\r\n نيشى كه بزد كژدم زلفت به دل من * زهرش به سيه‌سنبل خط تو دوا يافت \r\n\r\n","description":"","footnote":"","page_name":" 251 ","page_number":325},
  {"content":"\r\n\r\n\r\n129 ابو الحسن خرقانى\r\nاسمش على بن جعفر و اصلش از خرقان من مضافات بسطام و از مشاهير مشايخ كرام در سنهء 425 رحلت يافت گاهى شعرى مىفرموده اين دو رباعى از اوست :\r\n\r\nرباعى\r\n آن دوست كه ديدنش بيارايد چشم * بىديدنش از گريه نياسايد چشم\r\nما را ز براى ديدنش بايد چشم * گر دوست نبيند به چه كار آيد چشم \r\n* * *\r\n اسرار ازل را نه تو دانى و نه من * وين حرف معما نه تو خوانى و نه من\r\nهست از پس پرده گفت‌وگوى من و تو * گر پرده برافتد نه تو مانى و نه من \r\n\r\n130 ابو طاهر خاتونى\r\nاسمش كمال الدّين در دولت سلجوقيه معزز و مكرم بوده و خدمت تركان خاتون را مىنموده اما ظهورش در عهد ديالمه و مناقب الشعراء و تاريخ سلاجقه از اوست .\r\n\r\nو له\r\n نه يارى كه روزى وفايى نمايد * نه صبرى كه با هيچ سختى برآيد\r\nنه چشمى كه روى هدايت ببيند * نه عقلى كه راه هدايت نمايد\r\nنه مردى كه با هيچ دردى بسازد * نه جهدى كه با هيچ عهدى بپايد\r\nنه نجمى كه سعدى بود زو توقع * نه نحسى كه كارى ازو برگشايد \r\n\r\n","description":"","footnote":"","page_name":" 252 ","page_number":326},
  {"content":"\r\n\r\n چو مفهوم شد مرد را اين معانى * سزد گر به كوى قناعت گرايد\r\nنه گويد نه جويد نبيند نه پويد * نه خواهد نه رنجد ، نه كاهد نه . . . \r\n* * *\r\n مى بتازد به بخل مجد الملك * چون به گاورس گرسنه قمرى\r\nگر همه قمّيان چنو باشند * قم رفيقا و بر همه قم رى \r\n\r\n131 ابو سعيد نيشابورى\r\nو هو فضل اللّه بن ابو الخير الميهنى النيسابورى حالاتش در كتب تواريخ و تذكرة الاولياء و نفحات و رياض العارفين مشروح است در سنهء 404 وفات يافته از رباعيات اوست :\r\n جسمم همه اشك گشت و چشمم بگريست * در عشق تو بىجسم همىبايد زيست\r\nاز من اثرى نمانده اين عشق از چيست * چون من همه معشوق شدم عاشق كيست \r\n\r\nايضا\r\n سرتاسر دشت خاوران سنگى نيست * كز خون دل و ديده بر آن رنگى نيست\r\nدر هيچ زمين و هيچ فرسنگى نيست * كز دست غمت نشسته دلتنگى نيست \r\n* * *\r\n راه تو به هر قدم كه پويند خوشست * وصل تو به هر سبب كه جويند خوشست\r\nروى تو به هر ديده كه بينند نكوست * نام تو به هر زبان كه گويند خوشست \r\n* * *\r\n غازى به ره شهادت اندر تك و پوست * غافل كه شهيد عشق فاضل‌تر از اوست\r\nدر روز قيامت اين بدان كى ماند * كاين كشتهء دشمنست و آن كشتهء دوست \r\n* * *\r\n\r\n","description":"","footnote":"","page_name":" 253 ","page_number":327},
  {"content":"\r\n\r\n پى در گاوست و گاو در كهسارست * ماهى سريشمين به دريا بارست\r\nبز در كمرست و توز در بلغارست * زه كردن اين كمان بسى دشوارست \r\n* * *\r\n دل جز ره عشق تو نپويد هرگز * جز محنت و درد تو نجويد هرگز\r\nصحراى دلم عشق تو شورستان كرد * تا مهر كسى در آن نرويد هرگز \r\n* * *\r\n اى روى تو مهر عالم‌آراى همه * وصل تو شب و روز تمناى همه\r\nگر با دگران به از منى واى به من * ور با همه‌كس همچو منى واى همه \r\n* * *\r\n بردارم دل گر از جهان فرمايى * برهم زنم ار سود زيان فرمايى\r\nبنشينم اگر بر سر آتش گويى * برخيزم اگر از سر جان فرمايى \r\n\r\n132 ابو ذر بوزجانى\r\nاز اعاظم مشايخ متقدمين بوده است و شرح حالش در نفحات الانس مولانا عبد الرحمن جامى مسطور است . اين دو بيت از او نوشته مىشود :\r\n تو به علم ازل مرا ديدى * ديدى آنگه به عيب بخريدى\r\nتو به علم آن و من به غيب همان * رد مكن آنچه خود پسنديدى \r\n\r\n","description":"","footnote":"","page_name":" 254 ","page_number":328},
  {"content":"\r\n\r\n\r\n133 ابو عبد اللّه شيرازى\r\nو هو شيخ الكبير ، محمد بن الخفيف . بعد از صد و بيست و چهار سال عمر ، در سنهء 319 درگذشت . از اوست :\r\n هركسى و كار خويش و هر دلى و يار خويش * صيرفى بهتر شناسد قيمت دينار خويش \r\n\r\n134 ابو حفص خوزى\r\nابو حفص خوزى خلف شيخ عبد اللّه يقظان و معاصر شيخ ابو سعيد ابو الخير هفتاد سال عمر كرده و دويست بنده آزاد نموده اين رباعى از آن جناب است در سنهء 472 وفات يافته است .\r\n\r\nرباعى\r\n ازبس‌كه بديدم ز وصال تو فراق * جوياى فراق گشتم اندر آفاق\r\nاكنون كه به من فراق تو كرده وفاق * خواهى تو به شام باش خواهى به عراق \r\n\r\n","description":"","footnote":"","page_name":" 255 ","page_number":329},
  {"content":"\r\n\r\n\r\n135 امين فارسى\r\nو هو شيخ امين الدّين محمد بن على بن ضياء الدّين مسعود البليانى [ الكازرونى 
  ] الفارسى . تربيت در خدمت شيخ اوحد الدّين عبد اللّه - از فرزندزادگان شيخ ابو على دقاق - يافته از مشايخ بزرگ فارس بوده در سنهء 744 رحلت كرده گاهى اشعار فارسى مىگفته اين دو رباعى منسوب به آن جناب است :\r\n آنان كه فلك ز نور دهر آرايند * تا ظن نبرى كه باز نايند آيند\r\nاز دامن آفتاب تا جيب زمين * رسميست كه تا خدا نميرد زايند \r\n* * *\r\n اى دل پس زنجير چو ديوانه نشين * در دامن درد خويش مردانه نشين\r\nز آمد شدن بيهده خود را پى كن * معشوق چو خانگيست در خانه نشين \r\n\r\n136 احمد جامى قدس سرّه\r\nو هو شيخ الاسلام ابو نصر احمد بن ابو الحسن النامقى الجامى در كتب اهالى معرفت دو كس را شيخ الاسلام لقب داده‌اند اول خواجه عبد اللّه انصارى كه او را پير هرى نيز خوانند و ازآن‌پس شيخ بزرگ احمد جامى ملقب به زنده‌پيل قدس سرّه كه از مشاهير مشايخ بوده و حالاتش على التفصيل در كتب قوم مرقوم است و از او كرامات عاليه نقل كرده‌اند و چند تن فرزند از او به وجود آمده همه عالم عامل و عارف كامل و صاحب فضل و تصانيف عاليه بوده‌اند . عجب اينكه جناب شيخ احمد در علوم ظاهريه زحمتى نبرده و فضلى صورى نداشته و در به دو حال با اهل لهو و لعب زندگانى مىنموده همانا با آنان شرب خمر نيز مىفرموده بالاخره شبى كه در باغ خارج جام ، بادهء لعل‌فام در جام مىريختند و شراب آنها به اتمام رسيده بود و احمد به حكم\r\n\r\n","description":"","footnote":"","page_name":" 256 ","page_number":330},
  {"content":"\r\n\r\nميزبانى در آن شب خواستى كه از جام ، آنان را شراب به باغ رسانيده باشد در عرض راه به سببى كه در دفاتر ثبت است حالتى غريب و كششى عجيب در خود دريافت و به مقام توبه و انابت و ندامت رسيد و شوريده و مجذوب گرديد . پس از ترك و توبه و سالها بيابان‌نوردى و كوه‌گردى به خدمت حضرت خضر عليه السلام شرفياب شد و اين حال در بيست و دوسالگى بود و بعد از چهل‌سالگى به خلق و آبادى رجوع فرموده و طالبان را راه توبه و تلقين ذكر خفى و تربيت در طريقت و وصول به حقيقت نمود چنان كه شيخ ابو سعيد ابو الخير در رحلت خود وصيت كرد كه خرقهء مرا به چنين جوانى جامى كه در فلان هنگام به خانقاه من آيد بسپاريد و هم گفته كه علم ولايت ما را بر بام خانهء خمّارى كوفتند و مقصود شيخ احمد بود . كرامات وى بسيار است و معاصرين وى از عرفا شيخ ابو القاسم گرگانى و از حكما ابو على سيناى بلخى . كتاب سراج السائرين از اوست . سال رحلتش بر وفق عدد احمد جامى قدس سرّه ، در سنهء 532 اتفاق افتاده وى را ديوان غزليات و رباعيات است تيمنا و تبركا چند بيت و رباعى از آن جناب در اين كتاب مسطور مىگردد . از جمله اين ابيات است :\r\n نه در مسجد گذارندم كه رندى * نه در ميخانه كاين خمار خامست\r\nميان مسجد و ميخانه راهيست * غريبم عاشقم آن ره كدامست \r\n* * *\r\n غره مشو كه مركب مردان مرد را * در سنگلاخ باديه پىها بريده‌اند\r\nنوميد هم مباش كه رندان جرعه‌نوش * ناگه به يك ترانه به منزل رسيده‌اند \r\n\r\nو له\r\n چون قدر به نيستىست هستى كم كن * هستى بت توست بت‌پرستى كم كن\r\nاز هستى و نيستى چو فارغ گشتى * مى نوش شراب عشق و مستى كم كن \r\n* * *\r\n تا يك سر موى از تو هستى باقيست * آيين دكان خودپرستى باقيست\r\nگفتى بت پندار شكستم رستم * آن بت كه ز پندار برستى باقيست \r\n* * *\r\n\r\n","description":"","footnote":"","page_name":" 257 ","page_number":331},
  {"content":"\r\n\r\n از خلق مخواه ار ندهد سوخته‌يى * ور زان كه دهد به منت افروخته‌يى\r\nاز خالق خواه ار دهد اندوخته‌يى * ور مىندهد بر درش آموخته‌اى \r\n* * *\r\n گه ترك وجود غم فزاينده كنى * گه آرزوى حيات پاينده كنى\r\nآيندهء عمر خواهى از رفته فزون * در رفته چه كردى كه در آينده كنى \r\n\r\n137 احمد غزالى طوسى\r\nدر علوم ظاهر و باطن جمع فرموده و برادر كهتر محمد غزالى مشهور به حجة الاسلام بوده مريد شيخ نسّاج است و عين القضاة همدانى صاحب تمهيدات ، با آن فضائل ، ارادت به وى داشته سوانح العشاق كه رساله‌اى است در مراتب عشق ، از وى است . مات فى سنهء 517 .\r\n\r\nقصائده\r\n چون چتر سنجرى رخ بختم سياه باد * با فقر اگر بود هوس تاج سنجرم\r\nتا يافت جان من خبر از ملك نيم‌شب * صد ملك نيمروز به يك جو نمىخرم\r\nعريان ملك بخشم گويى كه خامه‌ام * خاموش نكته‌گويم گويى كه دفترم \r\n\r\nرباعى\r\n ازبس‌كه دلم طريق عشقت سپرد * اشكم به من و تو برهمى رشك برد\r\nبنگر كه بديده در همى چون گذرد * تا نگذارد كه ديده در تو نگرد \r\n* * *\r\n عشقى به كمال و دلربايى به جمال * دل پرسخن و زبان ز گفتن شده لال\r\nزين نادره‌تر كجا بود هرگز حال * من تشنه و پيش من روان آب زلال \r\n* * *\r\n\r\n","description":"","footnote":"","page_name":" 258 ","page_number":332},
  {"content":"\r\n\r\n تا با خودى ارچه همنشينى با من * اى بس دورى كه از تو باشد تا من\r\nدر من نرسى تا نشوى يك با من * كاندر ره عشق يا تو گنجى يا من \r\n\r\n138 ابو على سينا بلخى\r\nپدرش عبد اللّه بن حسين بن سينا بوده و حكيم به نام جد شهرت نموده در ده‌سالگى ضبط بسيارى از علوم دينيه و فنون ادبيه فرمود و در هجده‌سالگى فارغ التحصيل شد . چندى در خدمت امير نوح سامانى زيست و چندى به خوارزم رفته به عزت گذرانيد . از آنجا به ابيورد آمد و به جرجان افتاد و امير قابوس وشمگير او را تعظيم و توقير بسيار فرمود . از آنجا چون به رى آمد فخر الدولهء ديلمى بر عزتش فزود . پس به همدان رفته وزارت شمس الدوله را پذيرفته چندى بعد رنجيده و در خانه پنهان گرديده بىهيچ نسخه تمام طبيعيات و الهيات شفا را به انجام آورد . گويند چهار ماه در يكى از قلاع همدان محبوس بود كتاب هدايه و رسالهء حى بن يقظان و كتاب قولنج را در محبس تصنيف نمود . حكمت علائى را چون به اصفهان رفت به نام علاء الدولهء كاكويه نوشت .\r\nالحاصل آخر الامر با همهء فضل و حكمت در سنهء 448 به مرض قولنج كه در آن نهايت مهارت داشت فرمان يافت و درگذشت . گاهى به نظم فارسى مبادرت مىفرموده از اوست :\r\n دل گرچه درين باديه بسيار شتافت * يك موى ندانست ولى موى شكافت\r\nاندر دل من هزار خورشيد بتافت * آخر به كمال ذره‌اى راه نيافت \r\n\r\nرباعى\r\n با اين دوسه نادان كه چنين مىدانند * از حمق كه داناى جهان آنانند\r\nخر باش كه اين جماعت از فرط خرى * هر كو نه خرست كافرش مىخوانند \r\n* * *\r\n كفر چو منى گزاف و آسان نبود * محكم‌تر از ايمان من ايمان نبود \r\n\r\n","description":"","footnote":"","page_name":" 259 ","page_number":333},
  {"content":"\r\n\r\n در دهر چو من يكى و آن هم كافر * پس در همه دهر يك مسلمان نبود \r\n* * *\r\n از قعر گل سياه تا اوج زحل * كردم همه مشكلات گيتى را حل\r\nبيرون جستم ز قيد هر مكر و حيل * هر بند گشاده شد مگر بند اجل \r\n* * *\r\n اى كاش بدانمى كه من كيستمى * سرگشته به عالم از پى چيستمى\r\nگر مقبلم آسوده و خوش زيستمى * ور نه به هزار ديده بگريستمى \r\n\r\n139 ابو رجاء الغزنوى\r\nاسمش شهاب الدّين و مشهور به شاه ابو رجا از معارف فضلا و شعرا و معاصر عثمان مختارى و حكيم سنائى غزنوى و مداح سلطان بهرام شاه بوده محمد عوفى صاحب تذكرهء لب الالباب و نظامى عروضى وى را تمجيدات نموده‌اند و الحق درخور تمجيد بوده ديوانش به دست نيامد ولى از هرچه ديده و شنيده شده معلوم مىشود كه طرز خوشى داشته و صاحب پايهء اعلى بوده مات فى سنهء 597 و از اوست :\r\n\r\nقصيده در مدح سلطان بهرام شاه غزنوى گويد\r\n سپيده‌دم چو خط نور بر ظلام كشند * براق خسرو سياره در لگام كشند\r\nهمىبرآيد خورشيد از ممالك شرق * چو خنجرى كه به‌تدريجش از نيام كشند\r\nچنان نمايد اطراف لاجورد سپهر * كه سوده شنگرفى بر رخ رخام كشند\r\nگهى ز ماه بر او ناچخ و سپر سازند * گهى ز مهر بر او نيزه و حسام كشند\r\nز عدل سلطان مانا خبر نداشته‌اند * كه صبح و شام ز يكديگر انتقام كشند \r\n\r\n","description":"","footnote":"","page_name":" 260 ","page_number":334},
  {"content":"\r\n\r\n خدايگان سلاطين كه مركب ظفرش * به گاه رتبت بر مسند انام كشند\r\nابو المظفر بهرام شاه بن مسعود * كه بار منتش از شكر خاص و عام كشند\r\nيمين ملت شاهى كه خسروان جهان * به ياد بزمش بر پاى مى ز جام كشند\r\nبه روز هيجا اقبال و فتح و نصرت و بخت * نجيب مركب ميمونش را لگام كشند\r\nكمان دولت و بختش هنوز نيم‌كشست * جهان چو تير شود راست گر تمام كشند\r\nزبان آنكه به ملكش چو سوسنست دوسر * بنفشه‌وار به‌سوى قفا ز كام كشند\r\nز دشمنانش شب و روز آفتاب و بخار * به جاى فضله حيات از ره مسام كشند\r\nزهى مظفر و منصور خسروى كاقبال * غبار جيش تو در ديده ز احترام كشند\r\nفلك فزون شود ار لشكرت ستاره زنند * زمين كم آيد گر دامن خيام كشند\r\nچو هند و سند گرفتى مثال ده به سپاه * كه تا ز چين و يمن سوى مصر و شام كشند\r\nز تيغ دست مكش نام جوى از آن به جهان * كه پادشاهان تيغ از براى نام كشند\r\nبه رنج نفس جهان را فگن در آسايش * كه رنج نفس به ملك اندرون كرام كشند\r\nبراى ملك سزا باشد ار جهاد كنى * براى گل سزد ار مالش ز كام كشند \r\n\r\nهم در مدح سلطان بهرام شاه گويد\r\n ابرى خوشست و پرده بر آفاق مىكشد * دل سوى ساقيان سمن ساق مىكشد\r\nباد صبا ز كلهء پيروزه‌گون به باغ * چندين هزار لعبت قفچاق مىكشد\r\nبر طاق نه هواى جهان را كه در هواى * قوس قزح ز الوان صد طاق مىكشد\r\nدر ده ميى كه در قدح اندر فروغ آن * در شام تيره صبحى برّاق مىكشد\r\nآبىست در قنينه و روشن چو آتشىست * كز غايت فروغ به احراق مىكشد\r\nمستى ز هوشيارى خوش‌تر مرا از آنك * مستى به مدح خسرو آفاق مىكشد \r\n\r\nدر مدح سلطان بهرام شاه گفته\r\n نازنين سرو ناز در نگرش * كه برد سجده سرو غاتفرش\r\nزير آن بگذر و شگفتى بين * كافتابى شكفته بر زبرش \r\n\r\n","description":"","footnote":"","page_name":" 261 ","page_number":335},
  {"content":"\r\n\r\n كس نديدست بارور سروى * كافتابى دمد ز برگ و برش\r\nزير هر سرو اگر شمر باشد * ديده كرد از كنار من شمرش\r\nآفتاب ار به چشم گردد باز * ديده بنهاده‌ام به رهگذرش\r\nزان نيايد همى به چشم درم * كه نيايم همى به چشم درش\r\nهست گويى زمرّد و مرجان * خط سبز و لب شكر شكرش\r\nيا چو پرزاده طوطيى كه بود * مانده منقار در ميان پرش\r\nبس غريبست اين چنين طوطى * كه ز منقار بردمد شكرش\r\nنمكين از چه شد لب شكرينش * گر نكردم به آب ديده ترش\r\nسحر از شب برآمدى زين پيش * مىبرآيد كنون شب از سحرش\r\nخواهمى كز رخم كمرش بدى * تا كنم ديده گوهر كمرش\r\nنىنى آن زر كه از رخم خيزد * به كمر كى كنند بىخطرش\r\nشاه داند بهاش كرد كه هست * رخ من بر عيار تخت زرش\r\nپادشاهى كه آفتاب و مه‌ست * روز پيكار خنجر و سپرش\r\nرعد ابرست طبل زير گليم * چون بغريد موكب ظفرش\r\nكردى ابليس سجده‌گر بودى * گل آدم ز صحن خاك درش\r\nدشمن ار نام خنجرش ببرد * خسته گردد زبان به كام درش\r\nآن صدف بود بيضهء تيغش * كه ز نصرت سرشته شد گهرش\r\nاز فراوان كه جان خورد نه عجب * گر خورد جان خورده جانورش\r\nنىنى آن خود ز اصل جان بودست * زان طبيعت ز جان نهاده خورش \r\n\r\nو له ايضا\r\n اى ناروا ز قد تو بازار نارون * اى تا ختن رسيده ز زلف تو تاختن\r\nساق و سرين و سينه و سيما و ساعدت * سيماب و سيم و سوسن و نسرين و نسترن \r\n\r\n","description":"","footnote":"","page_name":" 262 ","page_number":336},
  {"content":"\r\n\r\n\r\nو له فى المدح\r\n ميى كه گر بچكد قطره‌اش به روى بساط * به‌سوى بيشه رود مست شير شادروان\r\nاز آنكه غنچه بود بر مثال پيكانش * عدو ز بيم نيارد گذشت در بستان\r\nبه روز بزمش ناهيد بر لب ساغر * به گاه رزمش مريخ بر سر پيكان \r\n\r\nدر صفت فصد كردن سلطان گويد\r\n ملك به خوردن باده چو مطربان بنشاند * به برگرفتن خون قصد كرد و رگ‌زن خواند\r\nپزشك فرخ فرخندهء مبارك پى * به جوى سيم درون شاخ سرخ بيد نشاند\r\nبه نوك آهن و پولاد جوى سيم بكند * ز دست لؤلؤبار ملك عقيق افشاند \r\nگويند روزى يكى از احباب به ديدن وى آمده دسته‌اى گل و نرگس به جهت وى آورد . اين قطعه را بالبديهه در تعريف گل و نرگس فرموده است :\r\n شاخكى چند نرگس رعنا * گلكى چند تازه و چيده\r\nآن‌همه ديده‌هاى بىچهره * اين‌همه چهره‌هاى بىديده \r\n\r\n140 ابو الفرج سكزى\r\nسكز ، نام كوه سيستان است و ابو الفرج از آن سامان چون سكزى را معرب كرده سجزى نوشتند تصحيف‌خوانان سنجرى دانستند و معاصر سلطان سنجر پادشاه مشهور آل سلجوق شمردند و نه چنين است مداح ابو على سيمجور است و آل سيمجور مقدم بر غزنويه بوده‌اند و او مداح ممدوح خود و هاجى آل سبكتكين بوده و بعد از غلبهء سلطان محمود بر ابو على حكم به قتل ابو الفرج رفته به شفاعت حكيم عنصرى كه ملك‌الشعراى سلطان و شاگرد وى بود رهايى يافت .\r\nعمرش صد و بيست سال و اين دو بيت از اوست :\r\n عنقاى مغربست در اين دور خرمى * خاص از براى محنت و رنجست آدمى \r\n\r\n","description":"","footnote":"","page_name":" 263 ","page_number":337},
  {"content":"\r\n\r\n هركس به‌قدر خويش گرفتار محنتيست * كس را نداده‌اند برات مسلمى \r\n\r\n141 ابو الفتح بستى\r\nاسمش نظام الدّين ابو الفتح و از فضلاى بست است و چندى وزارت سلطان ناصر الدّين سبكتكين با او بوده و سلطانش نهايت رعايت فرموده مات فى سنهء 403 . در عربى اشعار فصيحه و قصايد مليحه دارد . شعر فارسى نيز مىگفته از قصايد عربيهء مشهورهء اوست :\r\nزيادة المرء فى الدنيا نقصان\r\nو از نظمهاى پارسى اين دو قطعه مر او [ را 
  ] ست :\r\n يكى نصيحت من گوش دار و فرمان كن * كه از نصيحت سود آن كند كه فرمان كرد\r\nهمه به صلح گراى و همه مدارا كن * كه از مدارا كردن ستوده گردد مرد\r\nاگرچه قوت دارى و عدت بسيار * به گرد صلح درآى و به گرد جنگ مگرد\r\nنه هركه دارد شمشير حرب بايد ساخت * نه هركه دارد فازهر زهر بايد خورد \r\n\r\n142 ابو الفرج رونى\r\nسخن‌گوييست شيرين‌زبان و فصيحى نيكوبيان . اصلش از رونه و آن نام قريه‌ايست از نشابور ظهورش به روزگار دولت ظهير الدّين سلطان ابراهيم بن مسعود بن محمود بن ابراهيم غزنوى بوده و در خدمت او رتبهء منادمت حاصل نموده ، از اشعار امير مسعود سعد سلمان گرگانى چنان مستفاد مىگردد كه سوءظن سلطان با وى و گرفتارى او در حصار ناى به سعايت ابو الفرج بوده چنان كه در احوال و اشعار او اشعارى خواهد شد . چندى ابو الفرج در لاهور زيسته باز به ركاب\r\n\r\n","description":"","footnote":"","page_name":" 264 ","page_number":338},
  {"content":"\r\n\r\nسلطان پيوست لهذا برخى او را لاهورى دانند . در شاعرى الحق طرز خوشى دارد . حكيم انورى متتبع طرز اوست . ديوانش حاضر است . تخمينا دو هزار بيت شعر متين دارد و از آن انتخاب مىشود :\r\n\r\nمن قصائده عليه الرحمة\r\n نوروز جوان كرد به دل پير و جوان را * ايام جوانيست زمين را [ و 
  ] زمان را\r\nگر شاخ نوان بود ز بىبرگى و بىبرگ * از برگ نوا داد فضا شاخ نوان را\r\nمرغ از طلب دانه فروماند كه دانه * در خاك همى سبز كند روى مكان را\r\nبگرفت شكوفه به چمن برگذر باغ * چونان كه ستاره گذر كاهكشان را\r\nآن غنچهء گل بين كه همىنازد بر بار * از خندهء دزديده فروبسته دهان را\r\nسوسن ز ره حرص ثنا گفتن خسرو * آورده برون از لب و از كام زبان را\r\nمحمود جهانگير كه بسته‌ست جهاندار * بر ناصيهء دولت او حكم قران را\r\nچون تير همى راست رود گردش ايام * تا بازوى عدلش به خم آورده كمان را\r\nروزى كه امل سست شود در طلب عمر * وقتى كه اجل مسته دهد تيغ و سنان را\r\nگيرد ز فزغ روى سواران و دليران * گردى كه عديل آيد رنگ يرقان را\r\nابليس كشف‌وار در آرد به كتف سر * چون مير برآرد به كتف گرز گران را\r\nاز نيزهء او بينى بىآگهى او * آويخته چون شير علم شير ژيان را \r\n\r\nو له ايضا\r\n بادبان بركشيد باد صبا * معتدل گشت باز طبع هوا\r\nخاك ديبا شدست پرصورت * جانور گشته صورت ديبا\r\nشاخ چون كرم پيله گوهر خويش * برتند گرد خويشتن عمدا\r\nسبزه اندر حمايت شبنم * سر ز پستى كشيده بر بالا\r\nابر بىشرط مهر و عقد نكاح * گشت حامل به لؤلؤ لالا\r\nاينك از شرم اين همىفگند * بچه‌اى نارسيده بر صحرا \r\n\r\n","description":"","footnote":"","page_name":" 265 ","page_number":339},
  {"content":"\r\n\r\n پنجه‌ها بركشيده سر از سر * تا كند بر بقاى شاه دعا\r\nمير محمود سيف دولت و دين * آن ملك سيرت ملك‌سيما\r\nهيبتش جوهريست از آتش * همتش عالميست از اعلا\r\nهركجا بأس اوست نيست خطر * هركجا خوف اوست نيست رجا\r\nنكشد بار حلم او كونين * چون كشد طبع او همى تنها\r\nاى متابع تو را سپاه زمين * اى موافق تو را جنود سما\r\nگر ز جود تو مايه گيرد روح * ذات او صورتى شود پيدا\r\nور ز مهر تو دانه سازد عقل * اندر آيد به دام او عنقا \r\n\r\nو له ايضا\r\n غزو گوارنده باد شاه جهان را * ناصر دين راعى زمين و زمان را\r\nتيغ جهادش به طول و عرض و به گوهر * قالب ثانيست راه كاهكشان را\r\nبر سر رمحش فصيح يافت به تكبير * قايل روحانيان زبان سنان را\r\nبر عدد لشگرش وقوف نباشد * چهره گشاينده‌اى يقين و گمان را\r\nطاقت يك موج او كراست كه توفان * صد يك اين بود و غوطه داد جهان را \r\n\r\nدر مدح عميد سعيد منصور گويد\r\n امروز نشاطيست فره تيغ و قلم را * امروز وفاييست عجب فضل و كرم را\r\nزيراكه در او بر شرف گوهر آدم * تقدير همى وقف كند عرض حشم را\r\nمنصور سعيد آنكه به انعام و به افضال * زو برگ و نواييست عرب را و عجم را\r\nافراخته رايش به عطا رايت رادى * افروخته طبعش به وفا روى نعم را\r\nاز اوج فلك همت او يافته مرقد * بر فرق زحل تهمت او سوده قدم را\r\nتيغش ز سر دهر فروبرد ضلالت * نهيش ز دل ملك برآورد ستم را\r\nتا مائدهء جودش بر كار نكردند * در خلقت آدم نفزودند شكم را\r\nبر شاخ بقم حشمت او ناگه بگذشت * خون خشك شد اندر تن ازو شاخ بقم را \r\n\r\n","description":"","footnote":"","page_name":" 266 ","page_number":340},
  {"content":"\r\n\r\n گر در سخن آيد شنوا گردد بىشك * گوش از لغت خاطر او جذر اصم را\r\nنورى ندهد روشنى كار حسودش * اصلى نبود فربهى حال ورم را\r\nسهمش بزند قافلهء راه مخالف * وهمش به درد پردهء اسرار عدم را\r\nدر سايهء امنش نرسد باز به تيهو * در ساحت عدلش ندرد گرگ غنم را\r\nآب هنرش مرده كند آتش فتنه * باد ظفرش روح دهد شير علم را\r\nتا ماله زند هيچ زمين هيچ كشاورز * تا سجده برد هيچ دشمن هيچ صنم را\r\nانگيخته از خانهء او خواهم شادى * آميخته در دشمن او شادى و غم را\r\nگه منزل او برزده با سغد سمرقند * گه مجلس او طعنه زند باغ ارم را \r\n\r\nو له ايضا فى بحور العربيّة\r\n رسيده جاه او به جِرم مشترى * پريده جسم او به روح اوليا\r\nعميد ملك شهريار محتشم * عماد دين مصطفى مجتبا\r\nچه نعل مركبش چه شكل ماه نو * چه گرد موكبش چه كحل توتيا\r\nبپوى سوى آفتاب دولتش * كزوست آفتاب چرخ را ضيا\r\nمگرد گرد آب گرد هيبتش * كه دركشد به دم تو را چو اژدها\r\nبه بارگاه او ملك ز خلد شد * ندا شنيد كاندر آى مرحبا\r\nدوان دود سؤال سايلش به دو * چنان كه كه دوان دود به كهربا\r\nغنى شود اميد زايرش ازو * چنان كه مس غنى شود ز كيميا \r\n\r\nدر مدح ابو نصر پارسى گفته\r\n قبول يافت ز هر هفت اختر آتش و آب * وجيه گشت بهر هفت كشور آتش و آب\r\nازين چهار مصدر كه آخشيجانند * قوىترند همين دو مصدر آتش و آب \r\n\r\n","description":"","footnote":"","page_name":" 267 ","page_number":341},
  {"content":"\r\n\r\n چرا نزايد تف و چرا نكارد نم * اگر مؤنث هست و مذكر آتش و آب\r\nشگفت و معجب و مغرور كاردارانند * به حول و قوت خويش اين دو گوهر آتش و آب\r\nچو حول و قوت بو نصر پارسى بينند * به طوع گويند اللّه اكبر آتش و آب\r\nمطاع و صاحب صدرى كه بىجواز درش * ظفر نيابد بر هيچ معبر آتش و آب\r\nبه چرخ همت او بر كفايتش بنمود * به شكل و هيئت برج دو پيكر آتش و آب \r\n\r\nو له ايضا\r\n گرفت مشرق و مغرب سوار آتش و آب * ربوده حرص امارت قرار آتش و آب\r\nهمىشكنجد باد و همىشكافد خاك * به جنبش اندر دود و بخار آتش و آب\r\nنهاد گويى چون مهر در كنار زمين * سپهر ملك زمين در كنار آتش و آب\r\nبه كارزار منه پيش اين دو سلطان پى * كه كارزار كند كارزار آتش و آب\r\nز بأس و رفق خداوند ماست پندارى * شعار آتش [ و 
  ] آب و دثار آتش و آب \r\n\r\nدر مدح سيف الدوله محمود غزنوى ثانى\r\n بديع نيست به شب ديدن ستاره در آب * به روز بين كه سپهريست پرستاره تراب\r\nزمين چو آينه صورت‌نماى گشت مگر * ز گل نماند ميان هوا و آب حجاب\r\nگل غنوده به بوى از بهشت يافته بهر * چو نيك‌بختان برخاست با نشاط از خواب \r\n\r\n","description":"","footnote":"","page_name":" 268 ","page_number":342},
  {"content":"\r\n\r\n كسى كه رنگ غرابش نماند اندر سر * ز روى عقل نماند بر او دليل شباب\r\nچگونه شد كه جوان شد از آن سپس كه نماند * درخت را به سر شاخ بر نشان غراب\r\nيكى به مستى بستان نگاه كن گويى * كه ابر ساحت او را شراب داد و نه آب\r\nتو اين طراوت و اين خرمى به دشت و به باغ * ز سعى ميغ مدان و ز يمن شاه بياب\r\nكه ميغهاى دژم را به خشكسال نياز * يمين شاه معونت كند به فتح الباب\r\nامير عادل محمود سيف دولت و دين * كه پيشكار دل و دست اوست بحر و سحاب\r\nاگرچه در همه كارى به از شتاب درنگ * به جودش اندر بارى به از درنگ شتاب\r\nمگر كه فرع قوى حال‌تر ز اصل از آنك * عقاب گيرد تيرش همى به پر عقاب\r\nدل مخالف ملك از نهيب ناجخ او * چو تو زييىست بر او تافته به شب مهتاب\r\nز دست آتش سيماب‌رنگ شمشيرش * روان دشمن او شد جهنده چون سيماب\r\nروان رستم اگر با زره به حرب شود * گريز خواهد ازو چون كبوتر از مضراب\r\nخدايگانا فرمان تو براند و بداشت * زمان به دست عنان و زمين به پاى ركاب \r\n\r\n","description":"","footnote":"","page_name":" 269 ","page_number":343},
  {"content":"\r\n\r\n تويى كه سهم تو برتابد از حوادث چنگ * تويى كه خشم تو بستاند از نوايب ناب\r\nفروگرفته چپ و راست بدسگال تو را * سپاه هيبت تو چون حروف را اعراب\r\nهميشه تا به تموز و به دى به كار شود * لباس توزى و كتان [ و 
  ] قاقم و سنجاب\r\nبه زير چتر تو چون سايه ملك را آرام * ز پيش عدل تو چون تير ظلم را پرتاب \r\n\r\nدر مدح عميد ابو منصور وزير گويد\r\n گه رحيل چو بگذاشتم همى اسباب * ز آب ديده همىگشت گرد من گرداب\r\nدل از وداع رفيقان چو ديگ بر آتش * تن از خروش عزيزان چو مرغ در مضراب\r\nپى عزيمت من سست چون پى ناقه * ره هزيمت من سخت چون چه سيماب\r\nچه روح من چه يكى باشهء شكسته كتف * چه جسم من چه يكى خيمهء گسسته طناب\r\nبرنده دهر صبورم چو مهره در شش‌در * زننده چرخ عجولم چو گوى در طبطاب\r\nنموده شكل من از فكرت اضطراب سهيل * گرفته طبع من از نفرت اجتناب غراب\r\nاميد من پس از ايزد به فضل صاحب عصر * عميد دولت منصور عمدة الكتاب \r\n\r\n","description":"","footnote":"","page_name":" 270 ","page_number":344},
  {"content":"\r\n\r\n بلندهمت صدرى كه دولتش را هست * سپهر زير عنان و زمانه زير ركاب\r\nقضا به حلم وى اندر سرشته خاك درنگ * قدر به جود وى اندر دميده باد شتاب\r\nبه جنب قدرش عيوق با هزار نشيب * به جاى رايش خورشيد با هزار حجاب\r\nببندد و بستاند به قوت عدلش * هوا به دست خطا و خطا به دست صواب\r\nمقدم‌ست به نطق و مسلمست به علم * چو بر جواب سؤال و چو بر سؤال جواب\r\nهميشه تا بدمد مشك و مغز يابد بوى * هميشه تا بجهد باد و آب گيرد تاب\r\nمباد فارغ و غافل دو چيز او ز دو چيز * نه طبع او ز نشاط و نه جام او ز شراب \r\n\r\nو له ايضا\r\n روزگار عصير انگورست * خم ازو مست و چنگ مخمورست\r\nخيز تا سوى باغ بشتابيم * كز مى و ميوه اندرو سورست\r\nسيب سيمين سلب چو گوى بلور * يا چو نوخاسته بر حورست\r\nشاخ امرود گويى و امرود * دسته و گرد ناى طنبورست\r\nنار ازو ناردانه كرده جداى * چون عزب خانه‌هاى زنبورست\r\nتاج نرگس به فرق نرگس بر * جام زرين خواجه منصورست\r\nنيست از عقل و علم او بيرون * هرچه در سطر لوح مسطورست\r\nكار دنيا و شغل عقبى پاك * بر هواى و رضاش مقصورست\r\nنقشبند طراز مهرش را * صد هزار آفتاب مزدورست \r\n\r\n","description":"","footnote":"","page_name":" 271 ","page_number":345},
  {"content":"\r\n\r\n مركب فرخ همايونش * آهنين برج و آتشين سورست\r\nبور چون آفتاب تير ولى * تيز چون آفتاب با حورست\r\nسايه در نور اگر نديدستى * جرم او بين كه سايه در نورست\r\nقالب نصرتست و نيست بديع * كه برو ذات خواجه منصورست\r\nدر تك ايدون جهد كه بادوزان * كه تو گويى قضاى مقدورست \r\n\r\nدر صفت بهار و مدح وزير شهريار گويد\r\n جشن فرخندهء فروردينست * روز بازار گل و نسرين‌ست\r\nآب چون آتش عود افروزست * باد چون خاك عبيرآگينست\r\nباغ پيراسته گلزار بهشت * گلبن آراسته حورالعينست\r\nبرج ثورست مگر شاخ سمن * گه گلش را شبيه پروين‌ست\r\nگرد بستان ز فروغ لاله * گويى آتشكدهء برزين‌ست\r\nآب چين يافته در حوض از باد * همچو پرگار حرير چينست\r\nبه چه ماند به عروس عالم * كه سبك روح و گران كابينست\r\nشاه او زيبد منصور سعيد * كه همين خسرو و آن شيرينست\r\nروش تنين دارد قلمش * گرچه ترياك دوصد تنينست\r\nخرد آيين كف رادش ديد * مايهء رزق جهان گفت اينست\r\nچون بها در گهر بيش بها * هنر اندر گهرش تضمينست\r\nآن دبيرست كه در جوزا تير * با رقومش رقم ترقينست\r\nوان سوارست كه بر گردون ماه * پيش او چون زين بر خرزينست\r\nنه چنو باشد مانندهء او * او شه و هركه جز او فرزينست\r\nكبك را دل چو دل شاهين نيست * اگرش پر چو پر شاهينست \r\n\r\n","description":"","footnote":"","page_name":" 272 ","page_number":346},
  {"content":"\r\n\r\n\r\nدر مدح سلطان مسعود بن ابراهيم غزنوى\r\n عرب را آسمانى حق‌گذارست * عجم را آفتابى سايه‌دارست\r\nملك مسعود ابراهيم مسعود * كه صاحب خاتم اين روزگارست\r\nنه بحر جود او دشوار عبرست * نه موج بأس او آسان‌گذارست\r\nز دامش جان شيران در كشاكش * ز داغش ران گوران پرنگارست\r\nچنان بر بأس امنش غالب آمد * كه گويى امن او فصل بهارست\r\nچنان شمشير سهمش كارى افتاد * كه گويى سهم او روزشمارست\r\nنوندش كوه و صحرا را سمارى * حسامش دين و دنيا را حصارست\r\nيكى خاكى كه با صرصر روان‌ست * يكى آبى كه بر آتش سوارست\r\nخدنگش جرم بىجانست ليكن * از آن هرگونه جرمى جان‌سپارست \r\n\r\nدر مدح وزير گويد\r\n گر بخت را وجاهت و اقبال را يدست * از خدمت محمد بهروز احمدست\r\nبحرى كه ميغ رزق به جودش مطير گشت * صدرى كه تيغ ملك برايش مغمدست\r\nهر فضله‌اى ز عزمش رخشيست بادپاى * هر ذره‌اى ز حزمش درعى مزردست\r\nشمشيرهاى عدل شياطين روزگار * يك‌يك ز بيم درعه عدل تو مغمدست\r\nنفسيست نفس همت او مرقدش بلند * كز آسمان كواكب علويش مرقدست\r\nعرضيست عرض حشمت او مسندش قوى * كز التجا به صنع الهيش مسندست \r\n\r\n","description":"","footnote":"","page_name":" 273 ","page_number":347},
  {"content":"\r\n\r\n گيتى ز شبه زادن او قالب عقيم * گردون ز جنس ديدن او شخص ارمدست \r\n\r\nدر مدح زرير شيبانى\r\n دليل نصرت حق زخم نيزهء عربست * ازوست هرچه به شرك اندر آفت و ثقبست\r\nز عقدهاش به اسلام در گشايشهاست * چنين گشايش در عقده نادر و عجبست\r\nدراز هست چو اميد و تن درست چو عمر * وليك كوتهى عمر خصم را سببست\r\nدلى كه حمله پذيرفت ازو به فكرت و وهم * گرش ببينى گويى كه خوشهء عنبست\r\nچنان بلرزد جسم از نهيب او كه خرد * گمان برد كه در او روح لرزه‌دار تب‌ست \r\n\r\nو له ايضا\r\n اى نام تو بخشيدهء بخشندهء ارواح * آيات رسالت را ز انفاس تو الواح\r\nبر نامهء ديوان هنر فضل تو عنوان * در كشتى درياى سخا راى تو ملاح\r\nانعام تو بر زخم دل سايل مرهم * احسان تو بر قفل در روزى مفتاح\r\nمهتاب كه باشد كه به تفاح دهد رنگ * تا خلق تو اندر ندمد بوى به تفاح \r\n\r\n","description":"","footnote":"","page_name":" 274 ","page_number":348},
  {"content":"\r\n\r\n در جاه عريض تو مساحت ننهد پى * هرچند كه با وهم مسيح آيد مساح\r\nيا رب چه درخشيست جهان زير تو يا رب * آن ابلق جوشندهء كوشندهء كداح\r\nهيهات ز آسيب درخشش كه ز آسيب * آسان فگند پيل چو شطرنج به طراح\r\nگرداب كند حلقهء ناورد خوى او * پس بر لب گرداب نهد گام چو ملاح\r\nگويى بدنش نيست بدن در خط آورد * گردان شده بىعلت و روحيست ز ارواح\r\nآنى كه رسيده‌ست به تأييد الهى * امر تو و نهى تو به افساد و به اصلاح\r\nاز فضل تو گر بنده امان يابد نشگفت * زين هاويهء هايل سوزندهء قداح\r\nتا روى به كفار نهد رايت اسلام * تا پشت به عباس كند نسبت سفاح\r\nدست تو و طبع تو شب و روز [ و 
  ] مه و سال * با دستهء ريحان بود و با قدح راح \r\n\r\nدر مدح وزير گويد\r\n با مال خويش خواجه به كين باشد * وز جود خواجه مال حزين باشد\r\nپيش دل غنى و كف رادش * دريا فقير و ابر ضنين باشد\r\nبر شاخ نظم و نثر بر طبعش * سحر حلال و درّ ثمين باشد\r\nعامر كند خراب زمين رايش * بنگر كه راى او چه رزين باشد\r\nكاندر حيات خاك خطاب او * چون نفخ صور بازپسين باشد \r\n\r\n","description":"","footnote":"","page_name":" 275 ","page_number":349},
  {"content":"\r\n\r\n عطر نسيم خلقش گرد آيد * در ناف آهويى كه به چين باشد\r\nبختش مزاج خاتم جم دارد * دنيا و دينش زير نگين باشد\r\nگر زين همتش بكشد نفسى * بر شير آسمانش زين باشد\r\nهم تنگ آن براق بهشت افتد * گر شير يال و گور سرين باشد\r\nبر وى سوار باد ابو نصرى * كز دين پاك ناصر دين باشد \r\n\r\nو له ايضا\r\n شاها تو را به شاهى گردون مريد باد * ايام نيك‌خواه تو هر روز عيد باد\r\nبر تخته‌يى كه بيع و شرى اختران كنند * اقبال بدسگال تو در من يزيد باد\r\nبر منبر خطابت عدل تو خلق را * در امر و نهى خطبهء وعد و وعيد باد\r\nخون در تن گداختهء اهل شرك و شك * از بيم تو فسرده چو خون قديد باد \r\n\r\nو له ايضا\r\n شاه را روى بخت گلگون باد * جشن آبان بر او همايون باد\r\nروز اسلام نور موكب اوست * بر شب كفر ازو شبيخون باد\r\nشعلهء آتش جهادش را * خانهء راى هند كانون باد\r\nگر فلك جز براى او گردد * الف استواى او نون باد\r\nور جهان جز به كام او باشد * نوش در كامش آب افيون باد\r\nزر كه نامش بر آن رقم نكنند * از قبول عيار بيرون باد\r\nتا برويد همى ز خاك آلتون * رنگ خصمش به رنگ آلتون باد \r\n\r\nو له\r\n خسروا بخت پاسبان تو باد * قاهر روم قهرمان تو باد\r\nصبر كيوان و تيزى بهرام * از ركاب تو و عنان تو باد\r\nمنبر عدل و خطبهء انصاف * در زمين تو و زمان تو باد \r\n\r\n","description":"","footnote":"","page_name":" 276 ","page_number":350},
  {"content":"\r\n\r\n جگر تشنهء مخالف را * آب از چشمهء سنان تو باد\r\nلاف پرتابيان دست شهاب * همه از قبضهء كمان تو باد\r\nهرچه بر عقل مشتبه گردد * كشف آن سخرهء بيان تو باد\r\nلب دريا به موج‌خيز اندر * حاكى و راوى جنان تو باد\r\nجرم مه چون هلال و بدر شود * نعل يكران [ و 
  ] قرص خوان تو باد\r\nگر قضا آسمان بفرسايد * اوج قدر تو آسمان تو باد\r\nور فنا بر جهان نبخشايد * عرصهء فضل تو جهان تو باد \r\n\r\nدر مدح سلطان ابراهيم غزنوى\r\n نظام عالم و پشت هدى و روى ظفر * نصير دولت و خورشيد ملك و اصل هنر\r\nابو المظفر شاه مظفر ابراهيم * كه اختيار خدايست و افتخار بشر\r\nسپهر دولت عاليش را كهين برجست * زمين ولايت صافيش را كمين كشور\r\nز حزم اوست به هر زخم كام صد ناظر * ز عزم اوست به هر نيزه‌دار صد لشكر\r\nاگر شمايل حلمش به باد برگذرد * دهد شكوه حليميش باد را لنگر\r\nاگر فضائل طبعش به كوه برشمرند * سبك ز خاصيتش كوه را برآيد پر\r\nخيال هيبت او گر به بيشه عبره كند * در او به عبرت بگذر به حال او بنگر\r\nبه جوى آب درش ريگ مانده بر سر آب * به روى خاك برش خاره گشته خاكستر\r\nنه هيچ ساكن و جنبان در او مگر انجم * نه هيچ ساير و طاير درو مگر صرصر\r\nچو شير رايت شير دلير او بىدل * چو شاخ آهو شاخ درخت او بىبر \r\n\r\nدر صفت بناى سلطانى\r\n اين بهار طرب نهال سرور * كه به فرمان شاه شد معمور\r\nروضهء عشرتست و بيضهء لهو * موقف رامشست [ و 
  ] موضع سور\r\nآب او آب زمزم و كوثر * خاك او خاك عنبر و كافور\r\nگويى از مايهء مزاج فلك * قبه‌اى رست از زمين پرنور \r\n\r\n","description":"","footnote":"","page_name":" 277 ","page_number":351},
  {"content":"\r\n\r\n به لقا سوده با بهشت عنان * به بقا جسته از ازل منشور\r\nكامران باد و كامگار درو * خسرو عهد در سنين و شهور\r\nآنكه از عدل او رحيق شود * آب مسموم در دم زنبور\r\nآنكه در ملك او جدا ماند * چنگ شاهين ز دامن عصفور\r\nآنكه در قمع كفر و نصرت حق * ننگرد همتش به حور و قصور\r\nروزگارى و از تو دشمن و دوست * به مصيبت رسيده‌اند و به سور\r\nنيش كرّهء تو بر دم كژدم * نوش رفق تو بر دم زنبور\r\nرنگ مقدور چرخ ناپخته * بوى علم تو آيد از مقدور\r\nلوح محفوظ را همانا نيست * از وقوف تو خير و شر مستور\r\nويحك اين مصرى مجوف چيست * لون او لون عاشق مهجور\r\nنظم تو نقش سحر و او نقاش * نثر تو گنج زر و او گنجور\r\nزو هراسان جهان و او ساكن * زو تن‌آسان سپاه و او رنجور\r\nتا نگردد مى مروق تلخ * هم در انگور شيرهء انگور\r\nفضل جاه تو را مباد شكست * ربع قصر تو را مباد قصور \r\n\r\nو له ايضا\r\n آمد آن شرع را شعار و دثار * آمد آن ملك را يمين و يسار\r\nدولتش در زمانه بسته زمام * همتش بر ستاره گشته سوار\r\nقاصد عزمش آتشين رگ و پى * بارهء حزمش آهنين بن و بار\r\nموكب فضل گرد او انبوه * مركب عقل زير او رهوار\r\nطمعش لاغر و نظر فربه * سخطش اندك و نكت بسيار\r\nجوق‌جوقش سراييان شگرف * خيل خيلش سپاهيان عيار\r\nرمح هريك شهاب عيبه گسل * تيغ هريك درخش خاره‌گذار\r\nرنگ شبديز آن ستاره‌پذير * نعل گلگون اين هلال‌نگار\r\nهمه رستم‌كمان و آرش‌تير * همه آهوسوار و شيرشكار \r\n\r\n","description":"","footnote":"","page_name":" 278 ","page_number":352},
  {"content":"\r\n\r\n همه در كار خدمتش كامل * همه در شغل طاعتش بيدار\r\nآنكه بفراخت شرع را گردن * آنكه بفروخت ملك را بازار\r\nعز او محو كرده كردهء ذل * فخر او پاره كرده پردهء عار \r\n\r\nو له ايضا\r\n عميد دولت عالى و خاص مجلس مير * امين گنج شه و حمل‌بخش و حمله‌پذير\r\nز گرد موكب او تيره‌روى روز سپيد * ز گام مركب او خيره هوش چرخ اثير\r\nتف سياستش از ديو فتنه سوخته تف * كف كفايتش از شير فتنه دوخته شير\r\nز مهر برده ملك بوى فتح او به بهشت * ز كين سپرده فلك جان خصم او به سعير\r\nگشاده حشمت او دست عدل بر عالم * كشيده هيبت او پاى ظلم در زنجير \r\n\r\nو له ايضا\r\n فتح و ظفر و نصرت و پيروزى و اقبال * با عز خداوند قرين بودند امسال\r\nمشهور شد از رايت او آيت مهدى * منسوخ شد از هيبت او فتنهء دجال\r\nشاهان سرافراز نهادند به دو روى * رايان قوىراى سپردند به دو مال\r\nچندان گلهء پيل درآورد كه برخاست * زيشان به زمين اندر بىزلزله زلزال\r\nچندان علم شير برافراخت كه بفزود * زيشان به فلك بر چو اسد بىعدد اشكال\r\nشاها ملكا رمح تو چون معجز موسى * شاخيست كه با او نرود حيلت محتال\r\nآموخته زايد بچهء شير ز مادر * از عدل تو در پنجه نهان كردن چنگال\r\nروزى كه همىگريد اشخاص بر ارواح * وقتى كه همىخندد آجال بر آمال\r\nبر خاك زمين وصل كند باد هوا پر * وز باد هوا باز كشد خاك زمين بال\r\nگه عقل پريشان شود از جرعهء شمشير * گه طبل خروشان شود از درهء طبال\r\nديو از الم خشت تو بر خشت زند سر * كوه از فزع گرز تو در برز كشد يال\r\nاندر خطر زخم تو چون نال شود كوه * و اندر نظر رحم تو چون كوه شود نال\r\nگر وهم تو در خاطر ابدال گذشتى * در علم ازل چنگ زدى خاطر ابدال \r\n\r\n","description":"","footnote":"","page_name":" 279 ","page_number":353},
  {"content":"\r\n\r\n\r\nو له ايضا\r\n اى به ذات تو ملك گشته جليل * اى به نام تو زنده نام خليل\r\nآسمانى به كوشش و بخشش * آفتابى به گردش و تحويل\r\nحصن امنت كشيده برج به برج * راه عدالت گشاده ميل به ميل\r\nدركشد مهر تو كلنگ از چرخ * بركشد كين تو نهنگ از نيل\r\nروز حرب تو كز تحير وقت * اندر افتد سپه به قال و به قيل\r\nتيغ بينى ز مرد و مرد از تيغ * اين بدان آن بدين عزيز و ذليل\r\nخاكها چهره سرخ كرده به خون * گردها جامه رنگ كرده به نيل\r\nنه بتفسى ز لعبهاى سبك * نه بترسى ز حملهاى ثقيل\r\nباره تازى در آتشين ميدان * گرزه يازى بر آهنين اكليل\r\nبكنى بيخ شاخهاى بزرگ * بزنى شاخ بيخهاى طويل\r\nباد عمر تو با دوام قرين * باد ملك تو با نظام عديل \r\n\r\nو له\r\n ميل كرد آفتاب سوى شمال * روز فرسوده را قوى شد يال\r\nباد بر شاخ كوفت شاخ درخت * خاك در بيخ دوخت بيخ نهال\r\nكوه در آب رفت ز آتش ميغ * لاله آتش گرفت ز آب زلال\r\nگاو چشم دلير و شوخ گشود * چشم در شيربان شير آغال\r\nسرو حيران نگر كه آورده‌ست * بر سرود هزاردستان حال\r\nبيد را سايه‌ايست ميلا ميل * جوى را مايه‌ايست مالامال\r\nدرج زر درج گوهريست حرام * جام زر جاى مسكريست حلال\r\nباده خواه و به ياد صاحب نوش * صاحب مكرم عديم مثال\r\nثقة الملك طاهر بن على * صدر اسلام و قبلهء اقبال\r\nآسمانى كه جرم كوكب او * نه هبو [ ط 
  ] آزمايد و نه و بال\r\nآفتابى كه قرص قالب او * نه كسوف اقتضا كند نه زوال \r\n\r\n","description":"","footnote":"","page_name":" 280 ","page_number":354},
  {"content":"\r\n\r\n حزم او سد رخنهء ياجوج * عزم او رد حملهء دجال\r\nپشت و پهلوى شور و فتنه بدوست * ساكن بستر كلال و ملال\r\nساعد و ساق دين و دولت ازوست * حامل طوق [ و يا 
  ] ره و خلخال\r\nتا به راديست ياد حاتم طى * تا به مرديست نام رستم زال\r\nهمه با فرخيت باد قران * همه با خرميت باد وصال\r\nكار تو به ز كار و شغل ز شغل * ماه تو به ز ماه و سال ز سال \r\n\r\nدر مدح شهريار و صفت بهار\r\n فلك در سايهء پرّ حواصل * زمين را پرّ طوطى كرد حاصل\r\nجهان بر صورت ضحاك ظالم * گرفت آيين نوشروان عادل\r\nز نرگس ماند گرد جوى مفلس * به لاله گشت كوه و دشت حامل\r\nشب سورست پندارى جهان را * كه بركردند از نورش مشاعل\r\nاگر سوسن نشد بر باغ عاشق * چرا ماند اندرو پايش فرو گل\r\nگل از فيروزه گويى شكل دستيست * گرفته جام لعل اندر انامل\r\nمن و صحرا كه شد صحرا به معنى * چو صحن مجلس مير افاضل\r\nچه شخصست آن براق خواجه يا رب * كز او هر جستنى برقيست هايل\r\nگه رفتن چو خضر از كل عالم * نه مسكن دانى او را و نه منزل\r\nگه گشتن چو مور از خط ناورد * نه خارج دانى او را و نه داخل\r\nوزان برق دگر هيهات هيهات * كه شد زين براقش را حمايل\r\nچو دل ميدان او در صدر قالب * چو عقل آرام او در مغز عاقل\r\nگشاده در اجلها روح حيوان * كشيده بر املها خط باطل \r\n\r\nو له ايضا\r\n آمد از حوت برنهاده ثقل * پيشواى ستارگان به حمل\r\nپر لطايف نموده عرض هوا * در ظرايف گرفته طول جبل \r\n\r\n","description":"","footnote":"","page_name":" 281 ","page_number":355},
  {"content":"\r\n\r\n كرده بر باد و خاك و آب طباع * آتش او هزار گونه عمل\r\nروز [ و 
  ] شب را به مسطر انصاف * استوا داده چون خط جدول\r\nباقليها شكوفه آورده * راست چون چشم اعور [ و 
  ] احول\r\nلاله و گل كفيده روى به روى * چون سماكين رامح [ و 
  ] اعزل\r\nراغها را كمال نعمت حق * بسته در سبزه دامن منهل\r\nباغها را جمال حضرت شاه * كرده پرگوهر آستين امل\r\nصاحب كافى آسمان جلال * خواجه منصور آفتاب دول \r\n\r\nدر مدح سلطان ابراهيم غزنوى گويد\r\n سپهر دولت و دين آفتاب هفت اقليم * ابو المظفر سلطان مظفر ابراهيم\r\nكشيد رايت منصور جانب لاهور * به طالعى كه تولا كند به دو تقويم\r\nغبار لشكر او بسته راه باد وزان * شهاب صولت او خسته جان ديو رجيم\r\nسيه كند به گشاده خدنگ ديدهء مور * چنان كه نوك قلم در شتاب حلقهء ميم\r\nز نعل خنگش روى زمين گه ناورد * پر از پشيزه شود همچو پشت ماهى شيم\r\nخيال تيغ وى اندر ميان پشت پدر * عدوى دولت و دين را ميان زند به دونيم\r\nنعوذ باللّه از آن آب رنگ آتش فعل * كه باد زخم دهد زو به خاك رنگ اديم\r\nبه برق ماند و كس برق را نديده سكون * به باد ماند و كس باد را نديده رخيم\r\nفروخورد حشرات زمانه نيزهء او * چنان كه جادويى جادوان عصاى كليم\r\nبه گاه صلح سبك‌روح‌تر ز حلم شجاع * به روز حرب گران‌مايه‌تر ز خشم حليم\r\nاسير بوده او بىنفس چو سنگ صدف * يتيم كردهء او بىعقب چو درّ يتيم \r\n\r\nو له ايضا\r\n روى بازار ملك هفت اقليم * سيف حق بو المظفر ابراهيم\r\nكوه با حلم او به مايه سبك * بحر با علم او به عبره سليم\r\nدولتش را مزاجهاى قوى * نصرتش را جهادهاى عظيم \r\n\r\n","description":"","footnote":"","page_name":" 282 ","page_number":356},
  {"content":"\r\n\r\n گر ز جودش مظاهرت يابد * ژاله زرين زند هواى عقيم\r\nور ز تيغش مزاحمت بيند * چون دو پيكر اسد شود به دونيم نيم\r\nجنبش حكم كرده‌اند امسال * خسرو شرق را به ذات كريم\r\nزود بينى ز عرض موكب او * عرصه‌ها تنگ‌تر ز حلقهء ميم\r\nروى هامون ز نعل ادهم رخش * پرپشيزه چو پشت ماهى شيم\r\nنيزه در چنگ نيزه‌دار سپاه * اژدها گشته چون عصاى كليم\r\nكوس شاه از فراز پيل زده * نه چو طبل عدوش زير گليم \r\n\r\nايضا\r\n اى طبع تو فصل بهار خرم * اى جود تو اصل نواى عالم\r\nدر مدح تو عاجز بنان و خامه * بر نام تو عاشق نگين و خاتم\r\nاز قدر تو عضوى مقام اعلى * از جاه تو جزوى سپهر اعظم\r\nاز مهر تو بويى نسيم جنت * از كين تو دودى دم جهنم\r\nزادست جهان از جهان فضلت * چون حرف روى از حروف معجم\r\nكوهى ببرد خنگ تو به يك تك * بحرى بكشد تيغ تو به يك‌دم\r\nبر شخ چو تك آورد بر سر شخ * در يم چو گذر كرد بر لب يم\r\nمانند پلنگان و ليكن اقطع * مانند نهنگان و ليكن اشتم \r\n\r\nو له ايضا\r\n بيار اى پسر اى ساقى كرام * از آن شمع قنينهء چراغ جام\r\nاز آن لعل كه زردى برد ز روى * از آن نوش كه تلخى دهد به كام\r\nز گرميش همه ساز عيش گرم * ز خاميش همه كار عقل خام\r\nازو بوده به هركس طرب رسول * ازو داده به هر دل هوا پيام\r\nبه طبع اندر چون طبع سازگار * به جان اندر چون جان شادكام\r\nخرد نعمت صاحب شناختيش * اگر خوردن او نيستى حرام \r\n\r\n","description":"","footnote":"","page_name":" 283 ","page_number":357},
  {"content":"\r\n\r\n عميد الملك آن كس كه چشم ملك * به دو ننگرد الا به احترام\r\nبزرگى كه گهر شد به دو بزرگ * تمامى كه هنر شد به دو تمام \r\n\r\nدر صفت فصل بهار گويد\r\n درخت سرو ز باد شمال پندارى * همىفشاند دست و همىگذارد گام\r\nبخار جمره به انگور و لاله در گويى * همىگذارد لعل و همىطرازد جام\r\nمگر مدام درين فصل خاك مست بود * ز بس‌كه بر وى ريزند جرعه‌هاى مدام\r\nاز آن چو مستان راز دلش قليل و كثير * گشاده يابد خاص و برهنه بيند عام \r\n\r\nدر تهنيت ورود سلطان از سفر گويد\r\n شه باز به حضرت رسيد هين * يكران مرا برنهيد زين\r\nتا خوى كند از شرم او زمان * چون طى كنم از نعل او زمين\r\nآباد بر اين چرخ تيزرو * از نور سراپاى او عجين\r\nهم زور چو شيرانش بر كتف * هم داغ چو گورانش بر سرين\r\nگر حمله پذيرد سوار او * حصنى بودش پشت او حصين\r\nگر نيزه گذارد شهاب او * ديوى فگند لعب او لعين\r\nاى باد هوا اى براق جم * اى قاصد روم اى رسول چين\r\nايزد نه به از به بيافريد * از بهر چه‌اى خشمگين چنين\r\nدر خاك مكش خويشتن ز خشم * بر سنگ مزن خويشتن به كين\r\nخواهى كه بيكران من رسى * بر سايهء يكران من نشين\r\nتا شاد فرود آردت چو من * بر درگه سلطان داد و دين\r\nبو سعد سليمان روزگار * مسعود فريدون آبتين\r\nآن شاه كه چشم فلك نديد * در خاتم شاهى چو او نگين\r\nوان شير كه شمشير حق نيافت * در مالش باطل چو او معين\r\nصيت ملك و ذكر جم شنو * اين صورت زير آمد آن طنين \r\n\r\n","description":"","footnote":"","page_name":" 284 ","page_number":358},
  {"content":"\r\n\r\n عرض شه و جرم فلك نگر * اين نفس نفيس آمد آن مهين\r\nيك پنجه نيارد برون فلك * چون پنجهء رادش ز آستين\r\nبا همت او آشنا شود * پيش از حركت قالب جنين \r\n\r\nو له ايضا\r\n آمد آن مهر ماه سرد سخن * گرم در گفت‌وگوى شد با من\r\nزير او در سؤال با من تيز * بم من در جواب او الكن\r\nنه مرا با تكاب او پاياب * نه مرا با گشاد او جوشن\r\nعرصه‌هاى بنات نعش تنم * گشته زو تنگ‌تر ز شكل پرن\r\nغنچه‌هاى گلست پندارى * همه اطراف من كفيده دهن\r\nديولاخى چنان كه ديو همى * زو به دوزخ فروخورد به رسن\r\nجويش از آب بسته پرسيماب * كوهش از برق جسته پرآهن\r\nمن مسكين مقيم گشته در او * اهل بدرود كرده و مسكن\r\nباز كرده‌ست دست و پاى مرا * شكم از آستين و از دامن\r\nهيچ درمان و هيچ حيلت نيست * غير رفتن به پيش صدر زمن\r\nتا فروپوشدم به آذر ماه * ز آفتاب تموز پيراهن\r\nبوستان سعادتش فلكيست * چون مجره در او هزار چمن\r\nيار نى با نعيمهاش زوال * جفت نى با سرورهاش حزن\r\nميوه‌دارانش ميوهء دلها * بعضى آورده بعضى آبستن\r\nبنده بىموى رو به بلغار * زده بر ابر وى خز ادكن\r\nنه همانا كه برتواند كند * سبلت آذر و دى و بهمن\r\nزنده كى مانديم چراغ اميد * گر ز جودت نيامدى روغن \r\n\r\n","description":"","footnote":"","page_name":" 285 ","page_number":359},
  {"content":"\r\n\r\n\r\nدر خلاصى سلطان از دست دشمن گويد\r\n ماه ملك آمد از خسوف برون * بخت زو يافت رتبت گردون\r\nبرد نورش ز ثابتات شكوه * داد سيرش به حادثات سكون\r\nباز بر سر گرفت باطل دست * باز برهم نهاد فتنه جفون\r\nنرم شد نرم باز چرخ درشت * رام شد رام باز دهر حرون\r\nآب در جوى عدل گشت گلاب * نوش در كام ظلم شد افيون \r\n\r\nو له ايضا\r\n آفتابى گرد موكب گرد تو ساكن سپهر * آسمانى جرم مركب زير تو جنبان زمين\r\nگر نجستى باد جودت برگ نفشاندى درم * ور نرستى نقش نامت بار ناوردى نگين\r\nشيرهء لطفت خورد گويى همى زنبور غور * سنبل خلقت چرد گويى همى آهوى چين\r\nآب از آن شيره ستاند نام اندر كام آن * خون ازين سنبل پذيرد قيمت اندر ناف اين\r\nنصرت اندر سايهء اعلام تو گيرد مكان * دولت اندر نعمت الوان تو گردد سمين\r\nزنگ بسته تيغ حق را غزو تو شويد به خون * درگشاده حصن دين را حفظ تو دارد حصين\r\nچون درخش نعلها خندان كند خاك دژم * وز تف شمشيرها عطشان شود ماء معين\r\nمهرهء ناچخ بكوبد بندهاى دردناك * نشتر ناوك بكاود عرقهاى سهمگين \r\n* * *\r\n\r\n","description":"","footnote":"","page_name":" 286 ","page_number":360},
  {"content":"\r\n\r\n ز يمين تو برده ملك يسار * به يسار تو خورده عدل يمين\r\nهركجا حزم تو فرود آيد * بركشد امن حصنهاى حصين\r\nهركه را سهم تو نزار كند * نكند رفق روزگار سمين\r\nنيست با طول و عرض همت تو * نقطه‌اى بيش طول و عرض زمين \r\n\r\nو له ايضا\r\n نامه نوشتم به خون ديده و ليكن * هيچ نماند به خون ديدهء گريان\r\nسرخ بود خون ديده و سيه‌ست اين * زان كه چو اى بت رسيد نامه به پايان\r\nبوسه همىخواستم به نام تو برداد * سرخ سيه شد ز دود آتش هجران \r\n\r\nو له ايضا\r\n روى چون حاصل نكوكاران * زلف چون نامهء گنهكاران\r\nغمزه مانند آرزوى مضر * در كمينگاه جان بيماران\r\nخيره اندر كرشمهء چشمش * ذوق مستان و هوش هشياران \r\n* * *\r\n اى سرافراز تاج و والاگاه * عيد را تهنيت كنيد به شاه\r\nشاه مسعود كز قران سعود * نظرش قدر بيش دارد و جاه\r\nحكم او قاضى زمان و زمين * امر او والى سفيد و سياه\r\nبوستانيست عدل او خرم * قهرمانيست بأس او برناه\r\nفتح باب عنايتش به مطر * بدماند ز شوره مهر گياه\r\nآفتاب كفايتش به طلوع * آتش اندر زند به سايهء چاه\r\nيا رب اين سهمناك روز چه بود * داعى فتنه اندرو پنجاه\r\nخسرو اندر مقام فيروزى * سوده اوج هوا به پر كلاه\r\nباره در زير ران چو هيكل چرخ * چتر از فرق سر چو خرمن ماه\r\nده‌ده آورده پيش او طاغى * يك‌يك اندامشان مقر به گناه \r\n\r\n","description":"","footnote":"","page_name":" 287 ","page_number":361},
  {"content":"\r\n\r\n\r\nو له\r\n نظام ملك و ولايت جمال تاج و كلاه * سر محامد محمود شاهزادهء شاه\r\nبه لاوهور درآمد ميان موكب خويش * به زينتى كه برآيد شب چهارده ماه\r\nقضا به روى همىرفت پيش او همه دشت * قدر به ديده همىرفت پيش او همه راه\r\nگشاده چشم به ديدار او زمين و زمان * نهاده گوش به گفتار او سپهر و سپاه\r\nبه ياد حشمت او پشت دهر گشت قوى * ز بيم هيبت او شير چرخ شد روباه\r\nز حزم جاهش ايام برنيارد سر * ز بيم عدلش بيجاده برندارد كاه\r\nگناه‌دار بپرهيزد از مظالم او * كه دست و پاى گواهى دهد بر او به گناه\r\nتناسخى كه بر آن فرّ ايزدى نگرد * بگويد اشهد ان لا إله إلّا اللّه \r\n\r\nو له ايضا\r\n اى همايون بناى آهوپاى * آهويى در تو نانهاده خداى\r\nسقف تو چون فلك نگارپذير * صحن تو چون بهشت روح‌فزاى\r\nروى ديوار تو ز بس پيكر * شكل عالم گرفته سرتاپاى\r\nهم در آن مركبان گور سرين * هم در آن سركشان تيغ‌گراى\r\nمىپرستش ميى چشيده به رنگ * رنگ تاج خروس و چشم هماى \r\n\r\n","description":"","footnote":"","page_name":" 288 ","page_number":362},
  {"content":"\r\n\r\n\r\nو له ايضا\r\n اى شير دل اى زرير شيبانى * اى قوت بازوى مسلمانى\r\nپيمان تو گاه صلح فاروقى * دستان تو روز جنگ دستانى\r\nآن را كه نه نعمت تو درويشى * و آنجا كه نه حشمت تو ويرانى\r\nميل تو به حرب‌گه فزون بينند * از ميل طفيليان به مهمانى\r\nبر سفرهء رزم رزم‌جويانت * چيزى نخورند جز پشيمانى\r\nپيشانى سركشان قفا گردد * چون پيش كنى به حمله پيشانى\r\nتصديق كند سپهر اگر گويد * گوينده تو را سكندر ثانى \r\n\r\nايضا\r\n آمد آن اصل شرع و شاخ هدى * آمد آن برگ عقل و بار ندى\r\nسيد عالم و عميد اجل * عمدهء ملك و دين ابو يعلى\r\nرتبت او نهاده منبر و تخت * رفعت او سپرده عهد [ و 
  ] لوى\r\nهمتش را سپهر كَفَس بساط * دولتش را زمانه كبش فدى\r\nسايهء عدل او كشيده طناب * نامهء فضل او گشاده سحى\r\nنهى او رد گردباد سموم * سعى او رسد شاهراه عرى\r\nچون تكبر عظيم باحشمت * چون تواضع كريم بىدعوى \r\n\r\nرباعيات\r\n تا يك‌نفس از حيات باقيست مرا * در سر هوس شراب و ساقيست مرا\r\nكارى كه من اختيار كردم اين بود * باقى همه كار اتفاقيست مرا \r\n\r\nو له\r\n از درد فراقت اى به لب شكّر ناب * نه روز مرا قرار و نه در شب خواب\r\nچشم و دل من ز هجرت اى درّ خوشاب * صحراى پرآتشست و درياى پرآب \r\n\r\n","description":"","footnote":"","page_name":" 289 ","page_number":363},
  {"content":"\r\n\r\n\r\nو له\r\n در عشق تو خوشدلى ز من بيزارست * رو شاد نشين كه بر مرادت كارست\r\nتو كشتن من مىطلبى وين سهلست * من وصل تو مىجويم و اين دشوارست \r\n* * *\r\n مه بر سروى نهاده كاين روى منست * وز مشك زره شكسته كاين موى منست\r\nاز خلد درى گشاده كاين بوى منست * آتش به جهان در زده كاين خوى منست \r\n\r\nو له\r\n اى راى سفر كرده فغان از رايت * خود بىتو چگونه ديد بتوان جايت\r\nاز ديده كنم ركاب هجرافزايت * تا مردمكش همىببوسد پايت \r\n* * *\r\n از روز نخست كاين دلم راى تو جست * دانست جفات سخت و پيمانت سست\r\nبودم ز تو دل‌شكسته از روز نخست * نايد ز دل شكسته پيمان درست \r\n* * *\r\n هر تير كه در تركش افلاك بود * آماجگهش اين دل صد چاك بود\r\nتا چرخ چنين ظالم و بىباك بود * آسوده كسى بود كه در خاك بود \r\n* * *\r\n پروين خواهد كه طرف‌ساز تو شود * زهره كه به طبع رودساز تو شود\r\nمه را شرف اين نه بس‌كه هر ماه دو بار * چون نعل سمند و طبل باز تو شود \r\n* * *\r\n بادى كه درآيى به تنم همچو نفس * نارى كه بسوزى دل خلقى به هوس\r\nآبى كه به تو زنده توان بودن و بس * خاكى كه به توست بازگشت همه‌كس \r\n\r\n","description":"","footnote":"","page_name":" 290 ","page_number":364},
  {"content":"\r\n\r\n\r\nو له\r\n اين پند نگاه دار هموار اى تن * تا سور تو را پيش نباشد شيون\r\nعضوى ز تو گر دوست شود با دشمن * دشمن دو شمر تيغ دو كش زخم دو زن \r\n* * *\r\n چونست كه عشق اول از تن خيزد * زو بر دل صد هزار شيون خيزد\r\nآرى بخورد زنگ همى آهن را * هرچند كه زنگ هم ز آهن خيزد \r\n* * *\r\n از بهر چرا مرا ندارى معذور * گر من به دلى دو عشق را سازم سور\r\nيك دل به دو انديشه كشد جور دو حور * يك‌تن به دو سايه خيزد از عكس دو نور \r\n\r\n143 ابو سعيد جرجانى\r\nنامش ابو سعيد سعادت و خلف مسعود بن سعد سلمان جرجانى است . از احوال و اشعارش زياده بر اين معلومم نشده كه اين چند بيت منسوب بدوست :\r\n بر گل عبير دارى و بر لاله مشك ناب * بر ناردانه لؤلؤ و بر ناردان گلاب\r\nبر نسترن بنفشه و سوسن بر ارغوان * سيب از ترنج غبغب و نار از گل خوشاب\r\nدر حقه لعل گوهر و در گوهر آب خضر * در آب عكس آتش و آتش ميان آب\r\nدر روز ظلمت شب و در شب چراغ روز * در شام صبح صادق و در سايه آفتاب \r\nاين قطعه نيز منسوب به خلف مسعود سعد است :\r\n آن قوم كه ايشان ره احرار سپردند * احوال جهان باطل و بازيچه شمردند\r\nمحنت‌زدگان را به كرم دست گرفتند * چون دست گرفتند بر آن پاى فشردند\r\nايشان همه رفتند و جهان جمله به مشتى * زين ناكس نامردم نامرد سپردند\r\nهنگام طمع شوخ‌تر از گربه و گرگند * در وقت كرم شوم‌تر از غرچه و كردند \r\n\r\n","description":"","footnote":"","page_name":" 291 ","page_number":365},
  {"content":"\r\n\r\n قومى همه نوكيسه و نوكاسه كه از بخل * نام كرم از نامهء هستى بستردند\r\nزان قوم كه ما ديديم امروز كسى نيست * گويى كه به يكباره همه پاك بمردند\r\nاين نيز عجب‌تر كه هم از بخت بد ما * با خود همه چيزى چو برفتند ببردند \r\n\r\n144 ابو المعالى نحاس اصفهانى\r\nفاضليست آگاه . عالميست ذى جاه حكيميست شاعر و شاعريست ماهر فصيحيست شيرين‌سخن و از بلغاى ايام كهن گويند به روزگار دولت سلاطين سلجوقيه ظهور كرده چندى در خدمت آلب‌ارسلان سلجوقى بوده و نيز مدتى خدمت سلطان ملكشاه را نموده عارض سپاه سلطانى گشته و از اقران و امثال درگذشته و در اواخر دولت ملكشاه عارض لشكر سلطان بركيارق و سلطان محمد شده و ثروت بسيار حاصلش آمده نيز وقتى به حله رفته به سعى حاكم آنجا به پيش مستنصر خليفه راه يافته جاهى وافى و مالى كافى به دست آورده مراجعت نمود با امير معزّى لاف همسرى كردى مات فى سنهء 512 . بارى بعضى از اشعار او در اين كتاب به تحرير پيوست .\r\n هوا به طبع لطيف تو نسبتى دارد * ازين سبب مدد جان خلق گشت هوا\r\nهواست دشمنى تو وزين شود به بهشت * هرآن‌كه نهى كند نفس خويش را ز هوا\r\nاگر چه چون تو نبينند مهترى امروز * هنوز چيست كه ديدند باش تا فردا\r\nبدان اميد به درگاهت آمدم كه كنند * پرستش تو مرا از غم زمانه رها\r\nنواى من همه همچون زمانه باشد از آنك * ازو همىنشود كار من رهى به نوا\r\nچه چيز باشد ازين خوب‌تر كه همت تو * ز يكدگر برهاند زمانه را و مرا \r\n\r\n","description":"","footnote":"","page_name":" 292 ","page_number":366},
  {"content":"\r\n\r\n\r\nو له ايضا\r\n سخن كه آن نه به كام تو بر زبان گذرد * زبان زبانهء آذر شود به كام اندر\r\nوز آرزوى مديح تو چون تو را بينند * زبان گويا گردد زبانهء آذر\r\nخداى گويى كز فخر و فر سرشت تو را * كه مخبرت همه فخرست و منظرت همه فر\r\nكفايت تو مرا بس بود عنايت خير * عنايت تو مرا بس بود كفايت شر\r\nمرا تو كهتر خود خوان و بين كه چون پس ازين * زمانه از بن دندان كند مرا مهتر\r\nهمه پيامت از آن آب رنگ آتش فعل * كه گنج گوهر فتحست و رنج بدگوهر\r\nاگر همى عدد كشتگان او خواهى * چو ذره گوهر او را يكان‌يكان بشمر\r\nهرآنچه در ازل از كشتگان او بودند * بسان ذره در او جمع شد به يكديگر\r\nتو گويى اهل وجود و عدم پديد آمد * ز پشت آدم و شمشير شهريار ايدر\r\nبزرگوارا به يارى مبارك تو * اگر چه صعب نمود اندرو نبود خطر\r\nاز آن كجا تو همه عالمى نه يك شخصى * هنوز مدت عالم نيامدست به سر \r\n\r\n","description":"","footnote":"","page_name":" 293 ","page_number":367},
  {"content":"\r\n\r\n\r\nو له ايضا\r\n اگر سعادت خدمت دگر به چنگ آرم * تهى كنم دل رنجور خويش بربطوار\r\nو گر خلاف كند عمر بيش ازين شده‌اند * غريق بحر فنا همچو من هزارهزار\r\nايا ز كين تو روز مخالفان تاريك * ايا ز مهر تو بخت موافقان بيدار\r\nهنر ز سيرت تو نگذرد چو صدق از حق * شرف ز گوهر تو نگسلد چو نور از نار\r\nخلاف با تو نه كفرست و دوزخ آرد بر * وفاق با تو نه دينست و جنت آرد بار\r\nبزرگوارا گر حاسد تو بسيارست * گنه تو راست كه دارى فضائل بسيار \r\n\r\nاين چند بيت كه در صفت لشكر است بعضى به نام ابو المعالى رازى نوشته‌اند\r\n يكايك گذارندهء تيغ و نيزه * سراسر گدازندهء درع و مغفر\r\nبه جنگ اندرون پشت لشكر و ليكن * نديده گه جنگ جز پشت لشكر\r\nچه خونخواره جمعى كه پنداشتى خون * بر ايشان حلالست چون شير مادر\r\nچو بر چشم تير آمدى هريكى را * حسد بردى اين چشم بر چشم ديگر\r\nهم اطباع حيران هم اجسام خيره * هم اجرام عاجز هم ارواح مضطر \r\n\r\nو له ايضا فى المدح\r\n نه همه‌ساله ظفر اهل ظفر يافته‌اند * يا نه هرگز بچشيدست بدى نيك‌سگال\r\nگر همه‌ساله بود كامروا مردم نيك * پس چه بود آن‌همه ناكامى پيغمبر و آل \r\n\r\nو له\r\n جهان به آب سخا پاك شسته گشت به دو * چنان كه نيز نباشد به سفلگى موسوم\r\nز آسمان و سعودش چه اختيار كنى * بلندهمت او بين و آن خجسته رسوم\r\nمروت از دل و دستش بدان كمال رسيد * كه شد به دو چو نبوت به مصطفى مختوم\r\nرهى كه هركه به دو اندرون نهاد قدم * ازو بريده شود خلق را اميد قدوم\r\nچگونه هول كه غول اندرو شود گمره * چگونه صعب كه ديو اندرو شود مسموم \r\n\r\n","description":"","footnote":"","page_name":" 294 ","page_number":368},
  {"content":"\r\n\r\n درو نجوم نشايد به رهبرى كه درو * بر آسمان ز فزع راه گم كنند نجوم \r\n\r\nدر مدح سلطان ملكشاه گفته\r\n زمانه خصم تو را بركشد بلند بدانك * چو بر زمين زندش خردتر شود مسكين \r\n* * *\r\n جسم او را لطف روح و روح او را فعل نفس * نفس او را فعل عقل و عقل او را نور دين\r\nطبع او با دست و جودش آب و اين غالب بر آن * حلم او طينست و خشمش نار و آن غالب برين\r\nگر شگفتست اينكه مستولى شود بر باد آب * اين شگفتى نه كه آيد نار در فرمان طين\r\nآتشى كاندر ازل مر خاك را سجده نكرد * پيش خاك اكنون همىمالد به خاك اندر جبين\r\nعلم روحانيست اخلاق تو بىتعليم كس * اى عجب در جسم تو روحست يا روح امين\r\nآسمان فيروزه‌گون شد تا نگين سازى ازو * چون نگين سازى ز چيزى كت بود زير نگين \r\n\r\nقطعة فى الهجاء\r\n قومى اندر نهان بدم گفتند * مىشنيدم ز دور دمدمه‌شان\r\nخويشتن را چو گرگ خواهم كرد * تا برآرم دمار از رمه‌شان\r\nمن ازين دشمنان كى انديشم * . . . خر در . . . زن همه‌شان \r\n\r\n","description":"","footnote":"","page_name":" 295 ","page_number":369},
  {"content":"\r\n\r\n\r\n145 ابو المعالى رازى\r\nجامع معقول و منقول بوده و به دهخداى رازى شهرت نموده با حكيم سنايى و مختارى غزنوى معاصر و به حسب فضل و كمال در زمان خود نادر بوده مدايح در لغت و منقبت حضرت نبوى گفته و گوهر مدح ائمهء كرام به منقب انديشه سفته شاعرى قادر است و علو طبعش از اشعارش ظاهر معاصر سلاجقه بوده است . گاهى به مداحى غياث الدّين مسعود بن محمد بن ملكشاه بن آلب‌ارسلان مىگذرانيده اما غالبا منفرد مىزيسته ، مات فى سنهء 541 . بعضى از افكار ابكار او قلمى مىشود :\r\n خروش من همه از چيست از نعيب غراب * كه دور كرد مرا از ديار و از احباب\r\nكنون كه كرد نعيب غراب هجرانگيز * دلم بر آتش هجران آن تذرو كباب\r\nسزد كه روى من از خون بود چو روى تذرو * سزد كه [ روز 
  ] من از غم بود چو پرّ غراب\r\nعتاب كرد خرد با دلم ز دورى دوست * چو دوست نامه فرستاد نزد من به عتاب\r\nبه طعنه گفت كه اى بىوفاى بىمعنى * كم از درود و سلام و كم از رسول و كتاب\r\nبريدى از دل من راحت نشاط و سماع * گسستى از تن من لذت طعام و شراب\r\nهمىنخواهم لهو و همىنجويم عيش * همىندارى صبر و همىنيارم خواب\r\nسرشك من كه به سيماب نسبتى دارد * چو برچكد به رخ لعل من شود زر ناب\r\nطبيعيان را از اشك چشم و رنگ رخم * همى درست شود كاصل زر بود سيماب\r\nديار من شده از گشت روزگار چنان * كه روزگار بماند همى درو به عجاب\r\nمنازلى كه بدى جايگاه راحت من * شده ز دورى تو سربه‌سر بىآب و خراب\r\nگرفته خار همه معدن گل خودرو * شده سراب همه جاى لالهء سيراب\r\nز خرمى كه نمودى نگارخانهء تو * نگار باغ ز شرمش درون شدى به حجاب\r\nنگارگاه به صورت شكارگاه شدست * درو به طبع شكارى وطن گرفته كلاب\r\nمثال من كه به ديوار برنگاشته‌اى * اگر نه با غم هجران دلت ندارد تاب\r\nچرا پريده شد از شكل او ملاحت و زيب * چرا گسسته شد از رنگ او طراوت و آب \r\n\r\n","description":"","footnote":"","page_name":" 296 ","page_number":370},
  {"content":"\r\n\r\n هميشه زير نقاب اندرست چهرهء او * ز بس نشسته بر آن صورت بديع تراب\r\nشكافته شده ديوار بر سرش گويى * ز داغ هجر تو بر تن دريده كرده ثياب\r\nيكى به نامه خبر كن كه چند بايد بود * مرا به مهر تو در وصل جوى و هجران ياب\r\nفذلكى بنما اين حساب هجران را * به حق آنكه اميدت بدوست روز حساب\r\nز اوليا به امارت جز او كه بود سزا * ز مصطفى به امانت جز او كه يافت خطاب\r\nبه مصطفى نرسى تا به مرتضى نشوى * مقال اين بنمايد تو را مدينه و باب\r\nنگاه دار طريق مراتب اندر دين * برو چنان كه رود خواجه بر طريق صواب\r\nستوده‌اى كه به اسباب دين و دانش و داد * نيافريده نظيرش مسبب الاسباب\r\nايا ز خلق لقاى تو چون ز سال بهار * ايا ز لطف كلام تو چون ز عمر شباب\r\nاگر ز لؤلؤ شاداب تازه گردد روح * و گر به عنبر سارا بدن بماند شاب\r\nبود چو خلق لطيف تو عنبر سارا * بود چو لطف بديع تو لؤلؤ شاداب\r\nهمى ز نفس تو آداب را شرف خيزد * ازين شريف شود نفس مردم از آداب \r\n\r\nو من قصائده\r\n ماهست تو را چهره و مشك‌ست تو را زلف * سروست تو را قامت و سيمست تو را بر\r\nتا زلف و خط و لعل تو و چشم تو اى دوست * در خاطر و معنى شد و در صورت و دفتر\r\nخاطر همه مرجان شد و معنى همه لؤلؤ * صورت همه سنبل شد و دفتر همه عبهر\r\nخورد از لبت آن زلف پر از عنبر تو مى * ور نه لبت آلوده چرا گشت به عنبر\r\nاى كرده تبه عيش من اى زلف بت من * عيشى نشناسم به جهان ز آن تو خوش‌تر \r\n\r\n","description":"","footnote":"","page_name":" 297 ","page_number":371},
  {"content":"\r\n\r\n زيراكه تو را مسكن از آن چهرهء زيباست * زيراكه تويى ساكن آن عارض دلبر\r\nهمواره خورى زان لب نوشين مى سورى * پيوسته چنى زان رخ رنگين گل احمر\r\nدر رقص بدان لالهء سيراب زنى پاى * در خواب بر آن سوسن آزاد نهى سر\r\nشادست دل من به تو شادان بود آن دل * كاو را به خداوند بود نازش و مفخر\r\nبحر كرم و فضل و سپهر كرم و جود * اصل ظفر و فتح ابو الفتح مظفر\r\nاى در دل فرزانگى آثار تو دانش * وى بر سر آزادگى احوال تو افسر\r\nداننده‌تر از عقلى و پاينده‌تر از نفس * زيبنده‌تر از فضلى و فرخنده‌تر از فر\r\nبا قوت اسلامى و با حجت ايمان * با راحت فردوسى و با هيبت محشر\r\nچون فكر گذر كرد بر آن راى موافق * چون فخر نشان يافت از آن رسم مخير\r\nآن براثر رسم تو عاشق شد و مدهوش * وين از صفت راى تو عاجز شد و مضطر \r\n\r\nدر صفت بارگاه سلطانى و وشاقان سلطان مسعود سلجوقى گويد\r\n حبذا خسرو ايران و نشستنگه بار * كه كند ديدن آن ديده پر از رنگ و نگار \r\n\r\n","description":"","footnote":"","page_name":" 298 ","page_number":372},
  {"content":"\r\n\r\n از فراوان زر و ديبا كه درو جمله شدست * طبع گويى كه درآميخت خزان را به بهار\r\nمرغزاريست پر از سنبل با بند و فسون * بوستانيست پر از نرگس با خواب و خمار\r\nسروهايى همه را بيخ به خرخيز و به چين * گلستانى همه را تخم ز بلغار و تتار\r\nيا رب اين بچهء تركان چه بتانند كه هست * ديدهء مردم نظار ازيشان خون بار\r\nهمه آميخته با تودهء گل تودهء مشك * همه آويخته از دانهء در دانهء نار\r\nنظر زهره و مريخ به هم يافته‌اند * كه همه رودنوازند و همه تيغ‌گذار\r\nبه گه رزم ندانند بجز اسب و سلاح * به گه بزم ندانند بجز بوس و كنار\r\nمنم آن‌كس كه همه‌ساله درين اندوهم * كه از اينان صنمى بينم اندوه‌گسار\r\nاز پى صحبت او چست بر او بندم دل * به در خيمهء او زود فروگيرم بار\r\nاو به من سنگ رها كرده ز بيم تهديد * من به دو كفش رها كرده ز بيم دستار\r\nور به آماج گهى در صنمى بينم خوش * راست گويى كه نديدست دلم صبر و قرار\r\nاز كمانش سه صفت بهره بگيرم چو كشد * زرد فامى و خميده قدى و نالهء زار \r\n\r\n","description":"","footnote":"","page_name":" 299 ","page_number":373},
  {"content":"\r\n\r\n راست گويى كه بر او عشق همىبازد تير * كه خروشنده رود از بر او عاشق‌وار\r\nاينت عيشى كه به ده بار ازو خوش‌تر مرگ * اينت فخرى كه به صد بار ازو خوش‌تر عار \r\n\r\n146 ابو جعفر واشى لاهورى\r\nو هو جعفر بن اسحاق الواشى بعضى او را از اهل لاهور و بعضى از اهل قاين دانند علىاىحال حكيمى دانا و شاعرى بينا بوده محمد عوفى در تذكرهء خود نوشته كه شرف الدّين احمد اديب دماوندى گفت كه نجيب الملك شرف الخواص ابو طاهر المطهر امتحانا او را به قصيده‌اى كه در هر بيتى عناصر اربعه را جمع كند مأمور كرد و وى در نهايت فصاحت و بلاغت از عهده برآمد به هر صورت از فضلا و فصحاى زمان خود بوده اين چند شعر از او قلمى مىشود :\r\n چشمت بسان نرگس و عارض چو نسترن * رخساره همچو لاله و لب چون گل انار\r\nكبكى به گاه رفتن و طوطى گه سخن * چرغى به گاه حمله و بازى گه شكار\r\nكافورم از گلاب سرشكم ترست از آنك * بر گل ز مشك و عنبر تر ساختى عذار\r\nكردى دو جوى لعل روان از دو جزع من * زان دو عقيق و زان دو رده درّ شاهوار\r\nآن را كه خورد بادهء عشقت پرير و دى * امروز مستى آرد و فردا كشد خمار\r\nچون ناى و چون كمانچه خروشانم و نژند * تا گيريم چو بربط و چون چنگ در كنار \r\n\r\n","description":"","footnote":"","page_name":" 300 ","page_number":374},
  {"content":"\r\n\r\n\r\n147 ابو العلاء گنجوى\r\nنامش نظام الدّين و از اهالى گنجه و ملك‌الشعراى زمان خود و استاد حكيم خاقانى و فلكى شيروانى در نزد ملوك شيروان معزز و مكرم بوده و مداحى شروان شاه منوچهر و فرزندانش را مىنموده حكايت رنجش وى از خاقانى و مهاجات ركيكهء او در كتب تذكره مسطور و مشهور است از آن عالم اشعار وى را ننگاشتن اولى اگرچه اشعار آن جناب كميابست و از آنچه به دست آمده قليلى قلمى شد .\r\n\r\nدر فخريه و تبراى از تهمت به مدح شيروان شاه منوچهر گويد\r\n ضميرم ابر و سخن گوهرست و دل دريا * زبان منادى اين گوهر و زمانه بها\r\nبه چون منى كه ز اقران خود سبق بردم * گر اهل گنجه تفاخر كنند هست سزا\r\nسخنوران به من ار اقتدا كنند سزد * از آن قبل كه منم قدوهء همه شعرا\r\nبنازد از نُكتم عقل بو على دقاق * ببالد از سخنم جان بو على سينا\r\nچو شد روان عمادى به من گذاشت شرف * چو رفت جان سنايى به من بماند سنا\r\nز لفظ و مرتبه و قوت و صفا نظمم * گمان برى كه ز نارست و آب و خاك و هوا\r\nاگر چو آتش و آب روان لطيف و قويست * چو خاك و باد ز هر ناكسم ذليل چرا \r\n\r\n","description":"","footnote":"","page_name":" 301 ","page_number":375},
  {"content":"\r\n\r\n تبارك اللّه پنجاه و پنج بشمردم * به شست ناشده پشتم چو شست گشت دوتا\r\nبسان چنگ شدم گوژپشت و مردم را * ز من نيايد زين پس مگر خروش و نوا\r\nز اهل دهر درين عمر بيكران يك‌تن * نيافتم كه در او راستى ببود و وفا\r\nهزار خصم مرا حاسدند از هر نوع * هزار شخص مرا قاصدند از هرجا\r\nچو من بصيرى فارغ نباشد از حاسد * چو من حكيمى خالى نباشد از اعدا\r\nبه هر ديارى بر چرخ قدر چون قمرم * درين ديار چرا گم شدم بسان سها\r\nگهى به شعر من اندر همىكنند دخول * گهى به خون من اندر همىكنند شنا\r\nنماند نقلى كز من نمىكنند دروغ * نماند هزلى كز من نمىكنند انشا\r\nدروغ‌تر سخنى اينكه شاه را گفتند * ابو العلاء كه تو را هست سيد الندما\r\nمخالفان را حال تو مىدهد اعلام * منافران را سرّ تو مىكند افشا\r\nبه حق گريهء داود و حق نوحهء نوح * به حق محنت ايوب و عصمت يحيى\r\nبه حق حرمت انجيل و عزت تورات * به سرّ صحف براهيم و رتبت بطحا \r\n\r\n","description":"","footnote":"","page_name":" 302 ","page_number":376},
  {"content":"\r\n\r\n به عزت شب معراج و حرمت حجاج * به حق كعبه و سنگ سياه و كوه صفا\r\nبه عارفان حقايق به عالمان علوم * به صوفيان مساجد به قاصدان غزا\r\nكزان عيوب كه در من منافقان گفتند * به هر محافل و مجلس به هر خلا و ملا\r\nمنزهم چو محمد ز گفتهء كفار * مقدسم چو معبد ز كعبهء ترسا\r\nچو گرگ يوسف پاكم ز خوردن يوسف * چو نفس يحيى آزادم از طريق خطا\r\nخدايگانا امروز عدل شامل توست * چو آستان خدا ملجأ همه ضعفا\r\nاگر نبودى بهر شهادت توحيد * ز لفظ خويش فكندى يقين عبارت لا\r\nنرفته دستت هرگز تهى بر دستى * مگر به ساقى در جام دادن صهبا\r\nنه هيچ خلق بديد از تو بىخطا زخمى * مگر قلم كه ببرى سرش نكرده خطا\r\nبه گاه حلم تو را كوه خواندمى گر كوه * به ما بشارت دادى به جايگاه صدا\r\nبه گاه جود تو را بحر خواندمى گر بحر * به وقت موج نكردى تلاطم و غوغا\r\nبه عدل و علم و به حلم و سخاى تو به جهان * نبود و نيست كسى از ملوك و از امرا \r\n\r\n","description":"","footnote":"","page_name":" 303 ","page_number":377},
  {"content":"\r\n\r\n نه راى تو به تهور نه عدل تو به نفاق * نه حلم تو به تكلف نه جود تو به ريا\r\nز لطف و بخشش كفّ تو خاره گردد موم * ز بيم ضربت تيغ تو خون شود خارا\r\nاگر ز لطف تو بويى به نخل پيوستى * به وقت بر همه بىخار آمدى خرما \r\n\r\nقطعه\r\n عمرى به چشم خويشتن از روى مردمى * جا دادمش كه گردد از اغيار ناپديد\r\nچون طفل اشك عاقبت آن شوخ شوخ‌چشم * از چشم من برآمد و بر روى من دويد \r\n\r\n148 ابو المؤيد بلخى\r\nاز حكما و شعراى زمان دولت سامانيه است با حكيم ابو المثل بخارايى معاصر بوده است همانا رونقى تخلص مىكرده از اشعارش چيزى در ميان نمانده از اوست :\r\n جانيست تيغ شاه كه ديد اين‌چنين شگفت * جانى كزو بود تن و جان همه خراب\r\nلرزان به جاى گوهر در جرم او پديد * جانهاى دشمنانش چو ذره در آفتاب \r\n\r\nو له\r\n نبيدى كه نشناسى از آفتاب * چو با آفتابش كنى مقترن\r\nچنان تابد از جام گويى كه هست * عقيق يمن در سهيل يمن \r\n\r\n","description":"","footnote":"","page_name":" 304 ","page_number":378},
  {"content":"\r\n\r\n\r\n149 ابا ليث طبرستانى جرجانى\r\nاز اعاظم حكما و اماجد فضلاى زمان خود بوده غيث سحاب فضل و كمال و ليث غاب جاه و جلال بوده از اهل جرجان و مضجعش در همان ديار فرخ بنياد طبع بلندى داشته اين چند بيت از نتايج طبع او قلمى شد :\r\n دلم ميان دو زلفت نهان شد اى مه‌روى * ز بهر آنكه ز چشمت همىبپرهيزد\r\nنه‌بينى آنكه چو مر زلف را به شانه زنى * سر دو زلف تو در شانه مىدرآويزد\r\nهمىبترسم كو را برون برد ز ميان * چو ديد چشمت زو رستخيز مىخيزد\r\nو گر بخسبد يك چشم‌زخم وقت سحر * نسيم زلف تو آن خفته را برانگيزد\r\nو گر ببيند غمّاز غمزهء تو دلم * هلاك جان بود ار جان ازو بنگريزد \r\n\r\nو له ايضا\r\n چيست اين باژگونه طبع فلك * گاه ديويست زشت و گاه ملك\r\nز بس اين پرگزافه قسمت او * از حقيقت دلم كشيده به شك\r\nبىخرد زو نشسته تكيه زده * زير ديباى زرش خز و فنك\r\nباخرد را ازو به خورد و به خواب * ز برش آتش‌ست و زير خنك\r\nگويى ار دهر كرده داد و كند * اين‌چنين داد كى بود ويحك\r\nدرك الاسفل است جاى اميد * به درج مرد كى رسد ز درك\r\nنيكبختى چو آب و من سمكم * او ز من دور چون سم از سمك\r\nديريابست تا كى اين گله زو * به جهان دم مزن ز لى و ز لك\r\nفلك از طبع برنگردد و تو * بىتكلف گله مكن ز فلك \r\n\r\n","description":"","footnote":"","page_name":" 305 ","page_number":379},
  {"content":"\r\n\r\n\r\n150 ابو زراعهء جرجانى\r\nمردى فاضل و كامل بوده از استادان كهن و بزرگان سخن است او را ابو زراعهء معمرى گويند . از اشعارش جز اين چند بيت به دست نيامد :\r\n هرآن كسى كه نباشد ز اخترش اقبال * بود همه هنر او به خلق نامقبول\r\nشجاعتش همه ديوانگى فصاحت حشو * سخن گزاف و كريمى فساد و فضل فضول \r\n* * *\r\n آنجا كه درم بايد انبار براندازم * وانجا كه سخن بايد چون موم كنم آهن\r\nچون باد همىگردد با باد همىگردم * گه با قدح و بربط گه با زره و جوشن \r\n\r\nدر فخريه گويد\r\n اگر به دولت با رودكى نه همسانم * عجب مكن سخن از رودكى نه كم دانم\r\nاگر به كورى چشم او بيافت گيتى را * ز بهر گيتى من كور بود نتوانم\r\nهزار يك زان كو يافت از عطاى ملوك * به من دهى سخن آيد هزار چندانم \r\n\r\n151 ابو على بن حسين مروى\r\nاز اكابر فضلاى دهر بوده محمد عوفى گفته كه وطن او نشابور است . علىاىحال شاعرى خوش‌طبع بوده و مداح سلطان علاء الدّين سكندر . اين چند بيت از اوست :\r\n زهى از روى شمشيرت قوى پشت مسلمانى * سليمانى و امرت را مسخر انسى و جانى \r\n\r\n","description":"","footnote":"","page_name":" 306 ","page_number":380},
  {"content":"\r\n\r\n به پيش صيت احسانت گه پيمودن عالم * صبا را پاى بر سنگ آمدست از تنگ مىدانى\r\nتو را زيبد كه هرروزى براى بندگى تا شب * نهد چون سايه پيش خاك در خورشيد پيشانى\r\nاگر خان خطا با تو ز كيش خود برون نايد * صواب آن است كز تيغش كنى در رزم قربانى\r\nزحل در بام هفتم چرخ اخضر رو به درگاهت * به شكل هندوى پير آمدست از بهر دربانى\r\nدهد از عكس خون كشتگان رزمگه تيغت * سپهر نيلگون را حمرت ياقوت رمانى\r\nتو آن شاهى كه بهر وزن بذل بىقياس تو * محيط نه فلك را وهم نپسندد به ميزانى\r\nقضاى محكمى گر ز آسمان سوى زمين آيد * اگر خواهى هم از راهش سوى دشمن بگردانى \r\n\r\n152 ابن الرشيد غزنوى\r\nاز فضلاى خوش‌طبع و از شعراى شيرين‌كلام در خراسان تربيت يافته گويند ملك الوزرا علاء الملك وى را تربيت كرده صاحب مراتب عالى بوده مدتها در اسفرار توطن نمود . بعضى او را اسفرارى الاصل و عزيزى تخلص دانند . به‌هرحال اين چند بيت از نتايج طبع او قلمى شد :\r\n زبان من ز شكر تو دهانى پرشكر دارد * دو چشم من به روى تو جهانى پرقمر دارد \r\n\r\n","description":"","footnote":"","page_name":" 307 ","page_number":381},
  {"content":"\r\n\r\n تو خورشيدى بدان نسبت قباى نيلگون پوشى * تو جوزايى بدان حجت كه جوزا هم كمر دارد\r\nشوم بر غاتفر عاشق اگر معلوم من گردد * كه زيبا همچو بالاى تو سروى غاتفر دارد\r\nمنم مولاى آن ساعت كه اندر جلوه با ياران * برانگيزى كميتت را چنان مرغى كه پر دارد\r\nتو مىتازى و عشاقت ز بيم چشم بدگويان * خداوندا نگه دارش اگر جاى خطر دارد\r\nچو رخسارت برافروزد فلك گويد به نام ايزد * زهى رويى بدين خوبى كه اين زيبا قمر دارد\r\nبناگوش چو سيمت را جهانى سغبه شد ليكن * از آن لذت كسى يابد كه با سيم تو زر دارد\r\nدل بيمار در عشقت چه بسيارست با لعلت * بگو تا شربتى سازد كه او بارى شكر دارد\r\nمن مسكين ز سوداى تو شبها بىخور و خوابم * گرم باور نمىدارى خيالت هم خبر دارد\r\nازين پيشم دلى بودى كنون با خود نمىبينم * مگر منزل به درگاه وزير دادگر دارد\r\nسپهدارى كه در هيجا ز هيبت بانگ كوس او * عدو را همچو مور و مار دايم كور و كر دارد\r\nز روى شست او تيرى كه بيرون جست بر دشمن * ز پشتش بگذرد پران اگر پنجه سپر دارد\r\nاگر محصول عالم را به دستش نسبتى باشد * خرد گويد كه با اين خرج دخل مختصر دارد \r\n\r\n","description":"","footnote":"","page_name":" 308 ","page_number":382},
  {"content":"\r\n\r\n خداوندا تو آن ذاتى كه مهر و كينت اندر دل * اگرچه اندكى باشد فراوان نفع و ضر دارد\r\nخلافت راستى خواهى به هر كشور كه ره يابد * بلاد و ساكنانش را به كل زير و زبر دارد\r\nبه روز بزم تو معدن ز عشق خدمتت خواهد * كه بيرون افگند هر زر كه در حجر حجر دارد \r\n\r\n153 ابو نصر فارابى\r\nو هو ملك الحكماء و استاد الفضلا ابو نصر محمد ترخان الفارابى ، معلم الثانى . آن جناب از مشاهير فلاسفه و حكماى اسلاميه بوده و در زمان آل بويه ظهور نموده در همهء علوم اكمل افضل گشته حالات و تصنيفاتش در كتب تواريخ و غيره مبسوطست در اواخر عمر قصد حج اسلام كرده از تركستان به ايران آمده و به شام رفته پس از يك سال توقف عزيمت مقصد نمود قطاع الطريق او را بكشتند . اين رباعى تيمنا نوشته شد :\r\n اسرار وجود خام و ناپخته بماند * وان گوهر بس شريف ناسفته بماند\r\nهركس به دليل عقل چيزى گفتند * آن نكته كه اصل بود ناگفته بماند \r\n\r\nخطاب به افلاك\r\n اى آنكه شما پير و جوان ديداريد * ازرق‌پوشان اين كهن‌ديواريد\r\nطفلى ز شما در بر ما محبوسست * او را به خلاص همتى بگماريد \r\n\r\n","description":"","footnote":"","page_name":" 309 ","page_number":383},
  {"content":"\r\n\r\n\r\n154 ابو بكر قهستانى\r\nگويند از علماى قهستان بوده و مذاق معاصرين خود را به شهد كلام خود شيرين مىنموده زياده از احوالش اطلاعى نيست گويند اين دو بيت از اوست - به نام ديگرى هم ديدم .\r\n اگر بتگر چنان صورت نگارد * مريزادا خجسته دست بتگر\r\nاگر آزر چنو تانست كردن * درود از جان من بر جان آزر \r\n\r\n155 ابو حنيفهء مروزى\r\nوى را ابو حنيفهء اسكافى گويند . همانا پدرش كفشگر بوده او را بعضى مروى و بعضى غزنوى دانسته‌اند در حكمت از شاگردان معلم ثانى ابو نصر فارابى بود . علىاىحال حكيم و فقيه و منشى بلكه جامع كمالات معقول و منقول بوده و دبير نوح بن منصور سامانى بوده نظامى عروضى سمرقندى نوشته كه چون اندازهء فضل او را نشناخته‌اند از بخارا به هرات رفت . چندى در نزد البتكين معزز بود بعد از شكست البتكين امير نوح بن منصور سامانى ديگرباره او را نزد خود برده دار الانشاء به دو سپرد و بيهقى در تاريخ غزنويهء محامد وى ذكر كرده گويد باعث بازگشت رجوع او به دار الانشاء من بودم . بارى چندى نيز در خدمت مسعود بن محمود غزنوى صاحب ديوان انشا بوده سلطان ابراهيم غزنوى نيز با وى كمال التفات نموده وى را اشعار متين است و سخنان شيرين است . اگرچه ديوان او در عرصه نيست بعضى از اشعارش را به دست آورده در اين دفتر ثبت كرده‌ام . مات فى سنهء 386 .\r\n چو مرد باشد در كار و بخت باشد يار * ز خاك تيره نمايد به خلق زر عيار\r\nفلك به چشم بزرگى كند نگاه در آنك * بهانه هيچ نيارد ز بهر خوردى كار\r\nبه قاب قوسين آن را برد خداى كه او * سبك نمايد در چشم خويش وحشت غار \r\n\r\n","description":"","footnote":"","page_name":" 310 ","page_number":384},
  {"content":"\r\n\r\n خدايگان فلكست و نگفت كس كه فلك * مكان ديگر دارد كش اندروست مدار\r\nاز آن قبل كه تو را ايزد آفريد ز خاك * ز چاكران زمينست گنبد دوار\r\nبدان اميد كه بر گوهر تو بوسه دهد * به‌سوى چرخ برد سال و ماه باد غبار\r\nاگر نديدى كوهى بگشت در يك خشت * يكى دو چشم بر آن راهوار خويش گمار\r\nنه آدمىست مگر لشكر تو خيل قضاست * كه بازشان نتوان داشت بر در و ديوار\r\nز بس ركوع و سجود حسام تو گويى * هوا مگر كه همىبندد آهنين دستار\r\nيكى در آنكه جگر كرد از پى غيرت * يكى در آنكه زبان كرد از پى زنهار\r\nچنان بسازد با حزم تو تهور تو * چنان كه رامش با طبع مردم مىخوار\r\nخدايگانا چون جامه‌اى است شعر نكو * كه تا ابد نشود پود او جدا از تار\r\nبسان كوه بپاى و بسان لاله بخند * بسان چرخ بتاز و بسان ابر ببار \r\n\r\nو له ايضا\r\n صد هزار آفرين رب عليم * باد بر ابر رحمت ابراهيم\r\nآفتاب ملوك هفت اقليم * كه به دو نوشد اين جلال قديم\r\nعندليب هنر كشيد نوا * و آمد از بوستان فخر نسيم\r\nگرچه از گشت روزگار [ و 
  ] جهان * در صدف دير ماند درّ يتيم\r\nشكر و منت خداى را كاخر * آن‌همه حال صعب گشت سليم\r\nز آسمان هنر درآمد جم * باز شد لنگ و لوك ديو رجيم\r\nشير دندان نمود و پنجه گشاد * خويشتن گاو فتنه كرد سقيم\r\nچه كند كار جادويى فرعون * كاژدهايى شد اين عصاى كليم\r\nهركه دانست مر سليمان را * تخت بلقيس را نخواند عظيم\r\nداند از كردگار كار كه شاه * نكند اعتقاد بر تقويم\r\nره نيابد به دو پشيمانى * زان كه باشد به وقت خشم حليم\r\nدارد از راى خوى خويش وزير * دارد از خوى نيك خويش نديم\r\nملكا خسروا خداوندا * يك‌سخن گويمت چو درّ نظيم \r\n\r\n","description":"","footnote":"","page_name":" 311 ","page_number":385},
  {"content":"\r\n\r\n پادشاه را فتوح كم نايد * چون زند لهو را ميان به دونيم\r\nهركه را وقت آن بود كه كند * مادر مملكت ز شير فطيم\r\nخويشتن دارد او دوهفته نگاه * هم بر آن‌سان كه از غنيم غنيم\r\nباز شطرنج ملك با دوسه تن * به دو چشم و دو رنگ بىتعليم\r\nتا چه بازى كند به بخت حريف * تا چه دارد زمانه زير گليم\r\nتيغ برگير و مى ز دست بنه * گر شنيدى كه هست ملك عقيم\r\nبا قلم چونكه تيغ يار كنى * درنمانى ز ملك هفت اقليم\r\nنه فلان جرم كرد و نه به همان * نه به كس بود اميد و نيز كس بيم\r\nهرچه بر ما رسد ز نيك و ز بد * باشد از حكم كردگار كريم\r\nمرد بايد كه مار گرزه بود * نه نگار آورد چو ماهى شيم\r\nمار و ماهى نبايدش بودن * كه نه اين و نه آن بود خوش و خيم\r\nدون‌تر از مرد دون كسى بمدار * گرچه دارند هركسش تعظيم\r\nعادت [ و 
  ] رسم اين گروه ظلوم * نيك ماند چو بنگرى به ظليم\r\nتا بود قد نيكوان چو الف * تا بود زلف دلبران چون جيم \r\n\r\nو له ايضا\r\n سر تو سبز باد و روى تو سرخ * آنكه بدخواه در عذاب اليم\r\nآفرين باد بر آن عارض پاكيزه چو سيم * وان دو زلفين سياه تو بدان شكل دو جيم\r\nاز سراپاى توام هيچ نيايد در چشم * اگر از خوبى تو گويم يك هفته مقيم\r\nماه و ماهى را مانى تو ز روى و اندام * ماه ديده‌ست كسى نرم‌تر از ماهى شيم \r\n\r\n","description":"","footnote":"","page_name":" 312 ","page_number":386},
  {"content":"\r\n\r\n به يتيمى و دوروييت چرا طعنه زنند * نه گلست آنكه دورويست و نه در آنكه يتيم\r\nگر نيارامد زلف تو عجب نبود از آنك * برجهاندش همه آن درّ بناگوش چو سيم\r\nخواهمت وصل و ندارم ز پى وصل تو زر * مرد با همت را فقر عذابيست اليم\r\nدژم و ترسان كى بودى آن چشمك تو * گر نكرديش بدان زلف چون زنگى بيم\r\nزلف تو كيست كه او بيم كند چشم تو را * يا كيى كئى تو كه كنى بيم كسى را تعليم\r\nاين دليرى و جسارت نكنى بار دگر * گر شنيدستى نام ملك هفت اقليم\r\nخسرو ايران مير عرب و شاه عجم * قصهء موجز سلطان جهان ابراهيم\r\nآنكه چون جد و پدر از همه احوال مدام * ذاكر و شاكر ما بيش تو از رب عليم\r\nپادشا در دل خلق و پارسا در دل خويش * پادشا كايدون باشد نشود ملك سقيم\r\nننمايد به جهان هيچ هنر تا نكند * در دل خويش بر آن همت مردان تقديم\r\nطالب و صابر و بر سرّ دل خويش امين * غالب و قادر و بر منهزم خويش رحيم\r\nهمت اوست چو چرخ و درم او چو شهاب * طمع پير و جوان باز چو شيطان رجيم \r\n\r\n","description":"","footnote":"","page_name":" 313 ","page_number":387},
  {"content":"\r\n\r\n بى از آن كامد ازو هيچ خطا از كم و بيش * سيزده سال كشيد او ستم دهر ذميم\r\nسيزده سال اگر ماند در خلد كسى * بر سبيل حبس آن خلد نمايد چو جحيم\r\nسيزده سال شهنشاه بماند اندر حبس * كز همه نعمت گيتيش بدى صبر نديم\r\nهم خدا داشت مر او را ز بد خلق نگاه * گر چه بسيار جفا ديد به هرگونه ز بيم\r\nچو دهد ملك خدا بازهم بستاند * پس چرا گويند اندر مثل « الملك عقيم »\r\nخسروا شاها ميرا ملكا دادگرا * پس ازين طبل چرا بايد در زير گليم\r\nرسم محمودى كن تازه به شمشير قوى * كه ز پيغام زمانه نشود مرد خصيم\r\nتيغ بر دوش نه و از دى و از دوش مپرس * گر بخواهى كه رسد نام تو تا ركن حطيم\r\nكيست از تازى و از ترك درين صدر بزرگ * كه نه اندر دل او دوسترى از زر و سيم\r\nبا چنين پيران لا بلكه جوانان چنين * زود باشد كه شود عقد خراسان تنظيم\r\nآنچه از سيرت نيكو تو همى نشر كنى * نه فلان خسرو كرد و نه امير و نه زعيم\r\nچه زيانست اگر گفت ندانست كلام * كز عصا مار توانست همىكرد كليم \r\n\r\n","description":"","footnote":"","page_name":" 314 ","page_number":388},
  {"content":"\r\n\r\n حاسد امروز چنين متوارى گشت [ ست 
  ] و خموش * دى همى باز ندانستمى از دابشليم\r\nمرد كو را نه هنر باشد و نه نيز گهر * حيلت اوست خموشى چو تهيدست غريم\r\nشكر كن شكر خداوند جهان را كه بداشت * به تو ارزانى بىسعى كس اين ملك قديم\r\nنه فلان كرد و نه به همان و نه پير و نه جوان * نه ز تحويل سر سال بد و نه تقويم\r\nبلكه از حكم خداوند جهان بود همه * از خداوند جهان حكم و ز بنده تسليم\r\nشاد و خرم زى و مى مىخور از دست بتى * كه بود جايگه بوسهء او تنگ چو ميم \r\n\r\nو من قصائده رحمه اللّه فى مدح السّلطان ابراهيم الغزنوى\r\n شاه چو دل بركند ز بزم و گلستان * آسان آرد به چنگ مملكت آسان\r\nكيست كه گويد تو را نگر نخورى مى * مىخور و داد طرب ز بستان بستان\r\nشير خور و آن‌چنان مخور كه به آخر * زو نشكيبى چو شيرخواره ز پستان\r\nشاه چه داند كه چيست خوردن و خفتن * وين‌همه دانند كودكان دبستان\r\nمار بود دشمن و بكن دندانش * زو مشو ايمن اگرش باشد دندان\r\nاز عدو آنگه حذر نما كه شود دوست * وز مغ ترس آن زمان كه گشت مسلمان\r\nنامهء نعمت ز شكر عنوان دارد * بتوان دانست حشو نامه ز عنوان\r\nشاه چو بر خود قباى عجب كند راست * عزل بدرّدش تا به بند گريبان\r\nمأمون آن كز ملوك دولت اسلام * هرگز چون او نديد تازى و دهقان\r\nجبه‌يى از خز داشت بر تن چندانك * سوده و فرسوده گشت بر وى و خلقان\r\nمر ندما را از آن فزود تعجب * كردند از وى سؤال از سبب آن \r\n\r\n","description":"","footnote":"","page_name":" 315 ","page_number":389},
  {"content":"\r\n\r\n گفت ز شاهان حديث ماند باقى * در عرب و در عجم نه توزى و كتّان\r\nشاه چو بر خز و بز نشيند و خسبد * بر تن او بس گران نمايد خفتان\r\nملكى كان را به درع گيرى و زوبين * دادش نتوان به آب حوض و به ريحان\r\nچون دل لشكر ملك نگاه ندارد * درگه ايوان چنان كه درگه ميدان\r\nكار چو پيش آيدش بود كه به ميدانش * خوارى بيند ز خوار كردهء ايوان\r\nگرچه شود لشگرى به سيم قوىدل * آخر دلگرميى ببايدش از خوان\r\nدار نكو مر پزشك را گه صحت * تات نكو دارد او به داروى و درمان\r\nزهد مقيد بدين و علم به طاعت * مجد مقيد به جود و شعر به ديوان\r\nخلق به صورت قوى و خلق به سيرت * دين به سريرت قوى و ملك به سلطان\r\nشاه هنرپيشه مير ميدان مسعود * بسته سعادت هميشه با او پيمان\r\nاى به تو آراسته هميشه زمانه * راست بدان‌سان كه باغ در مه نيسان\r\nراوى گر دعوت نبوت سازد * به ز كف تو نيافت خواهد برهان\r\nقوت اسلام را و نصرت حق را * حاجت پيغمبرى و حجت ايمان\r\nدست قوى دارى و زبان سخنگو * زين دو يكى داشت باز موسى عمران\r\nشكر خداوند را كه باز بديدم * نعمت ديدار تو درين خرم ايوان\r\nچون به سلامت به دار ملك رسيدى * باك نداريم اگر بميرد به همان\r\nدر مثل است اينكه چون به جاى بود سر * نايد كم مرد را زبونى اركان\r\nدشمن تو گر به جنگ رخت تو بگرفت * ديو گرفت از نخست تخت سليمان\r\nور تو ز خصمان خويش رنجه شدى نيز * مشترى اينك نه رنجه گشت ز كيوان\r\nكار ز سر گير و اسب و تيغ دگر كن * خاصه كه پيدا شد از بهار زمستان\r\nدل چو كنى راست با سپاه و رعيت * آيدت از يك‌رهى دو رستم دستان\r\nزان كه تويى سيد ملوك زمانه * زان كه تو را برگزيد از همه يزدان\r\nشير و نهنگ و عقاب زين خبر تو * خيره شوند اندر آب و بحر و بيابان\r\nكس نكند اعتقاد بر كرم خويش * تا نكنىشان به خوان دشمن مهمان\r\nگر پرى و آدمى دژم شد زين حال * نايد كس را عجب ز جملهء حيوان \r\n\r\n","description":"","footnote":"","page_name":" 316 ","page_number":390},
  {"content":"\r\n\r\n مى نخورد لاله برگ و نيز نخندد * تا ندهى هر دو را تو زين پس فرمان\r\nخسرو ايران تويى و بودى و باشى * گرچه فزونت زيان نبود ز نقصان\r\nآنكه به جنگ خدا بشد به جهالت * تيرش در خون زدند از پى خذلان\r\nفرعون آن روز غره شد كه به خواندن * نيل بشد چند باز از پى هامان\r\nقاعدهء ملك ناصرى و يمينى * محكم‌تر [ ا 
  ] ز آن شناس در همه كيهان\r\nكاخر زين هول زخم تيغ ظهيرى * با تن خسته زدند جملهء خصمان\r\nگر نتواند كشيد اسب تو را نيز * پيل كشد مر تو را چو رستم دستان\r\nگر بپذيرى رواست عذر زمانه * زان كه شدست او ز فعل خويش پشيمان \r\n\r\n156 ابو الفاتح هروى\r\nو هو امير ابو الفاتح عبد الكريم بن احمد الحاتمى الهروى از سلاطين بزرگ‌منش بوده و از امراى نيكوروش صاحب لب الالباب گفته كه در تازى و پارسى اشعار بسيار دارد . بزرگى باهمت و پرشوكت بوده است . زياده از حالش خبرى نيست .\r\n\r\nو له\r\n آمد بهار خرم و فرخنده روزگار * آراست مشكبار جهان را بهشت‌وار\r\nباران بهمنى همه ياقوت گشت و در * امطار ابر گشت همه درّ آبدار\r\nصحرا ز لاله و گل زرد و سپيد و سرخ * گويى در آب عكس ستاره‌ست بىشمار\r\nصلصل به غلغل اندر با بلبل از نشاط * قمرى سرودگوى شده بر سر چنار\r\n[ من يار فاخته شده اندر فراق دوست * او نزد يار خويش و مرا هجر يار يار 
  ] \r\n\r\n","description":"","footnote":"","page_name":" 317 ","page_number":391},
  {"content":"\r\n\r\n\r\n157 ابى طيب سرخسى\r\nاز اماجد شعراست و از اكابر فضلا . زياده از احوال او اطلاعى نيست .\r\n اى پادشاه روى زمين دور از آن توست * انديشهء تقلب دوران كن و زمان\r\nبيخى نشان كه دولت باقيت بر دهد * كاين باغ عمر گاه بهارست و گه خزان\r\nچون كام جاودان متصور نمىشود * خرم كسى كه زنده كند نام جاودان \r\n\r\n158 ابو البركات بيهقى\r\nاسمش مجد الدّين از فضلا و حكماى روزگار خود بوده مدتى مداحى تاج الدّين ، رئيس خراسان را مىنموده شاعريست بليغ و فصيح و اشعارش شيرين و مليح و عرصهء خيالش فسيح پايهء كلامش رفيع و قدرش منيع از اوست :\r\n آمد گه وداع به چشم آن مه ختن * دو جزع پرفتور و دو ياقوت پرفتن\r\nبر در ز لعل ميم و در آن ميم صد شكر * بر گل ز مشك جيم و در آن جيم صد شكن\r\nلؤلؤ چكان ز نرگس بر لاله از عتاب * سنبل چنان به فندق از صدغ بر سمن\r\nچون ياسمين كه باشد نسرين بر او صبا * يا آسمان كه دارد پروين بر او سكن\r\nمىريخت بر صحيفهء گلبرگ ناردان * مىكند نار تازهء سيمين ز نارون\r\nرضوان تو گفتىاى كه به ماسوره‌هاى سيم * شبنم همىبچيند از برگ نسترن\r\nگفتا كه اى وصال تو يك روزه همچو گل * من بر تو همچو بلبل دلخسته مفتتن\r\nگيرم كه تيره شد ز حوادث صفاى تو * آخر كجا شد آن‌همه عهد و وفاى من\r\nبر كف شراب مى چه كنى زحمت سراب * در بر سهيل مى چه كنى زورق يمن\r\nگفتم رهين عشقم اما زمام حكم * دارد سفر به قبضهء تقدير مرتهن \r\n\r\n","description":"","footnote":"","page_name":" 318 ","page_number":392},
  {"content":"\r\n\r\n كردم تو را وداع و برآسودى از صداع * رفتيم « عزّ جارك با الجد و الطعن »\r\nخيز اى غلام و ساز كن آن ادهم اين حديث * دارد شجون و هيچ نزايد بجز شجن\r\nزين هيكلى لطيف نه چونان كه لامعى * مىراند سوى بارگه احمد حسن\r\nآورد پيش و شانه زدش زلف تابدار * همچون يكى صنم كه بيارايدش شمن\r\nگفتى يكى عروس بديعست از حبش * از عنبرش سراغج و از مشك پيرهن\r\nسيمرغ حسن بود و ليكن ز پنج مرغ * بودش سبب مركب و اخلاق مقترن\r\nهمت ز باز و فر ز هماى و تك از نعام * طوق غبب ز فاخته طاقت ز كرگدن\r\nزين كردمش به لطف و نشستم بر او به لعب * همچون فريشته كه نشيند بر اهرمن\r\nراهى چو چشم مور و درو حلقه كرده مار * بو سهل بود سهلش و حزنش ابو الحزن\r\nاز دست چپ هلال چو سيمين يكى كمان * وز دست راست روز چو زرين يكى مجن\r\nگفتى هلال يوسف و شب تيره چاه بود * عيوق دلو و بسته مجره بر او رسن\r\nاز راى اوست چشمهء خورشيد را رمد * وز جود اوست ديدهء اميد با وسن\r\nشش چيز دادش ايزد خالى ز شش وسخ * اين منت از خداى رئوفست و ذو المنن\r\nنفس از هوا سر از هوس و همت از ملال * دست از درم دل از غضب و جبهه از عصن\r\nاى يوسف زمانه نگه كن كه اين رهى * چون گرگ فارغست چو يعقوب ممتحن\r\nگر دشمنى قميص غرض را به خون زور * آلوده كرد مشنو از آن بىخرد سخن\r\nسوگند مؤمنان به خدا و بشير صدق * و آنگه به حق سيد سادات بوالحسن\r\nسوگند قاضيان به خدايى كه بركشيد * هفت آسمان و كرد درو انجم انجمن\r\nسوگند صوفيان به صفا و به طيب وقت * سوگند عارفان به وفا و به حسن ظن\r\nسوگند اهل معنى بالصلح و الوفا * سوگند اهل تقوى بالفرض و السنن\r\nسوگند عاشقان به وصال و كنار و بوس * روز وداع موقف احباب در دمن\r\nسوگند ابلهان كه مرا مرده بينيا * و آنگه به دست خويش به پيچيده در كفن\r\nگر گفته‌ام به نقص غبار سمند تو * لفظى به هيچ صورت و رمزى به هيچ فن\r\nدر ذكر و در حكايت [ و 
  ] در شعر و در غزل * در شكر و در شكايت و در سرّ و در علن\r\nدر من حسد كرا و ز من درد دل چراست * نه راح در دل من و نه روح در بدن \r\n\r\n","description":"","footnote":"","page_name":" 319 ","page_number":393},
  {"content":"\r\n\r\n نه مل نه مال دارم و نه فرش و نه بساط * نه زر نه زور دارم و نه رحل و نه عطن\r\nخوشباش و ملك دار و جهان‌گير و زر ستان * خالى مباد هرگز در آمد و شدن\r\nدستت ز جام زرين پاى از ركاب سيم * پشتت ز بالش و برت از گل‌رخ ختن \r\n\r\n159 احمد الكافى\r\nو هو فريد الدّين احمد بن محمد ايزديار الكافى گويند به فضائل انسانى و خصايل روحانى متصف بوده و سلطان غياث الدّين بن سام ديوان انشا را به وى مفوض فرموده در زمان الناصر لدين اللّه از آن سركار التفاتها به وى شده گذشته از انشا خوش‌نوشتى و در مدح سلطان غياث الدّين قصيده گفته كه نام گل و مى در هر بيت تغزل لازم ساخته و در مديحه نيز به لزوم آفتاب و سايه پرداخته گويند چند بيت از اين قصيده با قاضى منصور اورجندى توارد يافته است . از آن جناب است :\r\n\r\nدر تغزل گل و مى لازم كرده به مدح سلطان غياث الدّين و در مديحه سايه و آفتاب\r\n اى گل و مى را به رخسار و لب تو افتخار * چون گل ميگون به بار آمد مى گلگون بيار\r\nشكل گل چون شكل جام و رنگ مى چون رنگ گل * هست گويى هر دو را از هم صفتها مستعار\r\nگل ز مى جويد شعاع و مى ز گل گيرد فروغ * با گل و مى عيش كن بىزحمت خار و خمار\r\nباغ را بىگل كجا باشد درين هنگام قدر * جام را بىمى كجا باشد درين موسم قرار \r\n\r\n","description":"","footnote":"","page_name":" 320 ","page_number":394},
  {"content":"\r\n\r\n خاصه چون سلطان اعظم گل به پيش و مى به دست * مطربان را خواند پيش و بندگان را داد بار\r\nسايهء يزدان غياث دين و دنيا كافتاب * زان بيارايد چمن كز راى او دارد شعار\r\nشهريارى كافتاب و سايهء اقبال او * بر سپاه سعد و نحس اختران شد كامكار\r\nآفتاب سايه‌دارست او جهان را گاه عدل * سخت نادر باشد الحق آفتاب سايه‌دار\r\nسايه‌پروردست خصمش ز آفتاب تيغ او * همچو سايه ز آفتاب از بهر آن جويد فرار\r\nاز براى سايهء او خاك را خدمت كنند * آفتاب اندر مسير و آسمان اندر مدار\r\nاز پى فخر آسمان هردم وصيت مىكند * كافتابا سايهء رايات او را سجده آر\r\nور مثل صد شهريارش باشد اندر روز كين * ز آفتاب او را به سايه كى گذارد شهريار\r\nهمچو سايه از هما آمد سليمان بر جهان * آفتاب دولتش كايمن بماندست از غبار\r\nگر همىخواهى قياس شاه و خصم شاه كرد * سايهء شب را ببين با آفتاب روزگار\r\nگر به صورت آفتابى گردد آن كش دشمنست * سايهء اعلام منصورش برآرد زو دمار \r\n\r\n","description":"","footnote":"","page_name":" 321 ","page_number":395},
  {"content":"\r\n\r\n\r\n160 اختيار الدّين على ابى نصر شيبانى\r\nاز ارباب دولت و اصحاب شوكت بوده در خدمت سلطان سنجر سلجوقى كمال قدر و جاه و نهايت عزت و پايگاه داشتى و از خامهء طبع آثار فضيلت و شيرين‌سخنى بر صفحهء روزگار گذاشتى اين چند بيت از نتايج طبع او قلمى شد :\r\n\r\nدر مدح سلطان بهاء الدّين سام گويد\r\n چو از عكس رخ آيينهء خور * ملمع شد فضاى چرخ اخضر\r\nچنان بد زير عكس مهر گردون * كه نيلى قطره در آب معصفر\r\nچنان چون نفس نادان در تعلم * پذيرد هر زمانى علم ديگر\r\nهمىشد روشن از زنگ كدورت * هواى باختر از نور خاور\r\nبه درياى تفكر عقل فياض * شده غواص معنيهاى مضمر\r\nندا آمد سوى شمس ضميرم * نداى دلپذير [ و 
  ] روح‌پرور\r\nكه اى مقصود موجودات كيهان * كه اى مقبول ابراهيم آزر\r\nاگر خواهى مراد هر دوعالم * كه گردد مر تو را يك‌يك ميسّر\r\nهمىبايد خراميدن به تحقيق * به عزم صيد شاه هفت كشور\r\nبه وجه بندگى پس زود بشتاب * چو بخت اندر ركاب شه برابر\r\nبهاء الدّين و الدنيا ملك سام * خداوند ملك قدر فلك فر\r\nبه دور عدلش اندر آتش و آب * مكان سازند ماهى و سمندر\r\nسمندر را غذا آيد ز دريا * چو ماهى را مفرح گردد اخگر\r\nاگر بر شعله‌هاى آتش چرخ * كند عرضه نهيبت آب خنجر\r\nچو خون اندر عروق زهرخورده * به دود اندر فسرده گردد آذر \r\n\r\n","description":"","footnote":"","page_name":" 322 ","page_number":396},
  {"content":"\r\n\r\n\r\nو له\r\n بتا متاب سيه‌زلف بر سپيد پرند * بدين فسون نتوانى مرا كشيد به بند\r\nيكى زنى را ماند به گرد چشم تو زلف * به حال نزع به مهد اندرش يكى فرزند\r\nچنان كه مادر هنگام ناتوانى طفل * به هم برآيد تن ناتوان و حال نژند\r\nچنانش بينم آشفته‌حال و سوخته‌دل * كه گويى ايدون مىبگسلد ز جان پيوند\r\nخطا در اول كرد او كه طفل چون شد زار * خلاف راى طبيبش به مهد طيب افگند\r\nكه ديده بود كه از بوى به شود بيمار * كه گفت بايد بر خسته مشك بپراكند\r\nزنان خردشان بسيار كوته‌ست بلى * به خاصه كايزدشان قامتى بداد بلند\r\nدلا ز مهر زنان جز زيان نبينى سود * به طمع حورى دل در بهشت نيز مبند\r\nخنك مرا كه دل آزاد شد ز مهر زنان * اگرچه در خم يك زلف دير ماند به بند\r\nكنون بجست و دگر پاىبست مىنشود * كمند ديده نيفتد دگر به خم كمند \r\n\r\n161 ارشدى سمرقندى\r\nگويند وى همان استاد رشيدى است كه ابو محمد نامش بوده است در زمان دولت سلطان ملكشاه و قدر خان ايشان را مداحى نموده شعراى آن زمان مانند امير معزى و امير مسعود بن سلمان او را مدحها گفته‌اند و به استاديش پذيرفته‌اند در ميان وى و عمعق بخارى مناظرات و مباحثات شده كه مشهورست مثنوى « مهر و وفا » از منظومات اوست . اگرچه اشعارش كمياب است از آنچه به دست آمده برخى را تيمنا و تبرّكا در اين كتاب مستطاب ثبت نمود و اين دوسه بيت در ديوان سنايى نيز ديده شده :\r\n اين نه زلفست آنكه او بر عارض رخشان نهاد * صورت حوريست كاو بر عدل نوشروان نهاد \r\n\r\n","description":"","footnote":"","page_name":" 323 ","page_number":397},
  {"content":"\r\n\r\n توبه و سوگند ما را تاب از هم باز كرد * زلف را تا تاب داد و بر رخ تابان نهاد\r\nگفت مستم خوانى و بر وعدهء من دل نهى * ساده‌دل مردا كه دل بر وعدهء جانان نهاد \r\n\r\nو له ايضا\r\n اى كف راد تو در جود به از ابر بهار * خلق را با كف تو ابر بهارى به چه كار\r\nعالمى را دل از افشاندن باران كفت * خوش و خرم شده و آراسته چون باغ بهار\r\nاى تو ابرى كه ز جود تو شود دى نوروز * اى تو شمسى كه ز نور تو شود ليل نهار\r\nابر چون خوانمت اى خواجه كه شد ابر مطير * نزد تو حيران وز دست تو سرگشته و خوار\r\nشمس كى گويمت اى خواجه كه شد شمس منير * پيش تو پنهان وزروى تو آسيمه و زار\r\nاز كف تو همه رنجوران آسوده شدند * كه كفت معجز عيساست جهانى بيمار\r\nنام نيكو نتوان يافتن الا به دو چيز * دانش و جود و ازين گيرد مردم مقدار \r\n\r\nو له ايضا\r\n برين اميد خميده همىشود مه نو * مگر كه نعل شود زير پاى اسبش در\r\nدرست گردد مه باز چون دوهفته گذشت * بدانكه گردش از تير حادثات سپر \r\n\r\n","description":"","footnote":"","page_name":" 324 ","page_number":398},
  {"content":"\r\n\r\n\r\nو له ايضا\r\n اى ز نعل مركبانت صحن عالم پرهلال * آفتابى در معالى آسمانى در جلال\r\nتيغ تو روز وغا آماده كرده گنج فتح * دست تو گاه سخا بر باد داده گنج و مال\r\nنيست از پاكيدن كفار تيغت را ستوه * نيست از بخشيدن اموال طبعت را ملال\r\nاز ضمير روشن تو اختران گيرند نور * از لقاى فرخ تو خسروان گيرند فال\r\nعيش بدگوى تو تيره همچو ايام فراق * عمر بدخواه تو كوته همچو شبهاى وصال\r\nاز هراس تو نهان كردند ماران دست و پاى * در پناه تو برآوردند موران پرّوبال\r\nديدهء تقوى ز نور عدل تو دارد بصر * چهرهء معنى ز حسن لفظ تو گيرد جمال\r\nتيغ تو در هر دماغى جاى سازد چون هوس * خيل تو در هر مضيقى راه دارد چون خيال\r\nرمح تو در عيبه‌هاى جوشن گردان شود * سخت آسان همچو اندر رخنهء دندان خلال\r\nشهريارا بابل و خوارزم جاى سحر شد * سحر اين عين الرشاد و سحر آن عين الضلال\r\nخطهء بابل اگر گشته‌ست پرسحر حرام * شد ز طبعم خطهء خوارزم پرسحر حلال\r\nتا بود جايز دو اختر را به يك جا اقتران * تا بود حاصل دو كوكب را به يك جا اتصال \r\n\r\n","description":"","footnote":"","page_name":" 325 ","page_number":399},
  {"content":"\r\n\r\n كوكب احباب تو بادا هميشه در شرف * اختر اعداى تو بادا هميشه در و بال \r\n\r\nدر مدح سلطان قدر خان جبرئيل گويد\r\n شاه اعظم خسرو ترك و عجم فخر امم * پادشاه چين قدر خان و خداوند جهان\r\nبو المعالى جبرئيل آن شاه كو را جبرئيل * با ملائك مدح گويد هر زمان در آسمان\r\nآن شنيدستى كه اين صاحبقران مردى بود * پير دولت صعب هيبت نيك سيرت خوب‌سان\r\nپاك‌اصل و راددست و شرمگين و نيك‌خوى * باتواضع باديانت باامانت باامان\r\nگه بسوده پاى او در اول مشرق ركاب * گه گرفته دست او در آخر مغرب عنان \r\n\r\nو له\r\n شاه ابو الفتح آسمان فتح و تأييد [ و 
  ] ظفر * آفتاب ملك و شمع دولت و بنياد دين\r\nز آسمان آمد ملك‌شاهش لقب زيراكه هست * طالعش در آسمان با ملك و با شاهى قرين\r\nقيصر رومش ز يك‌سو خدمت آرايد همى * وز دگر سو طاعتش آرد همى فغفور چين\r\nآسمان مر تخت آن شه را به تارك برنهد * كو به خدمت پيش اين شه بر زمين بنهد جبين \r\n\r\n","description":"","footnote":"","page_name":" 326 ","page_number":400},
  {"content":"\r\n\r\n\r\nدر جواب امير مسعود بن سعد سلمان گويد\r\n رسيد شعر تو اى تاج شاعران بر من * چو نوشكفته گل اندر بهار گرد چمن\r\nنه گل كه باغ به هنگام نوبهار درو * بنفشه و گل و شمشاد و ارغوان و سمن\r\nنه باغ بلكه بهشت و بهشت نه كه درو * هزار عدن ببينى ميان هر معدن\r\nچو دولتى كه به‌سوى كمال دارد رو * كه محنتش نتواند شدن به پيرامن\r\nچه صورتى كه كند فكر فيلسوف بدانك * ز عقل دارد روح و ز روح پيراهن\r\nنه مشك و مى را گفته نسيم او خوش‌بو * نه مهر و مه را خوانده فروغ او روشن\r\nايا چو اصل بزرگى بزرگ در همه‌وقت * ايا چو عقل تمامى تمام در همه فن\r\nسپاه علم تو را هست صد هزار علم * درخت فنّ تو را هست صد هزار فنن\r\nتو آن بزرگ وزيرى كه از بلاغت توست * بلندقدر معانى و راست قدر سخن\r\nچه ساحريست كه كلك تو مىكند گه نظم * ز مشك تبت بر سيم پخته در عدن\r\nچه مركبيست كه چون بر بياض دارد سير * مر اسب دور فلك را كند حرون ز حزن\r\nبه تير ماند و زخمش درون شود به عدو * و گر ز مركز عالم كند عدوش مجن \r\n\r\n","description":"","footnote":"","page_name":" 327 ","page_number":401},
  {"content":"\r\n\r\n شبست خطش و معنيش روز و طرفه بود * ميان تيره‌شب اندر گرفته روز وطن\r\nدهان او افق شرق نيست اى عجبى * چرا همى شب و روز آيدش برون ز دهن \r\n\r\nقطعات و رباعيات\r\nگويند اين قطعه كه به نام انورى مشهور است او در مدح مسعود سعد سلمان گفته :\r\n تو وزيرى و منت مدحت‌گوى * دست من بىعطا روا بينى\r\nرو وزارت به من سپار و مرا * مدحتى گوى تا عطا بينى \r\n\r\nو له\r\n كسى كزو هنر و عيب بازخواهى جست * بهانه ساز و به گفتارش اندر آر نخست\r\nسفال را ز تپانچه زدن به بانگ آرند * به بانگ گردد پيدا شكستگى ز درست \r\n* * *\r\n اين چرخ كه او آب هنرمند برد * در آتش انديشه مرا چند برد\r\nآيا به كدام خاك درخواهم جست * بادى كه مرا سوى سمرقند برد \r\n\r\nو له\r\n اى چون گل سرخ دست‌مال همه‌كس * چون ديدهء نرگس نگران هر خس\r\nمانند بنفشه سرنگونى ز هوس * چون لاله ز تو رنگ به كار آيد و بس \r\n* * *\r\n بر ياد تو بىتو اين جهان گذران * بگذاشتم اى ماه و تو از بىخبران\r\nدست از همه شستم و نشستم به كران * چون بىتو گذشت بگذرد بىدگران \r\n\r\n","description":"","footnote":"","page_name":" 328 ","page_number":402},
  {"content":"\r\n\r\n\r\n162 ازهرى هروى\r\nاسمش جمال الدّين محمد و از فحول شعراى امجد بوده محمد عوفى او را به كمالات ستوده از قصيده كه در مدح سراج الملك تاج الدّين محمد گفته است نوشته شد :\r\n اى در غم تو گشته مرا چشمه‌سار چشم * ناخورده مى چراست تو را پرخمار چشم\r\nخونم هدر مكن كه به سيلابهاى خون * خود مىنهد سزاى من اندر كنار چشم\r\nجايى رسيده كار كه بىوصل روى تو * با هجر تو به كشتن من گشته يار چشم\r\nدادى به وصل وعده و گفتى ز روى طنز * چيزى كه كس نيافت تو از ما مدار چشم\r\nگر وعدهء وصال تو جانا روا نشد * بارى مرا سفيد شد از انتظار چشم\r\nگر تيره گشته چشمم دارم روا از آنك * بىروى تو نيايد ما را به كار چشم\r\nنىنى چراست تيره كه هر روز مىشود * روشن ز نور طلعت فخر كبار چشم\r\nصدرى كه صيت يوسف جاهش به خاصيت * روشن كند جهان را يعقوب‌وار چشم\r\nدر ملك‌شاه خواجهء صاحبقران تويى * زان سان كه بر حواس بود شهريار چشم\r\nبرمىكشد ز دشمن جاهت به دست قهر * چرخ زمردى چو زمرد ز مار چشم\r\nرستم‌صفت چو قهر تو افگند ناگهان * بر ظلم و فتنه از قبل كارزار چشم\r\nاين را به دشنه كرده چو سهراب كرده چاك * وان را به تير خست چو اسفنديار چشم \r\n\r\n163 استغنائى نيشابورى\r\nو هو ابو المظفر نصر بن محمد از فحول فصحاى زمان آل سامان و آل بويه بوده مانند اكثر متقدمين شعرش كمياب و اين دو بيت از آن جناب است :\r\n به ماه ماندى اگر هستيش زلف سياه * به زهره ماندى اگر باشديش مشكين خال \r\n\r\n","description":"","footnote":"","page_name":" 329 ","page_number":403},
  {"content":"\r\n\r\n رخانش را به يقين گفتمى كه خورشيدست * اگر نبودى خورشيد را كسوف و زوال \r\n\r\n164 اشهرى نيشابورى\r\nاو را حكيم شاهفور گفتندى گويند با ظهير الدّين فاريابى مجانس و مصاحب بوده و خدمت سلطان محمد تكش را مىنموده نيز گويند در علم سياق و حساب استاد بوده در علم استيفا رسالهء شاهفورى نوشته بارى نهايت زهد و صلاح هم داشته و از اولاد خيام شاعر بوده در سرخاب تبريز مدفون شده از اوست :\r\n اى پرشكر ز ياد توام آستين جان * چون پرگهر ز ديدهء من دامن جهان\r\nهم زان شكر رسيده تو اندر مراد دل * هم زين گهر فتاده من اندر هلاك جان\r\nنازت به هر طمع كه كشد سينه سودمند * خاكت به هر بها كه خرد ديده رايگان\r\nسرخست همچنان كه تو را لب مرا دو چشم * تنگست همچنان كه مرا دل تو را دهان\r\nتا گشت خفته بختم چون تيغ در نيام * از من بجست وصل تو چون تير از كمان\r\nدريادلى كه پيش گهربار دست او * هردم ز خجلت آب شود همچو ابركان\r\nآنجا كه لطف اوست عنان فنا سبك * و آنجا كه خشم اوست ركاب اجل گران\r\nخون عدو حسام تو را بر رخ گهر * جان حسود رمح تو را بر لب سنان \r\n\r\n","description":"","footnote":"","page_name":" 330 ","page_number":404},
  {"content":"\r\n\r\n\r\n165 امينى بلخى\r\nو هو ابو سراقه احمد بن احمد بلخى همانا پدرش نجار بوده كه خود بدان نام شهرت نموده مداح يمين الدوله محمود غزنوى بوده است و با جمعى از فصحاى آن عهد صحبت داشته مانند عنصرى و فرخى و غيرهم اشعارش مانند اشعار اكثر فصحاى آن عهد كمياب است در بعضى تذكره‌ها اين ابيات به نام او نوشته‌اند و از اين ابيات مايهء بلاغت و فصاحت وى ظاهر خواهد گرديد .\r\n\r\nدر مدح يمين الدوله سلطان محمود غزنوى\r\n زره‌پوش ترك من آن ماه پيكر * زره دارد از مشك بر ماه انور\r\nكه ديده‌ست مشك مسلسل زره‌سان * كه ديده‌ست ماه منور زره‌ور\r\nبه مشك اندرش تير و بهرام و زهره * به ماه اندرش سوسن و مشك و عنبر\r\nدو ياقوت خوانم لبش را نخوانم * كه ياقوت را كى بود طعم شكّر\r\nبه نزد من آمد كمربسته روزى * يكى جامه پوشيده يكرنگ اخضر\r\nفلك خواندمش زان كجا بود تابان * رخانش چو ماه و كمر چون دو پيكر\r\nمرا گفت اى كوفته راه دانش * سفر تا كى و گشت گيتى سراسر\r\nبه دو گفتم اى سرو سيمين ندانى * كه رنج سفرمان از آنست رهبر\r\nكه در چرخ انجم بسىاند ساكن * ز هفت مسافر بود حكم اختر\r\nز شاهان و از خسروان زمانه * چه آن كز مقدم چه آن كز مؤخر\r\nچو محمود خسرو شنيدى خديوى * جهان‌ديده بىحد سفر كرده بىمر\r\nگهى سوى جيحون رود چون فريدون * گهى سوى ظلمت شود چون سكندر\r\nگهى تخت چيپال بر در بدارد * گهى چتر خاقان بياويزد از سر\r\nنگينى كه اندر يمينش يمانى * امان داده اسلام را تا به محشر \r\n\r\n","description":"","footnote":"","page_name":" 331 ","page_number":405},
  {"content":"\r\n\r\n\r\n166 اوحد الدّين كرمانى\r\nو هو ابو حامد اوحد الدّين و شيخيست از اهل يقين به صحبت شيخ الموحدين محى الدّين العربى رسيده و ارادت شيخ ركن الدّين سجاسى را گزيده با شمس الدّين تبريزى ملاقات نموده به قول بعضى مدتى اوحدى مراغى و فخر الدّين عراقى در چله‌خانهء وى آسوده بودند . خدمت جلال الدّين محمد مولوى معنوى مذكور كردند كه وى شاهدباز بوده اما پاكباز ، به طيبت فرمود : كاش كردى و گذشتى . گويند به مظاهر جميله تعلق و تعشق وافر و متكاثر داشته و در غلبهء حال سينه بر سينهء اهل جمال مىنهاده پسر خليفهء بغداد كه با حسنى خداداد بود ميل به ديدار وى نمود حالت وى را به خليفه‌زاده باز نمودند گفت اگر در محفل ملاقات با من ارادهء اين‌گونه حالات كند او را بكشم كه او كافر و مبتدع و ملحدست پس به منزل شيخ اندر آمد شيخ بر خاطر فاترش مشرف شده اين رباعى گفت :\r\n سهلست مرا بر سر خنجر بودن * در پاى مراد دوست بىسر بودن\r\nتو آمده‌اى كه كافرى را بكشى * غازى چو تويى رواست كافر بودن \r\nخليفه‌زاده از استماع اين رباعى كه به بداهت طبع و ملاحت بيان و صفاى خاطر شيخ دلالت مىنمود از در ارادت درآمده و از اهل صداقت و سعادت شد . بارى وفاتش در سنهء 536 بوده چون مثنوى مصباح الارواح وى چندان مشهور نيست و ابيات بلند و معانى دلپسند دارد بعد از چند رباعى او لختى از آن گرامى مثنوى در اين كتاب مىنگارد .\r\n\r\nرباعيات\r\n چشمى دارم همه پر از صورت دوست * با ديده مرا خوشست چون دوست دروست\r\nاز ديدهء دوست فرق كردن نه نكوست * يا اوست درون ديده يا ديده خود اوست \r\n* * *\r\n زان مىنگرم به چشم سر در صورت * زيراكه ز معنى است اثر در صورت\r\nاين عالم صورتست و ما در صوريم * معنى نتوان ديد مگر در صورت \r\n* * *\r\n\r\n","description":"","footnote":"","page_name":" 332 ","page_number":406},
  {"content":"\r\n\r\n اسرار حقيقت نشود حل به سؤال * نى نيز به دريافتن حشمت و مال\r\nتا ديده و دل خون نكنى پنجه سال * هرگز ندهند راهت از قال مجال \r\n* * *\r\n دل مغز حقيقتست و تن پوست ببين * در كسوت پوست صورت دوست ببين\r\nهر چيز كه آن نشان هستى دارد * يا پرتو روى اوست يا اوست ببين \r\n* * *\r\n اوحد در دل مىزنى آخر دل كو * عمريست كه راه مىروى منزل كو\r\nتا كى گويى ز خلوت و خلوتيان * پنجاه و دو چله داشتى حاصل كو \r\n\r\nمن منتخب مثنوى مصباح الارواح فى صفة الانسان\r\n چون غرهء صبح گشت غرا * شد طرهء آسمان مطرا\r\nبربست فلك نقاب عنبر * بگشود عروس صبح زيور\r\nمرغ سحرى تمام برچيد * هر دانهء در كه در صدف ديد\r\nنفس تو كه ناطقست و صادق * از قوت نامى است ناطق\r\nچون در تو چهار طبع شد راست * از شاخ تو مرغ نطق برخاست\r\nچون ديد حق اعدل المزاجت * بر سر ز سخن نهاد تاجت\r\nرفتى ز دليل تن به مدلول * از عقل شدى به‌سوى معقول\r\nذاتت ز كمال عقل دراك * شد غايت صنع ايزد پاك\r\nچون سوى معاد يافتى راه * روح تو ببود قدسى آنگاه\r\nچون برگردد ز راه شيطان * آنگاه شود ز جمع انسان\r\nاز نور خرد سرشته گردد * آنگه به صفت فرشته گردد\r\nدر عالم قدس چون شود شاه * گيرد صفت الهى آنگاه\r\nاز نور حدوث برتر آيد * وز نور قدم منور آيد\r\nمعنيت كمال پادشاهيست * لا بلكه حقيقت الهيست \r\n\r\n","description":"","footnote":"","page_name":" 333 ","page_number":407},
  {"content":"\r\n\r\n آن كو ز خداى در حجابست * در آتش دوزخ و عذابست\r\nمرگست اساس زندگانى * پيريست ملازم جوانى\r\nزودا كه اجل سپه درآرد * گرد از همه نيك و بد برآرد\r\nنه شاه رها كند نه كهتر * نه خواجه بجا نهد نه مهتر\r\nچون رفت ز جسم جان پاكت * شد خاك ز تيره‌خاك خاكت\r\nآن خاك چنان به خاك شد باز * وان پاك همان به پاك شد باز\r\nاز تفرقه چون شوى سوى جمع * سمع تو بصر شود بصر شمع\r\nجانت چو ز تن خلاص يابد * در قرب حق اختصاص يابد\r\nذواق جهان ذوق گردى * بينندهء تحت و فوق گردى\r\nميرند همه چنان كه باشند * خيزند بدان نشان كه باشند\r\nسنگ ارچه بر آسمان برآرى * وان را به حيل نگاه‌دارى\r\nآن دم كه ازو بداشتى دست * افتد ز فراز بر زمين پست\r\nمرغ ارچه شوى نگاه دارش * وز حبس قفس كنى حصارش\r\nروزى كه شود ز بندت آزاد * پرواز كند سوى هوا شاد\r\nكرديم گشاده بر تو اين راز * هر جزء به كل همىرسد باز\r\nراهى دارى عظيم باريك * با راه شبى عظيم تاريك\r\nره چيست ره خداى بىچون * شب چيست شب جهان وارون\r\nكعبه‌ست مقام و باديه راه * ناقه تن و زاد عشق اللّه\r\nره نيست فزون ز نيم فرسنگ * ليكن ز تو در رهست خرسنگ\r\nهركس كه همىرود طريقى * او را نگزيرد از رفيقى\r\nاول همه‌كس رفيق جويد * آنگاه سوى طريق پويد\r\nمىرو همه‌شب به نور اختر * يعنى به چراغ پير رهبر\r\nبعد از شب تيره روز بينى * خورشيد جهان‌فروز بينى\r\nدر تيه گنه مباش نوميد * كاندر عقب شبست خورشيد\r\nوز طاعت خود مباش مغرور * مىترس كه ظلمتست با نور \r\n\r\n","description":"","footnote":"","page_name":" 334 ","page_number":408},
  {"content":"\r\n\r\n نوميد مباش و نيك مىترس * مىدار اميد ليك مىترس\r\nيك توبه و عالمى كبيره * آهى خوش و يك جهان صغيره\r\nهستى چو يكى درخت خودروى * در بيشهء جهل بر لب جوى\r\nسبزى و ترى و تازه و نغز * ليكن تهىاى ز ميوه و مغز\r\nمقصود ز بيخ جز شجر نيست * مطلوب ز شاخ جز ثمر نيست\r\nبىشهد چه كژدم و چه زنبور * بىصيد چه باشه و چه عصفور\r\nبىميوه راز بيشه درخت را ز بيشه * برند به اره و به تيشه\r\nويل لك اگر چنين درختى * مسكين تو كه سخت شوربختى\r\nآن‌كس كه چنين درخت باشد * مقهور عذاب سخت باشد\r\nيزدان كند ار كند عقابش * ايزد دهد ار دهد ثوابش\r\nبر خيره مريز ميوهء نغز * در آخور خربطان بىمغز\r\nخر قيمت زعفران چه داند * بز لذت ارغوان چه داند\r\nگاوى كه سزاى كاه باشد * كنجد دهىاش گناه باشد\r\nجنت چه بود جهان ايمان * سدره چه بود شمامهء جان\r\nفردوس حضور حضرت اوست * ديدار شهود وحدت اوست \r\n\r\nفى الحقائق\r\n طوبى چه بود شمامهء ذوق * طوبى لك اگر كنى بدان شوق\r\nروضه خرد و رضاست رضوان * مالك امل و هواست نيران\r\nتسليم و رضا يقين يقين است * كوثر دل سلسبيل دين است\r\nاشجار بود عقول اخيار * انهار بود روان احرار\r\nاخلاق نبى قصور ميدان * حالات حميده حور ميدان\r\nولدان نفخات خاطر بكر * غلمان نفحات عاطر فكر\r\nفرشست كفايت و عبارت * استبرق و سندس استعارت\r\nحليت هنرست و حله تقوى * ساقى مولا شراب معنى \r\n\r\n","description":"","footnote":"","page_name":" 335 ","page_number":409},
  {"content":"\r\n\r\n آدم دم روح بردبارست * ابليس دل ستيزه‌كارست\r\nتن عارف جان نشد به تلبيس * گفتند نكرد سجده ابليس\r\nچون در ره حق نبود خاكى * در آتش جست كبرناكى\r\nآدم ز ابليس جان و دل ديد * ابليس ز آدم آب و گل ديد\r\nچون صورت آدم صفى ديد * گل ديد چو معنيش خفى ديد\r\nاو را گل و خاك تيره پنداشت * معنيش كه نور بود بگذاشت\r\nدر آينه عكس خويشتن ديد * نور دل‌وجان نديد تن ديد\r\nچون دور ز دولت خرد بود * پنداشت كه آدم‌ست خود بود\r\nيك بود چو كاژ بد دو پنداشت * پس فرع گرفت و اصل بگذاشت\r\nنشگفت چو كاژ يك‌دو بيند * پس فرع بر اصل برگزيند\r\nدر دانش آدمى بود ژاژ * جز كژبينى ز ديدهء كاژ\r\nابليس هوا بديد خود را * گل ديد نه آدم و خرد را\r\nزان گفت كه نار بهتر از گل * كو ديد گل سياه نه دل\r\nور نى كه دل چو حور ديدى * كى گل ديدى كه نور ديدى\r\nلعنت دورى بود به معنى * معنى بايد تو را نه دعوى\r\nچون دور ز عقل دوربين ماند * در هستى خويشتن لعين ماند\r\nملعون شد و بر كرانه افتاد * هرچند كه در ميانه افتاد\r\nاز نقطه محيطسان برون ماند * در پاى ستيزه سرنگون ماند\r\nوين طرف اگرچه بر كنارست * بر خطهء روح شهريارست\r\nآدم ز دو چيز شد مصور * ابليس يكيست زان دو گوهر\r\nتو زين دو جهت به سست‌عهدى * دجال مباش باش مهدى\r\nنارى تو اگر جدا ز نورى * ملعونى اگر ز اصل دورى\r\nلعنت چه كنى بر آنكه هزمان * مى بر زندت سر از گريبان\r\nتا هست تن تو هست ابليس * اندر رگ تو چو خون به تلبيس\r\nابليس مكش چو رام باشد * در بند كنش تمام باشد \r\n\r\n","description":"","footnote":"","page_name":" 336 ","page_number":410},
  {"content":"\r\n\r\n مغلوبش كن كه رسته باشى * وز غالب كشته خسته باشى\r\nلا حول بدان كنند مردم * تا ديو شود ز نزدشان گم\r\nتا ديوى و طرفه اينكه لا حول * زين سانت روان شدست بر قول\r\nگر مىجويى ز ديو پرهيز * لا حول مكن ز خويش بگريز\r\nآن لحظه ز ديو رسته باشى * كز شهوت نفس جسته باشى\r\nگر زان كه برون گريزد از راه * ديو از اثر « اعوذ باللّه »\r\nهستند درين جهان مكار * ديوان « اعوذ » گوى بسيار \r\n\r\nو له ايضا\r\n بد جان تو در وصال جانان * در كوكبهء جمال جانان\r\nدر مجلس عشق شاد و سرمست * جام مى و زلف يار در دست\r\nناگاه فگند كردگارش * در عالم تن به اضطرارش\r\nدر باغ به اختيار بلبل * خالى نشود ز سغبهء گل\r\nنحل از شكفته جدا نگردد * سيمرغ ز قاف وا نگردد\r\nعاشق ز صبوح كى شكيبد * صوفى ز فتوح كى شكيبد\r\nچون جان تو زان سراچهء پاك * افتاد درين دريچهء خاك\r\nيك‌دم ز مشاهده جدا ماند * از خلد و نعيم و روح واماند\r\nاين نسيان را بهانه آمد * وان عصيان را نشانه آمد\r\nدر حقهء لاجورد افلاك * يك مهره‌شناس مركز خاك\r\nدر قبضهء امر خالق الناس * شكل فلك و زمىست قسطاس\r\nقبضه‌ست فلك زبانه آتش * با دست عمود آسمان كش\r\nيك پلهء او ز آب پاك است * يك پلهء ديگرش ز خاكست\r\nوز آن حق و عالمست ميزان * موزون گهر و نبات و حيوان\r\nسرمايهء آفرينش اينست * پيرايهء اهل بينش اينست\r\nذات تو كه هم برين نشانست * ميزان جهان جسم و جانست \r\n\r\n","description":"","footnote":"","page_name":" 337 ","page_number":411},
  {"content":"\r\n\r\n مىباش گه نماز حاضر * مىبين حق را به ديدهء سر\r\nور نه بارى بدان به تحقيق * كو مىبيند تو را به تصديق\r\nهر كو به نماز راز بشتافت * توفيق حضور دوست دريافت\r\nگر شربت دوستى نخوردى * چرخ اين همه دور خود نگردى\r\nپس اختر و چرخ عاشقانند * افلاك همه موافقانند\r\nبا عقل ز عشق كم توان گفت * بىسر سخن از قدم توان گفت\r\nاز چرخ سخن مگو كه مردان * باشند وراى چرخ گردان\r\nچون خاك مشو ز باد عاجز * زين آتش خوى آبگون دز\r\nآخر چه كند كراى گفتار * زين پير كبودپوش مكار\r\nانگار كه نيست مرغزارى * پندار كه نيست جويبارى\r\nمشتى حيوان نحس بدرام * همواره در او گرفته آرام\r\nمأمور و مسخرند هموار * مجبور و مدبرند در كار\r\nاشكال فلك همه فريبست * اشكال مكن كز آن شكيبست\r\nبشناس تو مشكل از مشكّل * تا حل شودت به جمله مشكل\r\nعلمى كه درو همىنمانى * آن به كه ندانى و نخوانى\r\nزودا كه ز گور تن برآيى * وز كلبهء خاك بر سر آيى\r\nمرگست قيامت اى خردمند * بشنو سخن و قبول كن پند\r\nمىدان به يقين كه چون به مردى * با خود بردى هرآنچه بردى\r\nاز جسم چو روح شد كم‌وكاست * آن لحظه قيامت تو برخاست\r\nاز پنجهء پنج حس چو رستى * وز شش در شش‌جهت چو جستى\r\nنه چشمهء شمس تيره باشد * نه ديدهء ماه خيره باشد\r\nدنيى ز طفيل خواجه دنييست * چون تو مردى چه هست و چه نيست\r\nصوفى چو رسد به استقامت * مكشوف شود بر او قيامت\r\nچون پيش اجل بمرد درويش * در خود بيند قيامت خويش\r\nچون نفس شد استقامت تو * آن لحظه بود قيامت تو \r\n\r\n","description":"","footnote":"","page_name":" 338 ","page_number":412},
  {"content":"\r\n\r\n فكرت به دلت چو دردمد صور * از ظلمت تن جدا شود نور\r\nدر گور تنت چو شد مصور * دم‌دم صفت نكير و منكر\r\nبينى ز حضور غفلت خويش * در خود دو فرشتهء نكوكيش\r\nاز تفرقه روز نشر بينى * جمعيت خويش حشر بينى\r\nاز خلق نكو ثواب يا بى * وز سيرت بد عقاب يا بى\r\nرضوان كنى از اميد معلوم * مالك شودت ز بيم مفهوم\r\nاز هاويهء هوا شوى دور * وز راضيهء رضا برى نور\r\nپا بر سر اين و آن نهى زود * وز هر دوجهان برون جهى زود\r\nنه جسم و نه جان نه جاى ماند * تو نيست شوى خداى ماند\r\nيا بى ز فنا بقاى مطلق * بينى ز بقا لقاى مطلق \r\n\r\nخطاب به انسان گرفتار در عالم طبيعت\r\n چندين چه بوى مقيم زندان * برخيز و مقام كن به بستان\r\nتا آب روان و سبزه بينى * در سايهء گلبنان نشينى\r\nتا بلبله‌ها كشى پر از مل * بر بوى گل و سماع بلبل\r\nاز چاه بر آبه جاه پيوند * وانگاه برو به گاه پيوند\r\nتو طوطى طوبى آشيانى * عيبست كه در قفس بمانى\r\nكوثر ز براى تو نهاده * تو مست چنين ز درد باده\r\nسرمايهء تو ملك چه داند * وز پايهء تو فلك چه داند\r\nقدر تو كسى چو من شناسد * كه اهليت بت شمن شناسد\r\nنوميد مشو كه در سرايت * گنجيست نهاده زير پايت\r\nآن گنج كه داد از آن نشان رب * ك « انّى معكم و نحن اقرب »\r\nگنجى نبود كز آن برنجى * رنجى بكش و بجوى گنجى\r\nتا شربت امر خورده باشى * زان باطيه خمر خورده باشى\r\nروحست كه پادشاى گنجست * طبعست كه اژدهاى گنجست \r\n\r\n","description":"","footnote":"","page_name":" 339 ","page_number":413},
  {"content":"\r\n\r\n\r\nدر ذكر مقامات نفس اماره گويد\r\n شهرى ديدم عظيم ناخوش * بگرفته هواش دود آتش\r\nپرديو و دد و تهى ز مردم * بومش همه جاى مار و كژدم\r\nتركى زالى به قوت و قهر * با صباغى امير آن شهر\r\nديدم شده بر فراز كوهى * بر صورت آدمى گروهى\r\nچون دير همه نشسته بر شير * افعى در كف به جاى شمشير\r\nدر لجهء آز چون نهنگان * بر قلهء كوه چون پلنگان\r\nبر طاق نهاده بهر ناموس * هريك قفس خروس و طاوس\r\nجمله سه سر و دو روى و يك‌چشم * مرد خور و خواب و شهوت و خشم\r\nصوفى صورت وليك چون صوف * كافى همت وليك چون كوف\r\nگفتار درشت نرم كرده * هنگامهء سرد گرم كرده\r\nبس گفته دروغ از پى زر * هر لحظه بر ايزد و پيمبر\r\nپيران رضيع و از مريدان * جمع آمده‌شان بسى مريدان\r\nچون اين همه يك‌به‌يك بديدم * در حال ز پير بر رسيدم\r\nكاينان چه كسند و اين چه شهرست * وز دانش و عقلشان چه بهرست\r\nگفتا كه ديار غافلانست * بگذر كه نه جاى عاقلانست\r\nدوزخ كه همىشنيدى اينست * زقّوم و عذاب او چنينست\r\nدر قهر و سياستند مقهور * وز حبّ رياستند مغرور\r\nكرديم كرانه زان حوالى * زان قوم شديم دور حالى\r\nچون باد صبا به جان شتابان * پويان شب و روز در بيابان \r\n\r\nدر صفت نفس مطمئنهء قدسيه و مقامات روحانيه\r\n تا از پس رنجهاى بىمر * كرديم گذر به شهر ديگر\r\nشهرى ديدم چو خلد خرم * اهلش همه شادمان و بىغم\r\nدين را همه جامع و جوامع * آرام گرفته در صوامع \r\n\r\n","description":"","footnote":"","page_name":" 340 ","page_number":414},
  {"content":"\r\n\r\n كرده همه خويش را ملامت * فارغ ز غرامت و ندامت\r\nزان حال به دل چو حال كردم * از پير دگر سؤال كردم\r\nكاينها چه كسند و اين چه جايست * مانا كه نعيم جان‌فزايست\r\nگفتا كه مقام زاهدانست * و آرامگه مجاهدانست\r\nاما ز صفاى روح پرنور * در نور خودند جمله مغرور\r\nزان مرتبه نيز درگذشتم * ره شيب و فراز درنوشتم\r\nبر خط خطر همىدويديم * تا باز به مأمنى رسيديم\r\nديدم خوش‌تر ز شهر پيشين * آراسته مسكنى نو آيين\r\nآنان كه در آن مقيم بودند * دو بهره درو حكيم بودند\r\nچون ديده بر آن بصير كردم * رخ باز به‌سوى پير كردم\r\nگفتا كه سواد نعمتست اين * لا بلكه بلاد حكمتست اين\r\nزان ناحيه نيز بىتجسم * كرديم گذر به صد تبسم \r\n\r\nدر صفت حضرت قدس اكبر\r\n ناگاه پديد گشت باغى * بر هر ورق از گلى چراغى\r\nدر باغ بسى درخت زيبا * در پيش درخت تخت ديبا\r\nدر پهلوى تخت كرده محراب * در زير درخت چشمهء آب\r\nبر لاله و مرغزار هردم * پرنالهء مرغ‌زار هردم\r\nبد مشغله‌ها ز بانگ بلبل * بد مشعله‌ها ز لاله و گل\r\nبر هر طرفى هزار غرفه * بر هر غرفه هزار طرفه\r\nساقى به ميان خويد و لاله * افگنده نبيد در پياله\r\nصحنش ز صفا حديقهء نور * سقفش به صفت شقيقهء نور\r\nپير آنجا بر سرير بنشست * بر مسند خود خطير بنشست\r\nگفتا كه مقام من كه روحم * بل عقلم و روح را فتوحم\r\nآن سدرهء منتها كه خواندى * اينست كزو عجب بماندى \r\n\r\n","description":"","footnote":"","page_name":" 341 ","page_number":415},
  {"content":"\r\n\r\n زان‌ست توقفم درين بوم * كاينست مرا مقام معلوم\r\nچون قصهء عذر خويش برخواند * كز هيبت احتراق واماند\r\nبهر حق و حرمت شعاعش * كردم به گه شدن وداعش \r\n\r\nدر صفت نفس راضيه\r\n تنها دادم به راه پس دل * مىكردم منزلى دو منزل\r\nتا گشت پديد روزى از دور * شهرى خوش و جانفزاى و پرنور\r\nايمن ز نوايب زمانى * خالى ز شوايب مكانى\r\nگردون شده مركز محيطش * اختر شده نقطهء بسيطش\r\nمعدود در آن طرف تنى چند * از هستى خود بريده پيوند\r\nافزون ز چهارصد نبودند * جز فارغ نيك و بد نبودند\r\nسوزنده و نورناك چون شمع * وز تفرقه جمع گشته در جمع\r\nچون حلقه و جوقشان بديدم * وان رفعت و ذوقشان بديدم\r\nنزديك شدم سلام كردم * در زاويه‌يى مقام كردم\r\nهرچند كه درّ نطق سفتم * وز شيوهء دل حديث گفتم\r\nزان طايفه خود نداد يك‌تن * اندر دوسه روز پاسخ من\r\nنشناخت كسم و گر كه بشناخت * از شوق كسى به من نپرداخت\r\nزان ناحيه نيز هم براندم * وان طايفه را به جاى ماندم \r\n\r\nدر صفت نفس مرضيه\r\n رفتم پس از آن مقام پويان * در عالم غيب غيب‌جويان\r\nهمچون ماهى در آب تشنه * از شست فراق خورده دشنه\r\nمستهلك شست‌وشوى گشته * مستغرق جست‌وجوى گشته\r\nتا گشت پديد باز از غيب * شهرى خوش و جانفزاى و بىعيب\r\nاندك قومى در آن مجاور * اندكتر از آن مقام ديگر \r\n\r\n","description":"","footnote":"","page_name":" 342 ","page_number":416},
  {"content":"\r\n\r\n از طور صفات برگذشته * وز ذروهء ذات برگذشته\r\nآوازهء « ارجعى » شنيده * در راه رضا به جان دويده\r\nيك دل همه از صفاى و يك فن * يك روح بدند ليك چل تن\r\nمستان همه از نسيم تسنيم * در صدق و صفا سليم و تسليم\r\nمانندهء موسى و براهيم * در آتش و آب رفته بىبيم\r\nهم شربت محرمى چشيده * هم خدمت همدمى كشيده\r\nهشيار خداى و مست هر مست * والاى وصال و پست هر پست\r\nناخواسته رؤيت مكانى * نشنيده جواب « لن‌ترانى »\r\nدر ديدهء سر جمال ديده * اسرار به گوش جان شنيده\r\nزان فرقه به فرق روح‌گردان * رفتم به مقام چارمردان\r\nديدم به حظيره‌يى موافق * قومى همه عاشقان صادق\r\nاز ناله چو ناى جفت زارى * وز مويه چو موى در نزارى\r\nآنها كه درين ديار بودند * فرمان‌بر اين چهار بودند\r\nمستغرق ذوق و شوق بودند * ليكن به چهار جوق بودند \r\n\r\nصفت نفس عاشقه\r\n اندر تن خويش گشته هركس * طاوس و خروس زاغ و كركس\r\nپس ديده به نور ديدهء حال * زنده همه را به نور افعال\r\nچون گشت دلم به نور آن جمع * تابنده بسان پرتو شمع\r\nزان طايفه نيز خرم و شاد * بىواسطه درگذشتم آزاد\r\nديدم به مدينه‌اى اذا تمّ * يك مرد مؤخر و مقدم \r\n\r\nصفت نفس فقيره و نعت حضرت رسول ( ص )\r\n مانند چراغ و ماه روشن * ليكن چو شب سياه جوشن\r\nچون ماه چراغ با سياهى * بگرفته ز ماه تا به ماهى \r\n\r\n","description":"","footnote":"","page_name":" 343 ","page_number":417},
  {"content":"\r\n\r\n منزل به دلش خطاب « لولاك » * مقصود « لما خلقت الافلاك »\r\nسيمرغ‌صفت ز بام كونين * پريده به قاف قاب قوسين\r\nبىخود ز سراى ام هانى * رفته به عروج آسمانى\r\nبرده به مقام « لى مع اللّه » * از مجمر سينه نكهت آه\r\nچون صدر رسالتش بديدم * وان قدر و جلالتش بديدم\r\nبشناختمش كه هست مختار * شمع خردست و تاج ابرار\r\nبشناختمش كه شاه تازيست * فرخنده پيمبر حجازيست\r\nسلطان ملوك و مير جيشست * سرخيل قبيلهء قريشست\r\nدادم صلوات بر روانش * صد بوسه زدم بر آستانش\r\nچون ديد مرا به نزد خود خواند * دستم بگرفت و پيش بنشاند\r\nقفل در درج نطق بگشاد * درهاى گرانبها برون داد\r\nچون لفظ مباركش بديدم * زو گفتهء پير خود شنيدم\r\nز الماس خرد درى كه مىسفت * آن بود همه كه پير مىگفت\r\nزين واقعه اشتباهم افتاد * بىآنكه خسى به را هم افتاد\r\nگفتم كه تو مصطفايى او پير * گفتا كه دويى ز راه برگير\r\nهستيم يكى به نزد دادار * در عشق من و معين صفار\r\nگفتم عجبا ز پير رهبر * نامد ز مقام سدره برتر\r\nگفتا نه همان‌كه پير هرگز * ماند ز مقام سدره عاجز\r\nآن عقل خطير بد كه واماند * نه جوهر پير بد كه واماند\r\nعقلش به مقام سدره واداشت * ليكن عشقش دو رخ به ما داشت\r\nدر منزل « لود نوت » جبريل * واماند ز پير چون سرافيل\r\nگر نيك نگه كنى در اين فن * تو پيرى پير نيست جز من\r\nچون نيك بديدم آن نكو بود * او و من و پير هر سه او بود\r\nنورى ديدم ز نور در نور * از نور ولى ز ديده مستور\r\nشد خيره ز نور نور ديده * كان نور نبود ديده ديده \r\n\r\n","description":"","footnote":"","page_name":" 344 ","page_number":418},
  {"content":"\r\n\r\n\r\nصفت نفس فانيه\r\n چون ديده برفت و من بماندم * زان بيش نديدم و نراندم\r\nتن بىمن شد به كلى از من * تا بىمن و من بماند ذو المن\r\nمن تا من بود بود ساقى * چون فانى گشت گشت باقى\r\nتا ديده به جاى بد همىديد * چون ديده نماند گوش نشنيد\r\nچون ديده و گوش كور و كر گشت * گفتار هبا زبان هدر گشت\r\nزين حال پس از كسى نشان داد * بخشندهء عقل نطق جان داد\r\nوان نكته كه اين‌چنين نكو گفت * چون من نبدم بدانكه او گفت\r\nخود گفت حقيقت و خود اشنيد * روى كه خود نمود خود ديد\r\nپس باش يقين كه نيست و اللّه * موجود حقيقىاى سوى اللّه \r\n\r\n167 احمد بن ابو حامد الكرمانى\r\nاز فضلاى گرانمايه و مترسلين بلندپايهء عهد خود بوده است . موطنش بردسير و كوبنان و در آن ولايت به علم و فضل و حكمت طبيعى نادرهء دوران . در اختتام دولت ملوك سلاجقهء كرمان و انقلاب و اختلال امورات آن سامان - در سنهء 558 - به يزد مهاجرت نموده و در ابتداى ورود ملك عماد الدّين مشهور به ملك دينار از قوم غراقز تركمانيه حسب الامر به موطن بازگشته رسالهء « عقد العلى للموقف الاعلى » در مدح ملك و وزير و شرح حال خود مرقوم داشته رساله‌ايست منشيانه و در كمال امتياز و گاهى نظمهاى عربى و فارسى منظوم مىنموده بعضى از آنها بعضى قلمى مىشود . در شهور سنهء 562 درگذشت . در مدح عماد الدّين ملك دينار گفته :\r\n\r\n","description":"","footnote":"","page_name":" 345 ","page_number":419},
  {"content":"\r\n\r\n\r\nقصيده\r\n پردهء نيلى حجاب چهرهء خور كرده‌اند * سرمهء مشكين شب در چشم اختر كرده‌اند\r\nوه كه نقاشان شب بر سقف طاق لاجورد * از بدائع خورده‌كاريهاى بىمر كرده‌اند\r\nبر جبين زهره سمط در ز پروين بسته‌اند * وز مه نو حلقه در گوش دو پيكر كرده‌اند\r\nاين بريدان كواكب بوده رهزن بر خليل * در ره صورتگرى تعليم آزر كرده‌اند\r\nبر فلك انجيل مىخواند مگر هر شب مسيح * وين چراغ بيشمار از بهر آن بركرده‌اند\r\nخرگه شب را به شمع اختران آراسته * بر مثال حضرت سلطان اكبر كرده‌اند\r\nبو المظفر خسرو عادل عماد دين حق * آنكه ملكش حارس شرع پيمبر كرده‌اند\r\nسايهء يزدان كه اهل دين به معيار خرد * طاعتش با طاعت يزدان برابر كرده‌اند\r\nزيركان در شش‌جهت تا سير حكمش ديده‌اند * چارتكبير فنا بر ملك سنجر كرده‌اند \r\n\r\nو له ايضا\r\n از وزر بترسم و وزيرى نكنم * ميرم به گرسنگى و ميرى نكنم\r\nبا آنكه دو بئرست دو حضرت در يزد * در قعر دو بئر من دبيرى نكنم \r\n* * *\r\n زد تيغ ملك در دل دشمن دى نار * با دولت گفت رونقى با دين آر \r\n\r\n","description":"","footnote":"","page_name":" 346 ","page_number":420},
  {"content":"\r\n\r\n گر مىبخشند پادشاهان دينار * جان مىبخشد خسرو عادل دينار \r\n\r\n168 اوحدى مراغه‌اى مشهور به اصفهانى\r\nاصل آن جناب از مراغه بود چون در انجام عمر در اصفهان زيسته و هم در آنجا درگذشته اصفهانيش خوانند و نسبت ارادت به شيخ اوحد الدّين ابو حامد كرمانى مذكور داشته و بدين نسبت اوحدى تخلص كرده ظهورش به روزگار دولت سلاطين ترك بوده و مثنوى جام جم را به نام ابو سعيد خان تمام فرموده ديوانش قريب به شش هفت هزار بيت از قصايد و غزليات و قطعه و رباعيات ديده شد مشرب عالى دارد وفاتش در سنهء 554 . لختى از قصايد و رباعيات و مثنوى جام جم آن جناب انتخاب مىشود :\r\n سر پيوند ما ندارد يار * چون توان شد ز وصل برخوردار\r\nهمدمى نيست تا بگويم راز * خلوتى نيست تا بگريم زار\r\nدر خروشم ز صيت آن معشوق * در سماعم ز صوت آن مزمار\r\nمطربم پرده‌ها همىسازد * كه در آن پرده نيست كس را بار\r\nهمه مستان درآمدند به هوش * مست ما خود نمىشود هشيار\r\nچيست اين ناله و فغان در شهر * چيست اين شور و فتنه در بازار\r\nتو گمانى كه مىرسد معشوق * او نشانى كه مىرود دلدار\r\nهمه در جست‌وجوى و او غافل * همه در گفت‌وگوى و او بيزار\r\nنار در زن به خرمن تشويش * بار بر نه ز مكمن انكار\r\nخانه در بيشهء الهى بر * سنگ بر شيشهء ملاهى بار\r\nدر سواد سه نقش كش خامه * بر در چار طبع زن مسمار\r\nاين مثلث بنه بر آتش شك * وان مربع بريز در مضمار\r\nبا غبارند شاه و لشكر باش * تا برون آيد آن علم ز غبار \r\n\r\n","description":"","footnote":"","page_name":" 347 ","page_number":421},
  {"content":"\r\n\r\n جز يكى نيست صورت خواجه * كثرت از آينه‌ست و آينه‌دار\r\nآب و آينه پيش گير و ببين * كه يكى چون دو مىشود به شمار\r\nسكهء شاه و نقش سكه يكيست * عدد از درهم است و از دينار\r\nنقطه‌اى را هزار دايره است * گر قدم پيشتر نهد پرگار\r\nالف است اول حروف و حروف * بر الف جمله مىكنند مدار\r\nهم به درياست بازگشت نمى * كه ز دريا جدا شود به بخار\r\nبه نهايت رسان تو خط وجود * نقطهء اصل از انتها بردار\r\nتا بدانى كه نيست جز يك نور * وان دگر سايهء در و ديوار\r\nهمه عالم نشان صورت اوست * باز جوييد يا اولو الابصار\r\nهمه تسبيح او همىگويند * ريگ در دشت و سنگ در كهسار\r\nجمله با او درين مناجاتند * خواه موسى و خواه موسيقار\r\nهمه پويندگان اين راهند * همه جويندگان آن ديدار\r\nرفته شد باغ و خفته شد فتنه * سفته شد در و گفته شد اسرار \r\n\r\nو له ايضا\r\n مردم نشسته فارغ و من در بلاى دل * دل دردمند شد ز كه جويم دواى دل\r\nاز من نشان دل طلبيدند بيدلان * من نيز بىدلم چه نوازم نواى دل\r\nرمزى بگويمت ز دل ار بشنوى به جان * بگذر ز جان كه زود ببينى لقاى دل\r\nگر در دل تو جاى كسى هست غير دوست * فارغ نشين كه هيچ نكردى به جاى دل\r\nدل عرش مطلقست و بر او استواى حق * زينجا درست كن به قياس استواى دل \r\n\r\n","description":"","footnote":"","page_name":" 348 ","page_number":422},
  {"content":"\r\n\r\n بر كرسى وجود چو لوحيست دل ز نور * بر وى نوشته سرّ خدايى خداى دل\r\nگر دل به مذهب تو جز اين گوشت پاره نيست * قصاب جو كه به ز تو داند بهاى دل\r\nدل بختييست بسته بر او مهد كبريا * وين عقل و نطق و جان همه زنگ و دراى دل\r\nكيخسرو آن كسيست كه حال جهان بديد * در نور جام روشن گيتىنماى دل\r\nچون آفتاب عشق برآمد تو بنگرى * جانها چو ذره رقص‌كنان در هواى دل\r\nنقد تو زير سكهء معنى كجا نهند * چون آهن تو زر نشد از كيمياى دل\r\nسرپوش جسم گر ز سر جان برافگنى * فيض ازل نزول كند در فضاى دل \r\n\r\nفى النصيحه\r\n كمتر ز مور و مار شناس آن گروه را * كز بهر مور و مار تن خويش پرورند\r\n« گرگ اجل پياپى ازين گله مىبرد * وين گله را نگر كه چه آسوده مىچرند » \r\n* * *\r\n فرزند بنده‌ايست خدا را غمش مخور * تو كيستى كه به ز خدا بنده‌پرورى\r\nگر مقبلست گنج سعادت براى اوست * ور مدبرست رنج زيادت چه مىبرى \r\n\r\nرباعى\r\n اى آمده گريان تو و خندان همه‌كس * وز آمدن تو گشته شادان همه‌كس\r\nامروز چنان بزى كه فردا چو روى * خندان تو برون روى و گريان همه‌كس \r\n\r\n","description":"","footnote":"","page_name":" 349 ","page_number":423},
  {"content":"\r\n\r\n\r\nمنتخب موسوم به جام جم\r\n ويحك اى قبهء زمرد رنگ * كه ز جانم همىزدايى زنگ\r\nباده‌يى گر نخورده‌اى ز كجاست * كه چو فرزين همىروى چپ و راست\r\nمىنمايد كه نطق و جانت هست * روشى دارى و روانت هست\r\nگر چو دانا به عمر پيرت گفت * رو كه از صد گلت يكى نشكفت\r\nدر چه كارى كه خود درنگت نيست * يا چه چيزى كه هيچ رنگت نيست\r\nديده آب معلقت داند * وهم درياى زيبقت خواند\r\nهم به دشت تو گاو در غله * هم به كوى تو گرگ در گله\r\nتو و آن اختران پرگاله * باغ پرميوه دشت پرلاله\r\nچارعنصر ز گردشت زاده * تيره و روشن و نر و ماده\r\nتنت از خرق و التيام برى * نفست از شهوت و خصام برى\r\nگشته مبنى دوام انجم تو * ز اعتدال مزاج پنجم تو\r\nرخ در آسودگى ندارى هيچ * خبر از سودگى ندارى هيچ\r\nمىكنى در جهان اثر بىخواست * خواهشت را به كس نگويى راست\r\nكسى از سرّ دورت آگه نيست * هيچ دانا ز غورت آگه نيست\r\nدر ندارى كه آيمت بر بام * پر ندارى كه آرمت در دام\r\nچيستند اين بتان رنگارنگ * كه در آغوششان كشيدى تنگ\r\nدايم اين شمعها فروزنده * بنكاهند هيچ و سوزنده\r\nسبزهء اين چمن دروده نشد * وز بهارش گلى ربوده نشد\r\nنو عروسان كهنه كاشانه * خوش‌خرامند خانه در خانه\r\nهمه كم‌گوى و پر نيوشيده * مهر پيدا و چهره پوشيده\r\nدر شبستان چرخ دولابى * چشمشان گشته مست بىخوابى\r\nساقى ارصاف نيست زان دردى * قدحى ده كه خواب من بردى \r\n\r\n","description":"","footnote":"","page_name":" 350 ","page_number":424},
  {"content":"\r\n\r\n\r\nدر ذوق و وجد گويد\r\n نيست صافى مهل كه جوش كنم * جام دردم بده كه نوش كنم\r\nمطرب آخر تو نيز شادم كن * زان فراموش عهد يادم كن\r\nگرچه هرگز نكرد ياد از من * آن پريچهره ياد باد از من\r\nياد او كن ولى به نام دگر * تا بنوشيم چند جام دگر\r\nاو چو دشمن همىكشد زارم * من به شادى كه دوستى دارم\r\nگر كشيدم به زلف او دستى * مست بودم مگير بر مستى\r\nگر شود مجلس تو زين مى گرم * بعد ازينت نيايد از كس شرم\r\nچو نهى پيش پخته بادهء خام * پخته را نيز پخته بايد جام\r\nاندكى گر بنوشى از جامم * بشناسى كه پخته يا خامم\r\nنرود نيست پيش هستى من * پادشاهيست تنگدستى من\r\nخوردم از عشق ساغرى ريزان * مىروم اينك اوفتان خيزان\r\nگر تو با من ستم كنى ور داد * منم و عشق هرچه بادا باد \r\n\r\nفى التحقيق و الحكمه\r\n باشد از عشق قوت مردان * آب و نان چيست قوت بىدردان\r\nما چه و در چه پايه‌ايم همه * چون نه نوريم سايه‌ايم همه\r\nتو از آنجا چو سايه زانى دور * كه نه‌اى همچو سايه در پى نور\r\nاصل نزديك و اصل دور يكيست * ما همه سايه‌ايم نور يكيست\r\nباز آنها كه پيش ما نورند * از حقيقت چو سايه مهجورند\r\nچون نهاد تو آسمانى شد * صورتت سربه‌سر معانى شد\r\nنه زمين بر تو راه داند بست * نه فلك بر تو نيز يابد دست\r\nنامهء ايزدى تو سربسته * باز كن بند نامه آهسته\r\nاى كتاب مبين ببين خود را * بازدان از هزار آن صد را\r\nخويشتن را نمىشناسى قدر * ور نه بس محتشم كسى اى صدر \r\n\r\n","description":"","footnote":"","page_name":" 351 ","page_number":425},
  {"content":"\r\n\r\n هم خلف نام و هم خليفه‌نسب * نه به بازى شدى خليفه رسب\r\nذات حق را مهينه اسمى تو * گنج تقديس را طلسمى تو\r\nبه بدن درج اسم ذات شدى * به قوا مظهر صفات شدى\r\nقالبت قبه‌ايست الّاهى * ليك از حبه‌يى نه آگاهى\r\nصنع را برترين نمونه تويى * خط بىچون و بىچگونه تويى\r\nگاه عبدى و گاه معبودى * چه عجب چون غلام محمودى\r\nبيش ازين گر دو حرف برخوانى * ترسمت برجهى كه سبحانى\r\nاى كه بر ملك و مملكت شاهى * عدل كن گر ز ايزد آگاهى \r\n\r\nدر صفت عدالت\r\n عدل بىعلم بيخ و بر نكند * حكم بىعدل و علم اثر نكند\r\nشاه كو عدل و داد پيشه كند * پادشاهيش بيخ و ريشه كند\r\nبر قوىپنجه دست كين مگشاى * بر ضعيف و زبون كمين مگشاى\r\nكاين يكى گر سگست گرگ شود * و آن به قصد تو سربزرگ شود\r\nهيچ در وقت تندى و تيزى * ميل و رغبت مكن به خونريزى\r\nعادلى سايهء خدا باشى * ور نه از سايه هم جدا باشى \r\n\r\nفى الحكاية\r\n رفت كسرا ز خط شهر به دشت * با سواران ز هر طرف مىگشت\r\nگلشنى ديد تازه و خندان * تر و نازك چو خط دلبندان\r\nپر ز نارنج و نار باغى خوش * زير هر برگ او چراغى خوش\r\nگفت آب از كدام جويستش * كه بدين‌گونه رنگ و بويستش\r\nباغبانش ز دور ناظر بود * داد پاسخ كه نيك حاضر بود\r\nگفت عدل تو داد آب او را * زان نبيند كسى خراب او را\r\nشاه باشد به روز عدل چو باغ * مر شب فتنه را وزير چراغ \r\n\r\n","description":"","footnote":"","page_name":" 352 ","page_number":426},
  {"content":"\r\n\r\n وزرا ملك را امينانند * كارفرماى دولت اينانند\r\nوزرايى كه مركز جاهند * آسمان قبول را ماهند\r\nگر نسازند كار درويشان * وزر باشد وزارت ايشان\r\nچه جنايت بتر ز خون خوردن * و آنگه از حلق هر زبون خوردن\r\nتو نترسى كه باغ سازى و تيم * خرج آن جمله از خراج يتيم\r\nباغ خود را نچيده گل بيوه * برده سرهنگ هيزم و ميوه\r\nپيرزن نيم‌شب كه آه كند * روى هفت آسمان سياه كند\r\nبس‌كه ديدم دعاى پيرزنان * كه فروريخت خون تيرزنان\r\nگر به يك حبه ظلم‌ورزى تو * به حقيقت جوى نيرزى تو\r\nمهل اى خواجه كاين زبون‌گيران * شهر وارون كنند و ده ويران\r\nپيش سلطان خشمناك مرو * در دم پنجهء هلاك مرو \r\n\r\nدر نصيحت و موعظه گويد\r\n موج درياست قربت شاهان * خشم ايشان بلاى ناگاهان\r\nشاه را بىنفاق طاعت كن * به قبولى ازو قناعت كن\r\nجهد كن تا به ناكس و اوباش * نكنى سرّ مملكت را فاش\r\nباد سر خاكسار خواهد بود * باده‌خور خاك‌خوار خواهد بود\r\nكم شنيدم كه مرد آهسته * گردد از خوى خويشتن خسته\r\nدر هنر بس پدر كه داد دهد * پسر از مستيش به باد دهد\r\nهركه بالاترست منزل او * به تواضع رغوب‌تر دل او \r\n\r\nدر مذمت شراب\r\n قرب سلطان مبارك آن كس راست * كه كند كار مستمندى راست\r\nهوشيارى تو به كه بيهوشى * هوش‌دارى چو باده كم نوشى\r\nمى سرخت نمد فروش كند * بنگ سبزت گليم‌پوش كند \r\n\r\n","description":"","footnote":"","page_name":" 353 ","page_number":427},
  {"content":"\r\n\r\n دل‌سياهى دهند و رخ زردى * بهل اين سرخ و سبز اگر مردى\r\nخوردن آب گرم و سبزهء خشك * خون بسوزاندت چو نافه و مشك\r\nبت‌پرستى ز مىپرستى به * مردن عاقلان ز مستى به\r\nگرچه در هر دو منع و دفعى هست * هم شراب اى پسر كه نفعى هست\r\nخوردن باده گر شود ناچار * كوش تا نگذرد حريف از چار\r\nتا زر و سيم و نقل دارى و مى * منه از جاى خويش بيرون پى\r\nچند گويى كه باده غم ببرد * دين و دنيا ببين كه هم ببرد\r\nبهتر از غم كدام يار بود * كو شب و روز برقرار بود\r\nآب زمزم گرت كند سرمست * رو بشوى از حلال بودن دست\r\nهركه را عشق او خراب كند * فارغ از بنگ و از شراب كند\r\nتا تو رخت و سراى را دانى * به خداى ار خداى را دانى\r\nچه نهى مال بهر فرزندان * كه به ايشان نمىرسد چندان\r\nزن مستور شمع خانه بود * زن شوخ آفت زمانه بود\r\nطاق بايد شدن از آن جفتى * كه همى خيز داند و خفتى \r\n\r\nحكايت در زحمت نسوان\r\n پسرى با پدر به زارى گفت * كه مرا يار شو به همسر و جفت\r\nگفت بابا . . . كن و زن نه * پند گير از خلايق از من نه\r\nدر . . . گر بگيردت عسسى * بهلد كو گرفته چون تو بسى\r\nزن بگيرى تو را رها نكند * ور تو نگذاريش چها نكند\r\nاز من و مادرت نگيرى پند * چند ديديم و نيز ديدى چند\r\nآن رها كن كه آب و هيمه نماند * ريش بابا ببين كه نيمه نماند\r\nآب كارت مبر كه گردى پير * كار اين آب را تو سهل مگير\r\nبهترين ميوه‌يى ز باغ تو اوست * راستى روشنى چراغ تو اوست\r\nاو نماند چراغ تيره شود * خاطرت كند و چشم خيره شود \r\n\r\n","description":"","footnote":"","page_name":" 354 ","page_number":428},
  {"content":"\r\n\r\n در سرت اوست عقل و در رخ رنگ * در كمر سيم و در ترازو سنگ\r\n. . . گورست وندران لحدى * صحبت آن عذاب هر احدى\r\nآلت شهوت تو كور افتاد * زنده زان بىكفن به گور افتاد\r\nزن ناپارسا مگير به مفت * اگر از بهر نسل خواهى جفت\r\nشير شيرويه چون حرام افتاد * خنجرش را پدر نيام افتاد\r\nشير بدخلق تخم شر باشد * شير بدكاره خود بتر باشد\r\nمكن اى خواجه بر غلامان جور * كه به يكسان نگشت خواهد دور\r\nبه ز فرزند بد غلامى نيك * كه برآرد ز خواجه نامى نيك\r\n« راستى كن كه راستان رستند * در جهان راستان قوىدستند »\r\nگر حكيمى دروغ‌سار مباش * با كژ و با دروغ يار مباش\r\nچند باشى به اين و آن نگران * پند گير از گذشتن دگران\r\nواعظت مرگ همنشينان بس * اوستادت فراق اينان بس\r\nچون ندانى ز خود سفر كردن * بايدت در جهان گذر كردن\r\nچند در خانقاه دود كنى * سفرى كن مگر كه سود كنى\r\nچون توان برد نقد درويشان * جز به دريوزه از در ايشان\r\nبردبارى كن و قناعت و زهر * تا ز دلها قبول يا بى و بهر\r\nگشت كار طريقت آشفته * شد جهان از مجردان رفته\r\nكوش تا بىحضور دم نزنى * در زمين خدا قدم نزنى\r\nچون روى نرم باش و آهسته * تا نگردند خاكيان خسته\r\nمردمى چيست ستر پوشيدن * پهلوانى به خير كوشيدن\r\nحكمت و نيك و بد چو در غيبست * عيب كردن ز زيركان عيبست\r\nهزل آب رخت فروريزد * وز فزونيش دشمنى خيزد\r\nآنكه عيب تو گفت يار تو اوست * وانكه پوشيده داشت مار تو اوست\r\nدوستى از درم خريده مجو * پرده‌دارى ز پس دريده مجو\r\nراه معنى به اسب و زين نروند * جز بدل در طريق دين نروند \r\n\r\n","description":"","footnote":"","page_name":" 355 ","page_number":429},
  {"content":"\r\n\r\n خواهى اطلس بپوش و خواهى دلق * با خدا باش در ميانهء خلق\r\nذكر بىفكر علم بىعملست * دل بىعشق چشم با سبل‌ست\r\nبه جوى عجب در ترازوى آز * هيچ باشد هزارساله نماز\r\nتا تو را آز شيشه در بارست * از تو تا دوست راه بسيارست\r\nخانه خالى بود حضور دهد * تن خالى فروغ نور دهد\r\nدل شب‌زنده‌دار زنده بود * قالب خفته سرفكنده بود\r\nتا به چند از مقام رابعه لاف * اى كم از زن زنخ مزن به گزاف\r\nتن درنده‌ست و روح دارنده * عقل مر هر دو را نگارنده\r\nجامهء كون را علم عقلست * روح لوح آمد و قلم عقلست\r\nعرش رحمان دلست اگر دانى * دل باقى نه اين دل فانى\r\nسر ايمان كه پيچ‌درپيچست * گرنه تصديق دل بود هيچست\r\nنظر دل چو بر كمال بود * عشق دانند و عشق حال بود\r\nگر دعا جمله مستجاب شدى * هردمى عالمى خراب شدى\r\nچند ازين هاىوهوى بىدردان * رنگ مردى و بوى نامردان\r\nپى تقليد رفتن از كوريست * در هركس زدن ز بىزوريست\r\nمن درين كوچه خانه‌يى دارم * هم ازين دام دانه‌يى دارم\r\nمىتوانم به وقت زراقى * مار تلبيس را شدن راقى\r\nليكن از اهل راز مىترسم * زان نظرهاى باز مىترسم\r\nسخن ما ز بهر گفتن بود * گهر ما ز بهر سفتن بود\r\nهم ببايد سخن بگفت آخر * مشك را چون توان نهفت آخر\r\nمشك ما خالصست بوى كند * عاشق مست هاىوهوى كند\r\nاوحدى شصت سال سختى ديد * تا شبى روى نيكبختى ديد\r\nسر گفتار ما مجازى نيست * باز كن ديده كاين به بازى نيست\r\nسالها چون فلك به سر گشتم * تا فلك‌وار ديده‌ور گشتم\r\nبر سر پاى چله داشته‌ام * وان نه از بهر زلّه داشته‌ام \r\n\r\n","description":"","footnote":"","page_name":" 356 ","page_number":430},
  {"content":"\r\n\r\n از برون در ميان بازارم * وز درون خلوتيست با يارم\r\nكس نبيند جمال سلوت من * ره نداند كسى به خلوت من\r\nباز ازين ديو عشوه ده لا حول * من و نزديك او درشتى قول\r\nكيستم من كه دم توانم زد * يا درين ره قدم توانم زد\r\nسالها اشك ديده پالودم * روزها از طلب نياسودم\r\nبه جوانى چو زال پير شدم * كه چو سيمرغ گوشه‌گير شدم\r\nاز گناه ارچه جرمناك شويم * چون به دريا رسيم پاك شويم\r\nچه بگويم كه و كدام ببخش * اى تمامى تو را تمام بخش \r\n\r\n169 افضل الدّين نابقى\r\nنام نامى و اسم گرامى او حسن بن احمد قدس سره [ اين 
  ] رباعى [ از 
  ] بهترين رباعياتست .\r\n اى در سر هركسى ز سوداى تو شور * نزديك تو مفلس و توانگر همه عور\r\nخود با همه در حديث و گوش همه كر * خود با همه در حضور و چشم همه كور \r\n\r\n170 افضل الدّين كاشانى\r\nبه بابا افضل معروف است و به صفت ترك و تجريد و معرفت و حكمت و توحيد موصوف بعضى گفته‌اند خالوى خواجه نصير الدّين طوسيست . در هر صورت خواجه نصير الدّين با آن فضل و كمال و جاه و جلال كه داشته نهايت محبت و اخلاص نيت به بابا افضل ، مرعى مىفرموده در فتنهء هلاكو خان به جهت بابا كاشان را حفظ نموده و در مدح افضل الدّين گفته :\r\n\r\n","description":"","footnote":"","page_name":" 357 ","page_number":431},
  {"content":"\r\n\r\n گر عرض دهد سپهر اعلا * فضل فضلا و فضل افضل\r\nاز هر ملكى به جاى تسبيح * آواز آيد كه افضل افضل \r\nآن جناب را رسالات بسيارست كه مملو از نكات حكمت و معرفت و مشحون بر لآلى دقايق و حقايقست و در شيوهء بيان پارسى بىنظيرست - وقتى اغلب آنان را ديده و داشته‌ام . بالجمله جناب بابا را مرتبهء عالى بوده مرقدش در قريهء مرق من توابع كاشان و اين چند رباعى از ايشانست .\r\n\r\nرباعيّات\r\n دنيا مطلب تا همه دينت باشد * دنيا طلبى نه آن نه اينت باشد\r\nبر روى زمين زير زمين‌وار بزى * تا زير زمين روى زمينت باشد \r\n* * *\r\n بر هركه حسد برى امير تو شود * وز هركه فروخورى اسير تو شود\r\nتا بتوانى تو دستگيرى مىكن * كان دست گرفته دستگير تو شود \r\n* * *\r\n ناكرده دمى آنچه تو را فرمودند * خواهى كه چنان شوى كه مردان بودند\r\nتو راه نرفته‌اى از آن ننمودند * ور نه كه زد اين در كه درش نگشودند \r\n\r\nو له\r\n در پس منگر دمى و در پيش مباش * با خويش مباش و خالى از خويش مباش\r\nخواهى كه غريق بحر توحيد شوى * مشنو منگر مگو مينديش مباش \r\n\r\nو له\r\n يا رب چه خوشست بىدهن خنديدن * بىمنت ديده خلق عالم ديدن\r\nبنشين و سفر كن كه به غايت نيكوست * بىزحمت پا گرد جهان گرديدن \r\n\r\n","description":"","footnote":"","page_name":" 358 ","page_number":432},
  {"content":"\r\n\r\n\r\nو له\r\n از كبر مدار هيچ در سر هوسى * كز كبر به جايى نرسيدست كسى\r\nچون زلف بتان شكستگى عادت كن * تا صيد كنى هزار دل در نفسى \r\n\r\nو له\r\n اى نسخهء نامهء الهى كه تويى * اى آينهء جمال شاهى كه تويى\r\nبيرون ز تو نيست هرچه در عالم هست * از خود بطلب هرآنچه خواهى كه تويى \r\n* * *\r\n مردى بايد بلندهمت مردى * زين واقعه ديدهء خرد پروردى\r\nكو را ز تعلقات اين تودهء خاك * بر دامن همت ننشيند گردى \r\n* * *\r\n كم گوى و جز از مصلحت خويش مگوى * وز هرچه نپرسدت كسى بيش مگوى\r\nگوش تو دو دادند و زبان تو يكى * « يعنى كه دو بشنو و يكى بيش مگوى » \r\n\r\n171 امامى هروى\r\nاز فضلا و علماى روزگار و معاصر سلاطين اتابكيهء فارس و كرمان و مداح ايشان بوده به اين دليل كه در كرمان توطن نموده بعضى او را كرمانى خوانده‌اند و برخى به دو امامى : يكى كرمانى و ديگرى هروى قايل شده‌اند اما يكى است و در سنهء 676 در اصفهان وفات يافته شاعرى شيرين‌بيان بوده و اشعار خوب دارد و ديوانش از دو هزار بيت متجاوز است و از آن جمله است :\r\n\r\n","description":"","footnote":"","page_name":" 359 ","page_number":433},
  {"content":"\r\n\r\n\r\nدر تحقيق و حكمت فرمايد\r\n سحرگه در جهان جان به عون مبدع اشيا * مسافت قطع مىكردم ز لا تا حضرت الا\r\nجهان را مركزى ديدم محيطش دور پرگارى * كه كردى آخر هر دور از دور دگر مبدا\r\nكواكب را چنان ديدم روان بر صفحهء گردون * كه از سيماب گويى چند در مىدانى از مينا\r\nيكى چون كاسهء سيمين ميان نيلگون وادى * يكى چون زورق زرين درون نيلگون دريا\r\nيكى چون لعل‌فام آتش ولى در آبگون مجمر * يكى چون زمردين ساغر ولى پر ز آتشين صهبا\r\nيكى چون جوهر سيماب در زرنيخ‌گون پنگان * يكى چون لالهء نعمان يكى چون لؤلؤ لالا\r\nاز ايشان چون گذر كردم به معنى عالمى ديدم * كه اجرام سماوى را مدبر بود ز استيلا\r\nبساطش بىزمين خرم فضايش بىهوا دلكش * ازو هم بىخبر واقف ازو هم بىصور زيبا\r\nوراى آن جهان ديگر سپهرى نامور ديدم * كه بودى آفرينش را فرود قدر او مأوا\r\nبه قوت آخرين جوهر به جوهر اولين قوت * به برهان علت معنى به معنى حكمت اسما\r\nبه او قايم همه اعراض و او در معرض عرفان * همه محتاج عون او و او در عين استغنا\r\nاز آنجا چون گذر كردم ز حيرت واديى ديدم * زوال عقل را مولد كمال عشق را منشا \r\n\r\n","description":"","footnote":"","page_name":" 360 ","page_number":434},
  {"content":"\r\n\r\n نه عقل از كنه او واقف نه علم از قعر او آگه * نه كيفيت در آن وادى نه ماهيت در آن اقصى \r\n\r\nدر مدح سلطان گويد\r\n ترك من پوشد ز آتش پرنيان بر روى آب * ماه من بندد ز سنبل سايبان بر آفتاب\r\nسنبل او مهرپرور مهر او سنبل‌پناه * آب او در عين آتش آتش او عين آب\r\nدر دل و چشمم ز عكس آب آتش موج او * آتشى افروخته صبرست و آبى تيره خواب\r\nپيش تاب آتش رخسار و بيخ سنبلش * همچو سنبل پر ز پيچم همچو آتش پر ز تاب\r\nلعل او راحست و خون در ديدهء من زو مدام * جزع او مستست و دل در سينهء من زو خراب\r\nنرگس پيمان‌شكن در سايهء مشكين هلال * غنچهء شكر فشان پيرايهء درّ خوشاب\r\nاى ز غنچهء نرگست هم مست مى هم مست سحر * اى ز لاله سنبلت هم پر ز چين هم پر ز تاب\r\nسنبلت خورشيدساى و نرگست سحرآزماى * غنچه‌ات ياقوت پيكر لاله‌ات سنبل نقاب\r\nماه گردون هر زمان از مهر ماه روى توست * همچو مهر از راى خورشيد زمين اندر حجاب \r\n\r\n","description":"","footnote":"","page_name":" 361 ","page_number":435},
  {"content":"\r\n\r\n\r\nو له ايضا\r\n ترك من چون طرهء عنبرشكن پرچين كند * عرصهء چين را ز چين طره مشك‌آگين كند\r\nمهر مارافساى را بر نارون جولان دهد * مار مهرانگيز را بر نسترن پرچين كند\r\nنرگس سيرابش اندر باغ حسن از ميل كفر * هم ز گل بتخانه سازد هم ز سنبل چين كند\r\nتا گلش را نافهء مشك ختن بستر شود * سنبلش را تودهء برگ سمن بالين كند\r\nلالهء خودروى را در سايهء عنبر كشد * سنبل سيراب را پيرايهء نسرين كند \r\n\r\nو له ايضا\r\n تازه و خرمست چون رخ يار * صحن گيتى ز رنگ و بوى بهار\r\nدشت را از زمرّدست بساط * كوه را پرزبرجدست كنار\r\nچتر بيجاده منبع لؤلؤست * تخت پيروزه معدن دينار\r\nجنبش باد و ساحت چمنست * طيرهء چين و غيرت فرخار\r\nبرگ نسرين و شاخ شمشادند * رخ زيبا و طرهء دلدار\r\nعقد لؤلؤ نموده در ياقوت * تنگ شكر گشاده در گفتار\r\nآب حيوانش در دو گوشهء لعل * نظم پروينش در دو دانهء نار\r\nسمنش رخ كشيده در سنبل * سنبلش پى فگنده در گلنار\r\nرخش از زلف ماه در عقرب * زلفش از چهره مار در گلزار\r\nمار او در پناه بدر منير * ماه او در نقاب مشك تتار\r\nسنبلش همچو هندويى در تاب * نرگسش همچو جادويى خونخوار\r\nساحرى نيم‌مست عربده جوى * هندويى پيچ‌پيچ آينه‌دار \r\n\r\nو له\r\n دوش چون برزد سر از جيب افق بدر منير * زورق زرين شتابان گشت در درياى قير \r\n\r\n","description":"","footnote":"","page_name":" 362 ","page_number":436},
  {"content":"\r\n\r\n زورقى از نور و دريايى ز ظلمت همچنانك * راى دستور آورد بدخواه جاهش در ضمير\r\nآب آن دريا ز تاب زلف جانان مستعار * تاب آن زورق ز نور روى دلبر مستنير\r\nماه مهرافروز من در كاروان آورد روى * زلف و ابرو چون كمان و غمزه و بالا چو تير\r\nزلف چون بر لاله سنبل خط چو بر آتش دخان * لب چو در ياقوت جان رخسار چون در باده شير\r\nرخ صبوح اندر بهار و لب شراب اندر صبوح * خط عبير اندر گلستان زلف تاب اندر عبير\r\nگفت كاى در عشق من قولت سقيم و عهد سست * گفت كاى در كار خود رايت جوان و بخت پير\r\nدر چنين فصلى كه گويى ز التهاب مهر داد * جنبش گردون مزاج باد را طبع اثير\r\nجوشن ماهى ز گرمى هوا در عين آب * همچنان سوزد كه اندر شعلهء آتش حرير\r\nكوه آهن دجلهء سيماب شد بر وى چو تافت * برق تيغ آفتاب اندر ميان ماه تير\r\nمىروى راهى كه بر خاك و هواش از تير و تيغ * شاه مار اندر سقر ناليد تنّين در سعير\r\nكرد چون كردم اساس عذرهاى خوشگوار * گشت چون گشتم به گرد نكته‌هاى دلپذير\r\nنرگسش را از تحير نار دل پروين‌فشان * فندقش را از تعجب نظم پروين دستگير \r\n\r\n","description":"","footnote":"","page_name":" 363 ","page_number":437},
  {"content":"\r\n\r\n ز اشتياقم ريخت بر زر طلى از لعل مذاب * در وداعم گشت گلبرگ طرى بدر منير\r\nبر گل از نرگس روان كرد او گلاب گرم و من * راندم از خون جگر سيلاب بر برگ زرير\r\nبرگرفتم زو دل و چون دولت آوردم به طبع * روى دل در قبلهء اقبال درگاه وزير \r\n\r\nدر صفت عمارت\r\n هواى تو اى جنت روح‌پرور * فضاى تو اى كاخ خورشيد منظر\r\nنظام جهان را چو عدلست موجب * نجوم فلك را چو مهرست سرور\r\nنسيم هواى تو در جوف گردون * كند مركز خاك را گوى عنبر\r\nنهادت چو جانست در صحن اركان * سوادت چو نورست در چشم اختر\r\nسپهريست سقف تو در اوج رفعت * بهشتيست صحن تو در صدر كشور\r\nولى دور آن مانع جور گردون * ولى خاك اين ناقض آب كوثر\r\nزهى صحن و سقف تو گيتى و گردون * زهى صاحب و صدر تو شمس و خاور \r\n\r\nو له ايضا\r\n وه كه پيدا مىكند هردم ز روز روشنش * فتنه‌اى در زلف شهرآشوب چشم پرفنش\r\nهر سحر پيراهنى در بر قبا كرد آسمان * كافتابى سر برآورد از ره پيراهنش\r\nكشتگان غمزه را لعلش روان بخشد بلى * لعل جان بخشد چو باشد آب حيوان معدنش\r\nگفتمش جانا دلم سر در سر زلف تو كرد * گفت زين خونها فراوان بينى اندر گردنش\r\nآه دوزخ تاب دريا سوز ناگه‌گير من * آه اگر بىمن سحرگاهى بگيرد دامنش \r\n\r\n","description":"","footnote":"","page_name":" 364 ","page_number":438},
  {"content":"\r\n\r\n\r\nو له ايضا\r\n تا داده چشم مست تو را روزگار تيغ * بىاو نكرده بر سر مويى گذار تيغ\r\nدر خون روزگار شد اكنون و درخورست * تا مست را دگر ندهد روزگار تيغ\r\nوصل تو گلبنيست درو بىشمار خار * چشم تو نرگسيست درو بىشمار تيغ\r\nدر جويبار چشم تو سروى و بىتو سرو * در جويبار چشم منست اى نگار تيغ\r\nجانا به خاك پاى تو كز دست هجر تو * آن مىخورم كه ريخت گه كارزار تيغ \r\n\r\nدر مدح خواجه شمس الدّين وزير\r\n درآمد از در من دوش مست خواب و خيال * نگار مهوشم آشفته زلف و شيفته حال\r\nبه گردن سر زلف و به گوشهء لب لعل * هزار خون حرام و هزار سحر هلال\r\nچو زلف پرخم مشكينش بىقرار شدم * ز بس‌كه شيفته گشتم چو ديدم آن خطوخال\r\nزند ز مشك سيه شكل زهره بر رخ ماه * كشد ز غاليه بر طرف آفتاب هلال\r\nروان دانش و تركيب فضل و عالم علم * وجود جود و سحاب سخا و بحر نوال\r\nفساد بگسلد از كون عالم ار فگند * هماى عاطفتش بر سپهر سايهء بال\r\nتويى كه ذات تو را چشم روزگار نديد * به‌هيچ‌وجه نظير و به‌هيچ‌روى همال\r\nسموم قهر تو گر سوى بحر و كان گذرد * كسى نيابد از ايشان مگر بدين منوال \r\n\r\n","description":"","footnote":"","page_name":" 365 ","page_number":439},
  {"content":"\r\n\r\n به جاى لؤلؤ خونابه از دهان صدف * به جاى گوهر خاكستر از عروق جبال\r\nهميشه تا بود اندر زبان مردم دهر * حديث حاتم طايى و نام رستم زال\r\nتو را و خصم تو را باد لازم شب و روز * بقا و صحت و دولت بلا و سنگ و نكال \r\n\r\nدر مدح سلطان گفته به دو بحر خوانده مىشود\r\n بر اوج گنبد گردون ز موج لجهء عالم * چو جرم زهره و تيرست عين كوثر و زمزم\r\nفروغ ساغر صهبا ز بزم داور گيتى * شعاع گوهر خنجر ز رزم خسرو اعظم\r\nسپهر اختر شاهان جهان كشور شاهى * مدار مركز تكوين مراد گوهر آدم\r\nخديو دودهء سلجوق شاه عالم عادل * پناه جنبش گردون قواى عنصر عالم\r\nمريض قوت دين را دوام عدل تو عيسى * مسيح راحت جان را نسيم لطف تو مريم\r\nسواد ديدهء گردون ز عكس روى تو روشن * اساس خطهء اركان به سعى حكم تو محكم\r\nز آب تيغ تو آتش ز تاب خشم تو زهره * فسرده در دم ثعبان دريده در تن ضيغم\r\nخلاف حضرت تو موى كرده بر تن اعدا * زياد رمح تو افعى ز بيم تيغ تو ارقم \r\n\r\nو له ايضا\r\n دهان تنگ آن دلبر وجودست و عدم با هم * كه هست و نيست در وصفش كجا و كو و كيف و كم\r\nگرش گويم كه موجودست در تقرير كو پاسخ * گرم خواهند برهان مىنيارم زد ز برهان دم\r\nو گر گويمش معدومست عقلم باز مىگويد * كه هرگز كى زند معدوم كار عالمى برهم \r\n\r\n","description":"","footnote":"","page_name":" 366 ","page_number":440},
  {"content":"\r\n\r\n سواد زلف شبرنگش ز خط مشك‌بو معرب * حروف خط دلجويش ز خال عنبرين معجم\r\nاسير آن سر و زلفم كه هم دردست و هم درمان * غلام آن خط سبزم كه هم ريش‌ست و هم مرهم \r\n\r\nو له ايضا\r\n در سلك نظم گوهر مدح خدايگان * لطف حيات دارد و خاصيت روان\r\nتركيب لفظ و دقت معنيش نزد عقل * سحرست بىمبالغه و وحى بىگمان\r\nدر مغز لفظ معنى رنگينش هر نفس * در صدر خط نقطهء مشكينش هر زمان\r\nعقليست خالى از خلل شهوت و دماغ * روحيست صافى از صفت آتش [ و 
  ] دخان\r\nگر ز آنكه ز آسمان سخن آورد جبرئيل * من بردمش به مدحت صاحب بر آسمان\r\nداراى شرق و غرب و نگهبان بر و بحر * خورشيد تاج و تخت خداوند انس و جان\r\nهم در كمند بندگيش گردن سپهر * هم بر زمين سلطنتش چهرهء زمان\r\nمنشور حل و عقد ممالك در آستين * رخسار تاج و تخت سلاطين بر آستان \r\n\r\nو له ايضا\r\n سحر در بادام و معجز در شكر * آب حيوان در لب و جان در دهن\r\nلؤلؤ و مرجان و جزعش را غلام * پرتو عيوق و شعرى و پرن\r\nسنبل و سيب و گلش در باغ حسن * برده آب يوسف و چاه و رسن\r\nدام مشكينش كمند آفتاب * سيب سيمينش پناه نسترن\r\nنافهء مشكش هراسان از صبا * نرگس مستش گريزان از چمن\r\nزلفش اندر پرنيان كرده مكان * خالش اندر گلستان جسته وطن\r\nجزع او سرمايهء سحر حلال * لعل او پيرايهء درّ عدن \r\n\r\n","description":"","footnote":"","page_name":" 367 ","page_number":441},
  {"content":"\r\n\r\n\r\nو له ايضا\r\n ماه من تا جان و گوهر در شكر دارد نهان * ترك من تا ز آب و آتش بر قمر دارد نشان\r\nآب و آتش دارم از ياد رخ او در ضمير * جان و گوهر دارم از وصف لب او بر زبان\r\nاز تب و آه سرشك و چهرهء من شمه‌يى * مىكند در چار موسم جنبش گردون عيان\r\nتاب مهر اندر تموز و سير باد اندر شتا * فيض ابر اندر بهار و رنگ برگ اندر خزان\r\nلب چو در ياقوت جان رخساره چون در باده شير * زلف چون بر لاله سنبل خط چو بر آتش دخان\r\nزهرش اندر آب حيوان ناوكش برشست شست مست * روزش اندر تيره‌شب پولادش اندر پرنيان \r\n\r\nو له\r\n ز آيينهء سپهر چو شد زنگ منجلى * خورشيد را طلوع ده اى ترك قنقلى\r\nاى خال مشكبوى مگر مولعى به سحر * ور نه چرا مقيم سر چاه بابلى\r\nاى لعل دل‌فروز به دل بردن و جواب * ترياكى و شرنگ و شرابى و حنظلى \r\n\r\nو له ايضا\r\n بنگر كه پر ز خنجر و الماس و جوشنست * طرف شمر كه بود پر از حله و حلى\r\nبستان شد از حريف خريف آن‌چنان خرف * كش خار گلبنى كند و زاغ بلبلى \r\n\r\n","description":"","footnote":"","page_name":" 368 ","page_number":442},
  {"content":"\r\n\r\n اى جويبار تا دم ديمه خريده‌اى * از فرق تا قدم همه تن در سلاسلى\r\nديدى كه گرد صفحهء تقويم باغ را * شنگرف و لاجورد رقومى و جدولى\r\nاكنون ببين كه در شمر و ساحت چمن * تختى ز سيم خام و بساطى مكللى \r\n\r\nو له\r\n صبحست در ده اى صنم ماه‌چهره مى * برخيز و آفتاب ببين در صفاى دى\r\nبنماى رخ كه طيره ماهست اى غلام * پيش آرمى كه وقت صبوحست يا صبى\r\nگر لاف نيكويى نزدى با رخ تو بدر * طومار حسن او نشدى ز آفتاب طى\r\nور مهر در كمان ز رخت تير يافتى * فصل بهار روى نمودى ز ماه دى \r\n\r\n172 اشرفى سمرقندى\r\nاسمش سيد معين الدّين ، اعلم علما و افضل فضلاى زمان خود بوده مجموعهء كمالات نفسانى و روحانى و صاحب حالات ملكى و انسانى بوده و در سنهء 590 در سمرقند رحلت نموده از اشعار او نوشته مىشود :\r\n يا رب سببى ساز كه آن سرو روان را * آرد بر ما چرخ علىرغم جهان را\r\nخواهم كه فراوان بكشم بار جفايش * ليكن نتوانم كه ز تن برده توان را\r\nگر هيچ نديدم به مراد دل خويشش * معذور بود ز آنكه نبينند روان را\r\nبگشاد مرا اين دل خون گشته چو ديدم * در خنده گشاده دو لب آن تنگ دهان را \r\n\r\n","description":"","footnote":"","page_name":" 369 ","page_number":443},
  {"content":"\r\n\r\n\r\nو له\r\n ساقيا صبحست و پرده راهوى و من خراب * رحم كن بر جان من در مگذران از من شراب\r\nتا به سعى جام مى چون شمع پيش روى يار * يك‌زمان بر خود بگريم بعد از آن سوزم به تاب\r\nويژه در اين دم كه مىشويد به آب چشم ابر * باد مشكين چون عروسان پاى گلبن با گلاب\r\nپاى بلبل بر درخت ارغوان مرجان سپر * دست گلچين در حدود بوستان بيجاده ياب\r\nدر بر لاله نظير كسوت نوشيروان * بر سر گلبن نشان افسر افراسياب\r\nدستت ار بر سرو سايد دلبرى دان با قبا * چشمت ار بر غنچه افتد لعبتى دان با نقاب\r\nلشكر مير زمن گر نيست زين‌سان كى زده‌ست * گرد صحرا خيمه‌ها لاله طناب اندر طناب\r\nمردمى هر ساعتى دستش ببوسد چون عنان * سرورى هر لحظه‌اى پايش بگيرد چون ركاب \r\n\r\nفى الحقائق و المواعظ و النصائح\r\n اى جانت از جفاى جهان آمده به لب * يك‌ره نشاط كن به‌سوى عالم طرب\r\nيك شب بسوز روز كن و صبحدم برس * جايى كه نيست دردسر هيچ روز و شب\r\nروزى هزار چهرهء گلگون به زخم دست * نيلى شدست زين فلك نيلگون سلب\r\nاين از فلك بنالد و با من كند عتاب * آن از جهان برنجد و بر من كند غضب\r\nگاهم حكيم خواند و گاهى دروغ‌گوى * امروز بو تراب و دگر روز بولهب\r\nبىآب شد زبان عرب نزد من بلى * از ننگ يك جهان ادب‌آموز بىادب \r\n\r\n","description":"","footnote":"","page_name":" 370 ","page_number":444},
  {"content":"\r\n\r\n آن نور دين و در دلش از جهل تيرگى * اين شمس ملك و پيشروش عقدهء ذنب\r\nمرد از لقب به حد بلاغت كجا رسد * كز بهر حكم ظاهر مردم بود لقب\r\nاز زر مراد فايدهء اوست ور نه او * نزديك من زرست و به نزديك تو ذهب\r\nبىنفس را چه روح بهيمى چه ناطقه * ديوانه را چه عقل غريزى چه مكتسب\r\nبيمارىاى كه جهل نهد در نهاد كس * نه در عجم علاج پذيرد نه در عرب \r\n\r\nدر مدح ملك ارسلان مىگويد\r\n چو آيد به‌سوى حمل آفتاب * جهان را شود تازه عهد شباب\r\nصبا بىخبروار در بوستان * ز رخسار گل در ربايد نقاب\r\nخوش آيد درين وقت كردن صبوح * به آيد درين فصل بودن خراب\r\nنگارى نشان پيش خود كز طرب * بگيرد صراحى و ريزد شراب\r\nنه چون لعل او مى بود در قدح * نه چون روى او گل بود در حجاب\r\nتوانم رسيدن بدين آرزوى * و ليكن به اقبال مالك رقاب\r\nخداوند گيتى ملك ارسلان * پناه همه ملك افراسياب \r\n\r\nو له ايضا\r\n اى سكهء سلطنت به نامت * شاهان جهان ستان غلامت\r\nهم باز قضا مطيع امرت * هم مرغ قدر اسير دامت\r\nصد ملك گرفته يك رسولت * صد قلعه گشاده يك پيامت \r\n\r\nدر مدح محمد بن محمد وزير سلطان گويد\r\n به پاى دار صراحى كه گشت گاه سحر * يكى بريز و مرا ده يكى بريز و بخور\r\nبه رنگ و روى خودم ده شراب وقت صبوح * كه دى چو زلف تو بردم شبى دراز به سر \r\n\r\n","description":"","footnote":"","page_name":" 371 ","page_number":445},
  {"content":"\r\n\r\n ز آه سينهء من مانده جرم گردون خشك * ز اشك ديدهء من گشته روى هامون تر\r\nبه زير زخم تو گويى دونده چون كوكب * به زير ران تو خنگى جهنده چون صرصر\r\nخجسته طلعت و خورشيدفر و گردون‌سير * بزرگ هيئت و هامون‌گذار و كه‌پيكر\r\nقضا به سرعت و زهره به شكل و ماه به فعل * خرد به دانش و خارا به سم و خاره به بر\r\nزمين به قوت سمّش چو سرمه در هاون * حجر ز آتش نعلش چو پنبه بر آذر\r\nبه اختصار مراحل چو در شمر ماهى * به انقطاع منازل چو بر فلك اختر\r\nتو بر فرازش چون آفتاب بر گردون * روان شده سوى درگاه آفتاب بشر\r\nمحمد بن محمد كه در كياست او * فلك نيافت محمد وراى پيغمبر \r\n\r\nو له ايضا\r\n چون خوش و خرم شدم وقت سحر در چمن * گلبن رعنا و يار ساقى زيبا و من\r\nپيش گل روى دوست خنده‌زنان آمدند * از طرفى ارغوان وز طرفى ياسمن\r\nباده چو او روح‌بخش جرعه چو من اشك‌بار * صبح چو او درفشان شمع چو من در لگن \r\n\r\n","description":"","footnote":"","page_name":" 372 ","page_number":446},
  {"content":"\r\n\r\n از در بستان چو باد نعره‌زنان و نوان * خويشتن اندرفگند بلبل بىخويشتن\r\nبوى گلستان بيافت گشت همان‌جا مقيم * چهرهء جانان بديد كرد همان‌جا وطن\r\nچنگ فروزد بلند وين غزل آغاز كرد * كاى لب لعل تو را بنده عقيق يمن\r\nمهرى اگر هست مهر نوش‌لب و باده‌خوار * ماهى اگر هست ماه سرو قد و سيم‌تن\r\nريختهء لعل تو ساغر آب حيات * سوختهء زلف تو جوهر مشك ختن\r\nروى تو و موى تو آنكه ازو گشته‌اند * جامه‌دران خاص و عام موىكنان مرد و زن\r\nروزى كز تيغ تيز حادثه گلگون كند * صورت آب بحار چهرهء خاك دمن\r\nنيزهء گردان كنى در كف كوران عصا * جوشن و خفتان كنى در بر مردان كفن\r\nشاها در صحن باغ باز خبر مىدهند * باده ز لعل مذاب قطره ز در عدن\r\nسوى گلستان خرام وقت صبوحى بخواه * آنكه ازو پربهاست جام چو از جان بدن \r\n\r\nرباعيّات\r\n آبم كه همه حرير پوشيد تنم * ناسود ز خاييدن شكر دهنم\r\nامروز به دلق و لقمه‌يى مرتهنم * اى گردش روزگار كورى كه منم \r\n* * *\r\n\r\n","description":"","footnote":"","page_name":" 373 ","page_number":447},
  {"content":"\r\n\r\n دل‌بستهء روزگار پرزرق شدن * يا شيفتهء بقاى چون برق شدن\r\nچون مردم اندك آشنا در گرداب * دستى زدن‌ست و عاقبت غرق شدن \r\n* * *\r\n اى ديدهء شاهى به جمالت نگران * سر بر خط فرمان تو دارند سران\r\nخوش باش كه در دور جهان گذران * نازد به تو شاهى چو به شاهى دگران \r\n\r\n173 اثير الدّين اخسيكتى\r\nجامع حالات و كمالات بوده سخن‌دانيست والاتبار و سخن‌گويى عالىمقدار - در زمان او بعضى از ابناى زمان اشعار او را بر حكيم خاقانى ترجيح مىنهاده‌اند . بارى مولد او اخسيكت من اعمال فرغانهء تركستان است و ممدوحش اتابك ايلدگز و قزل ارسلان بن طغرل سلجوقى . گويند به سبب ارادت و اخلاص و خدمت جناب شيخ نجم الدّين الكبرى به مقامات عاليه رسيده به انزوا و انقطاع در خلخال سكونت گزيد تا رحلت يافت و كان ذلك فى سنهء 562 . ديوانش ديده شد با حكيم خاقانى شيروانى مباحثات و مناظرات بسيار داشته و اين اشعار از خيالات او گويند رحمة اللّه عليه :\r\n\r\nمن قصائده\r\n گر مايه گيرد از رخت اى دلبر آفتاب * عاشق شود زمانه به صددل بر آفتاب\r\nاز رشك جيب تو به درد صبح پيرهن * از وى چو بامداد برآرد سر آفتاب\r\nتا زلف مشكساى تو بر ماه تكيه زد * از غم شكسته دل شد چون مجمر آفتاب\r\nاز رشك آفتاب رخت هر شبى چو شمع * با كام خشك باشد و چشم تر آفتاب\r\nماندست جمله ديده برين منظر بلند * هر روز در نظارهء آن منظر آفتاب\r\nشب در رخ تو باده خورم تا ز عكس او * طالع شود چو مى ز لب ساغر آفتاب \r\n\r\n","description":"","footnote":"","page_name":" 374 ","page_number":448},
  {"content":"\r\n\r\n از مه نقاب طرهء شبرنگ باز كن * تا برنيايد از تتق خاور آفتاب\r\nچاكر شو آفتاب فلك را از آنكه هست * در پيش آفتاب زمين چاكر آفتاب\r\nدرياى فضل و گوهر افضال شمس دين * كز كان راى اوست كمين گوهر آفتاب \r\n\r\nدر تجريد و تفريد گويد\r\n آن را كه چار گوشهء عزلت ميسرست * گو پنج نوبه زن كه شه هفت كشورست\r\nبگذر ز طبع و چرخ كه بستان سراى انس * برتر ز طاق و طارم اين هفت‌منظرست\r\nگر بوى كام هست نه زين هفت مدخلست * ور عقد انس هست نه زين چار گوهرست\r\nگويند ابر منت دريا بود به جود * هم هرزه‌ايست ور نه چرا دامنش ترست\r\nگاوى نشان دهند برين قلزم نگون * ليكن نه پرچمست مر او را نه عنبرست\r\nدر شط حادثات برون آى از لباس * كاول برهنگيست كه شرط شناورست\r\nخلقان به رنگ‌ريز طبيعت مده از آنك * هر دست رنگ او ز نخستين سيه‌ترست\r\nجبريل ميزبان مسيحست بر فلك * در خورد هم‌طويلگى زر سم خرست\r\nفصاد روزگار به زهرآب داده نيش * تو شادمان و غره كه گويش معنبرست\r\nگفت آفت سرست و خموشى خلاص جان * در اختيار ازين دو يكى تن مخيرست \r\n\r\n","description":"","footnote":"","page_name":" 375 ","page_number":449},
  {"content":"\r\n\r\n زورق ز آب ديده كن و در نشين از آنك * درياى آتشين تو دشوار معبرست\r\nرخ پرسرشك كن چو فلك وقت شام از آنك * بر هجر روز اشك شفق نيز احمرست\r\nاز سرو تا به سوسن آزاد كس نماند * الا دلى كه بندهء شاه مظفرست \r\n\r\nو له ايضا\r\n سنبل بدميد از گل آن سرو و صنوبر * آباد صنوبر به چنان سنبل نوبر\r\nاو شاهد و آنگه نسب حور به كشمير * او حاضر و آنگه صفت سرو به كشمر\r\nبا صورت او باد شمر در كف مانى * با چهرهء او خاك‌فشان بر سر آزر\r\nآن چشم كزو هوش حذر ماند و واله * آن لب كه ازو گوش گهر چيند و شكر\r\nتو جزع همىخوانى و من جان منقش * تو لعل همىگويى و من عقل مصور \r\n\r\nو له ايضا\r\n چون خرقه گشت بر كتف شب رداى قار * شد غرق در غلالهء زر فرق كوهسار\r\nمن نيز هم سوار شدم بر براق عزم * چون كاروان شاه همىبرنهاد بار\r\nدر پيش من رهى كه ز تندى پشته‌هاش * اوهام را كريوهء كيوان نمود غار\r\nاز خار و سنگريزهء دستش خجل شده * زوبين تاب خورده و شمشير آبدار\r\nمردم‌گداز گشته زمينش اثير شكل * نيزه‌گذار بوده سمومش شهاب‌وار\r\nتفته ز تاب مهر برين‌گونه دوزخى * كرده نوند من چو سمندر بر او گذار\r\nگامى همىگذارد گشاده‌تر از اجل * اندر رهى درازتر از قد انتظار\r\nراجع نبود عزمم اگر نه كفم بر او * در دم سال نامده بستى مهار پار\r\nصالح به ره‌نوشت ز نعلش گرفته نقب * در قله‌اى كه ناقه ازو گشت آشكار\r\nچون زورق فلك به روانى گه لگام * چون لنگر زمين ز گرانى گه فسار \r\n\r\n","description":"","footnote":"","page_name":" 376 ","page_number":450},
  {"content":"\r\n\r\n عنقا گه تفرد و شهباز در عجل * هدهد گه فراست و طاوس در فخار\r\nهمراه فال نيك و قلاووز بخت نيك * تا بارگاه صدر سلاطين روزگار \r\n\r\nو له ايضا\r\n در چنين سرما چه بهتر گوهرى كز تاب او * روز محشر الامان گويند سكان سعير\r\nديوسارى كز سفاهت در قدم دارد قعود * اژدهايى كز مهابت در زفر دارد زفير\r\nسركش و تند و تنك چون عقل و طبع بىخرد * روشن و پاك و سبك چو راى مرد بىنظير \r\n\r\nو له\r\n همى نفرنفر آيد بلا به ساحت من * ازين نفرنفر اى دوستان نفيرنفير\r\nچو چرخ بىسر و پايم چو خاك بىدل و زور * ز خاك ديرنشين وز چرخ زود مسير\r\nفلك به تعزيت عمر من درين ماتم * قباى سادهء خود را فروزده است به قير\r\nغبار ركضت اين ابلق سوارشكن * ببرد خواب و قرارم ز ديدگان قرير\r\nچمانهء فلك از صفو خرميست تهى * خزانهء زمى از نقد مردميست فقير\r\nمخواه شير ز فرزندخواره مادر طبع * چو شير گشت عذارت بدار دست ز شير \r\n\r\n","description":"","footnote":"","page_name":" 377 ","page_number":451},
  {"content":"\r\n\r\n به طبع چرخ كمان شكل ما كيست چو زه * كه بدرگست چو بهرام و ناحفاظ چو تير\r\nچو تيغ چوبين در عهد ما اميرانند * كه نانشان نتوان زد به‌هيچ‌وجه به تير\r\nدرازگوشى بر چار پايى افتاده * درازگوش امير و چهار پاى سرير\r\nمن از تحير اين حال بر سر آتش * من از تعجب اين نقش در خوى تشوير\r\nدر آن ميانه يكى در بكوفت گفتم كيست * جواب داد كه : ابشر على قدوم بشير\r\nنسيم‌وار بجستم به فتح باب از جاى * چو ديدم ابرى چون دست آفتاب مطير\r\nيكى شكفته گلستان به پيش من بنهاد * كه آسمانش لقب سدره داد و خاك سدير\r\nگرفته روح بر اغصان نخلهاش كنام * شنوده عقل ز منقار بلبلانش صفير\r\nفتاده ميوه شاخش به ساكنان دماغ * رسيده سايهء برگش به ساكنان ضمير\r\nشكوفه‌هاش فروزان به زير برقع برگ * چو از وقايهء ظلمت جبين بدر منير\r\nچه بود نوبر بستان طبع مير انام * كه در علوم امامست و در كلام امير\r\nدرو ز هر ورقى ياد كرده بود رموز * كه عذر ترك موالاتشان بود تفسير \r\n\r\n","description":"","footnote":"","page_name":" 378 ","page_number":452},
  {"content":"\r\n\r\n مرا نشانده به هجر و نشانه چه كاغذ * ز من بريده به قصد و بهانه چه تقصير\r\nعلاج خويش ز من خواست تا به وجه فسوس * زمانه گفت : اسيرا قد التجا به امير\r\nنيافتم ز وفا بوى در بسيط عراق * هزار بار بجستم نقير تا قطمير\r\nگر اين ديار برين چاشنيست واى اميد * ور او به رنگ ديار خودست و اى اثير\r\nچو نبض واقعهء من طبيب عشق بديد * چه گفت گفت : كه اين ورطه‌ايست سخت خطير\r\nتو از حرارت دل گشته‌اى نحيف چو موى * تو از تحمل غم گشته‌اى نزار چو زير\r\nضماد صبر همىكن بر اين دل مجروح * طلاى اشك همى كش بر اين رخ چو زرير\r\nبر اين معالجه گر به شدى شدى ور نه * برو بنال كه : يا جابرا لكل كسير\r\nفلك دو وقت به خصمان تو خطاب كند * بود بيان خطابش دو لفظ عكس‌پذير\r\nبه وقت كودكى اى شيرتان حرام چو خون * به گاه خواجگى اى خونتان حلال چو شير \r\n\r\nو له ايضا\r\n بناميزد بناميزد زهى خورشيد گلرنگش * به خرواران شكر پنهان بود در پستهء تنگش \r\n\r\n","description":"","footnote":"","page_name":" 379 ","page_number":453},
  {"content":"\r\n\r\n چه از دشنام او در جنگ گوش من شكر خايد * دهان برهم زنم گويم زهى شيرينى جنگش\r\nچو زر فرزند سنگ آمد چرا مشفق نمىگردد * برين رخسارهء زرين دل بىرحم چون سنگش\r\nدل و دينم به يغما برد و پس تاوانش بستانم * چو بر لشكر گه يغما حشر سازد شه زنگش\r\nزرشك صورت او روح مانى آب شد جمله * بدان تا فرصتى يابد بشويد نقش ارژنگش \r\n\r\nو له ايضا\r\n دوش چو اين شهسوار چرمهء ابلق * از قربوس غروب گشت معلق\r\nشام سيه گر به زيردست برون داد * مهرهء اصفر ز طرف رقعه ازرق\r\nسقف جهان‌پوش پر ز نرگسه ديدم * چون طبق سبز پرزراير زيبق\r\nگشت پديد از نقاب گيسوى ظلمت * گردن اين رخش تيزگام مطوق\r\nهمچو نشان حق از ميانهء باطل * يا چو خيال صواب در دل احمق\r\nبا فلكم زين قبل مناظره افتاد * ورچه مقالات هر دو بود مصدق\r\nگفتمش اين حلقه چيست گوش فلك را * گفت كه نعل سمند صدر موفق\r\nبار معانى دو مغزه بست چو بادام * هركه به مدحش دهان گشاد چو فستق\r\nموسم باده‌ست و كار باده درين فصل * از همگان لايق آمد و ز تو اليق\r\nباربدى را بخوان كه زير نزارش * زار بنالد چو عاشقان مشوق\r\nفتنهء او در غنا چو حكم تو جارى * زخمهء او بر نوا چو امر تو مطلق\r\nساقى گل‌رخ به دست بادهء گلرنگ * ماه مدوّر نهان به مشك محلّق\r\nطرف لبش خالى از هلال مقير * گرد گلش گردى از عبير مسحق \r\n\r\n","description":"","footnote":"","page_name":" 380 ","page_number":454},
  {"content":"\r\n\r\n\r\nدر مدح اتابك قزل ارسلان گويد\r\n چون شب به آفتاب رخ شاه داد جان * يكرنگ شد قباى گهر بفت آسمان\r\nصبح سپيد ناصيه چون پنبهء زده * خيط دورنگ زه شد و قد افق كمان\r\nمشغول پنبه چرخ و ندانسته كافتاب * فرموك اخترانش بدزدد ز دوكدان\r\nنور محيط تاختن آورد تا به عجز * آواره گشت سايهء مركز ز خانمان\r\nطفلان چرخ تختهء مينا به زير كش * ماه دوتا چو پير معلم در آن ميان\r\nدر گرد قطب چرخ‌زنان نعش ناقه شكل * چرب آخورى گذاشته چون راه كهكشان\r\nمن كآن‌چنان بديدم جستم ز جا چو برق * زين بسته بر دوكوههء برقى شدم روان\r\nكوهى كه داشت بر كتف چار باد زين * چرخى كه بود بر زبر چار مه چمان\r\nشيرى غزال گردن و گورى گوزن چشم * مرغى بهيمه صورت و ديوى فرشته جان\r\nآهيخته چو هندوى محرور ساق و گوش * واكنده همچو زنگى مرطوب يال و ران\r\nگردن چو نيم قوس و در آهنگ تك چنان * كز نيم قوس چرخ جهد ناوك كمان\r\nبرساخته ز جبههء غرا و گوش تيز * برقى كزو دو پيكر الماس شد عيان\r\nطيرى هماى سايه كه خاصيت دمش * از چرم فيل بركند اعصاب و استخوان\r\nچون عنكبوت جولهه چالاك و تيزپاى * تن بر مثال ماله و كف همچو ريسمان\r\nگر ريسمان نداشت در امعا چو عنكبوت * چندين هزار نخ چه برافگند از دهان\r\nبر پشت او چو قد دو پيكر به عقد عهد * در يك كمر كشيده زمين و آسمان ميان\r\nدر پيش من رهى كه ز بالاى پشتهاش * گويى به عرش باز نهادند نردبان\r\nبادش چو طبع طفلان آشوب را سبب * كوهش چو فرق پيران كافور را مكان\r\nدر آبگير او سمك الارض معتكف * بر تيغ كوه او ملك‌الموت ديده‌بان\r\nنسپرده پاى غول مطافش به آزمون * نبسوده بال ديو مطارش به امتحان\r\nهمچون تنور توفان عرض ارس مرا * بحرى نموده زير نهنبن شده نهان\r\nمعمار زمهرير پلى بسته بود سست * از آبگينه بر زبر قلزم روان\r\nاركان او چو خاطر من بود بىثبات * اعضاى او چو بازوى من بود ناتوان\r\nعراده‌هاى باد ببسته ره حذر * نفاطه‌هاى برق بخسته رخ امان \r\n\r\n","description":"","footnote":"","page_name":" 381 ","page_number":455},
  {"content":"\r\n\r\n بيچاره آن رونده كه اينجاش درنيافت * عون خداى عالم و فر خدايگان\r\nقطب ظفر مظفر دين خسروى كه هست * بر آسمان به تيغ چو خورشيد كامران\r\nروزى كه زردگل دمد از چهرهء دلير * نيلوفرى حسام شود ارغوان فشان\r\nگيرد بناى مهلكه از مرد ارتفاع * افتد هواى معركه از گرد در هوان\r\nدندان همىخزند دليران كه هين و هين * انگشت مىگزند نقيبان كه هان و هان\r\nتيغت زبان شود همه آن لحظه و كند * از آسمان به فتح لواى تو ترجمان\r\nچرخى فگنده در زه و ماهى فراز سر * برقى كشيده در كف و بادى به زير ران\r\nآن روز خارپشت كنى خصم را به تير * همچون كشف نهاده سر اندر شكم نهان \r\n\r\nدر توحيد و تحقيق گويد\r\n جهان را هم جهان‌بانيست پيدابين و پنهان دان * ز زير گنبد نيلى پديد آورده چاراركان\r\nيكى چون عود پرورده دوم كافور حل كرده * سيم سيمابگون‌پرده چهارم لاله‌گون كتان\r\nجهانى را به يك امر دو حرفى در وجود آورد * ز نيروى چهار اسباب زير گنبد گردان\r\nيكى زان گوهر قابل دوم زان قوت فاعل * سيم زان حاجت سايل چهارم صورت الوان\r\nده و دو پيك را دايم رفاقت داده در يك جا * ازيشان چار نيكوكار باقى رند بىسامان\r\nيكى كرّ نيوشنده دوم عريان پوشنده * سيم محرور جوشنده چهارم سابق الاقران\r\nسپاهى سيصد و شصت و شش اندر خطه‌يى دايم * دو تعديل و دو تغيير آمده لشكرگه ايشان \r\n\r\n","description":"","footnote":"","page_name":" 382 ","page_number":456},
  {"content":"\r\n\r\n يكى تلقين بلبل را دگر آرايش گل را * سيم خونريزش مل را چهارم خفتن كيهان\r\nدسيس سردى و گرمى بساط افگنده در قالب * بر او بنشسته چار انباز او هريك به ديگرسان\r\nيكى نفاخه‌يى پردم دگر آيينه‌اى پرنم * سيم باد افگنى خرم چهارم حقهء مرجان\r\nبراى هضم اول در بدن كارىگر آورده * مرتب چار جنس اندر دو رسته سى و دو اعوان\r\nيكى ساز گزيدن را دوم گاز بريدن را * سيم برتر گزيدن را چهارم آسياى نان\r\nبراى هضم ثانى كرده در يك طبخگه منزل * به امرش چار استاد سبك دست صناعت‌دان\r\nيكى هيزم‌كش دوزخ يكى دارندهء برزخ * سيم كارىگر مطبخ چهارم نقل‌ريز خوان\r\nسپاس آن دادبخشى را كه ما را رهنما آمد * به آخر موقف اسرار و اول منزل اعلان\r\nكند فخار صنع او ز خاكى مختلط صورت * نهد بناى لطف او بر آبى ممتزج بنيان\r\nچو بار عام را خيزد جناب كبرياى او * رود ملك سليمان در ره درويشى سلمان\r\nز مشرق تا به مغرب مىدواند دست ابداعش * هزاران گوى زرين گرد ناى زمردين چوگان\r\nبه تقدير از طبيعت چار شقه چادرى بافد * كزو در صفهء صورت شود شهزادهء عريان \r\n\r\n","description":"","footnote":"","page_name":" 383 ","page_number":457},
  {"content":"\r\n\r\n زند بر هشت جدول مسطرى يك خط خوش‌قامت * كه سر بر وى نهند آن هشتگانه از بن دندان \r\n\r\nدر نصيحت و موعظه گويد\r\n اى عقل خنجر تو و ناوردگاه جان * بيرون جهان سمند مراد از پل جهان\r\nعنين رگيست دهر مده تاب در كمند * تر تردامنيست چرخ منه تير در كمان\r\nزلفى شكن كه روى نمايد درو يقين * راهى مرو كه باج ستاند درو گمان\r\nدر گردن بتان نكنى دست همچو عقد * آوارگى نبرده چو گوهر ز خانمان\r\nدوران تفرقه‌ست چه فضل و چه اكتساب * طوفان آفتست چه بام و چه ناودان\r\nشبديز در مصاف طبيعت همىفگن * شهباز در هواى هويت همىپران\r\nگر بر كران شوى ز چليپاى لا إله * زنار برگشايدت إلّا اللّه از ميان\r\nهر خلعتى كه عشق به مقراض لا برد * چست آيد و تمام به بالاى عقل و جان\r\nخواهى كزين خلاب درآيى گلاب‌وار * يك‌ره چو گل متاب سر از تاب امتحان \r\n\r\nو له ايضا\r\n اى شمع زردروى كه در آب ديده‌اى * سرخيل عاشقان مصيبت رسيده‌اى\r\nفرهاد وقت خويشى مىسوز و مىگداز * تا خود چرا ز صحبت شيرين بريده‌اى\r\nيك شب سپند آتش هجران شوى چه باك * شش مه جمال وصل نه آخر تو ديده‌اى\r\nيارى به باد داده‌اى ارنه چرا چو من * بدرنگ و اشكبار و نزار و خميده‌اى\r\nآن را كه نور ديده گمان برده‌اى تو خود * دايم در آب ديده از آن نور ديده‌اى \r\n\r\n","description":"","footnote":"","page_name":" 384 ","page_number":458},
  {"content":"\r\n\r\n مرغى چنين شگرف كه در حد خود تويى * پروانه را به هم‌نفسى چون گزيده‌اى\r\nآرى تو خود چو از مگسى زاده‌اى به اصل * امروز نيز با مگسى آرميده‌اى \r\n\r\nقطعات و رباعيّات\r\n خوش آنكه مهتر و كهتر ز من همىپرسند * كه در حق تو فلانى چه مكرمت فرمود\r\nتو خود نگويى كاين غلتبان درين مدت * به كيل آب و به گز ماهتاب مىپيمود\r\nمن آن خويش بگفتم دگر تو خود دانى * قلاده نيم گسل گشت و شير خشم‌آلود \r\n\r\nو له ايضا\r\n احمقا آن روز در چشم منست * كت گرفته ريش هر سو چون كشند\r\nگه به درهء تاركت اصلع كنند * گه به سيلى گردنت در خون كشند\r\nاين تجملهاى دزديده ز وقف * يك‌يك از دست زنت بيرون كشند \r\n* * *\r\n ايا ساده‌رو و ساده‌دل اين لعين را * ندانى كه او خرس نر را ربايد\r\nبرادر مخوانش كه اين بىمحابا * نودساله مسكين پدر را ربايد \r\n\r\nدر هجو طبيبى گفته\r\n افضل الدّين پى صناعت طب * نيك داند همه كثير و قليل\r\nاو ز در نانهاده پاى برون * اندر آيد ز بام عزراييل \r\n\r\n","description":"","footnote":"","page_name":" 385 ","page_number":459},
  {"content":"\r\n\r\n\r\nو له\r\n ساليست كه پاى در گلى نيست مرا * در سر هوس دل‌گسلى نيست مرا\r\nدر عشق بتى پار زيان كردم دل * هر سال به تازگى دلى نيست مرا \r\n* * *\r\n بر ما رقم خطاپرستى همه هست * ناكامى و عشق و تنگدستى همه هست\r\nبااين‌همه در ميانه مقصود تويى * جاى گله نيست چون تو هستى همه هست \r\n* * *\r\n تن دردادم به درد عاشق‌فگنت * دل بنهادم به فرقت دل شكنت\r\nيا دور فلك باز رهاند ز خودم * يا آه سحر باز رساند به منت \r\n\r\nدر هجو سديد الدّين اعور گفته\r\n قلب تو ز نور معرفت عور چراست * بينى تو بر روى تو چون گور چراست\r\nابليس اگر نيستى اى مردك زشت * پس راست بگو چشم چپت كور چراست \r\n* * *\r\n ايزد دلكى مهرفزايت بدهاد * زين به نظرى به اين گدايت بدهاد\r\nخوبى و خوشى و دل‌فريبى و جمال * دارى همه جز وفا خدايت بدهاد \r\n* * *\r\n صد باره وجود را فروبيخته‌اند * تا همچو تو صورتى برانگيخته‌اند\r\nسبحان اللّه ز فرق سرتاپايت * در قالب آرزوى من ريخته‌اند \r\n* * *\r\n بر من چو فراقت اى بهشتى گذرد * روزم به فغان شبم به زشتى گذرد\r\nدور از تو چنان اشك ز چشمم خيزد * كز تاركم آسمان به كشتى گذرد \r\n* * *\r\n سوداى ميان تهى ز دل بيرون كن * از ناز بكاه و بر نياز افزون كن\r\nاستاد تو عشقست بدانجا چو رسى * او خود به زبان حال گويد چون كن \r\n* * *\r\n\r\n","description":"","footnote":"","page_name":" 386 ","page_number":460},
  {"content":"\r\n\r\n آنم كه برد رشك بر امروز ديم * جانم خردم دلم ندانم كه چيم\r\nچون پرسيدى با تو بگويم كه كيم * استاد سخن اثير اخسيكتيم \r\n\r\n174 اثير الدّين اومانى\r\nاز فضلاى صاحب پايگاه و اسمش مولانا عبد اللّه از خاك پاك ولايت همدان و شاعريست فصاحت توامان مداح سليمان شاه حاكم كردستان . با كمال الدّين اسماعيل اصفهانى معاصر بوده و كسب كمالات در خدمت خواجه نصير الدّين طوسى نموده وفاتش در سنهء 656 و قريب به پنج هزار بيت ديوان دارد . از اشعار او آنچه ديده نوشته شد :\r\n\r\nمن قصائده\r\n خيز و بزم سحر افروز كه وقت سحرست * افق مشرقى از عارض گل تازه‌ترست\r\nمى در جام چو عكس قمر اندر دل آب * دركش ار زان كه دلت خستهء دور قمرست\r\nموسم خرمن گل اهل خرد غم نخورند * از پى حاصل عمرى كه چو گل در گذرست\r\nشو چو سوسن ز غم بند زر آزاد از آنك * زرپرستى صفت نرگس كوته نظرست\r\nتا توانى نفسى بىمى و معشوق مباش * كه تو را حاصل عمر از دوجهان اين قدرست\r\nمى حرامست ولى اهل خرد را نسزد * عيب چيزى كه يكش عيب و هزارش هنرست \r\n\r\n","description":"","footnote":"","page_name":" 387 ","page_number":461},
  {"content":"\r\n\r\n حاصل كار چو جز بىخبرى چيزى نيست * خنك آن را كه ز اوضاع جهان بىخبرست\r\nبال مرغ طرب از بادهء رنگين رويد * داند اين آنكه خرد سوى دلش راهبرست\r\nخود مشو دور بيا تازه‌گل سرخ ببين * كز نشاط مى رنگين همه تن بال‌وپرست \r\n\r\nدر مذمت شعر و شاعرى\r\n يا رب اين قاعدهء شعر به گيتى كه نهاد * كه چو جمع شعرا خير دو گيتيش مباد\r\nاى برادر به جهان بدتر ازين كارى نيست * هان و هان تا نكنى تكيه بر اين بىبنياد\r\nدر فلك نيز عطارد ز پى شومى شعر * يابد از سوزش دل هر دو مهى صد بيداد\r\nگفتنش كندن جانست و نوشتن غم دل * محنت خواندنش آن به كه نيارى در ياد\r\nاين چه صنعت بود آخر بنگويى كه از آن * در همه عمر يكى لحظه نباشى دلشاد\r\nخود از آن كس چه بكاهد كه تو گوييش بخيل * يا بر آن كس چه فزايد كه تواش خوانى راد\r\nكاغذى پر كنى از حشو و فرستى به كسى * پس برنجى كه مرا كاغذ زر نفرستاد\r\nآن نه خود حجت شرعى نه خط ديوانيست * پس از آن خط به تو چيزيش چرا بايد داد \r\n\r\n","description":"","footnote":"","page_name":" 388 ","page_number":462},
  {"content":"\r\n\r\n وين چه ژاژست دگرباره كه ابيات مديح * گر بود هفت فرستى به تقاضا هفتاد\r\nپس بدين هم نشوى قانع و از پى تازى * به‌سوى خانهء ممدوح چو تيرى ز گشاد\r\nهمچو آيينه نهى در رخ او پيشانى * او ز تو شرم كند همچو عروس از داماد\r\nو آن به مشنو كه بگويند فلان شخص به شعر * از فلان شاه به خروار زر و سيم ستاد\r\nكان پى مصلحت خويش همانا گفتند * كه نبودند ز بند طمع و حرص آزاد\r\nور نه با جود طبيعى ز پى راحت خلق * من بر آنم كه كس از مادر ايام نزاد\r\nور كسى زاد به بخت منش از روى زمين * چرخ ببريد به يك‌بار مگر نسل و نژاد\r\nآنچه مقصود ز شعرست چو در گيتى نيست * شاعران را همه زين كار خدا توبه دهاد \r\n\r\nو له ايضا\r\n اى نظير تو در انديشه چو تقدير محال * داده ايزد همه چيزيت مگر شبه و مثال\r\nباد فراش پرير از سر گستاخ روى * خاك درگاه تو مىرفت به گيسوى شمال\r\nفلكش گفت مرو پيش كه آنجا كه تويى * مرغ انديشه نيارد كه بجنباند بال\r\nتا كه پوشيدگى ذات تواش روشن شد * از حيا گشت سيه‌روى شب مشكين خال \r\n\r\n","description":"","footnote":"","page_name":" 389 ","page_number":463},
  {"content":"\r\n\r\n\r\nو له\r\n زهى خوش آمده رويت مرا چو جان در چشم * چه ناخوش‌ست مرا بىرخت جهان در چشم\r\nبه عشق روى تو گر جان زيان كنم شايد * كه عاشقان را نايد چنان زيان در چشم\r\nتو را چنان كه تويى خود چگونه بتوان ديد * چه ممكنست ببستن خيال جان در چشم\r\nز آب ديده به چشمم درون لطيف‌ترى * از آن سبب كه تو نايى و آيد آن در چشم\r\nز روى خوب تو بازار حسن گرم شدست * كه سيم اشك مرا شد چنين روان در چشم\r\nكنم ز ابروى و زلف تو ياد چون آمد * مرا كمان و كمند خدايگان در چشم \r\n\r\nو له ايضا\r\n برخى آن عارض چون ياسمين * جان من و صد چو من اى نازنين\r\nعشق من و حسن تو در عهد خويش * هيچ‌يكى زين دو ندارد قرين\r\nحسن نبايد كه بود بيش از آن * عشق نشايد كه بود بيش ازين\r\nآن لب و خط بين كه تو گويى فتاد * رهگذر مورچه بر انگبين\r\nخاتم خوبيست دهانت كه هست * حلقهء او لعل و زمرد نگين\r\nگرد دهان تو خطى خوش نوشت * سوى رخت آن دو لب شكرين\r\nنيست از آن نقطه چنين خط عجب * ز آنكه خط از نقطه بخيزد يقين\r\nكى كنم از دست رها دامنت * گرچه به خون برزنيم آستين\r\nدور مگردان ز خودم تا نهم * پيش تو چون زلف تو سر بر زمين \r\n\r\n","description":"","footnote":"","page_name":" 390 ","page_number":464},
  {"content":"\r\n\r\n\r\nو له ايضا\r\n به دود عود همىماند ابر و اين عجبست * كه دود عود به كافور باشد آبستن\r\nچنين كه جوشن سيمين آب مىبينم * چگونه كار كند تيغ خور بر آن جوشن\r\nبه آب بنگر و ياد آور از شهان قديم * به زال ماند در بند مانده از بهمن\r\nبرهنه بود جهان مدتى و درزى ابر * بدوخت از پى عالم سفيد پيراهن\r\nاگر نه چشمهء خضرست و پردهء ظلمات * چرا در ابر نهانست چشمهء روشن\r\nببست آب روان آن‌چنان كه گويى هست * به‌سان خنجر خسرو هم آب و هم آهن\r\nچراغ روز نمىتابد از سپهر بخواه * چراغ مى كه پر از ظلمتست خانهء تن\r\nبيار بادهء روشن اگرچه تيره هواست * كه چون پياله به مى روشنست ديدهء من \r\n\r\nو له ايضا\r\n دگر باز آمد آن موسم كه در باغ * نشيند غنچهء گل در عمارى\r\nشود بويا به طبع ار خود گلى را * به نوك خامه بر كاغذ نگارى\r\nهمىماند بدان شاخ گل از دور * چو درجنباندش باد بهارى\r\nكه خفته دلبر خود را تو خواهى * كه نرمك‌نرمك از خوابش برآرى \r\n\r\n","description":"","footnote":"","page_name":" 391 ","page_number":465},
  {"content":"\r\n\r\n\r\nو له ايضا\r\n بزاد مادر طبعم چو دخترى در حال * به دست تربيت مهرپرورى دهمش\r\nبپرورم چو جگرگوشگان به خون دلش * بدان اميد كه روزى به همسرى دهمش\r\nچو از سراچهء طبع آرمش برون بر سر * سپيد و پاك چو كافور چادرى دهمش\r\nبه دست لطف بر آرايمش چنان كاو را * گران ندارى اگر خود به كشورى دهمش\r\nبه قدر لايق آنگاه خواهمش كابين * به هر طريق كه باشد به شوهرى دهمش\r\nور او نه درخور او داردش چه عيب آيد * كزوش باز ستانم به ديگرى دهمش \r\n* * *\r\n من گرنه همچو ذره هوا باره بودمى * گرد جهان چرا شده آواره بودمى\r\nدر گوشم ار بدى سخن عقل گوشوار * بر ساعد سپهر چو مهپاره بودمى\r\nنان‌پاره داد چرخ تو را و مرا نداد * دادى به من هم ار چو تو پتياره بودمى\r\nدر ملك‌شاه بودمى آخر به قدر خويش * هم كاره‌اى اگر چو تو آن كاره بودمى \r\n* * *\r\n نظام الدّين تو را وصفيست در بخل * بگويم گرچه از من خشمت آيد\r\nبه بخل اندر چو سوزن تنگ چشمى * كه تارى ريسمان در چشمت آيد \r\n\r\nرباعى\r\n اى چرخ ز گردش تو خرسند نىام * آزادم كن كه لايق بند نىام\r\nور ميل تو با بىخرد و نادانست * من نيز چنان اهل و خردمند نىام \r\n* * *\r\n چشمم كه هميشه جوى خون آيد ازو * سيلاب سرشك لاله‌گون آيد ازو\r\nزان ترس نگريم كه خيال رخ تو * با اشك مبادا كه برون آيد ازو \r\n\r\n","description":"","footnote":"","page_name":" 392 ","page_number":466},
  {"content":"\r\n\r\n\r\n175 اسدى طوسى\r\nو هو استاد ابو نصر على بن احمد الطوسى . نسب او به پادشاهان عجم مىرسد از فحول فصحا و بلغاى خراسان و استاد شعراى آن سامان و مقتداى پارسىگويان عهد بوده اول كسى كه در لغت فرس فرهنگى نگاشته وى بوده و مأخذ رسالات پارسيه كتاب اوست . در عهد آل بويه و غزنويه ظهور كرده گويند حكيم ابو القاسم فردوسى شاگرد اوست و نظم شاهنامه را به اجازت وى متحمل شده تا به سلطان محمود رسيده اينكه در بعضى تذكرها نوشته‌اند كه چهار هزار بيت از غلبهء عرب بر عجم كه خاتمهء شاهنامه است به استدعاى فردوسى وى در اندك مدتى منظوم كرده در حالت فوت فردوسى بر او خوانده به جهات چند خطاست چه كه فردوسى پس از شاهنامه سالها در جهان بوده و مثنوى يوسف و زليخا فرموده و حكيم اسدى به جانب عراق و آذربايجان آمده در عراق آل بويه و آل زيار مداحى كرده پس به آذربايجان رفته در اران به ملازمت شاه ابو دلف گرگرى ، حكمران اران رسيده و گرشاسب‌نامه را به نام وى منظوم كرده مير محمد تقى كاشانى صاحب تذكرهء خلاصة الاشعار و زبدة الافكار نوشته كه جماعتى گرشاسب‌نامهء حكيم اسدى را به شاهنامهء حكيم فردوسى رجحان داده‌اند و بعضى به خلاف تواند بود كه اسدى فى حد ذاته در مراتب شاعرى بليغتر از فردوسى باشد ولى رويت و انسجام بيان فردوسى در طى حكايات بهتر نمايد حكيم اسدى را قصايد در صنعت مناظره بوده كه اليوم متروك است ولى چون مضامين بديع متين دارد و حكيمانه منظوم كرده است و بجز اين از او قصيده‌اى در ميان نيست لختى از آنها درين كتاب نگاشته مىشود و چون مثنوى گرشاسب‌نامه غير مشهورست و كمياب و بيشتر از آن جزو شاهنامهء فردوسى شده انتخابى از آن نوشته مىشود كه پايهء سخندانى اين حكيم بلندپايه ظاهر گردد . وفاتش به روزگار دولت مسعود بن محمود در سنه 465 بوده از قصايد و مثنوى اوست :\r\n\r\nدر صنعت مناظرهء زمين و آسمان و تخلص به مدح ممدوح\r\n كردست در مراتب هستى خداى ما * هرسان شگفت بىحد از ارض تا سما \r\n\r\n","description":"","footnote":"","page_name":" 393 ","page_number":467},
  {"content":"\r\n\r\n نتوان شمرد ازين دو كه فضل كدام بيش * كاندر شمارشان نتوان يافت انتها\r\nاندر حكايتست كه مر هر دو را گهى * بد در سخن جدل ز ره فخر و كبريا\r\nگفت آنكه آسمان به زمين كز تو من به‌ام * كم فضل از تو بيش و فراوان به صد گوا\r\nاز حركت عظيم زمان را منم اصول * وز حكمت خداى جهان را منم بنا\r\nمأواى گوى و چوگان ميدان مرمرم * چوگان ز سيم ساده و گويم ز كهربا\r\nگه ديبه كبودم ازو پاك كرده گرد * گه باغ سبز و ريخته گل گرد او صبا\r\nكرسى و عرش و لوح و قلم جمله در من است * هم خلد عدن ايزد و هم سدر منتها\r\nجبريل با براق ز من آمدند زير * سوى من آمدست به معراج مصطفى\r\nاز من نزول كرد به امر خداى فرد * فرقان احمد نبى و تيغ مرتضى\r\nگفتش زمى كه اين صلف و عجب و كبر چند * خاموش باش و بس كن ازين بيهده هذا\r\nمن خود به‌ام ز تو كه نه بر توست بر من است * هم جن و انس و حيوان هم نبت و هم نما\r\nهم عين آب حيوان هم بحرهاى در * هم جمع كان گوهر هم گونه‌گون غذا \r\n\r\n","description":"","footnote":"","page_name":" 394 ","page_number":468},
  {"content":"\r\n\r\n هم شهرهاى شاهان هم قصر مهتران * هم مشهد بزرگان هم جاى اوليا\r\nتو چون جحيمى از شرر دود و نار پر * من همچو جنتم ز همه نعمتى ملا\r\nگفت آسمان مكان طبايع همه منم * پس كت مكان منم به بهى هم منم سزا\r\nگفتش زمى گهر را هم كان مكان بود * ليكن ز كان گهر به اگر چند بىبها\r\nگفت آسمان منم كه ز هر دو به من برست * جاى صف فريشتگان پر از صفا\r\nگفتش زمين كه جاى فرشته اگر تويى * من جاى انبيايم و هم جاى اصفيا\r\nپس من به‌ام به فضل ز تو از آنكه در شرف * هستند از فريشتگان برتر انبيا\r\nگفت آسمان كه گر تن آنان به نزد توست * جانشان بر من آيد كز تن شود رها\r\nگفتش زمين كه اين‌همه جان زى من آمده * بر من بوند باز و تو آنگه بوى فنا\r\nگفت آسمان به من به دعا دست بركنند * گفتش زمين كه از بر من باشد آن دعا\r\nگفت آسمان ز نور من آرم پديد روز * گفتش زمين ز سايه من آرم شب دجا\r\nگفت آسمان فعال مرا جمله حكمتست * وز حكمتست در حكما حكمت و ذكا \r\n\r\n","description":"","footnote":"","page_name":" 395 ","page_number":469},
  {"content":"\r\n\r\n گفتش زمين كه قحط و و با هم ز تو بود * چه حكمتست قحط و برآوردن و با\r\nحكمت بود كه از تو مدام ابلهى به عزّ * دانايى اوفتاده به صد شدت و شقا\r\nگفت آسمان مرا ز تو هيبت فزون از آنك * بر سرم اژدهاست ميان شير بابلا\r\nگفتش زمى يكيست تو را اژدها و شير * بيشست صد هزار مرا شير و اژدها\r\nگفت آسمان ز قدرت جبار من مدام * گردنده‌ام معلق بىجاى و اتكا\r\nگفتش زمى اگر تو به گردش معلقى * من نيز هم معلقم استاده در هوا\r\nگفت آسمان ز من نتوانى تو داد و من * بدهم ولايت از تو بهر شاه كم رضا\r\nگفتش زمين كه ملك خدايم نه ملك تو * نتوانيم تو داد به كس كو دهد عطا\r\nگفت آسمان چو خانه‌ست آفاق و تو چو بوم * من سقف بر سر تو توام چون به وى كفا\r\nگفتش زمين كه اصل همه خانه بومشست * پس بوم بهتر ارچه بود سقف بر علا\r\nمن نقطه‌ام تو دايره‌اى و گه روش * بىنقطه اوفتد ز خط دايره خطا\r\nگفت آسمان نريخت به من بر دما هگرز * بر تو بسيست ريخته از مؤمنان دما \r\n\r\n","description":"","footnote":"","page_name":" 396 ","page_number":470},
  {"content":"\r\n\r\n گفتش زمين كه نيست مرا ز آن دما گنه * يكسر گنه‌تر است كه پاك از تو بد قضا\r\nگفت آسمان به من نرسد دست هيچ‌كس * تو زير پايى و همه دستى به تو رسا\r\nگفت آسمان مدام به جايى تو من دوان * من چون كسى درستم و تو همچو مبتلا\r\nگفتش زمين كه پادشهم من ، تو چاكرى * باشد رونده چاكر و بر جاى پادشا\r\nگفت آسمان خداى مرا پيش از تو كرد * تو پس‌ترستى از من و نار و هواى و ما\r\nگفتش زمين ز حيوان انسان پسين‌ترست * ليك او به‌ست از همه در دانش و دها\r\nچون جنگشان دراز ببد ناگهان زمان * آمد ميانشان در و گفت اين جدل چرا\r\nصلح آوريد هر دو و بر صلح تا ابد * دايم وفا كنيد ميازيد زى جفا\r\nنيكوتر از وفا مشناسيد ز آنكه هست * كردن وفا طريق و وفى مير ابو الوفا\r\nمير جليل سيد اوحد سپهر فضل * و الا مطهر ملك اصل ملك لقا\r\nآن دانش آورى كه رزين فهم فيلسوف * در بحر دانشش نتواند زدن شنا\r\nهستيش گر پذيرد صورت هنرش جسم * ترسد ازين قضا و شود تنگ از آن فضا \r\n\r\n","description":"","footnote":"","page_name":" 397 ","page_number":471},
  {"content":"\r\n\r\n در باديه خويى ز كفش گر جهد در او * كوثر شود روان و برويد زر از گيا\r\nفرّش سر سعود و هنرمايهء مهيست * خشم اصل خوف و خوش‌خوييش مايهء رجا\r\nاى در كفايت تو مراد آمدن به كف * وى در عنايت تو رها گشتن از عنا\r\nگر خشت تو به چين فتد اندر گه نبرد * ور تير تو به روم رود در صف وغا\r\nخاقان روان ز سهم مر اين را كند فدى * قيصر به سر ز بيم مر آن را دهد نوا \r\n\r\nهم در صنعت مناظره گبر و مسلم و تخلص به مدح وزير ابو نصر\r\n ز جمع فلسفيان با مغى بدم پيكار * نگر كه ماند ز پيكار در سخن بيكار\r\nورا به قبلهء زردشت بود يكسره ميل * مرا به قبلهء فرخ محمد مختار\r\nنخست شرط بكرديم كانكه حجت او * بود قوىتر بر دين او دهيم اقرار\r\nمغ آنگهى گفت از قبلهء تو قبلهء من * به‌ست كز زمى آتش به فضل به بسيار\r\nبه تف آتش برخيزد ابر و جنبد باد * زمى به قوتش آرد بر و درختان بار\r\nبه آتش اندر سوزد ز فخر هندو تن * به پيش آتش بندند موبدان زنار \r\n\r\n","description":"","footnote":"","page_name":" 398 ","page_number":472},
  {"content":"\r\n\r\n خداى آتش را ساخت معجزات خليل * ندا به دوست كجا گفت در نبى يا نار\r\nكليم از آتش جستن نبىّ مرسل گشت * به قبله زردشت آتش گزيد هم به فخار\r\nبه آتش‌ست سپهر انور و جهان روشن * بر آتش‌ست همه خلق را به حشرگذار\r\nبه وقت هابيل آتش بدى كه قربان را * بخوردى ار نه بماندى دعاى قربان‌خوار\r\nز سردى آيد مرگ و زمىست سرد به طبع * ز گرميست روان و آتش‌ست گرمىدار\r\nزمين فروتر آب‌وهواست آتش باز * براست زين همه در زير گنبد دوار\r\nاز اين سه‌تاست به دو قايم آنچه بپذيرد * همىپذيرند اين هر سه مر ورا ناچار\r\nز بهر آنكه به پيرامن وى ار بنهى * مر آب را [ و 
  ] گل و موم و خايه را هر چار\r\nدهد مرين را گرمى و سازد آن را خشك * گشايد اين را زود و ببندد آن را خوار\r\nبه مجمر اندر نقاد عنبر و عودست * به كوره اندر صراف زر و سيم عيار\r\nزبانه‌هاش زبانست در غش زر و سيم * به راست گفتن همچون زبانهء معيار\r\nاگر نماز برم آفتاب را نه شگفت * كه در تف آتش را آفتاب بينم يار \r\n\r\n","description":"","footnote":"","page_name":" 399 ","page_number":473},
  {"content":"\r\n\r\n هم آفتاب چو پيغمبريست ز ايزد عرش * كه معجزستش دادن به ديده‌ها ديدار\r\nچنو برآيد پيشى گرند حيوان خوش * چنو فرو شد گردند مار جان اوبار\r\nچو آمريست ز يزدان كجا بدان‌يك امر * دو صد هزار همى نبت خيزد و اثمار\r\nيكى به ديگر طعم و يكى به ديگر لون * يكى به ديگرسان و يكى به ديگر سار\r\nچو عارضيست سپاه نبات را كه به عرض * گه بهار بيايد به دشت و كوه و به غار\r\nحصاربند مه دى كه ساخت گلها را * گشايد و همه را آورد برون ز حصار\r\nگر اين هنر همه مر آفتاب و آتش راست * به‌ست قبلهء من پس بر اين مكن انكار\r\nجواب دادم و گفتم كنون تو فضل زمين * شنو يكايك و بر حجتم خرد بگمار\r\nزمين چه باشد اگر زير آتش‌ست كه او * فروتنست و فروتن بدن نباشد عار\r\nاگر به جستن آتش رسول گشت كليم * هم آتش آمد كز تف زبانش كرد فگار\r\nو گر به دو كرد ايزد ندا به گاه خليل * نگفت جز به زمى گاه نوح كآب بر آر\r\nگذار مؤمن و كافر به حشر جمله بر اوست * همو در آخر در دوزخست با كفار \r\n\r\n","description":"","footnote":"","page_name":" 400 ","page_number":474},
  {"content":"\r\n\r\n زمىست از پى خلقان يكى بساط بسيط * ميان چرخ معلق به قدرت جبار\r\nدل جهان و كمرگاه طبع و مجرى چرخ * مكان نعمت و مأواى رزق و دام ثمار\r\nزمىست قبله‌گه از معنى گل آدم * فرشتگانش به دو ساجد انبيا زوار\r\nاز آتش ابليس آدم هم از زمين در اصل * نگر كز اين دو كه به زان دو آن همان انگار\r\nچو مادريست زمين مر ورا چو پستان نيست * چو بچه جانوران او گرفته‌شان به كنار\r\nجهان چو مهمان‌خانه‌ست ميزبان ايزد * زمين چو مائده حيوان همه چو مائده‌خوار\r\nزمين نمازگهى شد كه بينى از بر او * همه جهان به نماز خدا و استغفار\r\nبهايمان به ركوعند و آدمى به قيام * نشسته گه به تشهد به سجده در اشجار\r\nفلك چو ايوانى شد زمين در او چو شهى * به تكيه و اركان پيشش ستاده چاكروار\r\nز بهر خدمتش آينده و رونده مدام * چه روز و شب چه عناصر چه انجم سيار\r\nفصول سالش هم خادمند ز آنكه به وقت * لباس آرد هريك و را به سبز نگار\r\nسپيد ساده زمستان دورنگ حله تموز * حرير زرد خزان ديبه بديع بهار \r\n\r\n","description":"","footnote":"","page_name":" 401 ","page_number":475},
  {"content":"\r\n\r\n چو نامه شد دى و اشجار چون حروف سخن * چو نقطه شد دى و افلاك چون خط پرگار\r\nازوست آمدن ما و بازگشت بدوست * به حشر از وى خيزيم هم صغار و كبار\r\nوز آفتاب كه راندى سخن شنيدم نيز * همو به شغل زمينست تا به دست ادوار\r\nاگرچه ابصار از نور او همىبينند * همو چو بس نگرندش تبه كند ابصار\r\nاگر ز تابش اويست روز پس چه بود * ز سايهء زمىست ار نگه كنى شب تار\r\nزمى بساط خدا آفتاب شمع ويست * مدام تابان بر روى او به برّ و بحار\r\nبساط نه از پى شمعست بلكه شمع مدام * ز بهر روى بساطست خلق را هموار\r\nبديد مغ كه زمى به به قبلگى ز آتش * بماند حجتش و عاجز آمد از گفتار\r\nمقر ببود كه دين حقيقت اسلامست * محمدست بهين ز انبيا و از اخيار\r\nمرا چنين هنر از فر شاه عادل دان * دگر ز فضل گزين قاضى افسر احرار\r\nجليل سيد ابو نصر احمد بن على * سر همه وزرا شمع دهر و فخر تبار \r\n\r\n","description":"","footnote":"","page_name":" 402 ","page_number":476},
  {"content":"\r\n\r\n\r\nدر مناظرهء قوس و رمح و مدح شهريار امير منوچهر\r\n هر سلاحى را دگر زخميست اندر كارزار * زخم سخت آن دان كز آن گردد عدو را كارزار\r\nليك آن كو هم به جاى خويش زخم آورد دور * رمح قوسست آلت جنگاوران كين‌گذار\r\nهر دو را روزى جدال افتاد با هم در سخن * اين بر آن آورد حجت آن بدين كرد افتخار\r\nرمح گفت از تو كه قوسى فضل من بهتر از آنك * تو چو پشت عاشقى من چون قد دلبر نگار\r\nقوس گفت ار چون قد يارى تو چبود كز مثال * من چنان كابروى يارم گر تويى چون قد يار\r\nرمح گفتا بد عصاى موسى مرسل چو من * آنكه شد مار و برآورد از سر دشمن دمار\r\nقوس گفتا بد عصاى موسى آرى چون تو ليك * آن عصا هم شبه من شد چون بر اعدا گشت مار\r\nرمح ديگر ره به تندى گفت تو كوته قدى * مردم كوتاه معجب باشد و نابردبار\r\nقوس گفت ار كوتهم من كوتهان معجب بوند * تو درازى و دراز احمق بود زى هوشيار\r\nرمح گفت اى شوخ خامش يك‌زمان تا فضل خويش * من بگويم چون بگفتم آن زمان پاسخ گذار\r\nآن منم كز قطر خون دارم منقط راغ و دشت * آن منم كز شكل كين سازم مخطط كوه و غار\r\nهم يكى پيچنده مارم كم ز آجال‌ست دم * هم يكى جنبان درختم كم ز پولادست بار \r\n\r\n","description":"","footnote":"","page_name":" 403 ","page_number":477},
  {"content":"\r\n\r\n از من آمد فخر و پيروزى دليران عرب * از من آمد رايت منجوق شاهان كبار\r\nقوس گفتا بس‌كه گفتى يافه اكنون يك‌به‌يك * پاسخ از من بشنو و عقلت به لفظم برگمار\r\nاز سپهر صف منم بر دشت رزم انجم فشان * وز غمام كين منم بر جان خصم الماس بار\r\nهم به قوت زنده پيلم هم به هيبت شرزه‌شير * هم به پيچش تند بادم هم به سوزش تفته نار\r\nبر جهان ژاله چو نوك تير من بارد غمام * وز هوا قوس قزح چون من پديد آرد بهار\r\nجز به صحرا برنيايى تو به كار آنجا كه جنگ * هم به صحرا بر به كار آيم من و هم در حصار\r\nشاخ ميوه در خزان چون من گرد خم گاه بر * ماه گردون هر مهى چون من شود وقت نزار\r\nفخر چندينى مكن گر تو طويلى من قصير * كز چنار بىثمر بهتر درخت سيب و نار\r\nور عرب را زينتى گشتى تو اكنون ترك را * زينت تركان منم در من عرب شد تارومار\r\nصاحبت را در سفر توشه نتانى داد تو * از هوا من آورم مرغان و صيد از مرغزار\r\nرمح كاين بشنيد عاجز گشت عذر آورد و گفت * راست گفتى وين نيامختى مگر از شهريار\r\nنامور مير اجل و الا منوچهر اصل ملك * تاج شاهان و شجاع دولت و فخر تبار \r\n\r\n","description":"","footnote":"","page_name":" 404 ","page_number":478},
  {"content":"\r\n\r\n جود را طبعش مكان فرهنگ را خلقش درست * فضل را خاطرش معدن عقل را رايش عيار\r\nهفت گردون را بدوزد تير او در يك روش * هفت دريا را بسوزد تيغ او در يك شرار\r\nمهر دارد چادر از گرد و مه از آتش لباس * زهره پيرايه ز پيكانها زحل از خون ازار\r\nخسروا از خدمتت بنده نيامد سير ليك * دير شد تا دورم از مأوا و يار و غمگسار\r\nلاله بودم روى و قار اين موى ليكن گشت چرخ * زير خيرى لاله‌ام بنهفت و زير برف قار\r\nكوه كن زى كه شود غواص زى درياى در * تا مگر اين زر برد وان در بيابد شاهوار\r\nتو ملك هم كوه احسانى و هم درياى جود * كى عجب گر پس ز نزدت باز گردم شادخوار \r\n\r\nدر مناظرهء شب و روز و تخلص به مدح ابو نصر خليل احمد\r\n بشنو از حجت گفتار شب و روز به هم * سرگذشتى كه ز دل دور كند شدت و غم\r\nهر دو را خواست جدال از سبب پيشى و فضل * در ميان رفت فراوان سخن از مدحت و ذم\r\nگفت شب فصل شب از روز فزون آمد از آنك * روز را باز ز شب كرد خداوند قدم\r\nقوم را سوى مناجات به شب برد كليم * هم به شب گشت جدا لوط ز بيداد و ستم \r\n\r\n","description":"","footnote":"","page_name":" 405 ","page_number":479},
  {"content":"\r\n\r\n قمر چرخ به شب كرد محمد به دونيم * سوى معراج به شب رفت هم از بيت حرم\r\nهر مهى باشد سى روز و به فرقان شب قدر * بهتر از ماه هزارست ز بس فضل و حشم\r\nسترپوشست شب و روز نماينده عيوب * راحت آراست شب و روز فزاينده الم\r\nمنم آن شاه كه تختم زمىست ايوان چرخ * مه سپردار و همه انجم سيار خدم\r\nآسمان از تو بود همچو يكى فرش كبود * وز من آراسته بر مثل يكى باغ ارم\r\nبر رخ ماه من آثار درستيست پديد * بر رخ و چهرهء خورشيد تو آثار سقم\r\nراست خورشيد تو چندان كه به سالى برود * كم به ماهى برود ماه من از كيف و ز كم\r\nروز كاين از شب بشنيد شد آشفته و گفت * خامشى كن چو درايى سخن نامحكم\r\nروز را عيب به طعنه چه كنى كايزد عرش * روز را پيش ز شب كرد ستايش به قسم\r\nروزهء خلق كه دارند به روزست همه * به حرم حج به روزست و هم آداب حرم\r\nروز خواهد بد برخاستن خلق به حشر * روز بد نيز وجود همه مردم ز عدم\r\nتو به عاشق بر رنجى و بر اطفال نهيب * در تن ديودلى بر دل بيمار وخم \r\n\r\n","description":"","footnote":"","page_name":" 406 ","page_number":480},
  {"content":"\r\n\r\n من به اصل از خور چرخم تو به جنس از دل خاك * من چو تابان ضو نارم تو چو تاريك فحم\r\nروى آفاق به من خوب نمايد به تو زشت * ديدهء خلق ز من نور فزايد ز تو نم\r\nمر مرا گونهء اسلام و تو را گونهء كفر * مر مرا جامهء شاديست تو را جامهء غم\r\nتو به چهر از حبشى فخر به حسن از چه كنى * حبشى را چه رسد حسن اگر هست صنم\r\nسپه و خيل نجوم تو كه باشند كه پاك * بگريزند چو خورشيد من افراخت علم\r\nگر ز ماه تو شناسند همه‌سال عرب * ز آفتاب من دانند همه‌سال عجم\r\nگرچه زرد آمد خورشيد همو به ز مه‌ست * گرچه زرد آمد دينار همو به ز درم\r\nماه تو از ضوء خورشيد من افزايد نور * وز پى خدمت خورشيد كند پشت به خم\r\nگر ز خورشيد سبكتر رود او پيك وى است * پيك چبود كه سبكتر نهد از شاه قدم\r\nور به قولم نبوى راضى و خواهى كه بود * در ميان حكم كنى عدل شهنشاه حكم\r\nراد بو نصر خليل احمد كز نصرت و حمد * افسر جاه و جلالست و سر ملك و نعم \r\n\r\n","description":"","footnote":"","page_name":" 407 ","page_number":481},
  {"content":"\r\n\r\n\r\nدر كيفيت گرشاسب‌نامه\r\nمخفى مباد كه مثنوى گرشاسب‌نامهء حكيم اسدى كتابى كمياب و غير معروف بوده و درين عرض مدت بعضى كتاب ديباچهء آن را ترك كرده از آغاز رفتن جمشيد به زابلستان تا انجام روزگار گرشاسب و نريمان و سام و آغاز جهان پهلوانى زال در ضمن بعضى شاهنامه‌ها تركيب كرده‌اند و بر مردم بىتتبع ، حقيقت آن آشكارا نبوده چنان كه بسيارى از اشعار دقيقى در حالات لهراسب و گشتاسب در آن مقام تضمين يافته چون فقير گرشاسب‌نامه به دست آورد و اشعار بدان نيكويى آن را ديد نسختى از آن به حضرت شاهنشاه مرحوم مغفور محمد شاه مبرور برد و مورد احسان و تحسين شد پس در اصلاح و تصحيح آن نسخ اهتمامى كرد و انتخابى از آن در اين كتاب مبارك مرقوم و بين الشعراء مذكور و معلوم ساخت و آن مثنوى ده هزار بيت كمابيش است و بعضى از اشعار مشتمل بر حقايق و معارف آن در مقدمات شاهنامه تكرار يافته ظن غالب آن است كه از حكيم اسدى باشد چه به سياقت او اقرب است و بهمن‌نامه نيز مثنوى است به وزن تقارب با اشعار خوب و ديباچهء آن و ديباچهء گرشاسب‌نامه مانند يكديگر است و گويند جمالى مهرىجردى ناظم آن است يا حكيم آذرى غير معروف است اما در تاريخ فرشته ديده شد كه نوشته حكيم آذرى صاحب بهمن‌نامه و بهمن‌نامه را به حكيم آذرى نسبت داده تحقيق آن است كه شيخ آذرى طوسى معاصر احمد شاه بهمنى در هندوستان بوده فتوحات سلاطين بهمنى را نظم كرده به نام احمد شاه بهمنى و بهمن‌نامه خوانده بعد ازو نظيرى و ديگران حكايت اتفاقيه را به آن ملحق ساخته اشعارش به يك پايه نيست ، وفات شيخ آذرى در سنهء 866 در خراسان بوده است چون بر حقير محقق نگشته در تحرير آن تأمل دارد و اين اشعار منتخب گرشاسب‌نامه مىباشد .\r\n\r\nدر تحميد و توحيد حضرت خداوند عز اسمه\r\n سپاس از خدا ايزد رهنماى * كه از كاف و نون كرد گيتى به پاى\r\nيكى كش نه يار و نه انباز بود * نش انجام باشد نه آغاز بود\r\nتن زنده را در جهان جاى ازوست * سر چرخ گردنده بر پاى ازوست\r\nاز آن پيش كاورد گيتى پديد * همه هرچه بد خواست دانست و ديد \r\n\r\n","description":"","footnote":"","page_name":" 408 ","page_number":482},
  {"content":"\r\n\r\n ز گردون شتاب و ز هامون درنگ * ز دريا بخار و ز خورشيد رنگ\r\nوى آورد نيك و بد و خوب و زشت * روان داد و تن كرد و روزى سرشت\r\nچه تارى و روشن چه بالا و پست * نشانه‌ست بر هستيش هرچه هست\r\nنه جايى تهى گفتن از وى رواست * نه ديدار كردن توان كو كجاست\r\nنگارى كجا گوهر آرد همى * نباشد جز آن كو نگارد همى\r\nكه هستند چرخ و زمان رام اوى * نجويد ستاره مگر كام اوى\r\nبزرگيش نايد به وهم اندرون * نه انديشه بشناسد او را كه چون\r\nچراغيست پيش روان از خرد * كه دل ره به يزدان ز نورش برد\r\nروان راست نوحله‌اى از بهشت * كه هرگز نه فرسوده گردد نه زشت\r\nجهان را نه بر بيهده كرده‌اند * تو را نز پى بازى آورده‌اند\r\nسخنهاى ايزد نباشد گزاف * ره دهريان دور بفگن ز لاف \r\n\r\nدر تحقيق گويد\r\n بدان كز چه ايزد جهان آفريد * همان چون به شش روز كرد او پديد\r\nچرا باز تيره كند ماه و تير * فلك درنوردد چو نامه دبير\r\nدم صور بشناس و انگيختن * روانها به تنها درآميختن\r\nهمان كشتن و مرگ روز شمار * زمين را كه سازد بد كردگار\r\nزمان چيست بنگر چرا سال گشت * الف نقطه چون بود و چون دال گشت\r\nتن و جان چرا سازگار آمدند * چه افتاد تا هر دو يار آمدند\r\nهمه هست در دين و زين‌سان بسيست * وليك آگه از كارها كم كسيست\r\nاگر كژ اگر راست گوينده‌اند * همه‌كس ره راست جوينده‌اند\r\nبه يزدان بدين ره توان يافتن * كه كفرست از آن روى برتافتن\r\nبد و نيك را هر دو پاداشن‌ست * خنك آنكه جانش از خرد روشنست \r\n\r\n","description":"","footnote":"","page_name":" 409 ","page_number":483},
  {"content":"\r\n\r\n\r\nدر نعت و منقبت و حكمت گويد\r\n همه بندگانيم و در بند او * خنك آنكه دارد ره پند او\r\nثنا باد بر جان پيغمبرش * محمد فرستاده و رهبرش\r\nبه دو داد دادار پيغام خويش * بپيوست با نام او نام خويش\r\nدل و دنيى از ديو بىبيم كرد * مه آسمان را به دونيم كرد\r\nز هامون به چرخ برين شد سوار * سخن گفت بر عرش پروردگار\r\nنمود آنچه بايست هر خوب و زشت * ره دوزخ و راه خرم بهشت\r\nپس از او پيمبر نباشد دگر * به آخر زمان مهدى آيد به در\r\nبگويد خط و نامهء كردگار * كند رمز دين‌آوران آشكار\r\nرسد ز آسمان هر پيمبر فراز * شوند از پس مهدى اندر نماز\r\nجهان اى شگفتى به مردم نكوست * چو بينى همه درد مردم ازوست\r\nخرد جانور به ز مردم نديد * كه مردم تواند به يزدان رسيد \r\n\r\nدر صفت آدم\r\n زمين ايزد از مردم آراسته‌ست * جهان كردن از بهر او خواسته‌ست\r\nبه مردم فرستاد پيغام خويش * ز گيتى ورا خواند همنام خويش\r\nبه دو داد شاهى ز روى هنر * بدين بيكران گونه‌گون جانور\r\nسپهريست نو پرستاره به پاى * جهانيست كوچك رونده ز جاى\r\nچو گنجيست در خوب‌تر پيكرى * درو ايزدى گوهر از هر درى\r\nمر اين گنج را هركه يابد كليد * در راز يزدانش آيد پديد \r\n\r\nو له\r\n ببيند ز اندك سرشت آب و خاك * دو گيتى نگارنده يزدان پاك\r\nيكى ديدنى زود فرسودنى * نهان ديگر و جاودان بودنى\r\nتنت آينه‌ساز و هر دوجهان * ببين اندر آن آشكار و نهان \r\n\r\n","description":"","footnote":"","page_name":" 410 ","page_number":484},
  {"content":"\r\n\r\n بر آن آفرين كن كه اين كار اوست * نكوتر ز هر چيز كردار اوست\r\nسراييست گيتى گشاده دودر * يكى آمدن را شدن را دگر\r\nنه آن كايد ايدر بماند دراز * نه آن را كه رفت آمدن هست باز\r\nدو پرده درين گنبد لاجورد * ببندد همى گه سيه گاه زرد \r\n\r\nذكر شب و روز\r\n به بازى همى زين دو پرده برون * خيال آرد از جانور گونه‌گون\r\nدو گونه همى دم زند سال و ماه * يكى دم سپيد و يكى دم سياه\r\nبدين هر دو دم كو برآرد همى * شمار دم ما سر آرد همى\r\nاگر ساليان از هزاران فزون * در آن خرميها كنى گونه‌گون\r\nبه باغ دودر ماند ار بنگرى * كزين در درآيى و زان بگذرى\r\nچو درياست اين گنبد نيلگون * جهان چون جزيره ميانش درون\r\nشب و روز در وى چو دو موج يار * يكى موج از زرّ و ديگر ز قار\r\nچو بر روى ميدان پيروزه رنگ * دو جنگى سوار اين ز روم آن ز زنگ\r\nيكى از بر خنگ زرين جناغ * يكى بر نوندى سيه‌تر ز زاغ\r\nيكى آخته تيغ زرين ز بر * يكى بر سر آورده زرين سپر\r\nنمايد گهى زنگى از بيم پشت * گريزان و آن زرد خنجر به مشت\r\nجهان حمله‌گه كرده تا زنده تيز * گه اندر درنگ و گه اندر گريز\r\nگهى آيد آن زنگى و تاخته * ز سيمين سپر لختى انداخته\r\nدو گونه‌ست ازيشان نشان كرد خشك * يكى همچو كافور و ديگر چو مشك\r\nز گرد دورنگ اسب ايشان به راه * سپيدست گه موى ما گه سياه\r\nنه هرگز بودشان به هم ساختن * نه آسايش آرند ازين تاختن\r\nكسى را كه سازند از جان گزند * بكوبندش از زير پاى نوند\r\nگهرهاى گيتى به كار اندرند * ز گردون به گردان حصار اندرند \r\n\r\n","description":"","footnote":"","page_name":" 411 ","page_number":485},
  {"content":"\r\n\r\n\r\nدر ذكر عناصر\r\n به تدبير يزدان شده كارگر * چو زنجير پيوسته در يكدگر\r\nچهارند ليكن همى زين چهار * نگار آيد از گونه‌گون صد هزار\r\nبه هريك درون از هنر دستبرد * پديدست چندان كه نتوان شمرد\r\nو ليكن چو كردى خرد رهنمون * ستايش زمين راست زيشان فزون\r\nره روزى از آسمان اندرست * و ليكن زمين راه او را درست\r\nشب از سايهء اوست گوهرگران * ببينى درو بر سپهر آذران\r\nبزرگان و پيغمبران خداى * همه بر زمين داشتستند جاى\r\nهرآن صحف كز ايزد آورده شد * بر او بود هر دين كه گسترده شد\r\nهمان آب و آن آتش و باد نيز * بدل مر زمين راست تا رستخيز\r\nزمينست چون مادر مهرجوى * همه رستنيها چو پستان اوى\r\nبچه گونه‌گون خلق چندين هزار * كه شان پروراند همى در كنار \r\n\r\nدر ذكر ارض\r\n زمين جاى آرام هر آدمىست * همان خانهء كردگار از زمىست\r\nزمين آمد از اختران بهره‌مند * هم از هر سه اركان چرخ بلند\r\nهمو عرصه‌گاهيست شيب و فراز * معلق جهانبانش گسترده باز\r\nچو خوانيست كايزد بر او هر زمان * بىاندازه آرد همى ميزبان\r\nنه هرگز خورشهاش برّد ز هم * نه مهمانش را گردد انبوه كم\r\nزمين قبلهء نامور مصطفاست * ازو روى برگاشتن نارواست\r\nگر آتش به آمد بر مغ چه باك * از آتش بد ابليس و آدم ز خاك\r\nهمىدون تموز و دىاش چاكرست * بهارش مشاطه خزان زرگرست\r\nزر و گوهرش اين نثار آورد * ز دينار و در آن نگار آورد\r\nيكى زربفتش دهد خسروى * يكى شاره‌ها بافدش هندوى \r\n\r\n","description":"","footnote":"","page_name":" 412 ","page_number":486},
  {"content":"\r\n\r\n\r\nدر بهار و خزان\r\n همش عاشقست ابر با درد و رشك * كش از ديده هزمان بشويد به اشك\r\nگهش ساقى و كاردانش بود * گهش چتر و گه سايبانش بود\r\nجهان چونش مردم نباشد كمست * زمين را پرستنده هم مردمست \r\n\r\nدر تحقيق گوهر جان\r\n چنان دان كه جان برترين گوهرست * نه زين گيتى از گيتى ديگرست\r\nدرفشنده شمعيست از جاى پاك * فتاده درين ژرف تارى مغاك\r\nيكى نور بيناى تابندگى * پذيراى بيدارى و زندگى\r\nنه آرام جوى و نه جنبش‌پذير * نه از جاى بيرون و نى جاى گير\r\nسپهر برين بستهء بند اوست * جهان ايستاده به پيوند اوست\r\nنهان از نگارست ليك آشكار * همىبرگرد گونه‌گونه نگار\r\nكند در جهان هرچه راى آيدش * رسد در زمان هركجا بايدش\r\nبه بيندت و ديدن ورا روى نيست * كشد كوه و همسنگ يك موى نيست\r\nتن او را به كردار جامه‌ست راست * كه گر بفگند ور بپوشد رواست\r\nبه جان بين گرامى تن خويشتن * چو جامه كه باشد گرامى به تن\r\nتنت خانه‌اى دان به باغى درون * چراغش روان زندگانى ستون\r\nفروهشته زين خانه زنجير چار * چراغ اندر آن بسته قنديل‌وار \r\n\r\nصفت جان و تن\r\n هرآنگه كه زنجير شد سست و بند * ز هرگونه ناگه بخيزد گزند\r\nشود خانه ويران و پژمرده باغ * بيفتد ستون و بميرد چراغ\r\nازآن‌پس چو پيكر به گوهر سپرد * همان پيشش آيد كز ايدر ببرد\r\nچو درياست گيتى كه او را كنار * برين ژرف درياست جان را گذار\r\nبه رفتن رهش نيست زى جاى خويش * مگر كشتى و توشه سازد ز پيش \r\n\r\n","description":"","footnote":"","page_name":" 413 ","page_number":487},
  {"content":"\r\n\r\n تو كشتيش دين و رهش توشه‌دان * ره راست باد و خرد بادبان\r\nو گرنه بدان سر نداند رسيد * درين ژرف دريا شود ناپديد\r\nگرت جان گراميست پس داد كن * ز يزدان و بادافرهش ياد كن\r\nز تو هرچه نتوانى ايزد نخواست * تو آن كن كه فرمودت از راه راست\r\nمپندار جان را كه گردد نه چيز * كه هرگز به چيز او نگردد نه نيز\r\nتباهى به چيزى رسد ناگزير * كه باشد به گوهر تباهىپذير\r\nسخنگوى جان جاودان بود نيست * نه گيرد تباهى نه فرسود نيست\r\nازين دو برون نيستش سرنبشت * اگر دوزخ جاودان ور بهشت\r\nيكى چاره جستم همى ارجمند * كه نامم شود زو به گيتى بلند\r\nچو مر نامهء رفتنم را نويد * دهند آن دو پيك سياه و سپيد\r\nبه رفتن بود خوش دل شاد من * به نيكى كند هركسى ياد من \r\n\r\nدر صفت وزير سلطان ابو دلف شيبانى\r\n مهى بد سر داد و بنيان دين * گرانمايه دستور شاه زمين\r\nنوشتست بخت از پى كام خويش * به ديوان فرهنگ او نام خويش\r\nبه فرّش توان رفت بر مشترى * به نامش توان بست ديو و پرى\r\nبه صد لشكر اندر گه رزم و نام * نپرسيد بايد ز كس كو كدام\r\nبه بگماز يك روز نزديك خويش * مرا آن گو راد بنشاند پيش\r\nبسى ياد نام نكو رانده شد * بسا دفتر باستان خوانده شد\r\nبه من گفت فردوسى پاك مغز * بدادست داد سخنهاى نغز\r\nبه شهنامه گيتى بياراسته است * وزان نامه نام نكو خواسته‌ست\r\nتو همشهرى او را و هم‌پيشه‌اى * چو او در سخن چابك انديشه‌اى\r\nاز آن هم‌زمان نامهء باستان * به نظم آر خرم يكى داستان\r\nبسا نامداران كه بردند رنج * نهانى نهادند هر جاى گنج\r\nسرانجام رفتند و بگذاشتند * نه ايشان نه كس بهره برداشتند \r\n\r\n","description":"","footnote":"","page_name":" 414 ","page_number":488},
  {"content":"\r\n\r\n تو زين داستان گنجى اندر جهان * بمانى كه هرگز نگردد نهان\r\nهمش هركسى يابد از آدمى * هم از برگرفتن نگيرد كمى\r\nز دانش يكى باغ خرم نهى * كه از ميوه هرگز نگردد تهى\r\nجهان جاودانه نماند به كس * بهين چيز ازو نام نيكوست بس \r\n\r\nدر مدح فخر الملوك و السلاطين ابو دلف گويد\r\n فزودم ز جان‌آفرين شاه را * كه زيباست مر خسروى گاه را\r\nملك بودلف شهريار زمين * جهان‌دار ارّانى پاك دين\r\nبزرگى كه با آسمان همبرست * ز نسل براهيم پيغمبرست\r\nفروغست رايش دل و ديده را * پناهست دادش ستمديده را\r\nبرد سهم او دل ز غران هژبر * كند قهر او خشك باران ابر\r\nعقابيست تيغش كه در مغز و ترگ * بچه فتح باشد ورا خايه مرگ\r\nزمينى كه شد جاى ناورد اوى * كند سرمه در ديده مه گرد اوى\r\nستون سپهر روان راى اوست * سر تخت بخت جوان جاى اوست\r\nدو دستش تو گويى گه كين و مهر * يكى هست دريا و ديگر سپهر\r\nدرين موجها گوهر و جود نم * در آن ماه تيغ و ستاره درم\r\nكرا راند خشمش فتد در گداز * كرا خواند جودش برست از نياز\r\nچنو تاج و اورنگ را شاه نيست * چنو چرخ فرهنگ را ماه نيست\r\nهماييست مر چرخ را فر اوى * كه سايه دهد سايه را پر اوى\r\nبه چوگان چو برداشت گوى زرنگ * ز بيمش بگردد مه نو ز رنگ\r\nكمندش چو گيرد نگردد رها * تو گويى كه برداشت ابر اژدها\r\nز چرخ برين تا به ارميده خاك * چه و چند گيتى بدانسته پاك\r\nشهى مايهء شاهى و سرورى * به گوهر تكينى و هم گرگرى\r\nز دريا كند در تف تيغ ميغ * ز باران جوشن كند ميغ تيغ\r\nنبينى ز خواهنده و ميهمان * تهى بارگاه ورا يك‌زمان \r\n\r\n","description":"","footnote":"","page_name":" 415 ","page_number":489},
  {"content":"\r\n\r\n جهان خرم از فر اورند اوى * هم از مير محمود فرزند اوى \r\n\r\nدر سبب تأليف و تنظيم گرشاسب‌نامه فرمايد\r\n ز كردار گرشاسب اندر جهان * يكى نامه بد يادگار از مهان\r\nز فرهنگ و نيرنگ و داد و ستم * ز خوبى و زشتى و شادى و غم\r\nز نخجير و گردن‌فرازى و بزم * ز مهر و دل و كينه‌سازى و رزم\r\nكه چون خوانى از هر درى اندكى * بسى دانش افزايد از هريكى\r\nز رستم همى چونكه خواهى شنود * گمانى كه چون او به مردى نبود\r\nگر از رزم گرشاسب ياد آيدت * همه كار رستم به باد آيدت\r\nهمين رستم آن بد كه ديو نژند * ببردش به ابر و به دريا فگند\r\nسته شد ز هومان به گرز گران * زدش دشتبانى به مازندران\r\nزبون كردش اسفنديار دلير * بكشتيش آورد سهراب زير\r\nسپهدار گرشاسب تا زنده بود * نه كردش زبون كس نه افگنده بود\r\nبه روم و به چين و به هند از نبرد * بكرد آنچه دستان و رستم نكرد\r\nنه گرگ و نه ببر آمد از وى رها * نه شير و نه ديو و نه نراژدها\r\nبه شهنامه فردوسى نغزگوى * چو از پيش گويندگان برد گوى\r\nبسى ياد رزم يلان كرده بود * وزين در سخن ياد ناورده بود\r\nنهالى بد اين رسته هم زان درخت * شده خشك و بىبار و پژمرده سخت\r\nمن ايدون ز طبعم بهار آورم * مر اين شاخ را نو به بار آورم\r\nبه باد هنر گل كفانم بر اوى * ز ابر سخن در فشانم بر اوى\r\nبر و ميوه از دارش آرم برون * كنم آفرين شهنشه فزون\r\nبسازم يكى بوستان چون بهشت * كه خندد ز خوشى بر ارديبهشت\r\nگلش سربه‌سر در گويا بود * درخت و گيا مشك بويا بود\r\nبتستانى آرايم از خوش سخن * كه هرگز نگارش نگردد كهن\r\nبتانش از خرد زاده وز جان پاك * ز دانش سرشته نه از آب و خاك \r\n\r\n","description":"","footnote":"","page_name":" 416 ","page_number":490},
  {"content":"\r\n\r\n ببافم يكى ديبهء شاهوار * ز معنيش رنگ و ز گوهر نگار\r\nز جان آورم تار و پودش فراز * كنم خسروى را بر او بر طراز\r\nمرا جز سخن ساختن كار نيست * سخن هست ليكن خريدار نيست\r\nز رادان همين شاه ماندست و بس * خريدار ازو بهترم نيست كس\r\nز نيكو سخن هست پاينده‌تر * نه ز آن خوش‌تر و دل گشاينده‌تر\r\nسخن همچو جان زان نگردد كهن * كه فرزند جانست زيبا سخن \r\n\r\nذكر خروج ضحاك بر جمشيد و افتادن جمشيد به زابلستان\r\n سراينده دهقان مؤبد نژاد * ز گفت دگر مؤبدان كرد ياد\r\nكه بر شاه جم چون برآشفت بخت * به ناكام ضحاك را داد تخت\r\nجهان زير فرمان ضحاك شد * ز هر نامه‌يى نام جم پاك شد\r\nچو بگرفت گيتى به شاهنشهى * فرستاد نزد شهان آگهى\r\nكه با راى ما هركه دل كرد راست * بجويند جمشيد را تا كجاست\r\nگرش جاى در كه بود چون پلنگ * و گر زير آب اندرون چون نهنگ\r\nبه خشكى چو يوزش ببنديد دست * برآريد از آبش چو ماهى به شست\r\nگريزان همىشد جم اندر جهان * پرىوار گشته ز مردم نهان\r\nبه شهرى كه رفتى نماندى بسى * بدان تا نشانش نداند كسى\r\nبدين‌گونه بد تا كه گردنده مهر * بپيمود دو راه راه سپهر\r\nپس از درد بسيار و رنج دراز * بيامد ابر زاولستان فراز\r\nيكى شهر ديد از خوشى چون بهشت * در و دشت و كوهش همه باغ و كشت\r\nنهادش نكو تازه بر نو نوا * زمين خرم آبش سبك خوش هوا\r\nپر از چيز انبوه و مردان مرد * سپاهى و شهرى يلان نبرد \r\n\r\n","description":"","footnote":"","page_name":" 417 ","page_number":491},
  {"content":"\r\n\r\n\r\nدر صفت زيبايى دختر كورنگ شاه و آمدن جمشيد به نزد وى\r\n در او خسروى نامور شهريار * شهى كش نباشد به صد شهريار\r\nمر آن شاه را نام كورنگ بود * كزو تيغ فرهنگ بىزنگ بود\r\nيكى دخترش بود كز دلبرى * پرى را به رخ كردى از دلبرى\r\nبه كاخ اندرون بت به مجلس بهار * در ايوان نگار و به ميدان سوار\r\nمهش مشكساى و شكر مىفروش * دو نرگس كمانكش دو گل درع‌پوش\r\nشبستان گلستان به ديدار او * دو زلف و دو رخ مشك و گلنار او\r\nروان را به شمشاد پوينده رنج * خرد را به مرجان گوينده گنج\r\nشده سال آن ماه آراسته * دو هفت و به رخ ماه ناكاسته\r\nيلى گشته مردانه و شيرزن * سوار و سپهدار و شمشيرزن\r\nبه تدبير آن دختر دل‌ستان * ز هر بد همى رسته زابلستان\r\nچو جمشيد در زابلستان رسيد * به شهر اندرون روى رفتن نديد\r\nخزان بد شده ز ابر و از باد زفت * سر كوهسار و زمين زربفت\r\nكشيده سر شاخ ميوه به خاك * رسيده به خورشيد خوشه ز تاك\r\nگل از بادهء ارغوانى به رشك * چكان از هوا مهرگانى سرشك\r\nبر سيب لعل و رخ برگ زرد * تن شاخ كوژ و دم باد سرد\r\nرزان ديد بسيار بر گرد دشت * بر آن جويبار رزان برگذشت\r\nدو صف سرو بن ديد بيد و چنار * زده نغز دكانى از هر كنار\r\nميان آبگيرى به پهناى راغ * شناور در آن آب هرگونه ماغ\r\nخوش آمدش و شد بر دكانى ز راه * بر آسود لختى در آن سايگاه\r\nيكى باغ خرم بد از پيش جوى * در آن دختر شاه فرهنگ‌خوى\r\nمى و ميوه و رود سازان ز پيش * همىخورد مى با كنيزان خويش\r\nپرستنده‌يى سوى در بنگريد * ز باغ اندرون چهرهء جم بديد\r\nجوانى همه پيكرش پهلوى * فروزان ازو فرهء خسروى\r\nبه رخ بر سرشته شده گرد و خوى * چو بر لاله آميخته مشك و مى \r\n\r\n","description":"","footnote":"","page_name":" 418 ","page_number":492},
  {"content":"\r\n\r\n كنيزك بخنديد و آمد دوان * به گلچهر گفت اى شه بانوان\r\nجوانى دژم ره زده بر درست * كه گويى به چهر از تو نيكوترست\r\nز گيتى بدين در پناهد همى * سه جام مى لعل خواهد همى\r\nبيامد به در با كنيزك به هم * بديد از در باغ ديدار جم\r\nجوانى به آيين ايرانيان * گشاده كش و تنگ بسته ميان\r\nشده زرد گلنارش از درد و داغ * به گرد اندرش گرد مه پر زاغ\r\nبماندش دو گلنار خندان نژند * بجوشيد پولادش اندر پرند\r\nدو گويا عقيق گهرپوش را * كه بد بند مر چشمهء نوش را\r\nبه مى در سرشت و به در درشكفت * به پروين بخست و به شكر بسفت\r\nبه جم گفت كاى خسته از رنج راه * درين سايگاه از چه كردى پناه\r\nمگر زان پرستنده كام آمدت * كه چون ديديش ياد جام آمدت\r\nكنون گر به باده دلت كرده راى * از اين در بدين باغ خرم درآى\r\nاگر راى مى دارى و روى يار * همت مى بود هم بت مىگسار\r\nجم از پيش دانسته بدكار او * خوش آمدش گفتار و كردار او\r\nبدل گفت كاين ماه بدخيم نيست * ز رازم گر آگه شود بيم نيست\r\nكرا در جهان خوى زشت و نكوست * به هركس گمان آن برد كاندروست\r\nبه مردم خردمند نامى بود * كه مردم به مردم گرامى بود\r\nخراميد از آن سايهء سرو و بيد * سوى باغ شد دل به بيم و اميد\r\nچمن در چمن ديد سرو سهى * گران‌بار شاخ ترنج و بهى\r\nرخ نار با سيب شنگرف‌گون * بر آن زخم تيغ و برين رنگ خون\r\nيكى چون دل مهربان كفته پوست * دگر چون شخوده زنخدان دوست\r\nتو گفتى سه غربيب پاشنگ بود * و يا در دل شب شباهنگ بود\r\nهمىرفت پيش جم آن سعترى * چمان در چمن همچو كبك درى\r\nچو سروى كه با ماه همسر بود * بر آن مه بر از مشك افسر بود\r\nسر گيس در پاى چنبركشان * خم زلف بر باد عنبرفشان \r\n\r\n","description":"","footnote":"","page_name":" 419 ","page_number":493},
  {"content":"\r\n\r\n رسيدند زى آبگيرى فراز * زده كلهء زربفت از فراز\r\nكيانى نشستن گهى دل‌پذير * گزيدند بر گوشهء آبگير\r\nكنيزان گل‌رخ فراز آمدند * همه پيش او در نماز آمدند\r\nپرستنده دختر به آيين خويش * ز خنياگران جام مى خواست پيش\r\nجم انديشه از دل فراموش كرد * سه جام مى از دست او نوش كرد\r\nز دادار پس ياد كردن گرفت * به آهستگى راى خوردن گرفت\r\nاز اورنگ و آن بازوى و برز و چهر * فرومانده بد دختر از روى مهر\r\nز لؤلوئى خوشاب بگشاد بند * برآميخت شكر ز گوهر به قند\r\nبه جم گفت مى دوست دارى مگر * كه چيزى جز از مى نخواهى دگر\r\nجمش گفت دشمن ندارمش نيز * شكيبد دلم گر نيابمش نيز\r\nبه اندازه به هركه او مىخورد * كه چون خورد افزون بكاهد خرد\r\nعروسيست مى شادى آيين او * كه بايد خرد داد كابين او\r\nز دل بركشد مى تف درد و تاب * چنان چون بخار از زمين آفتاب\r\nچو بيدست و چون عود تن را گهر * مى آتش كه پيدا كندشان اثر\r\nگهر چهره گشت آينه چون نبيد * كه آيد در آن خوب و زشتى پديد\r\nدل تيره را روشنايى مىست * كرا كوفت غم موميايى مىست\r\nبه رادى كشد زفت بد مرد را * كند سرخ رخسارهء زرد را\r\nبه خاموش چيره زبانى دهد * به فرتوت روز جوانى دهد\r\nخورش را گوارش مى افزون كند * ز دل درد و اندوه بيرون كند\r\nتو مى ده مگو كاين چسان و چراست * مبر مهر بر بيش و بر كم و كاست\r\nخورش نه بر ميهمان گونه‌گون * مگويش كزين كم خور و زان فزون\r\nاگرچه بود ميزبان خوش‌زبان * پزشكى نه نغز آيد از ميزبان\r\nهمان‌گه گمان كرد دختر ز مهر * كه اينست جمشيد خورشيدچهر \r\n\r\n","description":"","footnote":"","page_name":" 420 ","page_number":494},
  {"content":"\r\n\r\n\r\nدر صفت و تعريف بزم گويد\r\n هم اندر بر كلهء زرنگار * به بگماز و رامش گرفتند كار\r\nبرآورد رامشگر كابلى * ره چنگ با نغمهء زابلى\r\nهوا ابر گشت از بخور عبير * بخنديد بمّ و بناليد زير\r\nپرستار صف زد دو صد ماه‌رو [ ى 
  ] * طراز بتان طرازنده موى\r\nهمه طوق‌دار و همه حله‌پوش * به شمشاد مشك و به بيجاده نوش\r\nچه با باز و بازى چه با بوى و رنگ * چه با عود و مجمر چه با ناى و چنگ\r\nهنوز از زمانى فزون شادكام * نه پيموده بد شاه با ماه جام\r\nكه جفتى كبوتر چو رنگين تذرو * به ديوار باغ آمد از شاخ سرو\r\nنر و ماده كاوان ابر يكدگر * به كشى كرشمه كن و جلوه‌گر\r\nفروهشته پر گردن افراخته * چو نايى دم اندر گلو ساخته\r\nبه هم هر دو منقار برده فراز * چو يارى لب يار گيرد به گاز\r\nپرىرخ به شرم آمد از روى جم * ز بس ناز آن دو كبوتر به هم\r\nبه خنده عقيقين نقط ميم كرد * شباهنگ در ميم دونيم كرد\r\nز ترك چگل خواست چاچى كمان * به جم گفت كى نامور ميهمان\r\nازين دو كبوتر شده جفت‌گير * كدامست رايت كه دوزم به تير\r\nچنين پاسخ آورد جم كز خرد * گشايى سخن اين نه اندر خورد\r\nز آهو سخن پاك و پردخته گوى * ترازو خرد ساز و پس سخته گوى\r\nسزا آن بدى كز نخستين كنون * مرا كردى اندر هنر آزمون\r\nبه من دادى اين تير و چرخ اندكى * كزين دو كبوتر بيفگن يكى\r\nدلارام را رخ پر از شرم كى * سمن لاله شد لاله لؤلؤ ز خوى\r\nشدش دلخوش از مهر و خواهش نمود * نهادش كمان پيش و پوزش فزود\r\nبه يادش دگر جام جم دركشيد * پس آن چرخ را كى به زه بركشيد\r\nخدنگ از خم چرخ بركرد شاه * بزد بر كبوتر ز سد گام راه\r\nخدنگ الف از خم نون و دال * برون راند بردوختش هر دو بال \r\n\r\n","description":"","footnote":"","page_name":" 421 ","page_number":495},
  {"content":"\r\n\r\n تپان ماده افتاد و نر برپريد * جم آمد بدانجا كه بود آرميد\r\nبدانست دلدار كان ارجمند * بود پور طهمورث ديو بند\r\nبسش آفرين خواند بر فر و هوش * به يادش يكى جام مى كرد نوش\r\nبماند از گشاد و برش در شگفت * بيازيد دست و كمان برگرفت\r\nبه بيلسته ديباى چين برشكست * به ماسورهء سيم بگرفت شست\r\nگشاد از كمين بر كبوتر خدنگ * تنش بر نشانه فرودوخت تنگ\r\nز تير و كمان چون بپرداختند * به نوّى دگر بزم مى ساختند\r\nبه شادى همه در كف رود زن * شكافه شكافيده شد از شكن\r\nبت گل‌رخ از كار جمشيد كى * در انديشه رفته همىخورد مى\r\nبناسفته سى در كه پيوسته داشت * همىسفته بيجاده را خسته داشت \r\n\r\nآوردن دختر گورنگ شاه صورت جمشيد را نزد جمشيد و ديدن او صورت خود را\r\n بفرمود كان نيلگون پرنيان * بيارند و بنهند اندر ميان\r\nتو گفتى كه بر چرخ خورشيد بود * كه بر پرنيان چهر جمشيد بود\r\nچو آن پيكر پرنيان ديد شاه * دژم گشت چندان كه كردش نگاه\r\nدلش گشت درياى درد و دريغ * شدش ديده برسان بارنده ميغ\r\nدو جزعش ز در هر زمان رشته بست * گهى بر شبه ريخت گه بر جمست\r\nبت ماه‌رخ گفت كاى ارجمند * درين پرنيان از چه ماندى نژند\r\nمگر ميزبانت دلاراى نيست * به ديدار ما امشبت راى نيست\r\nدگر نامور گفت كاى ماه‌روى * نه مردم بود هركه ننديشد اوى\r\nگرستن به هنگام با سوگ و درد * به از خندهء نابهنگام سرد\r\nاگر چند جويى و پويى بسى * ز گيتى نيابى بىانده كسى\r\nبه‌ويژه دو كس را ببخشاى و بس * مدان خوار و بيچاره‌تر زان دو كس\r\nيكى نيك‌دان بخردى كز جهان * بماند زبون در كف ابلهان\r\nدگر پادشاهى كه از تاج و تخت * به درويشى افتد شود تيره‌بخت \r\n\r\n","description":"","footnote":"","page_name":" 422 ","page_number":496},
  {"content":"\r\n\r\n بر اين پرنيان ز آن دلم شد دژم * كه ديدم در آن چهرهء شاه جم\r\nز خوى بد چرخ ماندم شگفت * كه مهر از چنان پادشه برگرفت\r\nيكى زشت را كرده كيهان خديو * كه از كتف مارست و از چهره ديو\r\nفزون زين ستم نيست بر رادمرد * كه بايدش خورد از فرومايه درد\r\nزمينست آماجگاه زمان * نشانه تن ماه چرخش كمان\r\nز زخمش همه خستگانيم زار * بود زخم پنهان و درد آشكار\r\nبگفت اين و شد بر رخ اشكش ز درد * چو سيم گدازيده بر زرّ زرد\r\nرخ دلبر از درد شد چون زرير * مژه ابر كرد و كنار آبگير\r\nز بادام بر ماه مرجان [ ب 
  ] خورد * گهى ريخت گاهى به فندق سترد\r\nبه من گفت رازت ببايد گشاد * كه هستى تو جمشيد فرخ نژاد\r\nز مهر تو ديريست تا خسته‌ام * به بند هواى تو دل‌بسته‌ام\r\nنگار تو اينك بهار منست * برين پرنيان غمگسار منست\r\nهمىگفت و از نرگسان سياه * ستاره همىريخت بر گرد ماه\r\nجهاندار گفت ار تو را جم هواست * نيم جم اگر مانم او را رواست\r\nنه هر آهويى را بود مشك ناب * نه از هر صدف در بخيزد خوشاب\r\nچنين داد پاسخ بت دل گسل * كه خورشيد پوشيد نتوان به گل\r\nاگر ابر ديدار گيتىفروز * بپوشد نماند نهان نور روز\r\nتو را دام و دد باز ماند به مهر * چه مردم بود كت نداند به چهر\r\nز پيوند يارى چه جويى كنار * كه سروت بود پيش و مه در كنار\r\nنگارى نخواهى بهشتى سرشت * كه با روى او باشى اندر بهشت\r\nبه خوبى بتان پيشكار منند * به مردى سواران شكار منند\r\nز خوبى و خوى و خردمنديم * بهانه چه دارى كه نپسنديم\r\nبگفت اين و گلبرگ پرژاله كرد * ز خونين سرشگ آستين لاله كرد\r\nدو نرگس شده ابر لؤلؤ فگن * به باران همىشست برگ سمن\r\nز بس لابه و مهر و سوگند و بند * به دو مهربان گشت شاه بلند \r\n\r\n","description":"","footnote":"","page_name":" 423 ","page_number":497},
  {"content":"\r\n\r\n\r\nباخبر شدن كورنگ شاه از حال جمشيد و دختر خويش و حامله شدن دختر\r\n چو بر روى فيروزهء چنبرى * ز مه كرد شب را خم انگشترى\r\nبگسترد بر جاى زربفت برد * به مرمر برافشاند دينار خورد\r\nنهان برد جم را سوى كاخ ماه * به مشكوى زرين بياراست گاه\r\nچو بر يافت دلدار از آميغ جفت * به باغ بهارش گل نو شكفت\r\nچو در نقطهء جان گهر كار كرد * دو جان شد يكى چهره ديدار كرد\r\nمه نو درآمد به برج هنر * زمين شد برومند و كان پرگهر\r\nبه نزد پدر گم شدى سرو بن * برو شد پدر بدگمان زين سخن\r\nبدش قندهارى بتى قند لب * كه ماه از رخش تيره گشتى به شب\r\nببخشودش آن گل‌رخ سيم‌تن * كه هم پاى كوبست و هم چنگ‌زن\r\nسهى قد به سرو اندر آورد خم * سوى كاخ برگشت نزديك جم\r\nگدازان شد از رنج سيمين ستون * گلش گشت كه رنگ مه تيره‌گون\r\nهمه هرچه بد رازش اندر نهفت * پرىرخ بدانست و با شاه گفت\r\nچو ديدش بر ابرو گره زد به خشم * به دو گفت كاى بدرگ شوخ‌چشم\r\nچرا سوسنت دردمندى گرفت * گلت ريخت لاله نژندى گرفت\r\nبهارى كه بد چون نگارين بهشت * نماند كنون جز به پژمرده كشت\r\nنه آنى كه بودى كنون گر تويى * كه آنگه يكى بودى اينك دويى\r\nپرىرخ بغلتيد در پيش شاه * به خاك از سر سرو بر سود ماه\r\nهمه كار جم ياد كرد آنچه بود * چو بشنيد ازو شاه شادى نمود\r\nبشد دختر و شاه را مژده داد * شد ايمن جم و بود تا بامداد\r\nچو گل‌رخ به پايان نه برد راه * ستاره نهانى جدا شد ز ماه\r\nپسر زاد آن مه گه گفتيش مهر * فرود آمد اندر كنار از سپهر\r\nبه خوبى پرى و به پاكى گهر * به پيكر سروش و به چهره پدر\r\nدل‌وجان جم بود ازو شادكام * نهاد آن دل‌افروز را تور نام\r\nاگر چند پنهان كند مرد راز * پديد آردش روزگار دراز \r\n\r\n","description":"","footnote":"","page_name":" 424 ","page_number":498},
  {"content":"\r\n\r\n سخن كو گذشت از ميان دو تن * پراكنده شد بر سر انجمن\r\nبرآراست جم باز راه گريغ * شبى جست تاريك بارنده ميغ\r\nاز آنجا سوى مرز چين بركشيد * شنيدست هركس كز آن پس چه ديد\r\nز كشتنش چون يافت جفت آگهى * خم آورد از درد سرو سهى\r\nبه بيلسته سنبل همى دسته كرد * به در باز بيلسته را خسته كرد \r\n\r\nدر صفت احوال تور بن جمشيد گويد\r\n ببد تور ازآن‌پس يكى بىهمال * برافراخت او خسروى يال و بال\r\nبه ميدان مردى ز مردان گرد * به اسب هنر گوى مردى ببرد\r\nپسر زادش از زن يكى مه‌نژاد * بشد شاد و شيداسب نامش نهاد\r\nبرين گشت اختر چو چندى براند * ز گيتى بشد تور و شيداسب ماند\r\nيكى پورش آمد ز تخم بزرگ * به رسم نيا كرد نامش طورگ\r\nيلى شد كه در خام خم كمند * گسستى سرزنده پيلان به بند\r\nز بالاى مه نيزه بفراشتى * ز پهناى كه خشت بگذاشتى\r\nپدرش از پى كينه هرچند گاه * همىخواست بردن به كابل سپاه\r\nطورگ آرزو كرد بر تاختن * كه من با تو آيم به كين آختن\r\nپدر گفتش اين راى پدرام نيست * كه خردى تو را رزم هنگام نيست\r\nهنوزت نگشته‌ست گهواره تنگ * چگونه كشى از بر باره تنگ\r\nپرآژنگ رخ داد پاسخ طورگ * كه گر كوچكم هست كارم بزرگ\r\nمر آن گرگ را مرگ به در تله * كه بىخورد ماند ميان گله\r\nپدر شادمان شد گرفتش به بر * زره خواستش تنگ و زرين سپر\r\nدرفشى ز شير سيه‌پيكرش * همايى ز ياقوت و زر بر سرش\r\nبه اسب اندر آمد سپهدار نو * سپه را بياراست سالار نو\r\nاز آن روى كابل شه آورد راى * جهان كرد پرگرد زورآزماى\r\nبد او را يكى پور و نامش سرند * كه زخمش به پولاد بد چون پرند \r\n\r\n","description":"","footnote":"","page_name":" 425 ","page_number":499},
  {"content":"\r\n\r\n دو لشكر بهم دررسيدند تنگ * رده بركشيدند برخاست جنگ\r\nهمه برشد از عاج و مهره خروش * جهان آمد از ناى رويين به جوش \r\n\r\nدر رزم طورگ با سرند پسر پادشاه كابل و فتح او\r\n دل كوس بستد ز تندر غريو * سر خشت بركند دندان ديو\r\nپر از گرد شد روى ماه از نبرد * پر از خاك شد كام ماهى ز گرد\r\nز بانگ يلان مغز هامون بخست * ز انبوه جان راه گردون ببست\r\nزمين همچو كشتى شد از موج خون * گهى راست جنبان گهى چپ نگون\r\nز گرد سيه‌خنجر جنگيان * همىتافت چون خندهء زنگيان\r\nكمان ابر و بارانش الماس بود * سر و مغز پرخاك و آماس بود\r\nتو گفتى هوا لاله كارد همى * ز پولاد بيجاده بارد همى\r\nز بس كشته كامد ز هر دو گروه * ز خون خاست دريا و از كشته كوه\r\nنه پيدا بد از خون تن رزم‌كوش * كه پولادپوش‌ست يا لعل‌پوش\r\nچو شد سخت بر مرد پيكار كار * روان گشت از تيغ خونخوار خوار\r\nبه پيش پدر شد طورگ دلير * چنين گفت كه اى بر هنر گشته چير\r\nسرند از ميان سران سپاه * كجا جاى گيرد درين رزمگاه\r\nكدامست ازين جنگيان گوى راست * سلاحش چه چيز و درفشش كجاست\r\nپدر گفت اينك به قلب اندرون * ستادست بر كتف سيمين ستون\r\nبه سر بر درفشى درفشان سفيد * پرندش همه پيكر ماه و شيد\r\nكلاه و سپر زرد و خفتانش زرد * همان اسب و برگستوان نبرد\r\nتو گويى كه كوهيست از شنبليد * كه باد دمانش به آتش دميد\r\nدلاور ز گفت پدر چون هژبر * يكى نعره زد كاب خون شد در ابر\r\nيكى تيز كرد از پى جنگ چنگ * برآهيخت مر باره را تنگ‌تنگ\r\nچنان تاخت ارغون پولاد سم * كه بر گنبد از گرد شد ماه گم\r\nبدان‌سان چو نزديك دشمن رسيد * سبك تيغ تيز از ميان بركشيد \r\n\r\n","description":"","footnote":"","page_name":" 426 ","page_number":500},
  {"content":"\r\n\r\n به زخم سر تيغ و گرز و سنان * همىتافت در حمله هر سو عنان\r\nبه هر حمله خيلى فگندى نگون * به هر زخم جويى براندى ز خون\r\nبهمشان برافگند يك‌بارگى * همىتاخت تا قلبگه بارگى\r\nسرند از ميان ديد ديوى به جوش * به زير اژدهايى پلنگينه‌پوش\r\nز آسيب افتاد بر پيل پيل * سواران گريزان از آن ميل ميل\r\nبرانگيخت گه پيكر باد پاى * به گرز گران اندر آمد به جاى\r\nطورگ دلاور نشد ايچ كند * عقاب تكاور برانگيخت تند\r\nدرآمد به نزديك او بهر جنگ * بزد بر كمربندش از باد چنگ\r\nز زين در ربودش به كردار باز * كه نخچير گيرد به چنگل فراز\r\nچنان بر سر دست افراختش * به پيش پدر برد و انداختش\r\nچنين گفت كاين هديهء كابلى * نگهدار زين كودك زابلى\r\nازين‌پس گوى پرهنر خوان مرا * مخوان كودكم شير نر خوان مرا\r\nدگر ره شد آهنگ آويز كرد * به آوردگه اسب را تيز كرد\r\nدرفش و بنه پاك بگذاشتند * گريزان ز كين روى برگاشتند\r\nازيشان فگندند بسيار گرد * به جان آن كسى رست كش آب برد\r\nگريزنده را تا به كابل فراز * سنان از قفا هيچ نگسست باز\r\nهمه ره ز بس كشته در يكدگر * سر و پاى و دل بود و مغز و جگر\r\nدر آن دشت تا سال صد زير گل * همى گرگ تن برد و كفتار دل\r\nچو فيروزه گشتند از آن رزمگاه * سوى زاول اندر گرفتند راه\r\nفروماند كابل شه آشفته‌بخت * ز شيداسب كين كش بترسيد سخت\r\nبه بيچارگى ساو [ و 
  ] باج گران * پذيرفت با هديهء بيكران\r\nگرفت از سپس پادشاهى طورگ * سرافراز شد بر شهان بزرگ\r\nيكى پورش آمد به خوبى چو جم * نهاد آن دلارام را نام شم\r\nز شم بعد از آن اترد آمد پديد * و زين هر دو شاهى به اترد رسيد\r\nچو بختش به هر كار منشور داد * سپهرش يكى نامور پور داد \r\n\r\n","description":"","footnote":"","page_name":" 427 ","page_number":501},
  {"content":"\r\n\r\n\r\nدر ذكر ولادت گرشاسب بن اترد\r\n بر آن پورش آرام بفزود و كام * گرانمايه را كرد گرشاسب نام\r\nزره خواست پوشش به جاى حرير * به خردى كمان خواست با گرز و تير\r\nبه ده‌سالگى شد ز مردى فزون * به يك‌مشت مردى فگندى نگون\r\nيلى شد كه جستى ز تيغش گريغ * به دريا درون موج و بر باد ميغ\r\nزدى دست و پيل دمان را دو پاى * گرفتى فروداشتى هم به جاى\r\nبدى سى گزش نيزه ز آهن به رزم * مى از ده منى جام خوردى به بزم\r\nبه زخم سنان آتش افروختى * به يك نيزه ده درع را دوختى\r\nبه كوه ار كمند اندر آويختى * بكندى چو باره برانگيختى\r\nز تور اندر آن تا كه گرشاسب خواست * گذر كرده بد چارصد راست \r\n\r\nآمدن ضحاك به زابلستان به ميهمانى اترط و مأمورى گرشاسب به كشتن اژدها\r\n همان سال ضحاك كشورستان * ز بابل بيامد به زابلستان\r\nدر گنج اترط سبك باز كرد * سپه را به نزل و علف ساز كرد\r\nكيانى يكى جشن سازيد و سور * كه آمد ز مينو بدان جشن حور\r\nدم مشك از مغز پرميغ شد * دل ميغ از آن عنبر آميغ شد\r\nز عكس مى زرد و جام بلور * سپهرى شد ايوان پر از ماه و هور\r\nكشيده رده ريدكان سراى * به رومى عمود و به چينى قباى\r\nدو رخشان به باد از شبه درع ساز * دو سنبل به ميدان گل گوى باز\r\nمى زردكف بر سرش تاخته * چو در از بر زرّ بگداخته\r\nنوازان نوازنده در چنگ چنگ * ز دل برده بگماز چون زنگ زنگ\r\nهمه چشم ضحاك زان بزم و سور * به گرشاسب بد مانده حيران ز دور\r\nكه ماند به جمشيد در مغز و پوست * گواهى دهم من كه از تخم اوست\r\nبگفت آمدست اژدهايى پديد * كز آن‌سان دگر اژدها كس نديد\r\nگرفته نشيمن سكاوند كوه * همىدارد از رنج گيتى ستوه \r\n\r\n","description":"","footnote":"","page_name":" 428 ","page_number":502},
  {"content":"\r\n\r\n چنين گفت گرشاسب كز فر شاه * ببندم بر اهريمن تيره را [ ه 
  ]\r\nكنم ز اژدهاى فلك سر به كين * چه باك آيدم ز اژدهاى زمين\r\nچو در سبز بستان شكوفه برست * جهان زردى از رخ به عنبر بشست\r\nبه گرشاسب گفت اترط اى شوربخت * ز شاه از چه پذرفتى اين كار سخت\r\nنه هر جايگه راست گفتن رواست * فراوان دروغست كان به ز راست\r\nنه گوريست كافتد به زخم درشت * نه شيرى كه شايد به شمشير كشت\r\nمشو غره زين مردى و زور تن * به من بر ببخشاى و بر خويشتن\r\nبه دو گفت گرشاسب منديش هيچ * تو از بهر شه بزم رامش بسيج\r\nاگر كوه البرز يك نيم اوست * سرش كنده گير و كه آگنده پوست\r\nهمه‌كس ز گرشاسب دل برگرفت * كه تند اژدهايى بد او بس شگفت\r\nبه دم رود جيحون بينباشتى * دم زنده پيلان بيفراشتى\r\nزبرش ار پريدى عقاب دلير * بيفتاد از بوى زهرش به زير\r\nيكى جانور بد رونده ز جاى * به سينه زمين پو به تن سنگ‌ساى\r\nچو پيل از شكنج و چو آتش ز جوش * چو ابر از درخش و چو رعد از خروش\r\nسرش بيشه از موى و چون كوه تن * چو دودش دم و همچو دوزخ دهن\r\nدو چشمش كبود و فروزان ز تاب * چو دو آينه در تف آفتاب\r\nزبانش چو ديوى سيه سرنگون * كه هردم ز غارى سر آرد برون\r\nتنش پر بشيزه ز سر تا ميان * به كردار پرغيبه برگستوان\r\nازو هر بشيزه چو كيلى سپر * نه آتش نه آهن به دو كارگر\r\nنشسته نمودى چو كوهى به جاى * بدى خفته چندان‌كه پيلى به پاى\r\nكجا او شدى از دم زهر تيز * دو منزل از آن دام و دد در گريز\r\nز دندان به زخم آتش افروختى * درخت و گياهان همه سوختى\r\nپس از بهر جنگش يل هوشمند * يكى چرخ فرمود پهن و بلند\r\nكمانى چو چفته ستونى ستبر * زهش چون كمندى ز چرم هژبر\r\nچنان بود تيرش كه زوبين وران * شمردند هر تير خشتى گران \r\n\r\n","description":"","footnote":"","page_name":" 429 ","page_number":503},
  {"content":"\r\n\r\n\r\nآمدن گرشاسب در ميدان و در پيش ضحاك هنرهاى خود آشكار نمودن\r\n ز كردار آن چرخ بازو گسل * خبر يافت ضحاك و شد تيره‌دل\r\nبه اترط چنين گفت ضحاك شاه * به دشت آر گرشاسب را با سپاه\r\nكه تا زو دليران ايران هنر * ببينند و گردند با يكدگر\r\nسران سوى بازى گرفتند را [ ى 
  ] * ببستند پيلان جنگى دراى\r\nبرون تاخت گرشاسب چون تند شير * يكى بور چون كوه آورده زير\r\nكمر چون دل عاشقان كرده تنگ * چو ابروى خوبان كمانى به چنگ\r\nبه گرز و سنان اسب تازى گرفت * به ناورد صد گونه بازى گرفت\r\nبينداخت ده تير هريك ز بر * چو يك نيزه پيوست با يكدگر\r\nاز آهن سپر شش به هم بر بداشت * بزد تير و بيرون زهر شش گذاشت\r\nبه هم بست زنجير پيلان چهار * بيفگند تير اندر آمد سوار\r\nاز آن نيزهء آهنين هنگ كرد * همه برربود از مه آونگ كرد\r\nبه تك همچنان اسب نيزه بدست * دويد و هم از باد بر زين نشست\r\nبه شمشير هر چارنعل ستور * بينداخت وز تك نياسود بور\r\nيكى گوى در خم چوگان فگند * به زخمش سوى چرخ و كيوان فگند\r\nكه كرد از شدن روى مه آبنوس * به رفتن رخ ماه را داد بوس\r\nچو باز آمد از زير نگذاشتش * به چوگان هم از ابر برگاشتش\r\nپس آنگاه آن چرخ را درربود * كه پيش از پى اژدها كرده بود\r\nچنارى بد از پيش ميدان كهن * دو ده بازش اندازه بر گرد بن\r\nسه چوبه بزد بر ميان چنار * به دونيمه بشكافتش چون خيار\r\nپياده شد و پاى پيل دمان * گرفت و زدش بر زمين در زمان\r\nببوسيد زان پس زمين پيش شاه * غو ناى و كوس اندر آمد به ماه\r\nهمىرفت منزل به منزل دمان * گرازان و پويان و بر زه كمان\r\nچو زى اژدها ماند يك ميل راه * بديدند بر ره يكى ديدگاه\r\nيكى باره‌يى از گج و خاره سنگ * درش آهنين راه دشوار و تنگ \r\n\r\n","description":"","footnote":"","page_name":" 430 ","page_number":504},
  {"content":"\r\n\r\n خروشان ز بامش يكى ديده دار * كه اى بيهشان نيست جانتان به كار\r\nچه گرديد ايدر نه جاى شماست * كزين سو نشيمنگه اژدهاست\r\nز مردم بپردخت اين بوم و مرز * هم از چارپاى و هم از كشت‌ورز\r\nبه دو پهلوان گفت جايش كجاست * چه مايه‌ست بالاش برگوى راست\r\nنشيمنش گفت اين شكسته دره * كه بينيش پردود و دم يكسره\r\nنبينى ز زهرش زمين گشته دود * همه شخ سياه و همه كه كبود\r\nدم آهنج كوهيست نخچير نيست * بر او كارگر نيزه و تير نيست\r\nنسوزد تنش ز آتش تف و تاب * به درياش خود باك نبود ز آب\r\nز ترياك لختى براى گزند * بخورد و گره كرد بر زين كمند\r\nبسى لابه كردند و نشنيد هيچ * سوى اژدر آورد آنگه بسيج \r\n\r\nرفتن گرشاسب به جنگ اژدها و كشتن اژدها را\r\n شد اندر دره هر سويى بنگريد * به ناگاه آن اژدر آمد پديد\r\nبر آن پشته او سينه سايان به كين * ز پيچيدنش جنبش اندر زمين\r\nچو تاريك غارى دهن كرده باز * دو يشكش چو شاخ گوزنان دراز\r\nدهان و نفس دود و آتش به هم * دهان كورهء آهن و شعله دم\r\nز تف دهانش دل خاره موم * ز زهر دمش باد گيتى سموم\r\nبه دود نفس هر دو چشمش ز نور * درخشان چو در شب ستاره ز دور\r\nگره در گره خم و دم تا به مشت * همه سرش چون خار و موها درشت\r\nبشيزه بشيزه تن از رنگ نيل * از آن هر بشيزه مه از گوش پيل\r\nگهى چون سپر برفگنديش باز * گهى همچو جوشن كشيدى دراز\r\nتو گفتى بود جنگيى در كمين * تنش سربه‌سر آلت جنگ و كين\r\nهمه كام تيغ و همه دم تبر * همه سر سنان و همه تن سپر\r\nچو بر كوه سودى تن سنگ رنگ * به فرسنگ رفتى چكاچاك سنگ\r\nببد خيره زو پهلوان سترگ * به دادار گفت اى خداى بزرگ \r\n\r\n","description":"","footnote":"","page_name":" 431 ","page_number":505},
  {"content":"\r\n\r\n بده مر مرا زورمندى و فر * كه از بنده بىتو نيايد هنر\r\nبگفت اين و زى چرخ كين دست برد * به زه كرد و جان را به يزدان سپرد\r\nسمندش چو آن زشت پتياره ديد * شميد و هراسيد و اندر رميد\r\nنزد كام چندان‌كه برگاشتش * پياده شد از اسب و بگذاشتش\r\nبر اژدها رفت و بفراشت دست * خدنگى بپيوست و بگشاد شست\r\nزدش بر گلوگاه و مغزش بدوخت * ز پيكان به زخم آتش اندر فروخت\r\nچو بفراخت سر ديگرى زد به خشم * ز خون چشمه بگشادش از هر دو چشم\r\nدميد اژدها همچو ابر از نهيب * چو سيل اندر آمد ز بالا به شيب\r\nبه گرز گران تاخت گرد دلير * درآمد خروشان چو غرنده شير\r\nبه سر بر يكى گرز با زور دست * چنان زد كه يشكش بيفتاد پست\r\nز سر مغزش آميخت با خون و خاك * شد آن جانور كوه جنگى هلاك\r\nهمه جوشنش زان دم زهر تيز * بپوسيد و بر جاى شد ريزريز\r\nهمىآمد آشفته چون پيل مست * به بازو كمان گرز و نيزه به دست\r\nبدان مژده از ديده‌بان خواست غو * دويدند پيش سپهدار نو\r\nيل نيو گفت آنكه بدخواه ماست * چنان باد بيچاره كان اژدهاست\r\nبرفتند و ديدند هركس كه ديد * بران زور دست آفرين گستريد\r\nفرسته برون كرد گرد دلير * بدادش نوندى غرابى به زير\r\nيكى دشت‌پيماى برنده راغ * به ديدار و رفتار زاغ و نه زاغ\r\nسيه‌چشم و كه‌پيكر و مشك‌دم * پرى پوى و آهوتك و گور سم \r\n\r\nفرستادن گرشاسب سوارى به جهت مژده به پيش شاه و پدر خود\r\n كه‌اندام و مه‌تازش و چرخ‌گرد * زمين‌كوب و دريابر و ره‌نورد\r\nبه پستى چو باد و به بالا چو ابر * شناور چو ماغ و دلاور چو ببر\r\nز انديشهء دل سبك‌پوىتر * ز راى خردمند ره‌جوىتر\r\nچو شب بود و ليكن چو بشتافتى * به تك روز بگذشته را يافتى \r\n\r\n","description":"","footnote":"","page_name":" 432 ","page_number":506},
  {"content":"\r\n\r\n چو بر آب جستى چو بر خشك راه * به روز از خور افزون شدى شب ز ماه\r\nبه دو مژده بر چون ره اندر گرفت * تو گفتى كه از باد تك برگرفت\r\nشتابنده از پيش و رهبر ز پس * جهنده رهان و گريزنده رس\r\nچنان بد ميان هوا تيزپوى * كه چوگان بدش دست و خورشيد گوى\r\nفروهشته لب چون زره بر عنان * برافراخته گوشها چون سنان\r\nهمىبست از گرد تك‌چشم مهر * همىكافت از شيهه گوش سپهر\r\nسوارش از آن باز ناورد پاى * مگر بر در شاه كابل خداى\r\nرسانيد مژده به شاه دلير * كه بر اژدها چيره شد نره شير\r\nشتابنده شد زى سپهبد سپاه * كشيدند مر اژدها را به راه\r\nبه ديدن شد از شهر برنا و پير * از آن اژدها خيره وز زخم تير\r\nبه صحرا برون چرمش آكنده كاه * نهادند تا ديد ضحاك شاه \r\n\r\nحكايت مهراج شاه و رفتن گرشاسب به مدد او به هندوستان\r\n شهى بود در هند مهراج نام * بزرگى به هر كار گسترده گام\r\nبهو نام خويشى بدش در سپاه * بكردش به شهر سرانديب شاه\r\nميانشان به ناگاه پيكار خاست * سپه نيمه‌يى بر بهو گشت راست\r\nازين آگهى نزد ضحاك شد * شه از مهر مهراج غمناك شد\r\nبه گرشاسب گفت اى هژبر ژيان * چه گويى بدين رزم بندى ميان\r\nجهان پهلوان گفت كى پرهنر * بجز رزم و كينه چه جويم دگر\r\nچنين شاخ و يال و چنين فرّ و برز * نشايد كه آسايد از تيغ و گرز\r\nسپهبد كه جانش گرامى بود * نه زو جنگ خيزد نه نامى بود\r\nز فرمان شه ننگ و بيغاره نيست * به هر روى كه را ز مه چاره نيست\r\nپدر گفت كز بدگمان بر گسل * به انديشه بيدار كن چشم دل\r\nدر پادشاهان اميدست و بيم * يكى را سموم و يكى را نسيم\r\nچو چرخست كردارشان گردگرد * يكى شاد ازيشان يكى جفت درد \r\n\r\n","description":"","footnote":"","page_name":" 433 ","page_number":507},
  {"content":"\r\n\r\n چو رفتى بر شه پرستنده باش * كمربند و فرمانش را بنده باش\r\nاگرچه ندارى گنه پيش شاه * چنان باش پيشش كه مرد گناه\r\nمزن فال بد پيشش از هيچ سان * به دو نيك رازش مگو با كسان\r\nمبين نرمى پشت شمشير تيز * گذارش نگر گاه زخم ستيز\r\nنبايد شد از خندهء شه دلير * نه خنده‌ست دندان نمودن ز شير\r\nبزد ناى و لشكر سوى شاه برد * به ره از شدن گرد بر ماه برد\r\nز ره گرد برخاست وز شهر جوش * ز صحرا فغان وز تبيره خروش\r\nبرون شد سپاهى كه بالا و شيب * بجنبيد و دريا ببست از نهيب\r\nسپاهى همانند رخشان سپهر * كجا گردشش گرز فولاد چهر\r\nبروجش همه گونه‌گونه درفش * ستاره سر تيغهاى بنفش\r\nز بس خشت و جوشن كه بد در سپاه * ز بس ترك زرين چو تابنده ماه\r\nجهان گفتى از گرز و از تيغ شد * چو دريا زمين گرد چون ميغ شد\r\nسنانها همىداده در گرد تاب * چو آتش زبانه‌زبانه در آب\r\nهمان هفته كو رفت مهراج شاه * ز دست بهو جسته بد با سپاه\r\nچو بشنيد كامد يل سرفراز * برون زد سراپرده و خيمه باز\r\nنشاندش بر تخت بر تختگاه * بپرسيدش از رنج و از گرد راه\r\nيكى تخت پيروزه همرنگ نيل * رده پيش تخت ايستاده دو پيل\r\nتن پيل ياقوت رخشان چو هور * زبرجدش خرطوم و دندان بلور\r\nز در و ز بيجاده دو شير زير * مر آن تخت را پايه بر پشت شير\r\nهوا شد ز بس دود عود آبنوس * زمين چون لب دلبران جاى بوس\r\nز مى بلبله گونهء گل گرفت * بم و زير آواى بلبل گرفت\r\nبه دست سياهان مى چون چراغ * همىتافت چون لاله در چنگ زاغ\r\nچو بر هوش مىخواره مى چير شد * سران را سر از خرمى زير شد\r\nجهان پهلوان مست با كام و ناز * به لشكرگه خويشتن رفت باز\r\nطلايه سپه را شد ايرانيان * بنه از پس و لشكر اندر ميان \r\n\r\n","description":"","footnote":"","page_name":" 434 ","page_number":508},
  {"content":"\r\n\r\n سپهبد بر كوهى آمد فراز * به دو گفت كى گرد گردن فراز\r\nدرين پيشه زين بيش مگذار گام * كه ببر بيان دارد اينجا مقام \r\n\r\nذكر كشتن گرشاسب ببر بيان را در بيشهء هندوستان\r\n گو پيلتن گفت اين خود رواست * كه ديريست تا جنگ ببرم هواست\r\nبگفت اين و با گرز و تير و كمان * پى ببر جستن شد اندر زمان\r\nبه پيشش درآمد يكى تند ببر * چنان چون درخش خروشان ز ابر\r\nدو چشمش چو دو چشمهء خون شده * ز دنبال گردش به گردون شده\r\nسر و چنگ چون شست الماس تيز * چو سوزن همه موى پشت از ستيز\r\nخم آورده دم چون كمانى ز قير * همه نوك دندان چو پيكان تير\r\nبه يك پنجه ران تكاور ببرد * بزد بر زمين گردنش كرد خرد\r\nيكى گرز زد پهلوان بر سرش * كه زير زمين رفت نيمى برش\r\nبه ديگر شد و زدش زخمى درشت * چنان كش ز سينه برون كرد پشت\r\nسيم ببر تيز اندر آمد به خشم * ز بس خشم چون لاله كرده دو چشم\r\nبه دستى گرفتش قفا پيل‌تن * به دستى كشيدش زبان از دهن\r\nبه زير لگد پاك مغزش بريخت * چهارم ددان سوى بيشه گريخت\r\nبينداخت گرز از پسش پهلوان * شكستش سر و پاى و بر پهلوان\r\nز مغز ددان چون برآورد دود * پياده سوى بيشه بشتافت زود\r\nكشيدند ز آنجا به دشمن سپاه * رسيدند هر دو به يك روزه را\r\nسپهبد نياسود و زد كوس جنگ * سپه راند تا پيش بدخواه تنگ\r\nكشيده شد از صف پيلان مست * يكى باره ده ميل پولاد بست\r\nز چهره چو انگشت هريك به رنگ * و ليكن ز تيزى چو آتش به چنگ\r\nز بس هندو انبوه چون پر زاغ * ز بس خشت و خنجر چو رخشان چراغ\r\nيكى بيشه گفتى كه شد آبنوس * همه شاخش الماس و بر سندروس\r\nدليران ايران برون تاختند * جدا هر سويى جنگ برساختند \r\n\r\n","description":"","footnote":"","page_name":" 435 ","page_number":509},
  {"content":"\r\n\r\n تف نعل اسبان زمين برفروخت * به دريا سنان چشم ماهى بدوخت\r\nهوا پر طاوس گشت از درفش * شد از رنگ شمشير هامون بنفش\r\nدم ناى برخاست چون رستخيز * سنان مرگ آسوده را گفت خيز\r\nقضا با سرنيزه انباز شد * نهنگ بلا را دهان باز شد\r\nشل و خشت پرواز شاهين گرفت * ز باران خون كوه درهين گرفت\r\nدزى بود هر پيل يازان به جنگ * ز هر دز روان خشت و پران خدنگ\r\nزمين گشت دريايى از جوش مرد * كه موجش همه خون به دو ميغ گرد\r\nدرو مرگ همچون نهنگ دژم * همى دم كشيد از دليران به دم\r\nز صندوق پيلان ز بس خون كه ريخت * تو گفتى همى ابر بيجاده بيخت\r\nهمى پيل بر پيل جنگى فتاد * چو كشتى كه بر كشتى افتد ز باد\r\nسپهبد همان چرخ و تيرش بخواست * كه پيش از پى اژدها كرد راست\r\nبينداخت ده تير اول ز جاى * به هر تير افگند پيلى ز پاى\r\nبرانگيخت پس چرمهء گرم‌خيز * درافگند در هندوان رستخيز\r\nبه خنجر ز سرها همىريخت ترگ * چو باد خزان ريزد از شاخ برگ\r\nكمندش چو گشتى به كين خم سپر * شدى هر خمش گرد ده تن كمر\r\nچهل اسب برگستوان‌دار بود * كه بر هريكش رزم و پيكار بود\r\nبر آن هر چهل نعل فرسوده شد * نه سير او ز كوشش نه آسوده شد\r\nبر آن لشكر از كين بباريد مرگ * همىكوفت گرز و همىكافت ترگ\r\nگهى خست پيل و گهى كشت مرد * گهى ريخت خون و گه انگيخت گرد\r\nدرآمد دمان ژنده پيل دژم * چو تند اژدها داده خرطوم خم\r\nدرآويخت با پهلوان دلير * خروشيد گرد دلاور چو شير\r\nبرآهيخت خرطوم پيل از زره * بپيچيد چون رشته برزد گره\r\nبه گرزش چنان كوفت زخم درشت * كش اندر شكم ريخت مهره ز پشت\r\nبه يك حمله صد پيل برهم فگند * به نيزه چهل خيمه از بن بكند\r\nبهو شد برون ديد هر سو گريز * چپ و راست برخاسته رستخيز \r\n\r\n","description":"","footnote":"","page_name":" 436 ","page_number":510},
  {"content":"\r\n\r\n هوا جاى خاك و زمين جوى خون * رمان ژنده پيلان و گردان نگون\r\nچه مردست گفت اين هنرمند گرد * هنرهاش گفتند نتوان شمرد\r\nيكى كودك نورسيدست زوش * هنوزش نگشته‌ست گل مشك‌پوش\r\nتن پيل دارد ميان پلنگ * دل و زهرهء شير و سهم نهنگ\r\nعروس سپهرى چو كرد آشكار * رخ از قبهء سبز گوهرنگار\r\nپديد آمدش تاج سيمين رقم * شبش ريخت بر تاج مشك و درم \r\n\r\nرزم ديگر گرشاسب با بهو پادشاه هند\r\n ز جنگ آرميدند هر دو گروه * طلايه همىگشت بر گرد كوه\r\nدگر روز غوغاى لشكر بخاست * جهان پردهاده شد از چپ و راست\r\nبغريد بر كوس چرم هژبر * دم ناى رويين برآمد به ابر\r\nپر از اژدها گشت گردون ز گرد * پر از شير غرنده هامون ز مرد\r\nبه دريا رسيد از تف تيغ تاب * به كه سنگ شد آتش و آهن آب\r\nچكاچاك خنجر به گردون رسيد * ز هندوستان خون به جيحون رسيد\r\nبه تير و به خشت و به گرز و به تيغ * همىريخت پولاد با ژاله ميغ\r\nبه زخمش دونيمه شد از زخم و زور * ز بالا سوار و ز پهنا ستور\r\nبه گرز و سنان ز اسب و از مرد و پيل * همه كشته افگنده بيش از دو ميل\r\nبر آن ترگها بر همىريخت تير * چو سنگ گران كايد از كه به زير\r\nز بس كشته هندو زمين شد سياه * ز زاغان افكنده بيراه و راه\r\nچو خورشيد در غازه زد شعر زرد * گهر بفت شد بيرم لاژورد\r\nستاره چو گل گشت و گردون چو باغ * چو پروانه پروين و مه چون چراغ\r\nهمه‌شب تن خستگان دوختند * بر آتش همى كشتگان سوختند\r\nچو برگشت گرشاسب ز آوردگاه * پذيره شدش زود مهراج شاه\r\nجهان ديد كوبان سمندش به نعل * بروبازوى و تيغ و خفتانش لعل\r\nسپهبد بر اورنگ بر شادكام * به پيش اندرون گرز و بر دست جام \r\n\r\n","description":"","footnote":"","page_name":" 437 ","page_number":511},
  {"content":"\r\n\r\n ابا تيغ گفتى به رزم اندرست * نه با جام و شادى به بزم اندرست\r\nدگر ره دو صف از دو سو گشت راست * غو كوس و ناى نبردى بخاست\r\nبگشتند با هم دو لشكر سترگ * به خون چنگ شسته چو ارغنده گرگ\r\nيل آن چرمهء زابلى برنشست * همان سى رشى نيزه ز آهن به دست\r\nبر آن چرمه پوشيده چرم هژبر * چو جنگى سروشى به يك پاره ابر\r\nز تن كرد چندان سر از كينه پخش * كه شد زير او درز كين چرمه رخش\r\nهمه دشت هندو بد از زير نعل * تن قيرگونشان ز خون گشته لعل\r\nسر تيغ چون خونفشان ميغ شد * دل ميغ پرتابش تيغ شد\r\nز بس گريه چشم فلك نم گرفت * ز بس كشته پشت زمين خم گرفت\r\nز بس زخم خشت و خدنگ درشت * شده پيل مانندهء خارپشت\r\nبه هر سو نگون هندويى بود پست * چه افگنده بىسر چه پا و چه دست\r\nز تن رفته خون با گل آميخته * چو خيك سيه باده زان ريخته\r\nيكى باد برخاست تاريك رنگ * نگون شد درفش دليران ز چنگ\r\nچنان تا به شب جنگ و پيكار بود * نبد دست كز زخم بيكار بود\r\nچو ز ايوان ميناى فيروزه هور * بكند آن‌همه مهره‌هاى بلور \r\n\r\nرزم ديگر و شكست لشكر بهو و گرفتار شدن او\r\n ز درياى آب آتش و سندروس * درافتاد در خانهء آبنوس\r\nسپهبد سبك رزم آغاز كرد * بزد كوس كين جنگ را ساز كرد\r\nز شست خدنگ‌افگنان خاست جوش * كمان گوشه‌ها خاست همراه گوش\r\nهوا پر ز زنبور شد تيز پر * خدنگين تن و آهنين نيشتر\r\nهمه دشت از خشت شد كشتزار * همه دشت پر هندوى كشته‌زار\r\nبه هر گام بىتن سر ترگ‌دار * بد افگنده چون مجمر زرنگار\r\nشده گرد چون چرخ و آن خشت و شل * ستاره شده برج او مغز و دل\r\nز چرخ اختران برگرفته غريو * ز كوه و بيابان رمان غول و ديو \r\n\r\n","description":"","footnote":"","page_name":" 438 ","page_number":512},
  {"content":"\r\n\r\n سنانش همه مرگ را چنگ داد * خدنگش ز خون ريگ را رنگ داد\r\nكجا خنجرش رزم‌سازى گرفت * همى در كفش مهره بازى گرفت\r\nهمه مهره كاندر هوا تاختى * سر سركشان بود كانداختى\r\nتو گفتى تنش كوه آهن كشست * مگر اسبش از آب و از آتش‌ست\r\nز بس كشته كافگند از پيش و پس * خروش سروش آمد از بر كه بس\r\nچو برزد سر از كه درفش بنفش * مه نو شدش ماه روى درفش\r\nغوطبل برگشتن از رزمگاه * برآمد شبان جنگ را بست راه \r\n\r\nرسيدن گرشاسب به جزيرهء نسناس و كشتن جمعى از آنها\r\n همان‌گه غريوى ز لشكر بخاست * كه مر ديو نسناس را بيشه جاست\r\nسپهبد روان جست با گرز جنگ * بپوشيد درع و ميان بست تنگ\r\nيكى گفت تندى مكن زين غريو * درين بيشه نسناس باشد نه ديو\r\nبه بالا يكايك چو سرو بلند * به اندام هر موى چون گوسفند\r\nهمه سرخ‌روى و همه تيره‌موى * دو سوى قفا چشم و دو سوى روى\r\nدو زيشان درآرند پيلى به زير * كشند و خورند [ و 
  ] نگردند سير\r\nسپهبد به دادار سوگند خورد * كه امروز تنها گزينم نبرد\r\nبگفت اين و شد سوى بيشه روان * همىگشت با گرز و تير و كمان\r\nز نسناس شش ديد جايى به هم * يكى پيل كشته دريده شكم\r\nبه خنجر دو را پاى افگند و دست * دو را زير گرز گران كرد پست\r\nدو با خشم و كين زو درآويختند * به دندان ازو خون فروريختند\r\nبزد هر دو را نيزهء دل شكاف * بدريدشان از گلو تا به ناف\r\nبفرمود تا پوستهاشان به گاه * به كشتى كشند اندر آگنده كاه\r\nبه ايرانيان داد كشتى دو شصت * به دو كشتى او با سپه برنشست \r\n\r\n","description":"","footnote":"","page_name":" 439 ","page_number":513},
  {"content":"\r\n\r\n\r\nنشستن گرشاسب به كشتى و آمدن به ايران زمين\r\n ز كشتى شد آن آب ژرف از نهاد * چو دشتى پر از كوه تازان به باد\r\nتو گفتى كه كيمخت هامون نيل * به حمله به درد همى ژنده پيل\r\nچو پيلى به ميدان تك زود تاب * و را پيلبان باد و ميدانش آب\r\nتكش تيز و رفتنش بىدست و پاى * نه خفتنش كام و نه رفتنش راى\r\nبه رفتن برآورده پر مرغ‌وار * همه ره به سينه خزنده چو مار\r\nگهى حلقه خرطومش اندر شكم * گهى بسته با گاوماهى به هم\r\nيكى دشت هامونش سيماب‌رنگ * سراسر چو پولاد بزدوده زنگ\r\nزمينى نماينده همچون سپهر * در او چون در آيينه ديدار چهر\r\nبيابان آشفته بىسنگ و خاك * مغاكش گهى كوه و گه كه مغاك\r\nيكى دشت سيمين چو آتش به جوش * گه آسوده از نعره گه باخروش\r\nبه ديدن چنان كابگينه ز زنگ * بسودن چو كوبنده بر سنگ سنگ\r\nدوان و در آن دشت راه دراز * گهى شيب برنده گاهى فراز\r\nگهى چون يكى خانه در ژرف غار * گهى چون دزى از بر كوهسار\r\nرسيدند در پاى كوهى بلند * گذشته ز اندازهء چون و چند\r\nبر آن دامن كوه يك بيشه بود * درختان او صندل و چوب عود\r\nسبك بست گرشاسب كين را ميان * همان شصت كشتى ز ايرانيان\r\nچنان تير باريد گرد دلير * كه هر ماهىيى تركشى شد ز تير\r\nهمى موج بر اوج مه راه زد * ز ماهى تن كشته بر ماه زد\r\nز آتش همى روى دريا به چهر * چنان شد كه شب پرستاره سپهر\r\nشد از خون تن ماهيان لعل‌پوش * دل ميغ زد ز آب شنگرف جوش\r\nهمىرفت هر كشتىيى زو نگون * درآويخته بادبان پر ز خون\r\nگرفتند سى كشتى ايران سپاه * بكشتند هركس كه بد كينه‌خواه\r\nسرانديب شد زين سخن پر ز جوش * ز شيون برآمد ز هر سو خروش\r\nبه كوه سرانديب جستند راه * چو كوهى بلنديش بر چرخ ماه \r\n\r\n","description":"","footnote":"","page_name":" 440 ","page_number":514},
  {"content":"\r\n\r\n يكى نيك كه كز گل گونه‌گون * در آن كوه سر صد هزاران فزون\r\nز شمشاد و از سوسن و ياسمن * ز نسرين و از نرگس و نسترن\r\nهمه كوه چون تخت گوهرفروش * ز استبرق و لالهء لعل‌پوش\r\nبه هر سو يكى آبدان چون گلاب * شناور شده ماغ بر روى آب\r\nچو زنگى كه بستر ز جوشن كند * چو هندو كه آيينه روشن كند\r\nبسى چشمه آب روان جاىجاى * به هر گوشه مرغان دستان‌سراى \r\n\r\nشنيدن گرشاسب صفت حسن دختر پادشاه روميه را و تنها رفتن به آنجا و ديدن دختر او را و عاشق شدن\r\n بيامد چنين تا به دژهوخت‌گنگ * كه ناورد جايى زمانى درنگ\r\nچو آمد به زابل يل كينه‌توز * برآسود با كام دل چند روز\r\nمر او را يكى دخت عم‌زاده بود * كه مه دل به خوبى به دو داده بود\r\nبه زلف از شبه گرد مه شب‌نما * به جادو دو چشم از پرى دلربا\r\nپدر زو به پيوند او جست كام * نشد گرد سركش بدين كار رام\r\nپژوهيد بسيار و كوشيد چند * نيامد ز خوبان كسش دل‌پسند\r\nبه روم اندرون بد شهى نام‌جوى * كه در روميه بودى آرام اوى\r\nبدش دخترى لاله‌رخ كز پرى * ربودى دل از شوخى و دلبرى\r\nگل نيكويى را رخش بوستان * بدان بوستان داده دل دوستان\r\nرخش ماه و بر ماه زنگى سپاه * زنخ سيب و بر سيب دل دزد چاه\r\nچو زد پهلوان چندگه راى جفت * نهانى ازو رادمرديش گفت\r\nسمند تكاور برافگند زين * برون رفت تنها دلير گزين\r\nز ناگه بر مرغزارى رسيد * درختان بارآور و سبزه ديد\r\nيكى چشمه چون چشم روشن به رنگ * چو از آينه پاك بزدوده زنگ\r\nتو گفتى يكى بوته بد ساخته * به جوش اندرو سيم بگداخته\r\nسوى روميه شاد و با فرهى * و زانجاى شد زاد سرو سهى \r\n\r\n","description":"","footnote":"","page_name":" 441 ","page_number":515},
  {"content":"\r\n\r\n گهى خفت بر سنبل و ياسمن * گهى با چمانه چمان در چمن\r\nبت لاله‌رخ پهلوان را بديد * كه در سايهء گل همى مىكشيد\r\nيكى سرو با خسروانى قباى * به فر و به فال همايون هماى\r\nرخش چون مه و گرد ماه بلند * ز بالا برافگنده مشكين كمند\r\nدو لب همچو لاله به گردش عبير * تو گفتى كه حورا به دو داده شير\r\nهم ايدون همه فر و فرهنگ و هوش * درو زور و گردى و مردى و جوش\r\nندانمش گفت اربه چهر و نژاد * و ليكن چو او كس ندارد به ياد\r\nبه زور و سوارى و بالا و برز * به درد دل كوه خارا به گرز\r\nبه ديدن رخش جان فزايد همى * به گفتار خوش دل ربايد همى\r\nشكيبايى از لاله‌رخ دور شد * هوا در دلش نيش زنبور شد\r\nجوانى كه [ ا 
  ] ز فر و بالاى و چهر * همى مه بر او آرزو كرد مهر\r\nدو رخ چون دو خورشيد سنبل‌پرست * درآورده شب گرد خورشيد دست\r\nشد آن لاله‌رخ رخ زريرى شده * دو نوش از دم سرد خيرى شده\r\nتو گفتى كه از آتش مهر و شرم * به تن برش هر موى داغيست گرم\r\nسوى خانه شد وز دو بادام مست * به مژگان همى ياسمين را بخست\r\nبه دو دايه گفتا كه انده مدار * كه كارت هم آخر كنم چون نگار\r\nچو شب گيل شد در گليم سياه * ورا زرد گيلى سپر گشت ماه \r\n\r\nآمدن دختر نزد گرشاسب\r\n سوى باغ با دايه ناگه ز در * درآمد پريچهرهء سيم‌بر\r\nيكى جام زرين به كف پرنبيد * چو لاله مى و جام چون شنبليد\r\nنهقته به زربفت چينى برش * ز ياقوت و در افسرى بر سرش\r\nخرامان چو با ماه پيوسته سرو * ز گيسو چو در دام مشكين تذرو\r\nدو زلفش به هم جيم و در جيم دال * دهن ميم و از مشك بر ميم خال\r\nدو برگ گلش سوسن مى سرشت * دو شمشاد عنبرفروش بهشت \r\n\r\n","description":"","footnote":"","page_name":" 442 ","page_number":516},
  {"content":"\r\n\r\n زنخدان چو از سيم پاكيزه گو * كه افتد چو از نوك چوگان به دو\r\nبناگوش تابنده خورشيدوار * فروهشته زو حلقهء زرنگار\r\nچو دو مه يكى كرده ديگر دونيم * يكى ماه از زر و ديگر ز سيم\r\nدو بيجاده گفتى كه جادو نهفت * ميانشان به الماس بيجاده سفت\r\nبه مه برش درعى ز مشك و عبير * گه از تاب چين ساز و گه خم‌پذير\r\nشكنش آتش نيكوى تافته * گهرهاش دست زمان بافته\r\nدو بادام دو ترك سنبل‌پرست * يكى نيم‌خواب و يكى نيم‌مست\r\nز خنده لبش چشمهء نوش ناب * فشانده درو قطره‌قطره گلاب\r\nبه سيمين ستون خم درآورد و گفت * كه بايدت مهمان ناخوانده جفت\r\nسپهدار برجست و بردش نماز * مزيدش دو ياقوت گوينده راز\r\nبه دو اندر آويخت آن دل‌گسل * چو معنى ز گفتار شيرين بدل\r\nبه رويش بر از بوسهء درپوش * همىريخت بر لاله شكر ز نوش\r\nنشستند و بزم مى آراستند * همى ياد يكديگران خواستند\r\nبلورين پياله ز مى لاله شد * كف مى چو بر لاله بر ژاله شد\r\nسپهدار گفتا سپاس از خداى * كه جفتى مرا چون تو آمد به جاى\r\nهمه بودشان رامش و مىگسار * مى و نقل و بازى و بوس و كنار\r\nبه يك چيزشان طبع رنجور بود * كه انگشت از انگشترى دور بود\r\nچو از باده سرشان گران‌بار شد * سمن برگ هر دو چو گلنار شد\r\nيل نيو را كرد بدرود ماه * بشد باز گلشن به آرامگاه\r\nهمه‌شب دژم هر دو از مهر و تاب * نه با دل شكيب و نه با ديده خواب \r\n\r\nرفتن گرشاسب به بارگاه شاه و مدعى كشيدن كمان سخت و كشيدن كمان و گرفتن دختر پادشاه را\r\n چو بنهاد گردون ز ياقوت زرد * روان مهره بر بيرم لاجورد\r\nسپهبد سوى درگه شاه شد * به نزد سيه‌پوش درگاه شد \r\n\r\n","description":"","footnote":"","page_name":" 443 ","page_number":517},
  {"content":"\r\n\r\n به دو گفت كز خانه آواره‌ام * ز ايران يكى مرد بيچاره‌ام\r\nبه پيوند شاه آمدم مهرجوى * بخواهم كشيدن كمان پيش اوى\r\nسلاح ار ندارم نه لشكر نه گنج * دل و زور دارم به هنگام رنج\r\nخرد جوشن و بازويم خنجرست * هنر گنج و تير و سنان لشكرست\r\nبه شاه آگهى داد سالار بار * به دو گفت شه هم كنونش درآر\r\nبود ابله و غرچه او بىگمان * بخنديم بارى ازو يك‌زمان\r\nچو پيش شه آمد زمين داد بوس * بپرسيد شاهش ز روى فسوس\r\nچه نامى بدين برز و اين شاخ و بال * به بالابلندى و آگنده يال\r\nبه دو گفت گرد سپهبدنژاد * مرا نام بابم كمان‌كش نهاد\r\nبه دامادى شه گر آيم پسند * بخواهم كشيد آن كمان بلند\r\nچنانش كشم چون درآرم به زه * كه بپسندى و گويى از دل كه زه\r\nبه دو گفت شاه ار كنى اين درست * به يزدان كه فرزند من جفت توست\r\nو گر نايى از راه پيمان برون * بدار اندر آويزمت سرنگون\r\nچو شد بسته پيمانشان زين نشان * كمان آوريدند ده تن كشان\r\nنشسته به نزد پدر ماه‌چهر * شده گونه از روى و لرزان ز مهر\r\nسپهبد چو ديد آن به زانو نشست * به ديدار دلبر بيازيد دست\r\nكمان را ز بالاى سر برفراشت * به انگشت چون چرخ گردان بگاشت\r\nبه زانو نهاد و به زه بركشيد * پس آنگاه نرمك سه زه دركشيد\r\nپسين زه درآهيخت زان سان شگفت * كه هر دو كمان گوشه گوشش گرفت\r\nكمان كرد او نيم زه لخت‌لخت * هم ايدون بينداخت در پيش تخت\r\nبرآمد يكى نعره زان سركشان * درو خيره شد شاه و گردنكشان\r\nبرآشفت شه گفت با انجمن * دريغ از پى دختر اين رنج من\r\nبروكت شب تيره گم باد راه * پست آتش و باد و پيش آب و چاه\r\nنهادش كف اندر كف پهلوان * رويد از برم گفت هين هر دوان\r\nاگرتان بود ديگر اينجا درنگ * نبينيد جز دار و باران سنگ \r\n\r\n","description":"","footnote":"","page_name":" 444 ","page_number":518},
  {"content":"\r\n\r\n نشاندش بر اسب و ميان بست تنگ * سپهبد همىشد به كف پالهنگ\r\nرخ شه زانده پرآژنگ شد * ز كرده پشيمان و دلتنگ شد\r\nسپهبد شتابنده‌تر شد ز ماه * زمانى برآسود و برداشت راه\r\nبه‌سوى بيابان بشد باشتاب * همىراند يك هفته بىخورد و خواب\r\nبيابانى آمدش ناگاه پيش * ز تابيدن مهر پهناش بيش\r\nچه دشتى كه گر وى بدى چرخ ماه * در و ماه هر شب شدى گم ز راه\r\nهواش آتش و اخگر تفته بوم * گياهش همه زهر و بادش سموم\r\nدرشتيش چون داغ در دل نهان * درازيش چون روزگار جهان\r\nبه پهناى گيتى نشيب و فراز * تو گفتى كه فرشيست گسترده باز\r\nز شوره درو پود وز ريگ تار * ز دوزخش رنگ وز ديوان شكار\r\nبه كوهى رسيدند سر در سپهر * بر آن كه دزى برتر از چرخ مهر \r\n\r\nصفت كوه و دز و زنگى حاكم دز و كشتن گرشاسب او را\r\n تو گفتى كه تن بد مگر چرخ ماه * مر او را سر آن كوه و آن دز كلاه\r\nدر آن دز يكى زنگى پرستيز * كه غول از نهيبش گرفتى گريز\r\nبه چهره سياه و به بالا دراز * به ديدار ديو و به دندان گراز\r\nچو گرشاسب نزديك آن دز رسيد * ز ره ديده‌بانش جرس بركشيد\r\nسبك جست زنگى بر آواى زنگ * شده مست و طاسى پر از مى به چنگ\r\nچنان نعره‌يى زد كه كه شد نوان * نگه كرد ناگه بر او پهلوان\r\nدمان زنگىيى ديد چون كوه قار * كه ابليس جستى ازو زينهار\r\nسيه كردى از چهره گيتىفروز * شب آوردى از سايهء خود به روز\r\nبه بالا چو بررفته از اوج ساج * به دندان چو دو شانه برهم ز عاج\r\nدو چشمش چو در گنبد قيرفام * نشانده ز پيروزه مينا و جام\r\nبه سر برش مويى گره در گره * چو بر قير زنگار خورده زره\r\nسوى پهلوان شد ز غضبان [ و 
  ] چنگ * بينداخت آن صد منى خاره سنگ \r\n\r\n","description":"","footnote":"","page_name":" 445 ","page_number":519},
  {"content":"\r\n\r\n سر از سنگ او پهلوان دركشيد * از آن رفت و شد در زمين ناپديد\r\nدگر ره درآمد پر از چين‌رخان * زدش بر سر آن شاخ شاخ‌استخوان\r\nنخستش به كتف آن سپر كرد خورد * به گرز اندر آمد سپهدار گرد\r\nچنان زدش بر سر به زور دو دست * كه با مغز و خون چشمش از سر بجست\r\nپياده بدانكه چو نخچيرگير * همىشد ز پس تا فگندش به تير\r\nيكى پيك با باد همراه كرد * پدر را ز كار خود آگاه كرد\r\nهم از ره عروس نو و شاه نو * در ايوان نشستند بر گاه نو\r\nبه آيين آن روزگار نخست * ز سر بازبستند عقد درست \r\n\r\nذكر مردن حاكم كابل و مخالفت پسر او با اترط و گرشاسب\r\n درين عيش بد پهلوان سپاه * كه از شاه كابل تهى ماند گاه\r\nپسر داشت بنشست بر جاى او * بگرديد از آيين و از راى او\r\nرسيد از در مرز كابلستان * به كين‌جويى از شاه زابلستان\r\nخبر شد به اترط شه سرفراز * سبك خواند لشكر ز هر سو فراز\r\nبغريد كوس و برآمد نبرد * درخشيد تيغ و بجوشيد مرد\r\nنوان گشت بوم و جهان شد سياه * بلرزيد مهر و بجوشيد ماه\r\nسر خنجر آتش شد و كرد دود * چو آتش كزو جوش برخاست زود\r\nيكى بزمگه بود گفتى نه رزم * دليران درو باده‌خواران بزم\r\nغو كوسشان زخم بربطسراى * دم گاو دم نالهء كرّناى\r\nروان خون چو مى ناله‌شان بانگ زير * پياله سر خنجر و نقل تير\r\nبه هر گوشه‌يى مستى افتاد خوار * چو مستى كه هرگز نشد هوشيار\r\nبه پيوست رزم گران كز سپهر * گريزنده شد ماه و گم گشت مهر\r\nفگنده سر نيزهء جان ستان * يكى را نگون ديگرى را ستان\r\nز بس خون خسته زمين لاله‌زار * وزان خستگان خاسته ناله زار\r\nتن پيل پرخون و پرتير و خشت * چو ز آب بقم رسته بر كوه كشت \r\n\r\n","description":"","footnote":"","page_name":" 446 ","page_number":520},
  {"content":"\r\n\r\n دليران زابل همه ترگ و تيغ * فگندند و جستند راه گريغ\r\nيكى نامه اترط به گرشاسب زود * نمود و نبشت آنچه آن رفته بود \r\n\r\nفرستادن اترط سوار نزد گرشاسب\r\n فرستاده بر حد رى شد برون * يكى بادپا كوه كوهان هيون\r\nشكيب آورى رهبر تيزگام * ستورى خوش و خوش‌خوى و كش خرام\r\nكم‌آساى و دمساز و هنجارجوى * سبك‌پاى و آسان‌رو و تيزپوى\r\nشتابنده از پيش و رهبر ز پس * جهنده رهان و گريزنده رس\r\nچو موج از نهيب و چو آتش ز تاب * چو خاك از درنگ و چو باد از شتاب\r\nبه روى از خرد تيزديدارتر * به پاى از كمان تيزرفتارتر\r\nبه كردار برنادل و تيزهوش * به ره ديده‌بان چشم جاسوس گوش\r\nكمان‌وار گردنش و جستن چو تير * خميرش پى و خاره زو چون خمير\r\nاگر سينه بر طور سينا زدى * بكندى و در ژرف دريا زدى\r\nپى مورچه بر لباس سياه * بديدى به چشم از دو صد ميل راه\r\nبه پاى آن كجا ديده بگماشتى * سبكتر ز ديدار بگذاشتى\r\nتنش ابر شد برق دندان تيز * خويش قطره باران و كف برف ريز\r\nز منزل به منزل همىشد جهان * سبك همچو آوا به گوش از دهان\r\nچو انگشت كاسان گذارد شمار * پيش بد گذارندهء كوه و غار\r\nبه يك چشم‌زخم آزمون را درنگ * بخست از شدن تا به شهر زرنگ\r\nسپهدار خواندش بر خويش زود * بپرسيد و خواند آنچه در نامه بود\r\nبه بور تكاور برافگند زين * دو صد گرد كرد از دليران گزين\r\nشب و روز پوينده زان سان شتافت * كه باد وزان گرد اسبش نيافت\r\nچنين تا فروشد سپهرى درفش * ز شب گشت زربفت گيتى بنفش\r\nوزان سو چو از شهر زابل سپاه * سوى جنگ برد اترط كينه‌خواه\r\nز بس گرز بر ترگها كوفتن * فتاد آسمان را دل آشوفتن \r\n\r\n","description":"","footnote":"","page_name":" 447 ","page_number":521},
  {"content":"\r\n\r\n ز خون دليران و گرد سپاه * زمين گشت سرخ و هوا شد سياه\r\nشده پاره بر شيرمردان زره * ز خون بسته بر نيزه‌هاشان گره\r\nزمين از پى پيل پرژرف چاه * چو كاريز خون را به هر چاه راه\r\nخزانيست آن دشت گفتى ز رنگ * درختان يلان باغ ميدان جنگ\r\nچمن صف دم بددلان باد سرد * روان خون چو مى چهره‌ها برگ زرد\r\nدگرباره گردان پرخاش‌جو * به ناكام زى جنگ دادند رو\r\nده و گير برخاست با دار و برد * هوا چون بيابان شد از تيره گرد\r\nبيابانى آشفته بر رنگ قير * در آن غول مرگ و گيا خشت و تير\r\nز جر كمان كوفته كوه و برز * دريد آسمان از چكاچاك گرز\r\nبباريد چندان دم خون ز تيغ * كه باران به سالى نيامد ز ميغ\r\nبه اندرز كردن همه خستگان * وزان خستگان زارتر بستگان\r\nپس كه چو خور ساز رفتن گرفت * رخش اندك‌اندك نهفتن گرفت\r\nغو ديده‌بان از بر مه رسيد * كه آمد درفش سپهبد پديد\r\nخروش يلان شد ز شادى به ابر * ستد نالهء كوس گوش هزبر \r\n\r\nدر صفت تيرگى شب و شبيخون گرشاسب بر سپاه كابل شاه\r\n شبى بود زنگى سيه‌تر ز زاغ * مه نو چو در دست زنگى چراغ\r\nسياهيش هم در سياهى پذير * چو موج از در موج درياى قير\r\nچو زنگى به قير اندر اندوده روى * سيه‌جامه و رخ فروهشته موى\r\nچنان تيره گفتى كه از لب خروش * ز بس تيرگى ره نبردى به گوش\r\nبه زندان شب درببند آفتاب * فروهشته از ديدگان پَرْو خواب\r\nبسان تن بىروان بد زمين * هوا چون دژم سوگىيى دل غمين\r\nبر آن سوگ بركرده گردون ز اشك * رخ نيلگون پر ز سيمين سرشك\r\nچو خم گشته چوگانى از سيم ماه * در آن خم به ديدار گوى سياه\r\nتو گفتى سپهر آينه‌ست از فراز * ستاره درو چشم زنگيست باز \r\n\r\n","description":"","footnote":"","page_name":" 448 ","page_number":522},
  {"content":"\r\n\r\n درين شب سپهبد چو لختى غنود * ز بهر شبيخون برآراست زود\r\nكشيد ابر بيجاده‌فام از نيام * برانگيخت شبرنگ و برگفت نام\r\nسپه در هم افتاد شيب و فراز * ركاب از عنان كس ندانست باز\r\nرميدند پيلان و اسبان ز جاى * سپردند مر خيمه‌ها را به پاى\r\nهمىتاخت هركس در آن جنگ و شور * يكى زى سلاح و يكى زى ستور\r\nدليران زابل چو شيران مست * دمان هر سويى گرز و خنجر به دست\r\nشد از تابش تيغها تيره‌شب * چو زنگى كه بگشايد از خنده لب\r\nتو گفتى به دوزخ درون اهرمن * دمد هر سو آتش همى از دهن\r\nكم از يك‌زمان خواست صد جا فزون * ز گردان تل كشته و رود خون\r\nچو سيم روان برزد از چرخ سر * بر آن سيم خورشيد بر بافت زر\r\nبد از رنگ خورشيد وز خون مرد * همه دشت چون ديبه سرخ و زرد\r\nسپهبد سوى صف پيلان دمان * چو باد از كمين تاخت بر زه كمان\r\nبه كين اندر آن حمله بفگند تفت * ز پيلان برگستوان‌دار هفت\r\nبه ترك و به جوشن ز كابل گروه * يكى ديده‌بان ديد بر تيغ كوه\r\nزدش بر بر دل خدنگى درشت * چنان كز دلش گشت ز آن‌سوى پشت\r\nببد تير پنهان به سنگ اندرون * فتاد از كمر مرد بىجان نگون\r\nهم ايدون بر آن ديده‌بان يك گروه * شوند انبه از زير آن تيغ كوه\r\nبديدند در سنگ ناديده تير * يلان را همه چهره شد چون زرير\r\nبدانست هركس هم اندر زمان * كه آن زخم گرشاسب بد بىگمان\r\nكسى كو بدين‌سان شبيخون كند * همه آبها در شبى خون كند\r\nسپه را سبك پهلوان صف كشيد * جدا جاى هرجا كسى برگزيد\r\nبه زخم سر تيغ الماس‌چهر * همى خون فشاندند بر ماه و مهر\r\nشل و تير پيوسته چون تار و پود * چكاچاك برخاست از ترك و خود\r\nعقيقى شد از خون به فرسنگ سنگ * فروريخت از چنگ خرچنگ چنگ\r\nز بس خنجر و نيزهء جان‌ستان * زمين همچو آتش بد و نيستان \r\n\r\n","description":"","footnote":"","page_name":" 449 ","page_number":523},
  {"content":"\r\n\r\n نگارنده خون از سنانها زمين * گشاينده مرگ از كمانها كمين\r\nشده تيغها در سرانداختن * چو بازيگر از گويها باختن\r\nبد آتش ز هر حلقه‌يى درع‌پوش * زبانه زبانه برآورده جوش\r\nسم اسب از گرد و سنگ سياه * همىكرد چون سرمه در چشم ماه\r\nكه و دشت از افگنده شد ناپديد * گريزنده را كس دو يك جا نديد \r\n\r\nآمدن گرشاسب به بتخانهء نوبهار\r\n چو آمد به بتخانهء نوبهار * يكى خانه ديد از خوشى چون بهار\r\nز بر جزع و ديوار بام از رخام * درش زر پخته زمين سيم خام\r\nز گوهر يكى تخت در پيشگاه * بتى بر وى از زر و پيكر چو ماه\r\nكنيزان يكى خيل پيشش به پاى * پريوش همه گل‌رخ و دلرباى\r\nاز آنجا سپه سوى كابل كشيد * بر شهر لشكر فرود آوريد\r\nز كابل به گردون برآورد خاك * سپه دست تاراج بردند پاك\r\nدر آن شهر و بوم آتش و گرد خاست * ز هر سو خروش زن و مرد خاست\r\nچنان شهر زير و زبر داشتند * كه يك خشت بر خشت نگذاشتند\r\nكنيزان گل‌رخ فزون از هزار * به دست آمدش هريكى چون نگار\r\nازيشان يكى دخت دلخواه بود * كه دخت شه و بر بتان شاه بود\r\nز ره كرد گلنار سرو روان * ز عنبر زده نقطه بر ارغوان\r\nبه خنده لبش لالهء مى سرشت * پر از ژاله هر لاله ز ابر بهشت\r\nهزارش گره سنبل پرشكن * به مه بر زره ساز و عنبرفگن\r\nسر هر شكن مشك را مايه‌دار * خم هر گره بر گلى سايه‌دار\r\nچنان شيفته شد بر آن دل‌فريب * كه بىاو زمانى نبودش شكيب \r\n\r\n","description":"","footnote":"","page_name":" 450 ","page_number":524},
  {"content":"\r\n\r\n\r\nدر نصيحت اترط به گرشاسب و واگذاشتن شاهى زابل به او\r\n جوان گرچه دانا و دل پرفسون * بود نزد پير آزمايش فزون\r\nجوان كينه را شايد و جنگ را * كهن پير تدبير و فرهنگ را\r\nچهارست آهوى شاه آشكار * كه شه را نباشد بتر زين چهار\r\nيكى خيره‌رايى دوم بددلى * سيم زفتى و چارمين كاهلى\r\nخرد شاه را بهترين افسرست * هش و دانشش نيك‌تر لشكرست\r\nبهين گنج او هست داننده مرد * نكوتر سلاحش يلان نبرد\r\nچو خواهى كه شاهى كنى راد باش * به هر كار بادانش و داد باش\r\nنگهدار دستور فرخنده راى * به هر چاره يكتادل و رهنماى\r\nسپهدار و گنج‌آگن و غم‌گسل * كديور به طبع و سپاهى به دل\r\nخردمند كن حاجب و خوب كار * طرازندهء درگه و بزم و بار\r\nبه ديدار بايد كه نيكو بود * كجا پردهء روى شاه او بود\r\nنبايد كه بىكار ماند سپاه * نه آسوده از رنج و تيمار شاه\r\nنبايد مهان سپه سربه‌سر * كه پيوند سازند با يكدگر\r\nكرا دوست دارى و كام تو اوست * مر آهوش را چون هنر دار دوست\r\nگه خشم چون چهره كردى نژند * دژم باش و با كس به زودى مخند\r\nكسى را كه دادى بزرگى و جاه * همان جاه مستان ازو بىگناه\r\nمنه نو رهى كان نه آيين بود * كه تا ماند آن بر تو نفرين بود\r\nبدان كار ده كو نجويد ستم * نه آن را كه افزون پذيرد درم\r\nبكش آتش خورد پيش از گزند * كه گيتى بسوزد چو گردد بلند\r\nبسى گرد آميغ خوبان مگرد * كه تن سست و جان كم كند روى زرد\r\nبه ناآزموده مده دل نخست * كه لنگ ايستاده نمايد درست\r\nبه نيكويى آگن چو گنج آگنى * بدانش پراگن چو بپراگنى\r\nسپهبد گرفت آن‌همه پند ياد * و زانجا سوى سيستان رفت شاد \r\n\r\n","description":"","footnote":"","page_name":" 451 ","page_number":525},
  {"content":"\r\n\r\n\r\nدر ذكر ايام بهار و ذكر شكار كردن گرشاسب\r\n ازآن‌پس به شاهى سپهدار گرد * نشست و بداد و دهش دست برد\r\nبزد خيمه گرد لب هيرمند * برآسود با خرمى روز چند\r\nبه شبگير بنمود راى شكار * كه بد روز نخچير و فصل بهار\r\nرخ شاخ بد شسته از ابر و نم * فشانان ز گل باد بر سر درم\r\nز درد خزان در دل زاغ زيغ * هوا بسته از لشكر ماغ ميغ\r\nشده لاله از ژاله پردُر دهن * ز پيروزه پوشيده گل‌پيرهن\r\nز ميغ روان چرخ چون پرچرغ * پرآواز رامشگران مرغ‌مرغ\r\nتو گفتى هوا نافه كافد همى * زمين حلهء سبز بافد همى\r\nبر از گرد اسبان سيه گشته هور * به خم كمند يلان يال گور\r\nگشاده كمين يوز بر آهوان * چو دزدى گه حمله بر كاروان\r\nز چنگال پرخونش گاه كمين * شده لاله در لاله روى زمين\r\nنشسته بر آهو عقاب دلير * چو بر اسب گردى به ناورد چير\r\nز شاهين ابر آسمان بسته ابر * رمان از غو طبل يا زان هژبر\r\nگهى باده بر كف به بانگ رباب * گه از ران گوران بر آتش كباب\r\nبزرگان رده ساخته بر چمن * ميان گل و شنبليد و سمن\r\nدو ديده به خوبان مشكين كله * به بلبل دو گوش و به كف بلبله\r\nز بستان پراكنده گشت انجمن * همه با گل و مى چمان در چمن\r\nنشست از نهان با پدر پهلوان * به تدبير ره تا شدن چون توان\r\nبه يك هفته زان پس همه كار راه * بسيجيد و شد سوى ضحاك شاه\r\nغو مهره در جام بگذشت از ابر * دم ناى بدريد گوش هژبر\r\nدليران ايران به كين آختن * گرفتند هر سو كمين ساختن\r\nز خون رخ به غنجار بند و دخور * ز گرد اندر آورد چادر به سر\r\nشد از بيم رخها به رنگ خزان * سر تيغ چون دست وشى پزان\r\nميان در سپهدار چون كوه برز * پياده دودستى همىكوفت گرز \r\n\r\n","description":"","footnote":"","page_name":" 452 ","page_number":526},
  {"content":"\r\n\r\n به هر حمله سى گام جستى ز جاى * به هر نعره پيلى فگندى ز پاى\r\nخروشش چنان كوه بشكافتى * كه در وى سپاهى گذر يافتى\r\nتو گفتى مگر چرخ غرّان شده * و يا كوه پولاد پرّان شده\r\nشدن پيش گرزش كه يارا كند * به جنگ از سپر كوه خارا كند\r\nگريزان سپه زو گروهاگروه * نهادند سر سوى دريا و كوه\r\nدليران ايران ز پس تا به شهر * برفتند و كشتند زيشان دو بهر\r\nپس آن كشتى بردگان با سپاه * به دريا چو رفتند ده روز راه\r\nفتادند روز دهم يكسره * به خرم گهى نام او قاقره\r\nچو ديدند كشتى دويدند زود * به تاراج بردند پاك آنچه بود\r\nيكى كشتى و چند كس ناتوان * بجستند و رفتند زى پهلوان\r\nبدادندش آگاهى از هرچه بود * سپهبد سپه جنگ را ساخت زود\r\nهمىگشت بر گرد آن كوه برز * به بازو كمان و به كف تيغ و گرز\r\nز ناگه بر آن ديوش افتاد چشم * ورا ديد در ژرف غارى به خشم \r\n\r\nرزم گرشاسب با منهراس ديو و كشتن او را\r\n چو شيران به چنگال و چون غول روى * به كردار ميشان همه تنش موى\r\nدو گوشش چو دو پرده پهن و دراز * برون رفته دندان چو نيش گراز\r\nسطبرش دو بازو مه از ران پيل * رخش زرد و ديگر همه تن چو نيل\r\nهمىريخت غار از غريويدنش * همىشد نوان كه ز جنبيدنش\r\nدل شير جنگى برآورد شور * به يزدان بناليد و زو خواست زور\r\nگشاد از خم چرخ تيرى به خشم * زدش بر قفا برد بيرون ز چشم\r\nغريوى برآورد زان درد ديو * كه برزد به هم غار و كه زان غريو\r\nدمان تاخت كايد به بالا ز زير * سر غار بگرفت گرد دلير\r\nبه خنجر يكى پنجه انداختش * در آن شيب هر سو همىتاختش\r\nبه هر گوشه كز غار سر بر زدى * يكى گرزش او زود بر سر زدى \r\n\r\n","description":"","footnote":"","page_name":" 453 ","page_number":527},
  {"content":"\r\n\r\n نبودش برون راه كايد به جنگ * برو برشد آن غار چون گور تنگ\r\nز خونش كه شد در هوا شاخ‌شاخ * همى لاله رست از كه و سنگلاخ\r\nخروشش همىبرگذشت از سپهر * دمش آتش و دود برزد به مهر\r\nبه هر سنگ كافگندى از خشم و كين * هوا تيره گشتى و لرزان زمين\r\nسرانجام سنگى گران از برش * فروهشت كافشاند مغز از سرش\r\nتن نيلگونش وشىپوش گشت * چو كوهى بيفتاد و بىهوش گشت\r\nسبك پهلوان پيش آمد به هوش * به غار اندرون رفت چون شير زوش\r\nدو دست و دو پايش به خم كمند * فروبست و دندانش يكسر بكند\r\nگزيد از سپه مردم بىشمار * به كشتيش بردند زان ژرف غار\r\nخبر زى جزيره شد اندر زمان * بيامد ابا لشكرى بيكران\r\nبديدند هفتاد كشتى به راه * همى بادبانها كشيده به ماه\r\nچو بر سبز دشتى سواران جنگ * ازو هر سوارى درفشى به چنگ\r\nچو كوه روان هريكى بادوار * به هركه بر ابرى دگر سايه‌دار\r\nچو بر روى گردون پراگنده ميغ * همه ميغ را برق و باران ز تيغ\r\nدرآمد به خشكى يل پهلوان * بزد صف كين با دلاور گوان\r\nنبد راه ايرانيان زى گريغ * ز پس موج دريا بد و پيش تيغ\r\nبكردند رزمى كه ازبس شتاب * ز خون هر زمين شد چو كشتى بر آب\r\nجهان نعرهء مرد جنگى گرفت * خور از رنگ خون چهر زنگى گرفت\r\nنوند يلان بد عنان‌دار ميغ * به كف‌شان درخش روان بار تيغ\r\nز پيكانشان خون به جوش آمده * كمان گوشه‌ها سوى گوش آمده\r\nز بس تن به شمشير بگذاشته * چنان ژرف دريا شد انباشته\r\nكه هر ميغش آن سال بد لاله‌گون * درخشش ز جان خواست باران و خون\r\nبكشتند ازيشان كه را يافتند * به تاراج بردند و بشتافتند\r\nاسيران ايران گره را ز بند * گشادند ناديده يك‌تن گزند \r\n\r\n","description":"","footnote":"","page_name":" 454 ","page_number":528},
  {"content":"\r\n\r\n\r\nرفتن گرشاسب به جنگ پادشاه افريقى\r\n از آنجا سپه برد زى قيروان * كه گيرد به تيغ از فريقى روان\r\nبيامد به هنگام خورشيد زرد * فروكوفت ناگاه كوس نبرد\r\nجهان بيشهء شير غرنده گشت * ز تير آمدن مرگ پرنده گشت\r\nشبى بود مهتاب چون روز پاك * ز صد ميل پيدا ددى از مغاك\r\nزمين يكسر از سايه وز نور ماه * به كردار ابلق سفيد و سياه\r\nمه از كوه تابان چو از گرد نيل * برون تابد آيينه از پشت پيل\r\nتو گفتى در ايوانى از آبنوس * مه چارده بد يكى نوعروس\r\nشب قيرگونش دو زلف به خم * ستاره ز گردش نثار درم\r\nبپوشيده شب بر پرند سياه * يكى شعر سيماب بر روى ماه\r\nكشيده يكى فرش سيمين جهان * زمين زير آن فرش يكسر نهان\r\nبرافروخته چهره ماه از پرند * در تيرگيش آسمان كرده بند\r\nز لوح زبرجد سپهر و ز سيم * ستاره بر و نقطه و ماه جيم\r\nبدين شب سپهبد ميان بسته تنگ * همىكرد در نور مهتاب جنگ\r\nز بس سر كه تيغش ز تن كرد پخش * زمين گشت گلگون و مهتاب رخش\r\nبرآهيخت خود تيغ زرين زبر * نهان كرد ازو ماه سيمين سپر\r\nز ناى نبردى برآمد خروش * غو كوس در لشكر افگند جوش\r\nدميد آتش از خنجر آبگون * چه آتش كه جانش تف و دود خون\r\nز بس گرد بر گرد گردون چو نيل * تو گفتى هوا بود پرژنده پيل\r\nچه بر مرد اسب و چه بر اسب مرد * بد افتاده هر جاى پرخون و گرد\r\nهمه دل خدنگ و همه مغز چاك * همه جامه خون و همه كام خاك\r\nيكى درع در بر سر از گرز پست * يكى بىسر افتاده خنجر به دست\r\nشد از سهم بىجان نهنگ اندر آب * به كه بچه بگذاشت پران عقاب\r\nبه نيزه ز پيل و به خنجر ز زين * سپهبد فگندى يلان بر زمين\r\nز كشته چنان گشت بالا و پست * كه هامون ز مركز فروتر نشست \r\n\r\n","description":"","footnote":"","page_name":" 455 ","page_number":529},
  {"content":"\r\n\r\n سواران بريدند برگستوان * فگندند خفتان و مغفر گوان\r\nز بس خون كه هر جاى پاشيده شد * زمين همچو روى خراشيده شد\r\nسپهبد بر شهر و آن مرز و رود * بزد خيمه تا لشكر آمد فرود\r\nچو بر تيره شعر شب ديرباز * سپيده كشيد از سپيدى طراز\r\nفروشست خور تختهء لاژورد * ز سيمين نقطها به زر آب زرد\r\nبه دشت آمد از قيروان لشكرى * كه بگرفت از انبوهشان كشورى\r\nسپاهى چو آشفته پيلان مست * همه نيزه و گرز و خنجر به دست\r\nگرفته سپرها ز چرم نهنگ * برافگنده برگستوان پلنگ\r\nپر از رنگ ياقوت شد چهر تيغ * پر از اشك الماس شد چشم ميغ\r\nهوا پرده‌يى گشت چون قير تار * ز خشت اندرون پود و از تير تار\r\nز بس خون روان گشت هر سو به تگ * زمين چون جگر جويها شد چو رگ\r\nازآن‌پس به دريا درون ماهيان * همى كشته خوردند تا ماهيان\r\nشد آگنده بر مرد خفتان ز گرد * ز خون درعها گشت زنگار خورد\r\nز بس جوش پيكار و رنج نهيب * نماند از ميان پهلوان را شكيب\r\nميان دو صف با كمان و كمند * برون تاخت با ژنده پيلى بلند\r\nبه زير اندرش گفتى آن پيل مست * سپه‌كش دزى بود پولاد بست\r\nدزى بر سر چارپويان ستون * ز درگاه دز اژدهايى نگون\r\nبسان كهى اژدها تيزپوى * چو كوهى خروشنده و رزم‌جوى\r\nددش خشت و نخچير مردان جنگ * گياهانش زوبين عقابش خدنگ\r\nز كفكش همى جوش بر ماه شد * زمين هركجا گام زد چاه شد\r\nسپهدار با اژدها فش درفش * برو كرده از گرد گيتى بنفش \r\n\r\nفى الحكمة\r\n هماورد سوى هماورد شد * در و دشت پرگرد ناورد شد\r\nهمه دشت بد رود خون تاخته * سلاح و درفش سر انداخته \r\n\r\n","description":"","footnote":"","page_name":" 456 ","page_number":530},
  {"content":"\r\n\r\n چنين بود تا بود و زين‌سان بسيست * زيان يكى سود ديگر كسيست\r\nزمين تا به جايى نيفتد مغاك * دگر جا بلندى نگيرد ز خاك\r\nدودست‌ست مر چرخ را كارگر * بدين تيغ دارد به ديگر گهر\r\nيكى را به گوهر توانگر كند * يكى را بدان تيغ بىسر كند\r\nبسا كس كه صدساله را كار پيش * همىكرد و روزى نبد زنده بيش\r\nبسا ساليان بسته در بند و چاه * كه شد روز ديگر خداوند جاه \r\n\r\nسفر كردن گرشاسب از افريقه\r\n چه بايد به دنيا فزونى بريم * به دشمن گذاريم خود بگذريم\r\nچو از ريگ بگذشت و راه دراز * به ره مرغزارى خوش آمد فراز\r\nپر از مرغ رنگين همه مرغزار * به دستان خروشنده هر مرغزار\r\nازآن‌پس گهى ديد برتر ز ميغ * كه از تيغ او برزدى ماه تيغ\r\nچنان ديد بس موج درياى تيز * كه برهم زدى گيتى از رستخيز\r\nتو گفتى زمين رزم سازد همى * سپه گشت و بر چرخ تازد همى \r\n\r\nفى الحقائق\r\n دل آنجا گرايد كه كامش رواست * خوش آنجاست گيتى كه دل را هواست\r\nخرد مام بايد همى هش پدر * دل پاك هم جفت و دانش پسر\r\nجهان را پرستندگى نارواست * پرستش خداى جهان را سزاست\r\nجهان جانگزاى است و او جانفزاى * جهان گم‌كننده‌ست [ و 
  ] او رهنماى\r\nجهان جفت غم دارد او جفت ناز * جهان عمر كوته كند او دراز\r\nاگر هيچ سان دشمنت نيست كس * جهان دشمن آشكار است و بس\r\nچو مردم كه گويا ندارد زبان * چو آراسته پيكر پرنيان\r\nبود مرد دانا درخت بهشت * مر او را خرد بيخ و خوبى سرشت\r\nبرش گونه‌گون دانش بىشمار * كه از چيدنش كم نگردد ز بار \r\n\r\n","description":"","footnote":"","page_name":" 457 ","page_number":531},
  {"content":"\r\n\r\n خردمند اگر باغم و بىكسست * خرد غمگسار غم او بس است\r\nبود مرده هركس كه نادان بود * كه بىدانشى مردن جان بود\r\nدو گونه است مردن ز روى خرد * كه دانا جز از مرده‌شان نشمرد\r\nيكى تن كه بىجان بماند به جاى * دگر جان نادان دور از خداى\r\nتن ما يكى خانه‌دان شوره‌ناك * كه ريزد همى اندك‌اندكش خاك\r\nچو ديوار فرسود زير و زبر * سرانجام روزى درآيد به سر\r\nببخش و بخور آنچه دارى مايست * كه چون بنهى و ندهى آن تو نيست\r\nتن از گنج دينار مفگن به رنج * ز نيكى و نام نكو ساز گنج\r\nگراميست تن تا بود جان پاك * چو جان شد كشان افگنندش به خاك\r\nبه جانيم همواره تازان به راه * بدين دو نوند سپيد و سياه\r\nچنان كاروانى كزين شهر بر * بودشان گذر سوى شهر دگر\r\nيكى پيش و ديگر ز پس مانده باز * به نوبت رسيده به منزل فراز\r\nازآن‌پس جهان پهلوان چون ز بخت * به جاى پدر يافت شاهى و تخت\r\nبرادر يكى گرد جوينده كام * و را كه ز وى بود كورنگ نام \r\n\r\nذكر مردن اترط و پادشاهى گرشاسب به زابل و مولود نريمان و پادشاهى فريدون\r\n ازو كودكى مانده مانند ماه * چو مه نيز ناديده گيتى دو ماه\r\nنريمان پدر كرده بد نام اوى * ز گيتى همو بد دلارام اوى\r\nبه كام دلش پهلوان سترگ * همىپرورانيد تا شد بزرگ\r\nيلى شد كه چون نيزه برداشتى * سنان بر دل كوه بگذاشتى\r\nچو بنهادى از كينه بر چرخ تير * به پيكان درآوردى از چرخ تير\r\nهمان سال ضحاك را روزگار * دژم گشت و شد سال عمرش هزار\r\nبيامد فريدون به شاهنشهى * از آن مارفش كرد گيتى تهى\r\nبر آن آتش مهرگان جشن ساخت * سر آتش از چرخ و مه برفراخت\r\nنشستنگه آمل گزيد از جهان * به هر كشور انگيخت كارآگهان \r\n\r\n","description":"","footnote":"","page_name":" 458 ","page_number":532},
  {"content":"\r\n\r\n فرستاد مر كاوه را كينه‌خواه * به خاور زمين با درفش و سپاه \r\n\r\nنامهء فريدون به گرشاسب و خواندن او و آمدنش\r\n دگر نامه‌يى ساخت زى سيستان * به نزد سپهدار گيتىستان\r\nنخست از سخن ياد دادار كرد * كه از نيست هست او پديدار كرد\r\nدگر گفت كاين نامهء دل‌فروز * فرستاده آمد به ارمزد روز\r\nبه گرشاسب كين‌جوى كشورگشاى * جهان پهلوان كرد زابل خداى\r\nيل اژدهاكش به گرز و به تير * سوار هژبرافگن ديوگير\r\nفشارندهء خنجر سرفشان * فشانندهء خون گردنكشان\r\nستانندهء گاه درگاه رزم * نشاننده شاه بر گاه بزم\r\nز كام سمندش سته رود نيل * به خمّ كمندش سر ژنده پيل\r\nتو را مژده ز اختر كه چرخ بلند * به ما كرد تاج شهى ارجمند\r\nكسى را سزد پادشاهى درست * كه بر تن بود پادشاه از نخست\r\nخرد افسرش باشد و دادگاه * هش و راى دستور و دانش‌پناه\r\nمرا اين‌همه هست و از كردگار * شدم نيز بر خسروان كامگار\r\nبه تو دارم اميد از آن بيشتر * كه بر كام ما بسته دارى كمر\r\nتو دانى كه از دين و آيين و راه * چه فرمان يزدان چه فرمان شاه\r\nشنيدم كه شد رام رايت زمان * رسيدت يكى نام‌جو ميهمان\r\nكه از جان فزون‌تر همىدانيش * نريمان جنگى همىخوانيش\r\nدرختيست گل شادى آرد همى * وزو ميوه فرهنگ بارد همى\r\nچو نامه بخوانى سبك برگزين * بر ايوانت خرگاه و بر تخت زين\r\nمزن جز به ره دم برآراى كار * بيا و نريمان يل را بيار\r\nكه بايد تو را شد همى سوى چين * چو كاوه شد از سوى خاورزمين\r\nنوند شتابنده هنجارجوى * چنان شد كه بادش نه دريافت پوى\r\nسپهدار زابل چو نامه بخواند * بر آن مژده ده روز گوهر فشاند \r\n\r\n","description":"","footnote":"","page_name":" 459 ","page_number":533},
  {"content":"\r\n\r\n گزين كرد هم در زمان پهلوان * ده و دو هزار از يلان و گوان\r\nسپه سوى فرخ فريدون كشيد * به نزديك شاه همايون رسيد\r\nجهان گشت پرسركش زابلى * به كف گرز با خنجر كابلى\r\nچو دريا دمان لشكر فوج‌فوج * وزو هر سوارى يكى تند موج\r\nبه هر موج اندر نهان يك نهنگ * ز شمشير دندانش و ز خشت چنگ\r\nنريمان يل پيشش اندر سوار * به گردش پياده سران بىشمار\r\nچو برگشت آمد شه از تخت خويش * پذيره شدش زود ده گام پيش\r\nگرفتش ببر بردش افراز تخت * ببوسيد روى و ببوييد سخت\r\nنريمان فرخنده را داد جاه * نشاندش بر تخت بر پيشگاه\r\nشد ايوان چو خرم يكى بوستان * در آن بوستان گل‌رخ دوستان\r\nبلورين پياله ز مى لاله شد * ز بس دود عود ابر در ژاله شد\r\nقنينه گرست از مى لعل‌فام * بناليد ناى و بخنديد جام\r\nشهنشاه بر تخت رامش‌فزاى * ز دو سوش دو شير زرين به پاى\r\nهمىداد از آن تخت با تاج و تاب * چو از برج شير سپهر آفتاب\r\nبه گرشاسب پس شاه فرمانروا * چرا گفت دير آمدى سوى ما\r\nچنين داد پاسخ كه پيرى ز درد * درآرد دو صد گونه آهو به مرد\r\nكه سيم را شوشهء زر كند * سمن خيرى و سرو چنبر كند\r\nجهان شادكامى ز من دور كرد * كه مشكم همه‌ساله كافور كرد\r\nرخ زردم اينك چو زرين سپهر * كمان پشت و سيمين زره موى سر\r\nز سستى و پيرى فتاد اين درنگ * شهنشه ندارد دل از بنده تنگ\r\nبه دو گفت نوشاه روشن روان * كه پيرى و ليكن به از صد جوان\r\nكنون راى دارم درين انجمن * كه لختى ز زورت نمايى به من\r\nسپهبد سبك پايهء تخت شاه * گرفت و بپيچيد بر جايگاه\r\nدوتا كردش آسان به يك زور سخت * كه نه چهره گشتش نه جنبيد تخت\r\nهمان پايه بگرفت و برتافت زود * چنان باز كردش كز آغاز بود \r\n\r\n","description":"","footnote":"","page_name":" 460 ","page_number":534},
  {"content":"\r\n\r\n چنين بود يك هفته تا با سپاه * سپهبد برآسود از رنج راه\r\nبه فرخ‌ترين روز اخترفروز * سپه راند زابل شه نيمروز \r\n\r\nرفتن گرشاسب و نريمان به جانب توران و چين\r\n ز كابل همىرفت تا شهر چاج * به گردش بزرگان با گنج و تاج\r\nبرآمد يكى بومهل نيم‌شب * تو گفتى زمين داردى لرزه تب\r\nيكى گوشهء در نگونسار گشت * چهل ديگ پرزر پديدار گشت\r\nبه هريك درون خرمن زر ناب * درخشنده چون تل اخگر ز تاب\r\nاز آنجا سپه راند و بشتافت تفت * به شادى به شهرى ز سنجاب رفت\r\nچو از رود بگذشت بفگند رخت * جهان پرگل و سبزه ديد و درخت\r\nز گل دشت طاوس رنگين شده * ز ابر آسمان پشت شاهين شده\r\nلب چشمه‌ها پرخشنشار و ماغ * زده صف شفانه همه دشت و راغ\r\nسراينده سار و چكاوك ز سرو * جهان بر چمنها كراك و تذرو\r\nاز آنجاى با بزم و شادى و رود * همىرفت تا پيش ايلاق رود\r\nيكى رود كز سيم گفتى مگر * ببسته‌ست گردون زمين را كمر\r\nچو باد از شتاب و چو آتش به جوش * چو مار از شكنج و چو شير از خروش\r\nيكى اژدها نيلگون پيكرش * بر باختر دم به خاور سرش\r\nخروشش ز تندر تك از برق تيز * نهيبش ز مرگ و دم از رستخيز\r\nهمه دم او خم همه دل‌شكن * همه روش ابر و همه تن دهن\r\nگهى داشت جوش از دل بيهشان * گه از ناف و گيسوى خوبان نشان\r\nبه رنگ آينه بد زدوده ز زنگ * و ليكن چو سوهان همىسود چنگ\r\nز باران گهى درع پرچين شدى * گه از باد چون جوشن كين شدى\r\nهمه سيم كان گفتى اندر جهان * گدازيد و آمد برون از نهان\r\nز پهناش ماهى به ماه آمدى * هم از بن به يك‌ساله راه آمدى\r\nز هر سو بىاندازه در وى به جوش * بتان پرندين بر حله‌پوش \r\n\r\n","description":"","footnote":"","page_name":" 461 ","page_number":535},
  {"content":"\r\n\r\n يكى كرته هريك بپوشيده تنگ * همه چشمه چشمه بنفشى به رنگ\r\nزده كرته و جامه چاك از برون * گشاده بر و سينهء سيمگون\r\nچو جنگى سپاهى فزون از شمار * زره‌پوش و جوشن‌ور و ترك‌دار\r\nبدان مرز خاقان تغز شاه بود * كه تاج بزرگيش بر ماه بود\r\nز گردان كين جوى سيصد هزار * سپه داشت شايستهء كارزار\r\nچو از شهر رفتى همى گاه‌گاه * به چوگان بزم و به نخچيرگاه\r\nبدى سى هزار از يلان سترگ * طرازنده گردش سپاه بزرگ\r\nدو ره شش هزار از بتان سراى * ز گوهر كمرشان ز ديبا قباى\r\nبدش كوشكى سركشيده به ماه * ز پيرامن كوشك يك ميل راه\r\nبرو سى و يك در همه زرنگار * كه دادى به هر در يكى روز بار\r\nچنين تا رسيدى سر مه فراز * به پيشين درش نامدى بر نياز\r\nبد از پيش هر در يكى تازه باغ * پر از گونه‌گون گل چو روشن چراغ\r\nره كشك يكسر ز ساده‌رخام * زمين مرمر و كنگره سيم خام\r\nهمه‌ساله بدخواه ضحاك بود * كه ضحاك خونريز و ناپاك بود\r\nچو در كشورش پهلوان با سپاه * در و دشت زد خيمه بيراه و راه \r\n\r\nنامه نوشتن گرشاسب به خاقان چين و اطاعت كردن خاقان\r\n نويسنده را گفت هان خامه گير * به خاقان يكى نامه كن بر حرير\r\nبخوانش به فرمانبرى پيش باز * بگو باج بپذير يا رزم ساز\r\nبه دست دبير اندرون شد قلم * يكى ابر زرين كش الماس نم\r\nهمىتاخت اشك گلاب و عبير * به صحراى سيمين ز درياى قير\r\nچو غواص زى در يابنده راه * همىزد به درياى معنى شناه\r\nهرآن در كه شايسته ديدى درست * بسفتى به الماس دانش نخست\r\nچو سفتى به دو مشك برتاختى * وز انديشه‌اش رشته‌ها ساختى\r\nهمه نامه از در فرهنگ و هوش * بياراست چون تخت گوهرفروش \r\n\r\n","description":"","footnote":"","page_name":" 462 ","page_number":536},
  {"content":"\r\n\r\n به نام جهان داور آغاز كرد * كه از تيره‌شب روز را ساز كرد\r\nگران ساخت آب و سبك باد پاك * روان كرد گردون و دارنده خاك\r\nنوشته شد اين نامهء دل‌فروز * ز گرشاسب فرخ شه نيمروز\r\nبه خاقان تغزشاه توران زمين * كه مهرش به شاهى و نامش نگين\r\nبدان اى تو را پيشگاه بلند * كه اختر يكى راى روشن فگند\r\nجهان نوعروسى گرانمايه شد * شهى تاج و راديش پيرايه شد\r\nزمانه نگاريدش از فره چهر * ستاره نثار آوريدش به مهر\r\nز دين جامه كرد ايزد اندر برش * فلك ز ايمنى زد كله بر سرش\r\nچو اين نوعروس از درگاه شد * فريدون فرخ بر او شاه شد\r\nبه گرز كيى و اختر فر و بخت * ز ضحاك تازى ستد تاج و تخت\r\nاز ايران من اكنون به فرمان شاه * بدين مرز از آن بركشيدم سپاه\r\nسزا باج بپذير و هديه بساز * و گرنه به رزم آر لشكر فراز\r\nفرستاده چون پيش شه شد زمين * به چهره برفت و گرفت آفرين\r\nدر انديشه خاقان گرفتار ماند * كش از هر دو سو رزم و پيكار ماند\r\nدليرى كه نامش تكين تاش بود * همه‌ساله با غم به پرخاش بود\r\nنهان هر گهى تاختن ساختى * به تاراج بومش بپرداختى\r\nدرين هفته كامد سپهبد فراز * همو خواست كايد سوى جنگ باز\r\nسخن راند خاقان به پيش گوان * بفرمود پاسخ سوى پهلوان\r\nچنين گفت كز باج و هديه ز گنج * دهم هرچه گويى نجويمت رنج\r\nسزد شاه ايران اگر سركش‌ست * كه همچون تواش گرد لشكر كشست\r\nبيا شاد و خوش باش مهمان من * بياراى اين خانه و خان من\r\nسپهدار از آن گفته‌ها گشت رام * كه پيغام بد با نويد و خرام\r\nسخن آمد از هر درى در ميان * ز حوا و آدم ز نسل كيان\r\nچو صاحبقران رازها برگشود * نهان شمسه را خواستگارى نمود\r\nنريمان مرا ديدهء روشنست * سوار و جگردار و فرخ‌تنست \r\n\r\n","description":"","footnote":"","page_name":" 463 ","page_number":537},
  {"content":"\r\n\r\n به فرزنديش گر پسندى رواست * هماى تو را نيز فرخ هواست\r\nهميشه بود دخت از بهر شوى * بر شوى زيبد نه در شهر و كوى \r\n\r\nآمدن تكين تاش برادرزادهء خاقان به جنگ و گرفتن نريمان او را\r\n سر هفته آمد نوندى فراز * كه آورد لشكر تكين تاش باز\r\nز ناگه خروشى برآمد به ابر * شد آن بزم گفتى به كام هزبر\r\nسپهدار گفت اينت عزم دلير * ازين‌سان شدست از سر خويش سير\r\nمن اينجاى و او رزم كوش آمدست * همانا كه خونش به جوش آمدست\r\nتو را دل بدين غم نبايد سپرد * كه تنها بس او را نريمان گرد\r\nچنان كن كه شبگير با يوز و باز * خراميم مر جنگ را پيش باز\r\nمى و بزم كه اينجاست آنجا بريم * نريمان زند تيغ و ما مى خوريم\r\nچو پرّ حواصل برآورد زاغ * برافروخت ز ايوان نيلىچراغ\r\nنريمان بيامد هم اندر زمان * به نزد سپهدار و خاقان دمان\r\nخروشيد كه امروز هر دو ز دور * به نظاره بر پيل سازيد سور\r\nشما جام گيريد هر دو به بزم * كه من تيغ خواهم گرفتن به رزم\r\nاگر بخت هشيار يار من است * بدين دشت پيكار كار من است\r\nچو زد پره دورويه يكسر سپاه * غريو از دل كوس برشد به ماه\r\nيكى نعره‌يى زد چو شير يله * كه غرد چو از گور بيند گله\r\nشباهنگ پيشانى ماه نعل * برانگيخت گيتى به خون كرد لعل\r\nخروشيد كان ترك پرخاش‌خر * كه خشتش دوسر بد كله چارپر\r\nاگر باز يابمش ايدر شتاب * بسوزانمش بر سنان ز آفتاب\r\nهمان ترك بيرون زد از صف چو شير * گريزنده با ابلق تند زير\r\nبرانگيخت باره نريمان گرد * به بازيگرى دست ناورد برد\r\nچو يك‌چند گشت اندر آمد چو دود * زدش نيزه از پشت ابلق ربود\r\nبه نوك سنان بر سر افراختش * زمانى به هر سو همىتاختش \r\n\r\n","description":"","footnote":"","page_name":" 464 ","page_number":538},
  {"content":"\r\n\r\n پس انداخت آن نيزه بر قلبگاه * برآمد غو كوس از ايران سپاه\r\nبرون تاخت گردد گر چون هزبر * كمان كرده الماس بارنده ابر\r\nبه‌سويش به مانند نراژدها * درآمد برو كرد خشتى رها\r\nنريمان سوى چپ عنان برشكست * سوى راست بگرفت خشتش به دست\r\nچنان زدش بر ناف خشت درشت * كه بر كوههء زينش بردوخت پشت\r\nاز ايرانيان رفت بر چرخ غو * ز كردار آن نو سپهدار گو\r\nجهان گشت بر چشم تركان بنفش * فگندند يكسر سلاح و درفش\r\nز چندان سپه يك دلاور نماند * كرا تن بد از خيلشان سر نماند \r\n\r\nرفتن گرشاسب و نريمان به ملك فغفور چين\r\n سپهدار يك هفته چون سور كرد * ازآن‌پس شد آهنگ فغفور كرد\r\nبه مرز بيابانى آمد فراز * كه گفتى جهانيست گسترده باز\r\nنه گردون سپرده درازاى او * نه خورشيد پيموده پهناى او\r\nبه هر سوى ديوى دژآگاه بود * به هر گوشه صد غول گمراه بود\r\nيكى نامه آگنده از خشم و كين * نوشتند نزديك فغفور چين\r\nچو گريان بتى گشت كلك دبير * ز سيمش تن و سر ز مشك و عبير\r\nبه نوشين دو لب برزد از مشك دم * ز بر سرمه و ديده بارنده نم\r\nسرشكش همه گوهر و قير شد * گهر دانش و قير زنجير شد\r\nتو گفتى كه هست اژدهايى ز زر * بر گنج دانش نهادست سر\r\nاز آن گنج ياقوت و در خرد * همى از بر سيم برگسترد\r\nچنان گشت فغفور از آن نامه تند * كه شد با زبان وى الماس كند\r\nدو ره صد هزار از يلان برشمرد * به مهتر پسر داد خاقان گرد\r\nنريمان يل نيز لشكر كشيد * برابر به نزديك خاقان رسيد\r\nهمه درع گردان شد از زير خون * چو بر چشمه نو حلهء لاله‌گون\r\nنريمان كمر بسته مر جنگ را * عنان داد مه نعل شبرنگ را \r\n\r\n","description":"","footnote":"","page_name":" 465 ","page_number":539},
  {"content":"\r\n\r\n به چشم مه اندر همى گرد زد * ز زين مرد بربود و بر مرد زد\r\nهمه گيتى از خون در آغاز بود * اگر دشت و كوه ار در و غار بود\r\nز منجوق وز گونه‌گونه درفش * شد آيين‌زده روى چرخ بنفش\r\nبه ابر اندر از كوس فرياد خاست * ز هر سو چكاچاك فولاد خاست\r\nهمه آسمان گرد لشكر گرفت * همه دشت خنجير و خنجر گرفت\r\nز خون عيبه‌ها لاله كردار شد * سنان ارغوان تيغ گلنار شد\r\nبه هر گوشه شد گلشنى خواسته * هوا را به گنبد بياراسته\r\nهمه گنبد از گرد گردنكشان * همه گلشن از خنجر خون‌فشان\r\nز بس ترك پاشيده هامون به چهر * درخشان چو شب پرستاره سپهر\r\nزده كله برگشته كركس ز ابر * طمع كرده رو به خون هژبر\r\nچنان سخت شد جنگ هر دو گروه * كه رزم آرزو كرد دريا و كوه\r\nجهان شد ز صندوق پيلان جنگ * پر از آتش تيز و تير خدنگ\r\nچو درياى خون شد سپهر برين * در او كوه كشتى و لنگر زمين\r\nنريمان برون تاخت از صف سمند * به يك دست تيغ و به ديگر كمند\r\nچو ديوى كه گردد ز دوزخ رها * بدين دست آهن بدان اژدها\r\nبباريد چندان بدان گرز و تيغ * كه ده سال باران نبارد ز ميغ\r\nبه تركان غريو اندر افتاد پاك * فگندند يكسر تن اندر هلاك\r\nفگندند منجوق و كوس نبرد * گريزان برفتند پرخون و گرد\r\nنهادند لشكر به تاراج سر * همه شهر كردند زير و زبر\r\nهمه كاخ و بتخانه‌ها گشت پست * شكسته بت و سرنگون بت‌پرست\r\nچو بردند پاك آنچه بايسته بود * زدند آتش اندر همه شهر زود\r\nبرآمد ز هامون به چرخ بنفش * درخشنده هر سو هزاران درفش\r\nچو باغى شد آن شهر پرنوسمن * عقيقين درختان و سيمين چمن\r\nبه زيرش ز زر باد سوسن‌فشان * زبر ابر از مشك بر سر نشان\r\nچو جوشنده دريايى از سندروس * بخارش همه رندهء آبنوس \r\n\r\n","description":"","footnote":"","page_name":" 466 ","page_number":540},
  {"content":"\r\n\r\n تو گفتى زمين زر گدازد همى * هوا زرد بيرم طرازد همى\r\nوزان روى چون گشت خاقان تباه * شد اين آگهى نزد فغفور شاه\r\nفگند افسر از سر به سوگ پسر * به زير آمد از تخت بر خاك سر \r\n\r\nلشكر فرستادن فغفور به جنگ نريمان\r\n همىخورد يك هفته بر سوگ درد * پس آنگه برآراست كار نبرد\r\nدو ره صد هزار از يلان سترگ * فرستاد با سركشان بزرگ\r\nبرابر كشيدند صف نبرد * برآمد ز جنگ‌آوران دار و برد\r\nدل كوس كين تندر آواز شد * سر تيغ با برق انباز شد\r\nز درع نبرد وز گرد كمين * زمين گشت گردون و گردون زمين\r\nز برگستوان‌دار پيلان مست * همه دشت بد كوه پولاد بست\r\nهمى تيغ خنديد بر خود و ترگ * بدان‌سان كه خندد بر اميد مرگ\r\nسواران به گرداب خون اندرون * دوان غرقه گه راست گه سرنگون\r\nز جنبش روان پاك ريزان شده * چو مستان كه افتان‌وخيزان شده\r\nنريمان رد در ميان دو صف * به كف گرز وز خشم پاشنده كف\r\nبه هر زخم برگاشت با اسب مرد * به هر حمله انباشت گردون ز گرد\r\nز ترگ سواران و از مغز پيل * همىرفت آواز گرزش دو ميل\r\nزره‌پوش در صف شدى رزم‌كوش * برون آمدى باز مصقول‌پوش\r\nكفش چون كف مى فشاران شده * چكان خون ازو همچو باران شده\r\nبه دستش يكى برق كردار تيغ * چو ز الماس بيجاده بارنده ميغ\r\nقلا نام گردى ز روى يلى * برون زد چمان چرمهء جزغلى\r\nبه دو گفت برگشتنت راى نيست * هماوردت آورد حمله به ايست\r\nچه نازى بدين اسب و اين ساده ترگ * كت اين تخت خون است و آن تاج مرگ\r\nنهنگ گهربار دارم به كف * كه گيتى چو آتش بسوزد به تف\r\nدمش زهرريزست و الماس چنگ * خورش خون و درياش ميدان جنگ \r\n\r\n","description":"","footnote":"","page_name":" 467 ","page_number":541},
  {"content":"\r\n\r\n نريمان بخنديد و گفت از گزاف * چه شورى هنر بايد ايدر نه لاف\r\nتو را گر نهنگيست در چنگ چير * مرا هم عقابيست گرد و دلير\r\nعقابى كه تا گشته او آشكار * بچه مرگ دارد روان را شكار\r\nهوا رزمگه كوهش اين ابرشست * درختش كمان آشيان تركشست\r\nهم‌اكنون ز زين آردت زير گل * به چنگال مغزت به منقار دل\r\nبگفت اين و ابرش به خشم و ستيز * بگرد اندرش گاشت چون چرخ تيز\r\nدو خم كمان كاف و زه دال كرد * خدنگش عقاب سبك‌بال كرد\r\nبه تيرى كه پيكان او بود مرگ * فرودوخت بر تارك ترگ‌ترگ\r\nبه خاك اندر از زين نگون شد قلا * بباريد بر جانش ابر بلا\r\nدل و پشت تركان شكست از نهيب * گريزان گرفتند بالا و شيب\r\nگرفتار آمد دو ره شش هزار * سلاح و ستوران گذشت از شمار\r\nخزان بد گه برگ‌ريز رزان * جهان سبز و بيرم به زردى رزان \r\n\r\nصفت خزان و رفتن نريمان در صحراى چين به شكار\r\n ز در و گهر تاك رشته‌نماى * زمين زر گداز و هوا سيم‌ساى\r\nسر كه سپيد و رخ دشت زرد * خم باده لعل آبدان لاجورد\r\nرسيده به جاى سمن با درنگ * سترده ز چهر چمن باد رنگ\r\nكلنگان ز بس ساخته دشت بند * خروشان زده صف در ابر بلند\r\nز شاخ گوزنان رمه در رمه * زمين گشته با بيشه عاجين همه\r\nز بازان هوا همچو ابر بهار * ز خون ددان شد زمين لاله‌زار\r\nگريزان ز گرد سواران هزبر * فتاده غو طبل طغرل به ابر\r\nنهاده به آهو سيه گوش چشم * جهان چون درخش از كمينگه به خشم\r\nسر گوش قيرين چو نوك قلم * نشان پيش در زمين چون درم\r\nنريمان در آن جمله با شير و گرگ * به پيكان همىريخت پيكان مرگ\r\nگه افگند نخچير بر دشت و راغ * گهى زد به فال اندر آن ميغ ماغ \r\n\r\n","description":"","footnote":"","page_name":" 468 ","page_number":542},
  {"content":"\r\n\r\n سر گور بود از كمندش به دام * دل‌شير شمشير او را نيام\r\nبيفگند شش گرگ جنگى دو شير * دل تشنه هامون ز خون كرد سير\r\nنشستند زان پس ميان فرزد * بمى نو گرفتند كار از مىزد\r\nبه زير آب وز افراز پرنده برگ * ميان در نهاده سر شير و گرگ\r\nبه كف جام و در گوش بانگ رباب * بر آتش سرين گوزنان كباب \r\n\r\nديدن نريمان دختر فغفور را بر بام و تندى دختر به او\r\n مه مهرپرور برآمد به بام * ز شب بسته پيرايه بر ماه تام\r\nچو شهزاده مه بر لب بام ديد * مسلسل به گرد مهش شام ديد\r\nثنا گفت و گفت اى مه دل‌فروز * شبت قدر بادا و نوروز روز\r\nضعيفى كه افگنديش در كمند * گرش مىكشى در به رويش مبند\r\nغريبى كه اميدش از خان توست * درش باز كن ز آنكه مهمان توست\r\nشكرلب لب درفشان برگشود * به شيرين زبانى زبان برگشود\r\nميا پيش اين نرگس مىپرست * كه ترك است و مخمور و خنجر به دست\r\nكتايون خاقان تو را يار بس * سخن از همايون مران پيش و پس\r\nبرو با نگارى كه دارى بساز * به زارى بسوز و به خوارى بساز\r\nبه ناكام سر سوى صحرا نهاد * سرشگش روان رو به دريا نهاد\r\nهوا هر نفس گرد كافور بيز * زمين هر طرف گشت كافورخيز \r\n\r\nدر صفت رزم\r\n برآمد * دگر روز گرد و غبار\r\nنهان گشت گردون ز گرد سوار * غريويدن كوس و آواى ناى\r\nدل كوه گفتى درآمد ز جاى * بت و تخت فغفور و پيلان همه\r\nگرفتند گردان ايران همه * تو گفتى ز خوبان و از خواسته\r\nبهشتيست هر خيمه آراسته * همىبرد هر شير جنگى شكار\r\nگرفته به بر آهويى مشكبار \r\n\r\n","description":"","footnote":"","page_name":" 469 ","page_number":543},
  {"content":"\r\n\r\n ز بازوش گرد ميان بسته‌بند * ز گيسوش در دست مشكين كمند\r\nسپهبد ز فغفور چين و سپاه * يكى نامه فرمود نزديك شاه\r\nنويسنده قرطاس چين برگرفت * سر خامه در مشك و عنبر گرفت \r\n\r\nدر صفت خامه\r\n برآمد به شاخ آن نگونسار سار * كه بر سيم بارد ز منقار قار\r\nسوار سه‌اسپه پياده روان * تنش رومى و چهره از هندوان\r\nهمه تنش چشم و همه چشم گوش * همه گوش هوش و همه تن خروش\r\nدويدنش با سرنگونى ز راه * سخن گفتنش بر سپيدى سياه\r\nچو شاه حبش سوى خاور گريخت * همه رخت و دينار و گوهر بريخت\r\nشه روم بنشست بر تخت عاج * بياهيخت بر تخت فيروزه تاج\r\nدو لشكر به هم كينه‌خواه آمدند * دليران به ناوردگاه آمدند\r\nغو كوس تندر شد و كرد ميغ * در آن ميغ خون ژاله و برق تيغ\r\nسر خشت گويى مىآشام بود * صفش بزم مى خون دل جام بود\r\nز پاشيده خرطوم پيلان به تيغ * تو گفتى همى مار بارد ز ميغ\r\nروان خون به زخم از بر پشت پيل * چو زاب بقم چشمه بر كوه نيل\r\nسپهدار بر ژنده پيل دمان * همىتاخت آورده زه بر كمان\r\nز تيرش تو گفتى كه در مغز و ترگ * همى آشيان كرد زنبور مرگ\r\nبه تير و سنان هركجا كينه توخت * گهى دل دريد و گهى سينه دوخت\r\nهمىداد شمشيرش اندر شتاب * هم اندر هوا كركسان را كباب\r\nسر خنجر و گرز چندين سپاه * چو بر ترگ او بر چو بر كوه كاه\r\nتو گفتى همى زخم آن سركشان * گل‌افشان شمارد نه آهن‌فشان\r\nبر آن‌گونه زد نعرهء كوه كاف * كه سيمرغ بگريخت از كوه قاف\r\nتو گفتى ز خون چرخ جوشد همى * زمين جامهء لعل پوشد همى\r\nبرنده ز تن جان سنان از نهيب * چو عشق از دل مهرجويان شكيب \r\n\r\n","description":"","footnote":"","page_name":" 470 ","page_number":544},
  {"content":"\r\n\r\n گشاينده شمشير بند از زره * چو باد از سر زلف خوبان گره\r\nچو ابرش شده چرمه از خون مرد * شده باز چون چرمه ابرش ز گرد\r\nيلان را رخ و كام پرخون و خاك * چو خفتان چو برگستوان چاك‌چاك\r\nبريده بر و جوشن از تيغ تيز * زره پاره و ترگها ريزريز\r\nفسرده به تيغ اندرون خون و مشت * پر از آبله كف ز زخم درشت\r\nگريزنده لشكر گروهاگروه * چه از سوى درياچه از سوى كوه\r\nچو نخچير بركه يكى در شتاب * يكى همچو ماهى دوان سوى آب\r\nچو بفگند زرين سپر آسمان * مه نو به زه كرد زرين كمان\r\nتن از باره يكسر فگندند زير * به كين دست ايرانيان گشت چير\r\nبه گيتى در آن است درويش‌تر * كش از آز بر دل گره بيشتر\r\nيكى چاه تاريك و ژرف است آز * بنش ناپديد و سرش پهن و باز\r\nسراييست بر وى بىاندازه در * چو يك در ببندد گشايد دگر\r\nچنان كامدى رفت خواهى تهى * تو گنج از بر گنج تا كى نهى \r\n\r\nبرگشتن گرشاسب به زابلستان و ديدن نريمان و سام را\r\n چو گرشاسب از طنجه پرداخت باز * بگشت اندر آن مرز شيب و فراز\r\nسپه برد تا نزد بيشه رسيد * بر بيشه صف سپه بركشيد\r\nچنان تنگ و درهم يكى بيشه بود * كه رفتن در آن كار انديشه بود\r\nدرختانش سردركشيده به سر * چو خط دبيران يك اندر دگر\r\nهمه شاخها تا به چرخ كبود * به هم در شده تنگ چون تار و پود\r\nتو گفتى سپاهيست در جنگ سخت * وزو هست گرد دگر هر درخت\r\nكمان شاخهاشان همه گرز بار * سپر برگها و سنان نوك خار\r\nنتابيده اندر وى از چرخ هور * ز تنگى رهش پوست رفتى ز مور\r\nبه پهلوى بيشه يكى آب كند * برش خفته آن دو چو كوهى بلند\r\nددى بود از پيل مهتر به تن * چو تند اژدها زهرپاش از دهن \r\n\r\n","description":"","footnote":"","page_name":" 471 ","page_number":545},
  {"content":"\r\n\r\n تن او يكى هشت پا و دوسر * سرش از دو سو پاى زير و زبر\r\nهمش چنگ شيران و هم گوش پيل * به درد به آوازه كوه از دو ميل\r\nبپوشيد خفتان سبك پهلوان * برافگند بر پيل برگستوان\r\nسوى روشن پاك برداشت دست * ازو خواست زور و به زانو نشست\r\nزه آورد بر چرخ پيكار بر * ز شستش گره زد به سوفار در\r\nگهى بدر دوسر سر بر وى و هشت پاى * كه صد زنده پيلش نبردى ز جاى\r\nفگندند در درگه شهريار * بر او مردم انبوه شد صد هزار\r\nرسيد از نريمان سر مه به گاه * دو نامه به نزد سپهدار و شاه\r\nچو برخواند نامه يل نام‌جوى * براند آب ديده به رخ بر چو جوى\r\nشدش موى كافورى از اشگ پُر * چو بر شوشهء سيم خوشاب دُر\r\nز گنجش شهنشه بسى هديه داد * سوى سيستانش فرستاد شاد\r\nنريمان چو زين مژده آگاه گشت * زد آذين و گنبد همه كوه و دشت\r\nدو فرسنگ بد لشكر آراسته * غو كوس و ناى از جهان خاسته\r\nميان اندر آراسته پيل‌سام * به ديباى چينى و زرين ستام\r\nبرو سام از كتف و كوپال خويش * زره از بر و گرز و خفتان و كيش\r\nچو آمد به تنگى سپهدار پير * سبك سام گرد آمد از پيل زير\r\nگرفتش به بر پهلوان گزين * نريمان فرخنده را همچنين\r\nهرآن چيز كاورده بد نام را * سراسر ببخشيد مر سام را\r\nبدانگه‌كه سالش ده و چار شد * سوار و دلير و سپهدار شد\r\nعلم برزدى لشكرى در نبرد * ربودى به نيزه ز زين كوهه مرد\r\nازآن‌پس جهان پهلوان گاه چند * همىزيست فرخ‌دل و بىگزند\r\nچو بر هشتصد شدش سى و سه سال * ز بن مرغ عمرش برافگند بال\r\nهرآن‌كس كه بودش ز پيوند و خويش * همه پاك برخواند نزديك خويش\r\nچنين گفت كاى نامداران من * هه نيك دل غم‌گساران من\r\nمرا ز ايزد آمد به رفتن پيام * بر اسب شدن كردم اكنون لجام \r\n\r\n","description":"","footnote":"","page_name":" 472 ","page_number":546},
  {"content":"\r\n\r\n چه بر اژدها و چه بر ديو و شير * به مردى بدم وقت پرخاش چير\r\nكنون با كسى خواستم كارزار * كه پيشش نپايد چو من صد هزار\r\nدمان اژدهاييست ريزنده خون * سر و دست سيصد هزارش فزون\r\nنتابد ز پيل و نترسد ز شير * نه از كين شود مانده نز خورد سير\r\nپس از من همه راه داد آوريد * به نيكيم گهگاه ياد آوريد\r\nز دل جز به يزدان منازيد كس * همه نيكويى زان شناسيد و بس\r\nمجوييد همسايگى با بدان * مداريد افسوس بر بخردان\r\nبسازيد با خوى هركس به مهر * ز نيكان به تندى متابيد چهر\r\nبه مست و به ديوانه مدهيد پند * مخنديد بر پير و بر دردمند\r\nهمه دوستان را به مهر اندرون * گه رنج و سختى كنيد آزمون\r\nبه نرمى چو كارى توان برد پيش * درشتى مجوييد از اندازه بيش\r\nسر خصم اگر بشكند مشت تو * شود نيز آزرده انگشت تو\r\nمبنديد دل در سراى سپنج * كش انجام مرگست و آغاز رنج\r\nنريمان مرا از پسر بهترست * چو من رفتم او مر شما را سرست\r\nشد آن انجمن زار و گريان به روى * برآمد خروشيدن و هاىوهوى\r\nچو مرگ آمد و گاه رفتن ببود * ندارد نه دارو نه پرهيز سود \r\n\r\nبرگشتن گرشاسب به زابلستان و ديدن نريمان و سام را و مردن\r\n برفتند گردان و گرشاسب باز * دگرباره شد با نريمان به راز\r\nبه دو گفت كامد سر اميد من * ز ديوار بررفت خورشيد من\r\nدلم زين به صدگونه ريش اندرست * كه راهى درازم به پيش اندرست\r\nپس از من چنان كن كه نزد خداى * بنازد روانم به ديگر سراى\r\nفرومايه را دور دار از برت * مكن آنكه ننگى شود گوهرت\r\nچو ز اندازهء تن فزايى خورش * گرد دردمندى ز بس پرورش\r\nشب و روز بر چار بهره بپاى * يكى بهره دين را به پيش خداى \r\n\r\n","description":"","footnote":"","page_name":" 473 ","page_number":547},
  {"content":"\r\n\r\n دويم يار را نيز فرجام را * سيم بزم را چارم آرام را\r\nمده دل به غم تا نكاهد روان * به شادى همىدار تن را جوان\r\nببخشاى بر زيردستان به مهر * بديشان به هر خشم مفروز چهر\r\nبه هر كار مر كهتران را دلير * مكن كانگهى بر تو گردند چير\r\nكرا چهره زشت است و سيرت نكوست * مكن عيب كان زشت‌چهرى نه زوست\r\nنكوكارى و چهرهء زشت و تار * بسى بهتر از نيكوى زشت‌كار\r\nمياساى از انديشهء گونه‌گون * كه دانش ز انديشه گردد فزون\r\nهنرها به برنايى آيد پديد * ز بازى بكش پا چو پيرى رسيد\r\nچو رخشنده تيغم ز تارى نيام * برآيد شود لاله‌ام زردفام\r\nتنم را به عنبر بشوى و گلاب * بياگن تهيگاهم از مشك ناب\r\nيكى مه بمان سوگ تا بدگمان * نگويد به مرگم بدى شادمان\r\nبگفت اين و از ديده آب دريغ * بباريد چون ژاله بارد ز ميغ\r\nبزد آهى و جان به يزدان سپرد * گرفتند زارى بزرگان و خرد\r\nهوا ز اشك مرغان پر از ژاله شد * كه از بانگ نخچير پرناله شد\r\nهمىگفت سام اى يل سرفراز * برفتى چنان كت نبينيم باز\r\nدرفشان مهى بودى از راستى * چو گشتى تمام آمدت كاستى\r\nبدى از دل و دست دريا و ميغ * يكى مشت خاكى تو اكنون دريغ\r\nچنينست گيتى ز نزديك و دور * گهى سوگ و زارى گهى بزم و سور \r\n\r\nحكايت رعد غمّاز حاكم سپند كوه و خواستن زن نريمان را و گريختن او\r\n به كردار درياست كز وى به چنگ * يكى در برآرد يكى ريگ و سنگ\r\nيكى شهر بد پشت اسپند كوه * بسى رهزنان گشته آنجا گروه \r\n\r\n","description":"","footnote":"","page_name":" 474 ","page_number":548},
  {"content":"\r\n\r\n همان رعد غماز سردارشان * كه بودى ز گرشاسب زنهارشان\r\nخبر شد به عالم كه شد پهلوان * ز دنياى فانى به روشن‌روان\r\nيكى نامه از بهر شمسه نوشت * كه اى دخت نامىّ حورا سرشت\r\nچو اين نامه خوانى به نزدم خرام * تو اى كبك‌رفتار طوطىكلام\r\nبه دو پاسخ آراست كاى بدسگال * تهى كن دل از آرزوى محال\r\nهمه زن به يك خوى و يك خواست نيست * ده انگشت هرگز به هم راست نيست\r\nگر از خاندان پهلوان رخت بست * به مردى نريمان به جايش نشست\r\nچو اين نامه بردند زى بدسگال * بيامد بدان لشكر بدفعال\r\nبناگه به شهر اندرون تاختند * بدين‌گونه نرد دغا باختند\r\nبه شب شمسه از شهر آمد برون * به زير اندرش باد شبرنگ‌گون\r\nقضا را به نزديك كوه سپند * مليكه برآمد به كوه بلند\r\nبه تير و كمان و به سنگ از فراز * ره دشمنان بست بر خويش باز \r\n\r\n","description":"","footnote":"","page_name":" 475 ","page_number":549},
  {"content":"\r\n\r\n طعامش بدادند در پيش كوه * كه نازك دلش زان نگردد ستوه\r\nنريمان ز غيرت به دل بردميد * سپه را بگفتا كه بر ره چميد\r\nقران را طلب كرد و گفت اى قران * مرا يادگارى ز صاحبقران\r\nبرو ناگهان سوى كوه سپند * مگر يا بى آن ماه مشكين كمند\r\nهمايى كه قصرش بدى آشيان * ببين تا كجا كرده تنها مكان\r\nبه چنگ عقابان نگشته اسير * تو بشتاب و زان ورطه‌اش دستگير\r\nقران در ره افتاد مانند باد * بدان‌سان كه خيزد ز ره گردباد\r\nهمان دم كه از پيش ره شد قران * روان شد ز پى گرد سام جوان\r\nقران اندر آمد به كوه سپند * بديد آن‌همه اردوى و شهربند\r\nنيارست پرسيدن از هركسى * همىگشت تا روز ديگر بسى\r\nبه كه رعد غماز با مهتران * ابا لشكرى شد روان بيكران\r\nقران نيز همراهشان شد روان * به جايى كه بد بانو بانوان \r\n\r\n","description":"","footnote":"","page_name":" 476 ","page_number":550},
  {"content":"\r\n\r\n بر آن قلهء كوه مه‌پيكرا * ز گردون فروزنده نيك‌اخترا\r\nكمانى و تيرى نهاده به پيش * دگر سنگها چيده در گرد خويش\r\nبر آن كوه بالا يكى راه بود * يك انداز از آن راه تا ماه بود\r\nنيارست رفتن كسى سوى او * به ديدن بر آن تيغ كه روى او\r\nبيامد روان رعد غماز پيش * به زارى چنين گفت كى خوب‌كيش\r\nچهل روز رخصت ز من خواستى * دلم را به اميد آراستى\r\nيك امروز ماندست پيمان من * كه فردا كنى جاى در خان من\r\nچو زنگى سيه شد شب ديرياز * غبارى برآمد به شيب و فراز \r\n\r\nفرستادن نريمان قران پياده و سام را از دنبال شمسه بانو\r\n حواشى اين گنبد لاجورد * تو گفتى سيه گشت از تيره گرد\r\nشد ايوان زنگارگون آبنوس * همه نقره گفتى شده سندروس\r\nقران جانب كوه برشد دوان * همىگفت كى بانوى بانوان\r\nبه جايى كه ديده بدش چون نيافت * به كهسار چون دود بالا شتافت\r\nهمىگشت تا دير وقتى به كوه * ز گرديدن كوه آمد ستوه\r\nيكى آتشى آمدش در نظر * همىرفت و مىديد ز آتش اثر\r\nاز آن تيغ كه چون نكو بنگريد * مه روشن اندر شب تيره ديد \r\n\r\n","description":"","footnote":"","page_name":" 477 ","page_number":551},
  {"content":"\r\n\r\n نه جز آه دلسوز كس همدمش * نه جز درد دلگير كس محرمش \r\n\r\nزارى كردن شمسه بانو\r\n نه شب زنگى آدمى خوار بود * و يا هندويى ديوكردار بود\r\nدر آن تيرگى حور فرخ نهاد * ز صبح فروزنده مىكرد ياد\r\nكه با من مكن تندى اى شب بسى * مبادا به روز من امشب كسى\r\nسپيده ندارد مگر مهر كس * كزين‌سان فروبست راه نفس\r\nمگر ديو ملك سليمان گرفت * مگر تيرگى آب حيوان گرفت\r\nشبا بيش ازين همچو شمعم مسوز * چراغم ز شمع فلك برفروز\r\nشبست آخر اين يا بلاى سياه * كه بر مرغ و ماهى فروبست راه\r\nگه نيم‌شب مه ز كه بردميد * نگين عقيق يمن شد پديد\r\nبرون آمد از چه مه نخشبى * همىبود اشكش به رخ كوكبى\r\nبه قد چنگ‌سا شد خم آهنگ زد * همى در زمان چنگ در چنگ زد\r\nقدش چنگ و از اشك بربست تار * به زارى زبان برگشود اشكبار\r\nكه اى ماه پيش آى دلسوز من * چو مانى درين شب ببين روز من\r\nچرا غرق خونى سراسر به خويش * خراشيده رخ چون دلم گشته ريش\r\nتو را بر رخ خود اگر آتش‌ست * مرا آتش و سوزش دل‌خوش‌ست\r\nگر از هجر يارى چنين تنگدل * به افغان درآ گر نه‌اى سنگدل\r\nو گر هجر يارى ندارى چو من * چرا غرقه در خون كشى خويشتن\r\nايا آفتابا تو را چيست حال * كزين تيره‌شب دل گرفتم ملال\r\nمنم ناتوان خود ز بار غمان * تو را چيست بارى قدى چون كمان\r\nبخند اى سحر گر ندارى غمى * برآر از دل آتش‌افشان دمى\r\nچو بوى نسيم بهارى شنيد * ز باد صبا بوى يارى شنيد\r\nره باد مشكين به مژگان برفت * پس آنگه روانش فدا كرد و گفت\r\nكه اى نامور پيك بىپا و سر * و يا نامه بر مرغ بىبال‌وپر \r\n\r\n","description":"","footnote":"","page_name":" 478 ","page_number":552},
  {"content":"\r\n\r\n برنده ره انجام گيتى نورد * هوايى شب‌خيز آفاق گرد\r\nمنم خاكت اى باد مشكين نفس * تويى همدم صبح خيزان و بس\r\nدر آن دم كه بينى رخ يار من * به ياد آور از نالهء زار من\r\nبه زنهار با او به روزى نكو * بگو قصه درد من موبه‌مو\r\nكزين مهربان يار دل برمگير * وزين ماهرويان تو دلبر مگير\r\nچو آيى برين روضهء پاك من * مكش دامن از كبر بر خاك من\r\nبدين‌سان همىكرد افغان و واى * ز دردش نيوشنده در شد ز پاى\r\nبگفت اى مه بانوان تتار * ز گيسوت چين و چگل شرمسار\r\nنريمان مرا كرده اينجا روان * به روز دگر مىرسد پهلوان\r\nكنون سام يل با عمود گران * رسيدند با لشكر بيكران\r\nبه پيشش درآورد خوش بادپاى * به زين كوهه شد آشيان هماى\r\nقران سردرآورد در زير اسب * به ره اندر آمد چو آذرگشسب\r\nسپيده جهان كرد روشن تمام * زده لشكر روم بر خيل شام\r\nسواره سواران صف انباشته * همه ديده بر كوه بگماشته \r\n\r\nآوردن قران شمسه بانو را به صحرا و آمدن رعد از دنبال او و در رسيدن سام و نريمان و جنگ كردن\r\n بيامد دوان رعد غماز پيش * نديد اندر آن كه رخ يار خويش\r\nپى اندر بفرمود تا تاختند * به هر راه خيلى كمين ساختند\r\nقران بر يكى چشمه‌سارى رسيد * بر آن چشمه‌ساران دمى آرميد\r\nيكى گور بگرفت و در زير ران * بكشت و كبابى گرفتش روان\r\nبناگاه گرد سواران رسيد * سوار از پى هم هزاران رسيد\r\nبه جنگ اندر آويخت آن اهرمن * همىكند دست و سر و پاى و تن\r\nدرآورد شمسه به گل رخش تاب * ز تركش برآورد پر عقاب\r\nسوى پشت آن را نگه نگه‌داشتى * گهى تيغ و گه تير بگذاشتى \r\n\r\n","description":"","footnote":"","page_name":" 479 ","page_number":553},
  {"content":"\r\n\r\n چو يك‌نيمه بگذشت گيتىفروز * به زين تخت برشد شه نيمروز\r\nبرآمد از آن دامن كه خروش * ز ناى اندر افلاك افتاد جوش\r\nجهان پهلوان سام نوخاسته * سراسر سلح بر خود آراسته\r\nعمودى ز زر داشت خاراشكن * بدى وزن آن نهصد و شصت من\r\nبه خيل عدو چون تن اندرفگند * پراگنده هر سو تن و سر فگند\r\nتو گفتى بلا ناگهان آمده * كه گرشاسب اندر جهان آمده\r\nبرابر همه لشكرش حمله كرد * از آن خيل دشمن برآورد گرد\r\nچو بهزاد و كشواد زرين كلاه * چو نشواد و جمله سران سپاه\r\nنريمان جنگى و زابل گروه * رسيدند آنجا ز دامان كوه\r\nچو چشم دو همدم به هم برفتاد * نريمان تو گفتى ز پا درفتاد\r\nبراندند يكسر به كوه سپند * عدو شد حصار اندرون پايبند\r\nهمه اردوى و گنج آمد به دست * نريمان بدان تخت زر برنشست\r\nفرستاد كى بدرگ بدسگال * ز تو شهر گرشاسب شد پايمال\r\nچو بيشه تهى گشت از نره شير * به بيشه چو روباه گشتى دلير\r\nبرون آى ازين شهربند و حصار * چو مردان كنون نام مردى برآر\r\nيكى كوه بودى سر اندر سما * حصار سپند اندر آن كوه جا\r\nبدى شهربندش به فرسنگ چار * درو چشمهء آب شيرين گوار\r\nدرو آسيا بود و هم كشت و باغ * از آن آب مىريخت بر طرف راغ\r\nسه جنگ اندر آن قلعه بردند پيش * نبودى يكى ره در آن قلعه بيش\r\nز بالا چو سنگى به زير آمدى * ز گاو زمين بانگ شير آمدى\r\nز پايين چو تيرى به بالا شدى * مشبك تن چرخ و الا شدى\r\nز زابل گروهان بسى خسته گشت * از ايرا نريمان دل اشكسته گشت\r\nخبر چون بر شه فريدون رسيد * به‌سوى منوچهر شه بنگريد\r\nيكى نامه نزد نريمان نوشت * به اوصاف شاه كريمان نوشت\r\nنريمان گرشاسب اترطنژاد * گو شيردل پهلو پاك‌زاد \r\n\r\n","description":"","footnote":"","page_name":" 480 ","page_number":554},
  {"content":"\r\n\r\n به زودى بيا با منوچهر شاه * به تدبير بنهيم دامى به راه\r\nكه باشد حصارى بدين‌گونه سخت * در او گنج طهمورث نيك‌بخت\r\nمنوچهر با لشكر بيكران * بيامد به زابل ابا سروران\r\nز مرگ جهان پهلوان ياد كرد * ز بيداد دشمن بسى داد كرد \r\n\r\nباخبر شدن فريدون از مرگ گرشاسب\r\n چو نزد فريدون ازين سوگ و غم * رسيد آگهى گشت افسرده دم\r\nبه بر جامه زد چاك و بفگند تاج * غريوان به خاك آمد از تخت عاج\r\nهمىگفت گردا گوا سرورا * هنرور يلا صفدرا مهترا\r\nكه گيرد كنون گرز و شمشير تو * كه بيكار شد بازوى چير تو\r\nدرختى بدى سال و مه بارور * خرد بيخ و دين برگ و بارش هنر\r\nدرخت از زمين برشود بر فراز * تو زير زمين چون شدى پست باز\r\nچو گنجى بدى از هنر در جهان * نهان گشتى و گنج بايد نهان\r\nجهان از پس تو مماناد دير * شدم سير ازو كز تو او گشت سير\r\nاز اين درد گردون به تاب اندرست * ستاره ز گريه به آب اندرست\r\nاگر مرگ بر ما نكردى كمين * ز بس جانور تنگ ماندى زمين\r\nمنوچهر چون داد كوته پيام * زمين بوس كردش نريمان و سام\r\nيكى جنگ پيوست بالا و زير * كز آن آب شد زهرهء نره شير \r\n\r\nرفتن نريمان دگرباره بر سر قلعهء سپندكوه\r\n بر آن دزد دستى نمىيافتند * سرانجام از آنجاى برتافتند\r\nنريمان نه برگشت و آنجا بماند * بر آن دامن كه سواره براند\r\nچه خوش گفت دانا حكيم زمان * اگر كار بندى بوى در امان\r\n« چو تيره شود مرد را روزگار * همه آن كند كش نيايد به كار »\r\nبزد ميخ خيمه بر كوهسار * قسم خورد بر نام پروردگار \r\n\r\n","description":"","footnote":"","page_name":" 481 ","page_number":555},
  {"content":"\r\n\r\n كزين سرزمين تا نگردم به كام * نيارم دگر جاى بگذارد گام\r\nو گر كشته آيم درين باك نيست * كه فرجام آخر بجز خاك نيست\r\nهمه مرگ راييم پير و جوان * به گيتى نماند كسى جاودان\r\nبرآيد پس از من يكى نام‌جوى * بر اين كوه ريزان كند خون چو جوى\r\nبود از نتاج من آن كينه‌كش * هم او پيلتن باشد و شيرفش\r\nكه مىبينم ايدر شبان دراز * جهان‌جوى گرشاسب با برگ و ساز\r\nبه يك‌تخت جمشيد با او به كام * ازين مژده گويند با من پيام\r\nچو بشنيد بگريست سام جوان * بناليد ازين راز بر پهلوان\r\nبدين‌گونه بگذشت تا شام شد * خور از چرخ در پرده ناكام شد \r\n\r\nانداختن اهل قلعهء سپند سنگى بر نريمان و كشته شدن او\r\n بپوشيد گيتى به ماتم سياه * سوى خيمه رفتند يكسر سپاه\r\nنريمان در آن بارگاه شهى * همىبود تا شد ز مردم تهى\r\nشب آخرش بود شب زنده داشت * همى پيش يزدان سر افگنده داشت\r\nمر آن خيمه بد پيش برج حصار * در آن برج بودى شه قلعه‌دار\r\nيكى ديگ منجر در آن برج بود * كه تيرش بد از سنگ صد من فزود\r\nبه دارو مر آن رعد انباشتند * همه روز تا شب نگه داشتند\r\nازآن‌پس كزان كين گذشته سه سال * همه دشمن و دوست را زان ملال\r\nز بالا چو آن رعد انداختند * جهان از نريمان بپرداختند\r\nسحر آگهى شد به سام دلير * كه شير دلاور شد از رزم سير\r\nيكى هفته بنشست با سوگ و درد * سر هفته لشكر بسى گرد كرد\r\nبه‌سوى حصار و دز اندر كشيد * همه راه‌وبيره سپه گستريد\r\nنشست اندر آنجا بسى روزگار * نديد ايچ سود اندر آن كارزار\r\nز دروازهء دز يكى تن برون * نيامد به جنگ و نشد اندرون\r\nچو حاجت نبدشان به هر كم و بيش * برآسوده بودند در جاى خويش \r\n\r\n","description":"","footnote":"","page_name":" 482 ","page_number":556},
  {"content":"\r\n\r\n به فرجام نوميد برگشت سام * روان پدر نارسيده به كام \r\n\r\nاشاره به زال بن سام و قلعه را بعد از سالها به تدبير گرفتن\r\n پسر آمد از سام دستان به نام * كه خوانند گردان ورا زال سام\r\nبه گيتى چنو نامور پور زال * كه خوانند رستم يل بىهمال\r\nدر آنگه كه ايمن بدند از خطر * در آن دز نمك داشت قيمت به زر\r\nبرآراست رستم به خود ساروان * شد از ساروانان يكى كاروان\r\nشترها ز بار نمك سربه‌سر * به بار نمك گرز و تيغ و تبر\r\nهمان‌گه كه درشد به شهر سپند * همه بيخ و بنياد ايشان بكند\r\nچنينست گرديدن روزگار * كه گه گل به چينى از آن گاه خار\r\nچنينست آيين گردان سپهر * كه گاهش بود كينه و گاه مهر \r\n\r\nدر مدح پادشاه ابو دلف گفته\r\n سواريست تدبير تو تيزگرد * كه فرهنگ ميدانش دانش نبرد\r\nهنر اسب و هش تيغ و مردى كمر * خرد درع و دين ترگ و رادى پسر\r\nشهى گشت بخت تو كش تاج دين * مهى گنجش و نيك‌نامى نگين\r\nسلاحش ستاره سپاهش زمان * سريرش زمين و سراى آسمان\r\nنهنگ بلاخشت جانگير توست * اگر مرگ پران بود تير توست\r\nزمانه بگريد بر آن كس به درد * كه خندد بر او تيغت اندر نبرد\r\nببندد كمند تو راه گريز * گشايد سنانت در رستخيز\r\nنشان پى خويش در شوره شير * بپوشد ز بيم تو اندر كوير\r\nز نيش سنان تو كركس ز ابر * بيايد كند طعمه مغز هزبر\r\nچو پرباده گرددت جام شهى * شود از كفت گنج كانها تهى\r\nز جور جهان يكسر آن كس برست * كه در دامن دادت آويخت دست\r\nبه يزدان هرآن‌كو تو را نيك‌جوى * فرشته‌ست در سايهء عرش اوى \r\n\r\n","description":"","footnote":"","page_name":" 483 ","page_number":557},
  {"content":"\r\n\r\n تويى بخت فرخنده را رهنمون * تويى خانهء راستى را ستون\r\nبه رخ زيورى خسروى تخت را * به راى افسرى ايزدى بخت را\r\nبه نام تو ديوانه آيد به هوش * به مينو سرشت تو دارد سروش\r\nسپهر خرد را ز فر اخترى * به فر ز آفريدون تو فرخ‌ترى\r\nببينى تو از تيغت آن روى و راى * كه كيخسرو از جام گيتىنماى\r\nمن از فر تو نامور زنده‌ام * به تو يافته بخت فرخنده‌ام\r\nدل من سوى شعر نشناخت راه * مرا كرد شاعر سخنهاى شاه\r\nچنينست زيراكه هر ميوه‌دار * ز فر بهار آورد گل به بار\r\nاز ابر اوفتد در صدفها گهر * هم از تف خور خيزد از خاك زر\r\nبسى جستم اى خسرو ره‌شناس * كه نيكيت را چون گذارم سپاس\r\nازين نامهء نغز نزديك‌تر * سزاى تو خدمت نديدم دگر\r\nز جان زاده فرزندها بىشمار * بياراستم هريكى چون بهار\r\nسراسر ز دست هنر خورده نوش * پدرشان خرد بوده و دايه هوش\r\nهمه غم‌گسارند داننده را * ز دل دانش‌آموز خواننده را\r\nهمى تا بماند جهان زنده‌اند * همه نام نيك تو را بنده‌اند\r\nبدان اى شهنشاه خسرونژاد * كه از عدل تو بخت فيروز باد\r\nنه گرشاسب از پهلوى يافت نام * ز بازوى عدل است نيكى تمام\r\nفريدون ز عدل و هنر يافت فر * تو را هم هنر هست و عدل و ظفر\r\nجهان تا جهان است فر تو باد * دل خلق بادا ز فر تو شاد \r\n\r\nدر بيان بىثباتى زندگانى گويد\r\n ببين تا چه كردند شاه و گدا * مكافات ايشان بود بر خدا\r\nمكن تكيه بر ملك دنيا و پشت * كه بسيار كس چون تو پرورد و كشت\r\nجهان چون يكى هفت سر اژدهاست * كسى نيست كز زهريشكش رهاست\r\nدهان آتش‌ست و شب و روز دم * دم آب‌وهوا سينه هامون شكم \r\n\r\n","description":"","footnote":"","page_name":" 484 ","page_number":558},
  {"content":"\r\n\r\n بر او هفت سر هفت چرخ از فراز * ستاره‌ست چشمانش از ديرباز\r\nسراسر شكم هستش انباشته * ز بس گونه‌گون هركس اوباشته\r\nچه فرزانگان و چه مردان گرد * چه خوبان چه شاهان با دستبرد\r\nچو شاهيست گردون ز ما كينه‌خواه * شب و روز گردش ستاره سپاه\r\nنبينى كه بر جنگ ما ساختن * همى هيچ ناسايد از تاختن\r\nبه يك گشتن ار زير بر چرخ‌وار * كند كار ما زير و بر صد هزار\r\nجهان بزمگاهيست نغزش نشان * مىاش عمر و تن تاك و ما مىكشان\r\nجوانيش خوشى و مستيش آز * غمش روز پيريست كايد فراز\r\nدرين مستى آن كس كه شد خفته پست * نه هش يافت هرگز نه از خواب رست\r\nاگر چند بسيار مانى به جاى * هم آخر سرآيد سپنجى سراى\r\nنه آن ماند خواهد كه با تاج و گنج * نه آن كس كه درويش با درد و رنج\r\nبهشتى بدى گيتى از رنگ و بوى * اگر مرگ و پيرى نبودى در اوى\r\nكهن كارگاهيست برساخته * كه زو برنشد كار پرداخته\r\nتن ما چو ميوه‌ست جان ميوه‌دار * بچينند يك روزه ميوه ز بار\r\nشب و روز همواره با ما به راه * دو پيكند پويان سپيد و سياه\r\nو ليكن ز پس ما بمانيم زود * شوند اين دو از پيش چون باد و دود\r\nيكى جامهء زندگانيست تن * كه جان داردش پوشش خويشتن\r\nبفرسايد آخرش چرخ بلند * چو فرسود جامه ببايد فگند\r\nز ما تا در مرگ يك‌دم رهست * اگر ره درازست ور كوته‌ست\r\nبميرد هرآن‌كس كه زايد درست * شود نيست چون نيست بود از نخست\r\nنيابى كسى كش كسى مرده نيست * دلى نيست كز گيتى آزرده نيست\r\nكجا شد كيومرث شاه بلند * كجا جم و طهمورث ديوبند\r\nجهان را چنينست رسم و نهاد * هميشه بماندست با دين و داد\r\nيكى را ز خاك سيه بركشد * يكى را ز تخت و كله دركشد\r\nنه زين شاه گردد نه زان مستمند * چنينست رسم سراى بلند \r\n\r\n","description":"","footnote":"","page_name":" 485 ","page_number":559},
  {"content":"\r\n\r\n كجا آن يلان و كيان و گوان * از انديشه و درد بس ناتوان\r\nهمان منزلست اين جهان فراخ * كه ديدست جمشيد و ايوان و كاخ\r\nهمان مرحله‌ست اين بيابان دور * كه گم شد در او لشكر سلم و طور\r\nهمان واديست اين جهان خراب * كه ديدست ايوان افراسياب\r\nنگر تا نبندى دل اندر جهان * كه بايدت رفتن ابا همرهان \r\n\r\n176 ازرقى هروى\r\nاسمش حكيم زين الدّين ابو بكر بوده و در اوايل دولت سلجوقيه ظهور نموده جامع كمالات و حاوى حالات گرديده به شيخ عبد اللّه انصارى هروى ارادتى داشته و در تصفيه و تزكيهء نفسانى همت مىگماشته به مدارج ارجمند و معارج بلند دارج و عارج و مطبوع طبع داخل و خارج آن شهر شده سلطان طغان شاه بن مؤيد وى را به منادمت و مصاحبت خويش برگزيده و اختصاص داده و التفات بىنهايات از آن سلطان ديده گويند چون سلطان را در قوهء باه ضعفى بوده حكيم به جهت تهييج آن قوه صور الفيه و شلفيه را اختراع نموده به تدبير وى بتدريج رفع آن مرض از مزاج سلطان شده در آن حضرت بالاستقلال و الاستحقاق منصب ملك‌الشعرايى متعلق به او بوده وى را در مرتبهء شعر و شاعرى پايه‌يى اعلاست و مبدع‌المعانيست معاصر عبد اللّه قرشى و شجاع نسوى و احمد بديهى و حقيقى و نسيمى از شعراى عهد بوده است و فقير را به قصايد وى نهايت اعتماد و او را از هيچ‌يك از استادان سخن كمتر نمىشمرد و كتاب سندباد از منظومات اوست .\r\nوفاتش در سنهء 526 واقع شده ديوانش حاضرست و اين ابيات از وى منتخب و ثبت مىگردد .\r\n\r\n","description":"","footnote":"","page_name":" 486 ","page_number":560},
  {"content":"\r\n\r\n\r\nدر مدح سلطان طغان شاه گويد\r\n چه جرمست اينكه هر ساعت ز موج نيلگون دريا * زمين را سايبان بندد به پيش گنبد خضرا\r\nچو در بالا بود باشد ز چشمش اشگ در پستى * چو در پستى بود باشد ز كامش دود بر بالا\r\nگهى از دامن دريا رود بر گوشهء گردون * گهى از گوشهء گردون رود بر دامن دريا\r\nگهى از گوشهء كيوان به دريا برزند كله * گهى از گوشهء دريا به كيوان برزند كمرا\r\nفلك كردار برخيزد كران پراختر روشن * صدف كردار برجوشد ميان پرلؤلؤ لالا\r\nز موج آسمان پهنا به چرخ چنبرى پيكر * ز چرخ چنبرى پيكر به موج آسمان پهنا\r\nبه جاى قطرهء باران هوا او را دهد لؤلؤ * به عرض لؤلؤ مكنون زمين او را دهد مينا\r\nهوا از چهر او گردد بسان ديدهء شاهين * زمين از رنگ او گردد بسان سينهء ببغا\r\nسپاهش را برانگيزد به دريا برزند غارت * مصافش را به پيوندد به گردون بركند غوغا\r\nاز آن غارت ببخشايد هوا را افسر لؤلؤ * از آن غوغا بپوشاند زمين را حلهء ديبا\r\nمعنبر گردد از چهرش به عنبر پيكر گردون * منور گردد از چشمش به لؤلؤ جامهء صحرا\r\nهمىگريد ازو گردون بسان ديدهء وامق * همىخندد ازو صحرا بسان چهرهء عذرا \r\n\r\n","description":"","footnote":"","page_name":" 487 ","page_number":561},
  {"content":"\r\n\r\n گهى گوهر برافشاند چو دست شاه در محفل * گهى آتش برافشاند چو تيغ شاه در هيجا\r\nتو گويى خدمتى سازد همى بر رسم نوروزى * ز شكل لالهء نعمان ز نقش ديبه صنعا\r\nخجسته شمس دولت را همايون زين ملت را * مبارك كهف امت را طغان شه مفخر آبا\r\nجهاندارى كه خشم او به خارا درزند آتش * شهنشاهى كه تيغ او برآرد آتش از خارا\r\nز تاب خشمش از عنبر بجوشد آتش سوزان * به بوى خلقش از آتش برويد عنبر سارا\r\nزمان با پايهء تختش نخواند خاك را ساكن * جهان با گوشهء تاجش نداند چرخ را بالا\r\nدو چيز طرفه يابد زو عدو در گردش و كوشش * كز آن خالى نبينندش چو لفظ مقطع از مبدا\r\nبه سر بر خنجر بران چو جهل اندر سر نادان * به دل در ناوك‌پران چو عقل اندر دل دانا\r\nز دريا گر سخن رانى بدان لفظ روان آيين * ز گردون گر برآشوبى بدان تيغ هلال‌آسا\r\nاز آن در قعر اين ريزد چو اختر لؤلؤ روشن * ازين بر صحن آن جوشد چو لؤلؤ اختر بيضا\r\nسپاه يكدل و يكتا چو در ميدان بود جنگى * زمانه مر تو را خواند سپاه يكدل و يكتا \r\n\r\n","description":"","footnote":"","page_name":" 488 ","page_number":562},
  {"content":"\r\n\r\n\r\nدر مدح ابو الحسن على بن محمد وزير سلطان گفته\r\n به فرخى و سعادت بخواه جام شراب * كه باز باغ بريد از پرند سبز ثياب\r\nز رنگ ميغ وز برگ شكوفه پندارى * زمين حواصل پوشيد و آسمان سنجاب\r\nچو دست مردم غواص دست باد صبا * به باغ گوهر روشن دهد ز تيره سحاب\r\nسكندرست صبا كز ميان تاريكى * به حد روشنى آورد گوهر ناياب\r\nچو تر شود گل باغ از گلاب ديدهء ابر * گل شكفته برون آرد از پرند نقاب\r\nاگر گلاب ز گل ساختند نيست عجب * عجب‌تر اينكه همى باغ گل كند ز گلاب\r\nبهارى ابر سيه‌فام تند پيچيده * به مار افعى ماند دهان پرآتش و آب\r\nاگر زمرد صحرا نه نور داده به دو * ز ديده ابر چرا بر زمين فشاند آب\r\nشگفت نيست گر از برف لاله ساخت زمين * كه هست لاله چو شنگرف و برف چون سيماب\r\nگمان برى كه ز گل ارغوان خجالت يافت * به جاى خون ز مسامش برون دويد شراب\r\nبه رنگ عنبر نابست شاخ او نشگفت * اگر شدست شرابش به بوى عنبر ناب\r\nشعاع ديدهء آن كيمياى زر گردد * كجا خيال كف خواجه بيند اندر خواب \r\n\r\n","description":"","footnote":"","page_name":" 489 ","page_number":563},
  {"content":"\r\n\r\n ستارهء عدوى او ز سهم هيبت او * گداز گيرد و او را لقب نهند شهاب\r\nمخالف تو تو را با خود ار قياس كند * همى به قوت دريا نهد بخار سراب\r\nاگر عدوى تو اندر دو چشم شير شود * به عنف مرگ درآيد به چشم شير چو خواب\r\nمديح خويش تو گويى همى نه من گويم * ز من نيايد تصوير روى در لبلاب \r\n\r\nدر صفت عمارت و مدح سلطان طغان شاه\r\n به فال همايون [ و 
  ] فرخنده اختر * به بخت موفى و سعد موفر\r\nبه بزم نو اندر سراى نو آمد * خداوند فرزانه شاه مظفر\r\nروان بزرگى و طبع مروت * سپهر معالى و خورشيد گوهر\r\nبه باغى خراميد خسرو كه او را * بهشت و بهارست مولا و چاكر\r\nچمنهاى او را ز نزهت رياحين * روشهاى او را ز خوبى صنوبر\r\nبه گاه بهار اندرو روى لاله * به وقت خزان اندرو قد عرعر\r\nدرختانش از عود و برگ از زمرد * نباتش ز مينا و خاكش ز عنبر\r\nبكشى چو انديشهء مرد عاشق * بخوشى چو رخسارهء يار دلبر\r\nيكى بركهء ژرف در صحن بستان * چو جان خردمند و طبع سخنور\r\nنهادش نه كوثر نه دريا و ليكن * به ژرفى چو دريا به پاكى چو كوثر\r\nروان اندر و ماهى سيم‌سيما * چو ماه نو اندر سپهر منور\r\nبه يك‌سوى اين باغ خرم‌سرايى * پر از صفه و كاخ و ايوان و منظر\r\nبرافراز او چنبر چرخ گردان * سر پاسبان را بسايد به چنبر\r\nز بس نغزكارى چو كاخ سليمان * ز بس استوارى چو سد سكندر\r\nتصاوير آن دهشت طبع مانى * تماثيل آن حيرت جان آزر \r\n\r\n","description":"","footnote":"","page_name":" 490 ","page_number":564},
  {"content":"\r\n\r\n همه سايه و صورت و شكل ايوان * در آن بركهء لاجوردى مصور\r\nتو گفتى مگر جام كيخسروستى * منقش در او شكل هر هفت كشور\r\nسر كنگره گرد ديوار باغش * بسايد همى پيكر اندر دو پيكر\r\nگوزنان باليده شاخند گويى * برآويخته زخم را يك به ديگر\r\nنبرد مگر صحن او را به سالى * مهندس به انديشه عنقا به شهپر\r\nمزين در او صفه‌هاى مربع * منور در او شمسه‌هاى مدور\r\nبه صفه درون پيكر پيل جنگى * به شمسه درون صورت شاه صفدر\r\nبه شمشير او باز بسته‌ست گيتى * عرض باز بسته‌ست لا بد به جوهر\r\nگر از باختر بركشد تيغ هندى * رسد موج خون در زمان تا به خاور\r\nكسى كو بديدست مر ناوكش را * در آتش مركب بديدست صرصر\r\nكسى كز سنان تو جان داده باشد * ز بيم سنان تو نايد به محشر\r\nشعاع درفش تو بر هركه تابد * نزايد ز اولاد آن دوده دختر\r\nفلك را بسوزانى از عكس زوبين * زمين را بدرانى از نعل اشقر\r\nزمين پيكر از يكدگر بگسلاند * به روز نبرد تو ز آهنگ لشكر\r\nپلنگ از نهيب سنانت بخواهد * به خواهشگرى بال‌وپر از كبوتر\r\nبه نام خلاف تو گر گل بكارند * سنان جگردوز و خنجر دهد بر\r\nقوى سير آن باره و كوه هيكل * بر آب و بر آتش بپويد برابر\r\nبه هنگام نرمى و هنگام تندى * سبكتر ز كشتى گران‌تر ز لنگر\r\nبه چشم و به موى و به سم و سرين گه * چو جزع و چو مشك و چو پولاد و مرمر\r\nبه كبر پلنگ و به رفتار شاهين * به فر هماى و به زور غضنفر\r\nبه آب اندرون همچو لؤلوى بيضا * به آتش درون همچو ياقوت احمر\r\nبرافراز او شاه هنگام هيجا * چو بر كوه خارا ز فولاد عرعر\r\nدرين بزم شاهانه شاها به شادى * به نور مى لعل بفروز ساغر\r\nميى گير شاها كه از بوى و رنگش * شود مغز و ديده پر از مشك [ و 
  ] گوهر\r\nبه لطف روان و به نور ستاره * به بوى گلاب و به رنگ معصفر \r\n\r\n","description":"","footnote":"","page_name":" 491 ","page_number":565},
  {"content":"\r\n\r\n بمان اندرين دولت و ملك چندان * كجا آب حيوان برآيد ز اخگر \r\n\r\nدر مدح سلطان طغان شاه و فتح سيستان گويد\r\n همايون جشن عيد و ماه آذر * خجسته باد بر شاه مظفر\r\nاگر خورشيد بودى دست رادش * شدى جرم زمين ياقوت احمر\r\nزمين باران جودش گر بيابد * به جاى سبزه رويد از زمين زر\r\nبه دربند سجستان او چها كرد * مثال كردهء حيدر به خيبر\r\nز بانگ كوس غران چشم كودك * همى احول شد اندر بطن مادر\r\nز بيم جان همى تن كرد پنهان * چو دراج از پس خسها غضنفر\r\nزمين درياى موج‌افكن شد از خون * در او كشتى سوار و كشته لنگر\r\nاجل بازو زنان هر سو همىشد * به خون اندر چو مردان شناور\r\nز شه برجى قضا را چرخ‌وارى * ملك را يافت در ميدان برابر\r\nز خون شمشير هندى بر كفش لعل * ز خوى خفتان رومى بر تنش تر\r\nچو آتش چرخ را پر كرد و بشتافت * كز آتش بيند او پاداش و كيفر\r\nبزد بر بارهء برگستوان‌دار * خدنگى راست رو برگستوان در\r\nز زخم تير تا پاى خداوند * به دستى مانده بد يا نيز كمتر\r\nملك چون سرو و گل نازان و خندان * نشاطى باد پايى خواست ديگر\r\nتهور گرنه بد بودى ز شاهان * نه جوشن داردى در كين نه مغفر\r\nشجاعت هديه‌يى باشد خدايى * يلان را در دماغ و دل مستر\r\nكسى را در جهان دامن نگيرد * به شخص فربه و بالاى منكر\r\nز حرص كين برون ناكرده خفتان * ز خون دشمنان ناشسته خنجر\r\nز خون خوردن دلت ناسير ليكن * ز خون در خنجرت سيراب گوهر\r\nز خفتان معصفر بند بگشاى * ز ساقى باده‌يى بستان معصفر\r\nبه جاى جوشن اندر پوش قاقم * به جاى نيزه بر كف گير ساغر\r\nقدح بر كف نه و عبهر همى بوى * برافروز آذرى چون چشم عبهر \r\n\r\n","description":"","footnote":"","page_name":" 492 ","page_number":566},
  {"content":"\r\n\r\n درختان رز اكنون تا نه بس دير * يكايك زود گردد زرد چادر\r\nبر اين گردون دريا چهر از ميغ * بپيوندد سماريهاى عنبر\r\nسماريهاى عنبر چون گران شد * فروبارد ز عنبر عقد گوهر\r\nوزان باريدن گوهر به نيسان * بخندد باغ و بر بالا صنوبر \r\n\r\nدر مدح سلطان طغان شاه گويد\r\n عروس باغ نوروزى چه كرد آن دانهء گوهر * كه نورش ماه تابان بود و سعدش زهرهء ازهر\r\nهزاران صورت رنگين نگاريده برو مانى * هزاران پيكر طبعى برآورده ازو آزر\r\nبر آن هر صورت رخشان ز مشك لعل‌گون سدره * بر آن هر پيكر تابان ز لعل مشك‌بو افسر\r\nكنون هر صورتى دارد به رنگ زعفران جامه * كنون هر پيكرى دارد ز شاخ كهربا زيور\r\nشمال زرفشان هر روز طاووسان بستان را * نهد زرچوبه در منقار و مالد زعفران بر پر\r\nسپهسالار دريا را بر اسب باد پران بين * خدنگش نرگس مشكين سنانش برگ نيلوفر\r\nشبه خفتان در پيكان كه از پرنده تير او * پس از شش ماه در كهسار شخها بينى از خون تر\r\nفلك‌پيماى بحر آشوب عالم صحن انجم تك * شبه خفتان در پيكان آتش تيغ بانگ‌آور\r\nبه روى چشمهء خورشيد هزمان تند برجوشد * سمك در دامن خفتان فلك در گوشهء مغفر \r\n\r\n","description":"","footnote":"","page_name":" 493 ","page_number":567},
  {"content":"\r\n\r\n نپايد دير تا گردد ز مشك آلوده درع او * هوا پرسيم پرنده زمين پرزر بازيگر\r\nچو باغ از نرگس مشكين فروزد شمع كافورى * هوا پروانهء سيمين فروريزد در او بىمر\r\nتو گويى ذرهء سيمين به زير گنبد گردون * برآشوبند هر لحظه همى بر رغم يكديگر\r\nدهان ابر لؤلؤ بيز عنبرساى هر ساعت * ز مينا بركشد لؤلؤ به لؤلؤ دردمد عنبر\r\nچو برگ عبهر از عنبر نمايد چرخ بر صحرا * به چرخ اندر دهد صحرا به سنبل ديدهء عبهر\r\nمصفا گوهر عالى كه گيرد خاك ازو صفوت * منقش چرخ نورانى كه گردد دهر ازو انور\r\nشرارش شهپر طوطى زند بر پهلوى پروين * سرشكش ديدهء شاهين نهد در چشم دو پيكر\r\nگل و لاله‌ست پندارى زر ساو و زر خالص * دهان لاله از سيماب و روى گل ز سيسنبر\r\nشد آمدهاى او گويى همى عمدا فروگيرد * نواى پردهء ياقوت در انگشت خيناگر\r\nتو گويى چشمهء خورشيد ازين گردون نورانى * ز بهر خدمت خسرو فرستد بر زمين اختر\r\nخداوندى كه گر خواهد به يك ساعت فروبندد * خدنگش خانه بر خاقان سنانش قصر بر قيصر\r\nتن اعدا به جان اندر ز بيم او نهان گردد * چنان كاندر فروغ مى نهان گردد همى ساغر \r\n\r\n","description":"","footnote":"","page_name":" 494 ","page_number":568},
  {"content":"\r\n\r\n جهان از تيغ تو ترسد چه ترس افتاد تيغت را * كه از مغز عدوى تو نخواهد كرد بيرون سر\r\nز بهر زخم و پريدن خدنگ ديده‌دوزت را * ز پر بيرون جهد پيكان ز پيكان سر برآرد پر\r\nزهاب چشمه را ماند ز خون كشتگان دريا * صفير مرغ را ماند ز آواز يلان تندر\r\nز بيم خنجر و پيكان مبارز پيش زخم تو * نه پر بشناسد از پيكان نه خون بشناسد از خنجر \r\n\r\nو له ايضا\r\n ابر سيمابى اگر سيماب ريزد در كمر * دود سيماب از كمر ناگاه بنمايد اثر\r\nور ز سرما آبدان قارورهء شامى شدست * باز بگدازد مر آن قاروره را قاروره‌گر\r\nكوهسار ششترىپوش ار حواصل‌پوش شد * زان حواصل حاصل آيد سينهء طاوس نر\r\nآب اكنون در شمر چون تختهء الماس شد * گونهء ياقوت در وى زود گيرد در شمر\r\nور ستاك گلبنان چون پاى طاووسان شدست * تا كم از ماهى به پاى اندر كشد طاووس‌پر\r\nآب گويى سالخورده پير سست‌اندام شد * زان بياسايد به هر ده گام لختى درگذر\r\nباد خوارزمى چو سنگين‌دل پزشك دستكار * دست پر مسبار دارد آستين پرنيش‌تر \r\n\r\n","description":"","footnote":"","page_name":" 495 ","page_number":569},
  {"content":"\r\n\r\n تخت سقلاطون گشايد ابر قارى در چمن * فرش بوقلمون نمايد باد مشكين برشمر\r\nدشت طوطى رنگ و ياد دو لب شكر لبان * عاشقان را در حديث آرد چو طى را شكر\r\nسوسن آزاده را عارض بيارايد به سيم * ياسمين زرد را پيرايه بربندد ز زر\r\nهر تلى را لاله‌زارى روى بنمايد فراخ * هر گلى را زندبافى تنگ در گيرد به بر\r\nبرفرازد پيلگوش از بوستان سيمين سنان * بر سر آرد گلستان از زردگل زرين سپر\r\nباد عنبر پاش گردد وندران عنبر عبير * شاخ ميناپوش گردد وندران مينا درر\r\nعود و عنبر دخنه سازد باد مشكين در هوا * در و مينا برفشاند برگ و باران بر شجر\r\nغرقه گردد بامدادان هر ستاك گلبنى * بر مثال خاطر مداح مير اندر گهر\r\nگر به ياد مهر او صورت به سنگ اندر كنى * بىگمان از ياد مهرش جان پذيرد آن صور\r\nاندر آن وقتى كه باشد در صف ناوردگاه * از سنان نيزهء خطى روانها در خطر\r\nنم نگيرد چشم مرد از شرم هم گوهر وليك * خون چنان راند كه در شمشير نم گيرد گهر\r\nبر كمرگاه سواران بگذراند شست تو * هر خدنگى كان بهيجا برگشادى از كمر \r\n\r\n","description":"","footnote":"","page_name":" 496 ","page_number":570},
  {"content":"\r\n\r\n اى ولايت را زمين و اى سخاوت را سحاب * اى لطافت را روان و اى شجاعت را جگر\r\nاى ستوده چون ديانت وى گرامى همچو دين * وى به پاكى چون هدايت وى به خوبى چون هنر\r\nاى مبارك چون علوم و وى محقق چون خرد * اى ستوده چون سخاوت وى همايون چون ظفر\r\nهمت عاليت پندارى اثر دارد همى * چون دعاى مستجاب اندر قضا و در قدر \r\n\r\nو له ايضا\r\n عيد مبارك آمد و بربست روزه بار * زان گونه بست بار كه پيرايه بست و پار\r\nگه ابر پويه‌پويه درآيد به بوستان * گه مرغ زارزار بنالد به مرغزار\r\nمرجان فروغ لاله برون آيد از چمن * مينا نهاد برگ برون رويد از چنار\r\nغلتان ميان تودهء گل عاشقان مست * از غم كناره كرده و معشوق در كنار\r\nگه لب به‌سوى باده و گه دست سوى گل * گه گوش سوى مطرب و گه چشم سوى يار\r\nدانم كه نوبهار چنينست و بيش ازين * با هجر يار بهره ندارم ز نوبهار\r\nخودكام و بردبار دلى دارم اى عجب * فرياد و درد زين دل خودكام بردبار\r\nصد بار گفتمش كه نه كار تو است عشق * ره بازجوى و رخت بياويز و سر مخار\r\nامروز مهر بيشتر آرد همىزدى * امسال عشق بيشتر آرد همى ز پار\r\nاز جود دست شه عجب آيد همى مرا * تا بر عنان چگونه كند دست استوار\r\nدر خشم او سياست و در عفو او اميد * در راى او براعت و در طبع او وقار\r\nخصم تو و كمان تو بر يكدگر به جنگ * بيدل دو عاشقند به هجران رسيده كار\r\nور نه چرا كمان تو از دست تو به دو * پيكان آبديده فرستد به زينهار\r\nگور افگند به باد و سوار افگند به عكس * تيغ تو در نبرد و خدنگ تو در شكار\r\nچون چتر روز گوشه فروزد به كوهسار * گردد سر علامت عيد از شب آشكار \r\n\r\n","description":"","footnote":"","page_name":" 497 ","page_number":571},
  {"content":"\r\n\r\n\r\nو له ايضا\r\n چون برفراخت عيد علامت به دست شب * نوروز دررسيد و علمهاى نوبهار\r\nباد صبا مقدمه بود از سپاه گل * لشكر همىكشيد به هر كوه و هر قفار\r\nتا فرخجسته رايت نوروز دررسيد * از گرد راه با علم و خيل بىشمار\r\nبا تخته‌هاى جامهء ديباى شوشتر * با عقده‌هاى لؤلؤ درياى زنگبار\r\nبر گردگرد قبه گروه از پى گروه * مرجان سلب پياده و مينا سنان سوار\r\nمرجان گرفته در لب و زنگار در قدم * شنگرف سوده بر رخ و در دل نهاده قار\r\nراياتشان ز تودهء ياقوت شب‌چراغ * اعلامشان ز دانهء لؤلوئى شاهوار\r\nدر سپيد ابر فروريزد از دهن * مشك سياه باد برافشاند از كنار\r\nبيجاده حقه‌حقه بسايد به بوستان * پيروزه حلقه‌حلقه برآيد ز جويبار\r\nسيماب چون بلور فروريزد از هوا * شنگرف چون عقيق برآيد ز شاخسار\r\nزرين شود زمانه گر از بحر دست او * كمتر به ساعتى به هوا بر شود بخار\r\nاين مملكت گرفتن و اين ملك داشتن * در گوهر شريف نهادست كردگار \r\n\r\n","description":"","footnote":"","page_name":" 498 ","page_number":572},
  {"content":"\r\n\r\n زخم درست بايد و پيكان سنگ سلب * تيغ بنفش خواهد و بازوى كامگار\r\nچون روى لاله باد بشويد به اشك ابر * در هم زند بنفشه سر زلف تابدار\r\nبلبل همىبنالد بىهجر دوست سخت * قمرى همىبگريد بىآب ديده زار\r\nمى خور به روى آنكه بود روى و موى او * بر مشترى بنفشه و بر ماه لاله‌زار \r\n\r\nو له ايضا\r\n خوش و نكو ز پى هم رسيد عيد و بهار * بسى نكوتر و خوش‌تر ز پار و از پيرار\r\nجهان بسان يكى چادرى شدست بنفش * كجا ز عيد وز نوروز پود دارد و تار\r\nز روى پيرى گلزار چون زليخا بود * دعاى يوسف گشت آب ابر در گلزار\r\nاگر نسيم گل نو چو خضر بر سفرست * رداى خضر چرا در سر افگند اشجار\r\nچو ميغ گوشهء چتر سيه براندازد * به آسمان كبود از ميان دريا بار\r\nخدنگ بارد بر آسمان جوشن‌پوش * ز دامن زره زنگيان تيغ‌گذار\r\nز عكس لاله و از شكل سبزه برخيزد * دونيم دايره از روى ابر باران بار \r\n\r\n","description":"","footnote":"","page_name":" 499 ","page_number":573},
  {"content":"\r\n\r\n گمان برى تو ز بس سبزى و ز بس سرخى * كه سبزى از خط يارست و سرخى از لب يار\r\nبسان مهرهء مارست شكل لاله از آن * به شكل مار درآيد به دشت سيل بهار\r\nاگر ز مار همى مهره خاست از چه سبب * كنون ز مهره همىخيزد اين شگفتى مار\r\nستارگان به مجره درست پندارى * گل سپيد و بر او آب ابر برده نگار\r\nدريد پيرهن سبز غنچه بر گل زرد * چنان كه طوطى در زعفران زند منقار\r\nز باد چفته شود برگ زرد گل گويى * مگر كسى به سنان كج همىكند دينار\r\nصبا به‌سوى گل سرخ برد وقت سحر * سماع بلبل روشن روان ز شاخ چنار\r\nتصوفست همانا طريقت گل سرخ * كه بر سماع بدريد جامه صوفىوار\r\nدريده لاله تو گويى نقاب زنگارى * چو شمع سوزان مومش سرشته با زنگار\r\nگمان برى تو كه از زخم بازوى خسرو * سنان لعل ز خفتان سبز كرده گذار\r\nابو الفوارس خسرو طغان شه آن ملكى * كه شاهى از اثر جاه او برد مقدار\r\nخدايگانى كز قدر و جاه و بخشش اوست * مدار چرخ و سكون زمين و موج بحار \r\n\r\n","description":"","footnote":"","page_name":" 500 ","page_number":574},
  {"content":"\r\n\r\n چه لفظ او به سخن در چه ابر گوهرپاش * چه سهم او به وغا در چه شير مردم‌خوار\r\nايا به نزد تو عاقل بلند و جاهل پست * ايا به پيش تو دانش عزيز و خواسته خوار\r\nدل عدوى تو مانند سنگ مغناطيس * كشد سنان تو را سوى خويش در پيكار\r\nاگر عدوى تو از شست برگشايد تير * برويد اى ملك اندر زه كمان سوفار\r\nشعاع ديدهء آن كيمياى زر گردد * كه دست راد تو بيند به خواب در يك‌بار\r\nسخا و فضل و شجاعت ز تو جدا نشود * چو حاز حفظ و خط از حرف و مركز از پرگار \r\n\r\nو له ايضا\r\n به فال سعد و خجسته زمان و نيك اختر * نشسته بودم يك شب به باغ وقت سحر\r\nز باختر شده پيدا سر طلايهء روز * كشيده لشكر شب جوق جوق زى خاور\r\nفلك چو بيضهء عنبر نمود و انجم ازو * چنان كه يار كنى سندروس با عنبر\r\nبنات نعش تو گويى كه واژگونه همى * نمود صورت صادى ز هفت دانه گهر\r\nدرست گفتى نار كفيده بد پروين * به جاى پوست زمرد\r\nبه جاى دانه درر \r\n\r\n","description":"","footnote":"","page_name":" 501 ","page_number":575},
  {"content":"\r\n\r\n زحل ز ناوك بيجاده‌رنگ چون سوفار * فرو نشسته به روى كبودفام سپر\r\nمجره در فلك ايدون چو سبز دريايى * فگنده تودهء كافور خام كف بر سر\r\nچنو قطار حواصل نشسته بر دريا * گشاده بر سر دريا يكان‌يكان شهپر\r\nچنان شبى كه رخ صبح و زلف شب در وى * همىنمود مركب به هم صفا و كدر\r\nزبان من شده از طبع من ستاره‌فشان * دو چشم من شده اندر فلك ستاره شمر\r\nنيوفتاد مر اين شاه را جز از سفرى * كس از شهان و بزرگان به بد نداشت سفر\r\nبه آب دريا بنگر كه تا ز موضع خويش * سفر نكرد نيامد پديد ازو گوهر\r\nزمانه آذر و طبع ملوك ياقوتست * كسى نبيند ياقوت تفته در آذر\r\nبه راى و حلم و به جود و كفايت افزونست * ز آسمان و ز خاك و ز آب و از آذر\r\nهزار عقل تمامست در يكى صورت * هزار جان لطيفست در يكى پيكر\r\nبدان سبب كه بناگاه خون بريزد شاه * صفير تيرش گويد به دشمنان كه حذر\r\nبدان گهى كه ز آواز كوس و حملهء پيل * به شكل روبه پيدا شود غضنفر نر \r\n\r\n","description":"","footnote":"","page_name":" 502 ","page_number":576},
  {"content":"\r\n\r\n كمان‌وران چو دو گوشه كمان خوارزمى * ز جنگ باز پس آيند هر زمان همبر\r\nكمان به دست و كمر بر ميان زره بر تن * زره دريده شكسته كمان گسسته كمر\r\nز درد ناله كند در بر يلان جوشن * ز بيم نوحه كند بر سر سران مغفر\r\nبه نعره مريخ اندر فلك همىگويد * زهى طغان شه آلب‌ارسلان شير شكر \r\n\r\nو له ايضا\r\n بار ديگر بر ستاك گلبن بىبرگ و بار * افسر زرين برآرد ابر مرواريد بار\r\nگاه مينا زينت آيد زان نگار بوستان * گاه مرجان زيور آيد زان عروس مرغزار\r\nدست سوسن نقرهء پاكيزه آرد دستبند * گوش گلبن لؤلؤ ناسفته آرد گوشوار\r\nدرع قطران حلقه از دريا بپوشد آسمان * ترك مرجان كوكب از خارا برآرد كوهسار\r\nخرمن مرجان و مينا هركجا چشم افگنى * بر شكفته‌ست از چمن يا بردميدست از چنار\r\nگر بر ابراهيم ريحان گشت آتش طرفه نيست * طرفه كز ريحان همى آتش فروزد نوبهار\r\nبوستان از چشم ابر و دست باد اندر چمن * حلقه دارد در شقايق نقش دارد در نگار \r\n\r\n","description":"","footnote":"","page_name":" 503 ","page_number":577},
  {"content":"\r\n\r\n دست شاخ از گل منقش چون دم طاوس نر * روى ابر از ژاله پركوكب چو پشت سوسمار\r\nاز نسيم باد دارد غنچه پرعنبر دهن * وز سرشگ ابر دارد لاله پرلؤلؤ كنار\r\nخويد سبز و خرم و گل‌بوى پندارى مگر * خرمى از طبع پاك خواجه دارد مستعار\r\nپيش حلمش كوه و خاك و پيش جودش آب و ابر * پيش خشمش باد و برق و پيش طبعش نور و نار\r\nچون گمان پيش يقين و چون عيان پيش خبر * چون خطا پيش صواب و چون هدر پيش وقار\r\nسهمش از آثار خشمش هركجا يابد خبر * نامش از كردار خوبش هركجا يابد گذار\r\nآن چو زر شادى فزايد در روان تنگدست * اين چو مى بيهوشى آرد در دماغ هوشيار\r\nآنكه بوسد دست او هرگز نباشد تنگدست * وانكه جويد سور او هرگز نباشد سوگوار\r\nدست دريا سير او دارد يكى زرين صدف * كرده از ابر سخادل پر ز در شاهوار\r\nآب‌سيرى خاك‌جنسى مرغ‌پايى ناروش * زرنمايى سيم‌شكلى درفشانى مشكبار\r\nپى نهان در زير روى و سر دوان در پيش چشم * روى زرد و چشم گريان سرنگون و تن‌نزار\r\nبىسخن لفظآزماى و بىخرد معنى پژوه * بىروان جنبش‌نماى و بىزبان پاسخ گزار \r\n\r\n","description":"","footnote":"","page_name":" 504 ","page_number":578},
  {"content":"\r\n\r\n نوك او هنگام رفتن باد را تلقين كند * سير آن اسبى كه خاك از نعل او گردد شيار\r\nآب گردش مركبى كز چابكى هنگام تك * نعل سخت او ز خاك نرم ننگيزد غبار\r\nسير آب و آتش و ماهى و مار از وى برند * ژرف رود و پهن دشت و تند كوه و تنگ غار\r\nخوردموى و زاغ‌چشم و پهن‌روى و گرد سم * تيزگوش و دوربين و رهنورد و راهوار\r\nآب با وى در شتاب و خاك با وى در درنگ * چرخ با او در نبرد و ابر با او در شكار\r\nگاه بودن گاه رفتن گاه جستن گاه تك * كند و سست و تند تندوتيز و نرم و رام و خوهل و خوار\r\nاى ز هر دستى كه در انديشه آيد پيش دست * وى به هر كامى كه در اميد گنجد كامگار\r\nاختيار توست جود و خواسته بخشى به جبر * زين نكوتر كس نبيند حكم جبر از اختيار \r\n\r\nو له ايضا\r\n دى درآمد ز در آن دلبر زيبا رخسار * نه چنان مست به غايت نه به غايت هشيار\r\nطربى در دل آن ماه نوآيين ز نبيد * اثرى در سر آن لعبت زيبا ز خمار\r\nدر خم زلفش برگ سمن غاليه‌پوش * سر زلفينش بر برگ سمن غاليه‌بار\r\nرنگ نو ديدم بر چهرهء رنگينش دويست * بوى نو يافتم از زلف مشكينش هزار\r\nلاله با روى درفشان وى اندر وحشت * مشك با زلف پريشان وى اندر پيكار\r\nاين همىگفت كه رنگ من از آن بوى بده * وان همىگفت كه بوى من از آن زلف بيار\r\nآخته قدش و رويش چو بديدم گفتم * كه همى سرو روان ماه تمام آرد بار \r\n\r\n","description":"","footnote":"","page_name":" 505 ","page_number":579},
  {"content":"\r\n\r\n دانهء نارش با من چو درآمد به سخن * ناردان كرد دلم را ز غم آن دانهء نار\r\nاى خداوندى كز علم تو و بخشش تو * دانش و خواسته نزد تو عزيز آمد و خوار \r\n\r\nايضا در مدح سلطان گويد\r\n چه روز بود كه آن ماه‌روى سيمين‌بر * به رسم تعبيه بيرون گذشت با لشكر\r\nبلارك گهر آموده داشت اندر كف * حمايلى به زر خسروانه اندر بر\r\nبه رنگ چهرهء من بر حمايلش كوكب * چو آب ديدهء من بر بلاركش گوهر\r\nبه روى ماه به راز تيره‌شب نموده نگار * به سيم خام به راز زر پخته بسته كمر\r\nعقيق‌فام شد از گونه كوكب سپرش * ز بس‌كه عكس برون داد روى او به سپر\r\nخيال آن لب گوهرنمايت اى شبه زلف * پديد كرد مرا در دو ديده كان گهر\r\nطلب كنم شكن زلف تو ز ديدهء خويش * ازآن‌جهت كه به دريا درون بود عنبر\r\nچنان به جان من اندر نشسته‌اى گويى * كه از خيال تو دارد نهاد من پيكر\r\nخيال عبهر مشكينت اى صنم بنمود * در آتش دل من بوستان پرعبهر\r\nنه بس بود كه مرا عشق تو گرامى كرد * به معجزات گرامى خليل پيغمبر \r\n\r\n","description":"","footnote":"","page_name":" 506 ","page_number":580},
  {"content":"\r\n\r\n تو آن بتى كه ز رويت خجل همىماند * نگارخانهء مانى و لعبت آزر\r\nز راى و طبع و دلش روشن و بلند و قويست * ثبات عقل و ره حجت و كمال هنر\r\nازآن‌جهت كه به پيكر تو را سجود برند * به هر دوعالم همراه جان سزد پيكر\r\nفرى ز نعل سمندت كه گاه تك شررش * در اوفتد به عدو چون به سندروس شرر\r\nدعاى صالح را ماند او كه آب حيات * بسان ناقه برون آرد از نهاد حجر\r\nبه بين سه ميخ به نعلش در ار نديدستى * به روى ماه نو اندر نشانده دو پيكر\r\nمخالف تو تو را با خود ار قياس كند * فراخ دريا داند همى چو تنگ شمر\r\nميان عنبر و خاكستر اندرون فرقست * اگرچه عنبر باشد به رنگ خاكستر\r\nزر و سرب دو گهر بود وانكه هر دو شناخت * ز زر كلاه شهان كرد و از سُرُب لنگر \r\n\r\nفى المدح\r\n بلى نعامه و طوطى دو طايرند وليك * غذاى اين شكر آمد غذاى آن اخگر\r\nاز آن دو عارض سوسن‌نماى لاله اثر * بنفشه‌وار فروبرده‌ام به زانو سر\r\nز فرقت رخ او بس‌كه خون همىبارم * بسان چشم حمامست چشم من به صور\r\nبنفشه رويم و سيمين سرشگ از آنكه بتم * ز سيم خام برآرد همى بنفشهء تر\r\nعدوى عنبر و خصم شمامه گشتم از آنك * شمامهء زنخش گرد گيرد از عنبر \r\n\r\n","description":"","footnote":"","page_name":" 507 ","page_number":581},
  {"content":"\r\n\r\n غلام آن لب چون گوهر بدخشانم * به دست صنع نهاده ورا سى و دو درر \r\n\r\nو له ايضا\r\n به وقت صبح يكى نامه‌يى نبشت بهار * به دست خويش به‌سوى بهار عنبربار\r\nبه جاى حرف و سطور در بياض او شنگرف * به جاى نظم و سخن در سواد او زنگار\r\nكه ما چو گوشهء چتر سيه براندازيم * بر آسمان كبود از ميان دريا بار\r\nخدنگ بارد ابر از مدار جوشن‌پوش * ز دامن زره زنگيان تيغ‌گذار\r\nز آب روشن سازيم بستر و بالين * ز خاك تيره برآريم لؤلؤ شهوار\r\nز عقد لؤلؤ طاوس پر كند شهپر * ز شاخ بسد طوطى برون كشد منقار\r\nبه راغ جامهء ششتر شود به از ششتر * به باغ مشك تتارى شود به از تاتار\r\nستاره‌بار و زمردفشان اگر خواهى * ستاره بارد شاخ و زمرد آرد بار\r\nز نيل و مشك بپيوند درع داودى * ز درّ و مينا بنماى تيغ گوهردار\r\nبه درع مشكين از هيچ خصم مستان زخم * به تيغ مينا با هيچ‌كس مكن پيكار \r\n\r\n","description":"","footnote":"","page_name":" 508 ","page_number":582},
  {"content":"\r\n\r\n\r\nدر مدح سلطان طغان شاه گويد\r\n ز موج دريا اين ابر آسمان آهنگ * كشيده رايت پروين‌نماى بر خرچنگ\r\nمشعبد آمد پروين او كه در دل كوه * به شكل مرد مشعبد همىنمايد رنگ\r\nسحاب گويى درّ منضدست به كيل * شمال گويى گوى مثلثست به تنگ\r\nشكفته شاخ سمن گرد بوستان گويى * همىبرآرد در ثمين سر از ارتنگ\r\nدهان ابر بهارى همىفشاند در * گلوى مرغ نگارين همىنوازد چنگ\r\nز شاخهاى سمن مرغكان شاخ‌پرست * به لحن باربدى بركشيده‌اند آهنگ\r\nچو ابر فندق سيمين در آبدان ريزد * برآرد از دل فيروزه شكل سيمين رنگ\r\nمشعبدست كه بر زرد مهره‌هاى رخام * به حقه‌هاى بلورين همىكند نيرنگ\r\nزمين ز باد صبا شد بهارخانهء چين * چمن ز شاخ سمن شد نگارخانهء گنگ\r\nشكفته لاله تو گويى همى كه عرضه كنند * به زير سايهء رايات سرخ لشكر زنگ\r\nبه زخم نازده برق از مسام سنگ سياه * همىفشاند خون چون سنان شاه به جنگ\r\nزرشك زين پلنگش ز چرخ بدر منير * سياه و زرد نمايد همى چو پشت پلنگ\r\nهلاك دشمن او را ز هند و از بلغار * شكنج و افعى رويد به جاى رمح و خدنگ\r\nايا ز گوشهء تاج تو چرخ برده علو * ايا ز پايهء تخت تو خاك برده درنگ\r\nتويى كه پيش تو شير ژيان چنان باشد * كه پيش شير ژيان دست‌بسته رو به لنگ\r\nخدنگ پرمكش اندر كمان كه گاه گشاد * زمين ندارد در خورد سير او فرسنگ\r\nچنان رود كه ز آسيب اصل خون‌آلود * كند كنارهء گردون چو نارگون نارنگ\r\nزمان‌زمان به فلك بر سهيل مرجان جرم * ز سير و از حركت پاك باز دارد چنگ\r\nمگر كه شاه ز بهر نگين خاتم خويش * به دست همت عالى به دو كند آهنگ\r\nاگرچه خاتم ملك سپهر صحن تو را * ستارهء فلكى به بود ز پارهء سنگ\r\nمكن شها كه گر او پايه‌يى به دست آرد * بر آفتاب كند پرده‌هاى گردون تنگ \r\n\r\n","description":"","footnote":"","page_name":" 509 ","page_number":583},
  {"content":"\r\n\r\n\r\nو له ايضا\r\n ز نور قبهء زرين آينه تمثال * زمين تفته فروپوشد آهنين سر بال\r\nفروغ چتر سپهرى به يك درخشيدن * به سنگ زلزله اندر زند به گاه زوال\r\nدرر چو لاله شود لعل در ميان صدف * چو آب موج زند سيم در مسام جبال\r\nز شاخ برگ گل مشكبوى پروين رنگ * به شكل پروين بر آسمان كشد اشكال\r\nز خويد سبز نگردد همى سرين گوزن * ز لاله سرخ نگردد همى سروى غزال\r\nطيورگاه پريدن ز تابش خورشيد * همىكنند به منقار آتش از پروبال\r\nز نور تابش خورشيد لعل‌فام شود * سروى آهوى دشتى چو آتشين خلخال\r\nچو گرم گردد آب از هواى آتش طبع * بشيزه نرم شود بر مسام ماهى وال\r\nگمان برى كه سموم كشنده هر ساعت * ز خشم شاه كند بر زمانه استعجال\r\nطغان شه ابن مؤيد كه خواندش گردون * خدايگان عجم شهريار نيك خصال\r\nهلال شكل ز نعل سمند او گيرد * از اين سبب ز كسوف ايمنست شكل هلال\r\nستاره لفظش خوانند و آسمان مركب * به گاه قول و معانى به وقت جنگ و جدال\r\nفروگرفتن و بيرون گذاشتن عجبست * ستاره از سر كلك آسمان به تاب دوال\r\nايا شهى كه به هنگام كين رسول اجل * ز خنجر تو برد روزنامهء آجال\r\nشدست قابض ارواح تيغ هندى تو * چنان كه نقش نگين تو مقصد آمال\r\nگر اژدها برود بر طريق لشكر تو * نهان كند ز نهيب تو مهره در دنبال\r\nبدانگهى كه چو شيران يلان آهن‌پوش * برون شوند خروشان همال پيش همال\r\nز بهر كين زره تنگ حلقه درپوشند * به جاى پوست در ارحام مادران اطفال\r\nهوا چو بيشهء الماس گردد از شمشير * زمين چو پيكر مفلوج گردد از زلزال\r\nچنان گريزد دشمن كه شير رايت او * ز هيبت تو نجنبد مگر به شكل شكال\r\nچو گرم گردد ز آشوب فتنه مركب تو * به جاى خوى ز مسامش برون جهد پروبال\r\nستاره در روش چرخ چون كند به خروش * زمين به تارك ماهى فروبرد به نعال\r\nمخالف تو اگر تير در كمان راند * چو خارپشت سر اندر كشد به تير نصال\r\nپس از نبرد تو مر كشتگان تيغ تو را * به جاى خون رود الماس‌ريزه از قيفال \r\n\r\n","description":"","footnote":"","page_name":" 510 ","page_number":584},
  {"content":"\r\n\r\n ز ضربت تو الف‌وار قد دشمن تو * دونيمه گردد و باز اوفتد به صورت دال\r\nپس از نبرد تو عمرى دراز بر شخ كوه * ز زخم تير تو بر موج خون روند ابدال\r\nبه روز حرب مجوف كنى ز يك فرسنگ * به نيزه در زره تنگ حلقه نقطهء خال\r\nهزار دريا در يك سخاوت تو ضمين * هزار گردون بر يك سخاوت تو عيال\r\nايا شهى كه ز عدل تو شير شادروان * ز دست خويش به دندان برون كشد چنگال\r\nاگر به دولت خسرو همى پديد آيد * ز طبع عنصرى آن نظمهاى سحر مثال\r\nبه مدحت تو سخنهاى چابك انديشم * نه طبع ايشان زر بود و آن من صلصال\r\nز بحر خاطرم ار ابر قطره برگيرد * به جاى گل سر طوطى برون دمد ز نهال\r\nجهان پير چو من يك جوان برون ناورد * بلندهمت و بسيارفضل و اندك‌سال\r\nزمرد و كيهء سبز هر دو يكرنگند * وليك ازين به نگين‌دان كشند از آن به جوال \r\n\r\nدر مدح سلطان گويد\r\n ازهرى گر سوى زنگان شوى اى باد شمال * بازگويى زهرى پيش ملك صورت حال\r\nگويى آن شهر كجا چشم و دل بخت به دو * شادمان بودى چون مرد سخى گاه نوال\r\nآتش هيبت تو تا زهرى دور شدست * بندگان تو چنانند كه بر آتش نال\r\nبىتو امروز همى نوحه كند بخت به دو * هم بدان‌سان كه عرب نوحه كند بر اطلال\r\nخون به قيفال در از بيم بيفسرد وليك * بزد ايام ز مژگان يكايك قيفال\r\nنه به طبع اندر شادى نه به مغز اندر هوش * نه به شخص اندر كسوت نه به دست اندر مال \r\n\r\n","description":"","footnote":"","page_name":" 511 ","page_number":585},
  {"content":"\r\n\r\n در حريم تو اگر نقش شود صورت شير * بند پولاد شود پنجهء او را دنبال\r\nآب سيل ارچه كند قوت و با سهم بود * تا نياسايد جايى نشود آب زلال\r\nشاخ باريك جداگانه درختى نشود * تا نبرندش و جايى ننشانند نهال\r\nمشترى را كه همه سعد جهانست ازو * هم تغير رسد از جرم سپهر و اشكال\r\nگاه مسعود بود ذات وى از سعد شرف * گاه منحوس بود جرم وى از نحس و بال\r\nبيم و آمال شها در عقب يكدگرند * گه ز آمال رود بيم و گه از بيم آمال\r\nآدمى گرچه ز چنگال هزبرست به بيم * هم به زر گيرد و تعويذ كند آن چنگال\r\nصوف مصرى و جوال ارچه ز پشمند به اصل * صوف مصرى نبود گاه بها همچو جوال\r\nاندر آن وقت كه قتال زند نعرهء جنگ * تيغ بىبازوى قتال درآيد به قتال\r\nانجم از چرخ درآرند دليران به كمند * گرد بر چرخ فشانند ستوران به نعال\r\nتيغ خونريز ز بس رخنه شود سيمين‌سين * رمح خونخوار ز بس رنجه شود زرين دال\r\nسله گردد ميدان و در او مار كمند * بيشه گردد خفقان و در او شير غزال \r\n\r\n","description":"","footnote":"","page_name":" 512 ","page_number":586},
  {"content":"\r\n\r\n اسب كشتى بود و حملهء او قوت موج * دشت دريا بود و تيغ در او ماهى وال\r\nسهم يك حرف ز رزم تو قوىتر ز بحور * وزن يك نقطه ز حلم تو گران‌تر ز جبال \r\n\r\nو له ايضا\r\n ايا به جود و به آزادگى به دهر مثل * جهان به كلك تو و كف تو فگنده امل\r\nچگونه رنجه نباشم ز رنج تو كه مرا * ز نعمت تو بود مغز استخوان به مثل\r\nاگر ز فكرت تو دوش خواب خوش كردم * چو من رهى چو پرستندگان لات و هبل\r\nو گر خلاص تو امروز ديرتر گشتى * به جان بنده غم آورده بد پيام اجل\r\nخداى عز و جل فضل كرد با من و تو * به شكر كوش به پيش خداى عز و جل \r\n\r\nو له ايضا\r\n بر آن صحيفهء سيمين مساى مشك مقيم * كه رنگ مشك بماند بر آن صحيفهء سيم\r\nمكن ستيزه اگر چند خوب‌رويان را * ستيزه كردن بيهوده عادتيست قديم\r\nيقين شناس كه با خط مقاومت نكند * رخى چو ماه تمام و تنى چو ماهى شيم\r\nزوال ملكت خوبان خطست و ملك تو را * زوال تنگ درآمد به بيم باش به بيم\r\nبسى نماند كه بيرون كند ز سوسن سر * بنفشهء طبرى زير آن دو زلف چو جيم\r\nچنان شوى كه كس از دوستانت نستاند * اگر تو مزد كنى بوسه زان دهان چو ميم\r\nاگرچه نيست چو رخسار و قد و دندانت * مه دوهفته و سرو سهى و درّ يتيم\r\nكلاه كبر فرونه كه خوب‌رويان را * به هم سياه شود بخت و عارضين و گليم\r\nعماد ملك ابو القاسم احمد بن قوام * كه قيمتى بر او حكمتست و مرد حكيم\r\nچنان گريزد بخل از صرير خامهء او * كه از بلارك الماس چهره ديو رجيم\r\nدر آفرينش شش چيز باكمال از خلق * تمام هديه جز او را نداد رب رحيم\r\nزبان جارى و وجه مليح و قدر بلند * كف گشاده وراى متين و طبع كريم \r\n\r\n","description":"","footnote":"","page_name":" 513 ","page_number":587},
  {"content":"\r\n\r\n رضيع دشمن او را خداى عز و جل * به جاى شير ز پستان دهد شراب حميم\r\nز ظالمان بدهد داد خلق و بستاند * كه ظالم آتش سوزان فروبرد چو ظليم\r\nچو او به تير و به تدبير پيشكار شود * مقاومت نكنندش سپاه هفت اقليم \r\n\r\nو له ايضا\r\n همى پيش چشم من آيد كه گيتى * بگيرى به خنجر سپارى به خاتم\r\nبرمح چو افعى كنى دشمنان را * رگ و پى در اندام افعى و ارقم\r\nدم ناى رويين تو چون برآيد * بدانديش را برنيايد دگر دم\r\nوزان هندوى تيغ زهرآب‌خورده * چو يخ بفسرد در عروق عدو دم\r\nتو آن شهريارى كه از تيغ و تيرت * فروشد برآوردهء زال رستم \r\n\r\nدر صفت باغ سلطان طغان شاه بن مؤيد سلجوقى گويد\r\n گويى كه ماه و مشترى از جرم آسمان * تحويل كرده‌اند به باغ خدايگان\r\nوز ماه و مشترى ستد آن خاك پرنگار * نورى عجيب صورت و شكلى بديع‌سان\r\nنىنى كه ماه و مشترى از وى ربوده‌اند * در روشنى فزونى و در نيكويى توان\r\nگويى كه بوستان بهشتست بر زمين * رضوان به ماه و مشترى آگنده بوستان\r\nمرجان عود سوز در او شاخ نسترن * ميناى مشك‌ساى در او برگ ضيمران\r\nباد اندرو وزيده ز پهناى آسگون * ابر اندرو گذشته ز بالاى قيروان\r\nدر دست باد عنبر ناياب بىقياس * در چشم ابر لؤلؤ شهوار بيكران\r\nنسرين و ارغوان ز سرلشكر سمن * بر آسمان كشيده علمهاى پرنيان\r\nو آن آب نيلگون معكن گمان برى * ماليده قرطه‌ايست ز فيروزه بهرمان\r\nگويى كه باد سودهء سوهان آژده * گاهى زند به صيقل و گاهى زند بسان\r\nاز دانش وز جان اثرى نه درو ولى * از نيكويى چو دانش و از روشنى چو جان\r\nو آن قصر كوه‌پيكر انجم‌لقا درو * پهناى خاك دارد و بالاى آسمان\r\nز آسيب چنبر فلك اندر فراز او * بر كنگره خميده رود مرد پاسبان \r\n\r\n","description":"","footnote":"","page_name":" 514 ","page_number":588},
  {"content":"\r\n\r\n از صحن باغ كنگرهء او چو بنگرى * زان هريكى خيال خيالى كند عيان\r\nگويى كه خورد بچهء سيمرغ بىعدد * بركرده‌اند تيزى منقار از آشيان\r\nوان گوشهء مزمل زرين شگفت‌زاى * آبى بروشنى چو روان اندرو روان\r\nپيروزه همچو سيم كشيده فرورود * ز آن گوشهء مزمل زرين به آبدان\r\nگويى ز زر پخته همى پوست بفگند * ثعبان سيم‌پيكر پيروزه‌استخوان\r\nآبى بر اين نشان و بنايى بر اين نسق * پاكيزه‌تر ز كوثر و خرم‌تر از جنان\r\nجمشيدوار شاه نشسته ميان باغ * بربسته آدمى و پرى پيش او ميان\r\nبر كف نهاده لعل ميى كز فروغ او * انديشه لاله‌زار شود ديده گلستان\r\nگر بگذرد پرى به شب اندر شعاع او * از چشم آدمى نتواند شدن نهان\r\nساقى ز عكس نورش گويى سياوشست * آتش پناه ساخته از بهر امتحان\r\nخوشبوىتر ز عنبر و رنگين‌تر از عقيق * روشن‌تر از ستاره و صافىتر از روان\r\nجامى چو بحر ژرف كز و نگذرد همى * عنقا به زخم شهپر و كشتى به بادبان\r\nاى سرورى كه نام تو را بندگى كند * از حد روم قيصر و در مرز ترك خان\r\nروزى كه آب و آتش بارد ز تيغ تو * اين لاله قطره گردد و آن ارغوان دخان\r\nشنگرف بارد از دل زنگار خورده تيغ * بيجاده ريزد از سر پيروزه‌گون سنان\r\nاز باد زخم ژاله زند تيغ هندوى * بر درع لاله كارد و بر جوشن ارغوان\r\nاز هيبت استخوان مبارز چنان شود * كز خوردنش هماى كند قصد زعفران\r\nدشمن چو بحر آتش بيند جهان ز تو * در موج او نهنگ دليران جان ستان\r\nبيرون فگنده نيزهء خطى به روى دست * وندر كشيده توسن ختلى به زير ران\r\nپيدا شود ز چهرهء دشمن به چند ميل * در گوهر بلارك تو گنج شايگان\r\nپيكان به قبضه سركشد از بهر جنگ تو * وز سوى زه خدنگ برون پرّد از كمان\r\nرمح تو را يقين خليلست روز جنگ * كز آتش سنان تو نايد بر او زيان\r\nگر گوهرى ز چشمهء تيغ تو بركشند * صد جان زنگ خورده برون آيد از ميان \r\n\r\n","description":"","footnote":"","page_name":" 515 ","page_number":589},
  {"content":"\r\n\r\n\r\nدر مدح سلطان طغان شاه گويد\r\n آسمان‌گون قرطه پوشيد آن چو ماه آسمان * مهر چهر آمد به نزد بنده روز مهرگان\r\nخواب چشم نرگسينش در سحر سحرآزماى * تاب زلف عنبرينش بر سمن سنبل‌فشان\r\nچون لب‌ودندان او بود اشك چشم من درست * ناردان بر روى لؤلؤ لؤلؤ اندر ناردان\r\nتا نمود آن ناردان و ناردان از روى و لب * چشم من چون ناردان شد جان من چون ناردان\r\nچون مرا دلتنگ ديد آن دل‌ستان خنديد و گفت * دل چه دارى تنگ چون پيش تو باشد دل‌ستان\r\nبنگر اين ابر گران يازان به گردون بر سبك * در چنين روزى سبكتر باده‌يى بايد گران\r\nبزم كيكاووس را آراى و در وى برفروز * آنچه سوگند سياوش را به دو بود امتحان\r\nگوهرى كز تف او در ژرفى دريا صدف * سرخ چون مرجان كند درّ سپيد اندر دهان\r\nبرگ او بر خاك‌ريزان چون بلورين ياسمين * شاخ او بر باديازان چون عقيقين خيزران\r\nاز بلورين ياسمينش خاك چون سيمين سپر * از عقيقين خيزرانش باد چون زرين سنان\r\nبوستانى را همىماند كه عودش ماه دى * ارغوانى تازه نونو بشكفاند هر زمان\r\nچون نمود او ارغوان از عود بىشك پيش تو * گوهرى بايد به بوى عود و رنگ ارغوان \r\n\r\n","description":"","footnote":"","page_name":" 516 ","page_number":590},
  {"content":"\r\n\r\n چهرهء دلبر چو اندر عكس او پيدا شود * راست پندارى پرى در شاخ مرجان شد نهان\r\nجام مرواريد همچون كان ياقوتست ازو * گر چو اصل او زمردگون برون آيد ز كان\r\nنيست ماه و مهر و مشك و بان و زوريابى همى * رنگ ماه و نور مهر و طبع مشك و بوى بان\r\nماه را و مهر را و مشك را هرگز كه ديد * تاك و خم و ساغر او را برج و ناف و آسمان\r\nدر خزان بنگر به باغ ژرف و ژرف اندر نگر * از تماشاگاه نقش بوستان اندر خزان\r\nتا ببينى از زمردهاى نوروزى كنون * گشته هريك تختهء زر عيار از وى عيان\r\nزعفران‌رنگست و كاغذ پوشش او زيراكه هست * برگ رز چون كاغذى كو را زنى در زعفران\r\nشكل پروينست يا نار كفيده بر درخت * رنگ گردونست يا آب روان در آبدان\r\nجاىجاى ابر سفيد اندر هوا بين خوردخورد * همچو بچگان حواصل بر سر دريا روان\r\nراست پندارى نعايم بر سر شاخ درخت * بيضهء سيمين نهادست از بر سبز آشيان\r\nچون بلورين حقه‌هاى حقه‌بازان جفت‌جفت * برنهاده لب‌به‌لب پر كرده از لؤلؤ ميان\r\nبىگمان گويى كمان كردار شاخ چفته‌پشت * خورد پيكانهاى مينا رنگ زد بر ضيمران \r\n\r\n","description":"","footnote":"","page_name":" 517 ","page_number":591},
  {"content":"\r\n\r\n طوطيان دارد زمردگون زبان بر شاخ خويش * كرده از شاخش برون هريك زمردگون زبان\r\nتا بسان بندگان هريك به شرط بندگى * تهنيت گويند خسرو را به جشن مهرگان \r\n\r\nدر تهنيت جشن مهرگان و صفت شراب\r\n شهريارى كز ثبات عدل او در بيشه غرم * چون بخسبد سر نهد بر پنجهء شير ژيان\r\nملحم دينارگون پوشيد باغ مشك‌بو * زان سپس كش فرش و كسوت حله بود و پرنيان\r\nبرگ چون دينار زراندود شد بر شاخسار * آب چون سوهان سيم‌اندوز شد در آبدان\r\nتا چو سرما خورده مردم زرد و لرزان شد درخت * همچو كانون پراخگر گشت نار از ناردان\r\nبوستان افروز بنگر رسته تا شاه‌اسپرم * گر نديدستى خط قوس قزح بر آسمان\r\nسبز دريايى نمايد روى او پرموج نرم * چون ز آسيب صبا در جنبش آيد ضيمران\r\nراست گويى چون فرود آيد ز تيغ كوه ميغ * كز هوا عنقا فرود آيد همى بر آشيان\r\nزان شرابى خورد بايد جرم او ياقوت رنگ * كز فروغش سيمگون ساغر شود ياقوت‌سان\r\nز آبگينه عكس او چون نور بر دست افگند * دست بيرون كرد پندارى كليم از بادبان \r\n\r\n","description":"","footnote":"","page_name":" 518 ","page_number":592},
  {"content":"\r\n\r\n وز صراحى چون به جام اندر شود گويى مگر * در بلورين‌پيكرى كردند ياقوتين روان \r\n\r\nذكر مراجعت سلطان از لشكرگاه\r\n طبع ازو پرآفتاب و جام ازو پرمشترى * چشم ازو پردرّ و لعل و مغز ازو پرمشك و بان\r\nدر سپهر حضرت آمد كامجوى و كامران * از شكار خسروى آن آفتاب خسروان\r\nخون و آتش در بلارك زهر و باد اندر خدنگ * كوه و گردون در جنيبت ابر و دريا در بنان\r\nبر سپهر كوه‌پيكر هر سويى پركنده بود * لالهء شمشادپوش و گلبن پروين‌نشان\r\nجعدشان بر سوسن سيمين فگنده عود تر * زلفشان بر لالهء رنگين شكسته ضيمران\r\nچنگ باز اندر هوا و شاخ رنگ اندر زمين * اين ملحق آن مجعد اين ز مشك آن زعفران\r\nبر زمين چشم گوزنان راست گويى صف زدند * اختران جزع‌پيكر در عقيقين آسمان\r\nروى آهو پيكر پروين نمودى در زمين * وز هلال منخسف بر پيكر پروين‌نشان\r\nسايهء شبديز او بر هر زمينى كاوفتاد * صورتى شد باركاب و پيكرى شد باعنان\r\nتا بديدم تيغ و تيرت را يقين كردم درست * كافت از بلغار خيزد فتنه از هندوستان \r\n\r\n","description":"","footnote":"","page_name":" 519 ","page_number":593},
  {"content":"\r\n\r\n سنگ و آهن را بدوزى چون بيندازى خدنگ * چرخ و دريا را بسوزى چون بجنبانى سنان\r\nكان بيجادست تيغت در لباس لاجورد * صد هزاران چشمهء سيماب در اجزاى آن\r\nآب و آتش را تو پندارى مركب كرده‌اند * آب ياقوتى سرشگ و آتش مرجان دخان \r\n\r\nو له ايضا\r\n به مژده خواستن آن نور چشم و راحت جان * بر من آيد پروين‌نماى و ماه‌نشان\r\nنهفته انجم او در عقيق عنبر بيز * شكفته سنبل او بر سهيل مشك‌فشان\r\nدرست گفتى بر مه بنفشه كاشت همى * شكسته سنبل آن آفتاب تركستان\r\nلب و ميانش گفتى شهاب بود و سهيل * يكى ز رنگ چنين و يكى ز شكل چنان\r\nشهاب ديدى جو ز ابر آن شهاب پديد * سهيل ديدى پروين در آن سهيل نهان\r\nنهفته لالهء رنگين او به تاب كمند * نموده نرگس مشكين او به زخم كمان\r\nيكى ز مشك و ز عنبر يكى ز شيز و شبه * يكى ز سوسن و نسرين يكى ز سنبل و بان\r\nپديد كرد ثريا و ماه چون بنمود * سمن ز سنبل سيراب و لؤلؤ از مرجان \r\n\r\n","description":"","footnote":"","page_name":" 520 ","page_number":594},
  {"content":"\r\n\r\n چه گفت گفت كه گر رامش دل تو منم * به رامش دل خود جان بيار و مژده ستان \r\n\r\nدر مدح حكيم سيد ابو القاسم سرخسى\r\n ز تاب حلقهء پرتاب بر سهيل يمن * هزار حلقه شكست آن نگار عهدشكن\r\nگهى ز نافهء مشك‌ست ماه را زنجير * گهى ز برگ بنفشه‌ست لاله را خرمن\r\nمرا ز آتش ياقوت عارض و لب او * شدست جزع به آب فسرده آبستن\r\nبه‌رغم خسته دلم يك‌زمان جدا نشود * دهان او ز سر زلف و زلف او ز دهن\r\nز رشگ هر دو همى جان و دل براندازم * اگرچه عاشق اين هر دوام به جان و به تن\r\nبهار نقش سپهر جمال او دارد * شبى ز خوشهء سنبل مهى ز برگ سمن\r\nمهى به زير شبى مشكبوى و نورافزا * شبى به گرد مهى سيم‌رنگ [ و 
  ] سايه‌فكن\r\nخيال روى وى اندر بهار ديده مرا * بتى شدست كه جانست پيش او چو شمن\r\nز بس‌كه خون بزدايم به ناخن از مژگان * ز روى ناخن من بردمد همى روين\r\nچيز تو را از چهار چيز آمد * كه هست هريك از آن نادر زمين و زمن \r\n\r\n","description":"","footnote":"","page_name":" 521 ","page_number":595},
  {"content":"\r\n\r\n ز عقد لؤلؤ دندان ز برگ لاله‌رخان * ز شاخ سنبل گيسو ز صاف نقره ذقن\r\nمرا ز سنبل تو نال گشت سرو سهى * مرا ز لالهء تو شنبليد شد سوسن\r\nمرا ز لؤلؤ تو جزع گشت مرواريد * مرا ز نقرهء تو گشت زر سبيكهء تن\r\nدريغ كز سخن دل‌فريب رنگينت * نخست روز به بدعهديت نبردم ظن\r\nاگر تو تير جفا را دلم نشانه كنى * به جان خواجهء فاضل نگويمت كه مزن\r\nحكيم سيد ابو القاسم آنكه شهر سرخس * ز قدر او به فلك بر همىكند مسكن\r\nاگر غرايب عقلى ز زخم فكرت او * به گرد پيكر خود پرده بندد از جوشن\r\nخدنگ فكرت او پيكر غرايب را * كند به تيزى پيكان به شكل پرويزن\r\nكه گفت دانهء ياقوت زير آتش تيز * خنك بود چو هوا روز برف در بهمن\r\nاگر به آتش طبع تو برنهى ياقوت * ز تفتگى ز مسامش برون جهد روغن\r\nز ذل خويش شود رسته خصمت از خوارى * ز بىتنى نتوان بست ذره را بر سن\r\nبه زير خاك درون شاخ زعفران گردد * ز بهر عشرت تو مار قيرگون گردن \r\n\r\n","description":"","footnote":"","page_name":" 522 ","page_number":596},
  {"content":"\r\n\r\n اگرچه مايهء اهريمنست كفر و نفاق * به نور راى تو دين‌دار گردد اهريمن \r\n\r\nدر مدح ميران شاه گويد\r\n بهار تازه ز سر تازه كرد لاله‌ستان * به رنگ لاله مى از يار لاله‌روى ستان\r\nجهان جوان شد و ما همچو او جوانانيم * مى جوان به جوان ده درين بهار جوان\r\nمرا شراب گران ده كه عاقبت مستيست * اگر شراب سبك نوشم ار شراب گران\r\nز شاخ سوده همى سر برون كند مينا * ز سنگ خاره همى سر برون كند مرجان\r\nپر از سنان كبودست حوض نيلوفر * پر از طرادهء لعلست روى لاله‌ستان\r\nز بس‌كه گور كنون برگ بيد و لاله چرد * زمردين و عقيقين كند لب‌ودندان\r\nهمىبخندد نونو به سبزه بر لاله * همىبگريد خوش‌خوش به لاله بر باران\r\nگل از نسيم صبا پر ز گل كند دامن * گل از سرشگ هوا پرگلاب ناب دهان\r\nبسان غاليه‌دانيست لاله ياقوتين * نشان غاليه اندر ميان غاليه‌دان\r\nز بس‌كه رنگ به كهسار برگ لاله چرد * چو برگ لاله كند رنگ شير در پستان\r\nمكللست و منقش چمن به در و عقيق * معطرست و منجر هوا به مشك و به بان\r\nسياه ميغ زمان تا زمان ببارد تند * كند حكايت هر ساعتى ز صد طوفان\r\nگمان برى كه مر او را ز جود بهره دهد * كف امير عجم شهريار در افشان\r\nابو المظفر ميران شه آنكه همت او * همى كواژه زند بر بلندى كيوان\r\nهزار كار به كردار تير راست شود * هرآنگهى كه ز شصت تو خم گرفت كمان\r\nاگر بكوشد با خنجرت پلنگ دژم * و گر ببيند پيكان تو هزبر ژيان\r\nپلنگ خون نشناسد برگ دراز خنجر * هزبر پى نشناسد به تن دراز پيكان \r\n\r\nدر مدح سلطان طغان شاه گويد\r\n بگداخت آبگينهء شامى در آبدان * وز آب چشم ابر بخنديد بوستان\r\nبا چشم پرسرشگ سر اندر جهان نهاد * ابرى به رنگ قير ز درياى قيروان \r\n\r\n","description":"","footnote":"","page_name":" 523 ","page_number":597},
  {"content":"\r\n\r\n ازبس‌كه بر بهشت فزونيست باغ را * رضوان همى حسد برد اكنون به باغبان\r\nدشت از حرير سبز بپوشيد قرطه‌يى * پرعنبر آستينش و پرمشك بادبان\r\nاز پر طوطى و دم طاوس كرده‌اند * آهو و عندليب چراگاه و آشيان\r\nبر هر زمين كه آهو از آن گام برگرفت * در حين به روى شكل دو بادام شد عيان\r\nاندر هوا قطار خروشان كلنگ بين * چون بر طريق تنگ يكى گشن كاروان\r\nزين قيمتى بهار عزيز از چهار چيز * يا بى چهار چيز همى خوار و رايگان\r\nبا كوه عقد گوهر و با ابر درج در * با باد مشك اذفر و با خاك مهربان\r\nميناى بصريست همانا نه مرغزار * لعل بدخشيست همانا نه ارغوان\r\nاز لاله كوه گشت پر از لعل ششترى * وز خويد گشت دشت پر از سبز پرنيان\r\nاز برگ سبزه دشت بپوشيد پيرهن * وز ميغ تيره كوه برافگند طيلسان\r\nازبس بنفشه چون كف نيلست جويبار * وزبس شكوفه چون تل سيمست آبدان\r\nپر در و مشك لالهء سيراب را دهن * گويى به مدح شاه گشايد همى دهان\r\nروزى كجا ز كوه گران‌تر شود ركاب * وز جستن شمال سبك‌تر شود عنان\r\nزخم زره سياه كند روى رزمجوى * بار سلاح چفته كند پشت رزم‌ران\r\nاز گرد رزم ديدهء خورشيد پرغبار * وز زخم كوس تارك مريخ پرفغان\r\nلرزان چو دست مردم مفلوج بر ستور * مردان كار ديده و گردان كاردان\r\nنار كفيده گشته سر سروران به تيغ * زان نار سنگريزه ميدان چو ناردان\r\nدر تيغ عكس چهرهء بددل گمان برى * كابستنست تيغ يمانى به زعفران \r\n\r\nو له ايضا\r\n سنبل و سوسن نمود از زلف و عارض يار من * سنبلى بس بابلا و سوسنى بس بافتن\r\nسوسن از سيم سپيد و سنبل از مشك سياه * در سپيدى صد ملاحت در سياهى صد شكن \r\n\r\n","description":"","footnote":"","page_name":" 524 ","page_number":598},
  {"content":"\r\n\r\n نور و زيب از قد و روى او همىگيرند وام * جرم ماه اندر سپهر و شاخ سرو اندر چمن\r\nنارون كردار قدست آن به لب چون ناردان * ناردان بارد سرشكم در فراق نارون\r\nمشك تبت با بلور شامى آميزد همى * زلف سنبل بوى تو در گرد سيمين‌گون ذقن\r\nگر سهيل آمد به نور آن عارض پرنور تو * چون كند انجم دو چشم من بدان انجم پرن\r\nدر سهيل اى بت كسى در قوس و در عقرب نديد * چون كند در قوس و در عقرب سهيل تو وطن\r\nبارم از جزع يمن بىتو سهيل اندر فراق * راست پندارى كه در جزع يمن دارم يمن\r\nاز ميان جوزا نمايى چونكه بربندى كمر * وز دهان پروين‌نمايى چونكه بگشايى دهن \r\n\r\nدر مدح شرف الدوله\r\n رخسار و قد و زلف و بناگوش يار من * ماهست بر صنوبر و مشكست بر سمن\r\nبا ماه و با صنوبر او نور و راستى * اندر سمن طراوت و مر مشك را شكن\r\nاين هر چهار فتنهء اين ديده و دلند * بر هر چهار من بدل و ديده مفتتن\r\nقدم بنفشه‌وار شد و رخ بنفشه‌فام * زان تودهء بنفشهء او بر دو نسترن\r\nمشك ختن بنفشهء او را سزد رهى * نقش ختا دو نسترنش را سزد شمن\r\nدر نازكى و كوچكى اندر جهان كه ديد * نازك‌تر از ميانش و كوچكتر از دهن\r\nصافى و دوربين دل‌وجانيست مر مرا * هر دو به دست مهر شد و مدح مرتهن\r\nمهرنگار ياسمن‌اندام ماه‌روى * مدح سديد دين شرف الدوله بوالحسن\r\nاى مدحت مجرد تو جلوهء لغات * وى سيرت مهذب تو تحفهء فطن \r\n\r\n","description":"","footnote":"","page_name":" 525 ","page_number":599},
  {"content":"\r\n\r\n شاداب بوستان بهارست سيرتت * وندر وى از فنون بزرگى بسى فنن\r\nاز قدر و روشنى چمنش جفت آسمان * گلهاى او چو ماه و چو خورشيد در چمن\r\nاز نظم شاعران و ز الفاظ فاضلان * آواز عندليبش و دستان چنگ‌زن\r\nهرگز دو چيز جفت نگردند با دو چيز * با دشمنانت شادى و با دوستان حزن\r\nدر مدح ناكسان نكنم كهنه تن به شعر * زان باك نايدم كه بود كهنه پيرهن \r\n\r\nدر صفت شير كشتن سلطان\r\n دوش تا روز فراخ آن صنم تنگ‌دهان * لب چون لاله همىداشت ز مى لاله‌ستان\r\nنافه‌ها داشت ازو خانه پر از مشك سياه * باغها داشت ازو ديده پر از سرو روان\r\nرخ او لاله‌ستان بود و سر زلفك او * زنگيان داشت ستان خفته بر آن لاله‌ستان\r\nگاه پيوسته همىگفت غزلهاى سبك * گاه آهسته همىخورد قدحهاى گران\r\nدهن كوچك او ديدم هنگام سخن * كز ظريفى دل من غاليه‌دان كرد كمان\r\nگفتم اين غاليه‌دان چيست بخنديد بتم * كه همى غاليه‌دان با زندانى ز دهان\r\nمير ميرانشه قاورد كه از نسبت او * پادشاهان زمينند بزرگان زمان\r\nبا وفاتش مدد اندر مدد آيد نصرت * با خلافش قدم اندر قدم آيد خذلان\r\nهم بر جودش يك قطره نيايد قلزم * هم بر حلمش يك‌ذره نسنجد شهلان \r\n\r\n","description":"","footnote":"","page_name":" 526 ","page_number":600},
  {"content":"\r\n\r\n نامدارست چو در بزم بخواهد ساغر * بىمحاباست چو در رزم بپوشد خفتان\r\nكشتن خوك ز بيژن بشنيدى به خبر * كشتن شير من از شاه بديدم به عيان\r\nبامدادى ز پى صيد برون رفت به دشت * با مى و مطرب و نابرده به پرخاش گمان\r\nمى همىخورد به شادى كه بيامد دوسه تن * از يكى بيشه و از شير بدادند نشان\r\nشه سوى شير بپيچيد و برون آمد شير * سر به هامون زده از بيشه خروشان و دمان\r\nاز بلندى و ز پهنى و بزرگى كه نمود * راست گفتى كه نه شيريست هيو نيست كلان\r\nراست چون پنجهء قصاب پر از خون دستش * پنج قلاب ورا در سر هر پنجه نهان\r\nراست گفتى كه ز پولاد بد او را چنگال * راست گفتى كه ز الماس بد او را دندان\r\nمرد هر سوى پراگند و برآمد به سپهر * از دليران شغب نعره و از شير فغان\r\nتير بگزيد و بپيوست و كمان بركشيد * شاه چون شير سوى شير بپيچيد عنان\r\nشير اگر چند همى سخت بكوشيد ولى * خوردن زخم همان بود و شدن سست همان\r\nبر سر دست فروخفت زمانى كه مگر * گردد آسوده و باز آيد و سازد جولان \r\n\r\n","description":"","footnote":"","page_name":" 527 ","page_number":601},
  {"content":"\r\n\r\n بيلكى شاه برآورد و بپيوست و بزد * در بن گوشش و بر جاى بيفگند ستان \r\n\r\nدر مدح وجيه الدوله ابو عاصم\r\n مرا درين تن و اين ديدهء چو لاله‌ستان * همىفزايد نور و همىفروزد جان\r\nدرين فروختن جان و اين فزايش نور * نداد بهره از آن چهره جز مرا يزدان\r\nاگر به چشم كسان دلرباى من نه نكوست * سپاس از آنكه نكوى منست و زشت كسان\r\nز گرگ چون رمه ايمن بود چنان نبود * كه در فراغ تن‌آسان بود هميشه شبان\r\nمن آن كسم كه مرا در خيال چهرهء او * نگارخانه شود خانه پرمى و ريحان\r\nبزرگ بار خدايى كه شكل يك صورت * مرا نمود چنين و تو را نمود چنان\r\nمرا روان و زبانى ز كردگار عطاست * به مهر و مدح همىپرورم روان و زبان\r\nروان به مهر نگارى كه اوست فخر زمين * زبان به مدح بزرگى كه اوست فخر زمان\r\nوجيه دولت ابو عاصم آنكه عصمت او * همى حصار كند بر حريم او سبحان \r\n\r\nو له ايضا\r\n مگر كه زهره و ماهست روى آن دلخواه * كه با سعادت زهره‌ست با طراوت ماه\r\nسعادتى كه همى در روان گشايد طبع * طراوتى كه همى بر خرد ببندد راه\r\nاگرچه در نسب آدم آفتاب نبود * تو آفتابى و هست آسمان تو را خرگاه\r\nبه شكل مار و به رنگ زمردست يقين * سياه زلف و خط سبزت اى بت دلخواه\r\nچرا نهاده دو مار تو بر زمرد سر * گر از زمرد گردد دو چشم مار تباه\r\nگر آفتاب بر او جست عارض تو بتا * چرا دو زلف تو به روى دو شب نمود سياه\r\nشگفت نيست گر آن زلفك تو كوتاهست * كه آفتاب در اوج تو كرد شب كوتاه\r\nشفاه هيچ نگارى شفاى كشته نداد * تو كشتگان هوا را شفا دهى به شفاه\r\nيقين كه تاج بتان خواندت اگر بيند * ابو المظفر يونس نصير ملكت شاه\r\nخدايگانى كز تيغ و كلك و ملكت اوست * كمال قدرت و تأييد عقل و پايهء جاه \r\n\r\n","description":"","footnote":"","page_name":" 528 ","page_number":602},
  {"content":"\r\n\r\n همىبخواند با نور راى او مكفوف * به شب نگار نگين خماهن اندر چاه\r\nنه انجمست و چو انجم جداست از تغيير * نه ايزدست و چو ايزد بريست از اشباه\r\nعصاى موسى از خاره گر مياه گشاد * بفر دست تو ز آهن شود گشوده مياه\r\nبدانگهى كه ز زخم سنان و زخم تبر * ز پشت مازهء گردون گريز يابد باه\r\nبر آسمان ز بسى گرد و خون ستارهء حوت * ز بيم تيغ به دريا دراوفتد به شناه\r\nمخالفان چو ببينند مر تو را گه جنگ * ز روى آهن پوشى همى قبا و كلاه\r\nسياه رو به گردد شها ز هيبت تو * سياه شير علاماتشان ميان سپاه\r\nوزان به‌سوى علاماتشان شتاب كنى * كه بس شكارى نيكو بود سيه‌روباه روباه\r\nز بس‌كه از تن بدخواه بگسلانى سر * به زخم تيغ تو اى شهريار ملك‌پناه\r\nگمان برى كه دليران رزم قارونند * به خاك در شده تا خلق روز معركه‌گاه \r\n\r\nو له ايضا\r\n چو كوس عيد ز درگه بكوفتند به گاه * بگاه رفت به عيد آن نگار زى درگاه\r\nبه شاخ سوسن آزاده برفگنده قبا * به برگ سنبل خوشبوى برنهاده كلاه\r\nبه هر زمين كه برافگند سايهء رخ و زلف * گل سپيد بر او توده گشت و مشك سياه\r\nز روى و قدش بىسر و ماه شد پيدا * به جوشن اندر سرو و به عيبه اندر ماه\r\nاگر نظاره جهان بر سپاه و عيد شوند * نظاره بود بدان ماهروى عيد و سپاه\r\nبه بوى زلفش بر باد بيضهء عنبر * ز نقش رويش بر خاك رزمهء ديباه\r\nز عشق آن بر چون نقره كرد اشك مرا * روان و سرخ به مانند نقره اندر كاه\r\nبه جاى ديده به سر در بنفشه و گل يافت * هرآن كسى كه بر آن زلف و روى كرد نگاه\r\nز روشنى رخ او گفتيى مثال گرفت * ز راى روشن خواجه عميد ملك‌پناه\r\nز بس‌كه عفو تو پيش گناهكار شود * گناهكار بنازد همى به جرم و گناه\r\nمياه تا به صفات كفت نشد موصوف * حيات جانوران را سبب نگشت مياه\r\nگر از امان تو روباه بهره دريابد * به كام شير درون بچه پرورد روباه\r\nبه عكس آتش تيغت ز بيم بگريزد * بسان زيبق از اصلاب دشمنان توباه \r\n\r\n","description":"","footnote":"","page_name":" 529 ","page_number":603},
  {"content":"\r\n\r\n اگر درخش بهارى ز تيغ تو جهدى * ز خاك گوهر و الماس رويدى نه گياه\r\nهمىنمايد با عمر و قدر و دانش تو * عقول پست و سخن اندك و امل كوتاه\r\nمخالف تو تو را با خود ار قياس كند * به كف نيارد برهان برين قياس تباه\r\nچگونه برهان آرد كسى كه از ره قدر * ز چاه زمزم گيرد قياس رود فراه\r\nخدايگانا امروز بر سعادت عيد * نشاط جوى و به گام طرب‌فزاى به گاه\r\nز لاله‌رخ صنمى سر و قد بخواه و بنوش * به رنگ لاله ميى با سماع سرو ستاه\r\nچو آفتاب شد از اوج خود به خانهء ماه * به خيش خانه رو و برگ بيد و باده بخواه \r\n\r\nدر مدح سلطان گويد\r\n به دشت بادهء رنگين تلخ نوشيدن * كنون سبيل بود چون سپيد گشت گياه\r\nبه گرمگاه به دشت ار بيفگنى ياقوت * چنان گداخته گردد كه نقره اندر كاه\r\nسپهر آينه‌گون از غبار تيره شود * چو روى آينه‌اى كاندرو كند كس آه\r\nچو گوى آتش افروخته به زير آيد * كبوتر ار به هوا در بلند گيرد راه\r\nچنان شدست ز گرما كه موى خويش از پوست * همى به ناخن و دندان جدا كند روباه\r\nگلاب و توزى و كتان خيش و سايهء بيد * شراب و مجلس زيبا و ساقيان چو ماه\r\nشراب لعل درفشنده در چنين سره وقت * موافق آيد و خوش خاصه با شمال هراه\r\nغلام باد شمالم كه مىوزد خوش‌خوش * به بوى غاليه از غور بامداد بگاه \r\n\r\n","description":"","footnote":"","page_name":" 530 ","page_number":604},
  {"content":"\r\n\r\n به مست خفته چنان مىوزد كه پندارى * حواس او ز بهشت برين شود آگاه\r\nمرا شمال هرى بىهرى كى آيد خوش * چو شهريار خداوند من بود به فراه\r\nنهيب او ز سرلشكرى برآرد گرد * چو جنگ را تن تنها رود به لشكرگاه\r\nكلاه گوشهء خورشيد چون پديد آيد * ستارگان به حقيقت فرونهند كلاه\r\nسياهيى كه زره برنهد به جامهء او * بر او مليح‌تر آيد كه نقش بر ديباه\r\nو زان كه شير سياهست نقش رايت او * دليرتر بود اندر نبرد شير سياه چو او برهنه كند تيغ يا بينديشد\r\nچه دشت مردم كوشنده چه تنى يكتاه * به روز بزم تو گويى كه از ظرافت و شرم\r\nيكى نگاشته نقشست برنشانده بگاه * ز خون خصم به دشتى كجا نبرد كند\r\nدر و اجل به سمارى رود قضا بشناه \r\n\r\nدر مدح اميرانشاه سلجوقى گويد\r\n ز روى و قد تو بىشك صنوبر آمد و ماه * ز روشنى و بلندى كه هستى اى دلخواه\r\nاگر صنوبر و ماهى شگفت طرفه‌ستى * شگفت و طرفه بود مردم از صنوبر و ماه\r\nوفاق حلقهء زلف تو را به شهر ختن * شود به نافه درون حلقه‌حلقه مشك سياه \r\n\r\n","description":"","footnote":"","page_name":" 531 ","page_number":605},
  {"content":"\r\n\r\n غلام و بندهء آن ساعتم كه خوش سرمست * همىروى سوى درگاه بامداد بگاه\r\nز خواب خاسته در وقت و چشم خواب‌آلود * ز نار بسته كمر تنگ و كج نهاده كلاه\r\nنه لاله برگى و هستى به رنگ لالهء سرخ * نه شاخ سروى و هستى به قد سرو سپاه\r\nز مشك و سيم گناهست و تو به زلف و رخت * ز سيم تو به شگفت آيد و ز مشك گناه\r\nغلام آن خط مانند نيم‌دايره‌ام * ز قير و مشك چو طغراى مير ميران شاه \r\n\r\nو له ايضا\r\n پرىرخى كه ز شرمش نهان شدست پرى * پرىمثال نهان گشت و شد ز مهر برى\r\nپرى ندارد رخساره از گل سورى * پرى ندارد زلف از بنفشهء طبرى\r\nپرى ندارد رنگ شگفتهء گل سرخ * پرى ندارد بالاى سرو غاتفرى\r\nپرى كه ديده به نور مه چهارده شب * پرى كه ديده به زيب ستارهء سحرى\r\nپرى كه ديده گرازنده‌تر ز آهوى نر * پرى كه ديده خرامنده‌تر ز كبك درى\r\nايا بت خزرى قد كشمرى بالا * تويى كه فتنه كشمير و قبلهء خزرى\r\nنگار چينى تا با قبا و با كلهى * بهار گنگى تا با كمان و با كمرى\r\nدل از هوات نبرّم اگرچه رنج دلى * سر از وفات نپيچم اگرچه دردسرى\r\nدر آزمودن تو هرچه روزگار برم * چو روزگار بهر آزمودنى بترى\r\nز بدخويى تو نگارا فريد ايامى * چنان كه بار خداى من از نكو سيرى\r\nسديد دين شرف دولت آفتاب كرام * ابو الحسن على بن محمد بن سرى\r\nايا بزرگ عميدى كجا ز پايهء قدر * به هرچه فهم درو ره برد بلندترى\r\nستاره‌اى و جهان و آسمان و گرنه چرا * ستاره فرو جهان عمر و آسمان سپرى \r\n\r\n","description":"","footnote":"","page_name":" 532 ","page_number":606},
  {"content":"\r\n\r\n اگر عدوى تو شيرست و خود چنان نبود * تو پيش ديدهء او شعله‌هاى پرشررى\r\nخدايگانا گر باغ زرد شد بستان * ز دست سبز نگارى شراب معصفرى\r\nو گر به باغ نهان شد به مهرگان گل سرخ * سراى باغ كن از گلرخان كاشغرى\r\nميى ستان كه خرد هر زمان به دو گويد * كه پيش ديدهء شادى فروغ را گهرى \r\n\r\nو له ايضا\r\n اى شكسته تيره‌شب بر روى روشن مشترى * تيره‌شب بر روى روشن مشترى در ششترى\r\nاز شكر بر نقره دارى دانهء ياقوت سرخ * وز شبه بر عاج دارى حلقهء انگشترى\r\nزلف مشكين تو پندارى كه آذر برنگاشت * بر گل سورى ز سنبل شكلهاى چنبرى\r\nگرنه از بهر ميان تو ببايستى همى * نامدى در خلقت فرزند آدم لاغرى\r\nبوسه‌يى بخشى وزو صد بار برگيرى شمار * صد هزاران بد كنى روزى و يك بد نشمرى\r\nور بينديشم بدل كاين خوى بد تا كى بود * آستين بر روى گيرى و آب مژگان بسترى\r\nور بنالم سخت ننديشى و گويى زار نال * ور بگريم زار خوش خندى و گويى خون‌گرى\r\nاى جهان‌آراى ماهى كز رخ و زلفين تو * خاك گردد سيم‌سيما باد گردد عنبرى\r\nگر پرى در حلقهء زلفين مشكينت رود * كم شود در حلقهء زلفين مشكينت پرى \r\n\r\n","description":"","footnote":"","page_name":" 533 ","page_number":607},
  {"content":"\r\n\r\n بوى عنبر خوار شد زان زلفك عنبرفروش * آب عبهر تيره شد زان چشمكان عبهرى\r\nچون قدح گيرى در ايوان زيور هر مجلسى * چون زره پوشى به ميدان آفت هر لشكرى\r\nخوبى از ايوان شاهنشاه ايران بگذرد * چون تو در ايوان شاهنشاه ايران بگذرى\r\nخسرو ايران طغان شه بو الفوارس آنكه زوست * از عدم ايام خالى وز فتن ملكت برى\r\nشمس ملت زين امت كهف دولت شاه شرق * مايهء عدل و ثبات و قطب ملك و سرورى\r\nسرد و سوزان اندر آمد باد آذرمه به دشت * تيره‌گون شد باغ آزارى ز باد آذرى\r\nزعفران رويد همى در باغ زين پس روز و شب * خردهء كافور سازد در هوا بازيگرى\r\nزاغ بر شاخ چنار اكنون منادى بركشيد * چون فروآسود بلبل بر گل از خنياگرى \r\n\r\nمن قطعاته\r\n يك‌نيمه عمر خويش به بيهودگى به باد * داديم و ساعتى نشديم از زمانه شاد\r\nيا روزگار كينه‌كش از مرد دانشست * يا قسم من ز دانش من كمتر اوفتاد\r\nوين طرفه‌تر كه من قدرى وام كرده‌ام * از مردكى بخيل سبكسار بدنژاد \r\n\r\n","description":"","footnote":"","page_name":" 534 ","page_number":608},
  {"content":"\r\n\r\n زان پيشتر كه چشم بمالم ز خواب خوش * در خانه گيردم به تقاضاى بامداد\r\nچون كوه بيستون بنشيند به پيش من * بر جاى خواب تكيه زند همچو كيقباد\r\nناشسته روى تيره نشينم به پيش او * پرخشم ازو چو كودك بدفهم از اوستاد\r\nگويد هرآنچه خواهد و من در سزاى او * دارم بسى جواب و نيارم جواب داد\r\nهرچند مبغضست و بخيلست و ناكسست * حقست و داد ازوست گريزان نيم ز داد \r\n\r\nو له ايضا\r\n خدايگانا مهمان بنده بودستند * تنى دودوش به نقل و نبيد و رود و كباب\r\nبه طبع خرم و خندان شراب نوشيدند * كه بر خماهن گردون فروغ زد سيماب\r\nنه به مزاج يكى دست‌يافت گرمى مى * نه بر دماغ يكى غلبه كرد قوت خواب\r\nشرابشان نرسيدست و بنده درماندست * خدايگانا فرياد بنده رس به شراب \r\n\r\nو له ايضا\r\n اى مبارك‌تر از ستارهء روز * صدر را آفتاب صدرافروز\r\nعقل تو علم‌بين و علم‌گشاى * طبع تو جودورز و جودآموز\r\nشست آذر مه از كمان هوا * بادها زو چو تير مردم‌دوز\r\nدست سرما فرودريد و سترد * كسوت شاخ و صنعت نوروز\r\nجامهء باغ سوخت بىآتش * جامهء گرم خواه و آتش‌سوز\r\nهيزم گوز را بر آتش نه * كه توان برشمر شكستن گوز\r\nزال شد باغ و تا نه دير از برف * چون سر زال زر شود سر نوز \r\n\r\n","description":"","footnote":"","page_name":" 535 ","page_number":609},
  {"content":"\r\n\r\n بند پولاد بر دهن يابد * آهو ار برشمر نهد به تفوز\r\nطبع گر آفتاب نظم شود * دست سرما برو شود فيروز\r\nاى به هر فضل و شادى ارزانى * بكش اين رنج من به فضل امروز\r\nگر زمستان من تموز كنى * بازرستى ز بنده تا به تموز \r\n\r\nدر شكايت از ممدوح\r\n قطعهء مدح مرا چون دل و چون ديدهء خويش * از پى فخر بدارند بزرگان عجم\r\nپس من از بىخردى شعر فرستم بر تو * مدح گويم كه مگر مرد مصيبى به كرم\r\nتو به دينار كسان آب مرا تيره كنى * حشمت شعر و خط من بفروشى به درم\r\nگر به مدح تو دگر هيچ قلم بردارم * اين سرانگشت قلم‌گير قلم باد قلم \r\n\r\nو له ايضا\r\n تا هجر تو كرد بر وصال تو شتاب * دارم دل جوشان چو بر آتش سيماب\r\nترسم كه دگر نبينم اى در خوشاب * اندر شب هجر نيز وصل تو بخواب \r\n* * *\r\n اى گشته پراگنده سپاه و حشمت * گرينده نديمان و غريوان خدمت\r\nبر كوس و سپاه تو ز تيمار غمت * خون مىبارد ز ديده شير علمت \r\n* * *\r\n مر كلك تو را سخاوت اى خسرو خوست * شمشير تو بر شير بدراند پوست \r\n\r\n","description":"","footnote":"","page_name":" 536 ","page_number":610},
  {"content":"\r\n\r\n كلك تو و شمشير تو زان زشت و نكوست * كان دوزخ دشمنست و اين جنت دوست \r\n* * *\r\n هر روز بتم با دگرى پيوندد * با وى گويد حديث و با وى خندد\r\nور من نفسى شاد زيم نپسندد * مردم دل خويش بر چنين كس بندد \r\n* * *\r\n پيچيدن افعى به كمندت ماند * آتش به سنان ديوبندت ماند\r\nانديشه به رفتن سمندت ماند * خورشيد به همت بلندت ماند \r\nروزى سلطان دو مهره در شش‌خانه داشته و دو شش مىخواسته كه از حريف ببرد كعبتين را به دست ماليده دو شش خواسته انداخت و دو يك آمده سلطان بازى را باخت به علت غرور سلطنت و اقتضاى جوانى و دولت به مرتبه‌يى متغير شده كه امرا بر خود مىلرزيدند حكيم اين رباعى را بديهه به سمع سلطان رسانيده سلطان را خوش آمده چشم ازرقى را بوسه داد و دهانش را به جواهر مملو كرد .\r\n\r\nو له ايضا رباعيّات\r\n گر شاه دو شش خواست دو يك زخم افتاد * هان ظن نبرى كه كعبتين داد نداد\r\nآن نقش كه كرده بود شاه از آن ياد * در خدمت شاه روى بر خاك نهاد \r\n* * *\r\n گر نعل سمند تو بر آتش سايد * زو چشمه خضر در زمان بگشايد\r\nور خصم تو در آينه رخ بنمايد * دست اجل از آينه بيرون آيد \r\n* * *\r\n عشق تو مرا توانگرى آرد بر * از ديده به لؤلؤ از دو رخسار به زر\r\nبا عشق توام عيش خوشست اى دلبر * آرى ز توانگرى چه باشد خوش‌تر \r\n* * *\r\n\r\n","description":"","footnote":"","page_name":" 537 ","page_number":611},
  {"content":"\r\n\r\n اى گل‌رخ سرو قامت اى مايهء ناز * بر تو ز نماز و روزه رنجيست دراز\r\nچندين به نماز و روزه تن را مگذار * بر گل نبود روزه و بر سرو نماز \r\n* * *\r\n تا ز ابر فراق تو بباريد تگرگ * بر شاخ اميد ما نه بر ماند و نه برگ\r\nديدم نه به اختيار خود هجر تو را * مردم نه به اختيار خود بيند مرگ \r\n* * *\r\n ناشاد مرا اى بت نوشاد مكن * نيكويى كن مرا به بد ياد مكن\r\nمر خصم مرا از غم من شاد مكن * از داد خدا بترس و بيداد مكن \r\n* * *\r\n از جور و ستيز تو به هر بيهده‌يى * در هر نفس از سينه برآرم سده‌يى\r\nاى روى تو در دو چشم هِى بتكده‌يى * مردى نبود ستيزه با دل‌شده‌يى \r\n* * *\r\n تا من شدم از هوا قرين هوسى * جز ناله ز بنده برنيامد نفسى\r\nفريادرسم نيست به غير از تو كسى * فرياد ز دست چون تو فريادرسى \r\n* * *\r\n اى شمع كه پيش نور دود آوردى * يعنى كه خط ارچه خوش نبود آوردى\r\nگر دود دل منست ديرت بگرفت * ور خطّ به خون ماست زود آوردى \r\n* * *\r\n\r\n","description":"","footnote":"","page_name":" 538 ","page_number":612},
  {"content":"\r\n\r\n\r\n177 انورى ابيوردى\r\nو هو حكيم اوحد الدّين على بن اسحاق از اهل خاوران است و در فضائل و كمالات مقبول اهل دوران گويند در به دو حال در مدرسهء منصوريهء طوس به تحصيل مىپرداخت گويند به خدمت استاد عماره و بعضى از شعراى آن عهد رسيد و به شاعرى مايل شد حكايت گذشتن موكب ابو الفرج سجزى و ميل كردن حكيم به شاعرى و در همان شب قصيده‌يى گفتن و على الصباح به سلطان سنجر خواندن افسانه و حكايتى است و اختلاف در اين اقوال بسيارست چرا كه ابو الفرج سكزى استاد عنصرى است شايد ابو الفرج رونى يا ديگرى بوده باشد آن نيز به سالها پيش از او بوده و انورى در طرز شاعرى اقتفا به ابو الفرج رونى از مطالعهء ديوان او كرده است نه به معاصرت و معاشرت وى بعد از ترك ملازمت چندى به نيشابور توطن داشته پس به بلخ رفته در بلخ رحلت يافت غرض اينكه حكيم شاعريست فاضل و درين صفات مشهور و معروف و حاجت به توصيف ندارد در قصيده‌سرايى به طرز استاد ابو الفرج رونى مايل است و شعر را شيرين مىگويد و حكايت حكم وى و تخته كلاه شدن در بلخ و آثار قران مشهور است ديوانش مكرر ديده شده است و اكنون نيز حاضر است قطعات نيكو دارد در سنهء 575 در بلخ وفات يافته و به روضهء رضوان شتافته از ديوانش آنچه به زعم مؤلف زبده است در اين دفتر نگاشته خواهد گرديد .\r\n صبا به سبزه بياراست روى دنيى را * نمونه گشت زمين مرغزار عقبى را\r\nنسيم باد در اعجاز زنده كردن خاك * ببرده آب دم معجزات عيسى را\r\nبهار درّ و گهر مىكشد به دامن ابر * نثار موكب ارديبهشت اضحى را\r\nچمن مگر سرطان شد كه شاخ نسترنش * طلوع داده به يك شب هزار شعرى را\r\nچه طعنهاست كه اطفال باغ مىنزنند * به گونه‌گونه بلاغت بلوغ طوبى را\r\nخداى عز و جل گويى از طريق مزاج * به اعتدال هوا داد جان مانى را\r\nچنار پنجه گشادست و نى ميان بسته‌ست * دعاى دولت دستور صدر دنيى را\r\nزهى به تقويت دين نهاده صد انگشت * مآثر يد بيضات دست موسى را\r\nقصور عقل تصور كند جلالت تو * اساس طور تحمل كند تجلى را \r\n\r\n","description":"","footnote":"","page_name":" 539 ","page_number":613},
  {"content":"\r\n\r\n ز غايت كرم اندر كلام تونى نيست * به اعتقاد تو ضدست نون مكرى را \r\n\r\nدر مدح پيروز شاه گويد\r\n باز اين چه جوانى و جمالست جهان را * وين حال كه نو گشته زمين را و زمان را\r\nمقدار شب از روز فزون بود و بدل شد * ناقص همه اين را شد و زايد همه آن را\r\nهم سهره برآورد فروبرده نفس را * هم فاخته بگشاد فروبسته زبان را\r\nآهو به سر سبزه مگر نافه بينداخت * كز خاك چمن آب بشد عنبر و بان را\r\nگر خام نبسته‌ست صبا رنگ رياحين * از عكس چرا رنگ دهد آب روان را\r\nبادام دو مغزست كه از خنجر الماس * ناداده لبش بوسه سراپاى فسان را\r\nژاله سپر برف ببرد از كتف كوه * چون رستم نيسان به خم آورده كمان را\r\nاز غايت ترى كه هوا راست عجب نيست * گر خاصيت ابر دهد طبع دخان را\r\nگر نايژهء ابر نشد پاك بريده * چون هيچ عنان باز نپيچد سيلان را\r\nور ابر نه در دايگى طفل شكوفه‌ست * يا زان‌سوى او از چه گشادست دهان را\r\nور لالهء نورسته نه افروخته شمعيست * روشن ز چه دارد همه اطراف مكان را \r\n\r\n","description":"","footnote":"","page_name":" 540 ","page_number":614},
  {"content":"\r\n\r\n نى رمح بهارست كه در معركه گردست * از خون دل دشمن شه لعل سنان را\r\nشاهى كه چو كردند قران پيلك و دستش * البتّه كمان خم ندهد حكم قران را\r\nگر ثور چو عقرب نشدى ناقص و بىچشم * بر قبضهء شمشير نشاندى دبران را\r\nروزى كه چو آتش همه در آهن و فولاد * بر باد نشينند هزبران جولان را\r\nاز زلزلهء حمله چنان خاك بجنبد * كز هم نشناسند نگون را [ و 
  ] ستان را\r\nسر جفت كند افعى قربان و چو آن ديد * پر باز كند كركس تركش طيران را\r\nدر هيچ ركابى نكند پاى كس آرام * آن لحظه كه دستت حركت داد عنان را\r\nقارون كند اندر دو نفس تيغ جهادت * يك طايفه ميراث‌خور مرثيه‌خوان را \r\n\r\nدر مدح خواجه ناصر الدّين وزير سلطان سنجر\r\n نصر فزاينده باد ناصر دين را * صدر جهان خواجهء زمان [ و 
  ] زمين را\r\nپاى نظر پى كند بلندى قدرش * رغم اشارت‌كنان شك و يقين را\r\nغوطه توان داد روز عرض ضميرش * در عرق آفتاب چرخ برين را\r\nواهب روح از پى طفيل وجودش * قابل ارواح كرد قالب طين را\r\nراى تو بود آنكه در هواى ممالك * رايحهء صلح داد صرصر كين را\r\nرحم تو كرد آنكه فيض رحمت سلطان * بدرقه شد يك جهان حنين وانين را\r\nور نه تو دانى كه شير رايت قهرش * مثله كند شير چرخ و شير عرين را \r\n\r\n","description":"","footnote":"","page_name":" 541 ","page_number":615},
  {"content":"\r\n\r\n حصن هزار اسب گرچه بر در آن ملك * سدّ قديمست حصنهاى حصين را\r\nكعبهء دهليز شه چو ديد فصيلش * سجده‌كنان بر زمين نهاد جبين را\r\nغيبت خوارزمشاه چون پس شش ماه * چشمهء خون ديد چشم حادثه‌بين را\r\nدست به فتراك اصطناع تو در زد * معتصم ملك ساخت حبل متين را \r\n\r\nو له ايضا\r\n اجرام فلك يك‌به‌يك اندر قلم آيد * گر عرض دهد عارض تو جاه حشم را\r\nبر جاى عطارد بنشاند قلم تو * گر بر سر منقار كشد جذر اصم را\r\nبا دايهء عفو و سخطت خوى گرفتند * تا ناف بريدند شفا را و الم را\r\nانصاف بده تا در انصاف تو بازست * غم‌خوارتر از گرگ شبان نيست غنم را\r\nدودى كه سر از مطبخ جود تو برآرد * آماده‌تر از ابر بود زادن نم را\r\nآنجا كه درآيد به نوا بلبل بزمت * جز جغد زيارت نكند باغ ارم را\r\nبختت نه سمينيست كه ره گم كند اقبال * گر نيل كشد دشمن بدبخت ورم را\r\nسبابهء بقراط قضا يك حركت يافت * شريان عدوى تو [ و 
  ] شريان بقم را \r\n\r\nو له ايضا\r\n اگر به مدح و ثنا هركسى ستوده شود * تو آن كسى كه ستوده به تست مدح و ثنا\r\nبه شبه و شكل تو گر ديگران برون آيند * زمانه نيك شناسد زمرّد از مينا\r\nخداى داند كز خجلت تو با دل خويش * كه تا به مقطع شعر آمدستم از مبدا\r\nهمى چه گفتم گفتم كه زيره و كرمان * همى چه گفتم گفتم كه بصره و خرما \r\n\r\nو له ايضا\r\n چون وقت صبح چشم جهان سير شد ز خواب * بگسسته شد ز خيمهء مشكين شب طناب \r\n\r\n","description":"","footnote":"","page_name":" 542 ","page_number":616},
  {"content":"\r\n\r\n بنمود روى صورت صبح از كران شب * چون جوى سيم بر طرف نيلگون سراب\r\nجستم ز جاى خواب و نشستم به خانه در * يك سينه پر ز آتش و يك‌ديده پر ز آب\r\nباشد كه بينم از رخ سيمين او نشان * باشد كه يابم از لب نوشين او جواب\r\nكاغذ به دست كردم و برداشتم قلم * و آلوده كرده نوك قلم را به مشك ناب\r\nگه عذر و گه ملامت و گه ناز و گه نياز * گه صلح و گه شفاعت و گه جنگ و گه عتاب\r\nبودم درين حديث كه ناگاه در بزد * دلدار ماه‌روى من آن رشك آفتاب\r\nدر غمزه‌هاى نرگس او بىشمار سحر * در شاخه‌هاى سنبل او بىقياس تاب\r\nآوردمش به جاى و نشاند و نشست پيش * بر دست بوسه دادم و بر روى زد گلاب \r\n\r\nو له ايضا\r\n دل غمخور و دل‌فريب شادان * غم حاضر و غمگسار غايب\r\nبر چهره دليل شمع سوزان * بر ديده سبيل دمع ساكب\r\nمعشوقه بتى كه هست پيوست * عشقش چو زمانه پرعجايب\r\nاز نوش به مل درش ليالى * از مشك به گل برش عقارب\r\nچين كله بر عقيق چينى * تير مژه در كمان حاجب\r\nرخساره چو گلستان خندان * زلفين چو زنگيان لاعب\r\nبا روح دو بسّدش معاصر * با عقل دو نرگسش معاتب \r\n\r\n","description":"","footnote":"","page_name":" 543 ","page_number":617},
  {"content":"\r\n\r\n\r\nو له ايضا\r\n اينكه مىبينم به بيداريست يا رب يا به خواب * خويشتن را در چنين راحت پس از چندين عذاب\r\nاين منم يا رب درين مجلس به كف جزء مديح * وان تويى يا رب در آن مسند به كف جام شراب\r\nگرچه دايم در فراق خدمت تو داشتند * هركه بود از عمرو و زيد و خاص و عام و شيخ و شاب\r\nاشك چون باران ز كثرت ديده چون ابر از سرشگ * نوحه چون رعد از غريو و جان چو برق از اضطراب\r\nحال من بنده ز حال ديگران بودى بتر * حال وعد الحق بتر باشد چو باشد بىرباب\r\nآسمانى نى كه ثابت راى نبود آسمان * آفتابى نى كه زايد نور نبود آفتاب\r\nپيش سير حكم تو چون خاك باد اندر درنگ * پيش سنگ حلم تو چون باد خاك اندر شتاب \r\n\r\nدر مدح ابو المعالى مجد الدّين گويد\r\n اى از كمال حسن تو جزوى در آفتاب * خطت كشيده دايرهء شب بر آفتاب\r\nآنجا كه زلف توست همه يكسره شبست * و آنجا كه روى تست همه يكسر آفتاب\r\nبر ماه مشك دارى و بر سرو گلستان * در لاله نوش دارى و در عنبر آفتاب\r\nگر نايب سپهر نشد زلف تو چرا * در حلقه ماه دارد و در چنبر آفتاب \r\n\r\n","description":"","footnote":"","page_name":" 544 ","page_number":618},
  {"content":"\r\n\r\n خاليست بر رخ تو بناميزد آن‌چنانك * خواهد همى به خوبى ازو زيور آفتاب\r\nگويى كه نوك خامهء دستور پادشاه * ناگه ز مشك تر نقطى زد بر آفتاب\r\nبر منبرى كه خطبهء جاهش بيان كنند * بوسد ز فخر پايهء آن منبر آفتاب \r\n\r\nو له ايضا\r\n نوش لب لعل تو قيمت شكر شكست * چين سر زلف تو رونق عنبر شكست\r\nلعل تو در خنده شد رستهء پروين گسست * جزع تو سرمست گشت ساغر عبهر شكست\r\nجرعهء جام لبت پردهء عيسى دريد * نقطهء نون خطت خامهء آزر شكست\r\nخسرو پرويز شاه آنكه به بزم و به رزم * بذلش لشكر فزود بأسش لشكر شكست\r\nگرد سپاهش به روز شعلهء خورشيد گشت * عكس سنانش به شب لمعهء اختر شكست\r\nتيزى تيغش ببرد گرمى آتش ببين * فرع چه جنس از عرض نفس چه جوهر شكست\r\nكرد بشير علم خانهء خورشيد دو * گرچه به تمثال چتر قدر دو پيكر شكست\r\nكى بود از روم و چين پيك ظفر دررسد * كاندو سپاه گران شاه مظفر شكست \r\n\r\n","description":"","footnote":"","page_name":" 545 ","page_number":619},
  {"content":"\r\n\r\n جوشن چينى به تير در بر فغفور دوخت * مغفر رومى به گرز بر سر قيصر شكست\r\nوهم نيارد شمرد آنچه شه از حمل حمل * در پى اشتر سپرد در سم استر شكست\r\nاسب سكندر نبود رخشش و چندان‌كه رفت * در ظلمات مصاف گوهر احمر شكست\r\nتا سگ خر بندگانش وشى ديبا گرفت * تا لگد پاسبانش چنبر افسر شكست\r\nحملهء تو تنگ كرد عرصهء موقف چنانك * پهلوى خصمان چو نال يك بد گر برشكست\r\nهرچه ازآن‌پس بريد تيغ مثنى بريد * هرچه ازآن‌پس شكست گرز مكرر شكست \r\n\r\nو له ايضا\r\n اى به جايى كاسمان منت پذيرد * گر دهى جايش كجا اندر جوارت\r\nخندهء خنجر ز فتح بىقياست * گريهء دريا ز بذل بىشمارت\r\nدر مقام سمع و طاعت هر دو يكسان * شير شادروان و شير مرغزارت\r\nپردهء شب درگهت را پرده گشتى * گر اجازت يافتى از پرده‌دارت\r\nدر درون پره افتد در برون نه * شير و گاو آسمان روز شكارت\r\nدر عدد افزون نمايد در عمل نى * روز كوشش ده سوار و صد هزارت\r\nهر سوار از لشكر دشمن دو گردد * نز مدد از خنجر چون ذوالفقارت\r\nپشته چون هامون كند هامون چو پشته * پويه و جولان رخش راهوارت\r\nبس‌كه بر سيمرغ و رستم بذله كردى * گر بديدى در مصاف اسفنديارت \r\n\r\n","description":"","footnote":"","page_name":" 546 ","page_number":620},
  {"content":"\r\n\r\n\r\nدر مدح دستور جلال الدّين\r\n اى ملك بهين ركن تو را كلك وزيرست * كلكى كه فلك قدرت و سياره مسيرست\r\nاقوال خرد بشنود و راز ببيند * زين روى يقين شد كه سميعست و بصيرست\r\nچون بحر ستم موج زند كشتى نوحست * چون گرد بلا نشر كند ابر مطيرست\r\nابريست كز او كشت امل تازه و سبزست * تيرست كز او كار جهان راست چو تيرست\r\nاين مرتبه زان يافت كه در نظم ممالك * جايش سرانگشت گهربار وزيرست\r\nدستور جلال الوزرا كز وزرا هست * چونان كه ز انجم مثلا بدر منيرست \r\n\r\nدر مدح ضياء الدّين\r\n آخر اى خاك خراسان داد يزدانت نجات * از بلاى غيرت خاك ره گر گنج و كات\r\nدر فراق خدمت گرد همايون موكبى * كاندرو نعل از هلالست اسب را ميخ از نبات\r\nلاجرم بادت نسيمى يافت چون باد مسيح * لاجرم آبت مزاجى يافت چون آب حيات\r\nداده كلك بىقرارش كار عالم را قرار * داده راى بىثباتش ملك دنيا را ثبات\r\nآنكه گردون را بر او ترجيح نتواند نهاد * عقل كل در هيچ معنى جز كه در تقويم ذات\r\nاى ز شرم جاه تو سرگشته اوج اندر فلك * وى زرشك دست تو نالنده موج اندر فرات\r\nبعد از آن والى كه بنياد وجود از جود اوست * بر خلايق چون تو والى كس نبودست از ولات\r\nدست انصاف تو بر بدعت‌سراى روزگار * دست محمودست بر بتخانه‌هاى سومنات \r\n\r\n","description":"","footnote":"","page_name":" 547 ","page_number":621},
  {"content":"\r\n\r\n گر حرم را چون حريم حرمتت بودى شكوه * در درون كعبه هرگز نامدى عزى و لات\r\nهركه را در دل هواى تست ايمن از هوان * هركه را در جان وفاى تست فارغ از وفات\r\nخون دل بايد ز بأس تو چو گردون بشكند * در عظام دشمن ملك ار همه باشد رفات \r\n\r\nدر مدح محمّد بن نصر بن احمد\r\n گر چرخ را درين حركت هيچ مقصدست * از خدمت محمد بن نصر احمدست\r\nچون حرف آخرست ز ابجد گه سخن * در راستى چو حرف نخستين ابجدست\r\nتا ملك ز اهتمامش تمهيد يافتست * شغل ملوك و كار ممالك ممهدست\r\nچشم نياز پيش كف او چنان بود * گويى كه چشم افعى پيش زمردست \r\n\r\nو له ايضا\r\n اى ترك مى بيار كه عيدست و بهمنست * غايب مشو كه نوبت بازى و برزنست\r\nايام خز و خرگه گرمست و زين قبل * خرگاه آسمان همه پر خز دكنست\r\nخالى مدار خرمن آتش ز دود عود * تا در چمن ز بيضهء كافور خرمنست\r\nدر خفيه گرنه عزم خرد جست باغ را * چون آبگيرها همه پرتيغ و جوشنست\r\nنفس نباتى ار به عزب خانه باز شد * عيبش مكن كه مادر بستان سترونست \r\n\r\n","description":"","footnote":"","page_name":" 548 ","page_number":622},
  {"content":"\r\n\r\n باد صبا كه فحل بنات نبات بود * مردم گياه شد كه نه مردست و نه زنست\r\nاز جوش نشو ديگ‌نما تا فرونشست * از دود تيره بر سر گيتى نهنبنست\r\nدر باغ بركه رقص تموج نمىكند * بيچاره بركه را چه دل رقص كردنست\r\nكز دست وى چو دشمن دستور مدتيست * كز پاى تا به سر همه در بند آهنست\r\nآن قلعه جاى اوست كه گويى سپهر و مهر * در منجنيق قدرش سنگ فلاخنست\r\nآن قبه قدر اوست كه بر اوج سقف او * خورشيد عنكبوت زواياى روزنست\r\nتنگست بر تو سكنهء گيتى ز كبريات * در جنب كبرياى تو خود اين چه مسكنست\r\nوين طرفه‌تر كه هست بر اعدات نيز تنگ * پس چاه يوسفست و دگر چاه بيژنست\r\nصدرا مرا به قوت جاه تو خاطريست * كاندر ازاى فكرت او برق كودنست\r\nگويند مردمان كه بدش هست و نيك هست * آرى نه سنگ و چوب همه لعل [ و 
  ] چندنست\r\nدر حيز زمانه شتر گربه‌ها بسيست * گيتى نه يك طبيعت و گردون نه يك فنست\r\nبااين‌همه چو بنگرى از شيوه‌هاى شعر * اكنون به اتفاق بهين شيوهء منست \r\n\r\n","description":"","footnote":"","page_name":" 549 ","page_number":623},
  {"content":"\r\n\r\n\r\nو له ايضا\r\n عرصهء مملكت غور چه نامحدودست * كه در آن عرصه چنين لشكر نامعدودست\r\nچشم بد دور كه بس منتظمست اين دولت * آرى اين دولت را منتظمى معهودست\r\nفضلهء مجلس ايشان چو به يغما دادند * گفت رضوان را جنت نعمى موجودست\r\nعقل داند كه مهيا به وجود دو كسست * هرچه از نظم و ز ترتيب در او موجودست\r\nاز يكى بازوى اسلام همه‌ساله قوى * وز دگر طالع دولت ابدا مسعودست\r\nمردى و مردمى از هر دو چنان منتشرند * كه شعاع از مه و رنگ از گل و بوى از عودست\r\nخصم دولت را چون عود سيه‌سوخته‌اند * كار دولت چه عجب ساخته گر چون عودست\r\nنيست القصه كمالى كه نه حاصل دارند * جز قدم ز آنكه قديمى صفت معبودست\r\nبا خرد گفتم اى غايت مقصود جهان * نيست چيزى كه به نزديك تو آن مفقودست\r\nگفت زين هر دو يكى جز كه شهاب الدّين نيست * گفتم آن ديگر گفتا حسن محمودست\r\nگفتم اغلوطه مده اين چه دويى باشد گفت * دوم عقل كه هم شاهد و هم مشهودست \r\n\r\n","description":"","footnote":"","page_name":" 550 ","page_number":624},
  {"content":"\r\n\r\n\r\nو له ايضا\r\n اگر محول حال جهانيان نه قضاست * چرا مجارى احوال بر خلاف رضاست\r\nبلى قضاست بهر نيك و بد عنان‌كش خلق * بدان دليل كه تدبيرهاى جمله خطاست\r\nهزار نقش برآرد زمانه و نبود * يكى چنان كه در آيينهء تصور ماست\r\nكسى ز چون و چرا دم همىنيارد زد * كه نقشبند حوادث وراى چون و چراست\r\nبه دست ما چه ازين حل و عقد چيزى نيست * به عيش ناخوش و خوش گر رضا دهيم سزاست\r\nكه زير گنبد خضرا چنان توان بودن * كه اقتضاى قضاهاى گنبد خضراست\r\nچو در ولايت طبعيم ازو گريزى نيست * كه بر طباع و مواليد والى و والاست\r\nكسى چه داند كاين گوژپشت مينا رنگ * چگونه مولع آزار مردم داناست\r\nچو عزم خدمت آن بارگاه ديد مرا * كه صحن و سقفش بيغارهء زمين و سماست\r\nبه دست حادثه بندى نهاد بر پايم * كه همچو حادثه گاهى نهان و گه پيداست\r\nعصاست پايم و در شرط آفرينش خلق * شنيده كس كه كسى را به جاى پاى عصاست\r\nز روزگار خوشست اين‌همه جز آنكه لبم * ز دست‌بوس خداوند روزگار جداست \r\n\r\n","description":"","footnote":"","page_name":" 551 ","page_number":625},
  {"content":"\r\n\r\n نه صاحبا ملكا ز آرزوى خدمت تو * دلم قرين عذابست و ديده جفت بكاست\r\nوليك آمدنم نيست ممكن از پى آنك * كه رفتنم به سرين و نشستنم به قفاست\r\nهمى به پشت چو كشتى سفر ندانم كرد * كه راه وادى دشوار و عبره بر درياست\r\nسؤالكيست درين حالتم ز غايت لطف * گمان بنده چنانست كان نه نازيباست\r\nز غايت كرم تست يا ز خامى من * كه با گناه چنين منكرم اميد عطاست\r\nبدين دقيقه كه راندم گمان كديه مبر * به بنده گرچه گدايى شريعت شعر است\r\nسرم به ظل عنايت بپوش بس باشد * كه عمرهاست كه در تف آفتاب عناست \r\n\r\nدر مدح وزير سلطان طاهر بن مظفّر گويد\r\n روز مى خوردن و شادى و نشاط و طربست * ناف هفته‌ست اگر غرهء ماه رجبست\r\nبرگ‌ريزان به همه حال فرو بايد ريخت * به قدح آنچه ازو برگ و نواى طربست\r\nمادر باغ سترون شد و زادن بگذاشت * چه كند ناميه عنين و طبيعت عزبست\r\nگرنه صراف خزان كيسه‌فشان گشت به باغ * چون چمنها ز دهانش همه يكسر ذهبست \r\n\r\n","description":"","footnote":"","page_name":" 552 ","page_number":626},
  {"content":"\r\n\r\n اين عجب نيست بسى كز اثر لاله و خويد * گفتى آهو بره ميناسم و بيجاده‌لبست\r\nيا رب الماس لبش باز كه گردد شبه سيم * بينى اين گنبد پيروزه كه چون بوالعجبست\r\nاين همان سكنه و صحراست كه گفتى ز سموم * تربت آن طرف و رستنى اين حطبست\r\nخيز و از سعى دخان بين و ز تأثير بخار * تا در اين هر دو كنون چند رسوم عجبست\r\nروزن اين همه پرذرهء زرين زره است * عرصهء آن‌همه پر پشهء سيمين سلبست\r\nلمعه در سكنهء كانون شده در خود پيچان * افعى كاه‌ربا پيكر مرجان عصبست\r\nهر زمان لرزه بر آب شمر افتد مگرش * در مزاج از اثر هيبت دستور تب‌ست\r\nنام سلطان نه بر آنست كه بر خوانندش * بل براى شرف سكه و فخر خطبست\r\nغرض كون تو بودى كه ز پروردن نخل * گرچه از خار گزر نيست غرض هم رطبست\r\nمه به نعل سم اسب تو تشبه مىكرد * خاك فرياد برآورد كه ترك ادبست\r\nگرد جيش تو بشد بر همه اعضاش نشست * تا كه اجرب شد و آنگه همه‌سالش جربست\r\nخصم اگر لاف تقابل زند از روى حسد * حق شناسد گه ابو القاسم و گه بولهبست \r\n\r\n","description":"","footnote":"","page_name":" 553 ","page_number":627},
  {"content":"\r\n\r\n آخر از رابطهء قهر كجا داند شد * سرعت سير نفاذت نه به پاى هربست\r\nور كشد سد سكندر مثلا گرد بقاش * اين مهندس كه در افعال وراى لعبست\r\nعقل داند كه چو مهتاب زند دست به تيغ * رد و منعش نه به اندازهء درع قصب‌ست \r\n\r\nو له\r\n ملك مصونست و حصن ملك حصينست * منت وافر خداى را كه چنينست\r\nخنجر تشويش با نيام به صلحست * خامهء انصاف با قرار به كينست\r\nخواب كه در چشم فتنه است نه صرفست * بلكه به خونابهء سرشك عجينست\r\nجام سپهر اوفتاد و در دستم ريخت * دست جهان كو كه دور ماء معينست\r\nعاقلهء آسمان كه نزد وقوفش * نيك [ و 
  ] بد روزگار جمله يقينست\r\nگرچه نداند كه اعتصام جهان را * از ملكان كيست آنكه حبل متينست\r\nدور زمان داند آنكه وقت تمسك * عروهء وثقى خدايگان زمينست\r\nشاه جهان سنجر آنكه بستهء امرش * قيصر و فغفور و راى و خان و تگينست \r\n\r\n","description":"","footnote":"","page_name":" 554 ","page_number":628},
  {"content":"\r\n\r\n آنكه ز تأثير عين نعل سمندش * قلعهء بدخواه ملك رخنه چو سينست\r\nآنكه يسارش به بزم حمل گرانست * آنكه يمينش به رزم حمله گزينست\r\nبحر نه از موج والهء تب‌لرزه است * كز غم آسيب آن يسار و يمينست\r\nاى به سزا سايهء خداى كه دين را * سايهء چترت هزار حصن حصينست\r\nگرچه هنوز از غريو لشكر خصمت * جمجمهء كوه پرصداى انينست\r\nورچه ز تيغ مبارزان سپاهت * سنگ به خون مخالفانت عجينست\r\nقاعدهء تهنيت همىننهم زانك * خصم نه فغفور چين و غور نه چينست \r\n\r\nدر صفت عمارت دستور معظم\r\n مى بياور كه جشن دستورست * جشن عالىسراى معمورست\r\nصورتش را قضاى شهوت نيست * كه گچش را مزاج كافورست\r\nآفتاب بروج سقفش را * گرمى آفتاب با حورست\r\nماه ز آسيب سقفش ار پس ازين * نگذرد در سپهر معذورست\r\nكه ز مخروط ظل او همه‌سال * خايفست از خسوف و رنجورست\r\nچشم بد دور باد ازو كه ز لطف * چشمهء عرصهء نشابورست\r\nنى خطا گفتم اين دعا ز چه روى * ز آنكه خود چشم بد ازو دورست\r\nدست آفت به دو چگونه رسد * تا در او سيم دست دستورست\r\nناصر دين حق كه رايت دين * تا كه در حفظ اوست منصورست \r\n\r\n","description":"","footnote":"","page_name":" 555 ","page_number":629},
  {"content":"\r\n\r\n آتش اندر تب سياست اوست * طبع اوزان هميشه محرورست\r\nحلم او را تحمل جودى * راى او را تجلى طورست \r\n\r\nو له ايضا\r\n روز عيش و طرب بستانست * روز بازار گل و ريحانست\r\nاز ملاقات صبا روى غدير * راست چون آژدهء سوهانست\r\nلاله بر شاخ زمرد به مثل * قدحى از شبه و مرجانست\r\nتا كشيدست صبا خنجر بيد * همه گلزار پر از پيكانست\r\nفلك از هاله سپر ساخت مگر * با زمين‌شان به جدل پيمانست\r\nميل اطفال نبات از پى قوت * سوى گردون به طبيعت زانست\r\nكه كنون ابر دهد روزيشان * هركه را نفس نباتى جانست\r\nساعد باغ ز مشاطهء طبع * غرقه اندر گهر الوانست\r\nچهرهء باغ ز نقاش بهار * به نكويى چو نگارستانست\r\nابر آبستن درّست و گران * وز گرانيش گهر ارزانست\r\nبه كف خواجهء ما ماند راست * نه كه اين دعوى و آن برهانست\r\nمضمر اندر كف اين دينارست * مدغم اندر دل آن بارانست\r\nكثرت اين سبب استغناست * كثرت آن مدد طوفانست\r\nگرچه پيدا نكنم كاين كف كيست * كس ندانم كه بر او پنهانست\r\nكف دستيست كه برنامهء رزق * نام او تا به ابد عنوانست\r\nمجد دين بوالحسن عمرانى * كه نظيرش پسر عمرانست\r\nآنكه در معركهء سحر بيان * قلمش همچو عصا ثعبانست\r\nنفخ صورست صرير قلمش * نفخ صورى نه كه در قرآنست\r\nكان نشورى دهد آن را كه تنش * بر سر كوى اجل قربانست\r\nوين حياتى دهد آن را كه دلش * كشتهء حادثهء دورانست\r\nشير باباس تو بىچنگالست * گرگ با عدل تو بىدندانست \r\n\r\n","description":"","footnote":"","page_name":" 556 ","page_number":630},
  {"content":"\r\n\r\n آن نه شيرست كنون روباهست * وين نه گرگست كنون چوپانست\r\nروز نوروز و مى اندر خم و ما * همه هشيار نه از حرمانست\r\nكس دگرباره بدين دم نرسد * پس بخور گرچه مه شعبانست\r\nبه خدا گر به حقيقت نگرى * مه شعبان و صفر يكسانست\r\nهمه بگذار كدامين گنه‌ست * كه فزون از كرم يزدانست \r\n\r\nدر مدح ملك يوسف گويد\r\n ملك يوسف اى حاتم طى غلامت * ملوك جهان جمله در اهتمامت\r\nاجل پرتو شعله‌هاى سنانت * ظفر ماهى چشمه‌هاى حسامت\r\nگروهى نهند از كرام ملوكت * گروهى نهند از ملوك كرامت\r\nمن اين‌ها ندانم همين دانم و بس * كه زيبند آنها و اين‌ها غلامت\r\nمنافع رسان در جهان دير ماند * بسست اين يك آيت دليل دوامت\r\nبه فردوس بزم تو كوثر درآمد * برون شد ز در چون درآمد مدامت\r\nهمىبينم اى آفتاب سلاطين * اگر سوى گردون شود يك پيامت\r\nكه خاتم يمانى شود در يمينت * كه گوهر ثريا شود بر ستامت\r\nتو خورشيد گردون ملكى و چترت * كه خيرست ازو خرمن مه غمامت\r\nعجب آنكه نور تو هرگز نپوشد * اگر چند در سايه گيرد مدامت \r\n\r\nفى صفت البناء و البانى\r\n يا رب اين بارگاه دستورست * يا نمودار بيت معمورست\r\nيا بهشت است و حوض كوثر او * جام زرين و آب انگورست\r\nمرده را زنده چون كند به صرير * در او گرنه نايب صورست\r\nبىتجلى چرا نباشد هيچ * صحن او گرنه ثانى طورست\r\nاز صداى نواى مطرب او * دايم اندر سر فلك شورست \r\n\r\n","description":"","footnote":"","page_name":" 557 ","page_number":631},
  {"content":"\r\n\r\n\r\nو له\r\n ملكا مملكت به كام تو باد * ملك همنام تو به نام تو باد\r\nروز مى خوردن تو بدر و هلال * خوان نقل تو باد و جام تو باد\r\nتير چون تير در هواى تو راست * طرفه چون طرف بر ستام تو باد\r\nگرهى كان قضا به نگشايد * سخرهء دست اهتمام تو باد\r\nزرهى كان قدر نفرسايد * خرقهء تير انتقام تو باد\r\nهرچه در تختهء ازل سرّست * همه در دفتر كلام تو باد\r\nهرچه در خنجر اجل قهرست * همه در قبضهء حسام تو باد\r\nاز پى آنكه تا نگردد كند * فصل تقدير در سهام تو باد\r\nاز پى آنكه تا نگيرد زنگ * تيغ مريخ در نيام تو باد \r\n\r\nو له ايضا\r\n آفرين بر حضرت دستور و بر دستور باد * جاودان چشم بد از جاه و جمالش دور باد\r\nملك را از رايت اقبال و راى روشنش * تا كه نور و سايه باشد باد و نور باد\r\nملك معمورست تا معمار آن تدبير تست * تا جهان باقيست اين معمار و آن معمور باد\r\nگر بجز كام تو زايد شب كه آبستن شود * شب عزب ور نه سقنقور قدر كافور باد\r\nبارگاهت كعبه مردم حاج و درگاهت حرم * مجلست فردوس و كوثر جام و ساقى حور باد \r\n\r\n","description":"","footnote":"","page_name":" 558 ","page_number":632},
  {"content":"\r\n\r\n\r\nو له\r\n خداى جل‌جلاله ز من چنين داند * كه هركه نام خداوند بر زبان راند\r\nچو از دريچهء گوش اندر آيدم به دماغ * دلم به دست نياز از دماغ بستاند\r\nحواس ظاهر و باطن كه منهيان دلند * يكى ز جملهء هر دو گروه نتواند\r\nكه پيش خدمت او از دو پاى بنشيند * ز دل برآرد و بر جاى جانش بنشاند\r\nزهى بناى عقيدت كه روزگار ازو * به منجنيق اجل خاك هم نريزاند\r\nبه خواجگيم رسانيد بخت و موجب اين * كه روزگار مرا بندهء تو مىداند\r\nخرد چو كان گهر ديد خاطرم پرسيد * كه اينكه دادت و جز راستينت نرهاند\r\nچو نام دولت اكفى الكفات بردم گفت * به كار دولت اكفى الكفات مىماند \r\n\r\nدر مدح سلطان سنجر گويد\r\n گر دل و دست بحر و كان باشد * دل و دست خدايگان باشد\r\nشاه سنجر كه كمترين خدمش * در جهان پادشه نشان باشد\r\nمن نگويم كه جز خداى كسى * حال‌گردان و غيب‌دان باشد\r\nگويم از راى و رايتت شب و روز * دو اثر در جهان عيان باشد\r\nرايتت رازها كند پيدا * كه ز تقدير در نهان باشد\r\nراى تو فتنه‌ها كند پنهان * كه چو انديشه بيكران باشد\r\nدر جهانى و از جهان بيشى * همچو معنى كه در بيان باشد\r\nروز هيجا كه از درخش سنان * گرد را كسوت دخان باشد\r\nهم عنان امل سبك گردد * هم ركاب اجل گران باشد\r\nهر كمين كز قضا گشاده شود * از پس قبضهء كمان باشد\r\nاشك بر درعهاى سيمابى * نسخهء راه كهكشان باشد\r\nهر مصافى كه اندر آن دو نفس * تيغ را با كفت قران باشد\r\nصد قران وحش و طير را پس از آن * فلك از كشته ميزبان باشد \r\n\r\n","description":"","footnote":"","page_name":" 559 ","page_number":633},
  {"content":"\r\n\r\n\r\nو له ايضا\r\n تا ملك جهان را مدار باشد * فرماندهء آن شهريار باشد\r\nگردى كه برانگيخت موكب او * بر عارض جوزا عذار باشد\r\nنعلى كه بيفگند مركب او * در گوش فلك گوشوار باشد\r\nگفتم كه حديث عراق گويم * گر خود همه بيتى سه چار باشد\r\nخسرو به سر تازيانه بخشد * چون ملك عراق ار هزار باشد\r\nروزى كه ز آشوب صف هيجا * صحراى فلك پرغبار باشد\r\nوز نوك سنان خضاب گشته * اطراف هوا لاله‌زار باشد\r\nچون سايهء رمحت كشيده گردد * بر منهز زمان سايه بار باشد\r\nچون لالهء تيغت شكفته گردد * در عالم نصرت بهار باشد \r\n\r\nو له ايضا\r\n خسروا بخت همنشين تو باد * مشترى در قران قرين تو باد\r\nخاتم و خنجر قضا و قدر * در يسار تو و يمين تو باد\r\nآسمان و مجره و خورشيد * تخت و تيغ تو و نگين تو باد\r\nدر براهين رؤيت ايزد * كمترين حجتى جبين تو باد\r\nسعد و نحس مدبران فلك * هر دو موقوف مهر و كين تو باد\r\nابر و باران فتح و سيل ظفر * از كمان تو و كمين تو باد\r\nآفتابى كه خازن كانهاست * نايب خازن امين تو باد \r\n\r\nو له ايضا\r\n هركه را در دور گردان ذكر مقصد مىرود * يا سخن در شرح اين صرح ممرد مىرود\r\nيا حديث آن بهشتى چهره كز به دو وجود * همچو خاتونان درين فيروزه مرقد مىرود \r\n\r\n","description":"","footnote":"","page_name":" 560 ","page_number":634},
  {"content":"\r\n\r\n يا در آن حوران سب كودك شروعى مىكند * كز تصنع گه مخطط گاه امرد مىرود\r\nبر زبان دور گردون در جواب هر سؤال * ذكر دوران علاء الدّين محمد مىرود\r\nآنكه پيش سايهء او سايه و خورشيد را * در نشستن گفت‌وگوى صدر و مسند مىرود\r\nخاك پايش را ز غيرت آسمان بر سنگ زد * تابگاه خرج موزون يا معدد مىرود\r\nگفت صراف قضا اى شيخ اگر ناقد منم * در ديار ما به صرف فرق فرقد مىرود\r\nوصف مىكردم سمندش را شبى با آسمان * گفتم اين رفتار بين كان آسمان قد مىرود\r\nگفت دى بر طرف كوهى بود پويان گفتمى * آفتابستى كه سوى بعد ابعد مىرود\r\nماه بشنيد اين سخن آسيب زد بر منطقه * گفتمش آيا تا حديث نعل و مقود مىرود \r\n\r\nدر مدح وزير سلطان گويد\r\n اى وزارت را جمال و آفرينش را كمال * اى جهان را صدور دين را مجد و دنيا را مجير\r\nكهربا رنگ آمد اندر بيشهء قهرت بقم * ارغوان‌گون آمد اندر باغ انصافت زرير\r\nداده سرهنگان درگاهت دو پيكر را كمر * كرده شاگردان ديوانت عطارد را دبير \r\n\r\n","description":"","footnote":"","page_name":" 561 ","page_number":635},
  {"content":"\r\n\r\n گرچه قومى در نظام كارها صورت كشند * كاسمان فرمان‌گذارست و زمين فرمان‌پذير\r\nعاقلان دانند كاندر حل و عقد روزگار * كار كن بخت جوان تست نه گردون پير\r\nخصم اگر گويد كه من هم چون توام گو آب را * بس‌كه بندد چون هوا جنبان شود نقش حرير\r\nليكن از ناهيد گردون پرس تا بر شاهرود * هيچ تار عنكبوت اندر طنين باشد چو زير\r\nكى بود ماه مقنع همچو ماه آسمان * گرچه كوته ديدگان را در خيال آيد منير \r\n\r\nو له ايضا\r\n دى چو بشكست شهنشاه فلك نوبت بار * وز سراپردهء شب گرد جهان كرد حصار\r\nروى بنمود مه عيد به شكلى كه كشند * قوسى از زر طلا بر گرهى از زنگار\r\nبر ازو بود سبك روح دبيرى كه ز كلك * معنى اندر ورق روح همىكرد نگار\r\nباز بر طارم ديگر صنمى سيم‌اندام * به كفى بربط سغدى به دگر جام عقار\r\nاز تبسم لب شيرينش همىشد خسته * و از اشارت رخ نيكوش همىگشت فگار\r\nحضرتى بود بر از طارم او سخت رفيع * سقف او را نه ستون بود و نه ديوار به كار\r\nملكى همچو خرد عاقل و هشيار درو * نيك مستظهر و زو يافته خاك استظهار\r\nبر ز ميدان دگر بود در او شيردلى * كه ازو شير فلك خيره شود در پيكار\r\nخنجرش گردن ارواح زند روز مصاف * ناوكش نامهء آجال درد روز شكار\r\nخواجه‌يى بود ازينان همه برتر به شرف * مرد موسى كف عيسى دم يوسف ديدار\r\nبر ازو صومعه‌يى بود و در او هندوى پير * مدت عمرش بيرون شده از حد شمار\r\nگاه مىدوخت يكى را به كتف بر عسلى * گاه مىبست يكى را به ميان بر زنار\r\nعدد انجم بسيار سپهر هشتم * بود چندان‌كه بر او چيره نمىشد مقدار \r\n\r\n","description":"","footnote":"","page_name":" 562 ","page_number":636},
  {"content":"\r\n\r\n راست گفتى كه ز بسيارى انجم هستى * درگه خواجه ز بسيارى ميران كبار\r\nهست ز استيلا عدلش به كمالى كه كنون * باز را كبك همى طعنه زند در كهسار\r\nز آنكه مانند شترمرغ ندارد مخلب * ز آنكه مانندهء خفاش ندارد منقار\r\nتابش راى تو بيرون برد از ماه محاق * كوشش عدل تو زايل كند از خمر خمار \r\n\r\nدر مدح ناصر الدّين طاهر وزير گويد\r\n چو زير مركز چرخ مدور * نهان شد جرم خورشيد منور\r\nمه عيد از فلك رخساره بنمود * نه پيدايى تمام و نه مستر\r\nبسان ناخنى بر لوح مينا * بسان ماهىاى در بحر اخضر\r\nخيالات ثوابت در خيالم * چنان آمد همى بىحد و بىمر\r\nكه اندر چرخ كحلى كرده ترتيب * هزاران در و مرواريد و گوهر\r\nشهاب تيز همچون بسدين تير * گذاره كرده بر پيروزه مغفر\r\nمجره گفتيى تيغ گهردار * نهادستى به زنگارى سپر بر\r\nبه شاخ ثور بر شكل ثريا * چو مرواريدگون بار صنوبر\r\nبنات النعش گرد قطب گردان * گهى از جرم زير و گاه از بر\r\nچو گرد مركز راى خداوند * قضاى ايزد دادار داور \r\n\r\nو له ايضا\r\n چو از ادوار اين نيلى دواير * زمانه داد تركيب عناصر\r\nزمين شد چون سپهر ازبس بدائع * خزان شد چون بهار ازبس نوادر\r\nدرخت مفلس از گنج طبيعت * توانگر شد به انواع جواهر\r\nتو گويى برگ سيب و سيب الوان * سپهرست و بر او اجرام ظاهر\r\nز شكل بربط و از دستهء عود * اگر فكرت كند مرد مفكر\r\nهمان بيند كه از امرود و شاخش * به خاطر اندر آرد او به خاطر\r\nاگر نه برج ثور و شاخ انگور * دو موجودند از يك مايه صادر \r\n\r\n","description":"","footnote":"","page_name":" 563 ","page_number":637},
  {"content":"\r\n\r\n چرا پس خوشهء انگور و پروين * يكى صورت پذيرفت از مصور\r\nاگر نه شاخها را جام نرگس * به باغ اندر شرابى داد مسكر\r\nچرا چونان كه مستان شبانه * نوان و سرنگون سازند و فاتر \r\n\r\nدر صفت عمارت و كاخ گويد\r\n اى به خوبى و خرمى چو بهار * گشته در ديده‌ها بهار نگار\r\nمعتدل عالمى كه در تو طيور * همه هم ساكنند و هم طيار\r\nبوالعجب عرصه‌اى كه در تو وحوش * همه هم ثابتند و هم سيار\r\nموج در جوى تو فلك سرعت * مرغ بر بام تو ملك هنجار\r\nتيغ تركان رزمگاه تو را * آسمان كرده ايمن از زنگار\r\nجام ساقى بزمگاه تو را * مىپرستان نه مست و نه هشيار\r\nگرگ تو پيل گشته بر تارك * باز تو كبك خسته در منقار\r\nشير و گاو تو بىنزاع و غضب * ابد الدهر مانده در پيكار\r\nباغ ميمونت را نشسته مدام * همچو مرغان فرشته بر ديوار\r\nسوسنش همچو منهيان گويا * نرگسش همچو عاشقان بيدار\r\nرستنيهاش چون نبات بهشت * ايمن از گردش خزان و بهار\r\nنابسوده درو ز بأس وزير * سر زلف بنفشه دست چنار\r\nناصر الدّين كه باغ دولت و دين * ندهد بىبهار عدلش بار\r\nتخت خاقان به گوشهء بالش * تاج قيصر به ريشهء دستار \r\n\r\nدر مدح وزير گويد\r\n زهى دست وزارت از تو دستور * چنان كز پاى موسى پايهء طور\r\nقضا در موكب تقدير نفراشت * ز عزمت رايتى الا كه منصور\r\nقدر در سكنهء ايام نگذاشت * ز عدلت فتنه‌يى الا كه مستور\r\nتواند داد پيش از روز محشر * قضا در حشر و نشر خلق منشور \r\n\r\n","description":"","footnote":"","page_name":" 564 ","page_number":638},
  {"content":"\r\n\r\n به سعى كلك تو كز خاصيت هست * صريرش را مزاج صدمهء صور\r\nجهاندارى كجا آيد ز نااهل * سقنقورى كجا آيد ز كافور \r\n\r\nو له\r\n شب و شمع و شكر و بوى گل و باد بهار * مى و معشوق و دف و رود و نى و بوس و كنار\r\nسبزه و آب و گل‌افشان [ و 
  ] صبوحى در باغ * نالهء بلبل و آواز بت سيم عذار\r\nخوش بود خاصه كسى را كه توانايى هست * واى بر آنكه دلى دارد و آن هم افگار\r\nساقيا خيز كه گل رشگ رخ حورا شد * بوستان جنت و مى كوثر و طوبيست چنار\r\nچرب‌دستى فلك بين تو كه بىخانه و رنگ * كرد اطراف جهان را همه پرنقش و نگار\r\nشكل غنچه‌ست چو پيكان كه بود در آتش * برگ بيدست چو تيغى كه بود در زنگار\r\nگل نارست درخشنده چو ياقوتى جام * دانهء نار چو لؤلوئى و چو درجيست انار \r\n\r\nو له ايضا\r\n باد شب‌گيرى نسيم آورد باز از جويبار * ابر نوروزى علم افراشت باز از كوهسار\r\nاين چو پيكان بشارت بر شتابان در هوا * وان چو پيلان جواهركش خرامان در قطار \r\n\r\n","description":"","footnote":"","page_name":" 565 ","page_number":639},
  {"content":"\r\n\r\n گه معطر خاك دشت از باد كافورى نسيم * گه مرصع سنگ كوه از ابر مرواريد بار\r\nبوى خاك از نرگس و سوسن چو مشك تبتى * روى باغ از لاله و نسرين چو نقش قندهار\r\nابر اگر عاشق نشد چون من چرا گريد همى * باد اگر شيدا نشد چون من چرا شد بىقرار\r\nمست اگر بلبل شدست از خوردن مى پس چراست * چهرهء گل بافروغ و چشم نرگس پرخمار\r\nرونق بازار بت‌رويان بشد زيراكه برد * بوى خطشان گلستان و رنگ رخشان لاله‌زار\r\nباده خور بر لاله و گل ز آنكه اندر كوه و دشت * لاله مىرويد ز خارا گل همىرويد ز خار\r\nباده خوردن خوش بود بر گل به هنگام صبوح * توبه كردن بد بود از مى در ايام بهار \r\n\r\nو له ايضا\r\n شبى گذاشته‌ام دوش در غم دلبر * بدان صفت كه نه صبحش پديد بد نه سحر\r\nهوا سياه به كردار قيرگون خفتان * فلك كبود به كردار نيلگون مغفر\r\nچو اخگر اخگر هر اختر از فلك رخشان * وزان هر اختر در جان من هزار اخگر\r\nگهى ز گريهء من پرفزع شدى گردون * گهى ز نالهء من پرجزع شدى كشور\r\nرخم ز ديده پر از خالهاى شنگرفى * براز تپانچه پر از شاخه‌هاى نيلوفر\r\nشب دراز دو چشمم همى ز نوك مژه * عقيق ناب چكانيد بر صحيفهء زر\r\nنه بر فلك ز تباشير صبح هيچ نشان * نه در زمين ز خروس هيچ اثر \r\n\r\n","description":"","footnote":"","page_name":" 566 ","page_number":640},
  {"content":"\r\n\r\n\r\nدر صفت بغداد و مدح قطب الدّين\r\n خوشا نواحى بغداد جاى فضل و هنر * كه كس نشان ندهد در جهان چنان كشور\r\nسواد او به مثل چون پرند مينا رنگ * هواى او به صفت چون بهشت جان‌پرور\r\nبه منفعت همه خاكش عبير و غاليه‌بيز * به خاصيت همه سنگش عقيق و لؤلؤ تر\r\nصبا سرشته به خاكش طراوت طوبى * هوا نهفته در آبش حلاوت كوثر\r\nكنار دجله ز خوبان سيم‌تن خلخ * ميان رحبه ز خوبان ماهرخ كشمر\r\nهزار زورق خورشيد شكل بر سر آب * بر آن صفت كه پراگنده بر سپهر شرر\r\nبه وقت آنكه به برج شرف رسد خورشيد * به گاه آنكه به صحرا صبا كشد لشكر\r\nدهان لاله كند ابر معدن لؤلؤ * كنار سبزه كند باد مسكن عنبر\r\nبه جنس باغ شود آسمان به وقت غروب * به شكل چرخ بود بوستان بگاه سحر\r\nبه وقت شام همى اين بدان سپارد گل * به گاه بام همى اين بدان دهد اختر\r\nبه رنگ عارض خوبان خلخى در باغ * ميان سبزه در افشان شود گل احمر\r\nشكفته نرگس رعنا به طرف لاله‌ستان * چنان كه در قدح گوهرين مى اصفر\r\nستاك لاله فروزان بدان صفت كه بود * ز مشك و غاليه آگنده بسدين مجمر\r\nنماز شام به صحن فلك نمود مرا * عروس چرخ چو بنهفت روى در چادر\r\nبدان صفت كه شود غرقه كشتى زرين * به طرف دريا چون بگسلد ازو لنگر\r\nستارگان همه چون لعبتان سيم‌اندام * به سوگ مهر برافگنده نيلگون معجر\r\nبنات نعش همىگشت گرد قطب چنان * كه گرد حقهء پيروزه گوهرين چنبر\r\nبر آن مثال همىتافت راه كاهكشان * كه در بنفشه‌ستان بركشيده صف عبهر\r\nز تيغ كوه بتابيد نيم‌شب پروين * چنان كه در قدح لاجورد هفت درر\r\nز طرف ميزان مىتافت صورت مريخ * بدان صفت كه مى لعل رنگ در ساغر\r\nفلك به لعبت مشغول و من به توشهء راه * جهان به بازى مشغول و من به عزم سفر\r\nدرين هوس كه خرامان نگار من برسيد * بر آن صفت كه برآيد ز كوه پيكر خور\r\nفروگسسته به عناب عنبرين سنبل * فروشكسته به خوشاب بسدين شكر\r\nهمىگرفت به لؤلؤ عقيق در ياقوت * همىنهفت به فندق بنفشه در مرمر \r\n\r\n","description":"","footnote":"","page_name":" 567 ","page_number":641},
  {"content":"\r\n\r\n سرشگ نرگس او مىنمود بر زلفش * چنان كه ريخته بر سبزه دانه‌هاى گهر\r\nبه طعنه گفت كه عهد و وفاى عاشق بين * به طنز گفت كه مهر و وفاى دوست نگر\r\nبه جاى ملحم چينى هوا مكن بالين * به جاى اطلس رومى زمين مكن بستر\r\nخداى گفت حضر هست بر مثال بهشت * رسول گفت سفر هست برنهاد سقر\r\nجواب دادم كه اى ماهروى غاليه مو * به آب ديده مزن بر دل رهى آذر\r\nبه صبر باد فلك در حضر تو را ناصر * به عون باد خدا در سفر مرا ياور\r\nغلام‌وار چو هنگام كوچ قافله بود * سوار گشتم بر كرهء هيون‌پيكر\r\nپلنگ هيئت و غژغاودم گوزن سرين * عقاب طلعت و عنقا شكوه و طوطى پر\r\nقوىقوايم و باريك‌دم فراخ‌كفل * درازگردن و كوتاه‌سم و ميان‌لاغر\r\nخروش دد بشنيدى ز روم در كابل * مثال موى بديدى ز هند در ششتر\r\nپرير وقت سحر چون نسيم باد شمال * همىرساند به ارواح بوى عنبر تر\r\nسرم ز خواب گران شد به من نمود هوس * خيال آن بت شمشادقد و سيمين‌بر\r\nبه لطف گفت كه عمرت چگونه مىگذرد * نبود گوش دلت را نصيحت كهتر\r\nنگفتمت كه مكن بد به جاى وصلت من * كه هركسى كه كند بد بدى برد كيفر\r\nجواب دادم كاى ماه‌روى عنبرموى * مرا به حضرت شه هست هرچه نيكوتر\r\nوليك شاه به فتح بلاد مشغولست * نمىكند بپرستندگان خويش نظر \r\n\r\nدر مدح وزير سلطان سنجر گويد\r\n نماز شام چو كردم بسيج راه سفر * درآمدم ز در آن سروقد سيمين‌بر\r\nز تف آتش دل وز سرشگ ديده شده * لب چو قندش خشك و رخ چو ماهش تر\r\nدر آب ديده همىگشت زلف مشكينش * چو شاخ سنبل سيراب در مى احمر \r\n\r\n","description":"","footnote":"","page_name":" 568 ","page_number":642},
  {"content":"\r\n\r\n مرا دلى ز غريوش چو آتش اندر عود * مرا تنى ز وداعش چو اندر آب شكر\r\nچه گفت گفت نه سوگند خورده‌اى به سرم * كه هرگز از خط عشق تو برندارم سر\r\nچو وقت فرقت و هنگام رفتن سفرست * سفر مكن كه شود بر دلم جهان چو سقر\r\nو گر به‌رغم دل من همىبخواهى رفت * از آن ديار خبر ده مرا وزان كشور\r\nچو اين بگفت ببر درگرفتمش گفتم * كه جان جان و قرار دلى و نور بصر\r\nسفر مربى مردست و آستانهء جاه * سفر خزانهء مالست و اوستاد هنر\r\nدر آن ديار كه در چشم خلق خوار شوى * سبك سفر كن از آنجا و رو به جاى دگر\r\nبه شهر خويش درون بىخطر بود مردم * به كان خويش درون بىبها بود گوهر\r\nدرخت اگر متحرك شدى ز جاى به جاى * نه جور اره كشيدى و نه جفاى تبر\r\nبه جرم خاك و فلك در نگاه بايد كرد * كه اين كجاست ز آرام وان كجا ز سفر\r\nهمى به خدمت آن صدر روزگار شوم * كه روزگار ازو يافته‌ست جاه و خطر\r\nز بيم او نچشد شير شرزه طعم و سن * ز سهم او ببرد شور فتنه رنج سهر \r\n\r\n","description":"","footnote":"","page_name":" 569 ","page_number":643},
  {"content":"\r\n\r\n چو باز او شكرد صيد او چه شير و چه گرگ * چو اسب او گذرد راه او چه بحر و چه بر \r\n\r\nو له ايضا\r\n دوش زندان‌بان قهرت را همىديدم به خواب * مرگ را دستار بر گردن همى بر وى اسير\r\nگفتم اين چه گفت دى در نزد صاحب كرده‌اند * ساكنان عالم كون و فساد از وى نفير\r\nشكل درگاه رفيعت را دعا كرد آسمان * شكل او شد افضل الاشكال و هو المستدير\r\nرنگ رخسار ضميرت را ثنا گفت آفتاب * لون او شد احسن الالوان و هو المستنير\r\nسايهء عدل تو شامل بر فراز و بر نشيب * منهى حزم تو آگه از قليل و از كثير \r\n\r\nدر تهنيت ورود موكب وزير گويد\r\n بر من آمد خورشيد نيكوان شبگير * به قد چو سرو بلند و به رخ چو ماه منير\r\nهزار جان لب لعلش نهاده بر آتش * هزار دل سر زلفش كشيده در زنجير\r\nگشاده طرهء او بر كمين جانها دست * كشيده غمزهء او در كمال ابر و تير\r\nمن از خرابى و مستى به عالمى كه در او * خبر نبودم ازين عالم از قليل و كثير \r\n\r\n","description":"","footnote":"","page_name":" 570 ","page_number":644},
  {"content":"\r\n\r\n به طعنه گفت زهى بىثبات بىمعنى * ز غفلت تو فغان وز عادت تو نفير\r\nچه جاى خواب و خمارست چند خسبى خيز * پذيره شو كه درآمد به شهر موكب مير\r\nسخن به پايهء قدرش نمىرسد ور نه * به قدر قوت و قدرت نمىكنم تقصير \r\n\r\nو له ايضا\r\n مست شبانه بودم افتاده بىخبر * دى در وثاق خويش كه دلبر بكوفت در\r\nچون اصطكاك قرع هوا بر طريق صوت * داد از ره صماخ دماغ مرا خبر\r\nبر عادتى كه باشد گفتم كه كيست آن * گفت آنكه نيست در غم [ و 
  ] شاديت از آن گذر\r\nجستم چنان ز جاى كه جانم خبر نداشت * كان دم به پاى مىروم از شوق يا به سر\r\nباز كرد و دست ببوسيد و دركشيد * تنگم چو خرمن گل و تنگ شكر به بر\r\nالقصه اندر آمد و بنشست و هر سخن * گفت و شنيد زانده و شادى و خير و شر\r\nيا در خمار خفته از صبح تا به شام * يا در شراب بوده از شام تا سحر\r\nبارى ز باده خوردن و عشرت چو چاره نيست * در خدمت بساط خداوند خوب‌تر \r\n\r\n","description":"","footnote":"","page_name":" 571 ","page_number":645},
  {"content":"\r\n\r\n تا حضرتى ببينى بر چرخ كرده فخر * تا مجلسى ببينى از خلد برده فر \r\n\r\nو له ايضا\r\n دى بامداد عيد كه بر صدر روزگار * هر روز عيد باد به تأييد كردگار\r\nبر عادت از وثاق به صحرا برون شدم * با يك‌دو آشنا هم از ابناى روزگار\r\nدر سر خمار باده و در لب نشاط مى * در جان هواى صاحب و در دل وفاى يار\r\nاسبى چنان‌كه دانى زير از ميانه زير * وز كاهلى كه بود نه سُك‌سُك نه راهوار\r\nدر خفت و خيز مانده همه راه عيدگاه * من گاه ازو پياده و گاهى بر او سوار\r\nنه از غبار خاسته بيرون شدى به زور * نه از زمين خسته برانگيختى غبار\r\nگه طعنه‌يى از اينكه ركابش دراز كن * گه بذله‌يى [ ا 
  ] ز آنكه عنانش فروگذار\r\nمن واله و خجل به تحير فروشده * چشمى سوى يمينم و گوشى سوى يسار\r\nشاگردكى كه داشتم از پى همىدويد * گفتم كه هان چه خير مرا گفت بازدار\r\nتو گرم كرده اسب به نظاره گاه عيد * عيد تو در وثاق نشسته در انتظار\r\nعيدى چگونه عيدى چون تنگها شكر * چه تنگها شكر كه به خروارها نگار\r\nالقصه بازگشتم و آمد به خانه زود * در باز كرد و باز ببست از پس استوار\r\nبر عادت گذشته به نزديك او شدم * آغوش باز كرده كه هان بوس و هان كنار\r\nامروز روز عيد و تو در شهر تن زده * فردا تو را چه گويد دستور شهريار \r\n\r\nو له ايضا\r\n اى كاينات را به وجود تو افتخار * اى بيش از آفريده و كم ز آفريدگار\r\nيك‌چند بىشبانى حزم تو بوده‌اند * گرگ ستم سمين برهء عافيت نزار \r\n\r\n","description":"","footnote":"","page_name":" 572 ","page_number":646},
  {"content":"\r\n\r\n پهلوى ملك بستر عدل آنگهى به سود * كه اقبال كرد بالش عاليت آشكار\r\nگويند ابر آب ز دريا برآورد * وانگه به دست باد كند در جهان نثار\r\nاين خود فسانه است همينست و بيش نيست * كز خجلت كف تو عرق مىكند بحار\r\nاى فكرت تو مشكل امروز ديده دى * اى همت تو حاصل امسال داده پار\r\nقادر به حكم بر همه‌كس آسمان‌صفت * فايض به جود بر همه خلق آفتاب‌وار\r\nدر ابر گرز دست تو يك خاصيت نهند * دست تهى برون ندمد هرگز از چنار \r\n\r\nدر تهنيت ورود موكب دستور\r\n موكب عالى دستور جهان آمد باز * به سعادت به مقر شرف و دولت و ناز\r\nبازگيرد پس ازين رونق ملك محمود * دهر شوريده‌تر و تيره‌تر از زلف اياز\r\nز آستين داد دگرباره كند دست برون * فتنه در خواب دگرباره كند پاى دراز\r\nگرگ با ميش تعدى نكند در صحرا * تيهو از باز تحاشى نكند در پرواز\r\nفلكى نه چو فلك باش كه اين يك سخنم * طنز را ماند و من بنده نباشم طناز \r\n\r\n","description":"","footnote":"","page_name":" 573 ","page_number":647},
  {"content":"\r\n\r\n زحل نحس ندارى تو و مريخ دو روى * ماه نمام ندارى تو و مهر غماز\r\nيا رب آن شب چه شبى بود كه در حضرت تو * منهى عزم حديث حركت كرد آغاز\r\nجان ما تيره‌تر از طره تركان ختن * دل ما تنگ‌تر از ديدهء خوبان طراز\r\nحفظ يزدان ز يمين تو همىكرد انها * فتح گردون ز يسار تو همىداد آواز\r\nاين همىگفت كه من براثرم گرم مران * وان همىگفت كه من در عقبم تيز متاز \r\n\r\nدر مدح ابو الحسن عمرانى گويد\r\n چون مراد خويش را با ملك رى كردم قياس * در خراسان تازه بنهادم اقامت را اساس\r\nچون غنيمت را مقابل كرده شد با ايمنى * عقل سى روز و طمع ماهى بود راسا براس\r\nاى دل ار قومى نكردند از تو ياد اندر رحيل * دور نبود ز آنكه از اطوار نسناسند ناس\r\nآنكه از كنه كمالش قاصرست ادراك عقل * راست چونان كز كمال عقل ادراك حواس\r\nخواستم گفتن كه دست و طبع او بحرند و كان * عقل گفت اين مدح باشد نيز با من هم پلاس\r\nدست او را بحر چون خوانى و آنجا صاعقه * طبع او را كان چرا گويى و آنجا احتباس \r\n\r\n","description":"","footnote":"","page_name":" 574 ","page_number":648},
  {"content":"\r\n\r\n دهر و دوران در نهاد خويش از آن عاليترند * كز سر تهمت منجمشان بپيمايد به طاس\r\nعالم قدرت مجسم نيست ور نه باشدى * اندرون سطح او بيرون عالم را مماس\r\n« انظرونا نقتبس من نوركم » كى گفت چرخ * كه آفتاب از آفتاب همتت كرد اقتباس\r\nشاعرى دانى كدامين قوم كردند آنكه بود * ابتداشان امرء القيش انتهاشان بو فراس\r\nوينكه من خادم همىپردازم اكنون ساحريست * سامرى كو تا بيابد گوشمال لا مساس\r\nاز چه خيزد در سخن حشو از خطا بينى طبع * از چه افتد پر زه بر ديبا ز ناجنسى لاس\r\nتا كه باشد اين مثل كه « الياس احدى الرّاحتين » * بادى اندر راحتى كورا نباشد بيم باس\r\nبىسپيده دم شب خذلان بدخواهت چنانك * تا به صبح حشر مىگويد احادٌ ام سُداس \r\n\r\nدر توحيد و نعت گويد\r\n مقدرى نه به آلت به قدرت مطلق * كند ز دود بخارى چو گنبد ازرق\r\nنه خشت و رشتهء معمار را درو بازار * نه چوب و تيشهء نجار را درو رونق\r\nدر او به حكم روان كرده هفت سياره * ز لطف داده وطنشان دوازده جوسق\r\nكه برفرازد هر بامداد رايت صبح * كه برگشايد هر شب به ضد صبح غسق\r\nكه پاشد از دهن ابر بر صدف لؤلؤ * كه پوشد از اثر صنع بر چمن قرطق\r\nگهى ز آب كند تازه چهرهء گلنار * گهى به باد كند پاره لاله را يلمق \r\n\r\n","description":"","footnote":"","page_name":" 575 ","page_number":649},
  {"content":"\r\n\r\n\r\nو له ايضا\r\n دوش سرمست آمدم به وثاق * با حريفى همه وفا و وفاق\r\nديدم از بادهء پرندوشين * شيشهء نيمه بر كنارهء طاق\r\nمى چون عهد دوستان به صفا * تلخ چون عيش عاشقان به مذاق\r\nهر دو در تاب خانه‌يى رفتيم * كه نبود آشنا به هواى رواق\r\nبنشستيم بر دريچگكى * كه همىديد قوسى از آفاق\r\nدر يمينم ز منطقى اجزا * بر يسارم ز هندسى اوراق\r\nهمه اطراف خانه لمعهء برق * زان رخ لامع و مى براق\r\nنه مرا مطربان چابك‌دست * نه مرا ساقيان سيمين ساق\r\nغزلكهاى خود همىخواندم * در نهاوند و راهوى و عراق\r\nماه ناگه برآمد از مشرق * مشرقى كرد خانه از اشراق\r\nبه سخن در شديم هر سه به هم * چون سه يار موافق مشتاق\r\nماه را نيكويى همىگفتم * كه دريغى به اجتماع و محاق\r\nذو شجون شد حديث و در داديم * قصهء چرخ ازرق زراق\r\nگفتم آيا كسى تواند كرد * در بسيط زمين على الاطلاق\r\nمنع تقدير او به استقلال * كشف اسرار او به استحقاق\r\nماه گفتا كه برق و همىبود * كه برين گنبد آمدى به براق\r\nدر خراسان ز امتش دگريست * كه برو عاشقند ملك عراق\r\nگفتم اى ماه نام تعيين كن * گفت مخدوم منعمت اسحاق\r\nبه كرم رغبتش بدان درجه‌ست * كه به نظاره رغبت احداق \r\n\r\nو له ايضا\r\n اى سپاهت را ظفر لشكركش و نصرت يزك * نه يقين بر طول و عرض لشكرت واقف نه شك \r\n\r\n","description":"","footnote":"","page_name":" 576 ","page_number":650},
  {"content":"\r\n\r\n بسته گرد موكبت صد پرده بر روى سماك * كرده نعل مركبت صد رخنه بر پشت سمك\r\nهركجا حزم تو ساكن موج فوجى از نجوم * هركجا عزم تو جنبان جوش جيشى از ملك\r\nچشمهء تيغ تو هم پرآب و هم پرآتشست * چشمه‌يى ديدى ميان آب و آتش مشترك\r\nگر تو را يزدان بزرگى داد و راضى نيست خصم * خصم را گو دفتر تقدير بايد كرد حك\r\nعالم و آدم نبودستند كاندر به دو كار * زيد از اهل درج شد عمرو از اهل درك\r\nحق و قدر بندگان نيكو شناسد پادشاه * خود تفاوت در عيار زر كه داند جز محك\r\nملك بخشاينده در حرمان ميمون خدمتت * چون خلافت بىعلى بودست و بىزهرا فدك\r\nدوستان با يك جگر پرخون كه اينك « قد مضى » * دشمنان با يك‌دهن پرخنده كاينك « قد هلك » \r\n\r\nدر تهنيت وزارت وزير سلطان گويد\r\n به بارگاه وزارت به خرمى بنشست * خدايگان وزيران و قبلهء آمال\r\nبه جنب قدر رفيعش مدار انجم پست * به جاى راى مصيبش زبان حجت لال\r\nبه حشمتش بكند ديده تيهو از شاهين * به قوتش ببرد رو به پنجه از ريبال\r\nز بيم او همه‌شب استخوان دشمن هست * چو از بخار دخانى زمين گه زلزال\r\nز حرص خدمت او سرنگون همىآيند * به وقت مولد از ارحام مادران اطفال\r\nز شاخ بادرم آيد كف چنار برون * گر از مهب كف او وزد نسيم شمال\r\nترازويى كه بدان بار بر او سنجند * سپهر كفهء او زيبد و زمين مثقال \r\n\r\n","description":"","footnote":"","page_name":" 577 ","page_number":651},
  {"content":"\r\n\r\n مه نوى تو به ملك اندر از خسوف مترس * از آنكه راه نباشد خسوف را به هلال\r\nهميشه تا كه بود نعت زلف در ابيات * هميشه تا كه بود وصف خال در امثال\r\nسرى كه از تو بپيچد بريده باد چو زلف * دلى كه از تو بگردد سياه باد چو خال \r\n\r\nدر مدح وزير فرمايد\r\n اى صلاحيت عالم را كلك تو ضمان * رزق ذريت آدم را كف تو كفيل\r\nجامهء جاه تو را نقش همىبست قضا * و آسمان جامهء خود رنگ همىكرد به نيل\r\nقبض ارواح كند تف سموم سخطت * بىجواز اجل و واسطهء عزراييل\r\nنشر اموات كند صوت صرير قلمت * فارغ از مشعلهء صور و دم اسرافيل\r\nخود وجود چو تويى بار دگر ممتنعست * ور نه نى فيض گسسته‌ست و نه فياض بخيل\r\nخصم اگر در پس ديوار حسد لافى زد * زان سعايت چه تراكم كند از سعى جميل\r\nخواب خرگوش بدانديش تو خود چندانست * كابن سيرين قضا دم نزند در تأويل\r\nكبش مغرور چراگاه بهشتست هنوز * باش تا داغ فنا برنهدش اسماعيل\r\nموميايى همه دانند كه را خرج شود * هركجا پشه به پهلو زدن آيد با پيل\r\nانتقام تو نه آن اخگر اخترسوزست * كه در امعاى شترمرغ پذيرد تحليل \r\n\r\n","description":"","footnote":"","page_name":" 578 ","page_number":652},
  {"content":"\r\n\r\n\r\nو له ايضا\r\n جرم خورشيد چو از حوت درآيد به حمل * اشهب روز كند ادهم شب را ارجل\r\nكوه را از مدد سايهء ابر و نم شب * پرظرايف شود اطراف چه هامون و چه تل\r\nسبزه چون دست به هم در زند اندر صحرا * لاله را پاىبه‌گل درشود اندر منهل\r\nساعد و ساق عروسان چمن را بينى * همه بربسته حلى و همه پوشيده حلل\r\nپيش پيكان گل و خنجر بيد از پى آنك * تا نسازند كمين و نسگالند جدل\r\nبر محيط فلك از هاله سپر سازد ماه * بر بسيط كره از خويد زره پوشد تل\r\nباد با آب شمر آن كند اندر بستان * كه كند با رخ آيينه به سوهان صيقل\r\nوان كند عكس رخ لاله به گردش كه به شب * عكس آتش بكند گرد تنور و منقل\r\nمرغزارى شود اكنون فلك و ابر درو * راست چونان كه تو گويى همه ناقه‌ست و جمل\r\nاز پى آنكه مزاجش نكند فاسد خون * سرخ بيد از همه اعضا بگشايد اكحل\r\nهر نماز دگرى بر افق از قوس قزح * درگهى بينى افراشته تا اوج زحل\r\nبر مثالى كه به چيزيش مثل نتوان زد * جز به عالى در دستور جهان صدر اجل \r\n\r\n","description":"","footnote":"","page_name":" 579 ","page_number":653},
  {"content":"\r\n\r\n آنكه رايش دهد اجرام كوكب را نور * آنكه كلكش كند اشكال حوادث را حل \r\n\r\nو له\r\n جرم خورشيد دوش چون گه شام * سر به مغرب فروكشيد تمام\r\nاز بر خيمهء سپهر بتافت * ماه زرين او چو ماه خيام\r\nچون طناب شفق ز هم بگسست * شب فروهشت پرده‌هاى ظلام\r\nگفتيى چرخ پردهء كحليست * از پسش لعبتان سيمين‌فام\r\nبه تعجب همى نظر كرديم * من و معشوق من ز گوشهء بام\r\nگاه در دور جنبش افلاك * گاه در سير تابش اجرام\r\nگفتيى مهره‌هاى سيمابيست * بر سر حقه‌هاى مينافام\r\nمحدث صد هزار آرامش * ليكن اندر نهاد بىآرام\r\nگه به جوى مجره در سرطان * خارج از آب او همىزد گام\r\nگه به كلك شهاب دست اثير * به فلك برهمى كشيد ارقام\r\nگفتيى كلك خواجه در ديوان * ملك را مىدهد قرار و نظام \r\n\r\nو له ايضا\r\n نسيم لطف تو با خاك اگر سخن گويد * حيات و نطق پذيرد ازو عظام رميم\r\nسموم قهر تو با آب اگر عتاب كند * پشيزه داغ شود بر مسام ماهى شيم\r\nبه عهد نطق تو نز خاصيت دهان صدف * نفس همىنزند بل ز ننگ در يتيم\r\nمسير كلك تو در نسبت تعرض خصم * مثال جرم شهابست و رجم ديو رجيم \r\n\r\n","description":"","footnote":"","page_name":" 580 ","page_number":654},
  {"content":"\r\n\r\n چو قايليست صريرش كه از فصاحت او * سخن پذيرد جذر اصم به گوش صميم\r\nبه شست خلقت آتش به آب لطف تو روى * كه در اضافهء طبع نعامه گشت نعيم\r\nخداى داند و كس چون خداى نيست كه نيست * كسى به وصف تو عالم مگر خداى عليم \r\n\r\nو له ايضا\r\n اى در زبان رمح تو تكبير فتح مضمر * اى در مسير كلك تو اسرار چرخ مدغم\r\nآورده بيم رزم تو مريخ را به مويه * افگنده رشك بزم تو ناهيد را به ماتم\r\nدر اژدهاى رايت تو باد حملهء تو * روح اللّه است آمده در آستين مريم\r\nتأليف كرده از كف تو كارنامه‌ها كان * مدروس كرده از دل تو بار نامه‌هايم\r\nبا آسمان چه گفتم گفتم كه هست ممكن * دستى وراى دست تو در كارهاى عالم\r\nگفتا كه قدر و قدرت دست ملك سليمان * آن خسرو مظفر شاهنشه معظم\r\nتا روز چند بينى سگبانش برنهاده * شير مرا قلاده همچون سگ معلم\r\nآن قدر تست او را بر حل و عقد گيتى * كان تا ابد نگردد هرگز مرا مسلم \r\n\r\nو له در مدح خواجه ناصر الدّين\r\n دوش سلطان چرخ آينه‌فام * آنكه دستور شاه راست غلام\r\nاز كنار نبردگاه افق * چون به دست غروب داد زمام\r\nديدم اندر سواد طرهء شب * گوشوار فلك ز گوشهء بام\r\nگفتم اين نعل خنگ دستورست * قرة العين و فخر آل نظام\r\nآسمان گفت كاشكى هستى * كه نهد خنگ او به ما بر گام\r\nگفتم آن چيست پس بگو برهان * آسمان با دريغ و درد تمام\r\nگفت ربى و ربك اللّه گوى * گفتم آوخ هلال ماه صيام \r\n\r\n","description":"","footnote":"","page_name":" 581 ","page_number":655},
  {"content":"\r\n\r\n گفت آرى مدام نتوان كرد * بر بساط وزير شرب مدام\r\nشبكى چند احتباس شراب * روزكى چند احتماى طعام\r\nهمچو انعام تا كى از خور و خواب * نوبت فاتحه‌ست و الانعام\r\nماه چون در حجاب مىنوشد * از كنار سپهر مينافام\r\nخيمه‌يى ديدم از زمانه برون * وندران خيمه درج كرده خيام\r\nمجمعى از مخدرات در او * همه آتش‌مزاج و آب‌اندام\r\nسكنه‌شان را مدار بىآغاز * ساكنان را مسير بىفرجام\r\nتير در هجر چهرهء زهره * گشته از اشتياق بىآرام\r\nزهره از بهر جشن بهمن و دى * به كفى بربط و به ديگر جام\r\nدلو كيوان دراوفتاده به چاه * ماهى مشترى رميده ز دام\r\nجدى مفتون خوشهء گندم * بره مذبوح خنجر بهرام\r\nدر ترازوى چرخ چيزى نه * جز مراد لئام و غبن كرام\r\nهر زمانى مسير كلك شهاب * بر زبان رقم به وجه پيام\r\nساكنان سپهر اعلا را * دادى از راز روزگار اعلام\r\nراست همچون مسير كلك وزير * كه دهد ملك را قرار و نظام\r\nصاحب آن ذوالجلالتين كه هست * بر ازو ذوالجلال‌والاكرام \r\n\r\nدر صفت اسب و مدح صاحب\r\n اى زرين‌نعل آهنين‌سم * وى سوسن‌گوش خيزران‌دم\r\nسير تو به گرد خط ناورد * چون گرد سپهر سير انجم\r\nبا نرمى حشوهاى شانه‌ت * بركنده قدر بروت قاقم\r\nوقت جو اگر ز عجلهء طبع * بر گوشهء آسمان زنى سم\r\nاز بهر قضيم تو شود جو * در سنبلهء سپهر گندم\r\nعهد تو و در زمانه تقديم * آب آمده وانگهى تيمم\r\nبا دست تو از ترشح ابر * دايم لب برق با تبسم \r\n\r\n","description":"","footnote":"","page_name":" 582 ","page_number":656},
  {"content":"\r\n\r\n از جملهء كاينات كانست * كز دست تو مىكند تظلم \r\n\r\nدر مدح سلطان اعظم پيروز شاه احمد\r\n كو آصف جم گو بيا ببين * بر تخت سليمان راستين\r\nپيشش بدل ديو و دام و دد * در هم زده صفهاى حور عين\r\nبادى كه كشيدى بساط او * در درگه اعلاش زير زين\r\nمهرى كه وحوش و طيور را * در طاعتش آورده در نگين\r\nاز بيم سپاهش سپاه خصم * چون مور نهان گشته در زمين\r\nبىواسطهء هدهدش خبر * از جنبش روم و قرار چين\r\nبر تخت چو عرش سباى او * از عرش رسولان آفرين\r\nچون صرح ممرد شراب صرف * بىورزش انصاف ماء و طين\r\nبىسابقهء وحى جبرئيل * اسرار وجودش همه يقين\r\nوقتش نشود فوت اگر نه روز * در حال كند از قفا جبين\r\nچون ديو به مزدورى افگند * آن را كه خلافش كند لعين\r\nهم بر كتف دايگان رضيع * هم در شكم مادران جنين\r\nاز بيعت او مهر بر زبان * وز طاعت او داغ بر سرين\r\nمثل ملك و ملك روزگار * حوت فلك و آب پارگين\r\nروزى كه چو مردان كنند كار * قومى كه به مردى كشند كين\r\nدر مغز عدو حفرها بود * تا گوهر خنجر كند دفين\r\nاز ابر سنان ژاله‌ها زند * تا سودهء ناچخ كند عجين\r\nبا بيلك او مرگ هم‌عنان * با رايت او فتح همنشين\r\nدندان سنان آسمان‌خراش * آغوش كمند آشتىگزين\r\nاز خرج عراق سركشان نزار * از دخل درم خستگان سمين\r\nيك طايفه را نعره‌ها بلند * يك طايفه را ناله‌ها حزين \r\n\r\n","description":"","footnote":"","page_name":" 583 ","page_number":657},
  {"content":"\r\n\r\n\r\nو له ايضا\r\n چون شمع روز روشن از ايوان آسمان * ناگه دراوفتاده به درياى قيروان\r\nروى زمين و فرق هوا را ز قير و مشك * سحر سپهر كوژردا داد و طيلسان\r\nپروين چو گاه حمله گران‌تر كنى ركاب * كيوان چو گاه پويه سبكتر كنى عنان\r\nمن رو به‌سوى راه نهادم به فال سعد * اميد خود بريده ز پيوند و خانمان\r\nريگش چو نيش كژدم و سنگش چو يشك مار * زين طبع را عفونت و زان روح را زيان\r\nدر آب او سمك نرود جز به سلسله * بر كوه او ملك نپرد جز به نردبان\r\nگردون بهفت كوكب و گيتى به چار طبع * يك‌تن نپروريده قرينت به صد قران \r\n\r\nدر مدح دستور معظم ابو الفضل عماد الملك\r\n چو شاه زنگ برآورد لشكر از مكمن * فروگشاد سراپرده پادشاه ختن\r\nهلال عيد پديد آمد از كنار افق * به نور چون رخ يار و به خم چو قامت من\r\nنهان و پيدا گفتى كه معنييست دقيق * وراى قوت ادراك در لباس سخن\r\nخيال انجم و گردون همى به حسن و جمال * چنان نمود كه از كشتزار برگ سمن \r\n\r\n","description":"","footnote":"","page_name":" 584 ","page_number":658},
  {"content":"\r\n\r\n يكى چو زورق سيم و يكى چو مهرهء زر * يكى چو لعل بدخشان يكى چو در عدن\r\nز بس تراكم انجم چنان نمود همى * مجره از پس اين گوژپشت پشت‌شكن\r\nكه روز با رز ميران و مهتران بزرگ * در سراى و ره بارگاه صدر زمن\r\nحكايتيست از آن طبع آب در دريا * روايتيست از آن دست ابر در بهمن\r\nز فر بخت تو دايم به شش نتيجهء خوب * ز بهر جشن تو آبستن‌ست شش مسكن\r\nصدف به گوهر و نافه به مشك و نى به شكر * شجر به ميوه و خارا به زر و خار به من\r\nز بهر زينت درگاه تست زاينده * ز بهر مالش بدخواه تست آبستن\r\nبسيط مركز هامون به گونه‌گونه گهر * محيط گنبد گردون به گونه‌گونه محن\r\nاگرچه قارن و قارون شود به زر و به مال * مخالفت ز گزاف زمانهء ريمن\r\nبه خاك دركشدش هم زمانه چون قارون * به باد بردهدش هم سپهر چون قارن \r\n\r\nو له ايضا\r\n گر عنان فلك فروگيرد * به خط استوا درافتد چين\r\nبأس او دست چون دراز كند * دست يابد تذرو بر شاهين\r\nلاف نسبت زند حسود ولى * شير بالش نشد چو شير عرين \r\n\r\n","description":"","footnote":"","page_name":" 585 ","page_number":659},
  {"content":"\r\n\r\n به حسد كى شود ضعيف قوى * به ورم كى شود نزار سمين\r\nآخر اين روزگار جافى را * كه به جاه تو دارد اين تمكين\r\nمىنگويى يكى ز روى عتاب * كه چه مىخواهد از من مسكين\r\nفلك تند را نگويى هان * دولت كند را نگويى هين\r\nاندرين روزها كه مىدادم * شعر خود را به مدح او تزيين\r\nنكته‌يى گفتم از رزانت راى * عقل را سخت شد برابر و چين\r\nگفت خامش چه جاى اين سخنست * وصف آن راى اين بود كه رزين\r\nآفتابيست كه آسمان نكند * پيش او آفتاب را تمكين \r\n\r\nدر مدح مودود احمد عصمى فرمايد\r\n نماز شام چو خورشيد گنبد گردان * به كوه رفت فرود و ز چشم گشت نهان\r\nبه فال نيك برون آمديم و راى صواب * به عزم خدمت درگاه پيشواى جهان\r\nتكاورانى در زير زين به دولت او * چو ابر گاه مسير و چو ببر گاه توان\r\nز نعلهاشان سطح زمين گرفته هلال * ز گوشهاشان روى هوا گرفته سنان\r\nنه در مفاصل اين سستيى ز باد ركاب * نه در طبيعت آن نفرتى ز بار عنان\r\nبه كوهسار و بيابانى اندر آورديم * جمازگان بيابان‌نورد كه كوهان\r\nچو بيشه‌بيشه در او ذره‌هاى خار و خسك * چو باره‌باره در او توده‌هاى ريگ روان \r\n\r\n","description":"","footnote":"","page_name":" 586 ","page_number":660},
  {"content":"\r\n\r\n كسى نديده فرازش مگر به چشم ضمير * كسى نرفته نشيبش مگر به پاى گمان\r\nز تنگ عيشى بر ذروه‌هاش برده هماى * ز استخوان مسافر ذخيره‌هاى گران\r\nكسى به روز سپيد و شب سياه درو * بجز كبودى گردون همىنداده نشان\r\nز بيم ديو بدل در همىگداخت ضمير * ز باد سرد به تن در همىفسرد روان \r\n\r\nدر مدح مجد الدّين وزير شاه\r\n اى جهان خاتم جان‌بخش تو را زير نگين * آسمان را ز جمال تو نظر سوى زمين\r\nچين موى تو نماينده‌ترست از طاوس * چنگ عشق تو رباينده‌ترست از شاهين\r\nدل بر آنست كه تنها بكشد بار فراق * تو بر آن باش كه تنها ببرى بار سرين \r\n\r\nو له\r\n شاها صبوح فتح و ظفر كن شراب خواه * نرد و نديم و مطرب و چنگ و رباب خواه\r\nاز دست آنكه غيرت ماهست و آفتاب * در جام ماه نو مى چون آفتاب خواه\r\nوز خد آنكه قطرهء آبست و برگ گل * تا گرد رزمگه بنشانى گلاب خواه\r\nشبها كه دشمن تو ز بأس تو نغنود * گردون به طعنه گويدش از بخت خواب خواه \r\n\r\nو له\r\n بر اميد آنكه از روى قبول * رفعت چتر تو يابد جرم ماه\r\nپوشد اندر عرضگاه هر خسوف * كسوتى چون كسوت چتر سياه \r\n\r\n","description":"","footnote":"","page_name":" 587 ","page_number":661},
  {"content":"\r\n\r\n\r\nدر مدح صاحب ناصر الدّين طاهر\r\n اى سراپردهء سفيد و سياه * اى بلندآفتاب و والاماه\r\nبين كه بركرد مرغ و ماهى را * شغب از خوابگاه و خلوتگاه\r\nشد يكى را سبك عنان شتاب * شد يكى را گران ركاب شناه\r\nاى بخار بحار كله ببند * وى عروس بهار حله بخواه\r\nاى مرصع دوات مصرى كلك * اى همايون‌بساط و ميمون‌گاه\r\nروز عيدست و تهنيت شرطست * عيد را تهنيت كنند به گاه\r\nبه ملاقات بزم صاحب عصر * به زمين بوس صدر ثانى شاه\r\nطاهر بن مظفر آنكه ظفر * جز پى رايتش نداند راه\r\nراى او را مگر ملاقاتى * خواست افتاد با فلك ناگاه\r\nاتفاقا ز عين گستاخى * سوى او آفتاب كرد نگاه\r\nهرچه اين مىگشود بند قبا * آن فرومىكشيد پر كلاه \r\n\r\nدر تهنيت فتح ابو الفتح ملكشاه ثانى\r\n آمد به سلامت بر من ترك من از راه * پرداخته از جنگ و برآسوده ز بدخواه\r\nچون سرو سهى قامت و شايسته‌تر از سرو * چون ماه دوهفته رخ و بايسته‌تر از ماه\r\nسروست اگر سرو زند گوى به ميدان * ماهست اگر ماه زند چنگ به خرگاه\r\nمن باده همىخوردم و او چنگ همىزد * من شعر همىگفتم و او ساخت همى راه\r\nتا روز همىگفت كه چون بود به يك روز * فتح ملك عادل ابو الفتح ملك‌شاه \r\n\r\n","description":"","footnote":"","page_name":" 588 ","page_number":662},
  {"content":"\r\n\r\n\r\nو له\r\n به يك سموم عتابش چو كاه گردد كوه * به يك نسيم نوالش چو كوه گردد كاه\r\nصميم فكرتش از سير اختران منهى * صفاى خاطرش از راز روزگار آگاه\r\nاگر به رحم كند سوى شور و فتنه نظر * و گر به خشم كند سوى شير شرزه نگاه\r\nدهد عنايت او شور و فتنه را آرام * كند سياست او شير شرزه را روباه \r\n\r\nدر شكرگزارى از بخت و سفر جيحون و مدح سلطان احمد پيروز شاه كه انورى را خواسته\r\n حبذا بخت مساعد كه سوى حضرت شاه * مردمى كرد و رهم داد پس از چندين گاه\r\nاندر آمد ز در حجرهء من صبحدمى * روز بهمنجنه يعنى دوم بهمن ماه\r\nسال بر پانصد و سى و سه ز تاريخ عجم * گفت برخيز كه از شهر بدرشد همراه\r\nچه روى راه تردد قضى الامر فقم * چه كنى نقش تخيل بلغ السيل زباه\r\nاو برون برد همى مفرش و آورد ستور * محملى كرد و مرا كرد چو شاهى بر گاه\r\nمنتى داشتم از وى كه ندارد به مثل * اعمى از چشم و فقير از زر و عنين از باه\r\nهمچنان جملهء را هم به سلامت مىبرد * نه در آن طبع ملامت نه درين طوع اكراه\r\nچون به جيحون برسيديم ز من هوش برفت * گفت لا حول و لا قوة إلّا باللّه\r\nكشتى آورد و نشستيم درو هر دو به هم * چون دو يار او همه يارىده و من يارىخواه \r\n\r\n","description":"","footnote":"","page_name":" 589 ","page_number":663},
  {"content":"\r\n\r\n او چو شيرى به يكى گوشهء كشتى بنشست * من سر اندر زن و بيرون زن همچون روباه\r\nآخر الامر چو كشتى به سلامت بگذشت * جستم از كشتى و آمد به لب كشتىگاه\r\nعرصه‌يى ديدم چون جان و جوانى به خوشى * شادىافزاى چو جان و چو جوانى غم‌كاه\r\nگفتم اى بخت بهشتست سواد ترمد * گفت راضى مشو از روضهء رضوان به گياه\r\nباش تا شهر ببينى و درو بار ملك * باش تا قلعه ببينى و درو عرض سپاه\r\nتا درين بودم گردى ز در شهر بخاست * گفتم آن كيست مرا گفت جنيبت‌كش شاه\r\nآمد القصه و آورد جنيبت پيشم * ديدهء من چو در آن شكل و شبه كرد نگاه\r\nاسترى ديد سيه زير مغرق زينى * راست چون تيره شبى بسته بر او يك‌شبه ماه\r\nبوسه دادم سم و زانوى و ركابش هر سه * گفتم اى روز براق از تو چو رنگ تو سياه\r\nبه سعادت به سر آخور خود باز خرام * كه تو را پايه بلندست و مرا پا كوتاه\r\nاين همىگفتم و او دست همىكوفت كه نى * ترك فرمان به همه روى گناهست گناه\r\nمتنبه شدم و قصد عنانش كردم * بخت آنجا به من و پايهء من كرد نگاه \r\n\r\n","description":"","footnote":"","page_name":" 590 ","page_number":664},
  {"content":"\r\n\r\n گفت ما را به در شاه فراموش مكن * كه چو ماهست كنون گرد ركابت پنجاه\r\nشاه حيدردل هاشم‌تبع احمدنام * كه ز گردونش سريرست و ز خورشيد كلاه\r\nچون ازو حاجب يارم بستد مسكين گفت * آه كامد به سرم آنچه گمان بردم آه \r\n\r\nدر مدح عمارت پيروز شاه گويد\r\n جنتست آن عرصه گر بىوعده يا بىجنتى * كوثرست آن باده گر مستى فزايد كوثرى\r\nساغرش پربادهء رنگين چنان آيد به چشم * كز ميان آب روشن برفروزى آذرى\r\nآتش سيال ديدستى در آب منجمد * گر نديدستى بخواه از ساقيانش ساغرى\r\nآسمان ديگرست از روى رفعت گوييا * وندرو هر ساكنى قائم‌مقام اخترى\r\nآفتاب و ماه او پيروز شاه و صاحبند * شه سليمان عنصرى دستور آصف گوهرى\r\nروز هيجا كز خروش و گرد جيشت سايه را * تا هواى خويشتن يابد ببايد رهبرى\r\nاز پس گرد سيه برق سنان آبدار * همچنان باشد كه اندر پردهء شب اخترى\r\nعقل با رمح تو اينك مىدهد فتوى كه چوب * شايد ار ثعبان شود بىمعجز پيغمبرى \r\n\r\n","description":"","footnote":"","page_name":" 591 ","page_number":665},
  {"content":"\r\n\r\n\r\nدر مدح سلطان معزّ الدّين سنجر بن ملكشاه\r\n اى ز تيغ تو در سرافرازى * ملك تركى و ملت تازى\r\nروز هيجا كه مركبان كردند * زير ران مبارزان تازى\r\nزلف پرچم نگارد اندر چشم * شكل جراره‌هاى اهوازى\r\nباشد از روى نسبت و صولت * سوى دشمن چو حمله آغازى\r\nتيغ تو تيغ حيدر عربى * كوس او طبل حيدر رازى\r\nنوك پيكانت بر فلك دوزد * حكم آينده را به طنازى\r\nشاه سنجر كه كار خنجر اوست * فتنه‌سوزى و عافيت‌سازى\r\nآنكه چون آتش سنانش را * باد حمله دهد سرافرازى\r\nفتح بينى كه با زبانهء او * چون سمندر همىكند بازى \r\n\r\nدر صفت باغ و عمارت منصوريهء منصور وزير گويد\r\n ويحك اى صورت منصوريه باغى و سراى * يا بهشتى كه به دنيات فرستاده خداى\r\nبوده نقاش قضا در شجرت متوارى * گشته فراش صبا در چمنت ناپرواى\r\nشكن آب شمرهاى تو را رقص هوا * سايهء برگ درختان تو را فر هماى\r\nهين كه آمد تو را به درت موكب ميمون وزير * هرچه دانى و توانى به تكلف بنماى\r\nبه لب غنچهء گل دست همايونش بوس * به سر زلف صبا گرد ركابش بزداى\r\nمجمر غنچه پر از عود قماريست بسوز * هاون لاله پر از عنبر ساراست بساى \r\n\r\n","description":"","footnote":"","page_name":" 592 ","page_number":666},
  {"content":"\r\n\r\n تا چو گل در نفتد جام به مستى ز كفت * همچو نى باش ميان بسته و چون سرو به پاى \r\n\r\nدر مدح خواجه عزيز الدّين طغرايى\r\n خرد را دوش مىگفتم كه اى اكسير دانايى * همت بىمغز هشيارى همت بىديده بينايى\r\nچه گويى در وجود آن كيست كو شايستگى دارد * كه تو با آبروى خويش خاك پاى او شايى\r\nكسى كاندر جهان بىهيچ استكمال از غيرى * جهانى ديگر آمد خود به استقلال تنهايى\r\nز حسن يوسف رايش به مصر چرخ چارم در * دل خورشيد با يك خانمان درد زليخايى\r\nبه جذب همت ار دور زمان را باز گرداند * كشند امروز برعكس توالى بار فردايى\r\nببيند بىنظر نرگس بگويد بىلغت سوسن * اگر طبعش بياموزد صبا را عالم‌آرايى\r\nچو اين اوصاف نيكو حصر كردم با خرد گفتا * عزيز الدّين طغرايى عزيز الدّين طغرايى \r\n\r\nفى المقطّعات\r\n چون به سر بكر مدحت آوردم * دل خاطر دريدم از سودا\r\nكمر هجو تو بيفشارم * گر نبخشى مرا به دست عطا \r\n* * *\r\n اى خواجه درازيت رسيدست به جايى * كز اهل سماوات به گوشت برسد صوت\r\nگر عمر تو چون قد تو بودى به درازى * تو زنده بماندى و به مردى ملك‌الموت \r\n\r\n","description":"","footnote":"","page_name":" 593 ","page_number":667},
  {"content":"\r\n\r\n\r\nو له ايضا\r\n مير ابو بكر خالد از چه سبب * ماهت اندر محاق مىافتد\r\nهر زنى را كه در نكاح آرى * گل‌رخ و سيم‌ساق مىافتد\r\nاز تو اى دوست يك سؤال مرا * بىريا و نفاق مىافتد\r\nتو زن بد به طبع مىخواهى * يا چنين اتفاق مىافتد \r\n\r\nو له\r\n گفتم آن تو نيست خواجه صلاح * گفت چه گفتم آن دو خلقانت\r\nگفت چون نيست گفتم از پى آنك * گر به دو نافذست فرمانت\r\nچون گذارى كه برزند هر روز * قلتبانى سر از گريبانت \r\n\r\nو له\r\n هفت مدبر مدبر فلكند * چون اجل جمله قاطعان اميد\r\nقمر قلتبان و تير دو روى * كه زند بر سيه ز خبث سفيد\r\nآفتابى كه گرش دست دهد * تيغ بيرون برد ز سايهء بيد\r\nشرح آن ديگران همىندهم * كه فرودند يا بر از خورشيد\r\nتيز كيوان به سبلت برجيس * تف مريخ در رخ ناهيد \r\n\r\nو له\r\n اگر سهلان رستم نذر كردست * كه هر در را كه من بستم گشايد\r\nبه كشتن چون تواند خواهرش را * و يا مادر كه قتلش لازم آيد\r\nو گر گيرد مر ايشان را و گويد * كه در سوگند تأويلى ببايد\r\nبه كشتن چون تواند خويشتن را * مگر بر علم ما علمى فزايد \r\n\r\n","description":"","footnote":"","page_name":" 594 ","page_number":668},
  {"content":"\r\n\r\n\r\nو له ايضا\r\n نيك مرديست اين على سالار * نه كند زر تلف نه مى نوشد\r\nتو مخوانش خسيس زان كه متاع * دهد آزاده‌وار و نفروشد\r\nنيست او قلتبان و ليكن كوه * وقت حلمش ز رشك بخروشد\r\nگرچه جام شرنگ را دايم * دهن حلم او همىنوشد\r\nتو مبر ظن كه خواجه بود خسيس * كاين سخن گوش عقل مىنوشد\r\nبل چنان دان كه او درين معنى * در كريمى و مردمى كوشد\r\nكرمست اينكه او به پردهء خويش * عورت مردمان همىپوشد \r\n\r\nرباعيّات\r\n تا كى ز غم تو رخ به خون شويد دل * آزار و جفاى تو به جان جويد دل\r\nبخشاى كز آسمان نمىبارد جان * رحم آر كه از زمين نمىرويد دل \r\n* * *\r\n اى ساخته گشته از تو كار دگران * من يار تو و تو غمگسار دگران\r\nمن كرده كنار پر ز خون ديده * از بهر تو و تو در كنار دگران \r\n\r\n178 بديعى سيستانى\r\nو هو حكيم بديع الزّمان التركويى السجزى مولد و منشاء وى تركو و آن حصارى است از سيستان اينكه بعضى او را تبريزى دانسته‌اند همانا سهو كرده‌اند مردى فاضل و مجرد بوده است و مجردانه زندگى نموده از اشعار اوست :\r\n\r\n","description":"","footnote":"","page_name":" 595 ","page_number":669},
  {"content":"\r\n\r\n\r\nمن قصائده\r\n صبح آمد و بگشاد ز مشرق در مغلق * ديوار جهان رخنه زد اين سقف معلق\r\nبر تخت افق عالم پيروزه قبا را * گردون كمركش كلهى داد مغرق\r\nخيل شه روم از طرف هند رسيدند * افروخته حراقه و افراخته بيرق\r\nزاد از دل شب صبح سبك‌روح جهانگير * چون معنى بكر سره از خاطر احمق\r\nتا شيشهء افلاك به سنگ سيه شب * بشكست و ازو گشت روان راح مروق\r\nچون ظلمت باطل دل شب پنبه شد از صبح * حلاج صفت مهر ندا زد كه انا الحق \r\n\r\nو له ايضا\r\n مهر در جانت درآمد چون حلاوت در شكر * كينه از طبعت برون شد همچو موم از انگبين\r\nبر بساط ملك او نه فقر ماند نه فقير * وز نشاط طبع او نه حزن ماند نه حزين\r\nچتر فرمانش كند در گردن ايام طوق * رايض حكمش نهد بر كرهء افلاك زين \r\n\r\nو له\r\n شهنشاهى كه دايم از براى بزم او خيزد * زر از خاك و در از آب و گل از خار و گهر از كان \r\n\r\n","description":"","footnote":"","page_name":" 596 ","page_number":670},
  {"content":"\r\n\r\n به دو روشن به دو عالم به دو خرم به دو زنده * دماغ دين سر دولت دل ملت تن ايمان\r\nاگر گردون بلا بارد تويى گردون گه حمله * و گر دريا گهر بخشد تويى دريا گه احسان\r\nخرد طبع تو را مايه هنر ذات تو را سايه * فلك قدر تو را پايه ملك صدر تو را دربان \r\n\r\nبه نام وى اين قطعه را نوشته‌اند كه در مرثيه گفته\r\n نجم گردون محمد محمود * زير ابر اجل جمال نهفت\r\nاو چو جان بود جان نميرد و من * زنده را مرثيت ندانم گفت \r\n* * *\r\n درآمد از درم آن آفتاب تركستان * چو سرو بر سر سروش هزار لاله‌ستان\r\nدو چهره تابان تابان چو مشترى در قوس * دو لعل خندان خندان چو زهره در ميزان\r\nچه راند راند كه اى چون زمانه بدپيوند * چه گفت گفت كه اى چون سپهر بدپيمان\r\nنه مردمى را در طبع كافر تو اثر * نه دوستى را در فعل كج‌رو تو نشان\r\nمرا سبك شد دل از گزافى غم تو * تو با بتان سبك‌روح در شراب گران\r\nجواب دادم كى بر سرم رئيس چو عقل * خطاب كردم كى در تنم عزيز چو جان\r\nنهاده عشق تو اندر درون من آتش * گشاده مهر تو از ديدگان من طوفان\r\nچو با تو باشم باشم چو جام در مجلس * چو بىتو مانم مانم چو گوى در ميدان\r\nبدان خداى كه گوهر نگارد اندر بحر * بدان خداى كه ياقوت بندد اندر كان\r\nبه علم آنكه بدوزد كلاه هفت اختر * به حكم آنكه ببافد قباى چاراركان\r\nكه گرز طلعت ميمون تو جدا باشم * نه پاى از سر دانم نه وصل از هجران\r\nجمال تو دل‌وجان مرا كند تازه * چو طبع را سخن نيك و كشت را باران \r\n\r\n","description":"","footnote":"","page_name":" 597 ","page_number":671},
  {"content":"\r\n\r\n\r\nبه جهت يكى از احباب كه تكليف تاهّل به دو كرده گفته\r\n مرا كسى ز زبان كس دگر مىگفت * كه اى بديع جهان جاودان نمىپايد\r\nگذشت عهد شباب و برخ پديد آمد * نشان ز شيب و كنون گر زنى كنى شايد\r\nنكاح بر تو ره صد سفاح بربندد * صلاح بر تو در صد فلاح بگشايد\r\nازين سؤال جگرخاى او برنجيدم * جواب دادم و گفتم كه ژاژ مىخايد\r\nكسى كه كرد به دو عافيت سلام و عليك * جز از سلامت فى الوحده برنياسايد\r\nز چندگونه كفايت كه در هنر دارم * كفاف خرج من اى خواجه درنمىآيد\r\nنباشد اين ز حكيمى كه من زنى خواهم * بنان و جامه و او را كس دگر شايد \r\n\r\nرباعى\r\n رمح تو شها دست دراز ظفرست * شمشير تو آيينهء راز ظفرست\r\nگر خصم تو سيمرغ شود جان نبرد * از زاغ كمان تو كه باز ظفرست \r\n\r\nو له\r\n تا كى باشى براى نانى به اميد * هرجايى و هر درى چو قرص خورشيد\r\nبا زادهء خاطر و نم ديده بساز * كان آب روان تست و آن نان سفيد \r\n\r\n179 بدر الدّين جاجرمى\r\nاز اهل جاجرم و از خاك خراسان است وى در اصفهان نشو و نما يافته و پرتو التفات خواجه شمس الدّين محمد صاحب ديوان بر وى تافته در مراتب شاعرى شاگرد مجد الدّين همگر شيرازى است به گفتن اشعار مصنوعه رغبتى داشته و در اين فن لواى اشتهار افراشته قصيده‌اى بىنقطه گفته به هر صورت چند بيتى از او نوشته مىگردد :\r\n* * *\r\n\r\n","description":"","footnote":"","page_name":" 598 ","page_number":672},
  {"content":"\r\n\r\n با عقيق لب او لعل بدخشان كم گير * با گل عارض او لالهء نعمان كم گير\r\nبا وجود لب لعل و خط مشك‌افشانش * ياد ظلمت مكن و چشمهء حيوان كم گير\r\nغمزه‌اش بين و دگر شوخى عبهر كم گوى * خط سبزش نگر و سبزهء بستان كم گير\r\nوصل آن حور پريچهره گرت دست دهد * نام جنت مبر و ملك سليمان كم گير \r\n\r\nاز قصيده محذوف النقط اوست\r\n كه كرد كار كرم مردوار در عالم * كه كرد اساس مكارم ممهد و محكم\r\nعماد عالم عادل سوار ساعد ملك * اساس طارم اسلام و سرور عالم\r\nملك علو و عطارد علوم و مهر عطا * سماك رمح و اسد حمله و هلال علم\r\nسرور اهل محامد هلاك عمر عدو * سر ملوك و دلارام ملك و اصل حكم\r\nكلام او همه سحر هلال در همه حال * مراد او همه اعطاى مال در همه دم\r\nدم مكرم او همدم كلام علوم * دل مطهر او مورد صلاح امم\r\nرسوم محكم او كرد حكم عالم رد * سموم حملهء او كرد كار اعداكم\r\nهم او و هم دل او دار عدل را معمار * هم او و هم دم او داء ملك را مرهم \r\n\r\nو له فى المسمط\r\n شاه نوروز دگرباره برافراشت علم * راغ را كرد ز نزهت حسد باغ ارم\r\nلاله را باز بپوشيد قباى معلم * بر سر نرگس مخمور نهاد افسر جم\r\nباغ را كرد دل‌فروز و جهان را خرم * خيز اى سرو خرامنده به صحرا بخرام \r\n* * *\r\n تا جهان را ز گل و لاله منور بينى * وز نسيم سحرى باغ معطر بينى\r\nدشت را سربه‌سر از رزمهء ششتر بينى * دامن لاله پر از لؤلؤ احمر بينى\r\nگردن و گوش چمن پر در و گوهر بينى * چون دلارام من آن سروقد سيم‌اندام \r\n\r\n","description":"","footnote":"","page_name":" 599 ","page_number":673},
  {"content":"\r\n\r\n\r\nاين رباعى را در مدح خواجه شمس الدّين گفته و رباعى ثانى را خواجه گفته و سيصد بره به او صله داده\r\n دنيا چو محيطست و كف خواجه نقط * پيوسته به گرد نقطه مىگردد خط\r\nپروردهء او كه و مه و دون و وسط * دولت ندهد خداى كس را به غلط \r\n* * *\r\n سيصد برهء سفيد چون بيضهء بط * كاو را ز سياهى نبود هيچ نقط\r\nاز گلهء خاص مانه از جاى غلط * چوپان بدهد به دست دارندهء خط \r\n\r\n180 بدر الدّين كرمانى\r\nبدر الدّين كرمانى از افاضل بوده و او را محى المشاط نوشته‌اند در تذكرهء عرفات تقى الدّين اوحدى اين اشعار از او ديده شد زياده از احوالش اطلاعى حاصل نيست .\r\n\r\nنظم\r\n درين سواد و بياض ليالى و ايام * كه آسمان صحفش مىگشايد املى را\r\nهمى دلايل آنست كاندر اوج كمال * هزار سال بمانى هزار معنى را\r\nخجسته بخت تو از دور چرخ مستغنيست * چه حاجتست به فرش و به خانه عيسى را\r\nثبات دولت تو فارغست از نكبات * ز گرد جنبش نكباچه باك رضوى را \r\n\r\n","description":"","footnote":"","page_name":" 600 ","page_number":674},
  {"content":"\r\n\r\n كلاه‌دارى خصم تو دشمن سر اوست * زيادتيست كه نقصان شدست خنثى را \r\n\r\nو له ايضا\r\n گردد از تشبيه تيغش روى دفتر پر ز خون * باشد از اوصاف رمحش كام خاطر پرسنان\r\nياد تير او كنى پيكان بماند در ضمير * نام تيغ او برى الماس رويد از زبان \r\n\r\n181 بديهى سجاوندى\r\nو هو مجد الدّين احمد صاحب تفسير عين المعانى و غيره معاصر سنجر سلجوقى بوده از اوست :\r\n اى نفس گر از غبار تن پاك شوى * تو روح مجردى بر افلاك شوى\r\nعرشست نشيمن تو شرمت نايد * كآيى و مقيم خطهء خاك شوى \r\n\r\n182 بدر الدّين فارسى\r\nزمان ظهورش بر من معلوم نگرديده صاحب تذكرهء هفت اقليم در صفت شمشير از او سه بيت بىنظير در سلك تحرير كشيده\r\n مار را مانى كه بر تو نقطه‌هاى گوهرست * وين عجب كز پوست هر ساعت برون آيى چو مار\r\nحافظ عمرى و هستى بىوفا مانند عمر * دشمن جانى و جان‌آسا همىآيى به كار \r\n\r\n","description":"","footnote":"","page_name":" 601 ","page_number":675},
  {"content":"\r\n\r\n در هواى معركه چون ابر و برقى در صفت * گر بگريى ابرسانى ور بخندى برق‌وار \r\n\r\n183 بدر الدّين چاچى\r\nچاچ نام شهريست از تركستان كه كمان نيكو سازند و وى فاضلى است عظيم الشأن ، روزگارى در دهلى به مداحى سلطان محمد تغلق شاه و ديگر سلاطين هند به سر مىبرده و از خوان فضل و احسان ايشان روزى مقدور مىخورده ديوان وى . دو هزار بيتست و در شاعرى طرزى غريب دارد به هر صورت از اشعار او منتخب مىشود :\r\n هركه غواص لجهء خردست * قيمت‌افزاى دُر جان خودست\r\nدل عاشق سراچهء گل نيست * كارگاه جلالت صمدست\r\nهركه در كوى عشق زد قدمى * شهسوار ممالك ابدست\r\nآسمان شيشه‌ايست سرگردان * كاندر آن شيشه پاره‌يى زبدست\r\nديدهء گاو روشنست و هنوز * چشم موسى ز خاك در رمدست\r\nپايمالست هركجا سره است * نيك حالست هركجا كه بدست\r\nباژگونه‌ست جمله كار جهان * تا به حدى كه ماوراى حدست\r\nاز يكى باژگونه كيش هم آنك * كل در او پنجه‌ست و نيم صدست\r\nچپ نهادند عقد نهصد را * راست گيريش نهصدت نودست\r\nاز يكى هم يكى طلب كه يكى * از عدد نيست مبدا عددست \r\n\r\nدر مدح سلطان محمد بن تغلق شاه\r\n غرابى كز دهن انداخت دوش آن بيضه‌هاى زر * ربودش از قضا ناگه عقاب آتشين‌پيكر \r\n\r\n","description":"","footnote":"","page_name":" 602 ","page_number":676},
  {"content":"\r\n\r\n غنيمت دار اين دم را كه دور جام مينايى * نه دارش ماند و نه دارا نه قصرش ماند نه قيصر\r\nكنشت نامرادى نيست الا محبس دنيا * بهشت جاودانى نيست الا مجلس داور\r\nخديو عرصهء عالم محمد شاه بن تغلق * كه در بزم جهاندارى سكندر زيبدش چاكر\r\nازين‌پس فتنه را باسش به سكين مىدهد تسكين * ازين‌پس ظلم را عدلش به خنجر مىبرد حنجر\r\nچنان ملك زمين شد راست از كلك تو پيوسته * كه هرگز خم نبيند ديده جز در ابروى دلبر \r\n\r\nو له ايضا\r\n مهجهء زرين نمود جبههء صبح اى نگار * خيز و ز مه برفگن سلسلهء مشكبار\r\nهجر تو گر يك نظر افگند آيد پديد * زين دو عروس حبش بچهء رومى هزار\r\nمورچهء زرد شد پيكر من تا تو را * مار سيه حلقه كرد بر طرف لاله‌زار\r\nجزع مرا درّ تر بر زبر طاس زر * لعل تو را در شكر عقد در آبدار\r\nبو كه به باغ وصال سرو تو آرم به بر * ناشده روى تو را دامن گل زير خار \r\n\r\nو له\r\n به بوى مجمر زرين آفتاب منير * گشاده قافله‌سالار صبح تنگ عبير\r\nز حلق زاغ مگر بيضه آتشين افتاد * كه باز مرغ سحر مىكند هزار نفير\r\nتذرو جام به خون خروس شويد رو * در آن چمن كه زند عندليب چنگ صفير\r\nتو ماه عالم حسنى و زلفت آن شامست * كه هست در خم زنجيرش آفتاب اسير\r\nخط تو با سر كلك دبير شاه يكيست * كه هر دو چهرهء مه را سيه كنند به قير \r\n\r\n","description":"","footnote":"","page_name":" 603 ","page_number":677},
  {"content":"\r\n\r\n\r\nو له ايضا\r\n زهى ز شرم رخت روى مه گرفته بهق * فگنده زلف تو از شب بر آفتاب وهق\r\nبه غمزه جزع تو نرگس نموده بر بادام * به خنده لعل تو نسرين فشانده بر فستق\r\nدرست گشت كه بر چرخ رويت اى خورشيد * به وقت طلعت پروين شود دوپاره شفق\r\nتو را از آن دو شكر در عقيق مرواريد * مرا از اين دو شبه سوى زر روان زيبق\r\nلآلى كه بر اوراق لاله شد منثور * عذار نازك تست از بر سحاب عرق\r\nمقيدست به زنجير زلف تو خورشيد * چو بدر بر در انعام حاكم مطلق\r\nخدايگان سلاطين محمد تغلق * ابو المحامد اعظم شهنشه برحق\r\nشهنشهى كه كفش پنج شاخ درياييست * كه نه محيط روان اندروست يك زورق\r\nحصار قدر تو را رفع بر طريقى شد * كه چرخ ريگ كبوديست در تك خندق\r\nبه بدر بدرهء زر درخورست چندانى * كه از الوف شود جذر مال او منطق \r\n\r\nدر مدح سلطان محمد گويد\r\n صفر زيور دهد از نقطهء زرين همه‌سال * الفى را كه درو عين بود گوشهء دال \r\n\r\n","description":"","footnote":"","page_name":" 604 ","page_number":678},
  {"content":"\r\n\r\n گاو باز از دهن بره گل زرد گرفت * در چراگاه پر از نرگس اين سبز تلال\r\nغنچه در خنده چو صبح از پى آنست كه هست * هر دو را جيب پر از زر طلى مالامال\r\nلاله را خرقه به خون غرق و بنفشه ز غمش * چون مصيبت‌زده كج‌گردن و نيلىسربال\r\nشب يكى زنگى پستى كه بود آبله‌روى * روز رو مى درازى كه بود بس به جمال\r\nروز با تاج زر و شب به قباى گلريز * شب و روزند غلامان شه خوب‌خصال\r\nآن محمد علم جم حشم عيسى دم * آن قضا راى قدر رايت خورشيد نوال\r\nآسمانش مگسى سبز نمايد در چشم * چون هماى سر چتر تو گشايد پروبال\r\nرمح تو مار ولى عامل او ده ماهى * خنگ تو چرخ ولى حامل آن چار هلال \r\n\r\nو له ايضا\r\n اى بت مارخط ماه‌خد مور ميان * چند آخر به يكى موى كشى كوه گران\r\nپردهء روى ثرياى تو يك‌ذره شفق * برقع چهرهء مهر تو يكى پاره دخان\r\nشكن زلف تو را لالهء تر در شمشاد * لعل در پاش تو را يخچه در آتش پنهان \r\n\r\n","description":"","footnote":"","page_name":" 605 ","page_number":679},
  {"content":"\r\n\r\n خيز چون صبح دمى زن به شكر خنده دمى * پيش كو ساغر زر باز بدارد ز دهان\r\nشفق مى سوى پروين نرود تا نكند * يك مه چارده با پنج هلال تو قران \r\n\r\nدر زهد و تفريد و تجريد گويد\r\n زرين نقاب شاهد پيروزه پيرهن * برداشت تار زلف سياه از رخ سمن\r\nبىمهر شاهدى كه روان شد به گرد خاك * شمشير تيز در كف و بر فرق سر لگن\r\nگر صادقى تو عشوهء اين قرص خور مخور * ور مرد رهروى دم ازين زن دگر مزن\r\nبر نغمهء رباب منه سر مثال دوش * بر ساغر شراب مكن جمله ديده تن\r\nچنگست گنده پيرى و در گوش برده هوش * وز لاغرى برون شده رگهايش از بدن\r\nنايست زرد مار بر اعضاش نقطه‌ها * ده ماهيست خورد نواده به نه دهن\r\nساقيست ماه‌روى و به دو ذره مهر نه * تنها نه بر تو بر من و بر خويش و خويشتن\r\nاين جملگيست لعبت اطفال كوى نفس * وين ز مرگيست شعبدهء خيل اهرمن\r\nدلخواه خود مخواه بجز ذكر ذوالجلال * دلجوى خود مجوى بجز ياد ذو المنن \r\n\r\n","description":"","footnote":"","page_name":" 606 ","page_number":680},
  {"content":"\r\n\r\n آونگ از ميان تو كوهى به تار موى * طالع ز خندهء تو ميان شفق پرن\r\nبادام نيم‌خواب تو همخوابهء هلال * شمشاد گل‌پرست تو همسايهء سمن \r\n\r\nو له ايضا\r\n تا تنگهاى لعل شد بر تشت مينا ريخته * بر روى روز از زلف شب مشكيست هرجا ريخته\r\nدر كام ديو هفت‌سر بين لعبتان سيم‌بر * خاك سيه زين غم نگر بر فرق دنيا ريخته\r\nآن چنگ بين مصنوع دف در بيت مطرب در شرف * بل ماهيى دان در صدف گوهر بر اعضا ريخته\r\nاطفال بين زرين سلب در مهد مينا خشك‌لب * وز مهرشان پستان شب شير مصفا ريخته\r\nاين زنگى و رومى به هم آن در دق و اين در ورم * وز حلقشان هر صبحدم زين غصه صفرا ريخته\r\nآن شاهد تب‌لرزه‌دار سرطانش ار سازد نزار * آتش شود بر خاك و خار از تف حما ريخته\r\nآن نقطهء ياقوت‌سان چون بر الف گردد روان * اوراق گل بينى از آن بر لوح غبرا ريخته\r\nآمد مه من بر شفق عقد ثريا ريخته * بر لاله از بادام تر لؤلوئى لالا ريخته\r\nبر لعل غلتان زيبقش بر گل دوان ده فندقش * وز عنبرافشان زورقش بر خاك دريا ريخته \r\n\r\n","description":"","footnote":"","page_name":" 607 ","page_number":681},
  {"content":"\r\n\r\n گفتم دلت غمگين چرا ماه نوت پرچين چرا * وان رشتهء پروين چرا بر ماه رخشا ريخته\r\nگفتا كه در بزم طلب من مست عشقت روز و شب * تو با دگر كس از طرب در جام صهبا ريخته \r\n\r\n184 بندار رازى\r\nخواجه كمال الدّين بندار از مشاهير شعراى فضيلت شعار روزگار گذشته بوده و ظهير الدّين فاريابى و غيره او را تمجيد و تعريف نموده ، به مدح امير مجد الدولهء ديلمى قصيده‌ها گفته و صله‌ها پذيرفته گويند صاحب بن عباد رازى به تربيت بندار كوشيده و به زبان ديلمى و فارسى و عربى شعرها داشته كه امروز الا قليلى مسموع نگرديده وفاتش در شهور سنهء احدى و اربعمائهء بوده و مجد الدوله نيز در همين ايام كشته شد ناچار به همين اشعار مشهور از وى قناعت بايد كرد از اوست :\r\n مى فرا آور كه بهره مىبرى * مى نشاطافزاى شادى آورى\r\nهركه را كه مى نبو شادى نبو * اين جهان را خرمى با مى درى\r\nابلهان گويند كاين مى بىحرام * مى ندانم كاين حرام از چه درى \r\n\r\nرباعى\r\n در ايلخى شاه اسب كروك دبو * در قافله نيز اشترلوك دبو\r\nاين اشترلوك و اسب كروك منم * اين در به اميد مىزنم بوك دبو \r\nهم از غزليات اوست كه به زبان رازى گفته :\r\n وقت در و دشته كه جهان همچو وهشته * روج مى سرخه كه گل سرخ بباره \r\nهم از قطعات مطايبه‌آميز اوست :\r\n\r\n","description":"","footnote":"","page_name":" 608 ","page_number":682},
  {"content":"\r\n\r\n به شهر رى به منبر بر يكى روج * همى كت واعظك زين هرزه‌لايى\r\nكه هفت اعضاى مردم روج محشر * دهد بر كرده‌هاى خود گوايى\r\nزنى بر سينه مىزد دست و مىگفت * بسا ژاژا كه ته آن روج خايى \r\n\r\nاز رباعيّات هزل‌آميز اوست\r\n دل قالب نقشبندى لاهوت است * تن گلخن ابليس و چه هاروت است\r\nگر كيسه پرزرست تن هرروزى * هر ماه نه دل حقهء پرياقوت است \r\n\r\nو له ايضا\r\n از مرگ حذر كردن دو روز روا نيست * روزى كه قضا باشد و روزى كه قضا نيست\r\nروزى كه قضا باشد كوشش ندهد سود * روزى كه قضا نيست درو مرگ روا نيست \r\n* * *\r\n با بط مىگفت ماهيى در تب‌وتاب * غم نيست به جوى رفته بازآيد آب\r\nبط گفت چو من قديم گشتم تو كباب * دنيا پس مرگ ما چه درياچه سراب \r\n* * *\r\n تا تاج ولايت على بر سرمى * هر روز ز روز رفته نيكوترمى\r\nشكرانهء اينكه مير دين حيدرمى * از فضل خداى و پاكى مادرمى \r\n\r\n185 بشار مرغزى\r\nاز امجاد قدما و انجاد حكماى زمان بوده و به پارسى و عربى اشعار نيكو فرموده در عرفات چند بيتش ديده و گزيده شد از احوالاتش اطلاع كامل حاصل نگرديده اين چند بيت را به شيوهء منوچهرى در توصيف رز گفته در قيد اسارت به بصره افتاده اشعار عربى از او مانده حالش در\r\n\r\n","description":"","footnote":"","page_name":" 609 ","page_number":683},
  {"content":"\r\n\r\nكتاب ابن خلكان مفصلا مسطور و مرقوم و مايهء فضلش معلوم است طبع عالى داشته از اوست :\r\n\r\nمن قصائده\r\n از جوهر لطافت محض آفريد رز * آنكو جهان و خلق جهان را بيافريد\r\nاز رز بود طعام و هم از رز بود شراب * از زر بودت نقل و هم از رز بود نبيد\r\nشادى فرخت و خرمى آن كس كه رز فروخت * شادى خريد و خرمى آن كس كه رز خريد\r\nانگور تاك او نگر و وصف او شنو * وصف تمام گفت ز من بايدت شنيد\r\nآن خوشه بين فتاده بر او برگهاى سبز * هم ديدنش خجسته و هم خوردنش لذيذ\r\nديدم سياهروى عروسان سبزموى * كز غم دلم به ديدن ايشان بيارميد\r\nگفتى كه شاه زنگ يكى سبز چادرى * بر دختران خويش به عمدا بگستريد\r\nآگه نبودم ايج كه دهقان مرا ز دور * با آن بزرگوار عروسان همىبديد\r\nآن گردن لطيف عروسان همىگرفت * پيوندشان به تيغ برنده همىبريد\r\nزير لگد به جمله همىكشتشان به زور * چونان كه پوست بر تن ايشان همىدريد\r\nاندر ميان سنگ نهان كرد خونشان * دهقان و لب ز خشم به دندان همىگزيد \r\n\r\n","description":"","footnote":"","page_name":" 610 ","page_number":684},
  {"content":"\r\n\r\n تا پنج ماه ياد نكرد ايچ گونه زو * از روى زيركى و خرد همچنين سزيد\r\nچون نوبهار باغ بياراست چون بهشت * از سوسن سفيد و گل سرخ و شنبليد\r\nاندر ميان سبزه به دشت و به كوهسار * مشكين بنفشه و سمن و لاله بردميد\r\nبرزد شعاع زهره و بوى گلاب ازو * از بوى او گل طرب و لهو بشكفيد\r\nدانا كليد قفل غمش نام كرد از آنك * جز مى نديد قفل غم و رنج را كليد\r\nزينست مهر من به مى سرخ بر كزو * شد خرمى پديد و رخ غم بپژمريد \r\n\r\n186 بهاء الدّين محمد اوشى فرغانى\r\nواعظى شيرين كلام و فاضلى عالىمقام بوده محمد عوفى نوشته كه در دفن بديهه‌گويى قدرت تمام داشته و در مراتب نظم و نثر پاى همت بر پايهء و الا گذاشته و قصيده‌اى از وى نگاشته كه در مدح سلطان قطب الدّين پادشاه هند گفته .\r\n\r\nقصيده\r\n بىبوى خلق تو نتواند صبا به عمد * كز جعد زلف يار يكى تار بشكند\r\nاسرار روزگار كه مهرست راى تو * هر روز مهر نامهء اسرار بشكند\r\nبر هركه بوى خلق تو روزى كند گذر * او آرزوى نافهء تاتار بشكند \r\n\r\n","description":"","footnote":"","page_name":" 611 ","page_number":685},
  {"content":"\r\n\r\n بازار ظلم اگر بشود گرم در جهان * از عدل تو ستم را بازار بشكند \r\n\r\n187 بهاء الدّين بغدادى الخوارزمى\r\nو هو بهاء الدّين محمد بن مؤيد البغدادى از فضلاى زمان تكش خوارزمشاه بوده در نظم و نثريه بيضا ظاهر مىنموده برادر كهتر مجد الدّين بغداديست مجموع رسالات او پنج هزار بيت كه موسوم است بالتوسل الى التوسل كمال ملاحت و فصاحت دارد گويند وقتى صاحب اجل شمس الدوله مسعود از وى آزرده شده وى را قيد و حبس كرد و در حبس بمرد فى سنهء 545 از خيالات اوست .\r\n* * *\r\n تا كى ز روزگار به جانم رسد گزند * آخر به جور چرخ و جفاى زمانه چند\r\nآخر چه كرده‌ام من بيچارهء ضعيف * و آخر چه برده‌ام من مهجور دردمند\r\nاز بهر من سپند همىسوخت روزگار * و اكنون مرا بر آتش غم سوخت چون سپند \r\n\r\nو له ايضا\r\n دريغ روز جوانى و عهد برنايى * گذشت در غم دورى و رنج تنهايى\r\nبه رنج هجر خرد گويدم شكيبا شو * نه دل بماند و نه جان چون كنم شكيبايى\r\nكنون كه موسم برنايى و جوانى رفت * فرو شو اى نفس من چنان كه برنايى\r\nبه ترك ياران گفتم ز خانه دور شدم * ز چشم شاه فتادم دگر چه فرمايى\r\nخدايگان قدر قدرت قضا فرمان * كه پيش او نبود چرخ را توانايى\r\nسپهر خواهد تا پاى قدر او بوسد * وليك مى نتواند ز پست بالايى\r\nاجل به عهد تو فارغ ز كينه‌پردازى * فلك به دور تو ساكن ز عمر فرسايى\r\nفضايلى كه مرا هست در فنون هنر * اگر بگويم نوعى بود ز رعنايى \r\n\r\n","description":"","footnote":"","page_name":" 612 ","page_number":686},
  {"content":"\r\n\r\n مرا ز دانش من حاصلى بجز غم نيست * چو بخت يار نباشد چه سود دانايى\r\nروا مدار كه در سوگ من كبود كند * لباس طفلى چند اين سپهر مينايى \r\n\r\nدر وقتى كه محبوس بوده به دوستان فرستاده\r\n به خدايى كه بذل جان او را * پايهء اولين احسانست\r\nكمترين پايه لطف وصفش را * باد نوروز و ابر نيسانست\r\nكه مرا در فراق خدمت تو * زندگانى و مرگ يكسانست\r\nدورى روى دوست بازى نيست * هجر ياران به گفتن آسانست\r\nدل‌وجان در نعيم خوارزمند * واى بر تن كه در خراسانست\r\nخوشدلى در جهان طمع كردن * هم ز سوداى طبع انسانست \r\n\r\nرباعى\r\n اى طالب دنيا تو يكى مزدورى * وى طالب خلد از حقيقت دورى\r\nاى شاد به هر دوعالم از بىخبرى * شادى كه غمش نديده‌اى معذورى \r\n\r\n188 بهاء الدّين مرغينانى\r\nاز فضلا و شعراى زمان خود بوده مداحى سلطان قطب الدّين انوشتگين خوارزمشاه نموده وفاتش در سنهء 527 و از اشعار او آنچه به دست آمد منتخب شد :\r\n اى زلف تابدار تو پيچيده بر قمر * وى لعل آبدار تو خنديده بر شكر\r\nاى بس كسا كه بىخور و خوابند سال و ماه * زان چشم نيم‌خواب و رخ همچو ماه و خور\r\nعمرم به سر رسيد و نديدم اميد آنك * بينم رسيده مدت هجران تو به سر\r\nشادان مباد از خبر وصل تو دلم * گر با غم فراق تو دارم ز خود خبر \r\n\r\n","description":"","footnote":"","page_name":" 613 ","page_number":687},
  {"content":"\r\n\r\n گفتم نهان بماند راز غمت ز خلق * خود اين حكايتيست به هر جاى و كوى در\r\nصعبست راز عشق تو در پرده داشتن * با آن دو چشم فتنهء غماز پرده‌در\r\nزين پس مرا در آتش هجران خود مسوز * وز سوز سينهء من سرگشته كن حذر\r\nغافل مخسب از آنكه مؤثر بود عظيم * درد دل كسى كه نخسبيد يك سحر\r\nدر خون من مشو كه بسى دير نگذرد * تا خون خورى بسى و نيابى ز من اثر\r\nچندان مكن كه بر من مظلوم جور تو * چون صيت قطب دين شود اندر جهان سمر\r\nذكر محيط كردم پيش كفش خرد * گفتا به پيش بحر مكن ياد از شمر\r\nدريادلست و ابر كف از بهر آن شود * اندر كف كفايت او دخل بحر و بر\r\nآنى كه فخر مىكند از روى مرتبت * نعل هلال شكل سمند تو بر قمر\r\nجايى كه كرد عدل تو پر باز چون هماى * پرورد باز بچهء بط را به زير پر\r\nعالم چنان شدست ز عدلت كه مىبرد * روباه ماده طعمه ز دندان شير نر\r\nده سال شد كه مانده‌ام از جور روزگار * مانند روزگار سراسيمه دربه‌در\r\nجرمم همين‌كه جاهل و بداصل نيستم * و امروز جاهلى و بداصليست معتبر\r\nگردون بجز موافقت دون نمىكند * و اجرام جز لئيم نمىپرورد به بر\r\nكارم به يمن يك نظرت مىشود تمام * اى آفتاب مرتبت مشترى نظر\r\nهمچون قلم شكافته بادا سرش به تيغ * آن را كه خدمتت نكند چون قلم به سر \r\n\r\n189 بهرامى سرخسى\r\nنامش استاد ابو الحسن على و از معاصرين ناصر الدّين سبكتگين بوده و رساله‌اى خجسته نام در علم عروض انشا نموده در شعر و شاعرى كمال ماهرى داشته بلكه در تمام كمالات رايت برترى افراشته اشعار وى نيز مانند اشعار ساير قدما از ميان رفته بدين چند بيت پايهء طبعش بر سخن‌دان ظاهر مىشود . مات فى سنهء 500 .\r\n\r\n","description":"","footnote":"","page_name":" 614 ","page_number":688},
  {"content":"\r\n\r\n نگار من آن چون قمر بر صنوبر * نه مانى چنو كرد صورت نه آزر\r\nدو خدش بسان دو ماه منقش * دو جعدش بسان دو شام معنبر\r\nنه ديدى نه‌بينى چو روى و چو قدش * نگارى به كشمير و سروى به كشمر \r\n\r\nو له\r\n سر بر كشيده شاه سپر غم ز گرد خويش * چون قبهء زمرد بر شاخكى نزار\r\nيا سبز جامه‌اى كه چو بر ما گذر كند * از ساق بركشد به كتف دامن و ازار \r\n\r\nو له ايضا\r\n هميشه خرم و آباد باد تركستان * كه قبلهء شمنانست و جايگاه بتان\r\nبتان او همه گويا و شكرين سخنند * به بوسه راحت جان و به غمزه آفت جان\r\nيكى بيامد از ايشان و اين دلم بربود * به جان و دل بنهاد آتشى زبانه‌زنان\r\nبتى شمن‌كش و جادوفريب و سحرنما * به رخ بهاربهار و به مهر باد خزان\r\nبه جلوه اندر چون آهوى رميده زيور * به رزم اندر چون شير و اژدهاى دمان\r\nبه زير سايهء زلفش همه زيادت و سود * به زير سايهء تيغش همه بلا و زيان\r\nكشيده تيغش جان عدو كشيده بدم * دو زلف و جعدش باريده مشك بر خفتان\r\nدو چشم تنگ و دهن تنگ و تنگدل به حديث * شكسته زلف و بگاه سخن شكسته زبان \r\n\r\n","description":"","footnote":"","page_name":" 615 ","page_number":689},
  {"content":"\r\n\r\n به غمزه تير و مژه تير و قد و قامت تير * به رو كمان و به بازو فروفگنده كمان\r\nاز آن كمانش كمان گشته پشت عاشق او * وزين كمانش عدو گشته از شمار كمان\r\nميان ندارد گويى به گاه بىكمرى * به خامشى درگويى كه نيستيش دهان\r\nبدان زمان كه سخن برگشاد و بست كمر * سخن دليل دهان شد كمر دليل ميان\r\nدلم ببرد و دل خويش را نداد به من * برفت و ماند غم عشق و آتش هجران\r\nدلم تنور شد و هر دو چشم چشمهء آب * چگونه خاستگه نوح جز چنين طوفان\r\nچه نامه‌ايست رخانم نبشته از غم عشق * ز خون ديده مر آن نامه را زده عنوان \r\n\r\nو له\r\n كار جهان بود به همه حال دردسر * بىكردن خطر نشود مرد با خطر\r\nمحنت بسان آتش تيزست و كس نديد * هيچ آتشى كه ميل نبودش سوى زبر\r\nنيكى به نسبت پدران مرد را چه سود * آن بد بود كه مرد كند نسبت از پدر \r\n\r\nدر صفت انگور سياه گفته\r\n آن خوشه بين چنان كه يكى خيك پر نبيد * سربسته و نبرده به دو دست هيچ‌كس\r\nبر گونهء سياهى چشمست غژب او * هم بر مثال مردمك چشم ازو تكس \r\n\r\n","description":"","footnote":"","page_name":" 616 ","page_number":690},
  {"content":"\r\n\r\n\r\nو له\r\n بر روى برف زاغ سيه را نگاه كن * چون زلف بر رخ بتم آن شمسهء سپاه\r\nيا چون يكى بساط فگنده حواصلى * افگنده جاىجاى برو رويهء سياه \r\n\r\nو له\r\n ما هر دو بتا گل دورنگيم * بنگر به چه خواهمت صفت كرد\r\nيك‌نيمهء آن تويى به سرخى * وان نيم دگر منم چنين زرد \r\n\r\n190 بيغوى سلجوقى\r\nنام ناميش حسام الدّين بختيار بن زنگى سلجوقى اميرى بزرگ‌منش و ملكى نيكوروش بوده مدتها ايالت مرغينان و كاشان را مىنموده صاحب لب الالباب حالات وى را نگاشته و صاحب عرفات نوشتهء او را خجسته داشته از قرارى كه نوشته‌اند شهريارى صاحب جلال و سلطانى صاحب كمال بوده زياده از احوالش اطلاعى حاصل نشد صاحب تذكرهء عرفات گويد : وى را ديوانى مختصرست و از اشعارى كه به نام او نوشته منتخب شد .\r\n خاقان حسام دين حسن بن على كه هست * از جملهء جهان به همه چيز بىنياز\r\nفرمان نافذ او بر حكما دليل * دست تصرف او بر ملكها دراز\r\nدر خاك بارگاه رفيعش چو بنگرى * شكل جبين شاهان بينى گه نماز\r\nشاها خدايگانا آنى كه درخورست * بر آستين ملك علمهاى تو طراز\r\nهرچند در قصايد مدح و ثناى تو * مىبود طبع بنده ز تضمين در احتراز\r\nچون حسب حال يافت ادا كرد اين دو بيت * زيراكه مىنيايد ازين خوب‌تر فراز\r\n« زين‌سان كه در نشيب عنا اوفتاد خصم * از بعد اينش دار بود گر بود فراز »\r\nگه نيزه‌هاى خطى برده به جانش خط * گه تيغهاى هندى آورده تركتاز » \r\n\r\n","description":"","footnote":"","page_name":" 617 ","page_number":691},
  {"content":"\r\n\r\n تا بود خواهد از گل و مل در جهان نشان * از چرخ زود گرد در ايام ديرباز\r\nهمواره باد راى تو چون گل در ابتسام * پيوسته باد طبع تو چون مل در اهتزاز \r\n\r\nدر مدح سلطان حسن گويد\r\n خنديد صبح چون دهن يار سيم‌تن * او خنده زد به من برو من در گريستن\r\nخورشيد و نور صبح به چشمم چنان نمود * گويى بشست يار رخ خود به خون من\r\nوانگه به خون من رخ خود شست آن نگار * بر گرد رخ ز شقهء پيروزه پيرهن\r\nمانند شمع سوزان در آبها روان * يا چون درست زرى در نيلگون لگن\r\nلون سپهر و صبح به چشمم چنان نمود * گفتى كه از بنفشه همىبردمد سمن\r\nگويى ز مشرق آمد سيمين حواصلى * بر روى آب و بيضهء زرينش در دهن\r\nگفتى چو كرد سوى چهارم فلك شتاب * يوسف مگر به منزل عيسى كند وطن\r\nدامن‌كشان ز ناز چو در روزهاى بار * بر تخت پادشاهى بيغو ملك حسن\r\nگويا شود به وصف مديحش مسيح‌وار * طفلى كه نارسيده بود بر لبش لبن\r\nنور جمال عدلش بر جملهء جهان * تابان چنان كه نور سهيلست در يمن \r\n\r\n","description":"","footnote":"","page_name":" 618 ","page_number":692},
  {"content":"\r\n\r\n روزى كه از درخش سنانها شود زمين * بر هر طرف ز انجم افلاك انجمن\r\nجان در بلاى تن شده رنجور و بىقرار * تن در هواى جان شده مهجور و ممتحن\r\nبينى در آن زمان كه درآيد خدايگان * چون كوه تيغ‌دار و چو خورشيد تيغزن\r\nبا دشمنان خدنگش چون ديو و چون شهاب * يا بى عدوى و رمحش چون مرغ و بابزن\r\nچون عشق نيكوان سپه شاه برقرار * چون زلف دلبران صف اعداش پرشكن\r\nقد و رخ هرآن‌كه نكوخواه جان تست * رنگين و راست بادا چون نار و نارون\r\nدر جمله از دعا به ثنا آمدم ز عجز * عمرت دراز باد كه كوتاه شد سخن \r\n\r\nو له ايضا\r\n اى راحت دل‌وجان اى آفتاب خوبان * اى جان‌نواز چون دل وى دلنواز چون جان\r\nاى آهوى نگارين دارد شب دو زلفت * هم ماه زير دامن هم مشك در گريبان\r\nطبعم به وصف حسنت چون لفظ تو گهرپاش * حالم ز عشق رويت چون زلف تو پريشان\r\nرويت به خواب ديدم ماهى به پيش انجم * قدت به باغ ديدم سروى ميان بستان \r\n\r\n","description":"","footnote":"","page_name":" 619 ","page_number":693},
  {"content":"\r\n\r\n يك دل دو جزع شوخت نستاند هرگز از كس * كان را دو لعل نوشت صد جان نداد تاوان\r\nباشد خيال رويت هم‌خانه با دو چشمم * به وى همىبترسم از بيم موج [ و 
  ] طوفان\r\nروزى بخواند آخر راوى به صوت دلكش * اين قصه‌هاى ما را در بارگاه سلطان\r\nبر دشمنانش دايم از بيم جان نمايد * هم موى همچو سوزن هم پوست همچو زندان\r\nبر اسب چون بديدش با رمح گفت گردون * ديدم پس از محمد موسى و طور و ثعبان \r\n\r\n191 بدايعى بلخى\r\nاسمش محمد بن محمود بلخى از شعراى زمان سلطان محمود بوده اشعار مصنوعهء بديع مىفرموده از خيالاتش چيزى باقى نماند و اين چند بيت از او نوشته شد :\r\n نفير ابر فروردين برآمد * [ فتاد اندر سپاه گل هزاهز 
  ]\r\n[ ز رنگ راغ رنگ جمله حيران 
  ] * ز بانگ ابر بانگ رود عاجز\r\nبدان منگر كه مى منعست و مى خور * بوقت الورد شرب الخمر جايز\r\nنگارى بايد اكنون خلخىزاد * به رخساره بت چين را مجاهز\r\nبه ميدان نشاط اندر خرامد * نبشته بر قدح « هل من مبارز »\r\nبه ياد سيد احرار عالم * ابو يحيى الذى يحيى به العز\r\nمگرد اى چرخ گردان جز به نيكى * برين رستم دل حاتم جوايز \r\nدر وزن تقارب پندنامهء انوشيروان را منظوم كرده چون نسخهء آن كميابست و بعضى از آن به\r\n\r\n","description":"","footnote":"","page_name":" 620 ","page_number":694},
  {"content":"\r\n\r\nطريق انتخاب و شايستهء اين خجسته كتاب لهذا اين چند بيت از آن نامه در اين دفتر مزيد دانش دانايان را تحرير مىپذيرد :\r\n\r\nپندنامهء نوشيروان\r\n سپاس از خداوند چرخ بلند * كه در دل نگنجد ازو چون و چند\r\nجهان‌آفرين كردگار سپهر * فروزندهء پيكر ماه و مهر\r\nنگارندهء گنبد گوژپشت * نمايندهء راه نرم و درشت\r\nبجز بندگى مر تو را كار نيست * بدين پرده اندر تو را بار نيست\r\nنهالى ز دانش بكارم همى * خرد را بر او برگمارم همى\r\nكه چون گشن گردد ورا شاخ و نرد * ازو بهره گيرد خردمند مرد\r\nچو دانش بود با خرد بهترست * كه كانست دانش خرد گوهرست\r\nكسى كو تن خويشتن را شناخت * به ميدان كام اسب اقبال تاخت\r\nز دانا توان يافت آرام دل * ز نادان نيابد كسى كام دل\r\nببايد پذيرفت پند حكيم * كه پند حكيمان به از زر و سيم\r\nچنين گفت فرزانهء پيش‌بين * كه برگشت بسيار گرد زمين\r\nهرآن‌كو پذيرندهء پند نيست * بجز از در خوارى و بند نيست\r\nز ناگفتى هركه باشد خموش * دلش از شنيدن نيايد به جوش\r\nز گفتار بيهوده جز رنج نيست * چو خاموشى اندر جهان گنج نيست\r\nهرآن‌كو كند كار ناكردنى * بود بر ره كيش اهريمنى\r\nز ناكردنى كارها دور باش * خرد پادشا كن تو دستور باش\r\nنكوهيده باشد بر خلق دزد * بود كشتن دزد بر خلق مزد\r\nبدزدى مكن دست هرگز دراز * اگر چند باشى اسير نياز\r\nاز اول درخت جوانه به كار * پس آنگه كهن را همى برزكار\r\nيكى نانشانده يكى بركنى * بود بىگمان خويشتن دشمنى\r\nبدين حسب و اين حال و اين داورى * يكى بيت گويد نكو عنصرى \r\n\r\n","description":"","footnote":"","page_name":" 621 ","page_number":695},
  {"content":"\r\n\r\n « چو از كوه گيرى و ننهى به‌جاى * سرانجام كوه اندر آيد ز پاى »\r\nچو خواهى كه شكر خورى بىكبست * نگهدار چشم و زبان و دو دست\r\nچو اين هر سه باشد به فرمان تو * بود رسته از هر بدى جان تو\r\nبسا شيرمردا كه در روى خاك * ز دست و ز چشم و زبان شد هلاك\r\nبر آنكه بدنام باشد مپوى * كه آلوده گردى به مانند اوى\r\nكسى كو بر ديگ جويد پناه * چو زير سيه‌ديگ خيزد سياه\r\nنديده كسى را گه صلح و جنگ * نشايد زدن در كمرگاه چنگ\r\nكسى را كه از جان دريغ است مال * بود زندگانى بر او بر و بال\r\nتن از بهر دين بذل كردن رواست * چو دين را فروشند جانش بهاست\r\nچو تن دارى و بخت هر دو جوان * بيندوز نام نكو در جهان\r\nبود زشت‌نامى به هر جاى زشت * به زشتى نبينند روى بهشت\r\nبه چيزى كه دادت جهان كردگار * دلت را بدان داده خرسند دار\r\nز بيشى و آزست جان در گداز * مبادا كسى بسته در بند آز\r\nچو منزل شناس اين جهان كهن * چنان دان كه هر ساعت آيد به بن\r\nبلايى كه پيش آردت چرخ پير * بجز صبر كردن نباشد هژير\r\nجهان را يكى كاروانگاه دان * بر او جملگى خلق را راه دان\r\nبه منزل درنگى نباشد كسى * از اين داستان ياد دارم بسى\r\nچو بينى كسى بسته در بند غم * مكش بر دل خود ز شادى رقم\r\nبه چيزى كه در جستنش سود نيست * چنان دان كزان بهره جز دود نيست\r\nپسنديده هرگز نباشد شتاب * شتاب افگند جان مردم به تاب\r\nكسى كو شتابان به راهى رود * برآيد ز گاهى به چاهى رود\r\nچو خواهى كه كارى كنى ناگزير * چنان كن كه باشد تو را دلپذير\r\nبه كارى كه اندر شدن راى تست * برون آمدن را نگه كن درست\r\nببين تا توانى برون آمدن * پس آنگاه كن راى اندر شدن\r\nنكرده كسى را كسى آزمون * بود بىخرد گر كند رهنمون \r\n\r\n","description":"","footnote":"","page_name":" 622 ","page_number":696},
  {"content":"\r\n\r\n چو نارى نهد پيش تو مر دهش * چه دانى كه شيرين بود يا ترش\r\nيكى داستان زد بلنداخترى * كه مستور كم ديده‌ام دخترى\r\nبه چيزى كه نبود تو را خير و شر * مباش از خداوند دلسوزتر\r\nيكى را همىسوخت دامن به دشت * يكى سوخته‌دل بر او برگذشت\r\nورا گفت دل‌سوخته بد به من * كه دل سوخت ما را تو را پيرهن\r\nبه نر ماده نسپرد هرگز كسى * شنيدم ز داناى پيشين بسى\r\nچگونه چخد خيره با بادگرد * كسى پنبه را جفت آتش نكرد\r\nبه عالم كه جويد ز خرد و بزرگ * قصابى ز گربه شبانى ز گرگ\r\nچه خوش گفت آن خواجهء سالخورد * من از نيك‌مردان شدم نيك‌مرد\r\nشنيدم ز داناى گردن‌فراز * كه از خانهء باز گيريد باز\r\nيكى كودك خورده ده‌تا نمد * به يك طرفة العين باب افگند\r\nو ليكن گه بركشيدن ز آب * به بايدش صد مرد با زور و تاب\r\nكسى را كه بر دل خرد پادشاست * به فرمان زن كار كردن خطاست\r\nمكن با دبيران خلاف و لجاج * به خاصه كه دانند درج و دراج\r\nقلم گرچه تيزى ندارد چو تيغ * ز نوك قلم شير جويد گريغ\r\nز شاعر بترس ار تويى مرد حر * زبانشان به شمشير صلّت ببر\r\nسخنهاى ايشان به صلح و به جنگ * چو نقشى بود كنده بر خاره‌سنگ\r\nشنيدم ز دانندهء گوهرى * كه جنسيست از ساحرى شاعرى\r\nجهان چون عروسيست با رنگ و بو * دريغا كه داماد خوارست او\r\nچو باشى جوان كار پيرى بساز * كه اندر جوانى نمانى دراز\r\nرسن گرچه باشد در ازاى پسر * هم آخر به چنبر درآيدش سر\r\nز پنجاه چون موى تو شد سپيد * مدار از جوان زن به نيكى اميد\r\nجوان زن چو بيند جوانى هژير * به نيكى نينديشد از مرد پير\r\nعروس جوان گفت با پير شاه * كه موى سپيدست مار سياه\r\nهميشه جوان و جوانمرد باش * ز دونى و بىحاصلى فرد باش \r\n\r\n","description":"","footnote":"","page_name":" 623 ","page_number":697},
  {"content":"\r\n\r\n كه نام جوانمرد اندر جهان * بود زنده نزد كهان و مهان\r\nنگه كن كه شاعر چه گويد همى * وزين خوب گفتن چه جويد همى\r\n« جوانمردى از كارها بهترست * جوانمردى از خوى پيغمبرست »\r\nز دام فرومايگان باز گرد * چه خيزد ز گنجشك رو باز گرد\r\nيكى داستان زد برين مرد سنگ * كه انگور گيرد ز انگور رنگ\r\nبود جان در انديشهء كاستن * ز بيگانگان حاجتى خواستن\r\nبود مرد گستاخ بىقدر و جاه * نباشد بر كس ورا پايگاه\r\nهرآن‌كس كه باشد بدل هوشيار * ندارد به بد دشمن خورد خوار\r\nكه دشمن بود بچهء پير گرگ * نه تا دير بينى كه گردد بزرگ\r\nسرشته‌ست مر گرگ را ريمنى * نشايد بر او داشتن ايمنى\r\nچنين گفت با بهمن اسفنديار * ز دشمن مكن دوستى خواستار\r\nاگر دانش و دين تو را هست كيش * مگو تا توانى به كس راز خويش\r\nكه هرچند كوشى درين روزگار * نيابى يكى راستگو رازدار\r\nچنين گفت دانا كه رازست گنج * نهان به بود گنج مفزاى رنج\r\nنكو گفت دانندهء راستان * ز بىنام و ننگان مزن داستان\r\nبخور زهر در خانه و شو به در * چنين گو كه اكنون بخوردم شكر\r\nبسى گفتن اى دوست عادت مكن * كه نيكو بود مردم كم‌سخن\r\nنكو گفت شاه عرب در عرب * كه بگشاده به ديده و بسته لب\r\nاگر مرد دانندهء باهشى * مدان بهتر از زندگانى خوشى\r\nنكو گويد آن پير ديده جهان * كه چيزى به از زندگانى مدان \r\n\r\n","description":"","footnote":"","page_name":" 624 ","page_number":698},
  {"content":"\r\n\r\n\r\n192 تاج الدّين سرخسى\r\nاز فضلا و حكما و شعرا و وزرا بوده رئيس سرخس و عميد خراسان و روزگارى به عزت زيسته همتى عالى داشته و گاهى شعرى مىگفته از اشعار او نوشته شد :\r\n\r\nو له\r\n به خدايى كه ذوق توحيدش * در جهان خوش‌تر از شكر باشد\r\nكه چو من دور باشم از در تو * عيشم از زهر تلخ‌تر باشد\r\nاين تفاخر مرا نه بس‌كه مرا * هركجا پاى تست سر باشد\r\nبندگى مىكنم به طاقت خويش * نه همانا كه بىاثر باشد \r\n\r\nو له ايضا\r\n راد طبعى كه در غمى افتاد * جز به رادان مباد پيوندش\r\nز آنكه گر التجا كند به لئيم * نگشايد ز سعى او بندش\r\nگه به رحمت همىكند يادش * گه به حكمت همىدهد پندش\r\nآخر الامر چون فرونگرى * زهر باشد نهفته در قندش\r\nاين مثل سايرست و نيست شگفت * گر نويسد به زر خردمندش\r\nپيل چون در وحل فروماند * جز به پيلان برون نيارندش \r\n\r\nو له\r\n گر زمانه وفا كند با من * عذر تقصير خويش مىخواهم\r\nور نه مجرم مرا مدان زيراك * من ز تقصير خويش آگاهم\r\nمهر و مه را كسوف و نقصانست * خود گرفتم كه مهر يا ماهم\r\nاز غم و رنج اين زمانهء دون * از فلك بگذرد همى آهم \r\n\r\n","description":"","footnote":"","page_name":" 625 ","page_number":699},
  {"content":"\r\n\r\n با ملك شه جهان نكرد وفا * تو چنان دان كه خود ملك‌شاهم \r\n\r\n« در وفات يكى از عمّال اين رباعى را به مطايبه گفته »\r\n در ماتمت آن قوم كه خون مىبارند * مرگ تو حيات خويش مىپندارند\r\nغمناك از آنند كه تا دوزخيان * جاويد چگونه با تو صحبت دارند \r\n\r\n163 تاج الدّين سمرقندى\r\nاز اكابر فضلا و كتاب بوده و با رضى الدّين نيشابورى مصاحبتها نموده از قطعه‌اى كه در مدح رضى الدّين گفته چند بيتى قلمى مىشود . زياده از حالش اطلاعى نيست .\r\n\r\nو له\r\n آسمان اختر دانش رضى الدّين تو را * هست كمتر ذره‌اى خور پيش خورشيد ضمير\r\nبر اثير افتاد شعر آبدارت را گذار * زان اثر ديريست تا باران فروبارد اثير\r\nوقت مولود تو آمد اين ندا از جبرئيل * ابشروا يا اهل نيشابور اذا جاء البشير\r\nتير را برج كمان پرتاب كردى از سپهر * گر ز طبعت همچو شاگردان نبردى تير تير \r\n\r\n","description":"","footnote":"","page_name":" 626 ","page_number":700},
  {"content":"\r\n\r\n\r\n194 تاج الدّين فارسى\r\n[ از 
  ] مردم ريز است و از افاضل حكماست ساكن دهلى بوده و دبيرى سلطان شمس الدّين دهلوى را مىفرموده از متقدمين است از اشعار او منتخب مىشود .\r\n چه زلفست آن ببين بر روى جانان * كزو گردد پريشانى پريشان\r\nبه مهر و ماه مىخواهد همى جنگ * رخش پوشيده زان از زلف خفتان\r\nچو شمشيرش بخندد خصم گريد * بلى از خندهء برقست باران\r\nچنان مهرش بنات النعش را جمع * چنان قهرش ثريا را پريشان\r\nهرآن‌كو برخلافش دم برآرد * نفس گردد به مغز اندرش پيكان \r\n\r\nو له ايضا\r\n افزود باز رونق هر مرغزار گل * چون زير يافت نالهء هر مرغزار گل\r\nشد موسمى كه مست طرب شد جهان چنانك * جز بخت شه نديد دگر هوشيار گل\r\nنوباوهء حيات شمر بادهء كهن * كافشاند بر جهان كهن نوبهار گل\r\nپژمرده چون بنفشه چه باشى بنوش مى * كامسال تازه كرد جهان را چو پارگل\r\nزان لاله‌گون ميى كه دماغش چو بشكفد * نشگفت اگر به جان طلبد زينهار گل\r\nباغيست رزمگه كه ز خار سنان شاه * در يك‌نفس شكفته ز نصرت هزار گل \r\n\r\n","description":"","footnote":"","page_name":" 627 ","page_number":701},
  {"content":"\r\n\r\n دشمن ز حملهء تو شود بىقرار از آنك * با صرصر خزان نپذيرد قرار گل \r\n\r\nدر تهنيت جلوس ركن الدّين فيروز بن شمس الدّين دهلوى قصيده‌يى گفته كه اين دو بيت از آن است\r\n مبارك باد ملك جاودانى * ملك را خاصه در عهد جوانى\r\nيمين الدوله ركن الدّين كه آمد * درش از يمن چون ركن يمانى \r\n\r\n195 ترك‌كشى ايلاقى\r\nصاحب تذكرهء عرفات او را از قدما داند و از مشاهير امرا خواند اين قطعه منسوب به اوست :\r\n رادمردى به دهر دانى چيست * باهنرتر ز خلق گويم كيست\r\nآنكه با دوستان تواند ساخت * آنكه با دشمنان تواند زيست \r\n\r\n196 تاج الدّين بن مسعود بن احمد\r\nعالمى فاضل و فاضلى كامل بوده صدرالشريعه‌اش مىخواندند و بدر سپهر دانشش مىدانستند محمد عوفى گفته به ملازمت وى رسيدم و استفادات از فضائل وى كردم در نظم و نثر نهايت قدرت داشته سلطان ابراهيم بن طمغاج را معاصر و مداح بوده در تذكرهء تقى اوحدى چند رباعى از وى ديده شده .\r\n شادى ز تو هرچند بسى نيست مرا * هم جز غم تو هم‌نفسى نيست مرا \r\n\r\n","description":"","footnote":"","page_name":" 628 ","page_number":702},
  {"content":"\r\n\r\n سبحان اللّه هزار دل بردى بيش * وانگه گويى دل كسى نيست مرا \r\n* * *\r\n چشم خوش تو خصم من خسته چراست * با من لب تو چو زلف تو بسته چراست\r\nابروى كمان‌مثالت اندر حق من * گر نيست جفاى چرخ پيوسته چراست \r\n* * *\r\n از راى تو روى ملك پيرايه كند * كان از كف با ذل تو سرمايه كند\r\nچتر تو كه آفتاب در سايهء اوست * جاييست كه آفتاب را سايه كند \r\n* * *\r\n جورى كه برين دل‌شده پيوست رود * زان طرهء جعد و نرگس مست رود\r\nاز پاى رود آدمى و بندهء تو * روزى كه تو را نبيند از دست رود \r\n\r\n197 چاووش غورى\r\nاز امراى دربار سلطان سنجر سلجوقى به وفور شجاعت و كياست ممتاز بوده و بر سپاه سلطان سالارى فرموده وقتى كه سلطان لشكر بر سر سلطان مسعود برادرزادهء خود كشيده بعضى از امرا سلطان را از جنگ منع مىنمودند امير چاووش شعرى چند گفته سلطان را ترغيب به جنگ كرد و از جمله اشعار وى اين چند بيت تحرير شد :\r\n خسروا كارزار بايد كرد * بر عدو كارزار بايد كرد\r\nشرزه‌شيران مرغزارى را * همه در مرغزار بايد كرد\r\nزنده پيلان كارزارى را * همه در كارزار بايد كرد\r\nروز جنگست جنگ بايد جست * وقت كارست كار بايد كرد \r\n\r\n","description":"","footnote":"","page_name":" 629 ","page_number":703},
  {"content":"\r\n\r\n\r\n198 جمال الدّين اصفهانى\r\nبه جمال الدّين عبد الرزاق مشهور است و والد ماجد كمال الدّين اسماعيل اصفهانيست . در انواع هنر بىعديل و در اقسام كمالات بىبديل بوده و در زمان جلال الدّين محمد خوارزمشاه ظهور نموده اكابر صاعديه را كه در آن زمان در اصفهان جلالت و ايالت داشته‌اند مدح گفته معاصرين وى حكيم خاقانى و مجير الدّين بيلقانى و غير هم بوده‌اند مراسلات وى كه منظوما به حكيم خاقانى نوشته معروف است ديوان او را بعضى پنج هزار بيت و برخى زياده نيز گفته‌اند در اين زمان ديوانش كمياب است فقير مجموعه‌يى از اشعار وى ديده و بعضى از قصايد وى را انتخاب كرده در اين كتاب تيمنا و تبركا ثبت مىنمايد از اوست :\r\n\r\nدر لغز آب فرمايد\r\n آن جرم پاك چيست چو ارواح انبيا * چون روح بالطافت و چون عقل باصفا\r\nگردندهء مطيع و خروشندهء خموش * مردافگن ضعيف و سبك قيمت روا\r\nخالى ز نقش و رسم و چو صوفى كبودپوش * فارغ ز رنگ و بوى چو پيران پارسا\r\nگه خوار و گه عزيز گهى پست و گه بلند * گه تيره گاه صافى و گه درد و گه دوا\r\nبا چشم عاشقان و رخ دلبران قرين * وز چشم سفلگان و رخ مفلسان جدا\r\nگه هم‌عنان باد صبا گشته در سفر * گه در ركاب خاك زمين گشته مبتلا \r\n\r\n","description":"","footnote":"","page_name":" 630 ","page_number":704},
  {"content":"\r\n\r\n مقصود جست‌وجوى سكندر به شرق و غرب * مطلوب آرزوى شهيدان كربلا\r\nفرعون گشته از دم او باطل الوجود * مانده خضر ز شربت او دايم البقا\r\nگاهى چو جبرئيل به خاك آمده ز ابر * گاهى چو مصطفى ز زمين رفته بر سما\r\nزو سرفراز گشته همه چيز در جهان * وان سر به شيب چون عدوى صدر مقتدا \r\n\r\nو له ايضا\r\n اگر شكايت گويم ز چرخ نيست صواب * و گر عتاب كنم با فلك چه سود عتاب\r\nز جور اوست مرا صد شكايت از هر نوع * ز دور اوست مرا صد حكايت از هر باب\r\nازو همى گل صدبرگ خفته اندر خار * به بيد مىدهد آنگاه خيمهء سنجاب\r\nبه بيشه شيران در تب ز تاب گرسنگى * شده رديف سلاطين به طوق و ياره كلاب\r\nمرا كه لفظ چو لؤلؤست آب خوش ندهد * و زو برد صدف گنگ مهرهء خوشاب\r\nعجب مدار اگر زو خسى كسى گردد * در آن نگر كه ببرد از رخ بزرگان آب\r\nنبود عزم كه جويم ز دوستان دورى * ولى چه سود قضا پيش ديده گشت حجاب\r\nفراق جستم و عاقل نجست رنج فراق * سفر گزيدم و دانا سفر نديد صواب\r\nكسى گزيد مغيلان و خيل غولان را * عوض ز كاس دهاق و كواعب اتراب\r\nبه جاى نغمهء الحان مطربان لطيف * كسى گزيند آواز بوم و بانگ غراب\r\nبدين گنه كه ز ابناى جنس واماندم * مرا به صحبت ناجنس مىكنند عذاب \r\n\r\nو له\r\n فرمان تو با قضا موافق * قدر تو به آسمان مناسب\r\nنىنى چه مناسب‌ست با تو * آن را كه بود دو قرص راتب \r\n\r\n","description":"","footnote":"","page_name":" 631 ","page_number":705},
  {"content":"\r\n\r\n از هيبت تست در تب و لرز * ارواح اقارب و اجانب\r\nچونان كه ز تيغ صبح صادق * لرزه‌ست فتاده بر كواكب\r\nالفاظ تو حجتست در شرع * چونان كه نصوص در مذاهب \r\n\r\nو له ايضا\r\n شاه جوانست و بخت شاه جوانست * كار جهان لاجرم به كام از آن است\r\nتخت بنازد همى و در خور اينست * تاج بخندد همى و لايق آن است\r\nروضهء فردوس بايدت كه ببينى * مملكت شاه بين كه راست چنان است\r\nدر همه اطرافهاش عصمت و عدلست * در همه اقطارهاش امن و امان است\r\nشير در او بدرقه‌ست و مار فسونگر * غول دليل رهست و گرگ شبان است\r\nدولت‌جويى به طبع حلقه‌به‌گوشست * نصرت‌خواهى به طوع بسته ميان است\r\nتو منگر اينكه شاه اندك سالست * پير خرد بين مريد شاه جوان است\r\nسال گر اندك گذشت زان چه خلل يافت * عمرش اگر بيش ماند زان چه زيان است\r\nگشت جهان از نهيب عدل تو چونانك * شير علم روز باد در خفقان است\r\nباس تو در طبع آفتاب اثر كرد * زردى رويش علامت يرقان است\r\nرخش تر ازين مه و ركاب ثرياست * طوق ز اكليل وز مجره عنان است\r\nسبزه ز سير آخور سپهر چريده‌ست * ماه نو از نعل او كمينه نشان است\r\nگرنه علف‌زار اوست از چه فلك را * خرمن ماهست و راه كاهكشان است \r\n\r\nدر مدح خواجه قوام الدّين وزير گفته\r\n تا صبا در نقشبندى خامه بر عنبر ز دست * صد هزاران لعبت از جيب زمين سر بر ز دست\r\nطرهء شاخ شكوفه بس پژوليده بود * دوش با لاله مگر در بوستان ساغر ز دست \r\n\r\n","description":"","footnote":"","page_name":" 632 ","page_number":706},
  {"content":"\r\n\r\n خاك چون طوطى هندستان سر اندر سر نهاد * شاخ چون طاوس فردوسى پر اندر پر ز دست \r\n* * *\r\n باد عنبربار بين كز روضهء حور آمدست * ابر گوهرپاش بين كز چشمهء نور آمدست\r\nاز نسيم آن هوا پرمشك و پرعنبر شدست * وز سرشگ اين جهان پردر منثور آمدست\r\nاز شكوفه شاخ چون موسى يد بيضا نمود * لالهء رخشان ز كه چون آتش طور آمدست\r\nباغ چون فردوس گشت از حله‌هاى گونه‌گون * شاخ چون رضوان ميان جامهء حور آمدست\r\nگر عيادت مىكنى در باغ شو از بهر آنك * نرگس بيمار الحق سخت رنجور آمدست\r\nبلبل اندر باغ چون من زار مىنالد از آنك * گل به حسن خويشتن همچون تو مغرور آمدست\r\nيك‌نفس بىجام نبود لاله اندر بوستان * زان سيه‌دل شد كه مرد آب انگور آمدست\r\nآب تيره كز ميان برف مىآيد برون * راست گويى صندل سوده ز كافور آمدست\r\nلاله گويى بر كه مىخندد به طرف بوستان * بر كسى كو وقت گل چون غنچه مستور آمدست\r\nنغمهء بلبل سحرگاهان فراز شاخ گل * طيرهء آواز چنگ و لحن طنبور آمدست\r\nعهد گل نزديك شد اينك فرود آيد ز مهد * خيز و استقبال او كن كز ره دور آمدست \r\n\r\n","description":"","footnote":"","page_name":" 633 ","page_number":707},
  {"content":"\r\n\r\n عمر گل خود مدت يك هفته باشد بيش نه * غنچه گر زين وجه دلتنگ است معذور آمدست\r\nعندليب از گل همى دستان گوناگون زند * همچو من مدحت‌سراى صدر منصور آمدست\r\nخواجهء عالم قوام الدّين سپهر اقتدار * آنكه عقلش پيشكار و شرع دستور آمدست\r\nلطف او با دوستان و قهر او با دشمنان * همچو نوش نحل و همچون نيش زنبور آمدست\r\nخيمهء جاهش وراى قصر مرفوع اوفتاد * پايهء قدرش فراز بيت معمور آمدست \r\n\r\nو له\r\n دل مبند ار خردى دارى بر سيم و زرت * كه زر و سيم جهان همچو جهان در گذرست\r\nزو به دنيات حسابست و به عقبات عقاب * راستى در دوجهان رنج دل و دردسرست\r\nچه كنى فخر به چيزى كه به خواب ار بينى * همه تعبيرش بيمارى و رنج و ضررست\r\nدل همى روشن بايد به قناعت ور نه * بىزرت خود برسد هرچه قضا و قدرست\r\nخود ببين تا چه شرف دارد بر آينه گاز * گرچه چون گل همه وقتى دهنش پر ز زرست\r\nاز ترازو وز دو كفه قياسى مىكن * كانكه زر دارد زير آنكه ندار زبرست \r\n\r\n","description":"","footnote":"","page_name":" 634 ","page_number":708},
  {"content":"\r\n\r\n\r\nدر جواب قصيدهء حكيم خاقانى شيروانى گفته و به شيروان نزد خاقانى فرستاده\r\n كيست كه پيغام من به شهر شروان برد * يك‌سخن از من بدان مرد سخن‌دان برد\r\nگويد خاقانيا اين همه ناموس چيست * نه هركه دو بيت گفت لقب ز خاقان برد\r\nدعوى كردى كه نيست مثل من اندر جهان * كه لفظ من گوى نطق ز قيس و سحبان برد\r\nعاقل دعوى فضل خود نكند ور كند * بايد كز ابتدا سخن به پايان برد\r\nكسى بدين مايه علم دعوى دانش كند * كسى بدين‌قدر فضل نام بزرگان برد\r\nتحفه فرستى ز شعر سوى عراق اينت جهل * هيچ‌كس از زيركى زيره به كرمان برد\r\nمرد نماند از عراق فضل نماند از جهان * كه دعوى چون تويى سر سوى كيوان برد\r\nشعر فرستادنت دانى ماند به چه * مور كه پاى ملخ پيش سليمان برد\r\nنظم گهرگير تو گفته خود سربه‌سر * كس گهر از بهر سود باز به عمان برد\r\nيا نه چنان دان كه هست سحر حلال اين سخن * سحر كسى خود بر موسى عمران برد\r\nكسى بر آفتاب نور چراغ آورد * كسى بر ماهتاب جامهء كتان برد\r\nكس اين سخن بهر لاف سوى عراق آورد * و اللّه اگر كافر اين به كافرستان برد \r\n\r\n","description":"","footnote":"","page_name":" 635 ","page_number":709},
  {"content":"\r\n\r\n به مسجد اندر سگان هيچ خردمند بست * به كعبه اندر بتان هيچ مسلمان برد\r\nزشت بود روز عيد گر ز پى چابكى * پيرزنى خرسوار گوى ز ميدان برد\r\nمگر به شهر تو در شعر نخواندست كس * كه هركس از نظم تو دفتر و ديوان برد\r\nعراق آنجاى نيست كه هركس از ابلهى * ز بهر دعوى درو مجال طيان برد\r\nهنوز گويندگان هستند اندر عراق * كه قوت ناطقه مدد ازيشان برد\r\nيكى ازيشان منم كه چون كنم راى نظم * سجده بر طبع من روان حسان برد\r\nمنم كه تا جاى من خاك سپاهان بود * خرد پى توتيا خاك سپاهان برد\r\nچو گيرم اندر بنان كلك پى شاعرى * عطارد از شرم آن سربه‌گريبان برد\r\nمراست آن خاطرى كآنچه اشارت كنم * به طبع پيش آورد به طوع فرمان برد\r\nاگر شود عنصرى زنده به دوران من * ز دست من باللّه ار به شاعرى جان برد\r\nمن از تو احمق‌ترم تو از من ابله‌ترى * كسى ببايد كه مان هر دو به زندان برد\r\nشاعر زرگر منم ساحر درگر تويى * كيست كه باد بروت ز ما دو كشخان برد \r\n\r\n","description":"","footnote":"","page_name":" 636 ","page_number":710},
  {"content":"\r\n\r\n ما و تو بارى كه‌ايم ز شاعران جهان * كه خود كسى نام ما ز جمع ايشان برد\r\nوه كه چه خنده زنند بر من و تو كودكان * اگر كسى شعرمان سوى خراسان برد\r\nاين‌همه خود طيبتست باللّه گر مثل تو * چرخ به سيصد قران گشت ز دوران برد\r\nنتايج فكر تو زينت دفتر دهد * معانى بكر تو زيور بستان برد\r\nملك ز الفاظ تو زينت عالم دهد * خرد ز اشعار تو حجت و برهان برد\r\nاز دم نظمت فلك نظام پروين دهد * وز نم كلكت جهان چشمهء حيوان برد\r\nبندگى تو خرد از دل و از جان كند * غاشيهء تو ملك از بن دندان برد\r\nمايه برد هركسى از تو و پس سوى تو * شعر فرستد چنانك گل به گلستان برد\r\nسنت ابرست اينكه گيرد از بحر آب * پس به‌سوى بحر باز قطرهء باران برد\r\nهركه رساند به من شعر تو چونان بود * كه بوى پيراهنى به پير كنعان برد\r\nيا كه كسى ناگهان بعد از هجرى دراز * به عاشق سوخته مژدهء جانان برد\r\nشكر خدا را كه تو نيستى از آنكه او * شعر به دونان چو ما ز بهر دو نان برد \r\n\r\n","description":"","footnote":"","page_name":" 637 ","page_number":711},
  {"content":"\r\n\r\n فضل تو پاينده باد صيت تو پوينده باد * كه از وجود تو فضل رونق و سامان برد \r\n\r\nدر شكايت از روزگار و حساد نابكار گويد\r\n درين مقرنس زنگار خورد دوداندود * مرا به كام بدانديش چند بايد بود\r\nبه آه ازين قفس آبگون برآرم گرد * به اشك ازين كرهء آتشين برآرم دود\r\nنماند تيرى در تركش قضا كه فلك * سوى دلم به سرانگشت امتحان نگشود\r\nچو خارپشتى گشتم ز تير آزارش * كه موى بر تن صبرم ز تير او بشخود\r\nرسيد عمر به پايان و طرفة العينى * نه بخت شد بيدار و نه چشم فتنه غنود\r\nنه پاى همت من عرصهء اميد سپرد * نه دست نهمت من دامن مراد بسود\r\nبه‌رغم حاسد و بدخواه پيش دشمن و دوست * چو صبح خنده زنم خنده‌هاى خون‌آلود\r\nچو نام و ننگ فزايد عنا نه نام و نه ننگ * چو زاد و بود نمايد جفا نه زاد و نه بود\r\nچو نيست هيچ تميز از قصور عقل چه نقص * چو نيست هيچ سخن‌دان وفور فضل چه سود\r\nز بس تراكم احداث در سراى وجود * بجز به كتم عدم در نمىتوان آسود \r\n\r\n","description":"","footnote":"","page_name":" 638 ","page_number":712},
  {"content":"\r\n\r\n ز سير هفت ستاره درين دوازده برج * به ده دوازده سال اندرين ديار و حدود\r\nهزار شخص كريم از وجود شد به عدم * كه يك كريم نمىآيد از عدم به وجود\r\nاگر به دست منستى عمود چرخ اثير * بكوبمى سر اهل زمانه را به عمود\r\nز نور عقل مرا چشم بخت شد تيره * چو جرم شمع كه از نور دل فروپالود\r\nبه حسن تدبير از مه كلف توانم برد * نمىتوانم از تيغ بخت زنگ زدود\r\nنه تيغ گوهردار از نيام آسودست * مرا ز تيغ زبان اين نيام تن فرسود\r\nگهى ز دولت آن بىسبب شوم محروم * گهى به قبضهء اين بىگنه شوم مأخوذ\r\nحسود كو شد تا فضل من بپوشد ليك * كجا تواند خورشيد را به گل‌اندود\r\nبدان خداى كه بر خوان پادشاهى او * به نيم‌پشه رسد كاسهء سر نمرود\r\nكه نزد همت من بس تفاوتى نكند * از آنچه چرخ به من داد يا ز من بربود\r\nنه خاك نيستيم ز آتش غرور بكاست * نه آب هستى در باد نخوتم افزود\r\nمرا تواضع طبعى عزيز آمد ليك * مذلتست تواضع به نزد سفله نمود \r\n\r\n","description":"","footnote":"","page_name":" 639 ","page_number":713},
  {"content":"\r\n\r\n نه از تواضع باشد زبون و دون بودن * نه حلم باشد خوردن قفا ز دست جهود\r\nاگر حكايت مسعود سعد و قلعهء ناى * شنيده‌اى كه در آن بوده سالها مأخوذ\r\nبه چشم عقل نگه كن ايا پسنديده * زمانه قلعهء نايست و ما در آن مسعود \r\n\r\nدر مدح صدر معظم خواجه جمال الدّين نظام الملك وزير گفته\r\n مرا هر ساعتى سوداى آن نامهربان خيزد * كه مشكينش همىگويى دو سنبل ز ارغوان خيزد\r\nرخ رخشان آن دلبر فراز قد رعنايش * به ماه چارده ماند كه از سرو روان خيزد\r\nدهان تنگ و روى او گمانى در يقين مضمر * درو دو رستهء مرجان يقينى كز گمان خيزد\r\nدر آن كوچك دهان صد تنگ شكر تعبيه‌ست او را * بدين تنگى نمىدانم سخن چون زان دهان خيزد\r\nز عنبر دايره سازد كه دارد مركز اندر دل * ز سنبل خط كشد بر مه كه از نقطش روان خيزد\r\nنگه كردن نيارم تيز اندر روى آن دلبر * بر او از نازكى ترسم كه از ديدن نشان خيزد\r\nاگر در خاصيت خيزد همى از زعفران خنده * مرا در گريه افزايد كم از رخ زعفران خيزد\r\nبه فر عشق او گشتم توانگر از زر و گوهر * و ليكن اينم از رخسار و آن از ديدگان خيزد \r\n\r\n","description":"","footnote":"","page_name":" 640 ","page_number":714},
  {"content":"\r\n\r\n نخيزد ز ابر و كان آن زر و گوهر كز رخ و چشمم * اگر خيزد ز دست و طبع دستور جهان خيزد\r\nجمال الدّين نظام الملك كاندر دولت و ملت * نه چون او مقتدا باشد نه چون او قهرمان خيزد\r\nسموم قهرش ار خيزد ز خارا خون برون جوشد * نسيم لطفش ار بجهد ز آتش ضيمران خيزد\r\nحقيقت آن زر و گوهر كه دست او همىبخشد * نه از ابر بهار آيد نه از دست خزان خيزد\r\nندانم چون همىبخشد به بدره‌بدره آن چيزى * كه از خورشيد ذره‌ذره در اجزاى كان خيزد\r\nجهان از بهر عدل او چنان گشتست كاندر وى * نه رسم دادخواه آيد نه بانگ پاسبان خيزد\r\nچو عزمت بزم آرايد به رقص اندر شود زهره * چو حزمت رزم آغازد ز مريخ الامان خيزد\r\nحكايت مىكند خورشيد خود از بزم و رزم تو * از آن در حالتى هم تيغ‌زن هم زرفشان خيزد\r\nچو كلك اندر بنان گيرى تماشا آنگهى باشد * چو چين در ابرو اندازى قيامت آن زمان خيزد\r\nاگر دست گهربخش تو هرگز بىقلم نبود * نباشد بس عجب آرى ز دريا خيزران خيزد \r\n\r\nو له ايضا\r\n باد بهار رخت به صحرا همىكشد * در صحن باغ مفرش ديبا همىكشد\r\nگويى قباى غنچه و دست صبا به هم * چون جيب يوسفست و زليخا همىكشد\r\nازبس شكوفه باغ تو گويى گليم‌وار * از آستين برون يد بيضا همىكشد \r\n\r\n","description":"","footnote":"","page_name":" 641 ","page_number":715},
  {"content":"\r\n\r\n بر كاغذ سحاب كه منشور خرميست * قوس قزح علامت طغرا همىكشد\r\nبرق از نيام ابر سيه تيغ آبدار * بر دشمنان خواجهء دنيا همىكشد \r\n\r\nدر تعريف اسب گويد\r\n آفرين باد بر آن كوه روان مركب تو * كه دل زيرك و انديشهء دانا دارد\r\nزهرهء شير و تن فيل و تك‌آهوى دشت * ديدهء كركس و بيدارى عنقا دارد\r\nماهى كور ازو بستر مرجان سازد * صدف گنگ ازو لؤلؤ لالا دارد\r\nهركجا عزم كنى پيشتر از عزم رسد * هركجا قصد كنى نعل بدانجا دارد\r\nگر بپيچى تو عنانش بجهد از سردى * تا بدانجاى كه دى صورت فردا دارد\r\nسايه از همرهيش باز بيفتد بىشك * گاه جستن اگر او را نه محابا دارد\r\nچون قضا يازد اگر سوى نشيب آغازد * چون دعا تازد اگر ميل به بالا دارد\r\nوقت جستن به مثل قوت صرصر دارد * گاه جولان به صفت گردش نكبا دارد \r\n\r\nو له\r\n دلم ربود بدان زلف همچو چنگل باز * تو هيچ باز شنيدى كه دل شكار كند\r\nهزار جور كند بر دلم به يك ساعت * و گر بنالم ازو هريكى هزار كند\r\nبتى كه مركز مه لعل آبدار نهد * مهى كه پردهء گل مشك تابدار كند\r\nگه از بنفشه خطى بر مه دوهفته كشد * گهى ز سنبل پرچين لاله‌زار كند\r\nسليم قلبم خواند كه عشق جاى دلم * ميان حلقهء آن زلف مشكبار كند\r\nسليم دل بود آرى درين چه باشد شك * كسى كه جاى دل اندر دهان مار كند \r\n\r\nدر مدح سلطان ارسلان بن طغرل سلجوقى فرمايد\r\n نگار من ز بر من همى چنان بجهد * كه تير وقت گشادت از زه كمان بجهد\r\nچنان بگريم در فرقتش كه مردم چشم * مثال قطرهء خونم ز ديدگان بجهد\r\nدو ديدهء من اگر خون شود ز غم شايد * مگر ز دست دل اين جان ناتوان بجهد \r\n\r\n","description":"","footnote":"","page_name":" 642 ","page_number":716},
  {"content":"\r\n\r\n چو دل به واسطهء ديده خون همىگريد * دريغ باشد اگر ديده رايگان بجهد\r\nهمىنبينم دل را خلاصى از غم عشق * مگر به دولت و فر خدايگان بجهد\r\nسر ملوك جهان ارسلان بن طغرل * كه زر به حرص كف وى همى ز كان بجهد\r\nبه فر عدلش عالم چنان شدست كه شير * به صد عقيله ز دست سگ شبان بجهد\r\nاز آن به حرب تو آيد عدوى تو كه مگر * به سعى تيغ تو از ننگ جاودان بجهد\r\nچو شاه شطرنج ارچه قويست دشمن تو * چو يك پياده فرستى ز خانمان بجهد\r\nتبارك اللّه از آن باد سير كوه قرار * كه همچو صاعقه در حمله ناگهان بجهد\r\nز باختر به دمى سوى خاور آيد زود * ز قيروان به تكى تا به قيروان بجهد\r\nسوى نشيب چو آب روان كند آهنگ * سوى فراز چنان كاتش از دخان بجهد\r\nچو آب از كمر كوه تند برگذرد * چو باد از سر درياى بيكران بجهد \r\n\r\nو له\r\n چون دلبر من بىوفا نباشد * كش هيچ غم كار ما نباشد\r\nيك بوسه به جانى قرار داديم * آه ار دو لب او رضا نباشد\r\nبر زلف تو رشگ آيدم از آن روى * كز روى تو يك‌دم جدا نباشد\r\nيك بوسه بده خون‌بهايم آخر * هرچند مرا خونبها نباشد \r\n\r\nو له ايضا\r\n رخ خوب تو ناموس قمر برد * لب لعل تو بازار شكر برد\r\nبنفشه گرچه با زارى همىداشت * چو زلفت ديد سر در يكديگر برد\r\nگل سرخ از تو كى بربست طرفى * چه معنى دست با تو در كمر برد\r\nكه خورشيد از رخ تو نور برداشت * قمر زو برد و پس گل از قمر برد\r\nبه لعلت كردم از زلفت تظلم * كه از صبر و دل‌وجانم اثر برد\r\nبه زير لب همىخنديد و مىگفت * برو سهلست اگر خود اين‌قدر برد\r\nنپرسى زين دل مسكينم آخر * كه با خوى تو عمرى چون به سر برد \r\n\r\n","description":"","footnote":"","page_name":" 643 ","page_number":717},
  {"content":"\r\n\r\n تو را اين بنده دانى بد نبودست * و گر بد بود رفت و دردسر برد \r\n\r\nو له ايضا\r\n الحذار اى غافلان زين وحشت‌آباد الحذار * الفرار اى عاقلان زين ديو مردم الفرار\r\nاى عجب دلتان بنگرفت و نشد جانتان ملول * زين هواهاى عفن زين آبهاى ناگوار\r\nعرصه‌يى نادلگشا و بقعه‌يى نادل‌پسند * قرصه‌يى ناسودمند و شربتى ناسازگار\r\nمرگ در وى حاكم و آفات در وى پادشاه * ظلم در وى قهرمان و فتنه در وى پيشكار\r\nامن در وى مستحيل و عدل در وى ناپديد * كام در وى نادر و صحت در او ناپايدار\r\nمهر را خفاش دشمن شمع را پروانه خصم * جهل را در دست تيغ و عقل را در پاى خار\r\nمهر را ننگ خسوف و ماه را ننگ محاق * خاك را عيب زلازل چرخ را رنج دوار\r\nنرگسش بيمار يا بى لاله‌اش دل‌سوخته * غنچه‌اش دلتنگ يا بى و بنفشه سوگوار\r\nشير را از مور صد زخم اينت انصاف اى جهان * پيل را از پشه صد رنج اينت عدل اى روزگار\r\nاز پى قصد من و تو موش همدست پلنگ * از پى قتل من و تو چوب و آهن گشته يار\r\nاى تو مقصود فلك هم آز را گشتى اسير * اى تو محسود ملك هم ديو را گشتى شكار \r\n\r\n","description":"","footnote":"","page_name":" 644 ","page_number":718},
  {"content":"\r\n\r\n خيز كاندر عالم جان مسندت آراستند * برفشان پس دامنت زين خاكدان خاكسار\r\nزير تو گر دست و بالا دود بگريز از ميان * پيش از آن كز دود و گردت ديده‌ها گردد فگار\r\nسرو تو چفته كمان شد هم نگردى منزجر * مشك تو كافور شد آخر نگيرى اعتبار\r\nرومى روز آب كارت برد و تو در كار آب * زنگى شب رخت عمرت برد و تو در پنج و چار\r\nپاى در كعبه نهاده بت چه دارى در بغل * روى در محراب كرده سگ چه گيرى در كنار\r\nسايه پرورد بهشتى نازنين حور عين * قرة العين وجودى نايب پروردگار\r\nبر كفت ديده قدم از جام « كرّمنا » شراب * بر سرت كرده ازل از نقد « فضّلنا » نثار\r\nتو چنين بىبرگ در غربت به خوارى تن زده * وز براى مقدمت روحانيان در انتظار\r\nدر گشاده بار داده خوان نهاده بهر تو * تو چنين اعراض كرده از همه بيگانه‌وار\r\nچند خواهى بود در مطمورهء كون و فساد * يك‌رهى برنه قدم بر بام اين نيلىحصار\r\nتا جهانى بينى آنجا ايمن از درد فنا * تا هوايى يا بى آنجا خالى از حشو غبار\r\nتا چو روح صرف گردى بر حقايق كامران * تا چو عقل محض گردى بر دقايق كامگار \r\n\r\n","description":"","footnote":"","page_name":" 645 ","page_number":719},
  {"content":"\r\n\r\n خوشدلى خواهى ببينى بر سر چنگال شير * عافيت خواهى بيابى در بن دندان مار\r\nتا كى اين راه مزور راه بايد رفت راه * تا كى اين كار مزخرف كار بايد كرد كار\r\nدوزخ تو چيست مىدانى زبان و دست تو * اين سخن بازيچه نبود نزد مرد هوشيار\r\nز آنكه اينجا از زبان و دست تو گر رسته‌اند * دان كه خواهى بود از دوزخ بدان سر رستگار\r\nقوت پشه ندارى چنگ با پيلان مزن * همدل مورى نيى پيشانى شيران مخار\r\nبوده‌اى يك قطره آب و پس شوى يك‌مشت خاك * در ميانه چيست اين آشوب و چندين كارزار\r\nتو به چشم خويشتن بس خوبرويى ليك باش * تا شود در پيش رويت دست مرگ آيينه‌دار\r\nلطمه‌يى از شير مرگ و زين پلنگان صد گروه * قطره‌اى از بحر قهر و زين نهنگان صد هزار\r\nاز تو مىگويند هرروزى دريغا ظلم دى * وز تو مىگويند هر سالى عفى اللّه جور پار\r\nظلم صورت مىنبندد در قيامت ور نه من * گفتمى اينك قيامت نقد و دوزخ آشكار\r\nباش تا چون باز دارد صدمت يك نفخ صور * هم زمين را از قرار و هم فلك را از مدار\r\nروشنان چرخ را بينى فروكشته چراغ * بختيان كوه را بينى فرو كرده مهار \r\n\r\n","description":"","footnote":"","page_name":" 646 ","page_number":720},
  {"content":"\r\n\r\n خويش را در صورت سگ بازيابى آن زمان * كز سر تو بركشد مرگ اين لباس مستعار \r\n\r\nدر مدح شمس الدّين ابو الفتح گويد\r\n يكى درياى موج‌انگيز گوهربخش پهناور * نه آن را غايت و پايان نه اين را ساحل و معبر\r\nبخار او همه عطر و زمين او همه مرجان * درخت او همه بسد نبات او همه گوهر\r\nصدفهايى كز او رويد به گوهر جمله آبستن * نهنگانى كز او خيزد به معنى اژدهاپيكر\r\nاگر موجى برانگيزد فلك را بس بود غوطه * و گر درى براندازد جهان را بس بود زيور\r\nشناور اندرو عقلست و غواص اندرو فكرت * ز علمست اندرو كشتى ز حلمست اندرو لنگر\r\nتو اين دريا كرا دانى تو اين كشتى كرا خوانى * جز اين بحر سخاپرور جز اين حبر سخن‌گستر\r\nامام شرق شمس الدّين ابو الفتح آنكه در هر فن * يكى بحرست پرلؤلؤ يكى كانست پرگوهر\r\nازو يك‌لفظ و صد معنى ازو يك قول و صد برهان * ازو يك بيت و صد ديوان ازو يك رمز و صد دفتر\r\nاگر او فى المثل ابليس را مدحى برون آرد * چنان دان كش نگارد جبرئيل از فخر بر شهپر\r\nدوان چون باد صيت او ازين عالم بدان عالم * روان چون آب ذكر او ازين كشور بدان كشور \r\n\r\n","description":"","footnote":"","page_name":" 647 ","page_number":721},
  {"content":"\r\n\r\n\r\nو له ايضا\r\n زهى عالىبناى قصر معمور * كه باد آفات دهر از ساحتت دور\r\nهواى روشنت چون مطلع مهر * بناى عاليت چون روضهء حور\r\nفرود قبهء تو قبهء چرخ * به زير پايهء تو پايهء طور\r\nنهادت ايمنست از گردش چرخ * بنايت ايمن است از نفخهء صور \r\n\r\nلغز در تعريف حمام\r\n چه گويى چيست آن شكل مدور * كه دارد خيمه با گردون برابر\r\nچو ايوانى كشيده بر سر آب * چو خرگاهى زده بر روى آذر\r\nچو عقل عاقلان هم پاك و هم خوش * چو طبع زندگان هم گرم و هم تر\r\nز آبش رشگ برده آب حيوان * ز حوضش شرم خورده حوض كوثر\r\nبرهنه گشته در وى همچو در حشر * بزرگ و خُرد و درويش و توانگر\r\nبهشتست او ازين معنى كه هرگز * نه سرما اندرو بينى و نه خور\r\nبه دوزخ نيز مىماند ازآن‌رو * كز آتش مىشود كارش مقرر\r\nهمه آلودگان آيند در وى * برون آيند ازو پاك و منور\r\nيكى كعبه‌ست و جز احرام بسته * نه مؤمن اندرو آيد نه كافر\r\nيكى لعبت درو از بهر خدمت * دو روى و ده‌زبان و زرد و لاغر\r\nبه شكل جدول تقويم در وى * بسى خطهاى بىپرگار و مسطر\r\nبه مويى كار او آويخته و او * هنوز آويخته از موى دلبر\r\nكند ريش وزير و زلف خاتون * ضعيفى ديده كس زين‌سان ستمگر \r\n\r\nو له\r\n كار اين مختصر آباد ندارد وزنى * گر همه زان تو گردد به چنين ملك مناز \r\n\r\n","description":"","footnote":"","page_name":" 648 ","page_number":722},
  {"content":"\r\n\r\n حيف باشد به چنين راى و كفايت كه تراست * گنده پيرى به كف آرى و هزاران انباز \r\n\r\nو له\r\n عدل تو ديو ظلم را لا حول * جود تو زهر فقر را ترياق\r\nهمتت بر دو كون در يك‌دم * چارتكبير گفته و سه طلاق\r\nدر بر فهم و خاطر تيزت * كند سير آمدست برق و براق\r\nبهر مدح تو عقل هست چو كلك * كه گشادست و بسته نطق و نطاق \r\n\r\nو له\r\n زمين به وقت شتاب و زمان گه سرعت * ز عزم و حزم تو آموخته شتاب و درنگ\r\nز بيم لرزه در اجزاى كوهها افتد * چو برنهى تو به شاخ گوزن تير خدنگ\r\nز سهم تيغ تو بدخواه تو ز قيد حيات * گريخته است از آن‌سوى مرگ صد فرسنگ\r\nگه شكار چنان خون فشانى از دل شير * كه روى چرخ منقط شود چو پشت پلنگ \r\n\r\nو له فى المدح\r\n اى كه در ملك تو هرگز نرسد دست زوال * دور باد از تو و از دولت تو عين كمال\r\nماه منجوق تو را ساعد جوزا ياره * نعل شبديز تو را پاى ثريا خلخال\r\nعافيت در دوجهان رخت كجا بنهادى * گرنه اين خشم تو را حلم بدى در دنبال\r\nور زمين ذره‌يى از حلم تو حاصل كردى * دگر از نفخهء صورش نرسيدى زلزال\r\nپيش از آن كادم منشور خلافت بنوشت * تو در آن عهد ملك بودى و آدم صلصال\r\nآن‌چنان تازه كه طبع تو ز بخشش گردد * جگر تشنه همانا نشود ز آب زلال\r\nمكن اى شاه كه كان كيسه تهى گشت ز تو * زر و سيمست كه مىبخشى نه سنگ و سفال\r\nملك از بخشش بسيار اگر نيست ملول * خلق را بارى ازبس ستدن خاست ملال \r\n\r\n","description":"","footnote":"","page_name":" 649 ","page_number":723},
  {"content":"\r\n\r\n\r\nو له\r\n زهى دهان تو ميم و ز لعل حلقهء ميم * زهى دو زلف تو جيم و ز مشك نقطهء جيم\r\nشد آتش رخ تو بر دو زلف تو بستان * مگر كه زلف و رخت آتشست و ابراهيم\r\nاسير شد دل مسكين به دام عشق چو ديد * به زير دانهء ناز آن دو رسته در يتيم\r\nسيه‌گليمى من شد ز عارض تو پديد * زند ازين‌پس حسن تو طبل زير گليم \r\n\r\nو له\r\n خطا نيفتد بر تيغ و بر قلم پس ازين * كه باس و علم تو شد پاسبان تيغ و قلم\r\nصرير كلك تو و عكس خنجر تو همى * چو رعد و برق جهد ز آسمان تيغ و قلم\r\nبه بحر ماند دستت از آن همىخيزد * هميشه زو گهر و خيزران تيغ و قلم\r\nولى و خصم تو گردند عقد گردن و گوش * ز در و لعل كه خيزد ز كان تيغ و قلم \r\n\r\nو له ايضا\r\n شكست گونهء باغ از نهيب باد خزان * ببرد باد خزان برگ و شاخ و رنگ رزان\r\nنماند قوت آذر ز صولت آذر * برفت آب رياحين ز صدمت آبان\r\nمگر كه زاغ به اقطاع باغ كردستند * از آنكه رخت بدر برد بلبل از بستان\r\nاز آن همىنزند سرو دست كاندر باغ * هزاردستان بر گل نمىزند دستان\r\nچو عرضه‌گاه قيامت شدست ساحت باغ * كه مرغ خامش گشت و درختها عريان\r\nز برگ گشت زمين همچو روى عاشق زرد * ورق ز شاخ درختان چو نامه‌ها پران \r\n\r\n","description":"","footnote":"","page_name":" 650 ","page_number":724},
  {"content":"\r\n\r\n مگر كه باد خزانى به باغ ضرابست * كه آفتابش كوره‌ست و آبدان سندان\r\nكه چون درست مكلس شده‌ست برگ درخت * كه چون سبيكهء نقره‌ست روى آب روان\r\nاگر نه سيمگرى داند ابر از پى چيست * همىفشاند نقره چو سونش سوهان\r\nچو خنده آيد از زعفران چه معنى كه ابر * ز زعفران كه به باغست مىشود گريان\r\nببين كه ماه ز سرما چگونه مىلرزد * ببين كه پروين برهم همىزند دندان\r\nبه خرگه اكنون بنشين ز بامداد كنون * بخواه پيش و برافروز گوهرى خندان\r\nمهيب و تند و سرافراز و تيز و گردنكش * لهيب و بددل و بىتاب و سركش و فتان\r\nزمانه سيرت و گردون نهيب و دريا جوش * زمان‌گذار و زمين فعل و آسمان جولان\r\nدرخت‌افگن و خاراگداز و دشمن‌سوز * سپهرگردش و گردون‌گشاى و قلعه‌ستان\r\nچو كوه كوه عقيق و چو توده تودهء زر * چو پاره پارهء روح و چو رشته رشتهء جان\r\nز عكس او همه روى هوا پر از لاله * ز جرم او همه روى زمين پر از مرجان\r\nسپيد و زرد به هم در چو نرگس مسكين * سياه و سرخ به هم در چو لالهء نعمان \r\n\r\n","description":"","footnote":"","page_name":" 651 ","page_number":725},
  {"content":"\r\n\r\n به دو بود به همه حال نازش زردشت * وزو بود به همه حال قبلهء دهقان\r\nنشان معجز موسى همىدهد از خويش * كه از نخست عصا بود و پس شود ثعبان\r\nشعاع جرم لطيفش ميان ظلمت در * مثال جان فرشته‌ست در تن شيطان\r\nچو سندروسين شاخى ز باد در حركت * چو كهرباگون كوهى ز زلزله جنبان\r\nازو نعامه تنقل كند به صحرا در * وزو سمندر رقص آورد به هندستان\r\nهميشه در تب‌ولرزست و مىخورد همه چيز * از آن سبب كه مر او را ز احتماست زيان\r\nمگر كه تعزيت خويشتن بداشت از آنك * نهاد بر سر خاكستر و نشست در آن\r\nعزيز همچو حيات و مهيب همچو اجل * شريف همچون عقل و لطيف همچون جان\r\nچو وهم دانا تيز و چو طبع عاقل تند * چو رأى پير قوى و چو بخت خواجه جوان\r\nبزرگ مفتى اسلام صدر دين مسعود * كه مثل او ننمايد فلك به صد دوران\r\nزمانه فعل و زمين حلم و آسمان رفعت * قضا نفاذ و قدر قدرت و ستاره توان \r\n\r\n","description":"","footnote":"","page_name":" 652 ","page_number":726},
  {"content":"\r\n\r\n\r\nو له ايضا\r\n چو درنوردد فراش امر كن فيكون * سراى پردهء سيماب رنگ آينه‌گون\r\nچو قلع گردد ميخ طناب دهر دورنگ * چهار طاق عناصر شود شكسته ستون\r\nنه كله بندد شام از حرير غاليه رنگ * نه حله پوشد صبح از نسيج سقلاطون\r\nمخدرات سماوى تتق براندازند * به جاى ماند اين هفت قلعهء مدهون\r\nعدم بگيرد ناگه عنان دهر شموس * فنا درآرد در زير ران جهان حرون\r\nنه صبح بندد بر سر عمامه‌هاى قصب * نه شام گيرد بر كتف حلهء اكسون\r\nمكونات همه داغ نيستى گيرند * كه كس نماند از ضربت زوال مصون\r\nبه قذف مهر برآيد ز معدهء مغرب * چنان كه گويى اين ماهى است و آن ذو النون\r\nچهار مادر كون از قضا شوند عقيم * به صلب هفت پدر در سلاله گردد خون\r\nز روى چرخ بريزد قراضه‌هاى نجوم * ز زير خاك برافتد ذخيرهء قارون\r\nحواس رخت به دروازه عدم سازند * شوند لشكر ارواح بر فنا مفتون\r\nچهار ماشطه شش قابله سه طفل حدوث * سبك گريزند از چنبر عدم بيرون\r\nطلاق جويند ارواح از مشيمهء خاك * از آنكه كفو نباشند آن شريف اين دون\r\nنه خاك تيره بماند نه آسمان لطيف * نه روح قدس بپايد نه نجدى ملعون\r\nهمه زوال پذيرند جز كه ذات خداى * قديم و قادر وحى [ و 
  ] مدبر و بىچون\r\nندا رسد سوى اجزاى مرگ فرسوده * كه چند خواب عدم گر نخورده‌ايد افيون\r\nبرون جهند ز كتم عدم عظام رميم * كه مانده بود به مطمورهء عدم مسجون\r\nهمىگرايد هر جزو سوى مركز خويش * كه هيچ جزو نگردد ز ديگرى مغبون\r\nعظام سوى عظام و عروق سوى عروق * عيون به‌سوى عيون و جفون به‌سوى جفون\r\nهمه مفاصل از اجزاى خود شود مجموع * همه قوالب از اعضاى خود شود مشحون\r\nچو دردمند بناقور لشكر ارواح * چو خيل نحل شود منتشر سوى هامون\r\nپس آنگهى به ثواب و عقاب حكم كنند * به حسب كردهء خود هريكى شود مرهون\r\nبه قصر جسم برآرند باز هودج روح * سواد قالب بار دگر شود مسكون\r\nيكى به حكم ازل مالك نعيم ابد * يكى به سبق قضا هالك عذاب الهون \r\n\r\n","description":"","footnote":"","page_name":" 653 ","page_number":727},
  {"content":"\r\n\r\n هرآن‌كه معتقدش نيست اين بود جاهل * اگر حكيم ارسطالسست و افلاطون \r\n\r\nفى المواعظ\r\n تو را ز مشرق پيرى دميد صبح مخسب * كه خواب تيره نمايد چو صبح شد روشن\r\nشب جوانى ناگاه روز پيرى زاد * كه ديد زنگى هرگز به رومى آبستن\r\nاگر سلامت جويى حقيقت اى مسكين * مساز در بن دندان اژدها مسكن\r\nحيات دنيا خوابست و مرگ بيدارى * ز كان حكمت محضست اين بلندسخن\r\nهرآن‌كه بيش خورد كم شود به معنى از آنك * چراغ كشته شود چون بشد ز حد روغن\r\nميان جامه دلى زنده گر ندارى پس * به نام خواه كفن‌خوان و خواه پيراهن\r\nز بهر دنيا چندين عنا كِرا نكند * كه مى نيرزد اين مرده خود بدين شيون\r\nاگر نباشى مردم دد و ستور مباش * و گر فرشته نباشى مباش اهريمن\r\nمباش غره بدين گنده پير دانا ز آنك * هزار شوهر كشت و هنوز بكر آن زن\r\nبمير پيشتر از مرگ تا رسى جايى * كه مرگ نيز نياردت گشت پيرامن \r\n\r\n","description":"","footnote":"","page_name":" 654 ","page_number":728},
  {"content":"\r\n\r\n\r\nو له ايضا\r\n هلال ماه صيام از سپهر ناگاهى * بتافت ربك ربى و ربك اللهى\r\nبسان زورق سيمين ميان دريايى * بسان نعل زرى اوفتاده در راهى\r\nچنان كه بر دم طاوس نيم‌دايره‌اى * چو موىبند عمود از كبود خرگاهى\r\nبه شبه سيمين داسى به شكل زرين طاسى * بسان بىمى جامى به دست مىخواهى\r\nچو نيم طشتى زرين فراز سبز بساط * چو آتشى كه شبانى كند شبانگاهى\r\nز پيش ماه همى آفتاب گشت نهان * چنان كه پيش رخى در غزا بود شاهى \r\n\r\nو له\r\n تو بدين كوتهى و مختصرى * اين‌همه كبر و عجب تو عجبست\r\nيك وجب نيستى و پندارى * كز سرت تا به آسمان وجبست \r\n\r\nو له\r\n اى كريمى كه دام منت را * كرم و بخشش تو دانهء ماست\r\nاز تو ما را شكايتيست لطيف * وان نه از تست از زمانهء ماست\r\nآنچه مىبود كم فرستادى * كه همه شهر پرفسانهء ماست\r\nاگر آن را شراب شايد خواند * چاه ما پس شرابخانهء ماست \r\n\r\n","description":"","footnote":"","page_name":" 655 ","page_number":729},
  {"content":"\r\n\r\n\r\nو له ايضا\r\n پوستينى بخواستم از تو * تا زمستان به سر برم در آن\r\nحرمت ما بر تو بود چنانك * حرمت پوستين به تابستان\r\nبده اى خواجه پوستينم هين * پيشتر ز آنكه پوستينت هان \r\n\r\nو له\r\n اين چه شهرست سراسر آشوب * اين چه قومند تمامى تلبيس\r\nبا چنين شهر سقى اللّه دوزخ * با چنين قوم عفى اللّه ابليس \r\n\r\nرباعى\r\n در راه دلم ز عشق تو صد دامست * اميد من سوخته‌دل بس خامست\r\nآن را كه تويى يار چه بىيار كسست * وان را كه تويى دوست چه دشمن كامست \r\n* * *\r\n آن سنبل پست پر ز تابش نگريد * وان نرگس مست نيم‌خوابش نگريد\r\nدى گفتمش از عشق تو خون گشت دلم * گفتا نه تو و نه دل جوابش نگريد \r\n* * *\r\n در هجر تو گفتم كه ز جان مىترسم * وصل آمد و من هم آن‌چنان مىترسم\r\nآنگه ز زبان دشمنان ترسيدم * امروز ز چشم دوستان مىترسم \r\n* * *\r\n گر دسترسى به سيم و زر داشتمى * با وصل تو دست در كمر داشتمى\r\nهمرنگ رخ ار به كيسه زر داشتمى * خال از رخ تو به بوسه برداشتمى \r\n\r\n","description":"","footnote":"","page_name":" 656 ","page_number":730},
  {"content":"\r\n\r\n\r\n199 جمال الدّين دكنى\r\nنامش محمد بن نصير از فضلاى روزگار و از شعراى نامدار بوده نظما و نثرا عربيا و فارسيا گوى كمال از همگنان ربوده محمد عوفى گفته كه او را تأليفات است از جمله مجلس‌آراى شهابى متضمن فوائد شافيهء كافيه است مداح ملك قطب الدّين شهريار هند بوده است از اشعار او منتخب و ثبت افتاد :\r\n\r\nدر صفت شمشير ممدوح گفته\r\n آسمان رنگ‌پيكرى كه ازو * روز روشن ستاره تابان است\r\nچون عروسان ببسته زيور ليك * زيور دست پادشاهان است\r\nخورشش آب و آتش‌ست وليك * آتشش زير آب پنهان است\r\nاشك خون بارد و به خنده مدام * تازه‌روى و سپيددندان است\r\nجمله تن شد زبان كه روز وغا * شاه را مادح و ثناخوان است \r\n\r\nو له\r\n آن مظفر كامگار و آن مؤيد نامدار * آن مكرم شهريار و آن مبارك پادشاه\r\nعالمى در صدر مسند لشكرى در پشت زين * آسمانى در قبا و آفتابى در كلاه\r\nآنكه حلم طبع او وقت طلوع آفتاب * زردرخ دارد ز خجلت كوه را مانند كاه\r\nآخر ماه از شعاع روى او پنهان شود * اول مه رخ نمايد سر فروافگنده ماه \r\n\r\n","description":"","footnote":"","page_name":" 657 ","page_number":731},
  {"content":"\r\n\r\n فرط عدلش آهوان را پاسبان خواهد ز شير * فيض اقبالش ز سنگ خاره روياند گياه\r\nبر بساط بارگاه و ساحت درگاه اوست * گاه قيصر بارخواه و گاه خاقان دادخواه\r\nگر بداند لذت عفوش كه چند و تا كجاست * هر زمانى تازه گردد مهر طاغى بر گناه\r\nگاه در جولان بدارد خيره نكبا را به جاى * گاه صرصر را به تك پيشى دهد يك‌ساله راه\r\nبگذرد از روى دريا بىفتورى همچو برق * گر شبى تارى پلى سازندش از مويى سياه\r\nدر چراگه آگهى يابد چو گوش از بانگ رعد * گر به يك فرسنگى از بادى بجنبد يك گياه\r\nگه چو وهم از گام بنوردد جهانى بىقياس * گه چو كوه از پشت برسازد حصارى با پناه\r\nهم به وفق خاطرش بجهانى از اوج فلك * هم به تار عنكبوتش دارى ار خواهى نگاه\r\nعرصهء افلاك بايد ساحت ميدان او * چون عنان او بگيرد دست راد پادشاه \r\n* * *\r\n نه هر كو كلك بردارد دبيرست * كه هم كلكست دست‌افزار جولاه\r\nز آهن آلت حجام سازند * هم از وى تيغ در دست شهنشاه \r\n\r\nاين قطعهء مشهور را نيز به نام او نوشته‌اند كه در حالت اهل سخن گفته است\r\n چو صاحب سخن زنده باشد سخن * به نزد همه رايگانى بود\r\nيكى را بود طعنه در لفظ او * يكى را سخن در معانى بود \r\n\r\n","description":"","footnote":"","page_name":" 658 ","page_number":732},
  {"content":"\r\n\r\n چو صاحب‌سخن مرد آنگه سخن * به از گوهر نغز كانى بود\r\nزهى حالت خوب مرد سخن * كه مرگش به از زندگانى بود \r\n\r\nو له\r\n گفتم خون شد دلم چو شد منزل غم * گفتا الحق همين بود حاصل غم\r\nگفتم غم دل گوش كن از من گفتا * كم گو غم دل كه من ندارم دل غم \r\n\r\n200 جمال الدّين قزوينى\r\nاز اهل ابهر و اعجوبهء دهر شاعرى فصيح و متكلمى مليح بوده در روزگار خود از بلغا و فصحا ممتاز و بر اماثل سرافراز از اشعار آن جناب نوشته شد :\r\n اى همرگ كوه حرى وى همتك باد صبا * بر تافتن را چون قدر دريافتن را چون قضا\r\nگوش تو هنگام صلف از روى مه برده كلف * در آخورت وقت علف كاهى نموده كهربا\r\nتابنده فرت از جبين تا زنده فتحت بر يمين * در نظم احوال زمين دورانت دور آسمان\r\nاز رخش با آن سنگ و هنگ آيدت وقت نام ننگ * از تو نبيند روز جنگ الاسوار توقفا\r\nحيران ز تو نظارگان با تو ددان بيچارگان * در ديدهء سيارگان گرد سم تو توتيا\r\nچون پويه گيرد تا ز تو روى زمين يك باز تو * نشنيد چون آواز تو گوش ظفر هرگز ندا \r\n\r\n","description":"","footnote":"","page_name":" 659 ","page_number":733},
  {"content":"\r\n\r\n ازبس‌كه وقت كروفر يازى به‌سوى چرخ سر * گويى لبت جويد مگر از سبزهء گردون چرا\r\nشيداست از خلق جهان بر تو كهان همچون مهان * چون راكب تو بر شهان بر مركبان تو پادشا\r\nگردون نه و گردون‌منش اختر نه و اختركنش * ناديده از كس سرزنش نى در سخط نى در رضا \r\n\r\nو له ايضا\r\n بر نيست هست بسته ببيند به چشم سر * هركس كه ديد بسته تو را بر ميان كمر\r\nآمد جمال تو ز عدم همره كمال * چون تيغ شاه ما كه ز كان همره ظفر\r\nآن شاه شيردل كه گه فتح باب فتح * بينند برق هندى او ابر خون مطر\r\nايزد چنان نهاد نهادش كه تا ابد * با سين سر او نشود جمع شين شر\r\nدريا ز بخشش تو كجا بىگهر شدى * گر هم ز بخشش تو همىيافتى گهر\r\nدر موقفى كه ريختن خون به جان خرد * پيكان ديده‌دوز چو شمشير سينه در\r\nتا رخنه‌هاى عالم ارواح پر كنند * از تيغ رخنه‌رخنه شود عالم صور\r\nپيكان آبدادهء تو درون حجر شود * خوش‌تر از آنكه آب برون آيد از حجر\r\nجان حسود تو چو كند در سقر نزول * پندارد از نهيب تو آگنده شد سقر\r\nتا هست چارعنصر عالم چو كسوتى * كز آتش ابره دارد و از خاك آستر\r\nهمواره ذات تو شجر باغ سرورى * تا از شجر ثمر بود و از ثمر شجر \r\n\r\nرباعى\r\n صبحست بيا بر مى گلرنگ زنيم * وين شيشهء نام و ننگ بر سنگ زنيم\r\nدست از امل دراز خود بازكشيم * در زلف نگار و حلقهء چنگ زنيم \r\n\r\n","description":"","footnote":"","page_name":" 660 ","page_number":734},
  {"content":"\r\n\r\n\r\n201 جوهرى زرگر بخارايى\r\nشاعرى است عذب البيان و فصيحى رطب اللسان در صحبت اديب صابر بن اسماعيل ترمذى كسب كمالات شعرى كرده و مداح سلطان معز الدّين سليمان شاه بن محمد بن ملكشاه سلجوقى است مدتها در اصفهان ساكن بوده ، گويند نظم داستان احمد و مهستى به وى منسوب است علىاىحال شاعرى شيرين‌مقال نيكوخصال كثير المال بوده اشعارش كمياب است و از اشعار آن جناب مىباشد نوشته شد :\r\n* * *\r\n اى تند و بدخو ساربان تندى مكن با كاروان * منزل بدين دورى مكن اشتر بدين تيزى مران\r\nكز بانگ خلخال و جرس بر من جهان شد چون قفس * شد بسته در نفسم نفس شد خسته در جسمم روان\r\nهودج فروگير از هيون تا آيد از هودج برون * با قد چون سيمين ستون آن لاله‌روى دل‌ستان\r\nهمچون بهار آراسته چون گلبن پيراسته * رخ چون مه ناكاسته بر همچو خرم بوستان\r\nصافى تن او نسترن بو يا بر او ياسمن * يا زان قد او نارون رنگين لب او ناردان\r\nسيمين‌بر و كوچك‌دهن پروين‌رخ و سيمين‌ذقن * سنگين‌دل و سيمينه‌تن نوشين‌لب و شيرين‌دهان\r\nبر رخ نگار آزرى از چشم سحر سامرى * در بر پرند ششترى بر تن قباى پرنيان\r\nچون كرد چرخ نيلگون او را ز دست من برون * گرد جهان گردم كنون در جست‌وجوى او جهان \r\n\r\n","description":"","footnote":"","page_name":" 661 ","page_number":735},
  {"content":"\r\n\r\n پيش آمدم ربع [ و 
  ] دمن بوده حريفان را وطن * از سيرت هر مرد و زن برده تو گويى امن و جان\r\nوادى شده گلزار او گل رفته مانده خار او * بام و در و ديوار او گشته شياطين را مكان\r\nاز شوره كرده پرنمك بوم و برش جور فلك * وز خاره كرده پرخسك بام و درش دور زمان\r\nگشته ديار او چمن ساكن در او زاغ و زغن * جسته درو كركس وطن كرده درو جغد آشيان\r\nدر مجلس او گونه‌گون طنبور و ناى و ارغنون * در گلشنى كز حد برون سوسن بدى و ارغوان\r\nاكنون در او غول دنس هر شب دهد بانگ جرس * بينى گياه و خار و خس بر جاى گل در گلستان\r\nجوزا پر از لؤلؤ كمر مريخ چون پرخون شمر * ناهيد چون سيمين‌سپر نوماه چون زرين‌كمان \r\n\r\nدر وصف شراب نظم كرده است\r\n چون صبح بركشد علم ساده پرنيان * بايد كشيد رايت عشرت بر آسمان\r\nزان پيش كآفتاب سر از كوه برزند * بايد ميى به بوى گل و رنگ ارغوان\r\nآن بادهء به نور مه و عكس آفتاب * كز آفتاب و ماه دهد روز و شب نشان\r\nمعيار عقل و داروى خواب و فروغ‌روى * درمان درد و قوت شخص و غذاى جان \r\n\r\n","description":"","footnote":"","page_name":" 662 ","page_number":736},
  {"content":"\r\n\r\n اصل سخا و عنصر مردى و ذات حسن * عين تواضع و سر لطف و تن بيان\r\nهضم طعام و نفى غم و مايهء نشاط * قوت دل و توان تن و قوت روان\r\nدارد به گاه آنكه كنى رنگش آزمون * باشد به وقت آنكه كنى بويش امتحان\r\nلون عقيق و گونهء ياقوت و رنگ لعل * بوى عبير و نكهت مشك و نسيم بان\r\nدر فعل او نهاده گه تربيت فلك * در طبع او سرشته گه تقويت زمان\r\nنور سهيل و تابش خورشيد و فر ماه * آرام كهل و حرمت پير و تف جوان\r\nآن مى كه گر ز دور بدارى ز عكس آن * شنگرف سوده گردد مغز اندر استخوان\r\nگردد ز فعل او تن بىزور زورمند * باشد ز طبع او دل غمناك شادمان\r\nچون آب ناردان بود اندر قدح اگر * آميخته به مشك بود آب ناردان\r\nآن را كه سودها به زيان آورد فلك * چون زو بخورد سود شمارد همه زيان\r\nروى چو زعفران شود از وى معصفرى * وز خرمى نشاط دل آرد چو زعفران\r\nدر باغ و بوستان ز تماشا نيافت بهر * بىاو هرآن‌كه رفت سوى باغ و بوستان \r\n\r\n","description":"","footnote":"","page_name":" 663 ","page_number":737},
  {"content":"\r\n\r\n در گلشن مراد بود باده سرخ‌گل * در كشتى نشاط بود باده بادبان\r\nآن دستگاه پير و شده پير در بهار * آن قوت جوان و جوان بوده در خزان\r\nروحيست بىكثافت و شمسيست بىكسوف * نوريست بىتغيّر و ناريست بىدخان\r\nدر قيروان مغرب از آن‌سوى كوه قاف * سيمرغ كز خجالت خود ساخت آشيان\r\nگر بشنود صفات مى از آرزوى وى * در حال سوى باختر آيد ز قيروان\r\nمى خوار و مىگسار و به مى شاد باش از آنك * ما را خداى وعده به مى داد در جنان\r\n[ مى بر حلال‌زاده نباشد حرام از آنك * زو شاد ميزبان بود آسوده ميهمان 
  ]\r\nمى بر حرام‌زاده حرامست كو به عمد * آزار ميهمان طلبد رنج ميزبان\r\nدرده شراب ناب كه باشد حرام خواب * چون تيغ آفتاب زند چرخ پرفشان\r\nتا جوهرى زرگر جام شراب پر * نوشد به ياد مجلس بزم خدايگان \r\n\r\n","description":"","footnote":"","page_name":" 664 ","page_number":738},
  {"content":"\r\n\r\n\r\n202 جويبارى بخارى\r\nو هو ابو اسحاق محمد ابراهيم بن محمد بخارايى از فضلا و علماى عهد آل سامان بوده است و گويند زرگرى مىنموده است در طاعت و عبادت گوى برترى از معاصرين مىربوده است از او است :\r\n به سبزه بنهفت آن لاله برگ خندان را * به ابر پنهان كرد آفتاب تابان را\r\nبه‌سوى هر دو مهش بر دو شاخ ريحان بود * به شاخ مورد بپيوست شاخ ريحان را\r\nبه ابر نيسان مانم كنون من از غم او * سزد كه صنعت خوبست ابر نيسان را\r\nبه يك گذر كه سحرگاه بر گلستان كرد * بهشت كرد سراسر همه گلستان را \r\n\r\n203 جبلى غرجستانى\r\nاسمش سيد عبد الواسع مولد و منشاء آن جناب غرجستان و به روزگار دولت غزنويه و آل سلجوق ظهور كرده روزگارى در هرات به كسب كمالات كوشيده و كسوت زهد و ورع بر نفس نفيس پوشيده مداحى سلطان سنجر نموده و شيوهء مخصوص اختراع فرموده چندى نيز در غزنين در خدمت سلطان بهرام شاه بن مسعود بوده وى سيدى نجيب و فاضلى اديب است و صاحب مقام رفيع و پسر سيد عبد الجامع بن عمر بن ربيع است وفاتش در سنهء پانصد و پنجاه و پنج و بعضى جز اين نيز گفته‌اند به هر صورت فاضلى است حكيم و شاعرى است كليم متصف به صفات حميده و متخلق به اخلاق گزيده طرزش دلكش و متين و قصايدش زيبا و رنگين ديوانش ديده شده و اين اشعار از او گزيده :\r\n\r\n","description":"","footnote":"","page_name":" 665 ","page_number":739},
  {"content":"\r\n\r\n\r\nدر مفاخر خود و شكايت از اعادى و حساد گويد\r\n منسوخ شد مروت و معدوم شد وفا * وز هر دو نام ماند چو سيمرغ و كيميا\r\nشد راستى خيانت و شد زيركى سفه * شد دوستى عداوت و شد مردمى جفا\r\nگشته‌ست باژگونه همه رسمهاى خلق * زين عالم نه بهره و گردون بىوفا\r\nهر عاقلى به زاويه‌يى مانده ممتحن * هر فاضلى بداهيه‌يى گشته مبتلا\r\nگر من نكوشمى به تواضع نبينمى * از هر خسى مذلت و از هركسى عنا\r\nبااين‌همه كه كبر نكوهيده عادتيست * آزاده را همى ز تواضع رسد بلا\r\nآمد نصيب من ز همه مردمان دو چيز * از دشمنان خصومت و ز دوستان ريا\r\nقومى ره منازعت من گرفته‌اند * بىعقل و بىكفايت و بىفضل و بىدها\r\nمن جز به شخص نيستم آن قوم را نظير * شمشير جز به رنگ نماند به گندنا\r\nبا من همى خصومت ايشان عجيب‌تر * ز آهنگ مورچه به‌سوى جنگ اژدها\r\nگردد همى شكافته دلشان ز زخم من * همچون مه از اشارت انگشت مصطفى\r\nشاهان همىكنند به فضل من افتخار * اقران همىكنند به رسم من اقتدا\r\nبا خاطر منيرم و با راى روشنم * كا البرق فى الدجية و الشمس فى الضحا\r\nعاليست همتم به همه‌وقت چون فلك * صافيست نسبتم به همه حال چون هوا\r\nبر همت منست سخنهاى من دليل * بر نسبت منست هنرهاى من گوا\r\nهرگز نديده و نشنيدست كس ز من * كردار ناستوده و گفتار ناروا\r\nدر پاى جاهلان نپراگنده‌ام گهر * وز دست ناكسان نپذيرفته‌ام عطا\r\nاين فخر بس مرا كه نديدست هيچ‌كس * در نثر من مذمت و در نظم من هجا\r\nوان را كه به صحبت من سردرآورد * جويم بدل محبت و گويم به جان ثنا\r\nور ذلتى پديد شود زو معاينه * انگارمش صواب و نپندارمش خطا\r\nاهل هرى مرا نشناسند بر يقين * تا رحلتى نباشد زين منزل فنا\r\nمقدار آفتاب ندانند مردمان * تا نور او نگردد از چشمها جدا\r\nاندر حضر نباشد آزاده را خطر * كاندر حجر نباشد ياقوت را بها\r\nچون گيرم از براى معانى قلم به دست * گردد همه دعاوى خصمان من هبا \r\n\r\n","description":"","footnote":"","page_name":" 666 ","page_number":740},
  {"content":"\r\n\r\n آرى شكسته گردد ناموس ساحران * در موضعى كه در كف موسا بود عصا\r\nوان‌كس كه گويد از ره دعوى كنون همى * كاندر ميان خلق مميز چو من كجا\r\nديوانه را همىبگزيند به هوشيار * بيگانه را همىنشناسد ز آشنا\r\nبر فضل من كنند به هر موضعى حسد * بر نقص من دهند به هر حاجتى رضا\r\nبا ناصحان من نسكالند جز نفاق * با حاسدان من ننمايند جز صفا\r\nمرد آن بود كه دست ندارد ز دوستى * لو بست الجبال أو انشقت السما \r\n\r\nو له\r\n اى قلم در دست تو چون در كف موسى عصا * وى كرم در طبع تو چون در لب عيسى دعا\r\nاين فزايد دوستان را گاه الفت زندگى * وان نمايد دشمنان را گاه دهشت اژدها\r\nپيش حلم تو چو طبع تو سبك باشد زمين * پيش طبع تو چو حلم تو گران باشد هوا\r\nسوى صدر و كاخ و راى و همتت دارند ميل * گاه‌وبيگه دولت و اقبال و عز و كبريا\r\nهمچو آهن سوى مغناطيس و حربا سوى شمس * چون صدف سوى سحاب و كاه سوى كهربا\r\nگر نهد در سايهء قصر تو تيهو آشيان * ور كند در پايهء تخت تو آهو متكا\r\nآن بخارد ديدهء باز سفيد اندر شكار * وين به درد سينهء شير سياه اندر وغا \r\n\r\n","description":"","footnote":"","page_name":" 667 ","page_number":741},
  {"content":"\r\n\r\n\r\nدر خطاب به اسب گويد\r\n اى ميان بحر كرده با نهنگان آشنا * بر كران كوه گشته با پلنگان آشنا\r\nدر كم از يك هفته هفت اقليم را برهم زنى * چو عنانت را كند شاه جهان يكدم رها \r\n\r\nو له ايضا\r\n اى بت هاروت چشم اى دلبر ياقوت‌لب * خندهء تو دل‌فريب و غمزهء تو بوالعجب\r\nپرشكر ياقوت تو آورده كار من به جان * دل شكر هاروت تو آورده جان من به لب\r\nگه مرا جرارهء تو شب پديد آرد ز روز * گه مرا رخسارهء تو روز بنمايد ز شب\r\nدارم از روز و شبت سر پر ز خاك و جامه چاك * روز و شب بر درگه مير عجم تاج عرب \r\n\r\nفى الحكمة و الموعظة و النّصيحة\r\n اى گه دعوى چو دريا گاه معنى چون سراب * چند ازين گفتار آبادان و كردار خراب\r\nگر مجازى نيست عشق تو بشوى و پاك كن * روى چون لاله ز خون و چشم چون نرگس ز خواب\r\nزين قبل محبوس شد قمرى كه دارد طوق شوق * ور نه از رنج قفس بودى مسلم چون غراب\r\nخورد بايد چون نشستى در صف مردان عشق * بادهء محنت ز دست قهر وز جام عذاب \r\n\r\n","description":"","footnote":"","page_name":" 668 ","page_number":742},
  {"content":"\r\n\r\n تا قيامت وقف بايد كرد بر مستى دماغ * هركسى كو قطره‌يى خواهد چشيدن زين شراب\r\nهركه باشد عاشق جانان نپردازد به جان * هركه باشد طالب گوهر نينديشد ز آب\r\nصبر بايد كردنت در آتش عشق خليل * گر همىخواهى كه خوانندت خليل اندر خطاب\r\nچيست عشق آخر كه هر ساعت كند تأثير آن * صد هزاران چهره را افزون به خون دل خضاب \r\n\r\nدر مدح دستور معظم\r\n چند باشم در ديار و منزل رعد و رباب * روز و شب نالنده و گرينده چون رعد و رباب\r\nتا ز حسن دلبران كش جدا ماند آن ديار * تا ز فر لعبتان خوش تهى گشت آن جناب\r\nآب چشم عاشقان نوحه‌گر در هجرشان * كرد چون توفان نوح آن را همه يكسر خراب\r\nگر وطن گيرى كنون در وى صبا بينى جليس * ور سخن گويى كنون در وى صدا يا بى جواب\r\nگه ز تنهايى درو دمساز گردم با طيور * گه ز شيدايى درو همراز باشم با ذياب\r\nگوش من سوى سماع و هوش من سوى صبوح * چشم من سوى نگار و دست من سوى شراب\r\nزار و نالانم چو بلبل ديده پرخون چون تذرو * تا نفورم كرد از آن كبك درى بانگ غراب \r\n\r\n","description":"","footnote":"","page_name":" 669 ","page_number":743},
  {"content":"\r\n\r\n نرگسى دارد سياه و سوسنى دارد سپيد * لاله‌يى دارد لطيف و سنبلى دارد بتاب\r\nسنبل چنبرنهاد و نرگس خنجرگذار * لالهء شكرفشان و سوسن عنبرنقاب\r\nاين چو موى من به رنگ و آن چو پشت من به خم * اين چو اشك من به لون و آن چو بخت من به خواب\r\nهشت چيزم هشت چيز اندر غمش بگذاشتند * تا مرا بگذاشت آن نوشين‌لب شيرين عتاب\r\nتن قرار و دل مرار و جان نشاط و لب سخن * طبع كام و دست جام و روى رنگ و چشم خواب\r\nكبك نازى بلبل آوازى كه تا رفت از برم * شد شب و روزم چو عمر كركس و پرغراب\r\nبر مثال ديدهء مورست تنگ او را دهان * همچو عيش خصم دستورست تلخ او را جواب\r\nصاحبى كز بزمگاه و طبع و خلق و لفظ او * سال و مه باشند بىفر و محل و قدر و آب\r\nروضهء خلد برين و چشمهء ماء معين * نافهء مشك تتار و دانهء در خوشاب\r\nصد سوار ساخته وز حضرت او يك رسول * صد حسام آخته وز مجلس او يك خطاب\r\nدست گوهربار او را مايهء رزق بشر * تيغ جوهردار او را عهدهء قوت كلاب\r\nبر نگين دوستان او لهم دار السلام * بر جبين دشمنان او لهم سوء العذاب \r\n\r\n","description":"","footnote":"","page_name":" 670 ","page_number":744},
  {"content":"\r\n\r\n مور و كبك و پشه و روبه به عونش آورند * از براى طعمه نزد بچگان بسته رقاب\r\nگرزه ماران را ز وادى جره‌بازان را ز دشت * زنده پيلان را ز هامون شرزه‌شيران را ز غاب\r\nاز براى مجلسش زايند دايم هشت چيز * نحل و آهو خار و نى بحر و جبل كان و تراب\r\nشهد خالص مشك اذفر ورد احمر قند صرف * در بيضا لعل روشن سيم‌صافى زر ناب\r\nاى جوانمردى كه هست اقوال و افعال تو را * با معانى اتصال و با معالى انتساب\r\nزر ز جودت شد نهان حتى تمشى فى الحجر * خور ز رايت شد خجل حتى تورات بالحجاب\r\nتا همىخندد ز معدن لعل و در و سيم و زر * باد خصمان تو را ز اندوه و رنج و درد و تاب\r\nروى چون زر عيار و ديده چون سيم پليد * اشك چون در يتيم و چشم چون لعل مذاب \r\n\r\nو له ايضا\r\n اى به بالا همچو آتش سوى پستى همچو آب * خاك‌وصفى در درنگ و بادرنگى در شتاب\r\nاز حيل پنهان شوى در سايهء پر پشه * وز هنر جولان كنى در گوشهء چشم ذباب\r\nگه بود قصد از هوا سوى نشيبت بىدليل * گه بود راه از زمين سوى فرازت بىحجاب \r\n\r\n","description":"","footnote":"","page_name":" 671 ","page_number":745},
  {"content":"\r\n\r\n نسبتى دارى همانا با قضاى آسمان * قربتى دارى همانا با دعاى مستجاب\r\nهر زمان گردند زير گام تو دريا و كوه * چون دل‌وجانم ز هجر يار بىآرام و تاب\r\nاز خيال تيغ و عكس رمح تو در بحر و بر * وز نهيب گرز و خوف تير تو در كوه و غاب \r\n\r\nفى المدح\r\n بتركد چشم پلنگ و بفسرد خون نهنگ * بشكند يال هژبر و بگسلد پر عقاب\r\nگر بود با دوستان تو كشف را اتصال * ور بود با دشمنان تو صدف را انتساب\r\nنرم گردد چون فنك بر پشت آن سنگ گران * تيز گردد چون خسك در كام اين در خوشاب\r\nبر سبيل رشوه آرد پيش تو گاه طعان * بر طريق جزيه آرد نزد تو وقت ضراب\r\nرنگ‌چشم و زاغ‌بال و گورسم و مارپوست * گرگ‌شاخ و پيل‌دندان شيرچنگ و ببر ناب\r\nاندر آن وقتى كز آشوب دليران سپاه * ساحت ميدان شود چون موقف يوم الحساب\r\nكوس چون رعد و فرس چون ابر و خنجر چون درخش * تير چون باران و خون چون سيل و سرها چون حباب\r\nهم بر آن صورت كه هنگام تجلى كوه طور * عالم از كام ستوران آيد اندر اضطراب \r\n\r\n","description":"","footnote":"","page_name":" 672 ","page_number":746},
  {"content":"\r\n\r\n درع زنگارى تن آلايد به شنگرف عقيق * تيغ مينايى رخ اندايد به ياقوت مذاب\r\nتا ز نار آيد دخان و تا ز آب آيد بخار * تا ز خاك آيد درنگ و تا ز باد آيد شتاب\r\nبدسگالان تو را يك‌دم زدن خالى مباد * سر ز خاك و لب ز باد و دل ز نار و چشم از آب \r\n\r\nدر مدح سلطان سنجر بن ملكشاه سلجوقى فرمايد\r\n كه دارد چون تو معشوق و نگار چابك و دلبر * بنفشه‌موى و لاله‌روى [ و 
  ] نرگس‌چشم و نسرين‌بر\r\nنباشد چون جبين و زلف و رخسار و لبت هرگز * مه روشن شب تيره گل سورى مى احمر\r\nبه كردار دل و عيش و سرشك و جسم من دارى * دهن تنگ و سخن تلخ و لبان لعل و ميان لاغر\r\nندارم در غم و رنج و جفا و جور تو خالى * لب از باد و سر از خاك و رخ از آب و دل از آذر\r\nبه حسن و رنگ و بوى و طعم در عالم تو را ديدم * قد از سرو و بر از عاج و خط از مشك و لب از شكر\r\nنشان دارد مرا در عشق و هجر و جور و مهر تو * سرشگ از در و چشم از لعل و موى از سيم و رو از زر\r\nسزد گر من تو را دايم به طبع و طوع و جان و دل * كنم خدمت برم فرمان نهم گردن شوم چاكر\r\nكه تو دارى چو بزم و خلق و لطف و طلعت سلطان * دل خرم خط زيبا لب شيرين رخ انور \r\n\r\n","description":"","footnote":"","page_name":" 673 ","page_number":747},
  {"content":"\r\n\r\n خداوندى عدو بندى شهنشاهى نكو خواهى * معز الدّين معين الحق مغيث الخلق شه سنجر\r\nجهاندارى كه بىيار و قرين و شبه و مثل آمد * به علم و حلم و رزم و بزم و عزم و حزم و فخر و فر\r\nجهان‌بخشى كه دارد وقت جود و حرب و مهر و كين * كف حاتم تن رستم دم عيسى دل حيدر\r\nدرخت عز و تمكين و جلال و قدر او دارد * سعادت‌بيخ و عصمت‌شاخ و رفعت‌برگ و حشمت بر\r\nز بخت و دولت و تأييد يمن او همىخيزد * ز خارا زر ز نى شكر ز كان گوهر ز يم عنبر\r\nتف شمشير او چون موم بگدازد فلك را تن * سم شبديز او چون نار بشكافد سمك را سر\r\nصرير خامهء وى را بود ناموس صد رايت * سفير نامهء وى را بود تأثير صد لشكر\r\nز عنف و لطف با اعدا و احباب آن كند دايم * كه موسى كرد با فرعون و عيسى كرد با عازر\r\nهميشه شانزده چيز عجيب احباب و اعدا را * بود در مهر او مدغم بود در كين او مضمر\r\nحيات و مرگ و تخت و دار و فخر و عار و عز و ذل * اميد و بيم و سعد و نحس و صلح و جنگ و خير و شر\r\nحضور اوست در دولت مكان اوست در حضرت * بقاى اوست در عالم وجود اوست در كشور\r\nچو فعل شمس بر گردون چو طبع ابر در نيسان * چو لطف نور در ديده چو كون روح در پيكر \r\n\r\n","description":"","footnote":"","page_name":" 674 ","page_number":748},
  {"content":"\r\n\r\n بيندازند پيش رمح و گرز و تيغ و تير او * مراكب نعل و پيلان يشك و ماران زهر و مرغان پر\r\nز شكر و آفرين و نعت و مدح او فروماند * زبان عاجز خرد حيران سخن قاصر قلم مضطر\r\nايا در ساعد و انگشت و گوش و گردن ملكت * ظفرياره امل خاتم هنرحلقه شرف‌زيور\r\nتو را زيبد گه جنگ و مصاف و حمله و هيجا * فرس‌گردون كمرجوزا سپركيوان علم‌محور\r\nحسودت را بود در چشم و اندام و بنان و دل * عدويت را شود در كام و عرق و تارك و حنجر\r\nمژه رمح و عصب پيكان و ناخن تيغ و رگ ناچخ * زبان زوبين و خون سنگين و مغز الماس [ و 
  ] دم خنجر\r\nبه چين و ترك و روم و هند پيشت بر زمين مالند * جبين فغفور و رخ چيبال و سرخاقان و لب‌قيصر\r\nبريزد پنجه و دندان و شاخ و زهره در بزمت * ز ببر زوش و پيل مست و گرگ تند و شير نر\r\nاگر داد ايزدت ملكى كه آن را جملهء شاهان * طلب كردند و زان محروم ماندند اين عجب مشمر\r\nمحمد يافت مقصودى كه موسى جست از ايزد * چنان چون خضر خورد آبى كه از حق جست اسكندر\r\nهميشه تا بود تنگ و فراخ و خرم و فرخ * دل عاشق غم هجران شب وصل و رخ دلبر\r\nمبادا بسته و دور و جدا و خاليت هرگز * لب از خنده كف از ساغر دل از شادى سر از افسر \r\n\r\n","description":"","footnote":"","page_name":" 675 ","page_number":749},
  {"content":"\r\n\r\n\r\nدر لغز باد و مدح صدر الصّدور فرمايد\r\n اى مايهء بدائع و پيرايهء صور * دوار چون زمانه و سيار چون قدر\r\nفراش نيستى و كنى باغ پرحلل * نقاش نيستى و كنى راغ پرصور\r\nگه سبزه گردد از تو فلك‌وار پرنجوم * گه لاله گردد از تو صدف‌وار پرگهر\r\nگه پر ز حقه‌هاى عقيقين كنى جهان * گه پر ز تخته‌هاى بلورين كنى شمر\r\nآرايش‌ست از حركات تو در بلاد * آسايشست از بركات تو در كور\r\nگه لاله از نشاط تو باشد شكفته رخ * گه نرگس از نهيب تو باشد فگنده سر\r\nگويى زمانه‌اى كه نفرسايى از قدم * گويى ستاره‌اى كه نياسايى از سفر\r\nگاهى شود ز سعى تو زنگارگون تراب * گاهى شود ز فعل تو شنگرف‌گون حجر\r\nبىجسم جاى گيرى و بىجان نفس‌شمار * بىدست نقشبندى و بىپاى ره‌سپر\r\nپروانه‌وار نيست تو را ساعتى مقام * ديوانه‌وار نيست تو را ساعتى مقر\r\nگاهى بشير ميغى و گاهى نذير سيل * گاهى عديل بحرى و گاهى رسيل بر\r\nدر باغ و راغ جلوه دهى وقت نوبهار * بيجاده از شقايق و پيروزه از خضر\r\nگه گيرد از هواى تو پشت بنفشه خم * گه گردد از فراق تو چشم شكوفه تر\r\nآميزد از تو با گل و لاله زمين و كوه * چون ابر با ستاره و چون دود با شرر\r\nگه پر ز كله‌هاى منقش كنى زمين * گه پر ز حله‌هاى ملون كنى كمر\r\nگاه از تو كوهسار پر از پاره‌هاى لعل * گاه از تو جويبار پر از توده‌هاى زر\r\nاى گوهرى كه مانى در ذات و در صفات * جان را گه صفا و گمان را گه كدر\r\nوقت سپيده‌دم چو برآيى به بوستان * يك‌ره به‌سوى شهر نشابور كن گذر\r\nوانگه تحيت جبلى را تو عرضه ده * بر خواجه و امام اجل صدر نامور \r\n\r\nو له\r\n اى خواب من ربوده به ياقوت پرشكر * وى تاب من فزوده به هاروت دل‌شكر \r\n\r\n","description":"","footnote":"","page_name":" 676 ","page_number":750},
  {"content":"\r\n\r\n خيزد به گاه غمزه ز هاروت تو بلا * ريزد به گاه خنده ز ياقوت تو شكر\r\nاز گرمى عتاب تو اى ماه قندهار * وز سردى جواب تو اى سرو كاشغر\r\nسردست روز و شب چو جوابت مرا نفس * گرمست سال و مه چو عتابت مرا جگر\r\nتا كرده‌ام به لالهء سيراب تو نگاه * تا كرده‌ام به نرگس پرخواب تو نظر\r\nگاهى چو لاله‌ام ز وصالت شكسته‌روى * گاهى چو نرگسم ز فراقت فگنده سر\r\nدارم ز انتظار تو اى ماه سنگدل * دارم ز اشتياق تو اى سرو سيم‌بر\r\nدل گرم و آه سرد و غم افزون و صبر كم * رخ زرد و اشك سرخ و لبان خشك و ديده تر\r\nگه بر رخ تو از كف موسى بود نشان * گه بر لب تو از دم عيسى بود اثر\r\nاين عين زندگانى و آن اصل روشنيست * چون روى خوب و لفظ خوش صدر نامور\r\nدر رزم چون كشيده شود تيغت از غلاف * در بزم چون گشاده شود جوشنت ز بر\r\nقومى بيفگنند چو ما را ز نهيب پوست * قومى برآورند چو مرغ از نشاط پر\r\nاز بهر بخشش تو طبايع نهاده‌اند * بر مقتضاى امر خداوند دادگر \r\n\r\n","description":"","footnote":"","page_name":" 677 ","page_number":751},
  {"content":"\r\n\r\n در ناف كوه نقره و در كام سنگ لعل * در قعر آب گوهر و در جوف خاك زر\r\nگنجشك و مور و پشه و روباه بگسلند * گر در حريم جاه تو يابند مستقر\r\nمنقار باز جره و خرطوم پيل مست * دنبال مار گرزه و چنگال شير نر \r\n\r\nلغز به اسم قلم و مدح وزير گفته است\r\n چيست آن مرغى كه ناسايد زمانى از صفير * شخصش اندوده به زر و فرقش آلوده به قير\r\nبا تن باريك و از افعال او دولت سمين * با رخ تاريك و از آثار او ملت منير\r\nچون بنالد جسم او جسم هنر گردد قوى * چون بگريد چشم او چشم ظفر گردد قرير\r\nگرچه بىگوشست باشد در همه حالى سميع * ورچه بىهوشست باشد از همه سرى خبير\r\nصورت او بر مثال ماهىيى كورا بود * از شبه فرق و ز گل‌اندام و از سيم آبگير\r\nسعى او بگشايد و تأثير او برهم زند * كشورى گاه تحرك لشكرى وقت صرير\r\nگه معانى را خزانه گه امانى را دليل * گه مصالح را وساطه گه منايح را سفير\r\nگه ببارد همچو دست مهتر عالم گهر * گه برآرد همچو خصم مجلس عالى نفير \r\n\r\n","description":"","footnote":"","page_name":" 678 ","page_number":752},
  {"content":"\r\n\r\n هست چون برهان عيسى با نكوخواهان شاه * هست چون ثعبان موسى با بدانديشان مير\r\nآنكه بىيادش نخيزد لاله در فصل بهار * وانكه بىمهرش نپويد خامه در دست دبير\r\nخلق او اندر لطافت چون نسيم اندر صباح * خشم او گاه عداوت چون سموم اندر سعير\r\nهست با طبع جواد و همت والاى او * مايهء دريا قليل و پايهء گردون قصير \r\n\r\nدر مدح سلطان علاء الدّين گويد\r\n گشت جوشن‌پوش آب از هيبت او در غدير * تا درخت بيد شد در بوستان خنجرگذار\r\nداشت گوش ارغوان حلقه ز لعل قيمتى * داشت دست ياسمين ياره ز در شاهوار\r\nشد گسسته حلقهء اين از شمال زرفشان * شد شكسته يارهء آن از سحاب در نثار\r\nناكشيده غم چرا شد روى آبى پرزرير * ناچشيده مى چرا شد چشم نرگس پرخمار\r\nگرنه زلف دلبر نوشاد شد باد شمال * گرنه چشم عاشق ناشاد شد ابر بهار\r\nاين چرا ريزد همى چون چشم آن در عدن * وان چرا بيزد همى چون زلف اين مشك تتار\r\nگاه آن آمد كه كوهى زان برافروزيم كو * دارد از خارا مكان و دارد از آهن حصار \r\n\r\n","description":"","footnote":"","page_name":" 679 ","page_number":753},
  {"content":"\r\n\r\n هست روزنهاى حصنش گويى از سيماى او * حلقه‌هاى درع خون‌آلوده وقت كارزار\r\nشخص او پيچنده و لرزنده و نالان و زرد * چون بدانديش علاء الدّين خداوند كبار\r\nرخش او صرصرنشان و رمح او آذرفشان * تيغ او خاراشكاف و تير او سندان‌گذار\r\nكوه گشته زان ستوه و ديو كرده زين غريو * جبر ديده زان هژبر و مار جسته زان فرار\r\nكرده قسم دوستان و بهرهء خصمان او * شانزده چيز مخالف خالق ليل و نهار\r\nگنج و رنج و عسر و يسر و لطف و عنف و گاه و چاه * ناز و آز و ملك و حزم و بزم و رزم و نور و نار\r\nوحى كرد ايزد به نحل و كرم و آهو و صدف * تا ز بهر مجلس او پرورند اين هر چهار\r\nدر دهن شهد لطيف و در بدن قز دقيق * در گلو در خوشاب و در شكم مشك تتار\r\nخامهء تو هست چون بدخواه تو با هشت وصف * پس بگويم شرح آن يك‌يك برت اى شهريار\r\nدو زبان از سر دوان بسته ميان ناله‌كنان * زرد پيكر سربريده روى تيره اشكبار \r\n\r\nدر تهنيت فتح سلطان گويد\r\n اين اشارتها كه ظاهر شد ز فضل كردگار * وين بشارتها كه صادر شد ز فتح شهريار \r\n\r\n","description":"","footnote":"","page_name":" 680 ","page_number":754},
  {"content":"\r\n\r\n يافت خواهد ملت از اندازهء او دستگاه * گشت خواهد دولت از آوازهء او پايدار\r\nچون به باطل سر برآوردند جمعى از عراق * شد فريضه دفعشان بر پادشاه حق‌گذار\r\nوز براى قمع ايشان رايت منصور او * در زمستان كرد تحويل از خراسان اختيار\r\nلشكرى بودند چون عفريت و شير و غول و خرس * تيره‌راى و تيره‌روى و عمركاه و غمزكار\r\nسربه‌سر غافل ز تقدير خداى مستعان * يك‌به‌يك غره به اقبال جهان مستعار\r\nخيل سلطان را كرامت با سلامت متصل * اهل عصيان را هزيمت بر عزيمت اختيار\r\nاز هزاهز چون رخ معلول قرص آفتاب * از زلازل چون تن مفلوج جرم كوهسار\r\nبر زمين زرنيخ رنگ از روى بدخواهان نبات * بر هوا شنگرف‌گون از خون گمراهان بخار\r\nاسب‌تازان بادشكل و گرزگردان ابروصف * تيغ رخشان برق‌سان و كوس نالان رعدوار\r\nگاه پيچش هر كمند و گاه كوشش هر سمند * اژدهاى بىقرار و آسمان بىمدار\r\nموضعى با زينت ذات البروج از تيغ و درع * موقفى با هيبت يوم الخروج از گيرودار\r\nگاو پيچان در زمين از نعل اسب شير زور * شير پيچان بر سپهر از بيم گرز گاوسار \r\n\r\n","description":"","footnote":"","page_name":" 681 ","page_number":755},
  {"content":"\r\n\r\n گه چو گردون از تغيّر گشته هامون بىثبات * گه چو هامون از تحير گشته گردون باوقار\r\nوز فراوان خون غداران و مكاران كه ريخت * در قللهاى جبال و در كنفهاى بحار\r\nتا ابد بيجاده‌رنگ و لعل‌گون خواهند زاد * زين يكى در يتيم و زان دگر زر عيار\r\nايستاده پيش صف سلطان و زير ران او * بارهء گردون تن هامون كن جيحون‌گذار\r\nماه سيرى ماهى اندامى كه كردى هر زمان * پشت ماهى پرنعال و روى گردون پرنگار \r\n\r\nدر مدح تاج الدّين ابو الفضل نصر بن خلف گويد\r\n آمد از اجداد ماضى ملك را نعم الخلف * ميرتاج الدّين ملك بو الفضل نصر بن خلف\r\nپايهء درگاه او شد نامدارى را مدار * سايهء ايوان او شد كامگارى را كنف\r\nگر شدى سيماى او در گوهر آدم پديد * گاه سجده پيش او ابليس نفزودى صلف\r\nور نه ايزد خواستى ناكرده افزونش خدم * در رحم هرگز كجا صورت پذيرفتى نطف\r\nگنج قارون شد نهان اندر زمين گويى كه او * يافت آگاهى كه از جود تو خواهد شد تلف\r\nسنبهء پيلان بود همواره تيغت را نيام * ديدهء شيران بود پيوسته تيرت را هدف \r\n\r\n","description":"","footnote":"","page_name":" 682 ","page_number":756},
  {"content":"\r\n\r\n\r\nدر مدح سلطان فرخ شاه\r\n هميشه قاعدهء دين كردگار جليل * ممهدست به شمشير شهريار اصيل\r\nسراج امت و قطب الملوك فرخ شاه * كه ذوالجلال به عدلش نيافريد عديل\r\nسراى دولت او را ملك سزد دربان * چراغ همت او را فلك سزد قنديل\r\nصرير خامهء او خنجريست با تهديد * سفير نامهء او لشكريست با تهويل\r\nكند به چشم ظفر ضربت حسامش آنك * كه كرد جامهء يوسف به چشم اسرائيل \r\n\r\nو له\r\n ز عيد داد خبر خلق را طلوع هلال * ز آخر رمضان و ز اول شوال\r\nتبارك اللّه از اين طرفه صورتى كاو راست * ز لاجورد بساط و ز كهربا سر بال\r\nبدان مثال كه بىمهره ناچخ زرين * بيفگنند به صحراى سبز روز قتال\r\nچو ماهى به زراندوده در غدير كبود * به زر پخته درآورده سر سوى دنبال\r\nچنان كه گيرى در زر ناب نعل ستور * چنان كه مالى زرنيخ بر سرون غزال\r\nفتاده گويى بر فرش نيلگون گه رقص * ز ساق لعبت رقاصه نيمهء خلخال\r\nابو المعالى عبد الصمد كه ننمايد * چهار چيزش هرگز ز چار چيز ملال\r\nنه نفس او ز تواضع نه دست او ز سخا * نه طبع او ز مروت نه سمع او ز سؤال\r\nز عدل او شده باز سپيد جفت كلنگ * ز امن او شده شير سياه يار غزال\r\nنه اين فراز برد در هوا به آن چنگل * نه آن دراز كند در زمين به اين چنگال\r\nسفير نامهء تو لشكريست روز مصاف * صرير خامهء تو خنجريست روز جدال\r\nبجز تو از وزراى زمان كه ضم كرده‌ست * مراسم علما با كفايت عمال\r\nچهار چيز براى تنعم تو مدام * ز چار جاى پديد آرد ايزد متعال\r\nعسل ز خانهء نحل و رطب ز باطن نخل * عنب ز سينهء تاك و شكر ز شيرهء نال\r\nچهار چيز شوند از چهار چيز تهى * چو دست تو كند آهنگ جود روز نوال\r\nصدف ز در يتيم و حجر ز لعل ثمين * زمين ز زر عيار و جبل ز سيم حلال\r\nشنيده بودم ازين پيشتر كه راه سرخس * بود نشيمن آفات و مركز اهوال \r\n\r\n","description":"","footnote":"","page_name":" 683 ","page_number":757},
  {"content":"\r\n\r\n طريقهاش به باريكى پل محشر * مضيقهاش به تاريكى دل دجال\r\nچو در مصاحبت تو بديدم آن ره را * مرا معاينه شد كان حديث بود محال\r\nهمى ز خار به فر تو رست برگ سمن * همى ز خاره به يمن تو زاد آب زلال\r\nمرا ز خاصهء تو بود زير ران فرسى * به تن چو كوه سيام و به تك چو باد شمال\r\nتكاورى كه زمين از تحرك سم او * بود چو نقطهء سيماب دايم از زلزال \r\n\r\nو له ايضا\r\n اى عارض تو چون گل و زلف تو چو سنبل * من شيفته و فتنه بر آن سنبل و آن گل\r\nبر دانهء لعلست تو را نقطهء عنبر * بر گوشهء ماهست تو را خوشهء سنبل\r\nتو سال و مه از غنج خرامنده چو كبكى * من روز و شب از رنج خروشنده چو بلبل\r\nزلفين تو مشكيست برانگيخته از عاج * رخسار تو شيريست برآميخته با مل\r\nزلف تو چو زاغيست درآويخته هموار * از ماه به منقار وز خورشيد به چنگل\r\nاز هجر تو من باك ندارم كه دلم را * بر مدحت خورشيد جهانست توكل\r\nدرياى هنر بوالحسن آن گنج فضائل * كو پيشه ندارد بجز احسان و تفضل\r\nبر حاشيهء سيرت او نيست تكبر * در قاعدهء دولت او نيست تحول\r\nصرصر تك و پولاد رگ و صاعقه‌انگيز * گردون‌دل و عفريت‌تن و كوه تحمل \r\n\r\n","description":"","footnote":"","page_name":" 684 ","page_number":758},
  {"content":"\r\n\r\n در معركه اطراف زمين از حركاتش * چون نقطهء سيماب نمايد ز تزلزل \r\n\r\nلغز به اسم ابر و مدح سلطان گويد\r\n چه جرمست آن برآورده سر از درياى موج‌افكن * به كوه اندر دمان آتش به بحر اندر كشان دامن\r\nرخ گردون ز لون او به عنبر گشته آلوده * دل هامون ز اشك او به گوهر گشته آبستن\r\nگهى از صنع او گردد نهفته شاخ در لؤلؤ * گهى از سعى او گردد سرشته خاك با لادن\r\nبنالد سخت بىعلت بجوشد تند بىكينه * بخندد گرم بىشادى بگريد زار بىشيون\r\nگهى باشد چو بر طرف زمرد بيخته عنبر * گهى باشد چو بر لوح خماهن ريخته چندن\r\nزمين‌آراى گردون‌ساى دوداندام آتش‌دل * شبه‌ديدار گوهربار ميناپوش ديباتن\r\nز لاله راغ را دارد پر از بيجاده‌گون رايت * ز سبزه باغ را دارد پر از پيروزه‌گون جوشن\r\nگهى با بحر هم‌خانه گهى با باد هم‌پيشه * گهى با كوه هم‌زانو گهى با چرخ هم‌برزن\r\nبشويد چهرهء نسرين بتابد طرهء سنبل * ببندد ديده نرگس به درد جامهء سوسن\r\nچو روى مردم ظالم جهان از چشم او تيره * چو راى خسرو عادل زمين از چشم او روشن \r\n\r\n","description":"","footnote":"","page_name":" 685 ","page_number":759},
  {"content":"\r\n\r\n\r\nو له\r\n گوهرى نيكو چو دانش‌پيكرى روشن چو جان * عكس او اخترنماى و فرق او عنبرفشان\r\nبادگردش سيل‌هيبت برق‌سيما بحرجوش * صاعقه‌رخ برق‌دم باران‌شرر تندرفغان\r\nاز شرار او شود پرپشتهء زرين‌فلك * وز شعاع او شود پر ذرهء سيمين جهان\r\nروى او داده زمين را از شقايق پيرهن * فرق او كرده هوا را از بنفشه طيلسان\r\nعكس او در باد رخشنده چو از گردون قمر * نور او در خاك تابنده چو از پيكر روان\r\nگه چو تابنده شهابى جرم او چون كهربا * گه چو بارنده سحابى اشك او چون ارغوان\r\nدر دم مشكين او پيدا رخ رنگين او * چون عقيق سرخ كز كوه سيه گردد عيان \r\n\r\nو له ايضا\r\n پيوسته كند زلف تو نقاشى گلنار * همواره كند جعد تو فراشى نسرين\r\nآرام جهانى به دو ياقوت روان‌بخش * آشوب روانى به دو هاروت جهان‌بين\r\nدر غمزهء اينست بلاى دل رنجور * در خندهء آنست شفاى تن مسكين\r\nصدرى كه بزرگست بر صاحب عادل * چون نزد رسول قرشى صاحب صفين\r\nهست اين به بنان باسط ارزاق گه جود * بود آن به سنان قابض ارواح گه كين \r\n\r\n","description":"","footnote":"","page_name":" 686 ","page_number":760},
  {"content":"\r\n\r\n\r\nدر مدح سلطان سنجر سلجوقى\r\n ز عدل كامل خسرو ز بذل شامل سلطان * تذرو كبك و گور و مور گشتستند در كيهان\r\nيكى همخوابهء شاهين دگر همخانهء طغرل * سه ديگر مونس ضيغم چهارم محرم ثعبان\r\nخداوند جهان سنجر كه همواره چهار آيت * بود در رايت و راى و جبين و روى او پنهان\r\nيكى بهروزى دولت دويم پيروزى ملت * سه ديگر زينت دنيا چهارم نصرت ايمان\r\nبنان اوست در بخشش سنان اوست در كوشش * لقاى اوست در مجلس لواى اوست در ميدان\r\nيكى ارزاق را باسط دوم ارواح را قابض * سه ديگر سعد را مايه چهارم فتح را برهان\r\nشد اندر دور او باطل شد اندر عهد او ناقص * شد اندر قرن او حاصل شد اندر وقت او پنهان\r\nيكى ناموس كيخسرو دوم مقدار اسكندر * سه ديگر نام افريدون چهارم ذكر نوشروان\r\nز نور راى او قاصر ز جود دست او عاجز * ز فر خلق او واله ز لطف طبع او حيران\r\nيكى خورشيد رخشنده دوم درياى جوشنده * سه ديگر سايهء طوبا چهارم چشمهء حيوان\r\nبود بىرأى تو دولت بود بىطبع تو آتش * بود بىعدل تو عالم بود بىمدح تو ديوان\r\nيكى چون آسمان بىمه دوم چون بوستان بىگل * سه ديگر چون صدف بىدر چهارم چون تن بىجان \r\n\r\n","description":"","footnote":"","page_name":" 687 ","page_number":761},
  {"content":"\r\n\r\n دهد بخت تو را قوت كند تخت تو را خدمت * نهد امر تو را گردن برد حكم تو را فرمان\r\nيكى افلاك دواره دوم اجرام سياره * سه ديگر گردش گيتى چهارم جنبش اركان\r\nچهار اطراف گردد بر چهار آلت كسانى را * كه در ملك تو يك‌ذره بديشان بگذرد عصيان\r\nيكى سينه پر از خنجر دوم ديده پر از زوبين * سه ديگر مغز پرناچخ چهارم حلق پرپيكان\r\nبنالد چون زنى ضربت بريزد چون كشى كينه * بترسد چون دهى محنت بلرزد چون كنى احسان\r\nيكى بهرام در گردون دوم پولاد در خارا * سه ديگر لؤلؤ اندر يم چهارم گوهر اندر كان\r\nسرايى ساختى در وى درى افراختى كان را * چهار آلت نزيبد جز چهار اشكال پيكرسان\r\nيكى جز مشترى بنده دوم جز ماه نو حلقه * سه ديگر جز فلك درگه چهارم جز فلك دربان\r\nز فر آن خورد حسرت ز نقش آن برد زينت * ز قدر آن شود نازل ز رشك آن كند نقصان\r\nيكى سيارهء زهره دوم بتخانهء آزر * سه ديگر قبهء خضرا چهارم روضهء رضوان\r\nبسا شيران گردنكش بسا پيلان گردون‌فش * همه كوشنده چون آتش همه جوشنده چون توفان\r\nكه گشتند از سر شمشير و آسيب سنان او * به نقش پيل گرمابه به شكل شير شادروان \r\n\r\n","description":"","footnote":"","page_name":" 688 ","page_number":762},
  {"content":"\r\n\r\n چو گردد تارك گردان شهاب تيغ را گردون * چو گردد ناوك پران سحاب گرد را باران\r\nدر آن موضع برآهخته ز پيروزى يكى خنجر * در آن موقف برآورده ز بهروزى يكى ثعبان\r\nز خنجر قوت هر حنجر به تارك ميل هر ناوك * به كينه راى هر سينه به پيكر قصد هر پيكان\r\nتو آيى در ميان صف ز كين دشمنان پرتف * گرفته نيزه اندر كف بسان رستم دستان\r\nز گرد موكبت پرخاك روى ماه بر گردون * ز نعل مركبت پرماه روى خاك در ميدان\r\nهوا پرصاعقه گردد ز شمشيرت گه ضربت * زمين پرزلزله گردد ز شبديزت گه جولان\r\nزمانه برنهد بر گردن گردون گردان غل * اگر جز بر مراد تو معاذ اللّه كند دوران\r\nچو بر دشمن كمين آرى چو در هيجا كمان گيرى * چو نوشى باده در مجلس چو بازى گوى در ميدان\r\nسپهرت مىسزد مركب شهابت مىسزد ناوك * سهيلت مىسزد ساغر هلاكت مىسزد چوگان\r\nبسايد زخم گرز تو چو سرمه پيكر خارا * بسنبد نوك رمح تو چو مهره تارك سندان\r\nكرم بىطبع تو ناقص شرف بىذات تو مهمل * سخابى دست تو باطل سخن بىذكر تو هذيان\r\nايا خشمت مخالف را چو قوم عاد را صرصر * ايا سهمت معادى را چو قوم نوح را توفان \r\n\r\n","description":"","footnote":"","page_name":" 689 ","page_number":763},
  {"content":"\r\n\r\n الا تا در فلك پروين بتابد در شب تارى * الا تا در چمن نسرين برويد در مه نيسان\r\nز شادى طبع احبابت چو نسرين باد پيوسته * ز زارى اشك اعدايت چو پروين باد جاويدان \r\n\r\nدر تهنيت فتح غور و مدح سردار سلطان\r\n دولت پيروز و راى روشن و بخت جوان * همت والاى و عزم فرخ و امر روان\r\nحصهء مير بلنداختر شد اندر روزگار * بهرهء صدر نكو محضر شد اندر آسمان\r\nگر فتد در بيشهء و وادى گه حرب و قتال * عكس پيكان و فروغ خنجر او ناگهان\r\nبتركد زان مهره اندر تارك مار شكنج * بفسرد زين زهره اندر پيكر شير ژيان\r\nاندر آن مدت كه او بر موجب فرمان شاه * از هرى شد سوى تو لك با سپاه بيكران\r\nكينه‌توز و ديده‌دوز و خصم‌سوز و رزم‌ساز * شيرجوش و درع‌پوش و سختكوش [ و 
  ] كاردان\r\nبادپايانى به گاه حرب هريك جان نهاد * چيره‌دستانى به گاه جنگ هر تن جانستان\r\nبا فزع شير سيه از تيغشان در مرغزار * با جزع باز سپيد از تيرشان در آشيان\r\nتا رسيده بانگ كوس او بدان شامخ حصار * تا فتاده عكس تيغ او بدان راسخ مكان \r\n\r\n","description":"","footnote":"","page_name":" 690 ","page_number":764},
  {"content":"\r\n\r\n چون سوى تو لك روان شد لشكر منصور او * كو توال حصن او ببريد اميد از روان\r\nقلعه‌يى بستد كه هرگز كس به دو قادر نشد * از سلاطين گذشته وز ملوك باستان\r\nغوريان چون از قدوم لشكر او يافتند * آگهى يكباره دل برداشتند از خانمان\r\nوز جوانب لشكرى كردند جمع آنگه چنان * فيلسوفان را شمار او نگنجد در بيان\r\nساخته گاه مصاف و باخته جان عزيز * تاخته اسب نبرد و آخته تيغ يمان\r\nچون به ميغ اندر قمر تابان به تيغ اندر گهر * چون به دود اندر شرر رخشان به گرد اندر سنان\r\nلشكر ايران و توران آخته و افراخته * تيغ هندى در ضراب و رمح خطى در طعان\r\nمركبانى زير زين پوينده چون باد سبك * سركشانى وقت كين پاينده چون كوه گران\r\nاز شعاع تيغ هندى روى هامون پرشرار * وز غبار بور تازى روى گردون پردخان\r\nگوشها با صور اسرافيل گشته هم‌مثال * روحها با دست عزراييل گشته همقران\r\nز آرزوى خوردن خون تير بگشاده دهن * وز براى بردن جان رمح بربسته ميان\r\nكوه بر هامون ز دهشت مضطرب سيماب‌وار * نسر بر گردون ز حيرت محتجب سيمرغ‌سان \r\n\r\n","description":"","footnote":"","page_name":" 691 ","page_number":765},
  {"content":"\r\n\r\n كرده از مرجان زمين را خون جارى پيرهن * داده از قطران هوا را گرد تارى طيلسان\r\nنفسها سير از حيات و طبعها پاك از نشاط * پايها دور از ركاب و دستها فرد از عنان\r\nاز نعال پاره‌پاره خاره همچون كوهسار * وز دماء كشته كشته پشته همچون ارغوان\r\nاز سر شمشير او بر خاك ريزان سر چنانك * از دم باد وزان برگ رزان اندر خزان\r\nكرد ويران حصنهاى غور سرتاسر چنانك * در زمين كرد ايزد او را چون ارم گويى نهان\r\nتنگ شد چون رشتهء سوزن زمى بر دشمنت * وز نزارى شخص وى در وى به جاى ريسمان\r\nگر تو را بينند شير و اژدها يك شب بخواب * با حسام آبدار و نيزهء آتش‌فشان\r\nآن ز بيم اين بميرد چون ز بوى گل جعل * وين ز عكس آن بسوزد چون ز نور مه كتان\r\nاز قدومت باز حاصل شد هرى را چار وصف * تا تو سوى او خراميدى به طبع شادمان\r\nحرمت بيت الحرام و بهجت ذات العماد * رتبت سبع الطباق و زينت دار الجنان\r\nتا شود سبز از نم باد بهارى مرغزار * تا شود زرد از دم باد خزانى بوستان\r\nباد احباب تو را همواره سرسبز از هوات * باد اعداى تو را پيوسته رخ زرد از هوان \r\n\r\n","description":"","footnote":"","page_name":" 692 ","page_number":766},
  {"content":"\r\n\r\n\r\nو له ايضا\r\n همىكنند تفاخر به دولت سلطان * يكى سپهر و دوم انجم و سيم اركان\r\nبه فر دولت و ديدار او همىنازند * يكى سرير و دوم مسند و سيم ايوان\r\nز دست و نام و مديحش همى شرف يابند * يك نگين و دوم دفتر و سيم ديوان\r\nسخا و رافت و عدلند در طبيعت او * يكى مقيم [ و 
  ] دوم ساكن و سيم پنهان\r\nاگر ز رايحهء خلق او اثر يابند * يكى سفال [ و 
  ] دوم خاره و سيم سندان\r\nسفال و خاره و سندان ز لطف او زايند * يكى عبير و دوم عنبر و سيم ريحان\r\nايا شهى كه ز تو گر اجازتى يابند * يكى عطارد و دوم مه و سيم كيوان\r\nگه مكاتبه و بزم و بار باشندت * يكى دبير و دوم ساقى و سيم دربان\r\nاگر شوند سه شاعر به عهد تو زنده * يكى لبيد و دوم نابغه سيم حسان\r\nدر آفرين و مديح و ثناى تو گردند * يكى اسير و دوم عاجز و سيم حيران\r\nكنند با تو همى عقل و دولت و اقبال * يكى وفا و دوم بيعت و سيم پيمان \r\n\r\n","description":"","footnote":"","page_name":" 693 ","page_number":767},
  {"content":"\r\n\r\n\r\nو له\r\n با رخ چون آفتابى اى مه پروين‌جبين * با بر چون ياسمينى اى بت نسرين‌سرين\r\nچشم من پروين‌فشان شد زان رخ چون آفتاب * موى من نسرين‌نشان شد زان بر چون ياسمين\r\nزلف شورانگيز تو گر نيست با پشتم رفيق * چشم رنگ‌انگيز تو گر نيست با بختم قرين\r\nاين چرا از تاب همواره به خم باشد چنان * آن چرا از خواب پيوسته دژم باشد چنين\r\nگر شود كمتر به گفتار طبيبان اى عجب * ز انگبين و زعفران سوداى دلهاى حزين\r\nاز چه معنى هر زمان گردد فزون سوداى من * زين رخ چون زعفران و زان لب چون انگبين\r\nاى دو هاروت جهانسوز تو با خنجر عديل * وى دو ياقوت دل‌افروز تو با شكر قرين\r\nاين اجل را قهرمان چون تيغ جمشيد زمان * آن امل را ترجمان چون دست خورشيد زمين\r\nدولتش چون خانه‌يى و آن را سعادت آستان * همتش چون جامه‌يى و آن را سيادت آستين\r\nصلح و جنگ و مهر و كينت عيش [ و 
  ] موت و دين و كفر * عزم و جود و خشم و حلمت باد و آب و نار و طين\r\nگرچه موسى را عصا بودست اعجاز صريح * ورچه عيسى را دعا بودست اعجاب يقين\r\nدر سنان توست اعجاز عصاى آن عيان * در بنان تست اعجاب دعاى اين مبين \r\n\r\n","description":"","footnote":"","page_name":" 694 ","page_number":768},
  {"content":"\r\n\r\n گاه تحرير صفات حربهاى تو مداد * خون شود بر نوك اقلام كرام الكاتبين\r\nبر فلك روز و شب از تير غلامانت بود * گاو را سفته سروى و شير را خسته سرين\r\nگر ز پاى مركبت نعلى بيفتد گاه سير * ور ز قلب لشكرت خيزد غبارى روز كين\r\nحلقه‌وار آن را به گوش اندر كند ذات البروج * سرمه‌وار اين را به چشم اندر كشد روح الامين\r\nزان زمين از زلزله گه‌گه بلرزد كاندر او * مضطرب گردد ز بيم بذل تو گنج دفين\r\nگر نهد در بوستانى بدسگال تو قدم * در بهار از وى خسك رويد به جاى ياسمين \r\n\r\nو له ايضا\r\n من دوش ملك و دولت جمشيد داشتم * گفتى كه ناز و نعمت جاويد داشتم\r\nطبع من از نشاط چو ناهيد بود از آنك * رامشگرى لطيف چو ناهيد داشتم\r\nپيشم ستاده بود پرىچهره‌يى به پاى * گويى به دست خاتم جمشيد داشتم\r\nدر مجلس از پياله و ساقى و جام مى * پروين و ماه و زهره و خورشيد داشتم\r\nنوميد شد حسود چو من يافتم ظفر * بر هر مراد كز فلك اميد داشتم \r\n\r\nو له\r\n تو راست قد چو سرو و تو راست روى چو ماه * يكى ميان قبا و يكى به زير كلاه\r\nربودى از من جان و ببردى از من دل * يكى به قد چو سرو و يكى به روى چو ماه \r\n\r\n","description":"","footnote":"","page_name":" 695 ","page_number":769},
  {"content":"\r\n\r\n خبر دهد دو لب تو نشان دهد دو رخم * يكى ز سرخى لعل و يكى ز زردى كاه\r\nبود چو بخت و قدم چشم و زلف تو دايم * يكى ز خواب نژند و يكى ز تاب دوتاه\r\nز درد و حسرت تو ديده و دلم هردم * يكى ببارد خون و يكى برآرد آه\r\nشدست موى من از رنج و عارض تو ز خط * يكى چو شير سفيد و يكى چو قير سياه \r\n\r\nو له ايضا\r\n اگر شناختمى قيمت وصال اى ماه * مرا زمانه نكردى ز داغ هجر آگاه\r\nكنون چه سود ملامت كه مبتلا گشتم * بدين جدايى ناكام و فرقت ناگاه\r\nشد از فراق تو لشكرگه غمان دل من * از آنگهى كه تو كردى نشاط لشكرگاه\r\nمرا بجز غم تو نيست در حضر مونس * تو را بجز دل من نيست در سفر همراه\r\nايا ز عشق تو سرگشته دلبران سراى * ايا به مهر تو دل‌بسته نيكوان سپاه\r\nمرا ز عشق تو چون روى تست ديده سپيد * مرا ز هجر تو چون موى تست نامه سياه\r\nگهى ز ديده ببارم ز اشتياق تو خون * گهى ز سينه برآرم ز اشتياق تو آه \r\n\r\n","description":"","footnote":"","page_name":" 696 ","page_number":770},
  {"content":"\r\n\r\n ز رشگ قد تو همواره خيره باشد سرو * ز نور خد تو پيوسته تيره باشد ماه\r\nگهى ز قد تو چون بوستان بود خرگه * گهى ز خد تو چون آسمان بود خرگاه\r\nتو راست غمزهء خونريز و زلف عنبربيز * چو تيغ و خامهء فخر الملوك فرخ‌شاه \r\n\r\nو له ايضا\r\n الا اى باد نوروزى شبانروزى به من مانى * كه نه از گريه آسايى نه از ناله فرومانى\r\nچو بر گردون كنى ناله كند در ساعت از ژاله * به كردار صدف لاله دهان پردر عمانى\r\nگهى بر كوه نقاشى گهى با باد جماشى * گهى در راغ فراشى گهى در بحر حيرانى\r\nچو دامن در فلك دوزى زمين را صنعت آموزى * ز سينه آذر افروزى ز ديده گوهر افشانى\r\nگهى با باد انبازى گهى با كوه دمسازى * گهى با بحر هم‌بازى گهى با چرخ همسانى\r\nبسان مردم جنگى گرفته تيغ در چنگى * بسان چهرهء زنگى تن آلوده به قطرانى\r\nسفير بحر و جيحونى بشير كوه و هامونى * نديم ماه و گردونى زعيم باغ و بستانى\r\nز باران هر زمان صحرا كنى پرلؤلؤ لالا * تو گويى دست مولانا نظام الدّين يزدانى \r\n\r\n","description":"","footnote":"","page_name":" 697 ","page_number":771},
  {"content":"\r\n\r\n جوان‌بختى جهانگيرى قضاسختى قدرسيرى * سپهدار اجل مير عجم محمود كرمانى \r\n\r\nرباعيّات\r\n گفتار لطيف و خوى نيكوست تو را * خوبى و لطافت صفت و خوست تو را\r\nعيب تو جز اين نيست كه در عشق يكيست * بيگانه و خويش و دشمن و دوست تو را \r\n* * *\r\n حاليست چو زلف تو مشوش ما را * عيشيست چو پاسخ تو ناخوش ما را\r\nجانيست چو روى تو پرآتش ما را * بختيست چو مركب تو سركش ما را \r\n* * *\r\n گر عارض تو سيه شد از خط چه عجب * زيراكه مرا سپيد شد مو ز تعب\r\nاى زركمر سيم‌بر مرجان‌لب * آخر شب من روز شد و روز تو شب \r\n* * *\r\n باشد دل من ز بادهء عشق تو مست * در رنج خمار از آن بماندم پيوست\r\nدر پاى اجل تا نشود شخصم پست * كوته نكنم ز دامن مهر تو دست \r\n* * *\r\n بىرنج كه را ساخته كارى باشد * با هر گنجى گزنده مارى باشد\r\nبىخصم كه را گزيده يارى باشد * با هر وردى خلنده خارى باشد \r\n* * *\r\n دستى كه زدى به ناز در زلف تو چنگ * چشمى كه به ديدنت ز دل بردى زنگ\r\nآن چشم بشست بىتوام ديده به خون * وان دست بكوفت بىتوام سينه به سنگ \r\n\r\n","description":"","footnote":"","page_name":" 698 ","page_number":772},
  {"content":"\r\n\r\n\r\n204 حسن غزنوى\r\nنامش اشرف الدّين حسن بن ناصر العلوى است از اكابر فضلا و عرفا بوده گويند چون سلطان بهرام شاه غزنوى سلطان سورى را شكسته جمعى از همراهان او را اسير و حكم به قتلشان رفت سيد نيز در ميان آنها بود اين رباعى را گفته خواند :\r\n آنى كه فلك به پيش تيغت نايد * بخشش بجز از كف چو ميغت نايد\r\nزخم تو كه پيل كوه‌پيكر نكشد * بر پشه همىزنى دريغت نايد \r\nسلطان او را عفو كرده بعد از دريافت پايهء سيد ارادت و اخلاص حاصل كرده رفته‌رفته پايهء كار سيد چنان بالا گرفت كه روزى هفتاد هزار كس در پايهء منبر جناب سيد حاضر بودند كه همه مريد و ارادت‌كيش او محسوب مىشدند عامه سلطان را از آن هنگامه خايف كردند سلطان او را به نوعى خوش عذر خواسته لاجرم سيد از غزنين به زيارت مكه رفته پس از مراجعت از آن سفر در سنهء 565 به حق پيوست ديوانش پنج هزار بيتست و در اين كتاب برخى از آنها انتخاب و ثبت مىشود .\r\n\r\nمن قصائده\r\n چو عزم كردم سوى سفر براى صواب * بريده گشت اميدم ز صحبت احباب\r\nدرين تفكر بودم كه آن بت سركش * بر من آمد بىالتماس من بشتاب\r\nهمىفروخت رخش چون بر آسمان عيسى * همىتپيد دلش چون بر آينه سيماب\r\nگهى فگندى مشك از دو سنبل پرچين * گهى فشاندى در از دو نرگس سيراب \r\n\r\n","description":"","footnote":"","page_name":" 699 ","page_number":773},
  {"content":"\r\n\r\n\r\nدر مدح بهرام شاه\r\n جان را ز عارض و لب تو شير و شكرست * دل را ز طره و خط تو مشك و عنبرست\r\nهم دل در آن وصال چو با عنبرست مشك * هم جان در آن فراق چو با شير شكرست\r\nآن آشناوشى كه خيالست نام او * در موج آب ديدهء من آشناورست\r\nعالم مگو كه گويى جان منقشست * بستان مگو كه گويى خلد مصورست\r\nلاله چو مجمرى كه همه مجمرست عود * نىنى چو باده‌يى كه همه باده ساغرست\r\nگفتم رسد به گوش تو پندم چو گوشوار * آرى رسيد ليكن چون حلقه بر درست\r\nدست از جفا بدار كه در آب غرقه شد * چشم حسن كه خاك ره شاه صفدرست\r\nبهرام شاه راد كه او را به بارگاه * از آسمان سرير و ز خورشيد افسرست\r\nچون چشم دلربايان عزمش كمانكشست * چون زلف خوبرويان حزمش زره‌ورست\r\nآن نقش ذات اوست اگر روح پايدار * وان شكل تير اوست اگر مرگ با پرست \r\n\r\nدر مدح سلطان سنجر سلجوقى\r\n وقت آنست كه مستان طرب از سر گيرند * طرهء شب ز رخ روز همىبرگيرند \r\n\r\n","description":"","footnote":"","page_name":" 700 ","page_number":774},
  {"content":"\r\n\r\n راويان هر نفسى تهنيتى نو گويند * مطربان هر كرتى پردهء ديگر گيرند\r\nبزم را تازه‌تر از روضهء رضوان دارند * باده را چاشنى از چشمهء كوثر گيرند\r\nساقيانى خوش و گل‌روى و دلير و سرمست * كه مه گلگون از دام معنبر گيرند\r\nقطره‌يى خون بود از خنجر ايشان مريخ * روز نصرت چو به كف قبضهء خنجر گيرند\r\nزهره در ساغرشان رقص كند همچو حباب * گاه عشرت چو به كف گوشهء ساغر گيرند\r\nبوسه‌يى از لبشان گر به مثل نقل كنى * بوسه را در نمك و پسته و شكر گيرند\r\nخوش و خورسند نشينند به خوان محمود * ياد اقبال شه عالم سنجر گيرند\r\nاندر آن روز كه گردان دل رستم يابند * اندر آن حال كه مردان ره حيدر گيرند\r\nز آسمان آتش پيكار بتابد چو تنور * اختران از تف خون لعل چو اخگر گيرند\r\nباد تازى را در عرصهء خاكى رانند * آب هندى را در شعلهء آذر گيرند\r\nتيغها صيقل خورشيد سپركش گردند * تيرها دامن گردون زره‌ور گيرند\r\nگل رخها را از گلبن قامت چينند * مشك جانها را از نافهء پيكر گيرند \r\n\r\n","description":"","footnote":"","page_name":" 701 ","page_number":775},
  {"content":"\r\n\r\n شخصها سوى سر قارون همره طلبند * روحها بر قدم عيسى ره برگيرند\r\nآن زمان فتح و ظفر پيش دوند از چپ و راست * پس فتراك تو اى شاه مظفر گيرند \r\n\r\nو له ايضا\r\n كين مىكشد زمانه ز من آرى از ملوك * خصمان چو دست يابند از بيم كين كشند\r\nمسكين ندانم ار لگدى بر فلك زنم * روزى كه پردلان قدم اندر زمين كشند\r\nمن صبر مىكنم كه كريمان كنند صبر * او تيغ مىكشد كه لئيمان چنين كشند \r\n\r\nو له\r\n باد آتشبار چون از روى آتش در شود * خاك پژمرده ز آب زندگانى تر شود\r\nيك‌قدم رويد گياهى را و با صد جان بود * يك بدن باشد نهالى را و با صد سر شود\r\nچون شب زنگى لقا را زلف خوش بربسته شد * روز رومى روى را چهره گشاده‌تر شود\r\nهر زمان تا لعبتان باغ در خنده شوند * برق آتشبار اندر نيلگون چادر شود \r\n\r\nو له ايضا\r\n جهان را شاه فرخ‌پى چنين بايد چنين بايد * كه خلق عالمى در سايهء عدلش بياسايد\r\nخجسته راى او از ملك راه فتنه بربندد * مبارك روى او از خلق كار بسته بگشايد \r\n\r\n","description":"","footnote":"","page_name":" 702 ","page_number":776},
  {"content":"\r\n\r\n چو دريا طبع او رادى كند اما غنى ماند * چو گردون كار او گردش بود اما نفرسايد\r\nگهى بر صفحهء اقبال نقش جود بنگارد * گهى ز آيينهء انصاف رنگ ظلم بزدايد\r\nدلى را گر عطا بايد عدو را گر خطا افتد * خداى و خلق داند كاين ببخشد وان ببخشايد\r\nسعادت چشم بگشاده كه تا رويت كجا بيند * زمانه گوش بنهاده كه تا رايت چه فرمايد\r\nشب و روز بهار آمد بدانديش و نكوخواهت * كه او مىكاهد و از كاهش او اين بيفزايد\r\nز مدحت طبع من الحمد للّه صفوتى دارد * مباد آن روز كو را مدحت هركس بيالايد\r\nهزاران كس ز انعامت برآسود و مرفه شد * مرا شايستگى بيشست اگر منهم شوم شايد \r\n\r\nدر مدح سلطان بهرام شاه\r\n همايون رايت اعلى همى عزم سفر دارد * ز يكسو هم‌عنان فتح و ز ديگر سو ظفر دارد\r\nخداوند جهان بهرام شاه آن خسرو صفدر * كه ملك عزم و حزم او بسى تيغ و سپر دارد\r\nدل كفار از عزمش چو حلقه‌ست و عجب‌تر اين * كه عزم تنگ ميدانش در آن حلقه گذر دارد\r\nز تيغش زعفران‌رنگست روى خصم و هم شايد * كه دندان در شكم تيغش بسان معصفر دارد \r\n\r\n","description":"","footnote":"","page_name":" 703 ","page_number":777},
  {"content":"\r\n\r\n مظفر بندگانش بين چنان جان بر ميان بسته * كه هريك همچو دو پيكر ز جان گويى كمر دارد\r\nبه نيزه هريك ار پايد كمر از كوه بربايد * به ناوك هر تن ار خواهد سها از چرخ بردارد \r\n\r\nدر تهنيت صحّت ملكزاده خسرو گويد\r\n اى بخت بده مژده كه برخاست به يك‌بار * از گوهر شمشير خداوندى زنگار\r\nاز رنج برون آمد المنة للّه * چونان كه در از آب و زر از خاك و گل از خار\r\nآرام دل و روشنى چشم شهنشاه * خسرو شه فرخنده كه باداش فلك يار \r\n\r\nو له ايضا\r\n سزد گر جبرئيل آيد برين فيروزه‌گون منبر * كند آفاق را خطبه به نام شاه دين‌پرور\r\nسزد گر آورند اكنون به قدر وسع خود هريك * درين سور بهشت‌آيين درين جشن همايون‌فر\r\nز كانها گوهران زر و ز گردون اختران نقره * ز صحرا آهوان مشك و ز دريا ماهيان گوهر\r\nبدل پاكان نه گردون به جان خوبان روحانى * جلاب آرند از خلد و گلاب آرند از كوثر\r\nخداوند جهان بهرام شاه آن شاه كز عدلش * دل خورشيد شد روشن تن افلاك شد سرور\r\nبه قدرش چرخ را نسبت ز عزمش ماه را سرعت * ز بختش ملك را دولت ز ذاتش اصل را مفخر\r\nبياسايد كنون خاتم بيفزايد كنون سكه * بيارامد كنون دريا بيارايد كنون منبر \r\n\r\n","description":"","footnote":"","page_name":" 704 ","page_number":778},
  {"content":"\r\n\r\n نسوزد آتش لاله ندوزد ناوك غنچه * نبرد خنجر سوسن نگيرد پنجهء عرعر\r\nتو گفتى روز حشر آمد كه زير خاك پيدا شد * هزاران قالب مدهوش در هر قالبى صد سر\r\nفرشته كرد پندارى هزاران ديو از فرمان * كه بازآمد به تخت ملك سلطان سليمان‌فر\r\nايا شاهى كه گر ابليس عفوت را شفيع آرد * به نزد حق به دو بخشد گناه جمله [ در 
  ] محشر\r\nمرا رنجت به از راحت مرا دردت به از درمان * مرا خارت به از خرما مرا دارت به از منبر\r\nز بس رنج و جزع مانده اجل را سر گران بر تن * ز بس هول و فزع مانده امل را دل سبك در بر\r\nبخار جان چنان برشد سوى بالا كه من گفتم * هم‌اكنون اشهب گردون ز رنگ خون شود اشقر \r\n\r\nو له ايضا\r\n اى مبارك‌تر عشقت ز سعادت بسيار * اى گرامىتر وصلت ز جوانى صد بار\r\nعقل در عمر نيابد ز تو چابك‌تر دوست * وهم در خواب نبيند ز تو زيباتر يار\r\nجز به عناب لبت بوى بهى نيست مرا * تا چه خود جسم مرا چشم تو دارد بيمار\r\nهمتى چرخ سپر دارد و خورشيد اثر * خامه‌يى مشك‌فشان دارد و كافورنگار \r\n\r\n","description":"","footnote":"","page_name":" 705 ","page_number":779},
  {"content":"\r\n\r\n حزم او همچو سكندر زده بر خاك قدم * حزم او همچو سليمان شده بر باد سوار\r\nهركه با او نرود از دل‌وجان راست چو تير * خسته‌دل گردد از تير فلك چون سوفار\r\nذات پاكيزهء او را ندهد چرخ گزند * فلك آينه‌گون را نكند تيره غبار \r\n\r\nدر مدح بهرام بن مسعود غزنوى\r\n اكنون كه تر و تازه بخنديد نوبهار * ما و سماع و بادهء رنگين و زلف يار\r\nبىزلف يار و بادهء رنگين و بىسماع * خود آدمى چگونه زيد وقت نوبهار\r\nاى نوبهار خواسته پا از چمن مكش * وز تف نار تافته دست از قدح مدار\r\nمستى كن از خمار مينديش اين زمان * هشيار چون بمانى آنگه كشى خمار\r\nزان باده‌اى كه پاى چو بر باغ دل نهد * جان بر سرش كند گهر عقل را نثار\r\nياقوت سيم حقه و مرجان در صدف * لعل ملول‌پرور و زر طرب‌عيار\r\nآن ارغوان تبسم و آن زعفران فرح * آن مشك تازه‌گونه [ و 
  ] آن عود تر بخار\r\nتلخى به جاى شكر و جسمى به جاى جان * خونى به لون بسد [ و 
  ] آبى به رنگ نار \r\n\r\n","description":"","footnote":"","page_name":" 706 ","page_number":780},
  {"content":"\r\n\r\n در جام بىقرار بود راست همچنانك * گيرد سهيل در شكن ماه نو قرار\r\nلبها نهند برهم و سردرهم‌آورند * گلها و باغها ز پى بوسه و كنار\r\nگريان شود سحاب چو يعقوب چونكه گل * خندان رود ز چاه چو يوسف به تخت بار\r\nزان همچو سيم و زر شد خاك درش عزيز * كو همچو خاك سيم و زر خويش كرد خوار\r\nاى خورده آسمان به يسارت همه يمين * وى برده آرزو ز يمينت همه يسار \r\n\r\nدر صفت چشم و مدح ابو محمد طاهر وزير گويد\r\n خداى عز و جل داد بنده را در سر * دو ديده‌بان كه گرامىترند يك ز دگر\r\nمطيع باشدشان سر چنان كه سر را تن * عزيز داردشان دل چنان كه دل را بر\r\nچو خاك نقش‌پذيرند و چو آب نقش‌نماى * چو نار تيزرو و همچو باد تيزخبر\r\nهمىروند چو آب و چو آبشان نى پاى * همىپرند چو باد و چو بادشان نى پر\r\nدو خرد ليكن داناتر از هزار بزرگ * دو جزع ليكن روشن‌تر از هزار گهر\r\nچو آفتاب فروشد فروشدن گيرد * كه ديد نرگس كو راست خوى نيلوفر \r\n\r\n","description":"","footnote":"","page_name":" 707 ","page_number":781},
  {"content":"\r\n\r\n قمر به چرخ بود نور بر زمين و به عكس * مكانشان به زمينست و نورشان به قمر\r\nدو رهبرند جهان‌بين و خويشتن‌بين نه * هرآن‌كه نيست چنين رهزنست نى رهبر\r\nسيه سفيد چو روز و شبند و هريك را * عجب كه از سيهى تابد آفتاب به سر\r\nدو پيكرست در ايشان نشسته چون دو ملك * كه شان ز خوبى تختست وز جمال افسر\r\nدو خودنگر بود آنگه كه نزدشان چو ملوك * هرآن‌كه قربت او بيشتر معظم‌تر\r\nقوام دولت و دين بو محمد طاهر * كه دين و دولت ازو يافتند زينت و فر\r\nسپهر ساخته از حزم او بسى درقه * زمانه آخته از عزم او بسى خنجر\r\nدهان ز ذكرش همچون صدف پر از لؤلؤ * زبان ز شكرش چون نيشكر پر از شكر\r\nعدوش گريد چون دولتش بخندد خوش * يكى صراحى شد گويى و يكى ساغر \r\n\r\nدر مدح سلطان بهرام شاه غزنوى گويد\r\n هفتهء ديگر به سعى ابر مرواريدبار * آورد شاخ شكوفه عقد مرواريدبار\r\nگاه باد از عارض گلبن برانگيزد نسيم * گاه ابر از طرهء شمشاد بنشاند غبار \r\n\r\n","description":"","footnote":"","page_name":" 708 ","page_number":782},
  {"content":"\r\n\r\n خطهء باغ از رياحين سبز و تر چون خط دوست * گوشهء شاخ از شكوفه پردرر چون گوش يار\r\nباد مىسوزد بخور و ابر مىريزد گلاب * چرخ مىگويد نويد و باغ مىبارد نثار\r\nغنچه را از خوشدلى در پوست كى ماند مجال * باده را از خرمى در جام كى باشد قرار\r\nاين از آن نشكيبد و آن زين زمانى بهر آنك * رنگ و بو از يكدگر دارند هر دو مستعار\r\nهمچو قارون پاى لاله در گل ار ماند سزد * ز آنكه گويى گشته از گل دست موسى آشكار\r\nگلبنان هر صبحدم چون بلبلان خندند خوش * بلبلان هر نيم‌شب چون بيدلان گريند زار\r\nباغ پرطوطى شود از سبزه‌هاى بىقياس * چون سرايد بنده بلبل‌وار مدح شهريار\r\nجسم دين و جان دولت ظل حق بهرام شاه * كآسمان اعتبارست آفتاب افتخار\r\nماه اگر گشتى ز ماه رايت او بهره‌مند * مهر اگر بودى ز مهر طلعت او مايه‌دار\r\nاين يكى از چرخ پنهان نيستى هر نيم‌شب * و آن دگر در خاك غلتان نيستى روزى دوبار\r\nشير گردون روى همچون خارپشت اندر كشد * چون شود نيلوفر تيغ تو گلگون در شكار\r\nعزمت ار گويد زمين را كاى زمين يك‌ره بگرد * حزمت ار گويد فلك را كاى فلك يك‌دم بدار \r\n\r\n","description":"","footnote":"","page_name":" 709 ","page_number":783},
  {"content":"\r\n\r\n اين يكى چون دايره بر خويشتن گردان شود * و آن يكى چون قطب گيرد مركز خويش استوار\r\nراست پندارى كه روز بزم بحرى در سخا * راست پندارى كه روز رزم كوهى در وقار \r\n\r\nهم در مدح بهرام شاه\r\n گهر بر زر همىبارم ز ياقوت در افشانش * شدم چون ذره‌يى در سايهء خورشيد تابانش\r\nخيالش همچو او هيچم نمىپرسد عجب نبود * كزين بيمار پرسيدن نكردى هم پشيمانش\r\nبه عمر ار چند ننهادست يك‌دم روى بر رويم * برآنم تا كنم يك روز جان خويش بر جانش\r\nسكندر آب حيوان را ز ظلمت جست و اكنون من * همى در چشمهء خورشيد جويم آب حيوانش\r\nدرآورد اين غمم از پا كه چون سر بركند ناگه * ز طرف چشمهء ياقوت زمردرنگ ريحانش\r\nبه دستان زلف را بر گوش هر ساعت كند حلقه * چو من خود حلقه در گوشم چه بايد كرد دستانش\r\nز بند زلف پربندش دلى ناگاه اگر بجهد * فروافتد هم اندر حال در چاه زنخدانش\r\nدلم را درد هجرانش بخست و قصد جان دارد * كنون جان من و انصاف شاه و درد هجرانش\r\nخداوند جهان بهرام شاه آن خسرو عادل * كه با عمر خضر دادست حق ملك سليمانش \r\n\r\n","description":"","footnote":"","page_name":" 710 ","page_number":784},
  {"content":"\r\n\r\n جهاندارى كه از چرخ برين بگذشت مقدارش * شهنشاهى كه از روى زمين بگزيد يزدانش\r\nاگر گنجى به دست آرد فراهم كرده چون پروين * ز بخشش چون بنات النعش گرداند پريشانش\r\nبه كان اندر اگر صدساله زر باشد به يك ساعت * چنان بخشد كه پندارى مگر كينست با كانش\r\nخهى راى تو خورشيدى كه پنهان نيست تأثيرش * زهى طبع تو دريايى كه پيدا نيست پايانش\r\nز جاه ار پايه‌يى باشد بود پاى تو بر فرقش * ز بخت ار نامه‌يى باشد بود نام تو عنوانش\r\nنگردد خصم تو كامل و گر گردد چو مه باشد * كه هروقتى كه كامل گشت باشد وقت نقصانش\r\nاز آن نيلوفرى تيغت به هيجا رنگ‌ريز آمد * كه همچون معصفر اندر شكم بسته‌ست دندانش\r\nنگردد تيغت از زنگ فراوان كند و گر گردد * به از سنگين‌دل دشمن نباشد هيچ افسانش \r\n\r\nو له ايضا\r\n چه ساخت در دل تنگم چنين مكان آتش * نيافت جاى مگر در همه جهان آتش\r\nمرا دو چشم چو ابرست و شايد ار چون برق * جهد ز آب دو چشمم زمان زمان آتش\r\nمگر دو چشم و دلم ماهى و سمندر شد * كه كرد اين وطن آب آن دگر مكان آتش \r\n\r\n","description":"","footnote":"","page_name":" 711 ","page_number":785},
  {"content":"\r\n\r\n شدم ز گنبد نيلوفرى چو نيلوفر * كه گرد من همه آبست و در ميان آتش\r\nز عشق روى نگارى كه شمع خوبانست * كنم به سر بر چون شمع جاودان آتش\r\nزهى چو يوسف در حسن و همچو ابراهيم * بر آن دو عارض تو گشته مهربان آتش\r\nبه وعدهء دل من خوش كن ارچه نبود راست * بگفت آتش كى گيردت زبان آتش\r\nگرم چو مشك دهى بىجنايتى بر باد * ورم چو عود زنى در ميان جان آتش\r\nبه دلخوشى بكشم گرم و سرد تو كه مرا * تو در بهار نسيمى و در خزان آتش\r\nنموده عرصهء صحرا ز سبزه چون دريا * گرفته خطهء بستان ز ارغوان آتش\r\nميان سبزه گل زرد اگر ببينى هيچ * گمان برى كه گرفتست آبدان آتش\r\nچو شاخ گل بده انگشت خواست كرد چراغ * ز برگ لاله به كف كرد گلستان آتش\r\nعجب كه لاله دعاى حسود شاه نگفت * دعا كه كرد كه باداش در دهان آتش\r\nبه يمن دولت بهرام شه كه اندر رزم * زبان خنجر او راست ترجمان آتش\r\nشود چو زهره خورشيد محترق گر هيچ * كند زمانى با عزم او توان آتش \r\n\r\n","description":"","footnote":"","page_name":" 712 ","page_number":786},
  {"content":"\r\n\r\n سپهر قدرا آنى كه گر مثال دهى * چو آب سوى تو آيد به سر دوان آتش\r\nعدوت راز تو هم راحتست كاندازد * به روز محشرش از ننگ بر كران آتش \r\n\r\nو له ايضا\r\n طبعم چو آتش تر و هردم خليل‌وار * خوش‌بو گلى دگر دمد از آتش ترم\r\nدارم زبان و ژاژ نخايم كه سوسنم * بينم به چشم و عشق نبازم كه عبهرم\r\nخون در تنم چو نافه ز انديشه خشك شد * جرمم همين‌كه هم‌نفس مشك اذفرم\r\nدر قهقهه ز گريهء دل چون گلاب‌زن * در خرمى ز سوز جگر همچو مجمرم \r\n\r\nو له\r\n مجمر مهر سوخت چون عودم * چنبر ماه تافت چون رسنم\r\nهم ز محنت چو كوه شد جانم * هم ز كاهش چو كاه گشت تنم\r\nتوشه‌يى نى كه آن دهد قوتم * گوشه‌يى نى كه آن بود سكنم\r\nهرچه آورد روز شد روزيم * هركجا شب رسيد شد وطنم\r\nآشنا كردنست رفتارم * كوه بركندنست دم زدنم\r\nدم زند در ميان ره صد جاى * تا ز خاطر به لب رسد سخنم\r\nفتنهء روزگار من اينست * كه درين روزگار پرفتنم \r\n\r\nو له ايضا\r\n گشاد صورت دولت به شكر شاه دهان * چو بست زيور اقبال بر عروس جهان\r\nخدايگان سلاطين مشرق و مغرب * علاء دولت و دين خسرو زمين و زمان \r\n\r\n","description":"","footnote":"","page_name":" 713 ","page_number":787},
  {"content":"\r\n\r\n ستاره‌جيش و زحل‌چاكر و سهيل‌كمين * شهاب‌رمح و سهاناوك و هلال‌كمان\r\nابو المظفر بهرام شاه بن مسعود * كه هست نامش بر نامهء ظفر عنوان\r\nگشاده دولت و دين چشم تا رود بر تخت * نهاده جان و جهان گوش تا دهد فرمان\r\nتبارك اللّه ازين ساعت خجستهء سعد * كه بازگشت مظفر ز غزو هندستان\r\nجهان به كام و فلك بنده و ملك داعى * اميد تازه و دولت قوى و بخت جوان\r\nفتوح سوى يمين و سعود سوى يسار * سپهر پيش ركاب و زمانه زير عنان\r\nخهى فزوده مى جود تو ز جام اميد * زهى شگفته گل فتح تو ز خارستان\r\nقوى دلت كه مبادا سبك دريغ كه شد * به هر دروغ برين بندهء ضعيف گران\r\nبدان خداى كه هر ذره بر خداونديش * نموده روشن چون آفتاب صد برهان\r\nز نيستى سوى هستى سبك معلق زد * به امرش اين فلك پايدار سرگردان\r\nدرين دوازده منظر هزار شمع افروخت * كه تا به صبح قيامت همىبود تابان\r\nنشاند پيرى در خانقاه هفتم چرخ * كزوست هرچه كبودست در همه گيهان \r\n\r\n","description":"","footnote":"","page_name":" 714 ","page_number":788},
  {"content":"\r\n\r\n سپرد صدر ششم را به قاضى عادل * كه يك نم از قلم اوست چشمهء حيوان\r\nنقابت صف پنجم به پهلوانى داد * كه آب و آتش در تيغ او كنند قران\r\nخجسته تخت چهارم به خسروى بخشيد * كه روشنست به دو ديدهء زمين و زمان\r\nطرب‌سراى سيم را به خوش‌سرايى داد * كزوست عالم پر طوطى شكردستان\r\nدرين رواق دوم كاتبى پديد آورد * كه نقش خاتم او هست حليهء ديوان\r\nز بهر گلشن اول گزيد صباغى * كزوست لاله و گل سرخ‌روى در بستان\r\nچنان به لطفش اضداد آشتى كردند * كه مىبسازد با يكدگر چهار اركان\r\nنمود درى از آب پاره‌يى در بحر * نگاشت لعلى از سنگ‌ريزه‌يى در كان\r\nبدان رسول كه بر فرق آسمان‌سايش * ملك تعالى تاجى نهاد از فرقان\r\nبه راحت دم جان‌بخش عيسى مريم * به بسطت كف پرنور موسى عمران\r\nبه حسن نغمهء داود و رفعت ادريس * به نظم ملك سليمان و حكمت لقمان\r\nبه خوش‌نشينى عمر و به خوش‌حريفى بخت * به نقشبندى عقل و به دلگشايى جان \r\n\r\n","description":"","footnote":"","page_name":" 715 ","page_number":789},
  {"content":"\r\n\r\n به خاك پايت كان ديده را بود سرمه * به باد گرزت كان فتنه را بود توفان\r\nبه ساغر تو كه او راست در دهن ديده * به خنجر تو كه او راست در شكم دندان\r\nبه كوس تو كه از آن گوش فتح شد آگاه * به چتر تو كه از آن چشم چرخ شد حيران\r\nبه همت تو كه اندك ازو شود بسيار * به رحمت تو كه دشوار ازو شود آسان\r\nبه عهد تو كه درازست پيش او مدت * به عفو تو كه فراخست پيش او ميدان\r\nكه حق نعمت يك روزهء تو را كان هست * فزون ز ريگ بيابان و قطرهء باران\r\nبه عمر خود نه فراموش كردم و نه كنم * نه هيچ در دلم آيد كه هرگز اين بتوان\r\nدريغ من كه چو شد كار مملكت چون تير * كشيد بر من سرگشته روزگار كمان\r\nخداى عز و جل داند اى سليمان‌فر * كه همچو عنقا زين شرم گشته‌ام پنهان\r\nمرا عزيز تو كردى به جست‌وجوى يقين * كنون ذليل مگردان به گفت‌وگوى گمان \r\n\r\nو له ايضا\r\n بزرگ جشن همايون و ماه فروردين * خجسته بادا بر آفتاب دولت و دين\r\nابو المظفر بهرام شاه بن مسعود * كه جان صورت ملكست و نور ديدهء دين\r\nزمانه قدرت شاهى كه گر نگاه كند * به چشم رأفت و رحمت به بندهء مسكين \r\n\r\n","description":"","footnote":"","page_name":" 716 ","page_number":790},
  {"content":"\r\n\r\n اگرچه همچو الف در جهان ندارد هيچ * شود به دولت او تاجدار همچون شين\r\nهمىبنازد تاج و كلاه و گاه به دو * چو كان به زر عيار و صدف بدر ثمين\r\nخدايگانا شاها مگر تو خورشيدى * كه طول و عرض زمين شد ز جود تو زرين\r\nبسان حلقهء انگشتريست بر خصمت * همه جهان كه تو را هست جمله زير نگين\r\nبه قدر بيشترى از همه جهان هرچند * تويى جهان را امروز شاه بازپسين \r\n\r\nفى مدح بهرام شاه\r\n هميشه قدر و عمر شاه عالم * خداوند جهان سلطان غازى\r\nچو اوج مشترى باد از بلندى * چو دوران فلك باد از درازى \r\n\r\nو له\r\n زهى رونق ملك از سر گرفته * به يك تاختن هفت كشور گرفته\r\nز مشرق چو خورشيد تيغى كشيده * همه دشت چون ذره لشكر گرفته\r\nز عكس سلاح و ز آثار موكب * زمين و زمان برق و تندر گرفته\r\nز پيلان چون كوه تازان بهيجا * فضاى جهان شكل محشر گرفته\r\nره ديده‌ها گرد لشكر ببسته * گل چهره‌ها رنگ عبهر گرفته \r\n\r\nرباعيّات\r\n در رزمت و بزمت اى شه عدل‌پرست * شش چيز ز شش چيز بنازد پيوست\r\nتيغ از كف و رايت از صف و تير از شست * تاج از سر و تخت از قدم و جام از دست \r\n* * *\r\n بىعارض چون سيم توام سنگى نيست * زين آمدنم جز به تو آهنگى نيست\r\nآخر چه گلى كه هيچ فرسنگى نيست * كز بوى وصال تو در آن رنگى نيست \r\n* * *\r\n\r\n","description":"","footnote":"","page_name":" 717 ","page_number":791},
  {"content":"\r\n\r\n از جود تو برده ابر بر گردون رخت * وز عدل تو تاج يافت پندارى بخت\r\nزان سنگ‌اندازى چو رفتىيى بر سر تخت * درباريد ابر و سيم باريد درخت \r\n* * *\r\n شاها فلكى كه روى ازهر دارد * در خدمت تو پشت چو چنبر دارد\r\nخورشيد كه زهره تخت او بردارد * همنام تو را چو تاج بر سر دارد \r\n* * *\r\n هر سنگى را كه آفتاب از تك‌وتاز * پيروزه و لعل كرد در عمر دراز\r\nدر بزم انداخت خسرو بنده‌نواز * كز همچو منى چنين سزد سنگ‌انداز \r\n* * *\r\n شاها سوسن نمونهء پروين شد * زان خطهء بزم ازو سپهرآيين شد\r\nدر مدح تو چون دهان سيمين بگشاد * در حال همه دهان او زرين شد \r\n* * *\r\n اى مردم چشم ملك بينا از تو * آموخته جود ابر و دريا از تو\r\nاى نور خداى گشته پيدا از تو * برخور تو ز دولت خود و ما از تو \r\n* * *\r\n اى شاه زمين دور زمان بىتو مباد * پيوسته سعود اختران بىتو مباد\r\nآسايش جان ز توست جان بىتو مباد * مقصود جهان تويى جهان بىتو مباد \r\n* * *\r\n آرامگه دل خم مويت ديدم * بينايى ديده خاك كويت ديدم\r\nسبحان اللّه هيچ ندانم امروز * تا روى كه ديده‌ام كه رويت ديدم \r\n* * *\r\n رفتيم و گرانى ز وصالت برديم * در ديده نمونهء جمالت برديم\r\nتا مونس هر دو يادگارى باشد * دل را به تو داديم و خيالت برديم \r\n* * *\r\n اى كرده بسى جفا به جاى دل من * در عشق تو شد ز جاى پاى دل من \r\n\r\n","description":"","footnote":"","page_name":" 718 ","page_number":792},
  {"content":"\r\n\r\n يك روز نجسته‌اى رضاى دل من * اينست و ازين بتر سزاى دل من \r\n* * *\r\n زان جان كه نداشت هيچ سودم تو بهى * زان دل كه فروگذاشت زودم تو بهى\r\nزان ديده كه روى تو نمودم تو بهى * ديدم همه را و آزمودم تو بهى \r\n* * *\r\n اى آينهء جود مصور دستت * از چشمه و خورشيد سخىتر دستت\r\nشد روزى خلق را گذر در دستت * چشم همهء جهان بود بر دستت \r\n* * *\r\n شاها ملكى كه دير پايد دارى * بختى كه همه جهان گشايد دارى\r\nچشمى كه به شب حلقه ربايد دارى * شكر ايزد را كه هرچه بايد دارى \r\n\r\n205 حسن دهلوى\r\nو هو شيخ نجم الدّين حسن از فضلا و عرفا و شعرا بوده و مريد شاه نظام اولياست كه به دلالت و محبت امير خسرو دهلوى مريد او شده و اين اشعار از اوست :\r\n مشتاق تو به هيچ جمالى نظر نكرد * بيمار تو ز هيچ طبيبى دوا نخواست\r\nبر ما دلت نسوخت ندانم چرا نسوخت * ما را دلت نخواست ندانم چرا نخواست \r\n\r\nو له ايضا\r\n گفتا چرا سخن نكنى چون به من رسى * نظارهء جمال تو خاموشى آورد \r\n* * *\r\n اى به عهدت پارساييها به رسوايى بدل * من يكى زان پارسايانم كه رسوا كرده‌اى \r\n\r\n","description":"","footnote":"","page_name":" 719 ","page_number":793},
  {"content":"\r\n\r\n\r\nو له\r\n اى خون خلقى ريخته و آنگه از آن خون ريختن * نه دست تو دارد خبر نه تيغ تو آلودگى\r\nگفتم به‌رغم دشمنان آسايشى يابم ز تو * استغفر اللّه زين سخن عشق تو و آسودگى \r\n\r\nو له\r\n بتى چون تو چرا در پرده ماند * مگر از ننگ چون من بت‌پرستى \r\n\r\n206 حسن بن على شهابى\r\nصاحب تذكرهء عرفات تمجيد بسيارى از او كرده گويد معاصر سلطان ارسلان شاه و مداح وى بوده و اين اشعار او را از تذكرهء محمد عوفى نقل نموده لهذا بعضى از اشعارش نوشته مىشود زياده بر اين استحضارى از احوالاتش حاصل نشد طبعش عالى است .\r\n\r\nدر مدح سلطان ارسلان سلجوقى گفته\r\n اى مبارك بارگاه پادشاه بحر و بر * وى همايون مجلس شاهنشه فيروزگر\r\nنوبهار عز و جاهى آسمان تخت و تاج * كعبهء انصاف و عدلى قبلهء اقبال و فر\r\nگرچه بر روى زمينى از فلك عالىترى * گرچه در ملك جهانى از جهانى بيشتر \r\n\r\n","description":"","footnote":"","page_name":" 720 ","page_number":794},
  {"content":"\r\n\r\n چرخ را مانى و از اوج تو گيتى در شگفت * بحر را مانى و از موج تو عالم در عبر\r\nچرخ و دهرت چاكرند و بحر و ابرت پيشكار * تاج و تختت زيورند و دين و دولت جلوه‌گر\r\nارسلان شه آن شهنشاهى كه از تعظيم او * ديده چون ديدار او بيند سجود آرد بصر\r\nآب شمشير تو شويد از رخ اسلام گرد * آتش خشم تو بارد بر سر بدعت شرر\r\nفعل نار و رنگ آب اندر دم شمشير تست * نار از آن باشد فروزان آب از آن آرد گهر\r\nهيبت تو تنگ گردانيده در اقليم تو * بر پلنگان صيدگاه و بر نهنگان آب‌خور\r\nآن جهان‌داور تويى كاندر جهاندارى تراست * قوتى همچون قضا و قدرتى همچون قدر \r\n\r\nدر تعريف قلم و مدح وزير اعظم گويد\r\n زرين‌بدن بتى كه گهر بارد از دهن * سيمين‌ميان تنى كه كمر دارد از ميان\r\nمشكين‌سرى ز چشمهء زرينش آب‌خور * زرين تنى ز شعلهء سيمينش استخوان\r\nسير ستاره دارد و ديدار آفتاب * شكل شهاب دارد و تأثير آسمان\r\nباشد به مصر و نكته رساند به قندهار * باشد به چين و سفته رساند به قيروان\r\nزيبا سخن سرايد و نيكو به سر رود * و او را شكافتست و بريده سر و زبان\r\nمعشوق دولتست و عروس ممالك است * در تن به نال ماند و در رخ به زعفران\r\nگيسوكشان رود چو رود بر زمين سيم * تا سيم را به گيسوى مشكين كند نشان\r\nاندر بيان حكمت گنجيست پرعلوم * وندر بنان صاحب ابريست درفشان\r\nابرى چنان كه قطره دهد بدره‌هاى در * گنجى چنان كه بدره دهد گنج شايگان \r\n\r\n","description":"","footnote":"","page_name":" 721 ","page_number":795},
  {"content":"\r\n\r\n در دست سيدالوزراى زمانه هست * روزىده خلايق و فرمانده زمان\r\nجوزا عنان مركب قدر بلند اوست * مركب چو چرخ باشد جوزا بود عنان \r\n\r\n207 حقورى هروى\r\nنامش ابو الحرث بن محمد از حكما و شعرا بوده در زمان سلطان غزنوى ظهور نموده در روزگار خود مسلم و از علماى آن عهد اعلم بوده اين رباعى از او نوشته شد :\r\n تا بر گل تو نگشت پيدا عنبر * از مشك زره نبود و از سيم سپر\r\nتا روى تو و لب تو ننمود اثر * در لاله نمك كه ديد و در پسته شكر \r\n\r\n208 حميد الدّين بخارايى\r\nپسر حكيم عمعق بخارايى شاعر مشهورست به همهء كمالات متصف بوده اين قطعهء مشهور را كه در بعضى تذكره‌ها به نام ديگران نوشته‌اند به او نسبت داده‌اند .\r\n\r\nقطعه\r\n دوش ديدم به خواب آدم را * دست حوا گرفته اندر دست\r\nگفتمش سوزنى نبيرهء تست * گفت حوا به سه طلاق ار هست \r\n\r\n","description":"","footnote":"","page_name":" 722 ","page_number":796},
  {"content":"\r\n\r\n\r\n209 حميدى بلخى\r\nفخر العلماء و زين الفضلاء حميد الدّين عمر بن محمود از مشاهير علما و معارف حكما بوده بر مسند قضا تكيه مىفرموده تصانيف و رسالات در علوم نوشته از جمله مقامات است كه حكيم انورى در ستايش آن فرموده .\r\n هر سخن كان نيست قرآن يا حديث مصطفى * از مقامات حميد الدّين شد اكنون ترهات \r\nديگر وسيلة العفاة الى اكفى الكفاة ديگر حنين المستجير الى حضرة المجير ديگر روضة الرضا فى مدح ابى الرضا ديگر قدح المغنى فى مدح المسنى نيز رسالهء « استغاثه » و منية الراجى و غيرهم و در هريك ملاحظهء تسجيع و ترصيع و تجنيس فرموده در شعر و شاعرى نيز صاحب قدرت بوده گاهى به مثنوى طبع‌آزمايى مىفرموده از آن جناب است .\r\n\r\nمنتخب سفرنامهء مرو\r\n باد مروست يا نسيم سمن * اينكه وقت سحر رسيد به من\r\nنامه در پر و نافه در چنگل * جيب پرمشك و آستين پرگل\r\nمرحبا اى نسيم عنبربال * خرم و خوش‌تر از جنوب و شمال\r\nنكهت بادهء رزى دارى * بوى ياران مروزى دارى\r\nبر در او گذشته‌اى بدرست * كاثر خاك كوى او بر تست\r\nچون بر آن روى و موى همرازى * با تو در سازم ارچه غمازى\r\nنى كه از بيم خوى خودكامش * باد را راه نيست بر بامش\r\nنگذارد رقيب توسن او * كه ببوسد نسيم دامن او\r\nاى نگارى كه زينت مروى * چرخ را ماه و باغ را سروى\r\nماه نو مر تو را سوار سزد * عقد پروينت گوشوار سزد\r\nاز تو بر خاك اگر فتد سايه * نور او ماه را دهد مايه\r\nاى فلك مركب عمارى تو * اشك تا كى كشد سمارى تو \r\n\r\n","description":"","footnote":"","page_name":" 723 ","page_number":797},
  {"content":"\r\n\r\n بنشستم چو تابه بر آتش * ساكن و ثابت و مسلم و خوش\r\nروزگار ار كشد به تيغ مرا * نيست جان در رهت دريغ مرا\r\nمشكن آن خم كه پر ز باده بود * مفگن آن را كه اوفتاده بود\r\nدل من هست چون دهان تو تنگ * چون رخان تو اشك من گلرنگ\r\nصدر عالى رضى دولت و دين * شرف ملك و پادشاه زمين\r\nآنكه پيش از وجود فايده را * كرم آموخت معن زايده را\r\nاين و اضعاف اين مناقب تست * ماه در نور راى ثاقب تست\r\nمخلص نفس و راحت روحى * وقت سيلاب كشتى نوحى\r\nدر صبوح خرد مصابيحى * در فتوح هنر مفاتيحى\r\nندود در معارج تگ تو * شير دشمن برابر سگ تو\r\nبودى ار تو نبودى اندر دهر * شكر روزگار تلخ چو زهر\r\nاى ز تو در نقاب قلابى * حاتم و معن و صاحب و صابى\r\nنظر تو ز من گسسته شده * روز من نحس و ناخجسته شده \r\n\r\nو له ايضا\r\n تا از ستيزه مشك به گلنار برنهاد * عشق رخش به هر دل‌وجان خار برنهاد\r\nتير بلا به ديدهء ابدال درنشاند * بار گران به سينهء احرار برنهاد\r\nدل را گذاشت در ستم بىحساب عشق * پس جرم خود به بخت نگونسار برنهاد\r\nصبر از دلم به غمزهء غماز در ربود * و آنگه گنه به طرهء طرار برنهاد\r\nبس تايب شراب كزان لعل پرخمار * ديده به خاك درگه خمار برنهاد\r\nبر روى خلق تا در اقبال باز كرد * درهاى فتنه را همه مسمار برنهاد\r\nآن سرورى كه عقد گهرهاى لفظ او * رسم حسد به لؤلؤ شهوار برنهاد \r\nدر وقتى كه سلطان سنجر به محاربهء طايفه غزان رفته و شكست فاحش يافته حكيم كوشككى از شعرا و ظرفاى آن عهد شعرى چند در نكوهش لشكر سلطان سنجر گفته لهذا حميدى اين قطعه را از زبان حكيم كوشككى مذكور در طعن سپاه سلطان سنجر و ذكر شكست و فرار آنها از لشكر\r\n\r\n","description":"","footnote":"","page_name":" 724 ","page_number":798},
  {"content":"\r\n\r\nقراخطائيان به نظم آورده است و لشكر را مخاطب كرده است\r\n حكيم كوشككى را به خواب ديدم دوش * زبان گشاده به مدح مبارزان سپاه\r\nز راه طعنه و طنز و به مسخره مىگفت * زهى گذارده هريك حقوق نعمت شاه\r\nفسوس زير ركاب شما كميت و سمند * دريغ بر بر و فرق شما قبا و كلاه\r\nز پيش كافر كفران نعمت آورده * گريختند چو از پيش تو به خيل گناه\r\nنديده گرد سپاه سياه‌پوش هنوز * كه گشت صبح سفيد شما چو شام سياه\r\nز بس تعجب كفار جمله مىگفتند : * زهى جماعت غز لا إله إلّا اللّه \r\n* * *\r\n مرد بايد كه باب مقصد خويش * مىگشايد به عقل و مىبندد\r\nرفتن بىمراد نستايد * گفتن با گزاف نپسندد\r\nابر باشد كه ياوه مىگريد * برق باشد كه خيره مىخندد \r\n\r\nرباعى\r\n كى پست شود آنكه بلندش تو كنى * شادان بود آن دل كه نژندش تو كنى\r\nگردون سرافراشته صد بوسه دهد * هر روز بدان پاى كه بندش تو كنى \r\n\r\n210 حميدى اختيارى\r\nدر تذكره‌ها مدحش كرده‌اند و بعضى از اشعارش را آورده‌اند ليكن چنان كه بايد از حال و مقالش باخبر نشدم اين اشعار به او منسوب است :\r\n\r\n","description":"","footnote":"","page_name":" 725 ","page_number":799},
  {"content":"\r\n\r\n\r\nدر مدح وزير سلطان گفته\r\n بگشاده‌اى به جور من بىقرار دست * بربسته‌اى به بند غمم استوار دست\r\nاز غايت لطيفى و از نازكى تو را * دارم عجب كه رنجه ندارد سوار دست\r\nپايم ز فخر بر سر گردون رسد اگر * يك شب زنم بر آن كله مشكبار دست\r\nبر چرخ كش عنان تكبر كه خوش زدى * اندر ركاب عالى صدر كبار دست\r\nكس را نداده است به عالم بجز تو را * در حل و عقد هرچه بود روزگار دست \r\n\r\nو له\r\n خدايگان ملوك زمانه سيف الدّين * تويى به رزم شهنشاه صفدر صف‌دار\r\nبه پاى جاه سپردى كلاه مهر و سپهر * به دست جود بدادى دفين كوه و بحار\r\nبدان خداى كه از صنع خويش پيدا كرد * جهان و انجم و اركان و كوه و دشت و قفار\r\nبه صدق نالهء داود و حق نوحهء نوح * به شرم يحيى و خلق محمد مختار\r\nهميشه بنده حميدى اختيارى را * دعاى تست شب و روز هر نفس تكرار\r\nمباد خالى شش چيز خسرو از شش چيز * هميشه خرم و آباد باد و برخوردار\r\nكف از كفايت و پا از ركاب و تيغ از دست * لب از مروق و طبع از نشاط و ديده ز يار \r\n* * *\r\n\r\n\r\n","description":"","footnote":"","page_name":" 726 ","page_number":800}
  ]