[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nانتشارات قائم آل محمد\r\nقم : خيابان ارم - پاساژ قدس - طبقه همكف - پلاك 84 تلفن : 7739525\r\nشرح نهاية الحكمه ( جلد 1 )\r\nمؤلف / استاد صمدى آملى\r\nنوبت چاپ / اول\r\nتاريخ چاپ / تابستان 1386\r\nچاپخانه / طاها\r\nناشر / انتشارات قائم آل محمد صلى الله عيه وآله\r\nشمارگان / 5000 نسخه\r\nقيمت / 4500 تومان\r\nشابك : 0 - 19 - 8911 - 964 - 078\r\nISBN : 978 - 964 - 8911\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nشرح\r\nنهاية الحكمة\r\nعلامه سيد محمد حسين طباطبائى\r\nشارح : داود صمدى آملى\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nالمقدمة\r\nبسم اللّه الرحمن الرحيم\r\nالحمد للّه رب العالمين و الصلاة و السلام على سيدنا محمد و آله الطاهرين\r\n\r\nمتن\r\nكلام بمنزلة المدخل لهذه الصناعة\r\n1 ) إنّا معاشر الناس أشياء موجودة جدّا و معنا أشياء اخر موجودة ربما فعلت فينا أو انفعلت منّا ، كما أنّا نفعل فيها أو ننفعل منها .\r\n2 ) هناك هواء نستنشقه ، و غذاء نتغذّي به ، و مساكن نسكنها و أرض نتقلّب عليها ، و شمس نستضيء بضيائها و كواكب نهتدي بها و حيوان و نبات و غيرهما .\r\nو هناك امور نبصرها و اخرى نسمعها و اخرى نشمّها و اخرى نذوقها و اخرى و اخرى .\r\n3 ) و هناك امور نقصدها أو نهرب منها و أشياء نحبّها أو نبغضها ، و أشياء نرجوها أو نخافها و أشياء تشتهيها طباعنا أو تتنفّر منها ، و أشياء نريدها لغرض الاستقرار في مكان أو الانتقال من مكان أو إلى مكان أو الحصول على لذّة أو الاتّقاء من ألم أو التخلّص من مكروه أو لمآرب اخرى .\r\n4 ) و جميع هذه الامور التي نشعر بها ، و لعلّ معها ما لا نشعر بها ليست بسدى ، لما أنّها موجودة جدّا و ثابتة واقعا فلا يقصد شيء شيئا إلّا لأنّه عين خارجيّة\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nو موجود واقعي أو منته إليه ليس وهما سرابيّا . فلا يسعنا أن نرتاب في أنّ هناك وجودا ، و لا أن ننكر الواقعيّة مطلقا ، إلّا أن نكابر الحقّ فننكره ، أو نبدي الشكّ فيه و إن يكن شيء من ذلك فإنّما هو في اللفظ فحسب .\r\n5 ) فلا يزال الواحد منّا و كذلك كلّ موجود يعيش بالعلم و الشعور يرى نفسه موجودا واقعيّا ذا آثار واقعيّة و لا يمسّ شيئا آخر غيره إلّا بما أنّ له نصيبا من الواقعيّة .\r\n\r\nترجمه\r\n\r\nكلامى به عنوان مدخل براى اين فن\r\n\r\n[ موجود واقعى دانستن هر موجود ذى شعور خود را 
  ]\r\n1 ) به‌راستى ما گروه مردم اشيايى موجود هستيم و نيز با ما اشياى ديگرى هست كه آنها هم موجودند ، چيزهايى كه چه بسا در ما تأثير مىكنند و يا از ما تأثير مىپذيرند ، همان‌گونه كه ما در آنها اثر مىگذاريم يا از آنها متأثّر مىشويم .\r\n2 ) اينجا هوايى است كه آن را استنشاق مىكنيم و غذايى است كه آن را تغذيه مىكنيم و زمينى است كه بر آن رفت‌وآمد مىكنيم و خورشيدى است كه از نور آن بهره مىگيريم و ستاره‌هايى است كه بواسطهء آنها راه را مىيابيم و حيوانى است و گياهى و چيزهاى ديگر . و اينجا امورى وجود دارد كه ما آنها را مىبينيم و چيزهاى ديگرى وجود دارد كه ما آنها را مىشنويم و چيزهاى ديگرى هست كه ما آنها را استشمام مىكنيم و چيزهاى ديگرى هست كه ما آنها را مىچشيم و همين‌طور چيزهاى ديگر و ديگر .\r\n3 ) و اينجا امورى هست كه ما آنها را قصد مىكنيم يا از آنها فرار مىكنيم و اشيايى هست كه ما آنها را دوست و يا دشمن داريم و اشيايى هست كه ما به آنها اميدوار و يا از آنها بيمناك هستيم ، امورى وجود دارد كه طبيعت ما به آنها مايل و\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nيا از آنها بيزار است . چيزهايى وجود دارد كه ما براى رسيدن به اهدافى چون قرار گرفتن در جايى يا منتقل شدن از مكانى يا رسيدن به مكانى يا دست‌يابى به لذّتى يا دور شدن از دردى يا رهايى يافتن از امر ناملايمى و يا مقاصد ديگرى خواهان آنها هستيم .\r\n4 ) و تمامى اين امورى كه ما آنها را ادراك مىكنيم - و شايد با اين امور حقايق ديگرى هم باشد كه ما آنها را ادراك نمىكنيم - پوچ و باطل نيستند چرا كه اين امور به‌راستى وجود و واقعا ثبوت دارند . پس چيزى چيز ديگر را قصد نمىكند مگر به جهت اينكه شى دوم يك حقيقت خارجى و يك وجود واقعى باشد و يا اينكه به يك موجود واقعى منتهى شود كه اين موجود واقعى هرگز امرى وهمانى و سرابى نيست ، بنابراين ما هرگز نمىتوانيم در اصل هستى و واقعيت شك كنيم و واقعيت را به‌طور كلى انكار نماييم ، مگر اينكه در مقام جدال با حق قرار گرفته و آن را انكار كنيم و يا در آن اظهار شك نماييم . در هر صورت اگر انكار و شكى هم واقع شود فقط در مقام لفظ انجام گرفته است [ نه بيشتر 
  ] .\r\n5 ) پس هميشه هريك از ما انسانها و همچنين هر موجودى كه با علم و شعور زندگى مىكند ، خود را يك موجود واقعى كه داراى آثار واقعى است مىبيند ، و با هيچ‌چيز ديگرى غير از خود تماس پيدا نمىكند مگر اينكه براى آن چيز بهره‌اى از واقعيت باشد .\r\n\r\nنكات ادبى\r\n1 - كلمهء « غذا » عربى است و به كسر غين مىباشد مانند ندا .\r\n2 - « جميع هذه الامور » مبتدا و « ليست بسدى » خبر آن است .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n3 - « لما أنّها موجودة جدّا » دليل براى « ليست بسدى » مىباشد .\r\n4 - ضمير در « لأنّه عين خارجيّة » راجع به « شيئا » است .\r\n5 - ضمير در « منته إليه » به « موجود واقعيّ » برگشت مىكند .\r\n6 - « ليس وهما سرابيا » صفت براى « موجود واقعيّ » مىباشد .\r\n7 - « نكابر الحقّ » ؛ مكابره دعواى بىاساس را گويند .\r\n8 - « إن » در « إن يكن شيء » شرطيه و جمله « فإنّما هو في اللفظ فحسب » جواب آن است .\r\n\r\nنكات تشريحى\r\n1 - فرمودند : و معنا اشياء اخر موجودة ربما فعلت فينا أو انفعلت منّا . . . ، معلوم مىشود يك تأثير و تأثّر متقابلى دمادم بين ما و موجودات نظام هستى وجود دارد .\r\n2 - فرمودند : لأنّه عين خارجيّة و موجود واقعيّ أو منته إليه ؛ گاهى ما بالذات چيزى را طلب مىكنيم و به سمت آن مىرويم مثل اينكه مادرى فرزند خود را در آغوش مىگيرد و به آن محبت مىورزد ، اما گاهى به‌طرف چيزى مىرويم تا از آن به حقيقت ديگرى دست يابيم . مثل اينكه در هنگام بيمارى ، دارو مصرف مىكنيم تا به سلامتى كه امرى است واقعى برسيم . پس تصديق مىفرماييد كه در اينجا استعمال دارو مقصود بالذات نيست .\r\n\r\nادراك وجود و فرمايش طايفه سوفسطايى\r\nجناب حضرت علامه طباطبايى قدّس سرّه قبل از ورود به مرحلهء اولى چند صفحه را در احكام كليه وجود به عنوان مدخل براى صنعت فلسفه عنوان فرمودند . در اين مدخل راجع به موضوع فلسفه و مسائلى كه پيرامون آن است مقدمه‌اى گرفتند تا\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nدر طى دوازده مرحله احكام اين موضوع را بيان نمايند .\r\nايشان از آنچه كه به عنوان ادراك اوّلى و جزء اوليات مشهود ماست آغاز نموده‌اند و همان‌طور كه مسبوق هستيد اين روش مشابه روشى است كه حضرت استاد علامه حسن‌زاده آملى در كتاب شريف دروس معرفت نفس شروع فرموده‌اند . روشى را كه اكنون جناب علامه طباطبايى قدّس سرّه در پيش مىگيرند همان روشى است كه انسان در مسير ادراكاتش طى مىكند ، يعنى انسان ابتدا از ادراكات اوّلى و بديهى به عنوان مقدمه استفاده مىكند و بعد به ادراكات نظرى و حقايق اشياء راه مىيابد .\r\nاين روش جز براى طايفه سوفسطى ، براى همگان روشن است ، البته اگر ما واقعا فردى به نام سوفسطى به اين معناى رايجى كه در اذهان متعارف و در كتابها معمول هست داشته باشيم . زيرا وقتى جلوتر رفتيم خواهيم ديد كه ايشان هم قائل به آن سفسطه‌اى كه در اذهان متعارف است نبوده‌اند بلكه آنها نيز در آن روز مىخواستند به حقيقتى اشاره كنند منتهى آن حقيقت را به الفاظ مربوط به خودشان تعبير نموده‌اند . ولى ديگران از آنجا كه احاطه به فرمايش ايشان نداشتند حرف از سفسطه و مغالطه‌گرى به ميان آوردند ، تا جايى كه در اين مورد كتاب‌ها نوشتند . و متأسفانه چقدر هم در اين رابطه وقت گرفته شده است .\r\nخود ما هم در اين مسير علمى راجع به سوفسطايى و نظراتشان خيلى دچار مشكل شده بوديم . با خود مىگفتيم : خدايا اينها چه مىفرمايند ؟ ! يعنى اينها منكر خودشان و منكر واقعيتى كه مشهودشان است نيز هستند ؟ ! اينها چگونه افرادى بودند ؟ ! اگر چنين بود پس چقدر خشك مغز بودند ! از طرفى چگونه ممكن است يك حرف بىاساس چند هزار سال بماند ؟ ! چه بسا افرادى كه حرف‌هاى بىاساس داشتند ولى حرفشان در خودشان دفن شده و كسى به حرف آنها بها\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنداده است . اين سوفسطى كه بوده و چه فرمايشاتى داشته كه اكنون پس از چند هزار سال ، نام و فرمايشاتشان بر سر زبانهاى يونانيان و ايرانيان و فلاسفه مشّاء و حكماى اشراق و حكماى در حكمت متعاليه و حتى بر سر زبان عرفا هم باقى مانده است . با اينكه عرفا كسانى هستند كه هرگز به حرفهاى بىاساس تن در نمىدهند و به دنبال قيل و قال نيستند ، اگرچه در فلسفه مقدارى قيل و قال مطرح است اما در عرفان هرگز . عرفا كسانى هستند كه در متن وجود قدم مىگيرند و اهل سكوت‌اند نه اهل جدال ، آنها افرادى نيستند كه بخواهند حرفهاى بىاساس را طرح كنند و به ردّ آنها بپردازند .\r\nسوفسطى كيست كه نظريهء او حتى در عرفان نيز مطرح شده است ؟ ! تا اينكه بالأخره به فرمايش جناب شيخ اكبر محى الدين ابن عربى در فصوص و فرمايش حضرت استاد در كتابهايشان رسيديم و ديديم كه سوفسطىها چقدر حرف بلند و خوبى دارند ، منتهى ديگران آن‌گونه كه بايد به سرّ فرمايشات ايشان نرسيده‌اند .\r\nاما غير از آن معناى عميق ، سفسطه يك نحوه بازيگرى وهم و خيال است كه در پيشگاه عقل صورت مىگيرد و اين‌هم مربوط به گروه يا شخص خاصى نيست بلكه اين مداعبه و بازيگرى براى هر انديشمندى در مسير تفكرات و تعقلاتش نسبت به نظام هستى روى مىآورد كه او بايد سريعا متنبه گردد و آن را دفع نمايد . « 1 »\r\n\r\n\r\n","description":"","footnote":"\r\n( 1 ) . شرح منظومه حاجى سبزوارى با تعليقات استاد حسن‌زاده آملى ، جلد 1 ، صفحه 74 ، تعليقه ش 11 :\r\nو سماه صناعة السوفسطائية و هي الحكمة في اللغة اليونانية مشتقة من سوف و هو الحكمة ، و من اسطيس و هو التلبيس و التمويه فكان معناه الحكمة الموهة ، و كل من كان قادرا على التلبيس و التمويه إما في نفسه بأن يوهم انه حكيم و ليس بحكيم فهو سوفسطائى . و ليس كما يظنه مسلمو الاسلام انه كان في الزمن القديم رجل يقال له سوفسطا و كان يدفع حقائق الموجودات و انه له شيعة ينصرون مذهبه و يسمونه به ، فان هذا ظن لا أصل له و لم يكن قط رجل فيما سلف يقال سوفسطا و لا سمّي به أحد ، و لا نصر هذا الرأي قوم بأعيانهم ، و انما ينسب إلى صناعة الجدل فيقال جدلي ليس أن هناك رجلا يقال له جدل .\r\n","page_name":" 10 ","page_number":10},
  {"content":"\r\n\r\nغرض اينكه جز طايفه سوفسطى كسى در ادراكات اوليه‌اش شكى ندارد .\r\nجناب علامه طباطبايى قدّس سرّه در ابتدا ما را به وجود خود و به وجود آنچه كه در اطراف ما هست تنبه داده‌اند ، چه اينكه حضرت استاد نيز در كتاب شريف دروس معرفت نفس از همان ابتدا ما را به شهود موجودات توجه داده‌اند و فرموده‌اند :\r\nوجود است كه مشهود ماست ، ما موجوديم و جز ما همه موجودند ؛ ما جز وجود نيستيم و جز وجود را نداريم و جز وجود را نمىيابيم و جز وجود را نمىبينيم .\r\nجناب علامه قدس سرّه در بداية الحكمة نيز به همين روش عمل كرده اما در نهاية الحكمة اين مطلب را مبسوطتر از بدايه مطرح كرده است . اين مقدار مقبول همه است و هركسى در هر رشته‌اى قدم بگيرد ، چه در علم و چه در عين ، اولين پله‌اى كه روى آن قدم مىنهد پلهء وجود است و اولين پله‌اى هم كه در آن اقرار به وجود مىكنيم ، خودمانيم .\r\n\r\nاوّليت ادراك نفس ناطقه\r\nنكته‌اى كه اكنون در صدد بيان آن هستيم اين است كه جناب علامه طباطبايى قدّس سرّه اولين مرحله اقرار به وجود را اقرار افراد ، به ادراك نفس ناطقه خود اختصاص دادند و فرمودند : إنّا معاشر الناس أشياء موجودة جدّا ، هر علمى كه با نفس ناطقه انسانى شروع شود چنين علمى از باب ؛ من عرف نفسه فقد عرف ربه ، تا اندازهء بسيار زيادى انسان را براى رسيدن به حقايق و اسرار نظام هستى كمك مىكند . لذا ايشان در آينده به مناسبت مباحث ، تمثيلاتى از باب معرفت نفس مطرح مىكنند كه آنها خيلى براى ما كار مىرسد .\r\nهمان‌طور كه بارها محضر عزيزانى كه خدمتشان تشرف داشتيم به عرض\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nرسانديم ، نفس ناطقه انسانى هر شخصى بهترين راه وصول به تمام حقايق اشياء به خصوص حقيقة الحقايق آنها است و اصلا ضرورتى نيست كه در مقام مباحثه با افراد معاند و مخالف اصول عقايد اسلام و منكرين ، از راه آيات و روايات وارد شد ، نيازى نيست انسان در مقام مباحثه از توحيد ، نبوت و يا وحى و معاد شروع كند تا آنها بگويند : « ما اصلا منكر اين آيات و روايات و مسائلى همچون توحيد و نبوت و معادى هستيم كه شما به آنها تمسك و احتجاج مىكنيد ، لااقل شما از چيزى شروع كنيد كه همهء ما آن را قبول داشته باشيم » .\r\nلذا بهترين راه اين است كه از خودشان شروع كنيم ، زيرا هيچ‌كس نمىتواند خودش را انكار كند .\r\nغرض اينكه اولين چيزى كه در هر مرتبه‌اى از مراتب وجودى انسان براى شخص تجلى مىكند وجود خود اوست . نفس ناطقه انسانى بايد از همين پله ، با علم و عمل خود به ماوراى طبيعت سفر كند . آن‌وقت برايش روشن مىشود كه تمام آنچه در اينجا است آيه و مرتبهء نازلهء آن حقيقت هستند . از آن به بعد ديگر نمىتواند عوالم مثال و عقل و ما فوق آن را انكار كند .\r\n\r\nسريان حكمت در افعال كودك\r\nفرمودند : همهء ما با حواس پنجگانه خود موجوداتى را ادراك مىكنيم ، حال يا با استبصار ، يا با استماع ، يا با استشمام و يا با ذوق . پس ادراكات حواس پنجگانه انسان كه ادراكات اوليهء او است به عنوان مقدمه براى رسيدن به فهم حقايق اشياء امرى ضرورى است ، زيرا انسان بدون آن در قوس صعود به هيچ مقامى نمىرسد . لذا جناب علامه طباطبايى قدّس سرّه از نازل‌ترين مرتبه شروع نمودند .\r\nاينجا است كه اولين پله ، قدم نهادن در محيط فلسفه را ادراك تشكيل مىدهد ،\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nزيرا حكما ، فلسفه را به معرفت حقايق اشياء تعريف نموده‌اند و فلسفه بدين تعريف ، ادراك و شعور است .\r\nپس اگر كسى به سرحد ادراك نرسد ، هرگز نمىتواند در محيط فلسفه قدم بگيرد . لذا همان‌گونه كه در بداية الحكمة مثال زده شده ، حتى كودك هم با طلب نمودن شير از پستان مادر به يك معنى پا در پلهء اول فلسفه نهاده است به طور كلى هر موجودى كه به سرحد ادراك ابتدايى رسيده ، آن موجود به همان مقدار پا در پلهء اول فلسفه يعنى فهم حقايق اشياء گذاشته است . پس كودك شيرخوار هم به مقدار ظرفيت وجودى خود فيلسوف و حكيم است و به همين مقدار كه گرسنگى و مريضى را ادراك مىكند و براى اعلان نمودن آن شروع به گريه كردن مىنمايد ، به همين مقدار صاحب ملكه حكمت است . كودكى كه تازه از مادر متولد شده و به ظاهر هنوز به ادراك نرسيده است ، داراى عقل هيولانى است .\r\nعقل هيولانى حقيقتى است كه طفل با آن آمادگى و استعداد تام براى گرفتن هر نوع ادراكى را پيدا مىكند . اولين چيزى كه كودك با سرمايهء عقل هيولانى خود آن را كسب مىكند ، ادراكات اوليه است ( كه به نظر محققانه حاجى سبزوارى همين ادراكات اوّلى را نيز از عالم غيب اخذ مىنمايد ) . پس از ادراكات اوليه ، كودك صاحب عقل بالملكه مىشود . اين عقل بالملكه است كه انسان را آماده اخذ ادراكات سنگين مىكند . وقتى كودك قوى شد و توان ادراكات نظرى و كسبيات را به دست آورد و در مقام ادراك فكرى و شهودى قرار گرفت ، صاحب عقل بالفعل مىشود .\r\nغرض اينكه كودك نيز به فراخور سعهء وجودى خود در حقيقت قرار مىگيرد و لذا اگر احيانا به جهت درد گريه كند ، هرگز با به دهان گرفتن پستان آرام نمىگيرد ، زيرا موضوع گريهء او ، شير و غذا ، آن‌گونه كه پنداشته‌اند نبوده\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاست بلكه موضوع گريهء او امرى واقعى به نام درد بوده كه مادر هنوز به آن واقف نشده است . كودكان در همان حدى كه پا در عرصهء معرفت وجود و واقعيات نظام هستى گذاشته‌اند ، كه از جمله واقعيات عالم ، احساس درد و گرسنگى و تشنگى است ، در آن مقدار از فهم واقعيات ، از ما هم دقيق‌ترند و هرگز در فهمشان خلاف هم پيش نمىآيد ، زيرا در اين مقدار صاحب مقام ادراك شهودى هستند كه ادراك شهودى كودك مبنى بر درد خود ، فوق ادراك فكرى مادرى مبنى بر گرسنگى كودك است . اين ادراك شهودى كودك است كه موجب پروراندن او مىشود ، لذا آنچه را كه مورد نيازش است طلب مىكند ، در مقابل محبتها و محنتها عكس العمل نشان مىدهد ، اگر كسى به او بد نگاه كند چهرهء خود را از او برمىگرداند و اگر كسى مثل مادر به او مهربانى كند به او عطوفت نشان مىدهد و لبخند مىزند . . . خلاصه حتى كودك هم از همان ابتدا يكپارچه در حقيقت قدم مىگيرد .\r\n\r\nفلسفه تمام العلوم است\r\nعرض كرديم هر موجودى كه پا در پلهء اول ادراك نهاده است و به طرف فهم حقايق اشياء قدم مىگيرد ، چنين موجودى پا در علم فلسفه گذاشته است . لذا در بين قدما ، فلسفه به « تمام العلوم » معروف است .\r\nوقتى اوايل حكمة الاشراق سهروردى را ملاحظه بفرماييد مىبينيد كه تمام رشته‌هاى علمى را فلسفه مىناميدند . منتهى ما كم‌كم آن را محدود كرده و در چند مرحله الهيات اعم و الهيات اخص نام‌گذارى نموديم و الّا فلسفه فهم حقايق موجودات است . يعنى حتى پزشك هم كه در صدد فهم بدن انسان است ، در حقيقت مشغول فهم حقيقتى از حقايق نظام هستى است و همين‌طور هر\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكسى كه به نوعى در صدد شناخت موجودى از موجودات عالم است .\r\nهمهء افراد جامعه به نوعى در صدد شناخت حقايق عالم اعم از خود و ديگر موجودات نظام هستىاند ، لذا مىتوان گفت همهء ما به اندازهء شناخت خود ، پا در فهم حقايق اشياء كه همان فلسفه است نهاده و همه فيلسوفيم .\r\n\r\n« الف » ادامه دارد\r\nهر موجودى معترف به تحقق خويشتن است و اين همان حرف « الف » است .\r\nيعنى در اولين گام راه‌يابى به حقايق نظام هستى ، همين كه مىگويى : « من هستم » الف را به زبان آورده‌اى و الف ادامه دارد . بعد از آن بايد ببينى آيا ديگران هم هستند يا نه ؟ وقتى به وجود ديگران هم يقين حاصل كردى دومين حرف را به زبان آورده‌اى و باز هم ادامه دارد . بايد ببينى آيا بين تو و ديگر موجودات نظام هستى رابطه‌اى هم وجود دارد يا نه ؟ وقتى چنين ارتباطى را يافتى معلوم مىشود كه سومين حرف را به زبان آورده‌اى و همين‌طور از آنجا كه حقايق هستى بى منتهى است پس فهم حقايق اشياء نيز بىمنتهى بوده و همچنان ادامه دارد . يا نبايد الف را به زبان آورد ، همچون سوفسطىها كه اصلا قائل به موجود بودن خود نيستند و يا اينكه به محض اقرار نمودن بدان بايد آن را ادامه داد .\r\nو چه راحت است كه از همان ابتدا سوفسطى بشويم و بگوييم اصلا الفى نداريم ، و چه عجيب كه بالأخره همهء ما در اين مسير بايد سوفسطى شويم و بگوييم : نه ما هستيم و نه ديگران هستند ، فقط خدا است و خدا ، حرف اول و آخر خدا است و خدا است دارد خدايى مىكند ، از آن به بعد ديگر انسان هيچ نگرانى ندارد و راحت مىشود .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nسرّ ابتدا به الف شدن نهاية الحكمة\r\nلطيفه‌اى كه اكنون در صدد بيان آنيم اين است كه : جناب مرحوم علامه قدّس سرّه كتاب را با كلمه « انّ » شروع نمودند آنجا كه فرمودند : انّا معاشر الناس اشياء موجودة جدّا ، و مطمئن باشيد كه اينها اتفاقى و بدون توجه نبوده است . اين‌گونه نيست كه ايشان بىحكمت كلماتى را در اين كتاب آورده باشند . ايشان مىفرمايند : ما بدون هيچ شك و شبهه‌اى مىدانيم كه تحقق داريم ، در اين رابطه هيچ تمجمجى هم نداريم ، زيرا انّ حرف تحقيق بلكه حرف وجودى است و انّ نيز با حرف الف شروع شده است و الف هم دنباله دارد .\r\nحضرت استاد در كلمهء 343 هزار و يك كلمه رساله‌اى موسوم به « رموز كنوز » آورده‌اند كه اين رساله در شرح رسالهء « كنوز الاسماء » عيانى رضوان اللّه عليه است . در ابتداى آن آمده است : « 1 »\r\nبسم اللّه الرحمن الرحيم الحمد للّه رب العالمين اللّهم اني اسئلك من اسمائك باكبرها و كل اسمائك كبيرة اللّهم اني اسئلك باسمائك كلّها .\r\nاين حرف بىاسم و رسم ، بلكه كمتر از نقطه بدون حرف - ساير در خط مشى امام الكل علىّ وصىّ ولىّ - حسن بن عبد اللّه طبرى آملى ، مدعو به حسن‌زاده گويد : . . .\r\nمىبينيد ابتداى اين رساله با حرف الف شروع شده است . و چه عجيب كه خود رساله كنوز الاسماء عيانى هم كه به صورت ابيات است ، با الف شروع شده است ، آنجا كه مىفرمايند :\r\n اى دو عالم به يك امر از تو تمام * كائنات از تو به تنسيق و نظام \r\nحضرت استاد در شرح اين بيت مىفرمايند :\r\n\r\n\r\n","description":"","footnote":"\r\n( 1 ) . هزار و يك كلمه ، ج 3 ، ص 371 .\r\n","page_name":" 16 ","page_number":16},
  {"content":"\r\n\r\nابتدا به الف شده است و الف دنباله دارد    الم * ذلِكَ الْكِتابُ    « 1 » . . . .\r\nاين خيلى شيرين و لطيف است و چه عجب كه حروف مقطّعهء قرآن كه ابتداى بعضى سوره‌ها آمده است نيز با حرف الف در سورهء بقره به نام « الم » آغاز شده است . و همين يك حرف كافى است كه جناب رسول اللّه صلّى اللّه عليه و آله و سلّم در هنگام تنزيل وحى ، تمام حقايق قرآن را در قالب الف به انزال دفعى اخذ كند .\r\nجالب اينكه « اى » در مصرع ؛\r\n اى دو عالم به يك امر از تو تمام \r\n، نيز از اسماء اللّه است و عدد قواى آن 11 مىباشد كه 11 روح اسم شريف « هو » است .\r\nحضرت استاد در ادامه مىفرمايند : و متصل در وسط يس است ( بيت 93 ) ،    يس * وَ الْقُرْآنِ الْحَكِيمِ .    « 2 »\r\nحرف الف قرآن ، كاملا وسط حروف آيات يس قرار گرفته است كه    يس * وَ الْقُرْآنِ الْحَكِيمِ    پانزده حرف است و حرف الف قرآن در هشتمين آنها ، يعنى در وسط اين حروف قرار گرفته است . حضرت استاد در ادامه مىفرمايند : و مبدأ جميع حروف تكوين و تدوين است . مراد از حروف تكوين ، موجودات نظام هستى است كه تمام آنها حروف هستند و با جمع شدن خود ، كلمات وجودى را تشكيل مىدهند . مثل اينكه بينى و چشم و دهان و دندان و دست و پا و تمامى اعضاء و جوارح انسان حرفند كه با جمع شدن خود اين بدن را تشكيل داده‌اند .\r\nمبدأ حروف تدوين هم « الف » است چون « صفر » حروف‌ساز نيست . لذا در رسم الخط هم اول از الف شروع مىكنند . تمام دواير بيكران حروف اعم از ؛ ابجد ،\r\n\r\n\r\n","description":"","footnote":"\r\n( 1 ) . بقره / 2 و 3 .\r\n( 2 ) . يس / 2 و 3 .\r\n","page_name":" 17 ","page_number":17},
  {"content":"\r\n\r\nابتث ، ايقغ ، اهطم و غيره نيز با حرف الف شروع مىشوند .\r\nحضرت استاد در ابتداى باب هفدهم دفتر دل مىفرمايند :\r\n به بسم اللّه الرحمن الرحيم است * حروفى كان الف و لام و ميم است \r\nدر شرح آن آورده‌ايم :\r\n. . . لذا حروف مقطعه قرآن هم رموزند و هم كنوز ؛ و صاحبدلان داراى سرّ و رندان صاحب رمز و غمز را با آن سر و سرّى است . لذا مولاى مكرّمم كه خود عين كنوز است و نيز عين رموز ، در اين باب بدين رموز كنوز تجلى يافت و خود را در رموز كنوز به « اين حرف بىاسم و رسم ، بلكه كمتر از نقطه بدون حرف ، ساير در خط مشى امام الكل علىّ وصىّ ولىّ . . . » معرفى نمود كه شروع آن به الف « اين » شد كه الف قطب است و لهذا بىاسم و رسم شد زيرا : « كان را خبرى شد خبرى باز نيامد » . همان‌گونه كه صاحب كنوز با الف آغاز نمود ، صاحب رموز نيز با الف شروع فرمود كه تا شرح و متن را تطابق باشد . « 1 »\r\nهمهء اينها مربوط به علم حروف است . حضرت استاد در رسالهء مدارج و معارج و در ديگر كتابهايشان راجع به اين علم فرمايشات شريفى دارند ، خداوند به همگان توفيق عطا فرمايد كه بعد از طى مراحلى از برنامه‌هاى علمى و عملى ، آنگاه كه انسان تمام مراتب وجودى خود را تطهير نمود به محضر مبارك علوم شريف ارثماطيقى راه پيدا كند . شعب ارثماطيقى علم حروف ، غيرمتناهى است ، به طورى كه اگر كسى بخواهد به جزئيات آنها احاطه پيدا كند ، خوف آن مىرود كه چه بسا به طور كلى در آنها غرق شده و از امور ديگر بازبماند ، اگرچه چنين\r\n\r\n\r\n","description":"","footnote":"\r\n( 1 ) . شرح دفتر دل ، ج 2 ، ص 443 .\r\n","page_name":" 18 ","page_number":18},
  {"content":"\r\n\r\nشخصى هم نمىتواند به تمام اسرار اين علوم راه پيدا كند ، اينها علومى هستند كه يكپارچه سرّ و باطن‌اند .\r\nحضرت استاد در تعليقات خود بر جلد 4 منظومه ، به مناسبتى مىفرمايند :\r\n. . . و لكن الأسف أن هذه العلوم ( علوم الاجرام السماوية و الرقوم الحرفية ) مع أنها من انفس العلوم و اشرفها و اعزّها وجودا و أطرفها قد عطلت في هذا الزمان مدارسه ، و عدم في هذه الأيام طالبه و ممارسه . و لعمري إني قد بذلت الجدّ و الجهد في تعليم الشعب الارثماطيقية و تدريس العلوم الرياضية مطلقا ، و لكن كلما دعوت قومي ليلا و نهارا فلم يزدهم دعائي الا فرارا ، و جعلوا اصابعهم في آذانهم و استغشوا ثيابهم و اصروّا و استكبروا استكبارا . « 1 »\r\nترجمه آن چنين است : تأسف از اينكه علومى همچون علوم اجرام آسمانى و علوم ارقام حروفى با اينكه از نفيس‌ترين علوم و شريف‌ترين و عزيزترين آنها از حيث وجود هستند ، مدارس آنها در اين زمان تعطيل شده است و ديگر در اين زمان طالب و خواهانى ندارد . به جانم قسم همانا من تلاش و كوشش فراوانى در تعليم شعب گوناگون ارثماطيقى و تدريس تمامى علوم رياضى نمودم و لكن هر زمان از شبانه‌روز قومم را دعوت مىكردم ، اين دعايم جز فرار برايشان نمىافزود . انگشتان خود را در گوشهايشان قرار داده و لباسهايشان را بر خود مىپيچيدند و در مخالفت اصرار مىورزيدند و به شدت استكبار مىكردند . كه اين جملهء « كلّما دعوت قومي » اشاره به آيات 6 و 7 و 8 سورهء نوح دارد . كه بر اين اساس حضرت مولاى مكرمم نيز نوحى مشرب شده‌اند . فافهم !\r\nغرض اينكه « الف » مبدأ حروف تكوين و تدوين است و فلسفه نيز كه فهم\r\n\r\n\r\n","description":"","footnote":"\r\n( 1 ) . تعليقات بر شرح منظومه ، ج 4 ، ص 417 ، تعليقه ش 11 .\r\n","page_name":" 19 ","page_number":19},
  {"content":"\r\n\r\nحقايق تكوين و تدوين است بايد با حرف الف شروع شود ، لذا حضرت علامه طباطبايى قدّس سرّه اولين كلمهء فلسفهء خود را با حرف الف آغاز نمودند : انا معاشر الناس اشياء موجودة جدّا ، چراكه الف حرف وجود است و وجود مساوق با حق است .\r\nان شاء اللّه اين درس و بحثها من و شما را گرم كند تا كانال وجودى ما باز شود و از عوالم وجودى بهره‌مند شويم . زيرا اين كتابى كه اكنون ما مشغول تعليم و تفهيم آنيم كتاب تدوينى است و عمده قرائت كتاب تكوينى عالم است . مهم اين است كه كتاب انفسى خود را مطالعه نماييم . تمام اين كتب تدوينى علّت معدّه هستند براى رسيدن به محضر كتاب تكوينى آفاقى و انفسى نظام عالم .\r\n\r\nعالم طبيعت و جايگاه آن\r\nآدم خيلى مبتهج مىشود وقتى مىبيند عزيزانى كه در درس شركت مىكنند ، زحمت مىكشند و كار مىكنند و بالأخره چيزهايى در جانشان ريخته مىشود و روشن مىشوند . يكى از عزيزانم به من فرمود : در خواب ، عالم طبيعت را ديدم كه به من چنين مىفرمود : بر افتخار من همين بس كه تمام انسانهاى به كمال رسيدهء در قوس صعود ، همه از كانال وجودى من عبور كردند و بالا رفتند .\r\nتجليات حق در قوس نزول اعم از عالم عقل و عالم مثال ، چون مستقيما از عالم حق تنزل يافته‌اند ، موجوداتى بالفعلند كه هيچ قوه در آنها نيست و لذا آنها از ماده ، بواسطه حركت استكمالى به كمال نمىرسند ، بلكه آنها براساس ظهور از وجود حق ، تمام آنچه را كه لايق ذاتشان است همه را دارايند ، لذا حساب آنها جدا است . اما موجوداتى كه از اين سو يعنى در قوس صعود به كمالات لايق خود نائل مىشوند ، - اعم از جمادات و نباتات و حيوانات و انسانها - از آنجا كه\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nطفره و تجافى در نظام هستى محال است ، هرگز نمىتوانند پرش كرده و يك دفعه به عالم عقل در قوس صعود راه يابند ، زيرا براساس سلسلهء طولى نظام هستى هر مرتبه‌اى در جايگاه خود قرار دارد و تمامى موجودات روى نظم و حساب خاصى بايد پله‌پله از مراتب آن گذر كنند و اولين پله‌اى كه انسانها به عنوان سرآمد تمامى موجودات ، براى رسيدن به كمالات ، بايد از آن گذر كنند ، عالم طبيعت است . و چقدر خوب كه جناب شيخ الرئيس رحمة اللّه عليه حكمت اشارات خود را از طبيعيات آغاز نمودند كه نمط اول و دوم اشارات مربوط به طبيعيات و نمط سوم آن مربوط به نفس ناطقه كه واسطهء بين ماده و ماوراى ماده است ، مىباشد . بعد از آن در نمط چهارم ، مباحث مربوط به ماوراى طبيعت را مطرح نمودند .\r\nغرض اين است كه عالم ماده صعودگاه و اولين مرحله عروج انسان به كمالات لايق خويش است ، و غرض جناب علامه هم با مثالهايى كه در ابتدا فرمودند اين است كه بايد از همين جا ، يعنى عالم طبيعت بالا برويم .\r\n\r\nتصديق قبل از تصور\r\nممكن است به جناب علامه قدّس سرّه اشكال كنيد كه شما از همان ابتدا با تصديق آغاز نموديد ، بدون اينكه قبل از آن تصورى داشته باشيد ! اين چگونه ممكن است ؟ ! جواب آن اين است كه تصديقاتى كه ما داشته‌ايم جزء اوليات است و اوليات بديهى نمايند ، لذا نياز به تصور ندارند . چه عجيب كه اين ادراك وجود تنها مسأله‌اى است كه تصديقش بديهىتر از تصورش است بلكه تصديقش بديهى و تصورش پيچيده است . راجع به اين عنوان مطالبى داريم كه ان شاء اللّه در آينده مطرح خواهد شد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nغرض اينكه جناب علامه ، نهايه را بر پايه يقين آغاز نمودند ( بر خلاف عده‌اى كه اساس فلسفهء خود را بر شك و ترديد نهاده‌اند . ) چه اينكه خود قرآن كريم نيز بر پايه يقين آغاز شده است . آنجا كه مىفرمايد :\r\n   بِسْمِ اللَّهِ الرَّحْمنِ الرَّحِيمِ * الم * ذلِكَ الْكِتابُ لا رَيْبَ فِيهِ هُدىً لِلْمُتَّقِينَ    « 1 » ، يا اينكه در جاى ديگر مىفرمايد :    يس * وَ الْقُرْآنِ الْحَكِيمِ    « 2 » . لذا آنكه معصوم و يا در طريق عصمت نيست چه بسا ممكن است اساس را بر شك نهاده و تا آخر نيز در همين مرحله وقوف كند ، اما قرآن و انبياى الهى و ائمه اطهار كه معصومند و تمامى آنها كه در طريق عصمتند ، هرگز اساس را بر شك كه بىاساسى است ، نمىگذارند . عصمت ، علم به حقايق اشياء آن طورى كه هستند مىباشد و معصوم هيچ در اين علم شك ندارد . لذا شكيّات نماز و احكام آن دور از مقام عصمت و معصومين است چه اينكه بسيارى از احكام رسالهء مجتهدين بزرگوار ، به خاطر بيچارگى من و امثال من است كه گرفتار شكّيم و در نفسمان آن يقين مسلّم وجود ندارد . اما عالم براساس شك ساخته نشده ؛  هُوَ الَّذِي خَلَقَ السَّماواتِ وَ الْأَرْضَ بِالْحَقِّ  « 3 » عالم و آدم بر پايهء يقين و حقّ آفريده شده‌اند .\r\nسرّ شك ، نقص ذاتى نفس ناطقه است ، يعنى انسان چون ناقص است شك مىكند و گرنه انسان كامل هرگز شك ندارد ؛ فلا يسعنا ان نرتاب في انّ هناك وجودا .\r\n\r\n\r\n","description":"","footnote":"\r\n( 1 ) . بقره / 1 و 2 و 3 .\r\n( 2 ) . يس / 2 و 3 .\r\n( 3 ) . انعام / 74 .\r\n","page_name":" 22 ","page_number":22},
  {"content":"\r\n\r\n\r\nعلم تركيبى در ذات تمامى موجودات\r\nدر ذات تمامى موجودات ذى شعور ، سه اصل تعبيه شده است :\r\nاصل اول : ما موجوديم و داراى آثار هستيم . اصل دوم : غير از ما نيز اشياء ديگر وجود دارند . اصل سوم : حقيقتى به نام ادراك نيز وجود دارد . كه به واسطه آن تصديق به موجوديت خويشتن و موجوديت اشياء ديگر صورت گرفته است .\r\nاصل سوم آنجا تقويت مىشود كه مىبينيم به سمت اشيايى كه طالبشانيم حركت كرده و يا از موجوداتى كه نسبت به آنها تنفر داريم دورى مىكنيم زيرا اگر ادراك نباشد هيچكدام از اين امور صورت نمىگيرد ، پس اين علم تركيبى در متن تمامى موجودات ذى شعور موجود است .\r\n\r\nپيرامون عظمت كتاب نهاية الحكمة\r\nعزيزان ؛ توجه داشته باشيد كه با اين درس و بحثها قلم انسان سنگين مىشود ، اين درس و بحثها و گفت و شنودها است كه پله‌پله انسان را قوى مىكند . اين نهاية الحكمة هم خيلى سنگين پياده شده است و خدا گواه است كه خواندن آن خيلى سنگين و شيرين است . حالا نه از باب اينكه من در خدمت شما باشم ، اما مطلقا اگر نهايه را خيلى با تانّى و با حساب پيش برويد خيلى از حقايق در جانتان پياده خواهد شد . حال من هم ادعا ندارم كه آن‌طور كه حق جناب علامه طباطبايى قدّس سرّه است و دست به قلم كرده‌اند و نهايه را به اين سنگينى نوشته‌اند ، بتوانم اين كتاب را تدريس كنم و حق آن را ادا كنم ، اين ديگر حسن ظن شما است . ما هم در خدمتتان هستيم و تا جايى كه مىفهميم مطالبى را به محضرتان تقديم مىكنيم . اما به‌هرحال نهاية الحكمة خيلى سنگين است . و جناب علامه هم به گزاف نام آن را نهاية الحكمه نگذاشته‌اند . نهاية الحكمه ؛ يعنى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nنهايت حرفى كه شما در فلسفه مىخواهيد بدانيد همين‌هايى است كه ما آنها را در اين كتاب آورده‌ايم .\r\n\r\nمتن\r\nغير أنّا كما لا نشكّ في ذلك لا نرتاب أيضا في أنّا ربما نخطئ فنحسب ما ليس بموجود موجودا أو بالعكس كما أنّ الإنسان الأوليّ كان يثبت أشياء و يرى آراء ننكرها نحن اليوم و نرى ما يناقضها و أحد النظرين خطأ لا محالة . و هناك أغلاط نبتلي بها كلّ يوم ، فنثبت الوجود لما ليس بموجود ، و ننفيه عمّا هو موجود حقّا ثمّ ينكشف لنا أنّا أخطأنا في ما قضينا به . فمسّت الحاجة إلى البحث عن الأشياء الموجودة ، و تمييزها بخواصّ الموجوديّة المحصّلة ممّا ليس بموجود ، بحثا نافيا للشكّ منتجا لليقين . فإنّ هذا النوع من البحث هو الذي يهدينا إلى نفس الأشياء الواقعيّة بما هي واقعيّة .\r\n\r\nترجمه\r\n\r\n[ عدم ترديد در امكان اشتباه ما 
  ]\r\nمگر اينكه همچنانكه ما در اصل واقعيت شكى نداريم ، همچنين ترديدى نداريم در اينكه چه بسا ما اشتباه هم مىكنيم ، پس آنچه را كه موجود نيست موجود يا آنچه را كه موجود است معدوم مىپنداريم . چه اينكه انسانهاى پيشين اشيايى را ثابت مىدانستند و معتقد به آرايى بودند ، اما امروزه ما آنها را انكار مىكنيم و معتقد به آرايى هستيم كه مناقض با آراء پيشينيان است و حال اينكه ناچارا يكى از دو نظر بايد اشتباه باشد و همينطور هرروز در خارج مبتلا به اشتباهاتى هستيم ؛ پس اثبات وجود مىكنيم براى چيزى كه موجود نيست و نفى وجود مىكنيم از چيزى كه حقيقتا موجود است ، سپس براى ما كشف مىشود كه\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nهمانا در آنچه كه به آن قضاوت نموده بوديم ، خطا كرده‌ايم . پس نياز ( به تشخيص واقعيات اشياء ) ما را سوق مىدهد به سوى بحث از اشياء موجود و تمايز آنها با ويژگيهاى موجود محصّلشان از آنچه را كه موجود نيست . بحثى كه بر طرف كنندهء شك و نتيجه دهندهء يقين باشد ، پس به راستى اين شيوه از بحث همانى است كه ما را به سوى نفس اشياء واقعيه از آن جهت كه واقعيت دارند ، هدايت مىكند .\r\n\r\nنكات ادبى\r\n1 - ضمير در « ننفيه » به « الوجود » برگشت مىكند .\r\n2 - ضمير « تمييزها » به « اشياء » برگشت مىكند .\r\n3 - « بحثا » مفعول مطلق « مسّت » مىباشد .\r\n\r\nنكات تشريحى\r\n1 - فرموده‌اند : كما ان الانسان الاوّلي كان يثبت اشياء و يرى آراء ننكرها ؛ حضرت علامه در بداية الحكمة براى اين مورد مثال به غول و بخت و شانس زدند كه امروزه نيز اگرچه معتقدين به وجود غول ، وجود ندارند ، اما كماكان ديده مىشود كه افراد دم از شانس مىزنند .\r\n2 - فرمودند : فسمّت الحاجة إلى البحث عن الاشياء الموجودة و تمييزها . . . ؛ بحث از اشياء موجوده و تمييز آنها از اشيايى كه حقيقتا موجود نيستند ، شامل مباحث فلسفى مىشود و اين بزرگترين هدف از طرح مباحث فلسفى است . فافهم !\r\n3 - فرمودند : بحثا نافيا للشك منتجا لليقين ؛ معلوم است اگر كسى دچار شك و ترديد در واقعيات نشود هرگز محتاج به مباحث فلسفى نمىشود ، لذا حضرت\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nوصىّ امير المؤمنين على عليه السّلام براى تشخيص واقعيات اشياء هرگز محتاج به گذراندن مباحث متعارف فلسفى نيست . اما وقتى جلوتر رفتيم مىبينيم كه فلسفه رسيدن به حقيقت اشياء است و امام فيلسوف حقيقى مىباشد . فلسفه علم شهودى است نه علم فكرى كه به صرف خواندن كتابهايى مثل منظومه و اشارات و اسفار و فصوص و تمهيد ، حاصل شود .\r\n4 - فرمودند : فان هذا النوع من البحث هو الذي يهدينا إلى نفس الاشياء الواقعية بما هي واقعية ، مىتوان اين عبارت را در قالب چنين جمله‌اى تفسير نمود : المراد النيل إلى حقايق الاشياء و ذواتها لا إلى مفاهيم الاشياء و الفاظها ، ما نمىخواهيم چهار تا مفهوم ياد بگيريم و بگوييم : اين بالقوه است و آن بالفعل ، اين علت است و آن معلول و . . . اينها فلسفه حقيقى نيست بلكه ما اصلا فلسفه لفظى و مفهومى نداريم . فلسفه نافى شك و منتج يقين است ، در حقيقت اين فلسفه است كه ما را به حقيقت وجودى اشياء مىرساند . پس اگر بعد از خواندن اين كتابها به حقايق و متن وجودى اشياء نرسيديم ، در حقيقت فلسفه نخوانده‌ايم و فقط الفاظى را در كنار هم قرار داده‌ايم .\r\n\r\nبرهان صديقين ( اصل واقعيت )\r\nجناب علامه طباطبائى قدّس سرّه ابتداى كتاب نهاية الحكمة را از واقعيت شروع كرده‌اند كه هر موجود ذى شعور قهرا خود را به‌عنوان يك موجود واقعى داراى اثر مىبيند . ايشان اساس فلسفه خود را بر اصل واقعيت گذاشته‌اند و معتقدند كه با اين اصل مىتوان شبهه سفسطه را رد كرد . يعنى با توجه به اينكه هر موجود صاحب شعور ، اصل واقعيت را ادراك مىكند ، نه تنها نيازى به اثبات آن نمىباشد بلكه همه مضطر به اثبات آن هستند .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمرحوم جناب صدر المتألهين شيرازى قدّس سرّه در ابتداى اسفار « 1 » ، براى اثبات حق متعال ، برهان شريف صديقين را مطرح فرموده‌اند . جناب علامه طباطبائى قدّس سرّه نيز تعليقه‌اى بر اين برهان دارند كه آن به نام برهان صديقين جناب علامه طباطبائى قدّس سرّه معروف شده است . چه اينكه شيخ الرئيس و متألّه سبزوارى نيز برهان صديقين دارند ، اما برهان جناب علامه در بين اين براهين كوتاهترين و شيواترين است .\r\nما در حاشيه اين قسمت از كتاب نهايهء خود نوشته‌ايم : المراد من الواقعية هي الوجود و الحقيقة العينية ، و الوجود يساوق الحق و هذا اشارة إلى اصل الواقعية التي هي اساس الفلسفة و العرفان كما قال العلامة الماتن في تعاليقه على الهيات الاسفار في بيان برهان الصديقين بهذه العبارة . . . و بعد اين تعليقه جناب علامه را آورده‌ايم :\r\nهذه « اى الوجود حقيقة عينية » هي الواقعية التي ندفع بها السفسطة و نجد كل ذي شعور مضطرا إلى اثباتها و هي لا تقبل البطلان و الرفع لذاتها حتى انّ فرض بطلانها و رفعها مستلزم لثبوتها و وضعها ، فلو فرضنا بطلان كل الواقعية في وقت او مطلقا كانت حينئذ كل واقعية باطلة واقعا ( اي الواقعية ثابتة ) و كذا السوفسطي لو رأى الاشياء موهومة او شك في واقعيتها فعنده الاشياء موهومة واقعا و الواقعية مشكوكة واقعا ( اي هي ثابتة من حيث هي مرفوعة ) و اذا كانت اصل الواقعية لا تقبل العدم و البطلان لذاتها فهي واجبة بالذات فهناك الواقعية واجبة بالذات ، و الاشياء التي لها الواقعية متفرقة اليها في واقعيتها قائمة الوجود بها . و من هنا يظهر للمتأمّل ان اصل وجود الواجب بالذات ضروري عند الانسان و البراهين المثبتة تنبيهات بالحقيقة .\r\nجناب علامه خطاب به آخوند مىفرمايند : اينكه فرموديد وجود حقيقت عينيه است اشاره به همان حقيقتى است كه به واسطهء آن شبهه سفسطه را دفع مىكنيم .\r\nما هر موجود صاحب شعورى را كه مىيابيم مىبينيم همه ناچار به اثبات آنند و\r\n\r\n\r\n","description":"","footnote":"\r\n( 1 ) . اسفار ، ج 6 ، ص 14 .\r\n","page_name":" 27 ","page_number":27},
  {"content":"\r\n\r\nاين حقيقت ذاتا قابل بطلان و رفع نيست ، بلكه فرض بطلان و رفع آن مستلزم ثبوت و وضع آن مىباشد ، پس اگر هر وقتى بطلان هر واقعيتى را فرض كنيم موجب مىشود كه هر واقعيت واقعا مشكوكه باشد و همچنين است اعتقاد جناب سوفسطى ، يعنى اگر او هم اشياء را موهومه يا مشكوكه مىپندارد ، پس اشياء در نزد او واقعا موهومه هستند و واقعيت واقعا مشكوكه مىشود . به تعبير ديگر واقعيت ثابت مىشود از آن‌جهت كه حقيقتا موهومه است ولى از آنجا كه اصل واقعيت ذاتا قابل رفع و بطلان نيست ، پس واقعيت واجب بالذات است . پس در اينجا واقعيتى واجب بالذات داريم كه تمام اشيايى كه واقعيت دارند در واقعيت خود محتاج و قائم به او هستند . لذا براى هر متأمّلى آشكار است كه اصل وجود واجب بالذات مىباشد و اين براى انسان ضرورى است و تمام براهينى كه مثبت اين امر هستند ، در حقيقت تنبيهاتى بيش نيستند .\r\n\r\nپيرامون اصل واقعيت\r\nفرمودند : « ما مضطر به اثبات واقعيت هستيم » ، دليل آن اين است كه در صورت انكار واقعيت بايد خودمان را نيز نفى كنيم . واقعيت ذاتا طورى است كه بطلان‌بردار نيست ، يعنى حتى اگر هم بخواهيد فرض كنيد كه باطل است و از بين رفته ، همين فرض بطلان شما ، مستلزم ثبوت آن است ، زيرا از شما سؤال مىكنيم كه خود اين فرض شما واقعيت دارد يا نه ؟ جوابتان از دو حال خارج نيست ؛ يا مىگوييد : فرض ما واقعيت دارد ، كه اگر اين‌طور باشد پس شما حداقل به يك واقعيت اعتراف نموده‌ايد . و يا مىگوييد : فرض ما واقعيت ندارد ، كه در اين صورت بحث منقطع مىشود ، زيرا شما حتى خودتان را هم قبول نداريد و تيشه به ريشه خود مىزنيد . در نتيجه معلوم مىشود كه واقعيت يك امر ثبوتى و\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nواجب حقيقى است و ما نمىتوانيم آن را برداريم .\r\nفلا يسعنا ان نرتاب في انّ هناك وجودا ، و اين همان برهان صديقين مىباشد كه همان واقعيت واجبى است و برداشتنى نيست .\r\nواقعيت همان وجود است و وجود مساوق با حق متعال است . لذا جناب علامه اساس ابتداى بدايه و نهايه را بر خدا گذاشته‌اند و در هر دو كتاب آورده‌اند كه واقعيت قابل انكار نيست . در بداية الحكمة در مورد موضوع حكمت الهيه فرمودند : موضوع آن احوال وجود بما هو وجود است . يعنى ما در فلسفه از احوال خدا حرف مىزنيم و اصل وجود خدا پذيرفته شده است و قابل اثبات نيست يعنى نياز به اثبات ندارد .\r\nحضرت علامه در ادامه تعليقاتشان مىفرمايند : تمام براهينى كه مثبت واقعيت هستند ، در حقيقت تنبيهاتى بيش نيستند ؛ و البراهين المثبتة له تنبيهات بالحقيقة .\r\nحضرت استاد مرتبا در درسهايشان مىفرمودند كه « تنبيه » يك نحوه آگاهى دادن است ، يعنى انسان يك مطلب را داراست اما فعلا نسبت به آن غافل و بىتوجه است لذا به او توجه مىدهيم و مىگوييم : آقا ! شما اين را داريد ، اما آن را فراموش كرده‌ايد .\r\nحضرت استاد مثالى مىزدند و مىفرمودند : مثل اينكه كسى عينك دارد و گاهى اوقات آن را به روى پيشانى مىگذارد و ناگاه فراموش مىكند كه عينك بر پيشانى دارد ، لذا در اطراف خود به دنبال عينك مىگردد . در اين‌وقت شخصى وارد مىشود و به او مىگويد : عينك روى پيشانيتان است . در اينجا فرد دوم ، وجود عينك را روى پيشانى براى فرد اول اثبات نكرده است بلكه به او تنبيه و آگاهى داده كه تو عينك را با خودت دارى . اكنون نيز جناب علامه قدّس سرّه مىفرمايند :\r\nتمام براهين ، در واقع منبّه هستند نه مثبت او . فافهم !\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nجالب اينجاست كه جناب علامه مىخواهند بفرمايند : اصل الواقعيه مشهود هر موجود ذى شعور است . به تعبير شريف حضرت استاد در دروس معرفت نفس ، جمادات و نباتات و حيوانات به ظاهر هيچ احساس و ادراكى ندارند ، اما در باطن همهء اينها صاحب شعور و ادراك مىباشند و لذا مىتوان گفت تمامى موجودات اعم از جمادات و نباتات و حيوانات و انسانها ذىشعورند و همهء آنها برهان صديقين را ادراك مىكنند ، يعنى اصل واقعيت يا اصل وجود واجب ، مشهود هر موجود متحققى است . به تعبير حضرت استاد در دروس معرفت نفس :\r\nوجود است كه مشهود ماست ؛ ما موجوديم و جز ما همه موجودند ما جز وجود نيستيم و جز وجود را نداريم و جز وجود را نمىيابيم و جز وجود را نمىبينيم . مىتوانيم كلمه وجود را برداريم و جاى آن كلمهء « واقعيت » يا « حق » و يا به تعبير جناب آخوند در اسفار « حقيقت عينيه » بگذاريم .\r\nخلاصه اينكه همهء ما به اصل واقعيت اعتراف داريم و اولين پله‌اى كه هر موجود ذىشعورى در مقام ادراك روى آن قدم مىگذارد ، ادراك واقعيت است .\r\n\r\nبناى تمام مسائل علمى بنابر نظر شيخ الرئيس\r\nجناب شيخ الرئيس بو على سينا مىفرمايند : بناى تمام مسائل علمى بر محال بودن اجتماع نقيضين مىباشد ، زيرا اگر كسى قائل به اين اصل نباشد تمام ضروريات را انكار خواهد كرد و نهايتا هيچ مبناى علمى نخواهد داشت . مثلا همين كه طبيب مىخواهد راجع به بدن انسان تحقيق كند ، در او اين شبهه پيش مىآيد كه از كجا معلوم است كه بدن انسان تحقق داشته باشد ، شايد بدن انسان هم باشد و هم نباشد . و تا انسان به موجوديت امرى اطمينان پيدا نكند قادر به تحقيق در آن نخواهد بود . لذا هيچ رشته علمى محقق نخواهد شد . در عين حال\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nچه بسا افرادى هستند كه اساس فلسفه خود را بر شك نهاده‌اند . البته از نظر سير علمى و عملى مسائلى در اين ميان مطرح است كه حضرت آقا در جلد دوم معرفت نفس بحث آن را پيش آورده و در بعضى جاها آن را تصديق فرموده‌اند . اما اين به آن معنى نيست كه انسان ، اساس فهم و علم را بر شك بنا كند . اصلا چرا بايد از مبناى شك بالا برويم ؟ ! چرا اساس علم ، يقين نباشد ؟ ! و لذا جناب علامه اساس فلسفه را بر حقيقت گذاشته و فرمودند : انا معاشر الناس اشياء موجودة جدا ، حتى يك كودك هم به محض احساس گرسنگى ، با گريه كردن از پستان مادر طلب شير مىكند و اصلا تأملى نمىكند كه ببيند آيا اين احساس گرسنگى و يا آن شير و پستان مادر واقعيت دارد يا نه ؟ معلوم است كه ادراك واقعيت در متن تمامى موجودات تعبيه شده است .\r\nاز طرفى اصل محال بودن اجتماع نقيضين مربوط به علم فكرى منطق است و اصلا مربوط به علم شهودى نيست ، يعنى كسى مىتواند به اين اصل اعتراف داشته باشد كه در مقام تفكر با تشكيل يك قياس به صحت آن راه يابد و حال اينكه مىبينيم تمامى موجوداتى كه اندكى شعور دارند ، اصل واقعيت را پذيرفته و به طرف آن حركت مىكنند ، لذا گرگ چون آهو را مىبيند براى گرفتن آن اقدام مىكند . پس اگر جناب شيخ الرئيس فرمود : اساس همهء علوم بر محال بودن اجتماع نقيضين است ، مرادشان اين است كه اين اصل ، اساس همهء علوم فكرى است نه علوم شهودى و حضورى ، و گرنه من به ذات و صفات و افعال خودم علم حضورى دارم و اصلا در مقام فكر كردن به اين امر نيستم كه اجتماع نقيضين محال است يا نه . اگر هم مىگويى علم به محال بودن اجتماع نقيضين در تمامى موجودات است ، سرّش اين است كه اين علم به اصل واقعيت اشياء كه علمى شهودى است برمىگردد . پس آنكه اصل و مبنا قرار مىگيرد علم شهودى اشياء\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبه حضور ذات و صفات خويشتن است ، و نه اينكه اصل علم فكرى ، محال بودن اجتماع نقيضين بوده باشد و تمامى مسائل علمى به اين اصل بازگردند ، هرگز چنين نيست ، چه اينكه اگر انسان بخواهد تمامى امور خود را با اين اصل بگذراند وضعش مختل شده و دچار مشكل مىشود . و لذا جناب علامه قدّس سرّه نيز اساس فلسفه خود را بر علم شهودى اصل واقعيت نهادند نه چيز ديگر و اين بسيار شيرين است .\r\n\r\nتحقيق در يكى از مصاديق پندار واقعيت ( غول - ديو )\r\nجناب علامه طباطبائى در اينجا يكى از دلايل نياز به فلسفه را ، تفكيك امور حقيقى از غير حقيقى ذكر كرده‌اند . حضرت استاد راجع به غول مطالب شيرينى دارند . از جمله اينكه در مازندران ، از غول تعبير به « ديو » مىكنند و گاهى هم به كسى كه مريض شده است مىگويند كه او ديوزده شده است . در ادامه مىفرمايند : لغت اصلى فرانسه از زبان طبرى ( مازندرانى ) سرچشمه گرفته است .\r\nزيرا فرانسوىها در ابتدا گروهى از طبرىهاى ساكن در جزيره‌اى در درياى خزر به نام آبسكون بودند ، كه بعدها از آنجا مهاجرت كرده در فرانسه فعلى اقامت گزيدند . آن جزيره هم بعد از مدتى در آب فرورفت . به ساكنان اين جزيره كه همان طبرىهاى اصيل بودند « آريايى » مىگفتند . و محمد رضا شاه هم چون مازندرانى بود و مىخواست با يك كلمه اعلان كند كه ريشه‌دار است و اصل و نسب دارد كلمهء « آريا مهر » را براى خود برگزيد كه متأسفانه چون اين اسم بر سر او بود ، نسبت به اين اسم بدبين شده‌ايم و حال اينكه بدى شاه ربطى به اين اسم ندارد . و اين اسم حقيقتا ريشه‌دار است . خلاصه آريايىها همان طبرىهاى اصيل بودند كه به دلايلى از جزيره آبسكون مهاجرت كردند ، حال چه مسأله‌اى پيش\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآمد كه آنها مجبور به مهاجرت شدند خدا مىداند . مثل اينكه همين الآن در جنب امامزاده عبد اللّه آمل روستاى اسكو محله‌اى قرار دارد كه اجداد قديمى ساكن آن ، مهاجران از شهر اسكوى تبريز هستند كه طايفهء ما نيز از طايفهء اسكوى مهاجر از اسكوى تبريزند . و يا مثل مهاجرانى كه در طى جنگهاى افغانستان و لبنان و بوسنى در ايران مقيم شدند .\r\nدر هر صورت آنها از آنجا مهاجرت كرده و در فرانسه فعلى ساكن شده‌اند و لذا زبان اصلى فرانسوىها طبرى اصيل است كه به تعبير حضرت استاد ، ما مازندرانىها در حدود پنج هزار كلمه با فرانسوىها شريك هستيم ، حتى بسيارى از تلفظات آنها عين تلفظ ماست .\r\nغرض اينكه مازندرانىها از غول به ديو تعبير مىكنند و ديو به معناى نيرومند و شجاع است از آنجا كه در نظام هستى هيچ موجودى به قوت و نيرومندى حق متعال نمىرسد ، لذا طبرىهاى اصيل به خدا « ديو » مىگفتند و اكنون هم در فرانسه به خدا مىگويند : « دىيو » .\r\nبا اين بيان پس كلمهء ديو و غول به يك معنايند و مراد از آن خداست . و اينكه اگر ديگران يكى از مصاديق پندار واقعيت را « غول » ذكر كرده‌اند ، بخاطر اين است كه آن را ريشه‌يابى نكرده‌اند و گرنه غول بدين معنى عين واقعيت است و ما نه تنها آن را نفى نمىكنيم بلكه به اثبات آن خواهيم پرداخت ، بلكه از فرط روشنى نيازى به اثبات آن نداريم و بلكه از شدت و زيادى وضوح ، اثبات نمودن آن محال است زيرا او عين ثبوت است .\r\n\r\nهدف از آموختن فلسفه و اينكه فلسفه يك علم مفهومى نيست\r\nهمانطور كه گفتيم : ما فلسفه مىخوانيم تا امور حقيقى را از امور غير حقيقى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nتمييز دهيم . پس مراد از فلسفه رسيدن به حقايق اشياء و نفس آنهاست ، نه رسيدن به مفهوم و الفاظ اشياء .\r\nجناب آسيد محمد حسين طهرانى در كتاب روح مجرد مىفرمايند بعد از اينكه يكى از دوستانمان را به جناب حاج سيد هاشم حداد نزديك كرديم ، آن بزرگوار از ايشان سؤال فرمودند : شما تا به حال چطور نماز مىخوانديد ؟ ايشان در پاسخ فرمود : نماز كه مىخوانم به معانى و مفاهيم الفاظ توجه مىنمايم . آن بزرگوار به ايشان فرمودند : پس شما تا به حال نماز نخوانده‌ايد . هنگام نماز خواندن بايد در متن واقعيت آن قرار بگيريد .\r\nبالاترين هدف فلسفه رسيدن به حقايق اشياء است . لذا حضرت آقا در اوائل فصوص و تمهيد و اسفار و ديگر كتب درسىشان چقدر تأكيد مىفرمودند كه ما نيامده‌ايم تا اينجا جمع شويم و صرفا الفاظ و مفاهيمى ياد بگيريم . حرف اين است كه هركس بايد خودش بشود . به تعبيرى فلسفه و عرفان نظرى بدون عرفان عملى نتيجه نمىدهد و اينها تا به جان ننشيند ، او نمىتواند با حقايق عالم خو كند و به راستى كه چقدر فلاسفهء اصيل ما همانند شيخ اشراق ، ابن سينا ، ملاصدرا ، علامه طباطبائى و ديگران چشيده و به كمال رسيده بودند . لذا خوب نيست كه انسان فقط يك عمر مطالبى را بخواند و الفاظ و عباراتى را حفظ كند .\r\nبه تعبير جناب ملاصدرا كسى كه سالها اين درسها را خوانده و حفظ كرده اما حقيقتى در جان خود پياده ننموده متفلسف است نه فيلسوف ، يعنى او كسى است كه اظهار دارايى اين علم مىكند اما حقيقتا دارا نيست فيلسوف كسى است كه وقتى به متن واقع مىرسد ، اخلاق و حالات و سكنات او قرآنى مىشود . و الّا اگر كسى هزاران كتب فلسفى بخواند اما وقتى فقيرى از او كمك خواست ، رحم نكند و به او نبخشد يا كه به وقتش حسادت كند و بخيل باشد ، اين فلسفه چه فايده‌اى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدارد ؟ اگر كسى فلسفه بخواند و بىطهارتى و ناخالصى داشته باشد ، فلسفه نخوانده است . فلسفه اتصال به حقايق موجودات است . به همين خاطر فرموده‌اند :\r\nفيلسوف كامل امام است يعنى او تمام حقايق عالم شده است .\r\nو لذا جناب علامه عبارت را بسيار عالى و متين پياده فرمودند . ما احتياج به بحثى داريم كه ما را به واقعيات اشياء برساند نه اينكه صرفا الفاظ و مفاهيمى را ياد بگيريم ، اما متأسفانه هم‌اكنون مىبينيد كه رسم بر يادگيرى الفاظ و عبارات است .\r\nتأثير درسهاى علامه حسن‌زاده آملى\r\nنكتهء ديگر اينكه وقتى ما براى درس اسفار خدمت حضرت آقا تشرف يافتيم همان ابتدا به ما فرمودند : ما در فلسفه فقط در يك يا دو فصل ابتدايى آن حرف از مفهوم مىزنيم ، بعد از آن بايد در متن وجود خارجى اشياء به كاوش بپردازيم . اين جملهء استاد خيلى براى ما كار رسيد .\r\nعزيز من ! بدون خلوت و سكوت و حضور و مراقبت نمىشود فلسفه را فرا گرفت فلسفه يكپارچه ذكر است و فكر ، يكپارچه وجود است و شهود ، يكپارچه شنيدن است و رسيدن ، انسان بايد به حقيقت ببيند كه كجايى است . خداوند گواه است كه وقتى ما براى درسهاى اسفار خدمت حضرت استاد رسيديم ، آنچنان القائات ايشان قوى بود كه هنگام شب خوابمان نمىگرفت ، از بس در وجد و شادى بوديم تا نيمه شب چشم بر هم نمىگذاشتيم و هميشه نگران بوديم كه اگر صبح فردا سر درس خوابمان بگيرد چه كنيم ؟ ! و روز بعد هم خوابى در كار نبود ، گويا انسان خواب را از ياد مىبرد و دلش مىخواست سكوت كند ، گوشه بگيرد ، عزلت كند ، تنها باشد و حضور و مراقبت داشته باشد ، خدائيش آدم آتش\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمىگرفت .\r\nسرور من ! براى فهم يك موريانه ، يك برگ درخت ، راهى جز اين نيست كه انسان سكوت و خلوت و حضور و مراقبت داشته باشد ؛  هُوَ الَّذِي خَلَقَ السَّماواتِ وَ الْأَرْضَ بِالْحَقِّ  « 1 » .\r\nما در فلسفه نمىخواهيم از حدود و قيود و خلق و ماهيت حرف بزنيم ، بلكه مىخواهيم از وجود بگوييم و وجود خلق نيست . ما مىخواهيم به نفس اشياء واقعى از آن جنبه كه واقعى هستند و حقيقت دارند برسيم نه از آن جهت كه حد دارند . و لذا اگر مىگوييم اين موجود بالفعل است و آن بالقوه ، ديگر نبايد در حدود اشياء قدم بگيريم بلكه بايد در متن وجودى اشياء سفر كنيم . و متن و ذات تمام اشياء واقعى ، وجود است و وجود مساوق با حق است ، كه جناب رسول اللّه صلّى اللّه عليه و آله و سلّم در خطاب بلندى مىفرمايد : ربّ أرنا الاشياء كما هي .\r\nخلاصه اينكه ما در نهايت هر دو بخش فلسفه اعم از حكمت نظرى و حكمت عملى بايد به خودمان برگرديم و خودمان را بسازيم و سپس از كانال وجودى خودمان در كانال وجودى ديگران سير نماييم و به عبارتى از سير انفسى به سير آفاقى برسيم . بعد از آن آهسته‌آهسته مىيابيم كه اصلا غيرى در كار نبود و هرچه بود وجود بود و وجود .\r\n\r\nاشاره‌اى به فرق بين فلسفه و عرفان\r\nلازم است در اينجا اشاره‌اى به فرق ميان فلسفه و عرفان شود . فيلسوف و عارف هر دو قائل به وحدت وجود هستند اما نحوهء فرمايش هريك با ديگرى\r\n\r\n\r\n","description":"","footnote":"\r\n( 1 ) . انعام / 74 .\r\n","page_name":" 36 ","page_number":36},
  {"content":"\r\n\r\nفرق دارد . فيلسوف ابتدا راجع به شئون وجود بحث كرده و در ادامه به آن حقيقت غيرمتناهى صمدى مىرسد كه از آن به الهيات اخص تعبير مىكنيم . اما عارف از همان ابتدا بحث را روى خدا پياده مىكند و مىفرمايد : بحث ما فقط يك بحث توحيدى است نه غير آن و لذا اين الهيات اخصى كه در فلسفه داريم ، در عرفان نداريم اگرچه در فلسفه نيز همين كه حرف از الهيات پيش آمده ( چه اعم و چه اخص ) بحث يك بحث توحيدى است منتهى در الهيات اعم راجع به شئون وجود صمدى حق حرف زده مىشود و در الهيات اخص راجع به ذات وجود صمدى و اسماء و صفات او بحث مىشود . به تعبيرى فقط نحوهء گفتار و تحقيق هريك از آن دو متفاوت است و گرنه در حقيقت هم عارف و هم فيلسوف مىخواهند به اسرار موجودات نظام هستى راه يابند . و ما هم كه اكنون به دنبال درس و بحث فلسفى هستيم فقط مىخواهيم در رسيدن به حقايق اشياء به خطا نرويم .\r\n\r\nمتن\r\n1 ) و بتعبير آخر : بحثا نقتصر فيه على استعمال البرهان ، فانّ القياس البرهاني هو المنتج للنتيجة اليقينيّة من بين الاقيسة كما انّ اليقين هو الاعتقاد الكاشف عن وجه الواقع من بين الاعتقادات .\r\n2 ) فاذا بحثنا هذا النوع من البحث امكننا ان نستنتج به انّ كذا موجود و كذا ليس بموجود ، و لكن البحث عن الجزئيات خارج من وسعنا ، على انّ البرهان لا يجري في الجزئّي بما هو متغير زائل و لذلك بعينه ننعطف في هذا النوع من البحث إلى البحث عن حال الموجود على وجه كلي ، فنستعلم به احوال الموجود المطلق بما أنه كلّي .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nترجمه\r\n\r\n[ اكتفاء فلسفه به برهان 
  ]\r\n1 ) و به تعبير ديگر : فلسفه بحثى است كه در آن بر استعمال برهان اكتفا مىكنيم ، زيرا در ميان قياسها فقط قياس برهان است كه مفيد يقين است ، چه اينكه در ميان اعتقادات هم فقط يقين است كه پرده از سيماى واقع برمىدارد .\r\n2 ) پس زمانى كه ما با اين شيوه به بحث مىپردازيم ، مىتوانيم نتيجه بگيريم كه فلان چيز واقعيت دارد و فلان چيز واقعيت ندارد و لكن بحث كردن از تمامى جزئيات خارج از وسع و توان ما مىباشد . علاوه بر اينكه برهان در امور جزئى از آن‌جهت كه در تغيير و تحولند و امورى زائل شدنى هستند ، جارى نمىشود و درست به همين دليل است كه ما اين نوع از بحث را معطوف مىكنيم به بحث از حال موجود از آن‌جهت كه كلى است . پس بواسطهء اين بحث طلب علم مىكنيم از موجود مطلق از آن‌جهت كه كلى است .\r\n\r\nنكات ادبى\r\n1 - « بحثا » مفعول مطلق دوم « مسّت » مىباشد .\r\n2 - « البرهاني » صفت براى « قياس » است .\r\n3 - « امكننا » جزاى « اذا » مىباشد .\r\n4 - « بما هو متغير » و « زائل » صفت براى « الجزئي » هستند .\r\n5 - مشار اليه « ذلك » جملهء « و لكن البحث عن الجزئيات خارج من وسعنا على ان البرهان لا يجري في الجزئي بما هو متغير زائل » مىباشد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nنكات تشريحى\r\n1 - مراد از « اقيسه » در اينجا انواع گوناگون قياسها اعم از برهان ، خطابه ، جدل ، مغالطه و شعر است .\r\n2 - فرمودند : و لكن البحث عن الجزئيات خارج من وسعنا ، اين مطلب مربوط به ماست كه از وسع اندكى برخوردار هستيم اما فيلسوف كامل كه امام است به تمام جزئيات احاطهء علمى دارد و مىتواند همهء جزئيات را آنطورى كه هستند بيان كند .\r\n3 - فرمودند : البرهان لا يجري في الجزئي ، دليل اين مطلب آن اصل مسلم است كه فرمودند : الجزئي لا كاسب و لا مكتسب ، يعنى در منطق بيان گرديد جزئى نمىتواند كاسب ( معرّف ) و مكتسب ( معرّف ) قرار بگيرد . پس براى اقامه برهان ناچاريم به صورت كلى بحث كنيم .\r\n4 - فرمودند : الجزئي بما هو متغير زائل ، مانند اينكه آب تبخير مىشود ، دود تبديل به هوا مىشود ، نور تبديل به انرژى مىشود ، سنگ خاك مىشود ، نبات رشد كرده و غذاى حيوانى قرار گرفته و حيوان مىشود و حيوان هم غذاى انسانى قرار گرفته و انسان مىشود و همينطور تمامى جزئيات آن ، به آن در حال تغيير و زوال هستند .\r\n\r\nجايگاه برهان در فلسفه\r\nاز آنجا كه قرآن و عرفان و برهان از هم جدايى ندارند شيوهء مباحث فلسفى بايد به گونه‌اى باشد كه از طريق استعمال برهان پيش برويم . اگر مبناى فلسفه برهان باشد مطمئنا عرفان و قرآن هم در آن خواهد بود ، يعنى برهان در فلسفه ما را به فهم تمام حقايق اشياى نظام هستى و چشيدن آن سوق مىدهد ، بطوريكه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمىتوانيم به واقعيت اشيا آن‌طورى كه هستند راه پيدا كنيم . در عين حال اگر شرايط طورى بود كه نتوانستيم به كنه واقعيت برسيم ، حرفى ديگر است .\r\nاما از آن جنبه كه واقعيت مشهود ماست و ما واقعا در متن آن هستيم ، تا اين اندازه معطلى نخواهيم داشت غرض اينكه ما در فلسفه مىخواهيم با برهان به حقايق راه پيدا كنيم تا ديگر شكى باقى نمانده و نهايتا بيارميم و به تعبير شريف قرآن ؛ نفس به سر حد اطمينان برسد و مطمئنه شود . و اين در زمانى است كه نفس با برهان حقايق را بيابد .\r\nدر ميان قياسها فقط قياس برهانى منتج يقين است زيرا قياسات پنج قسمتند كه در منطق از آنها به صناعات خمس ياد مىشود و آن عبارت است از جدل ، مغالطه ، خطابه ، شعر و برهان . صناعات خمس ريشه و مغز منطق است چه اينكه برهان اصل و اساس صناعات خمس است . و لذا مىتوان گفت لبّ منطق صنعت برهان است . اگرچه صناعات ديگر غير از برهان نيز مهمند زيرا چه بسا انسان در مقام القاء كردن از صنعت شعر استفاده مىكند كه ؛ ان من الشعر لحكمة ، همانند اشعار جناب مولوى و حافظ و باباطاهر و سعدى كه اينها اصلا قيمت بردار نيستند و گاهى از صنعت خطابه استفاده مىكند و با ديگران يك طرفه حرف مىزند و گاهى از جدل استفاده نموده و با ديگران مباحثه مىكند و گاهى هم از صنعت مغالطه استفاده مىكند ، اما در عين حال صنعت برهان در ميان ديگر صناعات از همه شريف‌تر و مهم‌تر مىباشد زيرا كه دو اسم شريف « يقين و حقّ » را به ارمغان مىآورد .\r\n\r\nتفكيك خطابيات از برهانيات\r\nفقط يكى از مشكلاتى كه در اينجا مطرح است خلط شدن صنعت خطابه با\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nصنعت برهان است . چه بسا ممكن است حرفهاى خطابى شاعران و سخنوران و دانشمندان و حتى انبياء و ائمه عليهم السّلام براى ديگران مشبته شده و مردم آن را به حساب برهانيات بگذارند . حتى در خود قرآن هم حرف خطابى پيش آمده است .\r\nلذا در مرحله اول بايد آيات خطابى قرآن كريم را از آيات برهانى قرآن جدا كرد .\r\nبراى اين مقصود بايد آن فصل منطقى در مشاركت حد و برهان در حدود را به دقت مورد بررسى قرار داد . جناب ملا هادى سبزوارى در جلد اول منطق منظومه خود اين فصل را با عنوان ؛ غوص في مشاركة الحد و البرهان في الحدود و اشتمال الحدود على العلل الاربع كلّا و بعضا ، مطرح نمودند « 1 » . حضرت علامه حسن‌زاده آملى روحي فداه در تعليقهء آن عبارت منظومه مىفرمايند :\r\nيجب على الغواص في بحر المعارف ان يهتمّ بهذا الغوص اشد اهتمام لعظم الخطر في ذلك لكي يقتني اللآلي الغالية فيرتقي إلى الحيوة المريحة العالية في عيشة راضية ، يعنى بر كسى كه در درياى معارف به غوّاصى پرداخته واجب است كه به اين غوص اهتمام شديدترى داشته باشد بخاطر خطر بزرگى كه در آن موجود است تا بدين طريق به درهاى گرانبهايى دست يابد و به حيات عالى شادمانى ارتقاء يابد . اگر انسان محصّل اين غوص را به دقت طى كند در تفكيك اقناعيات و برهانيات در لسان بزرگان اعم از معصومين و غير معصومين ، بسيار موفق خواهد بود و در مقابل مطلع نبودن از آن ، محصّل را در بسيارى از جاها دچار مشكل مىكند . و لذا وقتى پيامبر اكرم صلّى اللّه عليه و آله و سلّم آيهء  إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ  « 2 » را براى مردم تلاوت نمود ، بسيارى از مردم تعجب كردند و حتى عده‌اى حضرت را منكر شدند ، تا جائى كه در مجالس خود اين آيه را از قول پيامبر با لحنى خاص و\r\n\r\n\r\n","description":"","footnote":"\r\n( 1 ) . شرح منظومه سبزوارى با تعليقات استاد حسن‌زاده آملى ، نشر ناب ، ص 208 ، ج 1 .\r\n( 2 ) . سباء / 7 : پس از آنكه مرديد و ذرات جسمتان متفرق شد و پراكنده گرديد ، از نو زنده خواهيد شد .\r\n","page_name":" 41 ","page_number":41},
  {"content":"\r\n\r\nمسخره‌آميز قرائت مىكردند و مىگفتند : شخصى آمده و مىگويد : وقتى شما مرديد و بدن شما بطور كلى پوسيده شد دوباره زنده خواهيد شد . و از اين سخن بسيار تعجب مىكردند تا اينكه آن عرب شترچران استخوان پوسيده‌اى را خدمت جناب پيغمبر صلّى اللّه عليه و آله و سلّم آورد و گفت : يعنى شما مىفرماييد اين استخوان دوباره زنده مىشود و به صورت حيوان درمىآيد كه در همان لحظه از جانب خداوند اين آيه نازل شد :  قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ  « 1 » . اين يك نحوه حرف خطابى است . اگرچه از متن آن مىتوان برهان را نيز استخراج كرد اما ظاهر آن براى همان عرب شترچران است كه خطابى مىباشد . يا مثل آن عرب شترچران ديگر كه از پيغمبر پرسيد : چگونه عالم دلالت بر وجود آفريدگار مىكند ؟ و پيغمبر در جوابش فرمود : همانطور كه پشكلى كه روى زمين افتاده دلالت بر وجود شترى مىكند كه چندى قبل از اينجا گذر كرده است . تمام اين موارد از جملهء خطابيات است و بايد آنها را از برهانيات جدا دانست . با خطابيات اساس توحيد و اسرار نبوت و معاد كشف نمىشود زيرا مثلا اگر بخواهيم از همين روايت پيغمبر توحيد را اثبات كنيم ، نهايتا يك خداى جداى در ماوراى عالم را اثبات كرده‌ايم و اين توحيد عددى است و منافى با  اللَّهُ الصَّمَدُ  يعنى توحيد صمدى قرآنى مىباشد .\r\nپس مقام خطابه غير از مقام برهان است زيرا پيغمبر آنگونه كه با حضرت وصى امير المؤمنين عليه السّلام سخن مىگويد هرگز نمىتواند با عرب شترچران سخن بگويد و ما بايد اساس دين خود را از برهانيات كه مساوق با عرفان و قرآن است اخذ كنيم نه از خطابيات . پس براى تمييز اقناعيات از برهانيات بايد زحمت\r\n\r\n\r\n","description":"","footnote":"\r\n( 1 ) . يس / 80 : بگو زنده مىكند آن را همان خدايى كه اولين بار آن را ايجاد كرد و او به همه آفريده‌هايش دانا است .\r\n","page_name":" 42 ","page_number":42},
  {"content":"\r\n\r\nفراوان كشيد زيرا  تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ  « 1 » .\r\n\r\nيقين اعتقاد كشفى است\r\nفرمودند : ان اليقين هو الاعتقاد الكاشف عن وجه الواقع من بين الاعتقادات .\r\nانسانها در امور متعارف و روزمره‌گى خود تصديقات فراوانى دارند . در متن تصديق اعتقاد قلبى نهفته شده است زيرا در تصديق بين موضوع و محمول ، عقد و گره برقرار مىشود و انسان به اين يقين مىرسد كه اين محمول بر اين موضوع بار شده است . پس مراد از اعتقاد در منطق آن حالت قلبى است كه در مقام تشكيل قضيه و در مقام تصديق براى انسان پيش مىآيد . اين همان اعتقاد و حالت قلبى است كه بين موضوع و محمول ارتباط برقرار كرده و موجب تشكيل قضيه مىشود . از ميان همهء قضايا ، قضيهء حمليه موجبه در بين مردم شهرت بيشترى دارد ، در اين نوع قضيه ضمن كنار هم قرار گرفتن موضوع و محمول بايد محمول بر موضوع حمل شود . مثلا مىگوييم « آفتاب نورافشانى مىكند » . در اينجا موضوع « آفتاب » و « نورافشانى » محمول و « مىكند » نسبت ثبوتى بين آفتاب و نورافشانى است كه دلالت بر ثبوت نورافشانى براى آفتاب مىكند . اين قضيه حاصل از اعتقاد به ثبوت نورافشانى براى آفتاب است .\r\nاز اينجا به اين مطلب منتقل مىشويم كه اعتقاد بر دو گونه است :\r\n1 - اعتقاد كشفى\r\n2 - اعتقاد غير كشفى\r\nاعتقاد كشفى اعتقادى است كه كشف مىكند از آنچه كه در متن واقع وجود دارد و اين همان يقين است . يعنى در عنوان يقين ، كاشفيت از واقع نهفته شده\r\n\r\n\r\n","description":"","footnote":"\r\n( 1 ) . عنكبوت / 44 .\r\n","page_name":" 43 ","page_number":43},
  {"content":"\r\n\r\nاست و لذا يقين شامل اعتقادات غير كشفى نمىشود . چه بسا ممكن است براى انسان اعتقادى بوجود آيد ولى اين اعتقاد كشف از واقع نكند يعنى مطابق با واقع نباشد در اين صورت ، به چنين اعتقادى يقين نمىگويند . و چون حرف از كاشفيت به ميان مىآيد پس انسان در مقام يقين بايد يكپارچه در متن واقعيت قرار بگيرد نه در خيالات و وهميات ، بطوريكه مثلا هروقت حرف مىزند طورى سخن بگويد كه گفته‌هايش كاملا با واقعيات مطابقت داشته باشد .\r\nفرموده‌اند : در يقين بايد دو جزم داشته باشيم : يكى جزم به ثبوت محمول براى موضوع و ديگرى جزم به امتناع سلب محمول از موضوع ، بطوريكه هيچكدام از ايندو قابل زوال نباشند . ما در حاشيهء اين قسمت از عبارت نهاية الحكمة نوشتيم :\r\nو اليقين يتألّف من امرين احدهما جزم بثبوت المحمول للموضوع جزما لا يزول و ثانيهما جزم بامتناع سلب المحمول عن الموضوع جزما لا يزول . لذا در سوره توحيد فرمود :      قُلْ هُوَ اللَّهُ أَحَدٌ * اللَّهُ الصَّمَدُ * لَمْ يَلِدْ وَ لَمْ يُولَدْ * وَ لَمْ يَكُنْ لَهُ كُفُواً أَحَدٌ .      تمام قضاياى حمليه و سلبيه اين آيات برگشت به آن « هو » مىكند و به تعبيرى اين « هو » موضوع تمام اين محمولات است . الوهيت و احديت و صمديت براى « هو » ثابتند و براى اعتقاد پيدا كردن به اين ثبوت كه عين متن واقع است بايد جزمى زائل نشدنى به ثبوت اين محمولات براى « هو » و همچنين جزمى زائل نشدنى به امتناع سلب اين محمولات از « هو » داشت .\r\nحضرت علامه طباطبائى در اول حاشيه بر كفاية الاصول در اين مورد مىفرمايد كه مراد از يقين : هو العلم المركب الذي عرف بانه العلم بأنّ كذا كذا مع العلم بالفعل او بالقوة القريبة منه بانه لا يمكن ان يكون كذا .\r\nپس آنكه بقا دارد يقين است . غير از يقين هيچ چيزى اعم از شكوك و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nظنيات بقاء ندارد و نفس تا به يقين نرسد برايش اطمينان حاصل نمىشود . و لذا در سورهء بقره وقتى حرف از متقين و مؤمنين پيش آمد ، در نهايت فرمود : مؤمن كسى است كه به سر حد يقين و اطمينان برسد ،  وَ بِالْآخِرَةِ هُمْ يُوقِنُونَ  « 1 » . در آيهء قبل از آن آمده است :  الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ  « 2 » ، در اين آيه چون حرف از غيب مطرح است ايشان را به وصف ايمان ستوده است و فرمود : ايشان كسانى هستند كه در دنيا ايمان به غيب دارند و اقامهء نماز مىكنند و از آنچه به ايشان رزق داده‌ايم انفاق مىكنند ، و ايمان به غيب غير از شهود حقايق است . اما در آيهء بعد وقتى سخن از آخرت مطرح شد فرمود :  وَ بِالْآخِرَةِ هُمْ يُوقِنُونَ ،  يعنى ايشان كسانى هستند كه به آخرت نيز يقين دارند ، به تعبير ديگر از همين الان قيامت برايشان قيام نموده است . و لذا آخرت كشف غطاء است و در هر كشفى يقين خوابيده شده است . در آخرت چون هيچ غيبى نيست و همه‌چيز در شهادت محض است همه به يقين مىرسند . و اگر حضرات را تقسيم به خمس فرموده‌اند كه من جمله آن شهادت و غيب است ، اين به لحاظ اين سويىها مىباشد و الا ما فقط يك حضرت داريم ، آن هم شهادت مطلقه است و اگر فرمود : هو الظاهر و الباطن باز هم اين باطن به لحاظ ماست و الّا او هميشه ظاهر و كشف مطلق است و كشف مطلق هم يقين مىباشد . حضرت آقا در مورد يقين مىفرمايند : برهان ، قياس مؤلّف از يقينيات است تا نتيجهء يقينى از آن لازم آيد و به تعبير شيخ در دانشنامهء علايى ، فايده برهان يقين است و پيدا كردن حق ( ج 1 ، ص 128 ) و عمده در صناعات خمس ، برهان است . ساوى در تبصره در تعريف\r\n\r\n\r\n","description":"","footnote":"\r\n( 1 ) . بقره / 5 .\r\n( 2 ) . بقره / 4 .\r\n","page_name":" 45 ","page_number":45},
  {"content":"\r\n\r\nيقين گويد ( ص 101 ) : يقين اعتقادى بود به چيزى كه چنين است با اعتقادى ديگر كه جز چنين نتواند بودن ، بىهيچ زوالى كه اين هر دو اعتقاد را تواند بودن . و يقينات بر شش قسم است ، بدين قرار : اوليات ، مشاهدات ، مجربات ، حدسيات ، متواترات ، فطريات . « 1 »\r\nاز هرچه كه يقين است قياس برهانى تشكيل مىشود و اگر برهان از يقينيات تشكيل نشود ، برهان منتج يقين نخواهد بود لذا مقدمهء قياس و برهان اگر موهومى و ظنّى و شكى باشد نتيجه ، يقينى نخواهد داد . پس در قضاياى يقينيه واجب است كه محمول ذاتى براى موضوع و نيز كلى و دائمى و ضرورى براى آن باشد كه در صناعة برهان منطق بدان تصريح شده است .\r\nفلسفه يعنى برهان و برهان يعنى حق و رسيدن به مرحلهء يقين . حتى ما در هنگام دفن جسم ميت اين حقيقت را كه همه موجودات نظام هستى حقند ، به او تلقين مىكنيم . لذا فرمايش جناب شيخ الرئيس كه فرمود : فائدهء برهان يقين است و پيدا كردن حق ، بسيار عميق و شريف است . ما در تلقين ميت اين توجه را به نفس ناطقهء او مىدهيم كه همهء اشياء يكپارچه حق هستند ، زيرا چه بسا او چون در ايام زندگىاش به مرحلهء يقين نرسيده بود بسيارى از موجودات را شر يا ناقص مىديد ، اما حال كه گاه رسيدن به يقين است بايد متوجه باشد كه ديگر با هرچه روبروست حق است و كامل و هركس از حجاب اين سويى رهيده است ، دم‌به‌دم در حال رسيدن به حقانيت حقيقت نظام هستى است و اصلا مرگ براى رسيدن به حق است . منتهى انسانهاى كمّل در همين جا به حق مىرسند . لذا حضرت وصى امير المؤمنين على عليه السّلام مىفرمايند : لو كشف الغطاء لما ازددت يقينا ،\r\n\r\n\r\n","description":"","footnote":"\r\n( 1 ) . دروس معرفت نفس استاد حسن‌زادهء آملى روحي فداه ، ج 3 ، ص 380 ، درس 115 .\r\n","page_name":" 46 ","page_number":46},
  {"content":"\r\n\r\nيعنى اگر پرده‌ها كنار رود و واقعيت كشف شود بر يقين من افزوده نخواهد شد .\r\nهمين كه اول اين عبارت كلمهء كشف و آخر آن كلمهء يقين آمده است ، استفاده مىشود كه يقين همان كشف است ، به تعبير ديگر يقين اعتقاد كاشف از واقع است . چه اينكه يقين هم يكى از اسماء اللّه است لذا حضرت استاد در رساله « كلمه عليا در توقيفيت اسماء » يقين را در رديف اسماى حسناى الهى قرار داده‌اند .\r\nپس فلسفه يعنى برهان و برهان يعنى يقين و يقين يعنى اعتقاد كاشف از واقع . لذا برهان را عمدهء در صناعات خمس و جان و سرّ منطق شمرده‌اند .\r\nنمىتوان هيچ علمى را پيدا كرد كه در متن آن خدا نباشد . لذا هركس در هر رشته‌اى وقتى به يقين مىرسد مىآرمد و مطمئن مىشود كه در آن رشته به نهايت رسيده است . با اين بيان اگر كسى در مسير فلسفه قرار گرفت و به گرفتارى گناه افتاد ، چنين كسى هنوز فيلسوف نشده و فلسفه نخوانده است . كسى كه مباحث فلسفى را مىگذراند و دم از برهان و يقين مىزند و به وقتش مردم را فريب مىدهد ، چنين كسى خيال مىكند كه فلسفه مىخواند .\r\nعالم به علم تجربى چون به سر حدّ يقين نرسيده است مجبور است براى كشف يك واقعيت در آزمايشگاهاى مختلف و تالارهاى گوناگون تشريح ساعتها زحمت بكشد و نظريه‌اش را روى دهها موجود زنده امتحان كند ، اما امام صادق عليه السّلام براى تشخيص امراض و تجويز داروها كه نياز به آزمايشگاه و امتحان كردن و تجربه نمودن ندارد ، تمام واقعيات نظام هستى براى ايشان به نحو اتم مكشوف است . لذا فيلسوف كامل امام است ، تمام انبياء و ائمه و همه حجج و رسولان الهى فيلسوفند و اينان فلاسفهء اصلىاند .\r\nساوى در تبصره فرمود : يقين اعتقادى بود به چيزى كه چنين است با\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاعتقادى ديگر كه جز چنين نتواند بودن ، اين همان عرض ماست كه گفتيم يقين از دو اعتقاد تشكيل مىشود يكى جزم به ثبوت محمول براى موضوع و ديگرى جزم به امتناع سلب محمول از موضوع . به تعبير ديگر آنجا كه فرمود : اعتقادى بود به چيزى كه چنين است ؛ يعنى « اين است » و آنجا كه فرمود : با اعتقادى ديگر كه جز چنين نتواند بودن ؛ يعنى « جز اين نيست » . خلاصه فرمايش جناب ساوى اينكه : اين است و جز اين نيست .\r\nكلمهء انّ در لسان عرب دلالت بر كشف واقع مىكند ، به تعبير ديگر معناى « انّ » همان اين است و جز اين نيست مىباشد و لذا حق متعال در قرآن كريم خيلى از كلمهء « انّ » استفاده كرده است ، مثل اينكه فرمود :  إِنَّ الْإِنْسانَ لَفِي خُسْرٍ  « 1 » .\r\nشما هم سعى كنيد هرجا كلمهء انّ به ميان آمده حساس شويد و دقت بيشترى كنيد زيرا معمولا پس از آن اصل و كد مهمى القاء مىشود .\r\n\r\nفيلسوف كامل و مقام يقين\r\nيقينيات را به شش قسم تقسيم كرده‌اند و آن عبارت است از : اوليات ، مشاهدات ، مجرّبات ، حدسيات ، متواترات ، فطريّات . بايد توجه داشت كه براى ائمه عليهم السّلام و انسانهاى كمّل تمام يقينيات از اوليات و مشاهدات و فطريّات است يعنى براى ايشان از راه تجربه و تواتر و حتى حدس كه فوق مقام فكر است ، يقين حاصل نمىشود ، تمام اينها بخاطر ضعف ماست و الا براى آن كسى كه اگر پرده‌ها كنار رود هيچ بر يقينش افزوده نمىشود ، همه‌چيز جزو اوليات و مشاهدات و فطريّات است . او به محض اينكه چيزى را مىبيند تا آخر آن را\r\n\r\n\r\n","description":"","footnote":"\r\n( 1 ) . عصر / 3 .\r\n","page_name":" 48 ","page_number":48},
  {"content":"\r\n\r\nمىخواند . در مورد حضرت وصى امير المؤمنين امام على عليه السّلام در جنگ صفين و حضرت سيد الشهداء امام حسين عليه السّلام در روز عاشورا نقل شده كه گاهى شمشير را از بالاى سر معاندين و دشمنانى كه با ايشان در حال جنگ بودند ، رد مىكردند .\r\nوقتى اصحاب از ايشان سؤال مىكردند كه چرا گاهى شمشير را از سر افراد رد مىكنيد ، مىفرمودند : ما اين گونه نيستيم كه بىحساب فقط قتل‌عام كنيم ، اگر در بين اين افرادى كه در حال جنگ با ما هستند ، ببينيم كه در نسل آيندهء آنها فرزندى به دنيا مىآيد كه اهل ولايت ما مىگردد ما اين ريشه را قطع نمىكنيم حال ممكن است در همان لحظه شمشيرى از آنها نيز به ما اصابت كند . اين همان فلسفهء واقعى است . انسان كامل هيچ‌وقت براى خالى كردن عقدهء دل خويش كسى را نمىكشد ، بلكه هيچ كارى انجام نمىدهد . اما اشخاصى چون مالك اشتر كه از صحابه خاص حضرت هم بودند همينطور شمشير مىزدند و هر دشمنى كه در جنگ جلوى آنها ظاهر مىشد از لبه تيغ مىگذراندند ، البته اين هم خلاف نيست ، مالك كه همانند حضرت امير حقايق را نمىبيند . اين امام است كه به مقام يقين رسيده و به سرّ القدر احاطه دارد و واقعيت اشياء را مىبيند . حضرت استاد در هزار و يك نكته مىفرمايند : عارف به سرّ القدر گاهى به يك گداى كذايى بيچاره كه به ظاهر محتاج است ، نمىبخشد امّا به آن ديگرى كه به ظاهر نيازى هم ندارد مىبخشد ، چراكه او به سرّ القدر رسيده و مىبيند كه به اين بايد بدهد و به آن نبايد بدهد . اما من و شما چون به يقين نرسيديم با يك جزع و فزع زود گول مىخوريم . گاهى حتى تا 40 سال كارى را به اشتباه انجام مىدهيم و پس از آن تازه مىفهميم كه در اين مدت اشتباه مىكرده‌ايم .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nمقام رفيع تبليغ\r\nدر اينجا به جهتى مناسب مىبينم نكته‌اى را خدمتتان تقديم كنم و آن اينكه :\r\nانبيا و ائمه عليهم السّلام و تمام آنهايى كه از نفوس مكتفى برخوردار بودند ، نوعا حكمت را از دوران كودكى اخذ مىنمودند ، لذا فرموده‌اند : آيهء  وَ آتَيْناهُ الْحُكْمَ صَبِيًّا  « 1 » كه در شأن حضرت يحيى عليه السّلام نازل شده است ، مخصوص مقام آن حضرت نيست .\r\nاگر به يحياى پيغمبر كه از امت محمدى صلّى اللّه عليه و آله و سلّم و امت علوى است ، در دوران كودكى حكمت داده‌اند ، پس به طريقى اولى به حضرت خاتم الانبياء صلّى اللّه عليه و آله و سلّم و جناب امير المؤمنين عليه السّلام در دوران كودكى حكمت را عطا نموده‌اند . لذا حضرت استاد به همين آيه استشهاد فرموده‌اند به اينكه عصمت انبياء از اوّل الأمر بوده است يعنى از همان وقت كه صبى بوده‌اند ، معصوم بوده‌اند به همين خاطر ما در مقام زيارت ائمه به ايشان خطاب مىكنيم : كنت نورا في الاصلاب الشامخة و الارحام المطهّرة . عالم طبيعت يكى از ارحام لايتناهى نظام هستى است كه نان و آب و غذا در آن به صورت نطفه درآمده ، از صلب پدر به رحم مادر منتقل مىشود و نهايتا فرزند متولد مىگردد كه نطفه جناب خاتم الانبياء صلى اللّه عليه و آله و سلّم از عوالم وجودى به صلب جناب ابراهيم عليه السّلام آمده از آنجا يكى پس از ديگرى به صلب حضرت عبد اللّه رسيده و بعد از آن در رحم مبارك جناب آمنه خانم قرار گرفته و در آنجا به صورت جسم مبارك پيغمبر اكرم صلّى اللّه عليه و آله و سلّم متكون شده است .\r\nغرض از بيان اين مطلب اين بود كه با اينكه انبياء از اول الامر معصوم بودند و در همان كودكى حكمت را اخذ مىكردند اما با اين حال مقام تبليغشان براى مردم بعد از سن 40 سالگى بود و كمتر از اين سن وظيفه تبليغ نداشتند ، لذا ما اصلا پيغمبر و نبى تشريعى كمتر از 40 سال نداريم . زيرا مقام تبليغ مقام رساندن\r\n\r\n\r\n","description":"","footnote":"\r\n( 1 ) . مريم / 13 .\r\n","page_name":" 50 ","page_number":50},
  {"content":"\r\n\r\nجان مردم به حد يقين است و آن مقامى است كه بايد ايشان را به كشف حقايق اشياء نظام هستى رساند و اين وظيفهء بسيار سنگينى است . اما ائمه چون سمت نبوت تشريعى نداشتند نوعا زودتر از اين سن به مقام امامت نائل مىشدند .\r\nاين را گفتيم تا توجه داشته باشيد مقام تبليغ مقام سنگينى است . لذا عزيزان من سعى كنند زود ملبّس به لباس روحانيت نشوند . ابتدا سعى كنند چند سالى را محكم و استوار درس بخوانند تا خوب پخته شوند ، به علاوه اينكه ما غير از خواندن بايد ابتدا بچشيم تا بعد بتوانيم براى ديگران سخن بگوييم و حقايق را به آنان بچشانيم و اين صرفا با مطالعه ميسّر نيست . لذا حضرت آقا مىفرمودند :\r\nجناب حاج محمد تقى آملى در خاطرات خود دارند كه ما وقتى به محضر آسيد على قاضى رحمة اللّه عليه رسيديم ، حضرت آقاى طباطبايى با اخويشان آنجا زانو زده بودند و همان موقع ايشان داراى حالاتى بودند .\r\n\r\nمتن\r\nو لمّا كان من المستحيل ان يتّصف الموجود بأحوال غير موجودة انحصرت الاحوال المذكورة في احكام تساوي الموجود من حيث هو موجود ، كالخارجيّة المطلقة و الواحدة العامة و الفعلية الكلّية المساوية للموجود المطلق . أو تكون احوالا هي اخصّ من الموجود المطلق ، لكنها و ما يقابلها جميعا تساوي الموجود المطلق ، كقولنا :\r\n« الموجود إما خارجي او ذهني » و « الموجود اما واحد او كثير » و « الموجود امّا بالفعل أو بالقوّة » و الجميع - كما ترى - امور غير خارجة من الموجوديّة المطلقة ، و المجموع من هذه الابحاث هو الّذي نسمّيه : « الفلسفة »\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nترجمه\r\n\r\n[ انحصار احوال موجود به احكامى كه مساوى با موجود است 
  ]\r\nو چون از محالات است كه موجود به احوال غير موجود متصف شود پس احوال مذكوره منحصر به احكامى مىشوند كه مساوى با موجود است از آن حيث كه موجود موجود است . مانند خارجيت مطلقه و وحدت عامه و فعليت كلى كه مساوى با موجود مطلق است . و يا اينكه احوال مذكوره احوالى اخص از موجود مطلق هستند ، لكن اين احوال با آنچه كه مقابل آنهاست با همديگر مساوى موجود مطلق هستند . مانند اينكه مىگوييم : « موجود يا خارجى است يا ذهنى » و « موجود يا واحد است يا كثير » و « موجود يا بالفعل است يا بالقوه » .\r\nهمانطور كه مىبينى هيچ‌يك از اين امور خارج از موجوديت مطلقه نيستند .\r\nمجموعه‌اى از اين مباحث همان چيزى است كه ما آن را « فلسفه » مىناميم .\r\n\r\nنكات ادبى\r\n1 - جمله « انحصرت الاحوال المذكورة » جواب شرط لمّا است .\r\n2 - « في احكام » جار و مجرور متعلق به « انحصرت » مىباشد .\r\n3 - « المساوية » صفت براى هركدام از « فعلية كلية و وحدة عامة و خارجية مطلقة » است .\r\n4 - ضمير مستتر در « تكون » راجع به « احوال مذكورة » است .\r\n5 - ضمير در « لكنها » به احوال مذكوره برمىگردد .\r\n\r\nنكات تشريحى\r\n1 - مراد از « خارجيت مطلقه » همهء چيزهايى است كه عينيت دارند كه شامل\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nذهن و تمام آنچه كه در آن موجود است نيز مىشود . يك‌وقت در مقام تقسيم ، خودمان را محور قرار داده و مىگوييم : اشيا يا خارجى هستند يا ذهنى ، يعنى تمام آنچه كه بيرون ما هستند خارجى و تمام آنچه درون ما هستند ذهنى مىباشند . اما گاهى اصلا خودمان را لحاظ نمىكنيم بلكه تمام ذهنيات و خارجيات را يك كاسه كرده و مىگوييم : همهء آنها در متن وجود تحقق دارند . خارجيت مطلقه حاصل لحاظ قسم دوم است .\r\n2 - مراد از وحدت عام نيز وحدتى است كه شامل كثرات و وحدت مقابل كثرت هم مىشود ، يعنى به يك لحاظ هر كثرتى از آن جهت كه موجود است يكى است . مثلا عدد 10 از آن‌جهت كه موجود است يك عدد 10 است .\r\n3 - همچنين مراد از فعليت كليه فعليتى است كه شامل قوه در مقابل بالفعل هم مىشود ، مانند اينكه مىگوييم : اين تخم مرغ نسبت به مرغ شدن قوه است اما از آن‌جهت استعداد مرغ شدن در آن نهفته شده است ، در همين مقدار فعليت دارد ، چه اينكه در معرفت نفس مىگوييم : هر موجودى در موطن خود كامل است و هيچ نقصى ندارد ، اما وقتى او را نسبت به موجود ديگرى مقايسه مىكنيم مىگوييم اين بالقوه و آن بالفعل است . پس خارجيت مطلقه و وحدت عامه و فعليت كليه همگى مساوى با وجود هستند و هركجا وجود باشد حقيقت عينيه و وحدت و فعليت نيز با او هستند . به تعبير ديگر الوجود خارج بالخارجية المطلقة و واحد بالوحدة العامة و فعل بالفعلية الكلّية .\r\n4 - نكتهء ديگر اينكه جناب علامه بعد از مطرح نمودن خارجيت مطلقه و وحدت عامه و فعليت كليه به بيان اين مطلب مىپردازند كه احكام و محمولاتى كه بر روى وجود - كه به عنوان موضوع فلسفه است - بار مىشوند ، گاهى مساوى با خود موضوع هستند همانند همين فعليت مطلقه و گاهى مساوى با آن\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nنيستند ، بلكه آن به همراه مقابلش ، دوتايى مساوى با موضوع هستند ، كه از قسم اول تعبير به « احكام كليهء وجود » و از قسم دوم تعبير به « احكام تقسيمى وجود » مىشود . بر همين اساس زير بناى 12 مرحلهء اين كتاب چيده مىشود كه يك مرحلهء از آن مربوط به احكام كليهء وجود و 11 مرحلهء ديگر مربوط به مراحل تقسيمى وجود است . اگرچه در مرحلهء دوازدهم راجع به ذات حق تعالى و اسماء و صفات او بحث مىشود ، اما در عين حال در مقابل آن رقيقتى به نام ممكنات وجود دارد كه ايندو با هم مساوى موضوع فلسفه كه وجود است قرار مىگيرند .\r\nاين روال مخصوص فلسفه مشاء است اما در حكمت متعاليه و به خصوص در عرفان ، وجود را تقسيم نمىكنند . در آنجا مىفرمايند : وجود يك حقيقت شخصى به وحدت حقّه حقيقيّهء صمديّهء الهيّه است . اين از آن كتلهايى است كه فهم آن در مرحلهء اول بسيار سنگين است و بعد از آن هم در سير عرفان عملى مستلزم يك همتى است كه انسان اين بذر را خوب در قلب خود كاشته و سپس آن را با قرآن و روايات و دستورات فقه و شريعت مطهره آبيارى كند و اهل حضور شود . اما در اينجا آنگونه بحث توحيدى سنگين نداريم بلكه مىخواهيم بر اساس احوالات ، وجود را به اقسامى تقسيم كنيم .\r\n\r\nاحوالات مورد بحث از وجود در فلسفه\r\nدر فلسفه بايد مباحث را آنچنان به صورت كلى مطرح كنيم كه بتوانيم در مورد وجود حق متعال و ماهيات و وجودات تمامى اشياء نظام هستى حرف بزنيم . زيرا اولا بحث از تمامى جزئيات نظام عالم ، از وسع ما خارج است و ثانيا اگر بخواهيم بحث برهانى داشته باشيم جز اين نمىتوانيم عمل كنيم ، زيرا برهان در كليات پياده مىشود . و مراد ما از اين برهان همان قياس برهان در صناعات\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nخمس فن منطق است . برهانى كه كاشف از حقيقت است اعم از اين برهان متعارف در منطق و فلسفه مشّاء مىباشد و لذا هم شامل كليات و هم شامل جزئيات مىشود اما در اينجا چون سخن از قياس پيش آمده معلوم مىشود كه مراد از برهان همان قياس برهان در علم منطق است كه فقط شامل كليات مىشود .\r\nاما همان‌طور كه قبلا عرض كرديم هدف نهايى فلسفهء حقيقى اين است كه ما به تمامى جزئيات و حقايق نظام هستى آگاهى يابيم . راوى مىگويد : امام زين العابدين عليه السّلام هنگام قرائت آيهء شريفه  وَ عَلَّمَ آدَمَ الْأَسْماءَ كُلَّها  « 1 » درحالىكه گوشهء فرش را بلند كرده و به خاك زير آن اشاره مىكردند ، فرمودند : ما حتى مىتوانيم بدانيم كه زير پاى ما چقدر خاك است . انسان شأنيت آن را دارد كه به تمام اسرار حقايق عالم نائل شود ، چه اينكه حقيقت فلسفه اين است كه انسان را به اين مقام برساند . خانم بزرگوارى به محضر مبارك امام صادق عليه السّلام رسيدند ، امام از ايشان سؤال كردند : در چه حالى هستيد ؟ خانم عرض كرد : مشغول تحقيقى در تفكيك حيوانات تخم‌گذار از حيوانات بچه‌زا هستم . امام فرمودند : اين اصلى كه به تو القاء مىكنم بنويس . و بعد فرمودند : هر حيوانى كه لاله گوش او بيرون آمده بچه‌زا و هر حيوانى كه لاله گوش او فرورفته تخم‌گذار مىباشد . اين يكى از نمونه‌هاى بىنهايت علم انسان كامل به اسرار نظام هستى است .\r\nپس غايت فلسفه اين است كه ما به تمام جزئيات عالم علم پيدا كنيم . منتهى چون ما ناقصيم و هنوز به فعليت نرسيديم با علم فكرى سخن مىگوييم و از بسيارى از حقايق شهودى عالم بىاطلاعيم . حتى علم شهودى نيز به مقدار سعهء وجودى افراد مختلف است .\r\n\r\n\r\n","description":"","footnote":"\r\n( 1 ) . بقره / 32 .\r\n","page_name":" 55 ","page_number":55},
  {"content":"\r\n\r\nآنچه اكنون دانستن آن مهم است اين است كه تمامى موجودات در اختيار ما قرار گرفته‌اند تا بوسيلهء آنها به سرّ عالم راه پيدا كنيم . به تعبير قرآن كريم ؛ همهء موجودات ذلول آفريده شده‌اند نه ذليل « 1 » . هر موجودى كه قدرت ، نيرو ، عظمت و جبروت داشته باشد اما خود را در تحت اختيار و تسخير ديگرى قرار دهد ، به آن ذلول مىگويند بر خلاف ذليل كه اصلا قدرت و توان دفاع از خودش را ندارد و بالاجبار در تحت تصرف ديگرى درمىآيد . تمام موجودات عالم از جانب حق متعال ذلول انسان هستند . مثلا سگ براى پارس كردن و دريدن قدرت زيادى دارد اما با يك كلام يا با يك لگد صاحبش آرام در گوشه مىنشيند . اما اگر شخصى غريبه در آن خانه وارد شود مىبيند كه جلال و عظموت سگ ، آن شخص را گرفتار مىكند و به وحشت مىاندازد مگر اينكه به فرمان صاحب خانه ، سگ آرام شود . يا مثلا انسان وقتى كه به ييلاق مىرود تا زمانيكه هوا صاف و آرام است او از زمين و آسمان و كوه و درّه لذت مىبرد اما همين كه رعد و برق شروع مىشود و هوا بارانى مىگردد و سيل و برف و طوفان راه مىافتد شخص از همين آسمان و كوه احساس دهشت مىكند . تمام اشياء عالم يكپارچه در پيشگاه انسان ذلولند اما به وقتش همهء آنها عظمت خود را براى او نشان مىدهند .\r\n\r\nتعريف حكمت در شرح حكمة الاشراق\r\nحكما ، فلسفه را با عباراتى گوناگون وصف نموده‌اند . از آن جمله بيان\r\n\r\n\r\n","description":"","footnote":"\r\n( 1 ) . ملك / 16 :  هُوَ الَّذِي جَعَلَ لَكُمُ الْأَرْضَ ذَلُولًا فَامْشُوا فِي مَناكِبِها وَ كُلُوا مِنْ رِزْقِهِ وَ إِلَيْهِ النُّشُورُ .  او كسى است كه زمين را براى شما رام كرد ، بر شانه‌هاى آن راه برويد و از روزيهاى خداوند بخوريد ؛ و بازگشت و اجتماع همه به سوى اوست .\r\n","page_name":" 56 ","page_number":56},
  {"content":"\r\n\r\nمرحوم قطب الدين شيرازى در شرح حكمة الاشراق است . حكمة الاشراق تأليف جناب سهروردى مىباشد . وقتى اين كتاب توسط خواجه طوسى تدريس مىشد يكى از شاگردان خواجه به نام قطب الدين شيرازى تقريرات درس ايشان را در كتابى به نام شرح حكمة الاشراق پياده نمود . بنده خدائى مىگفت بعد از طى كردن كتابهايى چون اشارات و اسفار توفيق آن را داشتم كه در يكى ، دو ماه رمضان حكمة الاشراق را با يكى از دوستانم تا سحر مباحثه كنم . اين هم يك نحوه شب زنده‌دارى است . آن ايام خيلى با بركت بود . مخصوصا اواخر حكمة الاشراق ، آنجا كه به بحث مكاشفات مىرسد ، خيلى حرفهاى خوشى دارد .\r\nجناب قطب الدين شيرازى در صفحه 31 شرح حكمة الاشراق در بيان تعريف فلسفه مىفرمايد :\r\nالحكمة استكمال النفس الانسانية به تحصيل ما عليه الوجود في نفسه و ما عليه الواجب مما ينبغي ان يكتسبه تعلّما لتصير عالما معقولا مضاهيا للعالم الوجود و تستعدّ للسّعادة القصوى الأخروية بحسب الطّاقة البشرية .\r\nيعنى حكمت طلب كمال نمودن نفس ناطقه انسانى است براى تحصيل آنچه كه فى نفسه وجود دارد و براى تحصيل آنچه كه بر نفس واجب است آن را كسب نمايد . نفس حكمت را مىآموزد تا عالمى معقول ، مشابه عالم وجود گردد ، و به حسب طاقت بشريه استعداد لازم را براى سعادت والاى اخروى پيدا كند .\r\nاينكه در عبارات حكما در تعريف حكمت كلمهء « استكمال النفس الانسانية » مىآيد سرّش آنست كه اگر آدمى مىخورد و مىخوابد و شهوت به كار مىبرد بهيمه است ، و اگر مىخورد و مىخوابد و ضرر و آسيب و آزار او به خلق خدا مىرسد سبع است و اگر مىخورد و مىخوابد و حيله و مكر و تزوير و خلاف و دروغ دارد با بندگان خدا او شيطان است ولى اگر مىخورد و مىخوابد و شهوت\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبه كار مىبرد ولى صفات سبعى و شيطانى ندارد يعنى خلق خدا از او آسوده‌اند ملك است ، ولى اگر علاوه بر مقام ملكى بسوى معارف و ادراك حقايق عوالم وجود و سير در انها و سير الى اللّه و فى اللّه دارد او انسان است . لذا هركجا سخن از انسان است سخن از حكمت و تحصيل آن و سير استكمالى در آنست .\r\nشبيه اين فرمايش را جناب ملاصدرا در اسفار دارند . ايشان مىفرمايند : اعلم ان الفلسفة استكمال النفس الانسانية بمعرفة حقايق الموجودات على ما هي عليها ، و الحكم بوجودها تحقيقا بالبراهين لا اخذا بالظّن و التقليد به قدر الوسع الانساني . و ان شئت قلت :\r\nنظم العالم نظما عقليا على حسب الطاقة البشرية ، ليحصل التّشبه بالباري تعالى .\r\nيعنى اينكه فلسفه استكمال نفس انسانى است براى اينكه حقايق موجودات را آنگونه كه هستند ، بشناسد و با تحقيقى كه از ناحيه برهان كسب كرده به قدر وسع انسانى بوجود آنها حكم كند نه از طريق گمان و تقليد . و اگر خواستى بگو :\r\nفلسفه استكمال نفس انسانى است براى شناخت پيدا كردن به نظم عقلى عالم ، به حسب طاقت بشرى ، تا اينكه تشبه به بارى تعالى پيدا كند .\r\nاز كسى كه براى معرفت حقايق موجودات به راه افتاده تا به سرّ و حقيقت آنها دست يابد تعبير به « محقّق » مىكنند ، اما محقق بودن كافى نيست ، شخص بايد پس از اين ، تمام آنچه را كه با تحقيق به دست آورده در خودش پياده كند و متلبس به كمالات وجودى موجودات شود . وقتى چنين شد از او تعبير به « متحقّق » مىكنند .\r\nاين قسمت از بحث در مباحث علم و دين هم به كارتان مىآيد . زيرا جناب صدر المتألّهين مىفرمايند : انسان با تحصيل حكمت مىتواند چنان طهارتى يابد كه عالمى عقلى مشابه عالم هستى شود و مستعد براى دارا شدن كمالات اخروى گردد . بطوريكه وقتى از اين نشئه رخت بربست و از حجاب تن درآمد ، مشاهده\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nكند كه در پيشگاه جناب پيغمبر اكرم صلّى اللّه عليه و آله و سلّم و تمامى انبياء به تحصيل نشسته است .\r\n\r\nفرق بين طاقت و وسع\r\nفرمودند : انسان حكمت مىآموزد تا به حسب طاقت بشريه مستعد كمالات اخروى و عالم عقلى مضاهى عالم عينى شود و لذا هركس به مقدار ظرفيت و طاقت وجودى خودش مىگيرد و به همان اندازه فيلسوف مىشود . ما ادعا نداريم خاتم الانبياء و امير المؤمنين شويم اما سعى داريم هرچه مىتوانيم بالاتر رفته و به آن مقام قرب يابيم ، جز مقام ولايت تشريعى كه مخصوص خداست و جز مقام نبوت تشريعى كه مربوط به سمت پيغمبرى انبياء است ، براى احدى راه ولايت و عصمت و خلافت و امامت بسته نيست . اقرأ وارق .\r\nچينه‌دان افراد هرچقدر وسيع‌تر باشد بيشتر مىتوانند به كمالات ملكوتى ماوراء عالم طبيعت نائل شوند . اگر مرغهاى خانگى با يك مشت گندم سير شوند صاحبخانه هم در هر روز فقط يك مشت گندم برايشان مىريزد ، اما اگر چينه‌دان آنها بزرگتر باشد و غذاى بيشترى بخواهند ، صاحبخانه ابايى از بيشتر دادن ندارد .\r\nچينه به معناى دانه و چينه‌دان به معناى مخزن سينه مرغ است كه در آن غذا جا مىگيرد . در زبان مازندرانى از چينه‌دان تعبير به « چنك » مىكنند . به عبارتى چينه دان همان حوصله است و لذا وقتى در فارسى مىگوييم : حوصله‌ات را بيشتر كن مرادمان اين است كه طاقت چينه‌دانت را بيفزاى و هرگز توقف نكن ، اقرأ وارق .\r\nطاقت غير از وسع است . شريعت مطهّره فرمود :  لا يُكَلِّفُ اللَّهُ نَفْساً إِلَّا وُسْعَها  « 1 » ، و نفرمود : « الا طاقتها » ، زيرا « طاقت » لطيف‌تر و بالاتر از « وسع » است . در شريعت ، معيار وسع افراد است ، اما در طريقت معيار طاقت افراد است . ما طاقت آن را داريم\r\n\r\n\r\n","description":"","footnote":"\r\n( 1 ) . بقره / 287 .\r\n","page_name":" 59 ","page_number":59},
  {"content":"\r\n\r\nكه بيش از يك ماه رمضان روزه بگيريم اما خداوند متعال آن را لحاظ نكرد و فقط وسع ما را معيار قرار داد و فرمود : هر سال يك ماه رمضان را روزه بگيريد ، حتى براى ما چهلهء روزه را هم واجب نكرد . اين به خاطر آن است كه ما وسع روزه‌دارى بيش از يك ماه را نداريم و لذا مردم لحظه‌شمارى مىكنند كه اين 30 روز زودتر تمام شود . به همين خاطر در احكام شرعيه وسع افراد معيار قرار داده شده است اما در فراگيرى حكمت طاقت را معيار قرار داده‌اند كه طاقت هم در اين مسير هرگز تمام نمىشود ، علاوه بر اينكه انسان هرچه در اين مسير قرار مىگيرد تشنه‌تر مىشود .\r\nدر مسائل عملى نبايد طاقت افراد را ملاك قرار داد ، و لذا اگر مىبينيد شاگردى در مسير عملى زود مزاجش به هم مىخورد يكى از دلائلش اين است كه استادش طاقت او را ملاك قرار داده است ، شايد به عنوان مثال شاگرد طاقت اذكار 3 ساعته را داشته باشد اما چون اين مقدار وسعش نيست خسته مىشود و زود مزاجش به هم مىخورد . ممكن است با جان به لب آوردن بتواند دو چهله تمام كند اما بايد به فكر 10 سال بعد خود هم باشد . او بايد بتواند چندين سال با زن و فرزندانش زندگى كند ، و نبايد با اعمال خاص خود ، خود و ديگران را گرفتار كند لذا شرع نه تنها تكليف بما لا يطاق نكرده بلكه تكليف بما يطاق كه همان تكليف بما لا وسع له است نيز نكرده است .\r\nخلاصه لطافت حرف اين است كه وقتى به حكمت رسيديم به حسب طاقت سنجيده مىشويم و لذا به هرجا رسيديم باز هم بايد برويم اما وقتى به مرحله عملى مىرسيم بايد بر حسب وسع خودمان حركت كنيم . خداوند متعال هم به تمامى موجودات به اندازهء وسعشان روزى مىدهد . اگر اين درخت به جاى 20 متر تا 100 متر رشد نكرده بخاطر اين نيست كه درخت طاقت نداشته است . چه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبسا ممكن است درختى طاقت رشد نمودن تا 100 متر هم داشته باشد اما چون اين مقدار در وسعش نيست در همين حد 20 متر مىماند . به تعبيرى كل عالم در مقام پذيرش ، به حد وسع خود مىگيرند مگر انسان كه داراى مقام لا يقفى است و لذا در مرحله پذيرش ، به حسب طاقت لا يتناهى خود ، لا يتناهى مىگيرد .\r\n\r\nاقسام حكمت\r\nمرحوم قطب الدين شيرازى در ادامهء اين عبارت مىفرمايند : هي تنقسم بالقسمة الاولى إلى قسمين : حكمت به دو قسم حكمت نظرى و حكمت عملى تقسيم مىشود .\r\n\r\n[ حكمت نظرى 
  ]\r\nاگر حكمت به امورى تعلق بگيرد كه ما فقط بتوانيم به آنها علم پيدا كنيم و هرگز نتوانيم به آنها عمل كنيم ، اين را تعبير به « حكمت نظرى » مىكنند .\r\n\r\n[ حكمت عملى 
  ]\r\nاما اگر علاوه بر علم پيدا كردن بتوانيم به آنها عمل هم بكنيم ، از آن تعبير به « حكمت عملى » مىكنند . حكمت نظرى اگر به امورى تعلق بگيرد كه براى علم پيدا كردن و عمل كردن به آنها محتاج به ماده باشيم ، « علم طبيعى » يا « علم اسفل » ناميده مىشود و اگر در مقام علم پيدا كردن به آنها محتاج به ماده نباشيم بلكه فقط در مقام عمل محتاج به ماده باشيم ، « علم رياضى » يا « علم اوسط » ناميده مىشود . علم طبيعى را علم اسفل مىگويند بخاطر اينكه آن علمى است كه انسان براى آموختن آن ناچار به قدم گرفتن در ماده است ، همانند علوم تجربى كه براى تعليم آن در دبيرستانها ، اساتيد به جعبه‌اى از ابزار و آلات نياز دارند كه در كلاس درس ، هنگام آموزش مسائل طبيعى از آنها استفاده كنند ، همانند يك پزشك كه بايد پس از طى يك سرى دورهء مقدماتى ، آموخته‌هاى خود را در داروخانه‌ها و مراكز بهداشتى تجربه كند .\r\nدر ادامه مىفرمايند : علمى كه نه در وجودش و نه در حدود و ماهيتش نياز\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبه ماده ندارد ، « علم الهى » ناميده مىشود . و لذا ما در اين علم نياز به آزمايشگاه و لابراتوار و تالار تشريح نداريم و ما اكنون مشغول تحصيل اين علم هستيم . اين علم به دليل شرافتى كه نسبت به ديگر علوم دارد ، از همهء آنها مهمتر است و بدين جهت اكنون هركجا حرف از فلسفه به ميان آيد ، سريع قسم الهى آن به ذهن مىآيد ، نه آن قسم طبيعيات و رياضياتش . لازم به توضيح است كه هركدام از دو قسم طبيعيات و رياضيات ، خود شامل اقسام متعدد و گوناگونى هستند .\r\nمثلا تمام علوم تجربى كه در دانشگاهها خوانده مىشود اعم از پزشكى و معدن شناسى و گياه‌شناسى و غير آن ، همه مربوط به قسم حكمت نظرى طبيعى مىباشند ، يا مثلا علم رياضى به 4 قسم هيأت ، حساب ، هندسه و موسيقى تقسيم مىشود كه علومى چون علم اعداد ، علم زبر و بيّنات ، علم حروف ، علم اوفاق از شعب آنها مىباشند و قربان آقا جانمان حضرت استاد حسن‌زاده آملى كه در تمام اين علوم غوّاصى كرده‌اند .\r\nپس حكمت نظرى را سه قسم نموده‌اند :\r\n1 . حكمت نظرى طبيعى\r\n2 . حكمت نظرى رياضى\r\n3 . حكمت نظرى الهى\r\nكه اگر انسان تمام آنچه را كه در اين شعب گوناگون از علوم خوانده ، به ديد وجود و حق نگاه كند ، همهء آنها الهى مىشوند و اين يكى از معانى آيهء شريفه  وَ عَلَّمَ آدَمَ الْأَسْماءَ كُلَّها  « 1 » است .\r\n\r\n\r\n","description":"","footnote":"\r\n( 1 ) . بقره / 32 .\r\n","page_name":" 62 ","page_number":62},
  {"content":"\r\n\r\n\r\nاقسام حكمت عملى\r\nدر ادامه به حكمت عملى مىرسند و مىفرمايند :\r\n\r\n[ علم اخلاق 
  ]\r\nاگر حكمت عملى به تدبير يك شخص تنها تعلق بگيرد بطوريكه فرد با آن تربيت شود و به كمال برسد ، به آن « علم اخلاق » مىگويند . و\r\n\r\n[ علم منزلى 
  ]\r\nاگر دايرهء آن وسيع‌تر شود و شامل تمامى افراد منزل شود بطوريكه تمامى افراد خانواده با آن تربيت شوند به آن « علم منزلى » مىگويند . و\r\n\r\n[ سياست مدنى 
  ]\r\nاگر باز هم دايرهء آن وسيع‌تر شود و شامل تمامى افراد اجتماع گردد به آن « سياست مدنى » مىگويند . سياست مدنى هم خود به 2 قسم تقسيم مىشود ، بدين صورت كه\r\n\r\n[ علم السياسة 
  ]\r\nاگر اين علم مربوط به پادشاهى باشد كه براى خود زيردستانى دارد به آن « علم السياسة » مىگويند و\r\n\r\n[ علم النواميس 
  ]\r\nاگر اين علم به نبوت و شريعت تعلق گيرد ، به آن « علم النواميس » مىگويند . زيرا تمامى مردم ناموس خدا هستند ، و نمىتوان با سرنوشت مردم بازى كرد .\r\n\r\nضرورت يادگيرى علم النواميس\r\nعزيزان من ! بنده و جنابعالى در يك لباسى هستيم كه بايد به علم نواميس آشنايى كامل داشته باشيم . مردم در تمامى امور اعمّ از زندگى خود ، كسب و كار خود ، معاشرت خود ، خورد و خوراك خود از ما نظر مىخواهند كه ما چگونه زندگى كنيم ، كه رسالهء عمليه بخشى از علم النواميس است . نبايد با جان و روح مردم بازى كرد و ندانسته به آنها گفت اين راه را برو و بعد از چند روزى حرف را عوض كرده و دوباره به آنها گفت : ببخشيد ما اشتباه كرديم ، راهى كه رفتيد درست نبوده است . نمىتوان با عمر و وقت مردم بازى كرد و با يك حرف اشتباه مردم را به اكتساب صفات ناشايست برانگيخت چراكه پس از خو كردن مردم به آن صفات زائل نمودن آنها كار بسيار مشكلى است ، مثل اينكه كسى به مردم\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبگويد : اگر زن و مرد نامحرم با هم باشند اشكالى ندارد يا اگر زنها چادر از سر دربياورند و به مانتو اكتفا كنند هم خوب است . عزيزان من ! اين گونه اعمال بازى كردن با ناموس خداست ، چراكه اجتماع يكپارچه ناموس خداست . مگر نه اين است كه مردم بايد شبانه روز ساخته شوند و خود را براى ورود به عوالم ديگر آماده كنند .\r\nاولين سؤالى كه در اينجا مطرح است اين است كه چه كسى بايد علم النواميس را بياورد ؟ آيا اين شخص مىتواند كسى باشد كه در ابتداى امر ، ندانسته يك سرى قوانينى را جعل كند و بعد با آزمايش كردن آن در بين مردم به صحت و سقم آن علم حاصل كند ؟ ! مطمئنا چنين كسى سزاوار جعل قوانين نيست . و لذا جعل قوانين مستأثر حقيقت نظام هستى است و جز حق متعال هيچ موجودى توان چنين كارى را ندارد . خداوند متعال براى تمام شئون زندگى مردم دستور العمل صادر نموده است ، تا جائى كه حتى براى دفع فضولاتشان نيز دستور العمل دارد ، مثلا فرموده براى ورود به مستراح ، بر سرتان كلاه بگذاريد ، يا با پاى چپ داخل و با پاى راست خارج شويد ، معلوم مىشود حتى راه رفتن و دستشويى رفتن مردم هم ناموس خداست و اين ناموس بايد براساس يك علم و حقيقتى اداره شود و لذا آخوندهاى قديم ما طبيب بودند ، رياضىدان بودند ، هيوى بودند . به نظر شما الان چرا مردم موفق نمىشوند به حرفهاى منبر من و شما عمل كنند ؟ اين براى آن است كه مردم پزشكى نمىدانند ، به امور معاشرتشان آشنايى ندارند و لذا حضرت آقا تأكيد مىكردند و مىفرمودند : در منبرها حتما مسائل پزشكى اعم از نحوهء خوراك و خواب و غير آن را به مردم بگوييد تا مردم بدانند بايد چطور غذا بخورند ، چطور بخوابند ، چطور استحمام كنند ، چطور بچه‌دار شوند و چطور فرزند شير بدهند و بچه‌دارى كنند ؛ اين وظيفه پيغمبر و\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nامام معصوم است ، اين وظيفه يك مبلّغ است . يادم مىآيد دو سال قبل يك‌بار ، « ايراء » خدمتشان رسيده بوديم . عده‌اى از خانمها از ايشان تقاضا نمودند تا برايشان صحبت بفرمايند . حضرت آقا هم پدرى نمودند و حدود 45 دقيقه راجع به مسائل طبى برايشان فرمايش فرمودند و افسوس كه آن جلسه با نوار ضبط نشد . خوب بود آن جلسه ضبط مىشد و نوار آن در كل كشور به عنوان يك دستور العمل طبى پخش مىشد . تمام چشم و گوش و اعضا و جوارح و تمامى سرنوشت مردم ناموس خداست و ما بايد با اين ناموس طورى عمل كنيم كه بندگان خدا به كمال برسند . مردم تا ندانند كه چگونه و چه مقدار بايد غذا بخورند ، هر چقدر حرف از حضور و مراقبت هم بشنوند ، باز هم نمىتوانند در صدد عمل برآمده و به تكامل برسند . چطور مىشود شخصى در تابستان يخ بخورد و انتظار هم داشته باشد با اعصابى خرد شده نماز خوبى بخواند و حضور تامى داشته باشد ؟ !\r\nعزيزان من ! يك مبلّغ الهى حتما بايد به علم طب و علم هيأت آشنايى داشته باشد . يك مبلّغ براى آگاهى از وقت نبايد به ساعت محتاج باشد . اگر كسى علم هيأت بخواند ، در روز با نگاه كردن به خورشيد و در شب با نگاه كردن به ماه ، به راحتى خواهد توانست مقدار گذر روز و شب يعنى ساعت را اعلام كند ، بدين معنا كه چشمش در روز ساعت آفتابى و در شب ساعت مهتابى خواهد بود .\r\nمتأسفانه اكنون ما در حوزه خودمان را محدود به 4 رشتهء علمى كرديم و از ديگر علوم چشم بسته‌ايم . مراد من اين نيست كه نيازى به علم فقه و اصول نيست ، نه خير اتفاقا براى استنباط احكام شرعيه كه شريعت الهى هيچگاه از انسان دست بردار نيست حتما بايد علم فقه و علم اصول فقه را بعنوان فن مقدم علم فقه فرا بگيريم ، ما فداى فقه و اصول فقه و احكام فقهيه . اما مطلب اينجاست كه غير از\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nايندو علم ، علوم ديگرى هم هستند كه طلاب علوم دينيّه بايد براى تعليم آنها وقت بگذارند و زحمت بكشند . تنها پيغمبران الهى و امامان معصوم و آنهايى كه به حقايق عالم و اسرار مردم آگاهى دارند مىتوانند ناموس خدا را سرپرستى كنند و لذا ديگران تمامى علوم غير از علم النواميس را مىتوانند دارا بشوند . يك پيغمبر الهى وظيفه دارد تمامى شئون مردم را زير نظر داشته باشد و در تمامى حالات آنان را به صراط مستقيم هدايت كند . در مورد انبياء 40 سال بايد بگذرد تا ايشان بدين علم دست يابند و لذا يك چهله 40 ساله بايد بگيرند تا به علم النواميس برسند . همانطور كه نطفه تا به علقه و از علقه تا به مضغه و از مضغه تا به عظام برسد بايد 3 چهله بگيرد تا كامل شود و به تعبيرى خميرش ور بيايد ، يك انسان هم تا خمير جانش ور بيايد بايد يك چهل سال بگذراند ، در غير اين صورت نتيجهء خوبى نخواهد داشت مانند خمير نان كه اگر خوب ور نيايد و به همين صورت در تنور گذاشته شود ، پس از پخته شدن مانند پلاستيك شده و نان لذيذى درنمىآيد . و البته خمير جان انسان پس از 40 سال زمانى براى طبخ آماده مىشود كه در اين مدت در مسير تحصيل علم بوده باشد و الّا اگر در آرد آب نريزيم و شرايط را آماده نكنيم ، بلكه آرد يك جا باشد و آب هم جاى ديگر ، هرگز خميرى درست نمىشود تا ور بيايد . او بايد در اين مدت آنقدر جانش را با علوم و معارف آبيارى كند و در مسير تكامل بوده باشد تا در سن 40 به نتيجه برسد . مقام تبليغ مربوط به سفر چهارم سالك الى اللّه است كه سالك پس از سفر من الخلق الى الحق و من الحق الى الحق به سفر من الخلق الى الخلق مىرسد كه اين آخرين سفر سير انسانى براى سالك الى اللّه مىباشد .\r\nغرض اينكه حكمت هفت قسم است كه سه قسم آن نظرى و چهار قسم آن عملى مىباشد . اين هفت قسم كل عالم را پر كرده و ديگر چيزى باقى نمانده\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاست . البته در بين اقسام حكمت نظرى ، فلسفه كه همان حكمت نظرى الهى است در مرتبه اعلى قرار دارد . بدين جهت از فلسفه تعبير به « علم اعلى » و از علم طبيعى تعبير به « علم اسفل » نموده‌اند .\r\n\r\nتوجه به يك نكته مهم\r\nتعريفى كه اكنون جناب علامه طباطبايى قدّس سرّه در مورد فلسفه ارائه دادند به اين مضمون كه به مجموعهء مباحثى كه يا مساوى با موضوع فلسفه به نحو اطلاق هستند و يا با طرف مقابلشان با هم مساوى با موضوع فلسفه هستند ، تعبير به فلسفه مىكنند ، تعبيرى بسيار نازل از علم فلسفه است كه فقط در بخش حكمت نظرى ، آن هم نه در تمام ابعادش بلكه فقط در بعدى كه از آن تعبير به « علم اعلى » و « فلسفه اولى » مىشد ، صادق است و بقيهء اقسام آن را شامل نمىشود . اما حقيقت امر اين است كه بايد فلسفه را فراتر از اين امور معنى كرد و البته خود جناب علامه به همهء اينها توجه دارند . ايشان متخلّق به اخلاق ربوبى و متعلّم به علوم الهيه و معارف حقّه حقيقيه بودند كه تعليقات بسيار سنگينى هم بر اسفار نوشته‌اند . ايشان خود مىدانند كه فلسفه حقيقى فوق اين مقدار فرمايشى است كه در اينجا آورده‌اند ، منتهى مطابق با كتابشان مباحثى را در 12 مرحله به يك روش پياده فرمودند كه اين تعريف فلسفه هماهنگ با آن روش خاص است . در حقيقت نهاية الحكمه ، نهايت حكمت نظرى آن هم در يك بعد از ابعاد حكمت نظرى است ، نه اينكه حكمت همين مقدار باشد و بس . و لذا در تعريف فلسفه حقيقى بايد پا را فراتر از اين نهاد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nبحث لغوى پيرامون فلسفه و فيلسوف\r\nجناب ابو ريحان بيرونى در كتاب ماللهند مىفرمايند : فلسفه يك كلمه يونانى است كه از كلمهء سوف ، به معناى علم اخذ شده است . متأسفانه به مرور زمان كلمهء سوف ، به كلمهء « صوف » به معناى پشم تلفظ و نوشته شده است . بعد عده‌اى تصور كردند پس فيلسوف بايد كسى باشد كه ريش و پشم بلندى داشته باشد تا اينكه اين تصور منجر به تشكيل طايفه‌هاى صوفى شد و آنها نيز به حسب اعتقادات مختلف خود به گروههاى مختلفى تقسيم شدند حضرت آقا در تعليقات خود بر اسفار مىفرمايند : و من افادات العلّامة البيروني في ماللهند في اشتقاق كلمة الصوفية ما هذا لفظه : السوفية و هو الحكماء فان السوف باليونانية الحكمة ، و بها سمّي الفيلسوف پيلاسوپا اي محب الحكمة ؛ و لمّا ذهب في الاسلام قوم قريب من رأيهم سمّوا باسمهم . « 1 »\r\nيعنى از افادات علامه بيرونى در كتاب ماللهند در مورد اشتقاق كلمه صوفيه اين بيان است كه مراد از سوفيه حكما هستند ، زيرا كلمه سوف در يونان به معناى حكمت است . بدين جهت فيلسوف را در يونان پيلاسوپا تعبير مىكنند كه به معناى دوست‌دار حكمت است و از آنجا كه در اسلام نيز عده‌اى آرايى قريب به يونانيان داشتند ، آنان را بدين نام خواندند . پس فيلسوف و پيلاسوپا به يك معنايند ، منتهى چون در عرب حرف « پ » تلفظ نمىشود ايشان با اندكى تصرف ، پيلاسوپا را به فيلسوف تغيير داده‌اند .\r\nحضرت استاد در ادامه مىفرمايند : لفظ فيلسوف همانند لفظ دكتر است ، همانطور كه كلمه دكتر به همه انسانهايى كه اين علم را خوانده‌اند اعم از اينكه در سير الهى باشند يا نباشند ، اطلاق مىشود ، كلمه فيلسوف هم به همه كسانى كه\r\n\r\n\r\n","description":"","footnote":"\r\n( 1 ) . اسفار ، ص 24 ، ط حيدر آباد دكن .\r\n","page_name":" 68 ","page_number":68},
  {"content":"\r\n\r\nدوستدار دانش‌اند ، اطلاق مىشود .\r\n\r\nانسان موجودى با دو بال تعلّق و تجرّد\r\nگفتيم كه محور علم فلسفه انسان است چراكه از بين تمامى موجودات عالم فقط انسان است كه قابليت علم يافتن به اعيان موجودات را دارد و مىتواند در صدد فهم حقايق عالم و ماهيات اشيا ، آنطورى كه هستند ، برآيد . بنابراين قبل از اينكه فلسفه را شناسايى كنيم بايد ببينيم كه انسان چگونه موجودى است ، لذا عده‌اى از بزرگان فرموده‌اند : الفلسفة معرفة الانسان نفسه ، به تعبير جناب ملاصدرا در اسفار « 1 » ، انسان معجونى از دو آميختگى است يكى صورت معنويه كه از عالم امر تنزل يافته و ديگرى ماده حسيه خلقيه ، لذا مهمترين نقش فلسفه تغذيه انسان در هر دو بخش وجودىاش مىباشد . به يك تعبيرى فلسفه غذاى نفس ناطقه انسانى است در هردو بعد مادى و معنوىاش . از آن‌جهت كه صورتى معنوى دارد بايد از حقايق نظريه تجرديه تغذيه شود و از آن‌جهت كه ماده حسيه و تعلق به عالم ماده دارد ، بايد از بخش عمليه تعلقيه تخلّقيه فلسفه تغذيه كند ، تا بدين طريق مباشرت به عمل خير نموده ، هيأت استعلائيه‌اى را براى نفس در بدن تحصيل كند . يعنى به وسيله علم اخلاق خودسازى كرده و آمادگى لازم را براى ورود به نشئات ما فوق طبيعت پيدا كند . اينجاست كه مىبينيم آيهء شريفه   لَقَدْ خَلَقْنَا الْإِنْسانَ فِي أَحْسَنِ تَقْوِيمٍ * ثُمَّ رَدَدْناهُ أَسْفَلَ سافِلِينَ   « 2 » اشاره به هردو بعد مادى و\r\n\r\n\r\n","description":"","footnote":"\r\n( 1 ) . اسفار ، ج 1 ( با تعليقات استاد حسن‌زاده آملى روحي فداه ) ، ص 29 : و لمّا جاء الانسان كالمعجون من خلطين : صورة معنوية امرية و مادّة حسية خلقية ، و كانت لنفسه ايضا جهتا تعلق و تجرد ، لا جرم افتنّت الحكمة بحسب عمارة النشأتين بإصلاح القّوتين الى فنين : نظرية تجرّدية ، و عملية تعلّقية تخلّقيّة .\r\n( 2 ) . تين / 6 و 5 .\r\n","page_name":" 69 ","page_number":69},
  {"content":"\r\n\r\nمعنوى انسان دارد او از آن‌جهت كه داراى نفس مجرد و از سنخ ماوراء طبيعت است مورد خطاب  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  قرار مىگيرد و از آن جهت كه بدن مادى طبيعى دارد مورد خطاب  ثُمَّ رَدَدْناهُ أَسْفَلَ سافِلِينَ  مىباشد . به تعبير حضرت آقا در درس 26 دروس معرفت نفس ، انسان موجودى ممتد از فرش تا فوق عرش است كه از آن اعلى مراتبش تا اين انزل مراتبش همه شئون يك حقيقت نفس ناطقه انسانى مىباشد . اگر فقط جهت احسن التقويم را دارا بود ، فرشته مىشد و اگر فقط جهت اسفل السافلين را مىداشت ، حيوان مىشد و انسان جامع اين دو مقام است . منشا اشتباه فرشتگان هم اين بود كه گمان مىكردند خليفة اللّه بايد فقط احسن التقويم باشد كه خداوند در پاسخ بدانها فرمود : خليفهء من بايد داراى هردو جهت باشد و لذا در آن آيهء شريفه براى بيان هردو بخش وجودى انسان كامل به پيغمبر خود دستور فرمود :  قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ  . « 1 » از آن‌جهت كه بدنى مادى دارد  أَنَا بَشَرٌ مِثْلُكُمْ  و از آن‌جهت كه نفس روحانى دارد  يُوحى إِلَيَّ  مىباشد . چه اينكه در سورهء يوسف عليه السّلام نيز براى عظمت خويشتن‌دارى جناب يوسف ، آنگاه كه زليخا صحنهء گناه را برايش فراهم نمود ، فرمود  وَ لَقَدْ هَمَّتْ بِهِ وَ هَمَّ بِها  « 2 » به تعبير حضرت آقا اين فراز از آيه ردّ بر كسانى است كه خوددارى يوسف عليه السّلام از گناه را كوچك شمرده و گفته‌اند : يوسف هنرى نكرده كه مانع از انجام گناه شده ، چراكه او عنين بوده است . اين آيه به اعلى صوت دال بر اين است كه يوسف عليه السّلام نيز ميل به\r\n\r\n\r\n","description":"","footnote":"\r\n( 1 ) . كهف / 111 .\r\n( 2 ) . يوسف / 25 .\r\n","page_name":" 70 ","page_number":70},
  {"content":"\r\n\r\nزليخا داشته است ولى برهان ربّ مانع او شده است .  هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ  « 1 » .\r\nغرض اينكه چون انسان معجونى از دو بخش فرش و عرش است لذا بايد حكمت را هم به دو بخش نظرى و عملى تقسيم كرد . كتاب نهاية الحكمة مربوط به بخش نظرى اسفار چهارگانه انسان در سير صعودى است ، در عين حالى كه اشارات و كنايات خوش و لطيفى از بخش عملى اسفار را نيز داراست و به همين خاطر اسفار جناب علامه طباطبايى در كتاب نهاية الحكمه ، يك دوره انسان‌سازى به حساب مىآيد .\r\nگفتيم كه انسان موجودى ممتد از فرش تا فوق عرش است . تا جائى كه بزرگان فرموده‌اند : دست راست انسان مظهر عرش اوست و دست چپ انسان مظهر فرش او مىباشد و لذا فرموده‌اند : دست راست را در امور مستهجن و مادون به كار نگيريد ، بلكه به جاى آن سعى كنيد از دست چپ در اين امور استفاده كنيد . انسان داراى دو بال علم و عمل است كه علم او عرش او و عمل او فرش او محسوب مىشود .\r\n\r\nسير علمى مقدم بر سير عملى است\r\nعزيزان من ! ما تا سير علمى نكنيم نمىفهميم كجايى هستيم . به همين خاطر فرموده‌اند : سير علمى مقدم بر سير عملى است .\r\nسروران من ! سعى كنيد در منبرها و گفت و شنودهايتان ، با مردم خيلى در امور پائينى دعوا نكنيد ، زياد حرفهايى چون دروغ نگوييد و غيبت نكنيد و تهمت\r\n\r\n\r\n","description":"","footnote":"\r\n( 1 ) . يوسف / 25 .\r\n","page_name":" 71 ","page_number":71},
  {"content":"\r\n\r\nنزنيد را در بين مردم مطرح نكنيد . همهء اينها حرفهاى نازل است و دامن زدن به آنها انسان را زمينى مىكند . يعنى مردم را از اين امور بالاتر ببريد كه در اين حد معطل نشوند مهم اين است كه از حكمت براى مردم سخن گفت تا ايشان بفهمند كجايى هستند و بايد به كجا سفر كنند : زيرا همين كه انسان بفهمد اهل كجاست و بايد به كجا برود خواهد ديد كه با اين اعمال ضرر مىبيند و به مقصود خود نمىرسد . اگرچه بايد نكات اخلاقى را در مناسبات گوناگون به مردم گوشزد كرد اما مهم اين است كه آنها را از غفلت بيدار كنيم و به آنها بفهمانيم كه چه گوهرى دارند و مىتوانند از آن چه كسبها نمايند . ما تا نفهميم كجايى هستيم هرگز داعى آن را نخواهيم داشت كه از نشئه طبيعت به عوالم ما فوق طبيعت سفر كرده و در مسير الهى قرار گيريم . اكثرى مردم چون من كيستم خود را كشف نكرده‌اند و نيافته‌اند كه لياقت چه چيزهايى را دارند ، به مباحث اخلاقى اهميت چندانى نداده و به آنها عمل نمىكنند و لذا هرچقدر برايشان حرفهاى اخلاقى را گوشزد كنيد ، باز هم فايدهء چندانى ندارد . آنچه مهم است اين است كه يك مسير علمى به طور كامل طى شود . كتابهايى چون اشارات يك دور سير و سلوك علمى و عملى هستند و طلبه وقتى در مسير مطالعاتىاش به چنين كتابهايى مىرسد بايد سير عملىاش را شروع كند . حضرت استاد از جناب مرحوم الهى قمشه‌اى نقل مىفرمودند كه جناب شيخ وقتى نمطهاى هفتم و هشتم و نهم و دهم اشارات را مىنوشتند در اربعين بودند . حال به مؤلف چنين كتابى چه تهمتها كه نزدند .\r\nعده‌اى مىگفتند او شراب‌خوار بوده است . شيخ الرئيس كه در طب كتابى به نام قانون مىنويسد و اينهمه حقايق را مكشوف مىسازد ، چطور مىشود نعوذ باللّه شراب‌خوار بوده باشد .\r\nعزيزان من ! كسى كه كتابى چون اشارات را خوانده و از سير عملى خبرى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nندارد ، در حقيقت اشارات را نخوانده است و لذا حضرت استاد در همان اوائل تدريس اشارات سير عملى داده بودند كه چون افراد جلسه آن را عمل نكرده بودند ، آقا ايشان را رها كرد . حضرت آقا مىفرمودند : اى ديگر . . . در اين سى سالى كه در قم بوديم ، جز يك عدهء انگشت‌شمارى كه آنها هم‌اكنون در قم نيستند ، بقيه فقط مىآمدند و مىرفتند ، و حتى جان يك نفر آنها با جان ما نزديك نبود . و اين خيلى بد است كه فردى خيال كند كتاب مىخواند ، اما حقيقتا اين گونه نباشد و در واقع به هيچ حقيقتى متلبس نشود . حالا بفرمائيد خود حضرت آقا با جناب علامهء طباطبائى رحمة اللّه عليه چگونه بودند ؟ حضرت استاد مىفرمودند : ما حدود 17 سال با جناب علامه طباطبائى ، دوبه‌دو ، سر و سرّى داشتيم . معلوم مىشود كه ايشان تمام اين درسها را با سير عملى خوانده‌اند . و حتى در تهران ، در خدمت جناب آية اللّه آشيخ محمد تقى آملى ، علامه شعرانى ، مرحوم الهى قمشه‌اى و جناب رفيعى قزوينى هم‌چنين بودند ، يعنى همهء كتابها را با سير عملى گذرانده‌اند . البته قبل از اينكه به سير عملى برسند هم كتابهايى خوانده بودند .\r\nعزيزان من ! ما به غير از اين طريق شايد آن طورى كه بايد نتوانيم به كمالات و حقايق راه پيدا كنيم .\r\n\r\nمتن\r\nو قد تبين بما تقدم :\r\nاولا : ان الفلسفة اعمّ العلوم جميعا ، لان موضوعها اعمّ الموضوعات ، و هو « الموجود » الشامل لكلّ شيء . فالعلوم جميعا تتوقّف عليها في ثبوت موضوعاتها . و امّا الفلسفة فلا تتوقف في ثبوت موضوعها على شيء من العلوم ، فان موضوعها الموجود العام الذي نتصوّره تصوّرا اوّليا و نصدّق بوجوده كذلك ، لأن الموجوديّة نفسه .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nترجمه\r\nاز آنچه بيان شد ، امورى روشن مىشود :\r\n\r\n[ عامتر بودن فلسفه از همهء علوم 
  ]\r\nاول اينكه فلسفه از همهء علوم عامتر است ، بخاطر اينكه موضوع آن از همهء موضوعات عامتر است و آن عبارت است از وجود كه شامل همهء اشياء مىشود .\r\nپس تمامى علوم در ثبوت موضوع خود نيازمند فلسفه هستند ، اما فلسفه براى ثبوت موضوع خود به هيچكدام از علوم نيازمند نيست . زيرا موضوع آن موجود عامى است كه به تصور ابتدايى متصور است ، و همچنين تصديقش بديهى است ، چراكه موجوديّت عين اوست .\r\n\r\nنكات تشريحى\r\n1 - « الموجود العام » در مقابل « الموجود الخاص » قرار دارد كه مراد از الموجود الخاص حقيقت حق متعال مىباشد بر خلاف موجود عام كه علاوه بر حق متعال ، تمامى ممكنات را نيز شامل مىشود ، به تعبيرى رابطه منطقى الموجود العام و الموجود الخاص ، عموم و خصوص مطلق است ، ( البته به نظر ابتدايى مشاء ) .\r\n\r\nضرورت تبعيت از موضوع هر علمى\r\nجناب علامه از اينجا پنج مطلب را به عنوان اصل و عصارهء مطلب پياده مىكنند . اولين آنها اين است كه در هر علمى بايد تابع موضوع آن باشيم و هرگاه بخواهيم راجع به سعه و ضيق مسأله‌اى بحث كنيم ، بايد به سعه و ضيق موضوع آن علم توجه كنيم ، كه اگر موضوع آن علم موضوع وسيعى بود معلوم مىشود كه آن علم هم علم وسيعى است و اگر ضيق بود معلوم مىشود ، آن علم ، علم تنزل يافته و ضيقى است .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nگسترهء موضوع فلسفه نسبت به موضوعات علوم ديگر\r\nاز آنجا كه موضوع فلسفه وجود است لذا گستره و شمول موضوع فلسفه بيش از موضوعات علوم ديگر است . بر اين اساس تمام علوم در موضوعات خود محتاج فلسفه‌اند ، بر خلاف فلسفه كه به جهت سعهء وجودىاش ، در اثبات موضوع خود هيچ نيازى به علوم ديگر ندارد . دليل آن هم اين است كه موضوع فلسفه موجوديت عامه است و از آنجا كه ما هيچ غيرى نداريم و نمىتوانيم از دايرهء وجود خارج شويم پس هيچ چيزى نمىتواند ما را در جهت اثبات موضوع فلسفه كمك كند .\r\nگفتيم كه موضوع فلسفه اعم الموضوعات و خود فلسفه اعم العلوم است .\r\nبنابراين اگر موضوع عرفان را فقط خدا در نظر بگيريم ، آن‌طور كه متعارف مشّاء در نظر مىگيرند ، به اين نتيجه خواهيم رسيد كه موضوع فلسفه عامترين همهء علوم حتى علم عرفان است ، بدين جهت كه در فلسفه وجود را به واجب و ممكن تقسيم مىكنند درحالىكه موضوع علم عرفان به طور اختصاص وجود واجب است . به بيان ديگر فلسفه راجع به موجود بما هو موجود بحث مىكند و وجود حق سبحانه و تعالى يكى از اقسام وجود بما هو وجود است . پس عرفان نسبت به فلسفه اخص و فلسفه به جهت موضوعى ، اعم از عرفان مىشود . با اين بيان اگر گفته شود شرافت هر علمى را بايد در كدام بخش آن جستجو كرد ؟ در پاسخ بدان مىگوييم : شرافت و حيثيّت و عظمت هر علمى به موضوع آن علم وابسته است .\r\n\r\nلزوم نياز داشتن همه علوم به فلسفه\r\nفرمودند : فالعلوم جميعا تتوقف عليها في ثبوت موضوعها ، يعنى همهء علوم در\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nثبوت موضوع خود نيازمند فلسفه هستند . براى اينكه مثلا اگر علم طب بخواهد راجع به بدن بحث كند بايد بدن موجود را مورد بررسى قرار دهد ، چه اينكه معدن‌شناس و اخترشناس نيز معدن موجود و آسمان و ستارگان موجود را مورد تحقيق خود قرار مىدهند . اگر هر علمى به دور وجود موضوع خود مىگردد پس همهء علوم در اثبات موضوع خود محتاج به فلسفه هستند . فرضا اگر وجود عنقا در فلسفه اثبات نشود ، هرگز كسى نمىتواند وجود عنقا را در يك علم خاص مورد بحث خود قرار دهد .\r\nلطيفه ديگرى كه از اين عبارت برمىآيد و ما را وارد بحث جديدى مىكند اين است كه فرمودند : همهء موضوعات در ثبوت موضوع خود نيازمند فلسفه هستند نه در اثبات موضوع خود .\r\nيكى از مباحثى كه ميان فلاسفه مطرح است اين است كه موضوع فلسفه ، حقيقت خارجى وجود است يا مفهوم وجود ؟ حضرت علامه با اين كلمهء « ثبوت » در صدد بيان اين مطلب هستند كه حقيقت وجود خارجى ، موضوع فلسفه است نه مفهوم ذهنى آن ، زيرا ثبوت ، مربوط به متن اعيان خارجى موجودات است چه اينكه اثبات مربوط به مفاهيم ذهنى اشياء است . اگر مفهوم ذهنى وجود بما هو وجود موضوع فلسفه شود ، فلسفه يك علم مفهومى خواهد شد و در اين صورت ديگر معنا ندارد كه از اصالت يا اعتباريت وجود و يا اينكه از تشكيك وجود يا ماهيت بحث كنيم . تمام اينها شواهدى است بر اينكه آن هستى و بود خارجى مورد توجه فيلسوف بوده و موضوع فلسفه به شمار مىرود . لذا فرمودند : وجود است كه مشهود ماست ، و نفرمودند : معلوم يا مفهوم ماست .\r\nفقط در مقام درس و بحث و گفت و شنود و براى فهميدن عبارات است كه حرف از الفاظ و مفاهيم و تصور و تصديق ذهنى مطرح مىشود و الا وجود\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nخارجى مشهود همه است و چون چنين است پس همه موجودات نظام هستى فيلسوفند و حقيقت دارند . و به همين دليل همه به دنبال كمال هستند و حقيقت غايى را مىجويند و از هرچه پوچى است گريزانند ، مثلا هيچ‌گاه كاسب به دنبال پولى كه معدوم باشد نمىرود يا طبيب به دنبال مريضى كه معدوم باشد نمىرود يا درخت به سمت نورى كه نيست حركت نمىكند يا حيوان به سمت غذايى كه وجود ندارد نمىرود ، همه به دنبال وجودند ، پس همه به فلسفه نيازمندند . اما فلسفه به هيچ علمى محتاج نيست چراكه احتياج فلسفه به ديگر علوم موجب دور شده و اين محال است .\r\n\r\nاوّليت تصور و تصديق وجود عام\r\nموضوع فلسفه به نحو مطلق ، وجود عامى است كه ما آن را در مقام تصور اوليه و تصديق اولى تأييد مىكنيم .\r\nدر منطق تصورات و تصديقات را به سه قسم نظرى و بديهى و اولى تقسيم نموده‌اند :\r\nتصورات نظرى آنهايى هستند كه براى به ذهن آوردن آنها نياز به فكر و انديشه و استدلال و برهان است ، تصديقات نظرى آنهايى هستند كه براى حكم نمودن بدانها نياز به انديشه و برهان است . تصورات و تصديقات بديهى آنهايى هستند كه براى به ذهن آوردن و حكم نمودن بدانها نياز به فكر و انديشه و استدلال و برهان نيست اگرچه مىشود براى آنها نيز برهان اقامه نمود ولى از آنجا كه روشن هستند نيازى به اين كار نيست . اما تصورات و تصديقات اوّلى آنهايى هستند كه نه تنها براى به ذهن آوردن و حكم نمودن بدانها نيازى به انديشه و استدلال نيست بلكه از فرط روشنى اصلا امكان برهان آوردن براى آنها وجود\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nندارد و اگر كسى بخواهد بر آن برهان اقامه كند برهان برنمىدارد .\r\nبه تعبير جناب استاد در تعليقات بر منظومه : و لكون الوجود بسيطا و اعم الاشياء فلا جنس له فلا فصل له فلا حدّ له فلا برهان عليه لأن الحدّ و البرهان متشاركان في حدودهما فلا أظهر من الوجود . « 1 »\r\nو چه شيرين كه جناب حاجى در عنوان فريدهء اولى حكمت منظومه فرموده‌اند : غرر في بداهة الوجود و نفرمودند : غرر في بداهة مفهوم الوجود ، يعنى وجود چه مفهوما و چه مصداقا بديهى است ، بر خلاف ديگر آقايان كه نوعا عنوان بداهة مفهوم الوجود ، را مطرح مىكنند ، مثلا جناب علامه طباطبائى در جايى از بداية الحكمة مىفرمايند : فصل في بداهة مفهوم الوجود ، به نظر مىرسد فرمايش جناب حاجى شريف‌تر باشد . البته اين گفتهء ما بدان معنى نيست كه نعوذ باللّه حضرت علامه طباطبائى اينها را نمىدانند ، نه هرگز چنين نيست ، ما خودمان همهء اينها را از حضرت علامه و شاگردان ايشان ياد گرفته‌ايم . شايد هم جناب علامه مىخواستند با اين عنوانى كه در بداية الحكمة مطرح كرده‌اند سفرى داشته باشند از مفهوم به سمت اعيان خارجى موجودات . فرموده‌اند : فان موضوعها الموجود العام الذي نتصوّره تصورا اوّليا و نصدّق بوجوده كذلك ، يعنى موجود عام همانى است كه تصور و تصديقش اولى بوده و اصلا امكان استدلال آوردن براى آن وجود ندارد و بعد در مقام استدلال اين مطلب فرموده‌اند : لان الموجودية نفسه ، براى اينكه خودش عين موجوديّت و وجود است و از هرچه براى استدلال آن مقام استفاده كنيم ، آن نيز وجود است ، كه در حقيقت از وجود براى اثبات وجود يارى جسته‌ايم و اين تحصيل حاصل بوده و محال است . گفتيم كه جناب علامه قدّس سرّه در\r\n\r\n\r\n","description":"","footnote":"\r\n( 1 ) . شرح منظومه ( با تعليقات استاد حسن‌زاده آملى ) ، ج 2 ، ص 60 .\r\n","page_name":" 78 ","page_number":78},
  {"content":"\r\n\r\nبداية الحكمة فصلى را تحت عنوان في بداهة مفهوم الوجود ، گشوده‌اند كه در اينجا همان فصل را در قالب همين يك جملهء : الذي نتصوّره تصورا اوّليا و نصدّق بوجوده كذلك ، مختصر نموده‌اند .\r\nجناب حاجى سبزوارى در كتاب شريف اسرار الحكم مىفرمايند :\r\nمفهوم وجود ابده بديهيات است به حسب تصور و حقيقت وجود ، نور حقيقى و اظهر الظواهر است به حسب خارج و آن مفهوم اعم العامات است و آن حقيقت اتم محيطات است و آن مفهوم مفهومى است واحد بسيط در ذهن و آن حقيقت ابسط بسائط است در خارج و آن مفهوم اول الاوائل است در اذهان و آن حقيقت اول الاوائل است در اعيان ، چه واجب الوجود - تعالى كه هو الاول و الاخر و الظاهر و الباطن ، احق مراتب وجود است و وجود منبسط بر كل مهيات ظهور اوست . . . . « 1 »\r\nبه تعبير جناب محى الدين ابن عربى : الحق ظاهر لم يغب و العالم غايب لم يظهر . همه موجودات رنگ وجود گرفته‌اند ، اما وجود رنگ هيچ‌چيز را نگرفته است .  هُوَ مَعَكُمْ أَيْنَ ما كُنْتُمْ  « 2 » ،  صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً  « 3 » . و لذا وقتى آن جوان از پيغمبر اكرم صلّى اللّه عليه و آله و سلم سئوال مىكند : بماذا عرفت ربّك ؟ ( به چه چيز پروردگارت را شناختى ؟ ) حضرت در جواب او مىفرمايند : باللّه عرفت الاشياء ، يعنى من بواسطهء خدا تمام اشياء را شناختم زيرا وجود بىرنگ است و ما هميشه با بىرنگى ، رنگها را مىشناسيم نه اينكه امر بالعكس بوده و رنگها ما را به\r\n\r\n\r\n","description":"","footnote":"\r\n( 1 ) . اسرار الحكم با تعليقات علامهء شعرانى قدّس سرّه ، ص 7 .\r\n( 2 ) . حديد / 5 .\r\n( 3 ) . بقره / 139 .\r\n","page_name":" 79 ","page_number":79},
  {"content":"\r\n\r\nشناخت بىرنگى هدايت كنند . ما از وجودى كه تنها معلوم نظام هستى است مجهولات را مىشناسيم و هرگز نمىتوانيم از مجهولات به معلومى دست يابيم زيرا اين خلاف آن اصل منطقى است كه فرموده‌اند : ما يا از تصّورات معلوم به تصّورات مجهول مىرسيم ، كه به آن « معرّف » مىگويند و يا از تصديقات معلوم به تصديقات مجهول مىرسيم كه به آن « حجّت » مىگويند . سؤال بماذا عرفت ربك ، مانند اين سؤال است كه كسى بگويد : شما چطور از مجهول به معلوم رسيده‌اى ، و پيغمبر ضمن جواب دادن به سائل ، به او مىآموزد كه شما سؤالتان را معكوس طرح نموده‌ايد .\r\n\r\nطرح يك اشكال : [ نيازى به براهين مختلف نبودن براى اثبات حق متعال 
  ]\r\nممكن است كسى بگويد اگر موضوع فلسفه را امرى خارجى بگيريم ، لازمه‌اش اين است كه وجود بما هو وجود در خارج امرى روشن باشد و اگر چنين است پس ديگر براى اثبات حق متعال نيازى به براهين مختلف نيست ، براهينى چون برهان نظم ، برهان حركت ، برهان تمانع ، برهان حدوث ، برهان واجب و امكان ، برهان اثر و مؤثّر كه مهمترين آنها برهان صديقين است . چه اينكه ديگر نيازى به اثبات جوهر و عرض نيست ! اينكه مىبينيم در بيشتر كتب و حتى در همين كتاب ، سخن از اثبات واجب تعالى و ممكناتى از قبيل جوهر و عرض مطرح مىشود ، دال بر اين است كه موضوع فلسفه يك امر ذهنى مفهومى است ، نه امر عينى خارجى .\r\n\r\n[ پاسخ : براهين اثبات حق متعال تنبيهاتى براى توجه و آگاهى دادن افراد هستند 
  ]\r\nدر پاسخ به اين اشكال بايد بگويم : تمام براهين و ادله‌اى كه در فلسفه در مورد وجود حق متعال بيان مىشود در حقيقت تنبيهاتى براى توجه و آگاهى دادن افراد هستند ، به تعبير ديگر تمامى اين ادله يك نحوه توجه دادن به اشخاص است\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبراى ادراك حقيقتى كه در سراسر سرائر وجودى موجودات مشهود است . فلسفه يك علم شهودى و حضورى است ، زيرا اگر فلسفه يك علم مفهومى صرف بود هرگز در آن به علم شهودى و حضورى نمىرسيديم . و آن‌وقت ديگر چنين علمى انسان‌ساز نمىشد . علم هرچه است جز شهود نيست و علم مفهومى بدون شهود چيزى جز افزودن حجاب بر حجاب نيست . اگر هم احيانا در فلسفه بحث از مفاهيم پيش مىآيد ، اين يك امر استطرادى است . و گرنه موضوع فلسفه آن وجود خارجى است كه در متن اعيان تحقق دارد و حتى مفهوم كه يك نحوه وجود عينى در ذهن است را هم شامل مىشود ، و لذا حضرت علامه در همان ابتدا فرمودند : انا معاشر الناس اشياء موجودة جدا .\r\n\r\nسير ادراك از الفاظ ادبى تا حقايق فلسفى\r\nعلوم داراى نظم بسيار شريفى هستند . ابتدا وقتى وارد ادبيات مىشويد بحث از الفاظ مطرح مىشود . الفاظ به اين منظور وضع شده‌اند كه ما معانى ذهنى خود را بوسيلهء آنها بيان كرده و با مخاطب ارتباط كلامى برقرار كنيم و لذا از الفاظ ، كلام حاصل مىشود ، كلامى كه تركيب يافته از مبتدا و خبر و مضاف و مضاف اليه و صفت و موصوف و امثال آن است . ادبيات خود به 12 رشته تقسيم مىشود كه صرف و نحو و معانى و بيان و شعر از جمله آنهايند . وقتى از ادبيات ترفعى حاصل شد به منطق مىرسيم . منطقى ديگر بحث از الفاظ نمىكند بلكه او دائما حول مفاهيم الفاظ مىگردد . منطقى در صدد اين است كه با استفاده از قوانين الفاظ كه در علم ادبيات آموخته قوانينى ارائه كند كه شخص در مقام فكر كردن و استدلال نمودن دچار خطا و اشتباه نشود . منطقى پس از ترفّع يافتن به فلسفه مىرسد . فيلسوف كسى است كه مىخواهد پس از سير كردن در الفاظ و غور\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nنمودن در مفاهيم آنها به متن اعيان خارجى موجودات سفر كند تا براساس احكامى ، واقعيات را از غير واقعيات تفكيك كند . به بيان ديگر هرگاه بخواهيم مثلا راجع به الفاظ نماز سخن بگوييم در آن موطن در حكم يك شخص ادبى هستيم ، اگر بخواهيم راجع به مفاهيم الفاظ آن بحث كنيم تا نهايتا معناى صلوة را بيابيم ، در اين صورت در حكم يك انسان منطقى هستيم . و لذا اكثرى مردم يا مشغول قرائت صلوة ادبى هستند آنگاه كه دائم در پى رعايت تجويد الفاظ صلوةاند و بس و يا مشغول صلوة منطقى هستند آنگاه كه پيوسته در پى معانى و مفاهيم الفاظ نمازند و بس تا برسيم به تك‌تك افرادى كه مشغول صلوة فلسفى هستند ، يعنى از الفاظ و مفاهيم به متن واقع صلوة رسيده‌اند و به حقيقت يافته‌اند كه  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  « 1 » ، نمازى كه انسان را از زشتيها و بديها بازدارد جز نماز فلسفى نيست . اينجاست كه وقتى آسيد هاشم حداد به يكى از آقايان فرمودند : شما چطور نماز مىخوانيد و ايشان جواب دادند : « من در نماز دقّت دارم كه مفاهيم و معانى الفاظ چيست » ، آسيد هاشم حداد فرمودند : پس در حقيقت شما هنوز نماز نخوانده‌ايد . معلوم مىشود نماز او فقط يك نماز ادبى يا منطقى بوده است ، نه يك نماز فلسفى . پس براساس اين روندى كه خدمتتان عرض كرديم فلسفه بايد يك علم شهودى و حضورى باشد نه يك علم مفهومى ، زيرا اگر چنين باشد علم منطق خود به تنهايى عهده‌دار مفاهيم است و ديگر نيازى به علم فلسفه نيست .\r\n\r\n\r\n","description":"","footnote":"\r\n( 1 ) . عنكبوت / 46 .\r\n","page_name":" 82 ","page_number":82},
  {"content":"\r\n\r\n\r\nموضوع فلسفه وجود است يا موجود ؟\r\nبحثى بين آقايان فلاسفه مطرح است كه موضوع فلسفه وجود است يا موجود ؟ ! برخى از ايشان معتقدند كه موضوع فلسفه را حتما بايد موجود بگيريم نه وجود ، زيرا اگر موضوع فلسفه وجود باشد ، لازم مىآيد كه موضوع فلسفه جزء مسائل فلسفه شود . چون بعدها بحث از اصالت وجود ، تشكيك وجود و ماهيت وجود مطرح مىشود و اين قرار گرفتن موضوع از مسائل فلسفه باطل است و لذا نبايد موضوع فلسفه را وجود دانست .\r\nدر جواب ايشان بايد بگوييم كه اولا بحث از اصالت وجود يا تشكيك وجود بحث از خود وجود نيست كه بگوييم موضوع فلسفه با مسائل فلسفه يكى مىشود ، بلكه بحث از اصالت و تشكيك وجود ، جزء احكام وجود است و در حقيقت ما در فلسفه بحث از احكام وجودى مىكنيم . ثانيا همانطور كه گفتيم :\r\nفلسفه يك علم شهودى و حضورى است نه يك علم مفهومى و اگر چنين است پس اصلا اين بحث مطرح نمىشود كه موضوع فلسفه وجود است يا موجود ، زيرا وجود و موجود ، در خارج يك حقيقتند و هيچ فرقى با هم ندارند و موضوع فلسفه هم حقيقت خارجى وجود است ، آرى اگر فلسفه يك بحث مفهومى بود ، آن‌وقت اين بحث مطرح مىشد كه موضوع فلسفه وجود است يا موجود ، زيرا مفهوم وجود و موجود با هم فرق مىكند . مفهوم وجود ، هستى است و مفهوم موجود ، شيئى كه داراى هستى است مىباشد ، يعنى موجود حالت اشتقاقى دارد و از وجود اشتقاق مىيابد ، بر خلاف وجود كه عين هستى است و از چيزى اشتقاق نمىيابد پس مفهوم وجود و موجود با هم متفاوت است . اما حقيقت خارجى وجود و موجود يكى است ، اگر چنين است پس اصلا در فلسفه كه موضوع آن وجود خارجى موجودات است ، اين بحث مطرح نمىشود كه موضوع فلسفه\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nوجود است يا موجود ؟ و اين بحث عميقى نيست و ما بدان نيازى نداريم . علاوه اينكه فلسفه حقيقى در موضوعش با عرفان يكى است كه وجود مساوق با حق است فافهم .\r\n\r\nفرمايش جناب آخوند قدّس سرّه\r\nجناب آخوند ملاصدرا در اسفار ، فرمايش بسيار سنگين و شريفى دارند ، ايشان مىفرمايند :\r\nالموجود قد يطلق على نفس الوجود و قد يطلق على الماهية الموجودة ، و الموجود بالحقيقة هو القسم الاول و هو المتعيّن المتميّز في الواقع دون الماهية ، لانها في ذاتها امر مبهم و غير متعيّنة الذات ، فاذا يطلق عليها لفظ الموجود فانها هو به قصد الثاني من جهة ارتباطها بالوجود . « 1 »\r\nيعنى اينكه موجود گاهى بر خود وجود اطلاق مىشود و گاهى بر ماهيتى كه موجود است اطلاق مىشود و موجود در حقيقت همان وجود است و آن وجود است كه متعيّن و متميّز در واقع است نه ماهيت ، زيرا ماهيت فى ذاته امرى مبهم و غير متعين الذات است ، پس هرگاه بر ماهيت هم لفظ موجود اطلاق مىشود بدين اعتبار است كه ماهيت مرتبط با وجود است .\r\nبا اين بيان جناب آخوند روشن مىشود كه موجود به معناى وجود ، موضوع فلسفه است نه موجود به معناى ماهيت ، زيرا در اين صورت موضوع فلسفه ماهيت شده و ديگر نمىتوان اصالت را به عنوان يكى از احكام وجود اثبات كرد و بايد قائل به اصالت ماهيت شد . و لذا جناب آخوند قدّس سرّه در همان ابتداى مرحلهء اولى سفر اول اسفار مىفرمايند : فموضوع العلم الالهي هو الموجود المطلق .\r\n\r\n\r\n","description":"","footnote":"\r\n( 1 ) . اسفار ( دورهء نه جلدى ) ، ج 6 ، ص 163 .\r\n","page_name":" 84 ","page_number":84},
  {"content":"\r\n\r\n\r\nگذر از يك كتل سنگين\r\nعرض كرديم كه موضوع فلسفه از فرط روشنى نياز به اثبات ندارد . اكنون سؤال ما اين است كه اگر چنين است پس معناى فرمايش جناب حاجى در منظومه كه فرمودند :\r\n مفهومه من اعرف الاشياء * و كنهه فى غاية الخفاء \r\nچيست ؟ به تعبير ديگر سؤال ما اين است كه اگر حقيقت وجود موضوع فلسفه است و موضوع فلسفه آنطور كه گفتيد ؛ نياز به اثبات ندارد ، پس معناى اين فرمايش جناب حاجى كه مىفرمايند : كنه و منتهاى حقيقت وجود در نهايت خفاء قرار دارد ، چيست ؟ چطور ايندو قابل جمع مىباشند . اين كتل و گردنهء بسيار سنگينى است كه گذر نمودن از آن خيلى مشكل است . از طرفى جناب خواجه طوسى در تجريد الاعتقاد و جناب علامه حلى در كشف المراد قائل به عدم امكان تعريف و استدلال وجود و عدم هستند چه اينكه خود علامه طباطبائى قدّس سرّه در بداية الحكمة و نهاية الحكمة چنين اعتقادى دارند و از طرفى ديگر جناب حاجى در منظومه قائل به عدم امكان شناخت حقيقت وجود هستند ! !\r\nحال با در نظر گرفتن اين مطلب كه موضوع فلسفه همان حقيقت وجود است و موضوع فلسفه در هيچ علمى قابل اثبات نيست ، اين دو نحوه فرمايش چطور قابل جمع مىباشند ؟ !\r\nسرّ جمع نمودن اين دو مطلب در كلمهء « كنه » نهفته است ، بدين بيان كه هر كس به مقدار سعهء وجودى خود حقيقت وجود را ادراك مىكند ، يعنى اگر هم در معرفت نفس مىخوانيم ؛ « وجود است كه مشهود ماست » ، مراد اين است كه وجود براى هركس به مقدار سعهء وجودى همان شخص مورد شهود قرار مىگيرد و لذا در تعريف فلسفه فرموده‌اند : ان الفلسفة استكمال النفس الانسانية به قدر\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nالواسع الانساني .\r\nپس مىتوانيم بگوييم : موضوع فلسفه حقيقت وجود است منتهى به مقدار سعهء وجودى هر شخصى . بنابراين فلسفهء هر فيلسوفى به مقدار سعهء وجودى و معرفت شهودى خود آن فيلسوف است . حال چه كسى مىتواند فيلسوف كامل باشد ؟ آنكه فلسفه‌اش فلسفه كامل است چه كسى فلسفه‌اش كامل است ؟ همانى كه وجود را به نهايت وسع انسانى شناخته باشد . و آن كيست ؟ او انسان كامل ، حجة اللّه و خليفة اللّه است .\r\nپس وجود به مقدار شهود شاهد ، مشهود است نه بما هو وجود ، و لذا موضوع فلسفه حقيقت وجود است البته به آن مقدار كه ما آن را مىفهميم . اما حكمت متعاليه آن است كه انسان موجود بما هو موجود را بيابد . زيرا انسان قابليت رسيدن تا مقام ذات را دارد و چون مىبيند كه نمىتواند آن ذات را پايين بياورد و ذات را خودش كند ، لذا خودش بالا مىرود و او مىشود و بدين ترتيب در عرفان مقام فنا مطرح مىشود . آقاى عارف مىگويد : تا هركجا كه مىتوانم به طرف وجود مىروم و آن را بدست مىآورم . حكيم مشاء چون در محدودهء عقل است و به مقام لايقفى راه پيدا نكرده ، مىگويد : ما به مقدار وسع انسانى خودمان او را مىيابيم و چون محدوديم نمىتوانيم او را آنگونه كه هست بيابيم . اما عارف معتقد است طاقت بشرى داراى مقام لايقفى است ، لذا نفس ناطقه انسانى در مقام قابليت خود در هيچ حدى توقف ندارد ، در نتيجه او مىتواند موضوع عرفان را موجود بما هو موجود يعنى وجود آنگونه كه هست بيابد و خودش او بشود .\r\n مرا تا جان بود در تن بكوشم * كه تا از جام او يك جرعه نوشم \r\nبنابراين نتيجه مىگيريم كه دايرهء شمولى عرفان حقه گسترده‌تر از دايرهء فلسفه مشاء است . فافهم !\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nمتن\r\n1 ) و ثانيا : انّ موضوعها لمّا كان اعم الاشياء و لا ثبوت لأمر خارج منه كانت المحمولات المثبتة فيها امّا نفس الموضوع كقولنا : انّ كل موجود فانّه من حيث هو موجود ، واحد او بالفعل . فانّ الواحد و ان غاير الموجود مفهوما لكنّه عينه مصداقا ، و لو كان غيره كان باطل الذات غير ثابت للموجود ، و كذلك ما بالفعل . و امّا ليست نفس الموضوع بل هي اخصّ منه لكنها ليست غيره كقولنا : انّ العلّة موجودة . فانّ العلّة و ان كانت اخصّ من الموجود لكنّ العلّية ليست حيثّية خارجة من الموجودية العامّة و الّا لبطلت .\r\n2 ) و امثال هذه المسائل مع ما يقابلها تعود إلى قضايا مردّدة المحمول ، تساوي اطراف الترديد فيها الموجودّية العامة ، كقولنا : كل موجود امّا بالفعل او بالقّوة .\r\nفاكثر المسائل في الفلسفة جارية على التقسيم ، كتقسيم الموجود إلى واجب و ممكن ، و تقسيم الممكن إلى جوهر و عرض ، و تقسيم الجوهر إلى مجّرد و مادّي ، و تقسيم المجرّد إلى عقل و نفس و على هذا القياس .\r\n\r\nترجمه\r\n\r\n[ حكم محمولاتى كه در فلسفه اثبات مىشوند 
  ]\r\n1 ) دوم اينكه : از آنجا كه موضوع فلسفه همه چيز را دربر مىگيرد و هر چيزى كه خارج از آن باشد تحققى ندارد ، پس محمولاتى كه در فلسفه اثبات مىشوند يا نفس موضوع هستند ؛ مانند اينكه مىگوييم : همانا هر موجود از آن جهت كه موجود است واحد است يا بالفعل است . پس مفهوم واحد اگرچه مغاير با مفهوم موجود است ، لكن واحد با موجود مصداقا يكى است . زيرا اگر مصداق واحد غير از مصداق موجود باشد ، واحد ذاتا امرى باطل خواهد بود و هرگز نمىتواند به عنوان وصفى براى موجود ثابت شود و بالفعل نيز همين‌گونه است\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n( يعنى مفهوما مغاير با موجود و مصداقا عين موجود است ) و يا اينكه اين محمولات ، همان موضوع نيستند ، بلكه اخص از آن مىباشند . اما در عين حال چيزى غير وجود هم نيستند . مانند اينكه مىگوييم : همانا علت موجود است . پس علت اگرچه اخص از موجود است ، لكن عليّت ، حيثيّتى خارج از موجوديّت عامه نيست . چراكه در اين صورت پوچ و باطل مىبود .\r\n2 ) اين گونه از مسائل با طرف مقابلشان به قضايايى كه محمولشان مردّد است برمىگردند ، قضايايى كه اطراف ترديد در آنها مساوى با موجوديت عامه است مانند اينكه مىگوييم : هر موجودى يا بالفعل است يا بالقوه ، پس اكثر مسائل فلسفى جارى بر تقسيم هستند مانند تقسيم موجود به واجب و ممكن ، و تقسيم ممكن به جوهر و عرض ، و تقسيم جوهر به مجرّد و مادّى ، و تقسيم مجرّد به عقل و نفس و به همين ترتيب .\r\n\r\nنكات تشريحى\r\n1 - مشار اليه « هذه » در عبارت « و امثال هذه المسائل » آن قسمى است كه محمول در آنها اخص از موجوديّت عامه مىباشد .\r\n2 - مراد از « فاكثر المسائل في الفلسفة جارية على التقسيم » اين است كه بيشتر مسائل فلسفى در قالب قضاياى مردد المحمول مطرح مىشوند .\r\n\r\nدر بيان اطلاق وجود\r\nگفتيم كه فلسفه به تبع موضوع خود كه وجود مطلق است ، نسبت به ساير علوم ، عامتر و داراى سعهء وجودى بيشترى است . سرّ آن هم اين است كه هركجا پاى اطلاق و بىقيدى در كار باشد ، نفس ناطقه به دليل بساطت و هم سنخى با\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nوجود ، راحت‌تر مىتواند آن را اخذ كرده و بيابد و در مقابل هركجا پاى شرط و قيد و قيود در كار باشد ، نفس در فهميدن آن مشكل دارد . زيرا بين عالم و معلوم هرچه سنخيّت و مناسبت بيشتر باشد ، فهم معلوم توسط عالم زودتر و سريعتر انجام خواهد شد .\r\nحضرت استاد علامه حسن‌زاده آملى روحي فداه در تعليقات خود بر اسفار مىفرمايند : موضوع الحكمة المتعالية يبحث في العلم الكلي عن احوال الموجود المطلق اي الموجود بما هو موجود من غير ان يصير امرا متخصص الاستعداد للأمور الخاصة ، بأن يصير رياضيا او طبيعيا او غيرهما . « 1 » يعنى موضوع حكمت متعاليه در علم كلى از احوال موجود مطلق بحث مىكند يعنى موجود از آن‌جهت كه موجود است ، بدون اينكه استعداد آن به امور خاصى اختصاص يابد به اينكه علم رياضى و يا علم طبيعى و يا غير ايندو گردد . معلوم مىشود موضوع رشته‌هاى ديگر علوم به دليل قيد و شرطهايى كه در آنها هست هرگز نمىتوانند به مقدار سعهء وجودى موضوع فلسفه كه وجود مطلق است ، بوده باشند . مثلا موضوع علم پزشكى اگرچه بدن موجودات است اما اين وجود مقيّد به بدن است و لذا آنطور كه بايد واجد سعهء وجودى نيست . پس موضوع فلسفه اطلاقى بيش از موضوع ديگر علوم دارد .\r\nگذرا عرض مىكنيم كه اين اطلاق هم به صورت لا به شرط مقسمى است نه لا به شرط قسمى ، به طورى كه نفس اطلاق قيد براى وجود شود . چون در اين صورت باز هم وجود بما هو وجود را مقيد به چيزى كرده‌ايم ولو اينكه آن چيز نفس اطلاق باشد . اين امر موجب تقيد موضوع فلسفه كه حقيقت لا يتناهى وجود است ، مىگردد .\r\n\r\n\r\n","description":"","footnote":"\r\n( 1 ) . مفاتيح الاسرار لسلاك الاسفار ( تعليقات بر اسفار صدر المتالهين ) ، ج 1 ، ص 21 .\r\n","page_name":" 89 ","page_number":89},
  {"content":"\r\n\r\n\r\nدر بيان مساوقت وجود با حق\r\nحضرت استاد در ادامهء تعليقات خود بر اسفار مىفرمايند : فاعلم ان الامر الاهم في الفلسفة الالهية و الحكمة المتعالية و الصحف العرفانية ان تعلم أن الوجود يساوق الحق .\r\nاگر وجود را عارى و برهنه از هرگونه قيدى بدانيم ، چه اينكه همينطور هم هست ، وجود مساوق و برابر حق متعال خواهد بود . زيرا حق متعال نيز خالى از هرگونه قيد و شرطى است . پس وجود ، واجب الوجود ، حق تعالى ، اللّه ، همهء اينها اسامى براى يك حقيقت مىباشند . بنابراين مىتوان گفت ؛ موضوع فلسفه و حكمت متعاليه و عرفان و قرآن يكى است و آن وجود حق متعال مىباشد زيرا اگر از خود پيغمبر اكرم صلّى اللّه عليه و آله و سلّم نيز بپرسيد : موضوع اين كتاب آسمانى چيست ؟\r\nخواهند فرمود : موضوع آن وجود حق متعال است . اگرچه فلسفهء مشاء در يك مرتبه نازلى موجود به ما هو موجود را تقسيم به واجب و ممكن مىكند ، چه اينكه حكمت متعاليه هم به تبع فلسفه مشاء ، براى تعالى دادن فلاسفهء مشاء و عروج دادن آنها به عرفان حقّه ، در اوائل با آنها هم طريق شده و وجود را به واجب و ممكن تقسيم نموده ، اما در نهايت از اين حرف جدا شده و قائل به مساوقت وجود با حق است . يعنى هرآنچه مىبينيد حق مىبينيد و شئونات آن و يك حقيقت نامتناهى است كه به گونه‌هاى مختلف خود را ظهور داده است .\r\n\r\nدر بيان صمديّت حق متعال\r\nجلوتر كه رفتيم مىبينيم حتى اينكه در فلسفه متعارف مىگويند : وجود خدا غيرمتناهى و وجود غير خدا متناهى است حرف كاملا نامقبولى است ، زيرا اگر وجود حق متعال لايتناهى است ، لايتناهى ديگر جايى براى غير ، باقى نمىگذارد تا غير بيايد و آنجا را پر كند . به تعبيرى حق متعال صمد است و صمد جاى خالى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nندارد تا قابل پر شدن باشد . صمد يعنى پر به تعبير شريف مازندرانىها ، « دزه » كه هرگاه كيسه‌اى را مثلا پر از برنج كنند به طورى كه هيچ جاى خالى نداشته باشد كه حتى يك دانه برنج به آن اضافه كنند ، از آن كيسه تعبير به « دزه » مىكنند ، يا در يك ليوان به اندازه‌اى آب بريزند تا جائى كه اگر يك قطرهء ديگر به آن اضافه شود ، آب از آن سرريز مىشود ، در اينجا از آن ليوان تعبير به ليوان دزه مىكنند ، يعنى ليوانى كه هيچ جاى خالى براى غير باقى نگذاشته است . و اين صمديت هم به عنوان وصف بارز حق متعال در قرآن ذكر شده است كه  اللَّهُ الصَّمَدُ ،  يعنى الوجود هو الحق و الحق هو الصمد فالوجود هو الصمد .\r\nحضرت استاد در تعليقات خود بر اسفار مىفرمايند : فاعلم ان الامر الأهم في الفلسفة الالهية و الحكمة المتعالية و الصحف العرفانية ان تعلم ان الوجود يساوق الحق و ان تعلم ان الوجود صمد و قد يفسّر الصمد في لسان اهل بيت العصمة و الطهارة بأنه المصمت الذي لا جوف له .\r\nحتى فلسفهء مشاء نيز در نهايت ، وجود حق متعال را يك وجود صمدى غير متناهى مىداند و هرگز صمديت حق را انكار نمىكند . به تعبير جناب الهى قمشه‌اى هركس قائل به وحدت شخصى وجود نيست ، مشرك است و ما كه قائل به وحدت شخصى وجود هستيم ، چرا مشرك باشيم ؟ ! زيرا عده‌اى عرفا را به جهت اعتقاد به وحدت وجود كافر مىدانند . اگر چنين است پس نعوذ باللّه خود قرآن كريم هم كه سخن از      قُلْ هُوَ اللَّهُ أَحَدٌ * اللَّهُ الصَّمَدُ * لَمْ يَلِدْ وَ لَمْ يُولَدْ * وَ لَمْ يَكُنْ لَهُ كُفُواً أَحَدٌ      « 1 » ، دارد هم بايد مشرك باشد . سخن عارف همين سورهء توحيد است حال اگر كسى خدا را اجوف بداند و در كنار او قائل به وجودات ممكنات باشد ،\r\n\r\n\r\n","description":"","footnote":"\r\n( 1 ) . توحيد / 2 - 5 .\r\n","page_name":" 91 ","page_number":91},
  {"content":"\r\n\r\nچنين شخصى كافر است . اصلا وجود مطلق جايى را براى غير نمىگذارد تا از وجود غير ، تعبير به وجود مقيّد كنيم . اگر هم بگوييد ما قائل به وجود عرضى ممكنات نيستيم ، بلكه قائل به وجود طولى ممكنات هستيم در جوابتان مىگوييم :\r\nپس بهتر است بگوييد همان يك وجود واجب است كه در اين شئونات تجلى كرده است . و لذا عارف سلسله طولى و عرضى درست نمىكند ، او از همان ابتدا مىفرمايد : موضوع علم ما خداست با تمام شئونات اسماء و افعال و صفات او .\r\nاينجاست كه مىگوييم : برهان و عرفان و قرآن از هم جدايى ندارند همان‌طور كه جناب فارابى در « رسالهء جمع بين رأيين » خود به خوبى توانسته نظرات و آراى افلاطون و ارسطو را جمع كند و اختلافاتى را كه ديگران راجع به ايندو پنداشته‌اند حل كند و بگويد حقيقت اين است كه ايندو در بيشتر مسائل صاحب يك رأىاند ، جناب حضرت استاد حسن‌زاده آملى روحي فداه نيز با رساله « برهان و عرفان و قرآن از هم جدايى ندارند » به خوبى توانسته‌اند بين نظرات فلاسفهء مشاء و اشراق و حكمت متعاليه جمع كنند . ايشان در آن رساله اين مطلب را به اثبات رسانده‌اند كه موضوع برهان كه همان كلام و فلسفهء مشاء و فلسفهء اشراق و حكمت متعاليه است با موضوع عرفان و قرآن يكى است منتهى هركدام از اين صاحبان علوم براى اداى موضوع علم خود ، الفاظ و اصطلاحاتى خاص دارند ؛ يكى از آن تعبير به  اللَّهُ الصَّمَدُ  مىكند يكى از آن تعبير به وجود بحت بسيط صمدى مىكند ، يكى مىگويد : وجود غيرمتناهى ، ديگرى مىگويد : موجود بما هو موجود . اگر آن يكى در متن واقع باز شود مىبينيم كه خداست دارد خدايى مىكند و هيچگونه دعوايى هم بين علوم نيست ، اگرچه گاهى در جزئيات مطالب حرفهايى پيش مىآيد ، اما حقيقت امر اين است كه هركس مىخواهد به فراخور فهم و سعهء وجودى خودش سيرى به حق متعال و اسماء و صفات او كند ، تا\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nجايى كه حكمت متعاليه و عرفان كه تفسير انفسى قرآن‌اند در اين طريق نهايت سير را دارند و در آخر به دامن قرآن كريم مىرسند .\r\n\r\nنقش صحف عرفانيه در فهم خطاب محمدى صلّى اللّه عليه و آله و سلّم\r\nحضرت استاد علامه حسن‌زاده آملى روحي فداه در تعليقات خود بر جلد دوم اسفار صفحه 6 مىفرمايند : و لعمري من اعتزل عن الكتب العقلية و الصحف العرفانية ممّا أهدتها الايادي النورية كتمهيد القواعد و شرح القيصري على فصوص الحكم و سرح العيون في شرح العيون و مصباح الانس و شرح المحقق الطوسي على الاشارات و الاسفار و الشفاء و الفتوحات المكية فقد عزل نفسه عن فهم الخطاب المحمدي صلّى اللّه عليه و آله و سلّم و حرمها من النيل بسعادتها القصوى . يعنى به جانم قسم هركس خودش را از خواندن كتب عقليه و صحف عرفانيه‌اى كه دستهاى نورانى به ما هديه نموده‌اند بازدارد ، كتابهايى چون تمهيد القواعد و شرح قيصرى بر فصوص الحكم و سرح العيون فى شرح العيون و مصباح الانس و شرح محقق طوسى بر اشارات و اسفار و شفاء و فتوحات مكيّه ، همانا نفسش را از فهم خطاب محمدى صلّى اللّه عليه و آله و سلّم يعنى قرآن كريم بازداشته و نفس خود را در رسيدن به سعادت قصواى انسانى محروم نموده است .\r\nمگر افرادى چون ملاصدرا و ابن عربى و صدر الدين قونوى و بو على سينا ، انسانهاى كوچك و درس نخوانده‌اى بودند ؟ ! صدر الدين قونوى كسى است كه هنگام ارتحالش به شاگردان خود مىفرمايد : هروقت به محضر حضرت بقيّة اللّه صلوات اللّه عليه تشريف حاصل كرديد ، عرض ارادت و اخلاص و بندگى مرا هم خدمتشان ارائه بفرماييد و بگوييد : ما ذليل و فقير اين درگاه هستيم ، درحالىكه او كسى است كه كتاب مفتاح الغيب و الشهود را نوشته است . شيخ الرئيس\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبو على سينا كسى است كه چهار نمط آخر اشارات خود را در چهلهء نماز و روزه نوشته است ، همان كسى كه مىگويد : من هرگاه در يك مسئله علمى دچار مشكل مىشوم به مسجد مىروم و دو ركعت نماز مىخوانم و مشكلم حل مىشود .\r\nو چه شيرين كه حضرت استاد در ميان اين كتب ، يكى از كتابهاى خود را به نام « سرح العيون فى شرح العيون » نيز ذكر كرده‌اند . حرف ، حرف حقيقت و واقعيت است . نعوذ باللّه اين به معناى ريا و خودنمايى نيست كه كسى بگويد :\r\n« حضرت استاد از كتاب خود هم تعريف و تمجيد كرده است و اين يك نحوه خودنمايى است » . اين برداشت بسيار غلط و باطلى است ، زيرا اگر چنين بود ، پس اولين كسى كه ريا كرده نعوذ باللّه خود پيغمبر است . چون پيغمبر اكرم صلّى اللّه عليه و آله و سلّم نيز بارها كتاب خود را ستوده و مردم را به عمل كردن به آن توصيه نموده است . اين تعريف و تمجيد اگر مطابق با واقع باشد نه تنها ريا نيست و اشكالى ندارد بلكه انسان‌ساز نيز هست .\r\nپس بدانچه تاكنون گفتيم نتيجه مىگيريم كه برهان و عرفان و قرآن از هم جدايى ندارند و بعيد نيست آنها كه فلسفه و عرفان را مخالف قرآن مىدانند ، در فهم قرآن دچار مشكل شده باشند و قرآن را آنطورى كه هست ، نفهميده باشند .\r\n\r\nبيان حالات مختلف موضوع و محمول\r\nمحمولات و مسائلى كه در فلسفه مطرح مىشوند ، دو قسم هستند ؛ قسمى مساوى با موضوع فلسفه اعنى وجود است ، يعنى اگرچه مفهوما مغايرت با وجود دارند ، اما مصداقا و در مقام خارج با وجود يكى هستند كه در منطق از اين اتحاد ( اتحاد مصداقى و تغاير مفهومى ) تعبير به حمل شايع صناعى مىشود ؛ مانند مفهوم واحديت و فعليت كه اگرچه مغاير با مفهوم وجودند اما در خارج چيزى\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nجز وجود نيستند . زيرا اگر در مقام خارج غير از وجود باشند ، لزوما بايد معدوم مىبودند و چيزى كه معدوم است شيئيتى ندارد تا براى آن مفهومى قائل شويم . و قسم ديگر مساوى با موضوع فلسفه نيست ، بلكه اخص از آن است ، اما اين اخص بود ، به اين معنا نيست كه آنها غير وجودند . مثل اينكه مىگوييم : علت موجود است . تصديق مىفرماييد كه علّيت عين موجوديت نيست ، زيرا موجوديت خود به دو قسم علّيت و معلوليّت تقسيم مىشود ، كه علّيت يكى از دو قسم موجوديت به شمار مىآيد ، پس معلوم مىشود علّيت اخصّ از موجوديت است و مساوى با وجود نيست ، اما در عين حال علّيت هم از دايرهء موجوديت خارج نيست ، زيرا در اين صورت علّيت هم معدوم مىشد .\r\nدر ادامه مىفرمايند : امثال اين قضايايى كه محمول در آنها اخص از موجوديت عامه است ، با طرف مقابلشان به قضاياى مرددّة المحمول بازمىگردند قضاياى مرددّة المحمول قضايايى هستند كه محمول در آنها حالت ترديدى دارد مثل اينكه مىگوييم ؛ موجود يا واجب است يا ممكن و يا اينكه مىگوييم ؛ موجود يا واحد است يا كثير . بر خلاف قضايايى كه محمول در آنها حالت ترديدى ندارد و كاملا مستقيم است . مثل اينكه مىگوييم : وجود اصيل است ، يا اينكه مىگوييم :\r\nوجود مشترك معنوى است .\r\n\r\nمتن\r\nو ثالثا : ان المسائل فيها مسوقة على طريق عكس الحمل ، فقولنا : الواجب موجود ، و الممكن موجود ، في معنى : « الوجود يكون واجبا و يكون ممكنا » و قولنا :\r\nالوجوب امّا بالذات و امّا بالغير ، معناه : « أن الموجود الواجب ينقسم إلى واجب لذاته و واجب لغيره » .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو رابعا : ان هذا الفنّ لما كان أعمّ الفنون موضوعا و لا يشذّ عن موضوعه و محمولاته الراجعة اليه شيء من الاشياء لم يتصوّر هناك غاية خارجة منه يقصد الفنّ لأجلها . فالمعرفة بالفلسفة مقصودة لذاتها من غير ان تقصد لاجل غيرها و تكون آلة للتوصّل بها إلى امر آخر كالفنون الآلية ، نعم هناك فوائد تترتّب عليها .\r\n\r\nترجمه\r\n\r\n[ جارى شدن مسائل در فلسفه به طريق عكس الحمل 
  ]\r\nسوم اينكه : مسائل در فلسفه به طريق عكس الحمل جارى شده‌اند ، پس اينكه مىگوييم : واجب موجود است و ممكن موجود است ، به اين معنى است كه وجود ، واجب و ممكن مىباشد . و اينكه مىگوييم : وجوب يا بالذات است يا بالغير به اين معنا است كه همانا موجود واجب به دو قسم لذاته و لغيره تقسيم مىشود .\r\nچهارم اينكه : چون فلسفه از جهت موضوع ، عامترين فنون است به طورى كه هيچ‌چيزى نمىتوان يافت كه از موضوع فلسفه و محمولات آن ، كه آن محمولات نيز به موضوع بازمىگردند ، بيرون باشند ، لذا در اينجا نمىتوان غايتى را تصور كرد كه خارج از موضوع فلسفه بوده و فلسفه براى دستيابى به آن غايت قصد شده باشد بنابراين شناخت فلسفه مطلوب بالذات است نه اينكه آن براى دستيابى به امر ديگرى مطلوب بوده باشد ، و نه اينكه همچون علوم آلى ( مانند علم منطق و اصول ) ابزارى باشد براى دستيابى به امر ديگر ، البته ثمرات و فوايدى است كه بر فلسفه مترتب مىشود .\r\n\r\nنكات تشريحى\r\nمراد از طريق عكس الحمل اين است كه در اين قضايا جاى موضوع و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nمحمول با هم عوض شده است و غرض از اين عمل نيز سهولت فهم قضاياى فلسفى است ، زيرا براساس مباحث قبلى عرض كرديم كه موضوع فلسفه موجود بما هو موجود است ، اما از آنجا كه موضوع قرار دادن موجود در قضاياى فلسفى ، امرى نامأنوس است ، لذا از طريق عكس الحمل استفاده كرده و جاى موضوع و محمول را عوض مىكنيم ، تا فهم اين قضايا راحت‌تر صورت گيرد . مثل اينكه مىگوييم : وجود يا واجب است يا ممكن كه در اينجا وجود ، موضوع و واجب و ممكن ، محمول قضيه هستند اما براى قصد مذكور ، طريق عكس الحمل را جارى كرده و مىگوييم : واجب و ممكن موجود هستند ، كه در اينجا واجب و ممكن موضوع و موجود محمول قرار گرفته است .\r\n\r\nمطلوب بالذات بودن موضوع فلسفه\r\nنكته‌اى كه جناب علامه قدّس سرّه در اينجا يادآور مىشوند اين است كه چون نمىتوان خارج از موجوديت ، قصد و غرضى را ترسيم كرد كه موضوع براى رسيدن به آن وضع شده باشد ، لذا ما علم فلسفه را مطلوب بالذات مىدانيم و معتقديم كه فلسفه غرضى خارج از خود ندارد ، بر خلاف علومى مثل منطق و يا اصول كه براى رسيدن به اغراض ديگرى چون فهم قضاياى فلسفى يا استنباط احكام فقهى وضع شده‌اند ، دليل آن هم اين است كه موضوع فلسفه موجود است و ما هركجا برويم نمىتوانيم از دايرهء وجود خارج شويم ؛ و لا يمكن الفرار من حكومتك ، زيرا اگر هم كسى بگويد : خارج از دايرهء وجود ، ماهيت است و در ماهيت مىتوان سفر كرد ، به او مىگوييم : ماهيت هم خارج از وجود نيست بلكه آن هم دامنه و ظهور وجود است . يعنى ماهيت در خارج اصالت نداشته و به تبع وجود ظاهر است . از طرف ديگر عدم را هم نمىتوان به عنوان امرى خارج از\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nموضوع فلسفه ، غايت فلسفه قرار داد زيرا عدم هيچ است و هيچ ، هرگز مقصود چيزى واقع نمىشود .\r\nاما در عين حال ما در فلسفه هم سير و سلوك علمى داريم و هم سير و سلوك عملى . و هر سير و سلوكى هم براى رسيدن به غايتى مىباشد اگر از ما بپرسيد اين غايت در فلسفه كدام است ؟ به شما مىگوييم : سير و سلوك در فلسفه با غايت و مقصود فلسفه يك حقيقت مىباشند ، كه جناب ملاصدرا در برهان صديقين اسفار خود اين مطلب را يادآور شد و لذا ما در برهان صديقين در حقيقت مىخواهيم از خدا به خدا برسيم آن جابه‌جايى متعارف در حركتهاى انتقالى مادى است كه نقطه‌اى را به عنوان مبتدا و نقطه ديگرى را به عنوان منتها در نظر مىگيرند و مىگويند : مسافتى كه بين اين دو نقطه طى مىشود ، مسافت سير مسافر به شمار مىآيد . اما در مورد سير سالك الى اللّه در مبانى علمى و عملى فلسفه كه اساسا از نوع سير و سفر مادى متعارف نيست ، اين مبدأ و منتها و يا اين موضوع و غايت جدا و متمايز فرض نمىشود ، بلكه ساير الى اللّه در عين حالى كه ساير است و اصل نيز هست ، يعنى در عين وصول سير مىكند و در عين سلوك و اصل است .  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  « 1 » و لذا فلسفه يك علم آلى نيست ، بلكه يك علم عالى است يعنى آنچنان علو و برترى دارد كه بالاتر از آن هيچ علم ديگرى متصور نيست . پس ما فلسفه را مقصود بالذات مىدانيم و آن را براى خودش مىخوانيم . اينجاست كه معناى آن سخن قبلى را بيشتر ادراك مىكنيم كه گفتيم موضوع فلسفه مفهوم وجود نيست و اينطور نيست كه ما فلسفه بخوانيم تا فقط مفهومى به مفهومات يا علمى به معلومات خود بيافزاييم ، بلكه موضوع فلسفه حقيقت خارجى و واقعى وجود است . به تعبيرى معرفت ما به\r\n\r\n\r\n","description":"","footnote":"\r\n( 1 ) . حديد / 4 .\r\n","page_name":" 98 ","page_number":98},
  {"content":"\r\n\r\nفلسفه بايد معرفت شهودى باشد نه معرفت مفهومى . ما فلسفه مىخوانيم تا به مقدار سعهء وجودى خودمان به متن حقيقت وجود آن طورى كه هست راه يابيم و بر فرض اگر بپذيريم كه موضوع فلسفه مفهوم وجود است ، ما اين فلسفه را مىخوانيم تا از مفهوم به واقع برسيم . در حقيقت ، مفاهيم مقدمه مىشوند براى رسيدن به حقايق ، چه اينكه همهء الفاظ مقدمه هستند براى رسيدن به مفاهيم و لذا معرفت به وجود از سه كانال الفاظ و مفاهيم و حقايق صورت مىگيرد و فلسفه براى رسيدن به واقعيت اشياء است . بر اين اساس حركت در فلسفه ، حركت دورى است نه حركت استقامى يعنى مبدأ و منتها در آن يكى است ،  إِنَّا لِلَّهِ وَ إِنَّا إِلَيْهِ راجِعُونَ  « 1 » . منتهى تا وقتى مىآيد در مقام قوس نزول است و وقتى برمىگردد در مقام قوس صعود است در فلسفه هم وقتى بحث تقاسيم مختلف را در الهيات اعم مطرح مىكنيم در حقيقت مشغول تنزل كردن هستيم و وقتى به الهيات اخص مىرسيم قوس صعود ما آغاز مىگردد . و لذا ما تنزل در فلسفه را ، سير در الهيات اعم و ترفع در آن را سير در الهيات اخص كه سير در اسماء و صفات و ذات الهى است مىدانيم . بنابراين ما در فلسفه فقط يك سير داريم كه از  إِنَّا لِلَّهِ  در الهيات اعم آغاز مىگردد و به  إِنَّا إِلَيْهِ راجِعُونَ  در الهيات اخص خاتمه مىيابد .\r\n\r\nثمرهء شجره طوبى فلسفه\r\nجناب علامه قدّس سرّه فرمودند : فلسفه مطلوب لذاته است و ما فلسفه را براى خودش مىخوانيم نه براى رسيدن به امر ديگر . اين يك مطلب كلى است . اما اگر بحث را جزئىتر كرده و فلسفه را به فلسفه نظرى و عملى تقسيم كنيم مىتوانيم\r\n\r\n\r\n","description":"","footnote":"\r\n( 1 ) . بقره / 157 .\r\n","page_name":" 99 ","page_number":99},
  {"content":"\r\n\r\nبگوييم : انسان تمام آنچه را كه مىخواند و مىفهمد براى اين است كه به مرتبه عمل برسد . آموختن الفاظ و اندوختن مفاهيم همه براى اين است كه انسان به مرحلهء شهود برسد و تا وقتى كه انسان بدين مرحله نرسيده همچنان در علم فكرى است . طى كردن آن علم فكرى كه به علم شهودى منتهى نشود هيچ فايده‌اى ندارد . ما چه بخواهيم و چه نخواهيم محتاج مسائل عملى هستيم . اگر كسى بخواهد فلسفه نظرى و عرفان نظرى را بخواند اما در مرحلهء عمل قرار نگيرد نتيجه‌اش همان است كه در اشعار حضرت علامه حسن‌زاده آملى روحي فداه بدان اشاره شده است كه ايشان مىفرمايند : « 1 »\r\n علوم اصطلاحى نعمت اوست * ولى بىسوز عشقش نقمت اوست \r\nيعنى اگر علوم رسمى انسان را به سوز و گداز عشق نرساند ، نقمت و بلا هستند . لذا انباشتن الفاظ و عبارات سودى جز خسارت ندارد .\r\n ترا انبار الفاظ و عبارات * چه حاصل مىدهد غير خسارات\r\nچو نبود نور علم يقذف اللّه * چه انبارى ز الفاظ و چه از كاه \r\nاشاره است به روايت : العلم نور يقذفه اللّه في قلب من يشاء . اگر انسان علمى از اين نوع را كسب نكند ، مثل اين است كه انبارى از الفاظ جمع كرده و آن هم ارزشى بيش از انبار كاه ندارد .\r\n نه بلكه نزد مردان دل‌آگاه * به قدر و قيمت افزونى است با كاه \r\nبلكه در نزد افراد دل‌آگاه ارزش انبار كاه بيشتر از انبار الفاظ و عبارات است .\r\nچرا كه آن را مىخرند و استفاده مىكنند اما اينرا كسى نمىخرد و نيازى بدان ندارد .\r\n يكى را گفته‌اند در علم منحط * گرفتار به اقوى بود و احوط\r\nچو عارى بود از حليت تقوى * همى بر دين حق مىداد فتوا \r\n\r\n\r\n","description":"","footnote":"\r\n( 1 ) . ديوان علامه حسن‌زادهء آملى روحي فداه ، باب يازدهم ، دفتر دل ، ص 331 .\r\n","page_name":" 100 ","page_number":100},
  {"content":"\r\n\r\n نه اهل دين و نه مرد عمل بود * اسير نفسش آن ديو دغل بود\r\nكلام حضرت پروردگار است * مثله كمثل الحمار است \r\nچه بسا ممكن است كسى ساليانى در حوزه تحصيل كرده باشد و به مقامات عالى اجتهاد رسيده و اهل فتوا دادن هم باشد اما در عين حال عمل شايسته‌اى نداشته و اسير نفس خبيثش باشد . جناب آقا سيد مهدى قاضى رحمة اللّه عليه مىفرمودند : روزى با پدر بزرگوارمان آقا سيد على قاضى رحمة اللّه عليه در يكى از كوچه‌هاى نجف اشرف مىگذشتيم . از دور ديديم كه سير كرده به علم فكرى در حال نزديك شدن و گذر كردن از كنار ما هستند . همين كه پدرم از دور او را ديد ، رويش را به طرف ديوار كوچه نمود و مشغول بستن و محكم كردن شال كمرشان شدند ، تا اينكه آن آقا آمد و رد شد و رفت . سپس پدرمان روى به من كردند و فرمودند : پسر جان ! آيا مىشود انسان يك عمر در حوزه درس بخواند ، اما باز هم الاغ باشد . معلوم مىشود چشم آقا سيد على قاضى ، صور ملكات آن فرد را مشاهده مىكرده است .\r\nخداى ناكرده قصد جسارت به كسى را نداريم . الحمد للّه حوزه‌هاى علميه اكنون متنور به نور آقايان بزرگوار و سروران عزيزمان هستند . اما چه مىشود كرد ؟ به‌هرحال بزرگان ما هم دردهايى داشتند . آنها دلسوز مايند و دلشان نمىخواهد ما به صور و اشكال حيوانات ، خودمان را محشور كنيم . خلاصه اينكه مبادا ساليانى فلسفه بخوانيم اما خداى ناكرده به طراوت جان و حقيقت سرّمان افزوده نشود . چه بسا افرادى كه ساليانى درس مىخوانند و الفاظ و عباراتى ياد مىگيرند و چيزهايى برايشان ملكه مىشود و حرفهايى را به اسم دين ياد مىگيرند ، اما وقتى دست يك انسان كتل طى كرده كه به اسرار وجوديشان آشنايى دارد مىرسند ، آن انسان كار كشته بايد ساليانى زحمت بكشد و جان به لب بياورد تا بتواند آنچه را كه شخص خوانده از او بگيرد و او را تخليه كند و بعد بتواند او\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nرا به معارف حقّه الهيه تحليه نمايد .\r\nدر حديث آمده اسماء اللّه اخلاق الهى هستند و ما بايد به اين اسماء اللّه تخلّق پيدا كنيم ، يعنى خودمان اسم اللّه بشويم ، كه اگر كسى خانه و اهل و عيال و فرزندان و محيط و كسب و كار و رفتار ما را ديد ، بگويد : اين شخص جواد است ، اين شخص رحيم است ، رحمان است ، عالم است ، قادر است ، معطى است كه ؛ فمن تخلق باخلاق اللّه فقد دخل الجنة ، و به تعبيرى اين روايت شرح آن حديث است كه فرموده‌اند : ان للّه تسعة و تسعين اسما من احصها فقد دخل الجّنة . يعنى مهم اين است كه ما تخّلق به اسماء اللّه پيدا كنيم ، نه اينكه صرفا يك تحقيقى در اسماء اللّه داشته باشيم . اينجاست كه ترس انسان را فرامىگيرد و به اين فكر مىافتد كه كجا و چطور زانو بزند و چگونه حقيقت فلسفه را بيابد ؟ چطور خود را به آن عارف كامل برساند ؟ ! كسى كه نه فقط مىفهمد كه با بسم الله الرحمن الرحيم مىتوان روى آب راه رفت ، بلكه به جايى رسيده كه خود با بسم الله الرحمن الرحيم روى آب راه مىرود . عارفى كه دست تصرف در نظام هستى را دارد ، اما به جهت ادب مع اللّه ، بدون اذن الهى از آن استفاده نمىكند .\r\nعارفى كه نه تنها كامل است بلكه مكمّل نيز هست ، يعنى مىتواند ديگران را نيز به كمال برساند .\r\nعزيز من ! بايد ببينيم به وقتش اوصاف الهى در ما پياده شده است يا نه ؟ ! حضرت آقا بارها مىفرمودند : اكنون كه در كلاس نشسته‌ايم هم من خوبم ، هم شما از من خوبتر . اما به وقتش ببينيم چه كاره‌ايم ؟ به وقتش ببينيم آيا مكر و حيله داريم يا نه ؟ آيا نقشه‌كشى مىكنيم يا نه ؟ به تعبير حضرت استاد ما فقط بايد حواسمان جمع باشد تا در چاله‌اى كه ديگران پشت سرمان مىكنند نيفتيم ، ولى حق نداريم كه خودمان براى ديگران چاله بكنيم ، ما بايد به كار خودمان سرگرم\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nباشيم و سر را خم كنيم و گرفتاريها و بيچارگيهاى خودمان را ببينيم كه اصل همين است .\r\n\r\nمتن\r\nو خامسا : ان كون موضوعها اعمّ الاشياء يوجب ان لا يكون معلولا لشيء خارج منه ، اذ لا خارج هناك ، فلا علّة له ، فالبراهين المستعملة فيها ليست ببراهين لمّية و امّا برهان الإنّ فقد تحقق في كتاب البرهان من المنطق ان السلوك من المعلول إلى العلّة لا يفيد يقينا ، فلا يبقي للبحث الفلسفي الّا البرهان الإنّ الذي يعتمد فيه على الملازمات العامّة ، فيسلك فيه من احد المتلازمين العامين إلى الآخر .\r\n\r\nترجمه\r\n\r\n[ آثار اعم اشيا بودن موضوع فلسفه 
  ]\r\nپنجم اينكه : اعم اشيا بودن موضوع فلسفه موجب مىشود كه موضوع فلسفه معلول چيزى كه خارج از آن است ، قرار نگيرد . چراكه اساسا خارج از وجود چيزى نيست . در نتيجه علتى براى موضوع فلسفه وجود ندارد . پس براهينى كه در فلسفه به كار مىروند براهين لمّى نيستند . و اما برهان انى ، در كتاب برهان منطق به اثبات رسيده كه سلوك از معلول به علت افادهء يقين نمىدهد . پس براى بحث فلسفى هيچ چيزى باقى نمىماند مگر برهان انى كه در آن بر ملازمات عامّه اعتماد مىشود ، و آن برهانى است كه در آن از يكى از متلازمين به متلازم ديگر سلوك مىشود .\r\n\r\n[ نكات تشريحى 
  ]\r\n\r\nبرهان لمّ و برهان انّ\r\nمىتوان گفت جناب علامه طباطبايى چهار نتيجه فوق را مقدمه براى القاى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنتيجه پنجم قرار داده‌اند كه اين نتيجهء پنجم نظريهء مخصوص جناب علامه قدّس سرّه است . قبل از بيان آن ابتدا مقدمه‌اى را در تعريف و توضيح برهان لمّ و برهان انّ تقديمتان مىكنيم .\r\nدر كتب منطقى فرموده‌اند : برهان لمّ برهانى است كه در آن از علّت به معلول مىرسيم ، مثل اينكه مىگوييم :\r\nحرارت اين آهن بالا رفته است .\r\nو هر آهنى كه حرارتش بالا رود منبسط مىشود .\r\nپس اين آهن منبسط شده است .\r\nدر اين قضيه از ارتفاع حرارت آهن كه علت است پى به انبساط آهن كه معلول است ، مىبريم .\r\nاما برهان ان برهانى است كه در آن از معلول پى به علّت مىبريم . مثل اينكه مىگوييم :\r\nاين آهن منبسط شده است .\r\nو هر آهنى كه منبسط شود حرارتش بالا رفته است .\r\nپس حرارت اين آهن بالا رفته است .\r\nدر اين قضيه از انبساط آهن كه معلول است ، پى به ارتفاع حرارت آهن كه علت است ، مىبريم .\r\nحضرت استاد در كتاب شريف هزار و يك نكته ، نكتهء 644 مىفرمايند :\r\nبرهان لمّ دلالت بر لمّيت و علّيت حكم در ذهن و خارج هر دو مىكند كه از علت به معلول پى بردن است و برهان ان فقط دلالت بر انيت و تحقق حكم در ذهن مىكند . مثلا در مثال معروف زيد متعفن الاخلاط است و هر متعفن الاخلاط محموم است ، پس زيد محموم است . تعفن اخلاط مطلقا و واقعا چه\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nدر خارج و چه در ذهن علت تب است . ولى در مثال زيد محموم است و هر محموم متعفن الاخلاط است پس زيد متعفن الاخلاط است ، تب معلول تعفن اخلاط است و حد وسط فقط مفيد اثبات حكم مذكور است ، پس لمّ اشرف و احكم و اوثق از انّ است . يعنى اينكه در برهان لم ، حد وسط علت است براى ثبوت اكبر براى اصغر ، هم در مقام ذهن و هم در مقام خارج ، اما در برهان ان ، حد وسط علت است براى اصغر فقط در مقام ذهن نه در مقام خارج . اين مثالى كه حضرت استاد زدند همان مثالى است كه جناب مرحوم حاجى سبزوارى در منطق منظومه به آن در برهان لمّ و انّ ، شاهد آورده‌اند .\r\nزيد متعفن الاخلاط است . و هر متعفن الاخلاط محموم است . پس زيد محموم است .\r\n4 خلط در بدن انسان موجود است كه از آنها تعبير به اخلاط اربعه مىكنند و آن عبارت است از ؛ صفرا ، سودا ، بلغم ، خون . حال اگر هركدام از اين 4 خلط تعفن پيدا كند و چركين شود ، انسان تب مىكند . پس اگر از تعفن اخلاط پى به تب داشتن زيد برديم ، در حقيقت از علت پى به معلول برده‌ايم ، كه اين همان برهان لمّ است . در برهان لم حد وسط علت واقعى ثبوت اكبر براى اصغر است هم در مقام خارج و هم در مقام ذهن لذا در منطق مظفر فرموده‌اند : در برهان لم حد وسط واسطه در اثبات و ثبوت است ، كه مراد از اثبات ، مقام ذهن و مراد از ثبوت ، مقام خارج است .\r\n( )\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاما اگر از تب داشتن پى به تعفن اخلاط ببريم ، در حقيقت از معلول پى به علت برده‌ايم كه اين همان برهان ان است . مثل اينكه مىفرمايند :\r\n( ) در اين مثال حد وسط علت ثبوت اكبر براى اصغر است فقط در مقام ذهن نه در مقام خارج . يعنى ما مىتوانيم در مقام ذهن ، تب داشتن را علت تعفن اخلاط زيد بدانيم ، اما در مقام خارج نمىتوانيم ، زيرا در مقام خارج هميشه علت ، مقدم و سابق بر معلول است . بر خلاف تب كه مسبوق بر تعفن اخلاط است و لذا تب داشتن نمىتواند علت براى تعفن اخلاط قرار بگيرد . پس فهميديم كه در برهان انّ از معلول پى به علت مىبريم .\r\nنكتهء ديگر اينكه اين مطالبى كه اكنون راجع به برهان انّ گفته شد ، مربوط به يك قسم از دو قسم برهان انّ است و برهان انّ ، قسم ديگرى نيز دارد . قسم اول برهان ان ، منتج يقين نيست ، زيرا معلول هرگز نمىتواند ما را به علّت خاص راهنمايى كند ، بر خلاف علت كه قادر است انسان را به معلول خاص برساند ، زيرا علت محيط بر معلول است . به تعبير ديگر علت در مرتبه معلول وجود دارد و لذا از علت به راحتى مىتوان پى به معلول برد . اما از آنجا كه معلول در مرتبه علت نيست ، پس هرگز ما را به علت خاص نمىرساند . به تعبير قرآن كريم :  هُوَ مَعَكُمْ أَيْنَ ما كُنْتُمْ  « 1 » اين معيت ، معيّت قيوميه است . يعنى قوام و قيام معلول در اين معيت علت است . به تعبير ديگر طبق مبناى توحيد صمدى قرآنى ، معلول\r\n\r\n\r\n","description":"","footnote":"\r\n( 1 ) . حديد / 5 .\r\n","page_name":" 106 ","page_number":106},
  {"content":"\r\n\r\nعلت تنزل يافته است . اگر چنين است پس اگر كسى به علت دست يافت در مرتبه علت ، معلول را هم خواهد يافت . اما نمىتوان گفت « هم معه » ، زيرا قوام علت به معيّت معلول نيست ، يعنى به صرف دست‌يابى به معلول نمىتوان به تمام حقيقت علت رسيد ، زيرا علت به تمام حقيقت خود در مرتبه معلول نيست ، بلكه علت به مقدار سعهء وجودى معلول كه قابل است در مرتبه معلول مىباشد و لذا در قسم اول برهان ان ، وقتى معلول را يافتيد ، در حقيقت به مقدار سعهء وجودى معلول از علت باخبريد نه بيشتر .\r\nفهميديم كه معلول نمىتواند ما را به تمام حقيقت علت برساند . اگرچه معلول ما را به يك علت راهنمايى مىكند ، اما اين علت مبهم و نامشخص خواهد بود . پس اگر از اثر پى به مؤثر برديم ، دليل بر آن نيست كه توانسته‌ايم تمام حقيقت مؤثر را شناخته باشيم . اثر به مقدار سعهء وجوديش ما را به موثر مىرساند ، از آن به بعد براى شناخت تمام حقيقت مؤثر بايد زحمت جداگانه‌اى كشيد . لذا اين بخش از برهان ان چون منتج يقين نيست كارآيى چندانى در فلسفه ندارد .\r\nقسم دوم برهان ان ، اين است كه حد وسط با محمول كه اكبر است ، متلازم بوده و هر دو معلول براى يك علت مىباشند . چنين برهانى ديگر براى اثبات محمول براى موضوع به كار نمىرود بلكه در آن مىخواهيم از احد المتلازمين اعنى معلول اول پى به متلازم ديگر اعنى معلول دوم ببريم و اين در صورتى است كه ما دو حقيقت داشته باشيم و اين دو حقيقت معلول علت سومى باشند .\r\nمثال آن اين است : « هر انسانى خندان است . و هر خندانى نويسنده است . پس هر نويسنده‌اى انسان است » . در اين مثال خندان و نويسنده ، متلازمين و معلول علت واحده‌اى به نام انسان هستند . اين نوع تلازم از نوع ملازمات خاصه است ، يعنى ايندو با هم تلازم دارند به جهت مخصوصى كه آن جهت معلول بودن ايندو براى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعلت واحده است . اما آنچه را كه جناب علامه در اينجا نظر دارند ، برهان انى است كه در آن از احد المتلازمين پى به متلازم ديگر ببريم و آن نيز از نوع ملازمات عامه مىباشد نه ملازمات خاصه . يعنى يكى ملازم ديگرى است به نحو عموميت نه فقط به نحو معلول بودن براى علت واحده .\r\nسؤالى كه در اينجا مطرح مىشود اين است كه چطور مىشود جناب علامه برهان لم را كه ظاهر بسيارى از احاديث و روايات است ، از فلسفه منتفى دانسته و قسم دوم برهان ان را جايگزين آن كرده و معتقد به اين شده‌اند كه تمام براهين فلسفى ، برهان ان و از نوع ملازمات عامه است . يعنى در عين حالى كه بسيارى از روايات دلالت بر برهان لمّ مىكند ، ايشان اين برهان را نمىپذيرند . رواياتى همچون سؤال آن مرد كه از پيغمبر اكرم صلّى اللّه عليه و آله و سلّم پرسيد : بماذا عرفت ربّك ؟ ! يعنى شما به چه چيز خدا را شناختيد ؟ ! و حضرت در جواب فرمودند : باللّه عرفت الاشياء . كه گويا سائل انتظار شنيدن يك برهان انّى از پيغمبر داشت . ولى پيغمبر يك برهان لمّى تشكيل داده و فرمودند : من با خدا كه علت همه موجودات است ، موجودات را شناختم . با وجود چنين روايتى چطور مىشود نظر جناب علامه را صحيح دانست ؟ ! به علاوه اينكه اصل و اساس همان برهان صديقينى كه ايشان در اينجا و در تعليقاتشان بر اسفار اقامه نمودند ، برهان لم مىباشد . زيرا در برهان صديقين از علت كه حق سبحانه و تعالى است ، به اسماء و صفات او و موجودات نظام هستى سفر مىكنيم . از طرفى هم ممكن نيست اين امور از چشمان شخصى مثل علامه طباطبايى قدّس سرّه پنهان شده باشد . به تعبير حضرت استاد اگر ما چهار تا حرف هم بلد هستيم ، ايشان به ما ياد دادند . پس چه شده كه هم در اينجا و هم در تعليقاتشان بر اسفار پافشارى دارند كه تمام براهين فلسفى برهان انّى هستند ، آن هم برهان انّى كه از احد المتلازمين پى به متلازم ديگر\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nمىبريم ، برهانى كه از نوع ملازمات عامه است .\r\nبيان آن اين است كه طبق اصل رصين برهان صديقين ، اصل واقعيت اشياء كه همان وجود حق سبحانه و تعالى است عين ثبوت است و نياز به اثبات ندارد و ما از خود واجب تعالى كه وجودش براى ما بديهى و ضرورى است به سوى اسماء و صفات و افعال او مىرويم كه ذات او علّت اسماء و صفات او و اسماء و صفات او نيز علت افعال اوست . در اين صورت ذات حق متعال طريق مىشود براى رسيدن به اسماء و صفات و افعال او . اما در عين حال اين ذات و صفات عين همند و ما در صدد درست كردن عليت و معلوليت به آن معناى متعارف نيستيم ، كه علت جداى از معلول باشد ، بلكه در اينجا ذات كه همان طريق است عين اسماء و صفات خود كه همان مقصود است مىباشد . به تعبير جناب آخوند در جلد 6 اسفار صفحهء 13 : فيكون الطريق إلى المقصود هو عين المقصود و هو سبيل الصديقين ، پس لازمه حق متعال ، اسماء و صفات و افعال اوست و لازمه اسماء و صفات و افعال او ، ذات اوست يعنى بدون اسماء و صفات و افعال نمىشود و اسماء و صفات و افعال نيز بىذات نمىشوند . و اين همان تلازم از سنخ تلازمات عامه است .\r\nبعضى از آقايان بر اين فرمايش حضرت علامه اشكال نموده‌اند كه درست است بعضى از براهين فلسفى انى هستند ، اما اينكه تمام براهين فلسفى انّى هستند و ما اصلا برهان لمّى نداشته باشيم ، صحيح نيست زيرا ما در فلسفه مباحثى چون علت و معلول داريم كه ما گاهى از علت پى به معلول برده و گاهى از معلول پى به علت مىبريم . اما قبلا بزرگان ديگرى به اين اشكال جواب داده‌اند و لذا چنين اشكالى بر حضرت علامه قابل اعتنا نيست . اگر ما بخواهيم در فلسفه فقط به علم فكرى اكتفا كنيم چه بسا ممكن است از اين اشكال و ابهامها پيش بيايد ، اما اگر\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nخواستيم در فلسفه از علم فكرى گذر كنيم و به علم شهودى راه يابيم ، اولين حقيقتى كه در علم شهودى مشاهده مىكنيم ، متن وجود است . آنجاست كه عظمت معناى باللّه عرفت الاشياء را مىيابيم و مىفهميم كه اين حديث شريف بدان معنى نيست كه ما از علت پى به معلول برده‌ايم ، زيرا ما در فلسفه اصلا علت و معلول جدا نداريم . اما حالا كه موضوع فلسفه را حقيقت وجود يافته‌ايم ، پس اين فرمايش جناب علامه كاملا صحيح است . به تعبير حضرت استاد حسن‌زاده آملى روحي فداه در تعليقات خود بر كشف المراد ، اين علت و معلولى كه در اذهان متعارف است ، اصلا در فلسفه مطرح نيست و حاشا و كلّا بر حكماى شامخ و عرفاى الهى كه به چنين علت و معلول جدايى معتقد باشند . و لذا به نظر بنده اين فرمايش جناب علامه قدّس سرّه در نهايه بسيار بلند و شريف است و دال بر توحيد صمدى قرآنى مىباشد كه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  « 1 » است .\r\nآقايان نوشته‌اند كه وقتى جناب علامه قدّس سرّه در تدريس اسفار به اين مطلب رسيدند شاگردان اشكالات زيادى بر استاد وارد كردند و استاد نيز به ظاهر اشكالشان را پذيرفت ، اما اين پذيرش در جايى ثبت نشده است ، بلكه در همان جلسات و بطور شفاهى بوده است . معلوم مىشود اين هم يكى از موارد كتمان جناب علامه بوده كه سكوت كرده و مطالب را به زبان نياورده‌اند .\r\nاما حق مطلب اين است كه اين عبارت شريف حضرت علامه در نهايه و عبارت ايشان در تعليقات بر جلد 6 اسفار صفحهء 13 ، دال بر حقيقت توحيد صمدى قرآنى است . ما در اينجا مىخواهيم بگوييم در عرفان و فلسفه حقيقى ، نه تنها نمىخواهيم از معلول به علت برسيم ، بلكه قصد نداريم از علت به معلول هم\r\n\r\n\r\n","description":"","footnote":"\r\n( 1 ) . حديد / 4 .\r\n","page_name":" 110 ","page_number":110},
  {"content":"\r\n\r\nراه يابيم . به دليل اينكه ما اصلا معتقد به علت و معلول جدا نيستيم .  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ .  و اين فرمايش امام سجاد عليه السّلام كه فرمودند : بك عرفتك و انت دللتني عليك ، دلالتى بر برهان لمّ ندارد . بلكه در متن « بك » عرفان به اشياء موجود است ، نه اينكه اشياء جداى از او باشند و او مقدمه‌اى شود براى رسيدن به اشياء كه اين كلام مربوط به نظر بدوى است .\r\n\r\nتأملى در مبحث علت و معلول فلسفه\r\nعرض كرديم كه جناب علامه با عبارتى كه در اينجا آورده‌اند مىخواهند ما را متفطّن و هوشيار كنند كه مبادا در فلسفه به دنبال علت و معلول متعارف برويد . اگر كسى در فلسفه بين وجود حق سبحانه و بين موجودات نظام هستى تباين عزلى قائل شد ، يعنى مانند منطقى وجود حق را غير از وجود خلق و وجود خلق را غير از وجود حق دانست ، اينجاست كه مىتواند بر جناب علامه اشكال كند و بگويد بر خلاف فرمايش شما ، ما در فلسفه برهان لم داريم و اصلا ما در همه جا از علت پى به معلول مىبريم . چنين كسى براى زمين و آسمان و موجودات در آن ، وجود جدا و مستقل قائل است و توحيد در اصول اعتقادات را به وحدت عددى قبول دارد . او مىگويد : اگر ما وجود حق و خلق را يكى بدانيم لازم مىآيد كه خدا ، زمين و آسمان بشود و اين شرك است . چنين شخصى پا در جاى پاى منطقى گذاشته و هرگز از مفاهيم به حقايق نرسيده است . زيرا قبلا به عرض رسانديم كه منطقى فقط در ماهيات و مفاهيم اشياء سير مىكند ، بر خلاف فيلسوف كه در متن وجود قدم گرفته و حقايق اشياء را بررسى مىكند .\r\nحقيقت اين است كه در حكمت متعاليه ، توحيد عددى باطل بوده و توحيد صمدى ، توحيد الهى و قرآنى است و اين برهان علت و معلولى را هم كه اين\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nآقايان مىفرمايند ، در مورد حق و خلق جارى نمىشود .\r\nشايسته است در اينجا عبارتى را از حضرت استاد علامه حسن‌زاده آملى روحي فداه در تعليقاتشان بر كشف المراد برايتان نقل كنيم . ايشان مىفرمايند :\r\nالامر الأهم في المقام هو ان يعلم أن العلّة و المعلول بمعنا هما المتعارف في الأذهان لا يجري على الاوّل تعالى و آياته التي هي مظاهر أسمائه التي هي شئون ذاته الصمدية التي لا جوف لها ، و أن التمايز بين الحق سبحانه و بين الخلق ليس تمايزا تقابليا ، بل التمايز هو تميز المحيط عن المحاط بالتعين الاحاطي و الشمول الاطلاقي الذي هو الوحدة بمعناها الحقيقي ، بل اطلاق الوحدة من باب التفخيم و هذا الاطلاق الحقيقي الاحاطي حائز للجميع و لا يشذ عن حيطته شيء فهو الكمال الحقيقي و هو سبحانه محيط بكلّ شيء لانه الحي القيوم أي القائم لذاته و المقيم لغيره لا انه محيط على كلّ شيء فقط . فيجب تلطيف السرّ في معني الصدور و التميز بين الحق و الخلق و كون العلّة و المعلول على النحو المعهود المتعارف في الأذهان السافلة ليس على ما ينبغي بعز جلاله و عظموته سبحانه و تعالى . و بالجملة ، يجب الوصول إلى نيل التوحيد القرآني حتى يعلم أن البينونة بين العلّة و معلولها في المقام ليست عزليّة بل وصفّية بمعني سلب السلوب و الحدود و النواقص عنه تعالى حتى يعلم أن اطلاق العلّة و المعلول في المقام على ضرب من التوسع في التعبير أرفع و أشمخ من المعنى المعهود . « 1 »\r\nتوضيح آن اينكه : مهمترين امرى كه در اينجا بايد دانسته شود اين است كه علت و معلول به آن معناى متعارفى كه در اذهان سافله و خاكى مطرح است بر حق متعال و آيات او كه مظاهر اسماى اويند ، جارى نمىشود . چراكه بسيارى از متكلمين توحيد را به توحيد عددى تفسير نموده‌اند و حتى با لحنى خاص ، حرفهايشان را به كودكان نيز القاء نموده‌اند . مثل اينكه در اول قصه‌هاى خود براى كودكان مىگويند : « يكى بود يكى نبود غير از خداى مهربون هيچكس نبود » تصور ايشان اين است كه زمانى بود كه در آن هيچ‌چيز جز خدا نبود ، سپس خدا گفت :\r\n\r\n\r\n","description":"","footnote":"\r\n( 1 ) . كشف المراد .\r\n","page_name":" 112 ","page_number":112},
  {"content":"\r\n\r\nحالا چرا ما بيكار بمانيم . وقتى كه مىتوانيم موجوداتى را بسازيم پس چرا نسازيم ؟ و بعد شروع به ساختن عالم كرد . چنين افرادى كه براى عالم مبدأ زمانى اعتبارى قائلند ، علت پيدايش عالم را همانند علت پيدايش يك ساختمان مىدانند و همانطور كه يك بنّا روزى تصميم به بنا كردن خانه‌اى مىگيرد ، خدايى هم بوده كه روزى تصميم به ساختن عالمى گرفته است . و حال اينكه با براهين قطعى تمام اين اعتقادات سست است و بايد حقيقت توحيد را به مراحل ارفع و اشمخ از اين مرحله دانست .\r\nعلّت و معلول به معناى متعارف در جايى مطرح است كه بين سازنده و ساخته شده ، جدايى و تمايز عزلى بوده باشد ، يعنى سازنده و ساخته شده در حقيقت دو وجود جدا داشته باشند و حال اينكه حق متعال صمد محض است و موجودات عالم شئون ذات صمدى اويند و ذات صمد نيز هيچ جاى خالى نمىگذارد كه شئ دومى بيايد و آن‌جا را پر كند ، تا كسى بگويد : حال كه دوئيت پيش آمد و يكى به حكم سازندهء ديگرى قرار گرفت ، پس مبحث علت و معلول به آن معناى متعارف نيز در اينجا مطرح مىشود . نه خير بلكه يك وجود مطلق غيرمتناهى است با تجليات و شئونات خود . تمايز بين حق سبحانه تعالى و بين خلق او نيز تمايز تقابلى نيست تا بگوييم اين تقابل از كدام نوع است ؛ از تقابل تضاد است يا تضايف ؟ از تقابل تناقض است يا عدم و ملكه ؟ بلكه تمايز بين حق و خلق ، تميّز احاطه كننده بر احاطه شونده است بوسيله تعين احاطى و شمول اطلاقى كه همان وحدت به معناى حقيقى مىباشد . اين علت يك علت حقيقى است كه سعهء وجودى بيشترى نسبت به معلول دارد بطوريكه معلول از شئونات علت بشمار مىآيد . به تعبير ديگر يك وجود است كه داراى مراتب بلكه مظاهر گوناگون است . مثل اينكه انسان حقيقتى ذات مراتب است كه يك مرتبه‌اش بدن\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nو مرتبه ديگر نفس اوست ، نه اينكه انسان داراى دو شخصيت باشد ؛ يك شخصيت مربوط به بدن و يك شخصيت مربوط به نفس تا بگوييم وجود نفسانى علت وجود مادى است . هرگز اين گونه نيست ، بلكه يك وحدت حقيقى است كه تمام اين ظهورات را در خود دارد .\r\nدر ادامه مىفرمايند : اطلاق نمودن وحدت بر ذات حق متعال به جهت تعظيم است . اين اطلاق و احاطهء حقيقى همهء موجودات را دربر مىگيرد بطوريكه هيچ موجودى از حيطهء قدرت او خارج نيست ، پس او كمال حقيقى و محيط به هر چيزى است چراكه او زنده و قوام‌دهنده است ، يعنى هم خود قائم است و هم ديگران را قوام مىدهد نه اينكه فقط بر اشياء محيط باشد .\r\nپس براى فهميدن معناى صدور خلق از حق و تميز بين حق و خلق واجب است كه تلطيف سرّ نمود . مراد از تلطيف سرّ رعايت نمودن طهارت در تمامى مراتب آن است . چه اينكه خداوند نيز در قرآن كريم خود را به اين نام خوانده است ،  إِنَّ اللَّهَ كانَ لَطِيفاً خَبِيراً  « 1 » . او آنچنان لطيف شده است كه در متن هر چيزى فرو برويد او را مىبينيد ، يعنى اوست كه در متن تمامى اسماء و صفات و افعال تحقق دارد .\r\nحال اگر كسى به جناب علامه در اين مطلب اشكال كند ، سزاوار است به او بگوييم : شما اول سرّتان را تلطيف نماييد ، آنگاه خواهيد يافت كه يك وجود صمدى غيرمتناهى است با آيات و مظاهر خود كه به تعبير جناب ابن فنارى در مصباح الانس ، ظاهر و مظهر با هم اتحاد وجودى دارند . و شمايى كه مىگوييد :\r\nلازم مىآيد خدا زمين و آسمان بوده باشد ، توجه نكرده‌ايد كه زمين و آسمان\r\n\r\n\r\n","description":"","footnote":"\r\n( 1 ) . احزاب / 35 .\r\n","page_name":" 114 ","page_number":114},
  {"content":"\r\n\r\nحدّند و لذا نمىتوان غير متناهى را در حدّ محدود كرد . مراد ما از وحدت وجود ، عينيت وجود زمين و وجود آسمان با وجود حق متعال است نه عينيّت ماهيت زمين و آسمان با وجود حق متعال . و لذا امام صادق عليه السّلام مىفرمايند : لنا مع اللّه حالات هو نحن و نحن هو و هو هو و نحن نحن ؛ يعنى براى ما با حق متعال حالاتى پيش مىآيد كه مىبينيم او ما شده است و ما او ، در عين حال او اوست و ما مائيم . به تعبير حضرت استاد در رساله اعتقاديشان ؛ حق عين خلق است و خلق عين حق است ، منتهى حد را بردار و حق را بگذار . تمام كمالات از اوست و در مقابل هرچه نقص و ضعف است از ماست ، اينجاست كه درد انسان گل مىكند .\r\nوقتى انسان به اين مقام مىرسد يكپارچه درد و آه مىشود و ضجه و ناله مىكند و لذا تمام ادعيه براى اين است كه انسان به حقيقت توحيد راه پيدا كند و اينجاست كه درد حقيقى و ناله‌ها و ضجه‌هاى جناب امير المؤمنين حضرت وصى در نيمه شبها معنا پيدا مىكند . آنطور نيست كه نالهء حضرت آنگونه كه ديگران گفته‌اند ، فقط به جهت تعليم ما بوده باشد ، بلكه اين درد از سر شهود فقر ذاتى حضرت ايشان است در پيشگاه حق ، كه همهء ما سواى حق ، فقر ذاتى به آن غنى مطلق داشته و همه عين الربط به اويند . اگر اين نالهء حضرت در دل نخلستانها فقط براى تعليم ما بوده ، دليلى نداشت كه حضرت ، به تنهايى در آن تاريكيها گريه كنند ، بلكه بايد براى مردم كلاس مىگذاشتند كه چون شما گناه داريد بايد براى بخشش خود در پيشگاه الهى گريه كنيد . اما مىبينيم چنين نبوده ، بلكه سرچشمه اين خلوت نمودن و اشك و آه داشتن ، آن نياز ذاتى حضرت است به حق متعال كه ادراك آن ، چشمه‌هاى چشم انسان را خروشان مىكند . از طرفى مگر به مادرى كه فرزند از دست داده گريه تعليم مىدهند ؟ مگر غير از اين است كه حق متعال قرابت و انسى صدها هزار برابر بيشتر از قرابت مادر به فرزند ، نسبت به مظاهر و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nشئون خود دارد ؟\r\nبالاتر كه رفتيم مىبينيم لفظ گناه هم مراتب دارد . اگر مىگوييم : ائمه معصوم هستند ، مرادمان اين است كه ايشان از هرگونه گناه صغيره و كبيره بلكه از هر گونه خطا و اشتباه و سهو و نسيان به دورند . اما انسان به مقامى مىرسد كه در پيشگاه الهى با تمام طهارتى كه داشته ، وجود خود را گناه مىبيند ، چراكه حدّ در پيشگاه وجود غيرمتناهى ، ذنب است ( وجودك ذنب ) و در اين مطلب هيچ فرقى بين معصومين و غير معصومين نيست .\r\nفهم اين حقايق جز با تلطيف سرّ نمودن و يا به عبارتى مراقبت كردن براى حفظ طهارت انسانى در تمام مراتب آن ميسّر نيست . اين گونه نيست كه با چند كلاس درس متعارف خواندن و تقليد نمودن از عقائد پدر و مادر و اجداد گذشته بتوان به اسرار و حقايق توحيد صمدى قرآنى راه پيدا كرد . « 1 »\r\nحضرت استاد در ادامه مىفرمايند : علت و معلول بنابراين معناى متعارف در اذهان خاكى ، شايسته عزّ و جلال و عظموت حق سبحانه و تعالى نيست . و خلاصه اينكه رسيدن به حقيقت توحيد قرآنى واجب است براى اينكه دانسته شود جدايى بين علت و معلول يك جدايى عزلى نيست بلكه يك جدايى وصفى است به اين معنى كه بايد حدود و نواقص را از حق متعال سلب كنيم تا نهايتا دانسته شود علت و معلول به اين معنايى كه ما اكنون در صدد بيان آنيم ، رفيعتر و شامختر از آن معناى متعارف علت و معلول است .\r\nخلاصه اينكه اگر ما بخواهيم بحث علت و معلول در فلسفه را به همان\r\n\r\n\r\n","description":"","footnote":"\r\n( 1 ) . براى تحقيق بيشتر رجوع شود به مآثر آثار ( لطائف نورى ) ، ج 2 ، مؤثر 154 ، پيرامون اقسام و انحاء تمايز و مؤثر 155 ، پيرامون تمايز احاطى و محيطى حق و خلق و مؤثر 156 ، پيرامون تمايز اطلاقى ، حقيقى احاطى و تقييدى .\r\n","page_name":" 116 ","page_number":116},
  {"content":"\r\n\r\nمعناى متعارف در اذهان سافله بگيريم ، اشكال بر جناب علامه طباطبايى قدّس سرّه وارد است كه چرا شما مىفرمائيد ما در فلسفه برهان لمى نداريم ، نه خير اين حرف صحيح نيست و برهان صديقين به عنوان يك برهان لمّى ، دليل خوبى است بر نقض ادعاى شما . اما اگر قرار شد تمايز بين حق و خلق را يك تمايز وصفى بدانيم نه تمايز عزلى آنگونه كه در اذهان متعارف است ، آن‌وقت ديگر اشكال بر جناب علامه وارد نيست و حق با ايشان است ، كه تمام براهين فلسفى برهان انّى هستند ، آن هم برهانى كه از احد المتلازمين عامين پى به متلازم ديگر مىبريم و به خصوص اين كلام با مبناى وحدت وجود به عنوان حقيقت واحدهء ذو مراتب به تشكيك مراتب بهتر توجيه مىشود .\r\nو به نظر بنده اين عبارت جناب علامه طباطبايى خيلى پرقيمت و پرارزش است و در حدّ القاء يك كد مىباشد و فهم آن چشيدن مىخواهد .\r\n\r\nنقل خاطره‌اى از جناب علامه طباطبايى قدّس سرّه\r\nجناب علامه طباطبايى خيلى كتوم بودند و لذا حتى بسيار از شاگردان هم از عظمت وجودى ايشان بىخبر بودند ، تا جائى كه يكى از شاگردان جناب علامه مىگويد : ما روزى به ايشان عرض كرديم : آيا شما تمثل بىمثال هم داريد ؟ و اين در حالى است كه حضرت استاد حسن‌زاده آملى از شاگردان علامهء طباطبايى قدّس سرّه در رسالهء انسان در عرف عرفان واقعه‌اى را از سال 1347 نقل مىكنند بدين بيان كه : وقتى استاد علامه آقا سيد محمد حسين طباطبايى رضوان اللّه عليه از من پرسيدند كه آيا تمثل بىصورت يعنى كشف بىمثال هم به شما دست مىدهد و روى مىآورد ؟ عرض كردم آنچه را كه مشاهده مىكنم همه با مثالند و گاهى عظمت نظام هستى آنچنان مرا مىگيرد و مضطربم مىنمايد كه اگر\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nخودم را از آن حال انصراف ندهم ، جان از بدنم مفارقت مىكند . آن جناب فرمود : همين معنى كشف بلاصورت و مثال است و از اين كه خودت را انصراف مىدهى ، كارى خوب و محبوب و مطلوب است تا كم‌كم به عالم ماوراى ماده و ما فوق آن انس بگيرى . « 1 »\r\nتوجه مىفرماييد زمانى كه شاگردان جناب علامه از تمثل بىمثال داشتن استادشان بىخبر بودند و ابراز جهل مىنمودند ديگر شاگرد ايشان يعنى استاد حسن‌زاده آملى خود صاحب تمثل بىمثال بوده است و معلوم است كه استاد به طريق اولى از اين برخوردار بوده‌اند . جناب علامه طباطبايى كسى بودند كه مرحوم آشيخ محمد تقى آملى مىفرمايند : وقتى ما به خدمت آقا سيّد على قاضى رفتيم ، ديديم قبل از ما آقا سيّد محمد حسين طباطبايى و اخوى بزرگوارشان آقا سيّد محمد حسن طباطبايى آنجا بودند و همان‌وقت براى خود حالاتى داشتند .\r\nو اين عبارت ايشان مبنى بر برهان انّى بودن براهين فلسفى ، خود يكى از بارزترين ادلهء رسيدن ايشان به حقيقت توحيد صمدى قرآنى است .\r\nپس لازم است براى ما كه مىخواهيم تدريس نهايه بنمائيم در وهلهء اوّل ، صاحب نهايه را حتى المقدور در وادى توحيد صمدى قرآنى بشناسيم و بدانيم كه يك همچون انسان قرآنى و موحّد صمدى دست به قلم نمىكند كه حرفهاى ابتدايى مشاء را به ظواهرش بنويسد و عرضه كند و حالى كه او مىخواهد در اين كتاب حقيقت فلسفه را به نهايت برساند و بيان كند لذا فضاى مؤلف آن با حالات شهودى و مقامات عرشى كشفى و فضاى كتاب اقتضاء مىكند كه از اين اشكالات قيل و قالى درآئيم و با اين كتاب و منظومه و اسفار و ديگر كتب عرشى موحد قرآنى شويم . ان شاء اللّه .\r\n\r\n\r\n","description":"","footnote":"\r\n( 1 ) . انسان در عرف عرفان ، واقعه 7 ، ص 26 و 27 .\r\n","page_name":" 118 ","page_number":118},
  {"content":"\r\n\r\nالمرحلة الأولى في أحكام الوجود الكلية و فيها خمسة فصول\r\n\r\n[ مرحله اول در احكام وجود كليه است و در آن پنج فصل مىباشد 
  ]\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nمتن\r\nالفصل الاول في انّ الوجود مشترك معنوي\r\n1 ) الوجود بمفهومه مشترك معنوي يحمل على ما يحمل عليه بمعني واحد و هو ظاهر بالرجوع إلى الذهن حينما نحمله على اشياء او ننفيه عن اشياء ، كقولنا « الانسان موجود » و « النبات موجود » و « الشمس موجودة » و « اجتماع النقيضين ليس بموجود » ، « اجتماع الضدّين ليس بموجود » . و قد أجاد صدر المتألهين قدّس سرّه حيث قال : « إنّ كون مفهوم الوجود مشتركا بين الماهيات فهو قريب من الاوليات » .\r\n2 ) فمن سخيف القول ما قال بعضهم : « انّ الوجود مشترك لفظي ، و هو في كلّ ماهية يحمل عليها بمعنى تلك الماهيّة » .\r\n3 ) و يردّه لزوم سقوط الفائدة في الهليّات البسيطة مطلقا ، كقولنا : « الواجب موجود » و « الممكن موجود » و « الجوهر موجود » و « العرض موجود » . على انّ من الجائز ان يتردّد بين وجود الشيء و عدمه مع العلم بماهيّته و معناه ، كقولنا : « هل الاتّفاق موجود أولا ؟ » . و كذا التردّد في ماهيّة الشيء مع الجزم بوجوده ، كقولنا : « هل النفس الانسانية الموجودة جوهر او عرض ؟ » و التردّد في احد شيئين مع الجزم بالآخر يقضي بمغايرتهما .\r\n4 ) و نظيره في السخافة ما نسب إلى بعضهم : « أنّ مفهوم الوجود مشترك لفظي بين الواجب و الممكن » .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n5 ) و ردّ بأنّا امّا ان نقصد بالوجود الذي نحمله على الواجب معنى أولا ، و الثاني يوجب التعطيل ، و على الاوّل إما ان نعني به معنى الذي نعنيه اذا حملناه على الممكنات ، و امّا ان نعني به نقيضه ؛ و على الثاني يلزم نفى الوجود عنه عند اثبات الوجود له ، تعالى عن ذلك ، و على الاوّل يثبت المطلوب و هو كون مفهوم الوجود مشتركا معنويا .\r\n6 ) و الحق - كما ذكره بعض المحقّقين - انّ القول بالاشتراك اللفظي من الخلط بين المفهوم و المصداق ، فحكم المغايرة انّما هو للمصداق دون المفهوم .\r\n\r\nترجمه\r\n\r\n[ فصل اول : مشترك معنوى بودن وجود 
  ]\r\n1 ) وجود از نظر مفهوم ، مشترك معنوى مىباشد ، بدين بيان كه وجود در همهء مواردى كه به اشياء گوناگون حمل مىشود ، يك معنى دارد و اين مطلب با رجوع كردن به ذهن ، هنگامى كه وجود را بر اشياء حمل و يا از آن نفى مىكنيم ، آشكار مىشود . مانند اينكه مىگوييم : « انسان موجود است » و « گياه موجود است » و « اجتماع نقيضين موجود نيست » و « اجتماع ضدين موجود نيست » . جناب صدر المتألهين قدّس سرّه نيكو افاده نمود آنجا كه فرموده است : « بدرستيكه مشترك بودن مفهوم وجود بين ماهيات ، نزديك به اوّليات است » .\r\n2 ) گفتارى بىاساس است آنچه را كه بعضى از متكلمين گفته‌اند مبنى بر اينكه : « وجود مشترك لفظى است و آن در هر ماهيتى به معناى همان ماهيتى است كه حمل مىشود » .\r\n3 ) اما لزوم ساقط شدن فائده در مطلق قضاياى هليّه بسيطه ، اين قول را رد مىكند ، قضايايى مثل « واجب موجود است » و « ممكن موجود است » و « جوهر موجود است » و « عرض موجود است » . علاوه بر اينكه ممكن است انسان بين\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nوجود شىء و عدم آن شك كند در عين حالى كه علم به ماهيت و معناى آن دارد ، مثل اينكه مىگوييم : « آيا اتفاق موجود است يا نه ؟ » و همچنين ممكن است انسانى در ماهيت شيئى مردد باشد اما در عين حال يقين بوجود آن داشته باشد ، مثل اينكه مىگوييم : « آيا نفس انسانى موجود ، جوهر است يا عرض ؟ » و شك كردن در يكى از دو چيز يا يقين داشتن به ديگرى ، مقتضى مغايرت اين دو شىء است .\r\n4 ) و نظير اين گفتار در سستى ، مطلبى است كه به بعضى ديگر نسبت داده‌اند و آن اينكه : « مفهوم وجود مشترك لفظى بين واجب و ممكن است » .\r\n5 ) اين گفتار هم رد مىشود به اينكه ما يا از وجودى كه بر واجب حمل نموده‌ايم ، معنايى را قصد مىكنيم و يا معنايى را قصد نمىكنيم ، اگر معنايى را قصد نكنيم موجب تعطيلى عقل مىشود و اگر معنايى را قصد كنيم يا قصد مىكنيم به آن معنى ، همان مفهومى كه هنگام حمل موجود بر ممكنات از آن فهميده مىشود و يا اينكه قصد مىكنيم به آن معنى ، نقيضش را . بنابر قول دوم لازم مىآيد سلب كردن وجود از وجود هنگام اثبات وجود براى وجود و خداى سبحان برتر از اين اوهام است . و بنابر قول اول هم مطلوب ما ثابت مىشود و آن مشترك معنوى بودن مفهوم وجود است .\r\n6 ) و همانطور كه بعضى از محققين متذكر شده‌اند ، حقيقت اين است كه منشاء قول به اشتراك لفظى وجود ، خلط نمودن بين مفهوم و مصداق است ، پس همانا حكم به مغايرت ، در مورد مصداق وجود است نه مفهوم آن .\r\n\r\nمفهومى يا حقيقى بودن مباحث اين فصل\r\nمىتوان گفت تنها فصلى كه در نهاية الحكمة راجع به مفهوم وجود بحث\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمىشود همين فصل است ، كه در كتاب بداية الحكمة علاوه بر اين فصل مبحث بديهى بودن مفهوم وجود نيز ، راجع به مفهوم وجود است ، اما غير ايندو هيچ بحثى در فلسفه مفهومى نيست ، اگرچه به تعبيرى مىتوان مباحث همين فصل را هم حقيقت وجود بگيريم ، بدين ترتيب كه موضوع فلسفه را كه موجوديت است سعه داده تا جائى كه مفهوم ذهنى وجود را نيز يكى از مصاديق حقيقت عينى وجود قرار دهيم ، نه اينكه وجود را دو قسم كرده و بگوييم : يك قسم آن‌كه خارج از ذهن انسان است ، وجود عينى خارجى و قسم ديگر آن‌كه در ذهن انسان است وجود مفهومى است و اين وجود ذهنى حكايت از آن وجود خارجى مىكند . نه خير ! بلكه مطلق حقيقت خارجى وجود را سعه داده و مىگوييم : وجود ذهنى نيز يكى از انحاء وجود خارجى مطلقه است . اين فصل هم راجع به مصداقى از وجودات عينى خارجى خواهد بود .\r\n\r\nمراد از اشتراك معنوى وجود\r\nنكته‌اى كه در اينجا مهم به نظر مىرسد اين است كه بحث اشتراك معنوى وجود در علم فلسفه غير از بحث اشتراك معنوى الفاظ در علم لغت و علم اصول است . در علم اصول مىفرمايند : وقتى يك لفظى همانند « عين » داراى چند معنى باشد كه براى هركدام از اين معانى بطور جداگانه‌اى وضع شده باشد ، مىگوييم :\r\nاين لفظ داراى اشتراك لفظى است . اما اگر لفظ داراى يك معنايى باشد كه اين معنى در خارج مصاديق مختلف داشته باشد ، مىگوييم : اين لفظ داراى اشتراك معنوى است . اين اشتراك معنوى لغوى و اصولى در حيطهء مفاهيم الفاظ مىباشد ، بر خلاف اشتراك معنوى وجود فلسفى كه در متن حقيقت وجود خارجى ، پياده مىشود . يعنى وقتى ما مىگوييم وجود زيد با وجود زمين و آسمان يكى است ،\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nيعنى حقيقتا در متن خارج چنين عينيّتى وجود دارد ، نه اينكه اين مطلب فقط ذهنى و مفهومى بوده باشد .\r\nما در بحث اشتراك معنوى وجود در صدد آنيم كه بگوييم وجود حق متعال متن وجود جمادات و نباتات و حيوانات و انسانها است ، يعنى ما دو وجود نداريم ، بلكه هرچه هست يك وجود است كه در قوالب و اندازه‌هاى گوناگون ظهور كرده است ، نه اينكه وجود زمين غير از وجود آسمان و وجود آسمان غير از وجود حق متعال بوده باشد تا اشتراك لفظى وجود لازم آيد ، به اين معنى كه وجود در هر ماهيتى به معناى همان ماهيت باشد و لذا با تمايز پيدا كردن ماهيت ، وجود آنها نيز متمايز شود . نه خير هرگز چنين نيست ، بلكه وجود يك حقيقت صمدى است و هيچ جاى خالى براى دومى نگذاشته تا آن بيايد و آنجا را پر كند .\r\nتمايز ماهوى ملازم تمايز وجودى نيست چراكه اساسا ماهيت غير از وجود است . و جناب ملاصدرا اين مطلب را از فرط روشنى ، قريب به اوّليات مىدانند .\r\nو لذا ما هم در عنوان اين فصل مىتوانيم بگوييم : في بداهة الاشتراك المعنوي للوجود .\r\n\r\nقول به اشتراك لفظى وجود و ردّ آن\r\nبعضى از متكلمين همانند ابو الحسن اشعرى و ابو الحسين بصرى مىگويند :\r\nوجود مشترك لفظى است ، زيرا ما آن معنايى كه از وجود آب مىفهميم ، از وجود خاك و آتش نمىفهميم . پس وجود در هركدام از ماهيات به معناى همان ماهيت است . يعنى وجود زمين خود زمين و وجود آسمان خود آسمان است و از آنجا كه زمين و آسمان غير همند پس وجود آن دو نيز غير هم خواهد بود .\r\nدو اشكال بر اين قول وارد است ؛ اول اينكه لازم مىآيد قضاياى هليّهء بسيطه بىفايده شوند .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nتوضيح آن اينكه ، قضايا به دو قسم هليّات بسيطه و هليّات مركبه تقسيم مىشوند . مفاد هليّات مركبه كان ناقصه است و مفاد كان ناقصه ، ثبوت شىء لشىء است . مثل اينكه مىگوييم : كان الانسان عجولا ، در اين قضيه مىخواهيم عجول بودن را براى انسان ثابت كنيم . پس « الانسان » اسم كان و « عجولا » خبر آن مىباشد و لذا اگر بخواهيم كان ناقصه معنى داشته باشد حتما بايد اسم و خبرش را ذكر كنيم ، اما كان تامه كه مفاد هليّات بسيطه است نياز به اسم و خبر ندارد ، بلكه براى افاده دادن ، فقط اسم مىطلبد . زيرا مفاد كان تامه اصل ثبوت و هستى شىء است . مثل اينكه مىگوييم : كان زيد - زيد موجود است - كانّه كسى از ما پرسيده هل زيد موجود - آيا زيد موجود است - و ما در جواب او گفته‌ايم بله زيد موجود است .\r\nپس از بيان اين مقدمه مىگوييم : بنابر پذيرش اشتراك لفظى وجود ، لازم مىآيد كه قضاياى هليّه بسيطه بىفائده باشند . زيرا قائل به اشتراك وجود معتقد است وجود زمين خود مفهوم زمين و وجود آسمان خود مفهوم آسمان است . اگر بخواهيم اين قول را بپذيريم ديگر نمىتوانيم از قضايايى كه محمول آنها « وجود » است استفاده كنيم و مثلا بگوييم : الممكن موجود ، زيرا طبق اين قول ، موجوديت همان امكان خواهد بود ، مثل اينكه گفته‌ايم : الممكن ممكن ، و وقتى چنين شد معلوم مىشود اصلا حملى صورت نگرفته است . زيرا در حمل شرط است كه حداقل يك جهت اتحاد و يك جهت تغاير موجود باشد . حال اگر جهت تغاير مفقود بود و محمول عين موضوع بود ، معلوم مىشود اصلا حملى صورت نگرفته است .\r\nيعنى حتى يك حمل اوّلى ذاتى هم صورت نگرفته است ، زيرا در حمل اوّلى ذاتى هم يك نحوه مغايرت كه همان تغيير موضوع و محمول به اجمال و تفصيل است ، صورت گرفته است ، مثل اينكه مىگوييم : الانسان حيوان ناطق ، بر خلاف\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nالانسان انسان ، كه در آن هيچ تغايرى بين موضوع و محمول وجود ندارد .\r\nخلاصه آنكه چون سؤال از بود اشياء فايده دارد و ما هم در محاورات خود بسيار از هلّيات بسيطه استفاده مىكنيم ، پس معلوم مىشود كه قول به اشتراك لفظى وجود ، بىاساس مىباشد .\r\nاشكال دوم اينكه ؛ ما در منطق آموخته‌ايم سؤال نمودن از شىء چهار مرتبه دارد : اول سؤال از ما شارحه است . دوم سؤال از هل بسيطه است ، سوم سؤال از ما حقيقيّه است و چهارم سؤال از هل مركبه است . مثلا در ابتدا مىگوييم : الانسان ما هو ؟ - انسان چيست ؟ - در جواب مىشنويم ؛ الانسان بشر . در مرحله دوم مىگوييم : الانسان هل هو ؟ - آيا انسان تحقق دارد ؟ - در جواب مىشنويم ؛ الانسان موجود - بله انسان موجود است . - در مرحلهء سوم مىگوييم : الانسان ما هو ؟ - حقيقت انسان چيست ؟ - در جواب مىشنويم ؛ الانسان هو الحيوان الناطق . در مرحلهء چهارم مىگوييم : هل الانسان كاتب ؟ - آيا انسان نويسنده است ؟ - در جواب مىشنويم ؛ نعم الانسان كاتب - بله انسان نويسنده است - .\r\nپس از بيان اين مقدمه مىگوييم : اگر وجود شىء همان ماهيت شىء باشد ، ديگر معنى ندارد پس از شنيدن جواب سؤال اول كه همان جواب از ما شارحه بود ، با هل بسيطه سؤال از وجود آن كنيم . به تعبير ديگر پس از علم يافتن به ماهيات و معانى اشياء ديگر جايى براى سؤال از وجود آنها باقى نمىماند و صرف اينكه چنين تردّدى بين وجود و عدم اشياء پس از علم يا بى به ماهيات آنها وجود دارد ، پس معلوم مىشود كه قول به اشتراك لفظى وجود باطل است .\r\nچه اينكه عكس اين مطلب هم صحيح است ، يعنى ما گاهى در ماهيت شىء شك مىكنيم اما به وجود آنها جزم و يقين داريم ، به اين معنى كه مىدانيم اين شىء تحقق دارد اما كيفيت و چگونگى آن را نمىدانيم مثل اينكه به موجوديت\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nنفس ناطقه علم داريم اما نمىدانيم آن جوهر است يا عرض ؟ معلوم مىشود شك داشتن در يكى از دو چيز با يقين داشتن به ديگرى ، مقتضى مغايرت اين دو شىء است و از آنجا كه ما ميتوانيم در يكى از موجوديت يا هويت شك كنيم و به ديگرى يقين داشته باشيم ، معلوم است كه موجوديت و هويت با هم مغايرت دارند . وقتى مغايرت داشتند ، قول به اشتراك لفظى وجود باطل مىشود\r\nعدهء ديگر از متكلمين همچون كشّى و اتباعش مىگويند : مفهوم وجود در بين ممكنات مشترك معنوى است اما بين واجب و ممكن مشترك لفظى است .\r\nاين قول ، خبر از وحدت عددى داشتن قائل مىدهد . زيرا قائل ، آن معناى وجودى كه از واجب تعالى مىفهمد غير از آن معناى وجودى است كه از ممكن مىفهمد ، اگرچه معناى وجود را بين ممكنات يكى مىداند .\r\nجناب علامه طباطبائى قدّس سرّه در مقام جواب مىفرمايند : وقتى ما مىگوييم :\r\nالواجب موجود يا از اين موجود معنايى را مىفهميم يا نمىفهميم اگر بگوييم ما هيچ معنايى را از « موجود » نمىفهميم لازمه‌اش اين است كه تعطيلى عقل از ادراك حقايق اشياء پيش آيد و اگر فهميديم يا معنايى را مىفهميم كه اين معنى نقيض وجود است و در اين صورت لازم مىآيد كه در مقام اثبات وجود براى حق متعال ، وجود را از آن نفى مىكنيم و اين باطل است و يا معنايى را مىفهميم كه اين معنى از وجود ممكن نيز فهميده مىشود پس مطلوب ما ثابت مىشود كه مفهوم وجود مشترك معنوى است .\r\nاما اگر كسى بگويد ممكن است ما در الواجب موجود معنايى را از موجود بفهميم كه اين معنى نه نقيض وجود است نه آن معنايى است كه در ممكنات اخذ شده است ، بلكه معناى ديگرى غير از ايندو است كه مختص حق متعال مىباشد و در اين صورت ديگر نفى وجود حق بر مقام اثبات آن و يا اشتراك معنوى وجود\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nلازم نمىآيد ، بلكه اشتراك لفظى بودن آن اثبات مىشود . به تعبير ديگر ؛ لعلّ القائل بهذا القول يقول نحن نعني من الوجود الذي في الواجب معنى لا نقيضه و لا معنى الذي نعنيه في الممكنات بل نعني معنا يختص بالواجب تعالى مطابقا لذاته و صفاته و لا يلزم ايضا ان يكون معنى الوجود مشتركا معنويا بل لفظيا .\r\nاگر كسى چنين بگويد دو اشكال نظريه اول اشتراك لفظى وجود بر او مطرح مىشود ، علاوه بر اينكه اين عبارت آخر جناب علامه در پايان اين فصل كه فرمودند : و الحق كما ذكره بعض المحققين . . . ، به عنوان ردّ بر اين نظريه خواهد بود .\r\nحق اين است كه قائلين به اشتراك لفظى وجود ، بين مفهوم و مصداق خلط كرده‌اند و گمان كرده‌اند كه اختلاف مصداقى ظهورات وجود در خارج موجب اختلاف مفهومى اصل حقيقت وجود نيز مىشود و حال اينكه مغايرت فقط در مصاديق ظهورات وجود است نه در مفهوم وجود . پس نتيجه مىگيريم كه مفهوم وجود مشترك معنوى است . اما وجودات خارجى با هم تغاير دارند ، اگرچه اين هم به نوعى حرف مشائين است زيرا وقتى جلوتر رفتيم حتى تغاير وجودى ظهورات وجود را هم نمىپذيريم چون ما موجودات متباين نداريم كه هركدام را از جهت وجودى غير ديگرى بدانيم بلكه هر آنچه اختلاف و تغاير است در ظهورات و تجليات است نه در اصل وجود ، مثل اينكه نمىتوانيم بگوييم : نفس ناطقهء در چشم غير از نفس ناطقهء در گوش است . زيرا نفس ناطقه يك حقيقت است كه در شئونات گوناگون تجلى كرده است .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nمتن\r\nالفصل الثاني في أصالة الوجود و اعتباريّة الماهيّة\r\n1 ) الوجود هو الاصيل دون الماهية ، اي إنّه هو الحقيقة العينيّة التي نثبتها بالضرورة . انّا بعد حسم اصل الشكّ و السفسطة و اثبات الأصيل الذي هو واقعية الأشياء ، اول ما نرجع إلى الاشياء ، نجدها مختلفة متمايزة مسلوبا بعضها عن بعض في عين أنّها جميعا متحدة في دفع ما كان يحتمله السوفسطيّ من بطلان الواقعيّة ، فنجد فيها مثلا انسانا موجودا ، و فرسا موجودا ، و شجرا موجودا و عنصرا موجودا و شمسا موجودة و هكذا ؛ فلها ماهيات محمولة عليها بها يباين بعضها بعضا ، و وجود محمول عليها مشترك المعنى بينها . و الماهية غير الوجود ، لأنّ المختصّ غير المشترك . و ايضا الماهية لا تأبى في ذاتها ان يحمل عليها الوجود و ان يسلب عنها ، و لو كانت عين الوجود لم يجز ان تسلب عن نفسها لاستحالة سلب الشيء عن نفسه ، فما نجده في الاشياء من حيثيّة الماهية غير ما نجده فيها من حيثيّة الوجود .\r\n2 ) و اذ ليس لكلّ واحد من هذه الأشياء الّا واقعيّة واحدة كانت احدى هاتين الحيثيتين - اعني الماهية و الوجود - بحذاء ما له من الواقعيّة و الحقيقة ، و هو المراد بالأصالة ، و الحيثيّة الأخرى اعتباريّة منتزعة من الحيثيّة الأصيلة ، تنسب اليها الواقعيّة بالعرض .\r\n3 ) و اذ كان كل شيء انّما ينال الواقعيّة اذا حمل عليه الوجود و اتّصف به\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nفالوجود هو الذي يحاذي واقعيّة الأشياء . و أمّا الماهية فإذ كانت مع الاتّصاف بالوجود ذات واقعيّة و مع سلبه باطلة الذات فهى في ذاتها غير اصيلة ، و انّما تتأصّل بعرض الوجود .\r\n4 ) فقد تحصّل : أن الوجود اصيل و الماهية اعتبارّية ، كما قال به المشّاؤون أي انّ الوجود موجود بذاته و الماهيّة موجودة به .\r\n5 ) و بذلك يندفع ما اورد على أصالة الوجود من أن الوجود لو كان حاصلا في الأعيان كان موجودا ، لانّ الحصول هو الوجود ، فللوجود وجود و ننقل الكلام اليه و هلمّ جرّا ، فيتسلسل .\r\n6 ) وجه الاندفاع : أنّ الوجود موجود لكن بذاته لا بوجود زائد - أى انّ الوجود عين الموجوديّة - بخلاف الماهيّة التي حيثية ذاتها غير حيثية وجودها .\r\n7 ) و امّا دعوى انّ الموجود في عرف اللغة انّما يطلق على ما له ذات معروضة للوجود ، و لازمه أنّ الوجود غير موجود ؛ فهى على تقدير صحتها امر راجع إلى الوضع اللغوي أو غلبة الاستعمال ، و الحقائق لا تتّبع استعمال الألفاظ و للوجود - كما تقدّم - حقيقة عينيّة نفسها ثابتة لنفسها .\r\n8 ) قال بهمنيار في التحصيل : « و بالجملة فالوجود حقيقته أنّه في الأعيان لا غير ، و كيف لا يكون في الأعيان ما هذه حقيقته ؟ » إنتهى .\r\n\r\nترجمه\r\n\r\nفصل دوم در اصالت وجود و اعتباريت ماهيت است .\r\n1 ) وجود اصل است نه ماهيت ، يعنى آن حقيقت عينى و واقعيت خارجى كه ما آن را بالبداهه اثبات مىكنيم وجود است . همانا ما پس از ريشه‌كن نمودن اصل شك و سفسطه و اثبات نمودن واقعيت اشياء به عنوان يك امر اصيل ، اولين\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nچيزى كه با رجوع كردن به اشياء مىيابيم مختلف بودن و متمايز بودن آنها از يكديگر است و اينكه بعضى از آنها از بعض ديگر سلب مىشوند در عين حالى كه همهء آنها در دفع بطلان واقعيت كه سوفسطى احتمالش را مىداد مشترك هستند . پس مىيابيم در اشياء مثلا انسان موجود است و اسب موجود است و درخت موجود است و عنصر موجود است و خورشيد موجود است و هكذا ؛ پس براى اشياء ماهياتى است كه بر اين اشياء حمل مىشود و بوسيلهء اين ماهيات بعضى از آنها از بعض ديگر متباين مىشوند و نيز براى اشياء وجودى است كه به طور مشترك بر اين اشياء حمل مىشود . و ماهيت غير از وجود است و همچنين ماهيت فى ذاته ابايى ندارد از اينكه وجود بر آن حمل و يا از آن سلب شود و اگر ماهيت عين وجود بود هرگز جائز نبود كه وجود را از آن سلب كنيم ، زيرا سلب شىء از خودش محال است ، پس حيثيت ماهيتى كه ما از اشياء مىيابيم غير از حيثيت وجودى است كه از آنها مىيابيم .\r\n2 ) چونكه براى هيچكدام از اشياء جز يك واقعيت نيست ، پس يكى از دو حيثيت ماهيت و وجود بايد در ازاى آن واقعيت و حقيقت باشد و مقصود از اصالت همين است و حيثيت ديگر يك امر اعتبارى است كه از آن حيثيت اصلى گرفته و بالعرض به حيثيت اصلى نسبت داده مىشود .\r\n3 ) چونكه وجود بر هر شيئى حمل و متصف شود ، آن شىء به واقعيت نيل مىيابد ، پس وجود آن حيثيّتى است كه در ازاى واقعيت اشياء قرار مىگيرد و اما ماهيت از آنجا كه با اتصاف وجود ، داراى واقعيت مىگردد و با سلب وجود ، ذات او باطل مىشود ، پس ماهيت ذاتا اصالت ندارد و به عرض وجود تأصّل مىيابد .\r\n4 ) پس همانگونه كه حكماى مشّاء گفته‌اند وجود اصيل و ماهيت اعتبارى است ، يعنى وجود ذاتا موجود است و ماهيت بواسطهء وجود ، موجود است .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n5 ) با مطلبى كه براى اصالت وجود ذكر كرديم ، اشكالى كه بر اصالت وجود وارد شده دفع مىشود و آن اشكال اين است كه اگر وجود در خارج ، حاصل و متحقق شود ، موجود خواهد بود ، زيرا حصول و تحقق يافتن عين وجود است ، پس بايد براى وجود ، وجود ديگرى باشد و نقل كلام مىكنيم به سوى وجود دوم و به همين ترتيب ادامه مىيابد و به تسلسل مىانجامد .\r\n6 ) وجه اندفاع شبهه اين است كه وجود به ذات خودش موجود است نه به واسطه وجود زائد ديگر ، يعنى اينكه وجود عين موجوديت است ، بر خلاف ماهيت كه حيثيت ذاتى آن غير از حيثيت وجودىاش مىباشد .\r\n7 ) اما اين ادعا كه در عرف لغت موجود بر چيزى اطلاق مىشود كه ذاتى دارد و آن‌چيز معروض وجود قرار مىگيرد و لازمهء آن اين است كه وجود غير موجود باشد ، اين ادعا بر فرض صحت ، امرى است كه به وضع لغوى يا غلبه استعمال برمىگردد و حقايق تابع استعمال الفاظ نيستند و همانطور كه مقدم شد براى وجود حقيقت خارجيه‌اى است كه خودش براى خودش ثابت مىباشد .\r\n8 ) بهمنيار در كتاب « التحصيل » فرموده است : و خلاصه اينكه حقيقت وجود چيزى جز در خارج بودن نيست و چگونه مىتوان گفت چيزى كه حقيقتش چنين است ، در خارج تحقق ندارد .\r\n\r\nنكات تشريحى\r\n1 - فرمودند : اول ما نرجع إلى الاشياء نجدها مختلفة ، اين مطلب بسيار عميق و شريفى است كه ما وقتى از حقيقت وجود روى برمىگردانيم و به اشياء مىرسيم ، آنها را مختلف و متمايز مىبينيم ، معلوم مىشود سرّ پيدايش تمام اختلافات ، روى برگرداندن از چهره دلرباى حقيقت وجود است و اگر منطقى هم براى حدود\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nگوناگون ، تعاريف مخصوص به خود دارد ، به خاطر اين است كه از حقيقت وجود روى گردانيده و چشم به حدود و اندازه‌هاى مختلف گشوده است و تمام گرفتارى ما از سر اين ادراك ماهيات و اختلاف آنهاست و حال اينكه حقيقت فوق اينهاست و تا انسان از اين فهم و ادراك ثانوى درآمده و از اين حدود تخليه شود جانش به لب مىآيد و آنگاه است كه همواره اين كلام را بر لب دارد ؛ خداست دارد خدايى مىكند .\r\n2 - فرمودند : الماهية لا تابى في ذاتها ان يحمل عليها الوجود ، از آنجا كه ماهيت اصيل نيست ، پس ذاتيتى هم ندارد ، و لذا مراد از ذات ماهيت در اينجا ، تصور كردن مفاهيم اشياء در موطن ذهن است .\r\n\r\nتحقيقى در ريشه تاريخى عنوان اين فصل\r\nاساس فلسفه مشّاء و حكمت متعاليه را عنوان اين فصل از نهاية الحكمة تشكيل مىدهد و وقتى جلوتر رفتيم مىبينيم قول به اصالت وجود و اعتباريت ماهيت نشأت گرفته از اعتقاد به مساوقت وجود با حق در عرفان مىباشد .\r\nيكى از نكاتى كه در ابتداى اين فصل قابل تذكر است ، اين است كه قريب به اتفاق آنهايى كه قائل به اصل ماهيتند و همهء آنهايى كه قائل به اصالت وجود هستند ، هر دو گروه در مورد حق سبحانه و تعالى قائل به اصالت وجودند و در اين بخش با هم شريكند . منتهى در ميان آنها اين بحث پيش آمده كه وجود ممكنات اصيل است يا ماهيتشان ؟ ! پس بايد اعتراف كرد كه بحث از اصالت يا اعتباريت وجود در مورد ممكنات مطرح مىشود نه در مورد حق سبحانه و تعالى ، جز عده اندكى از اصالة الماهوىها كه گفتند : ماهيت در مورد حق سبحانه و تعالى هم اصيل است . و اين قول بسيار نادر است تا جائى كه هيچ اعتنايى به آن\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nنمىشود .\r\nنكتهء دوم اينكه تا قبل از جناب شيخ اشراق اصلا بحث اصالت وجود و اعتباريت ماهيت به اين معنى مطرح نبود . يعنى گويا براى همه مفروغ عنه بود كه اصل وجود است . مثلا وقتى الهيات شفا را باز مىكنيد ، مىبينيد اصلا بحثى از اصالت وجود و اعتباريت ماهيت در آن نشده است . حضرت استاد علامه حسن زاده آملى روحي فداه اين مطلب را در تعليقات خود بر اسفار ملاصدرا و منظومه ملا هادى سبزوارى آورده‌اند . ايشان مىفرمايند : و بالجملة انّ اساطين الحكمة كلّهم قائلون بأصالة الوجود ، و اول من تفّوه باعتباريته و عدم تحققه في الأعيان و أصالة الماهية هو الشيخ الإشراقي السهروردي ، و بعد ما أبدع تلك الشبهة النكراء استبصر بكونها واهية حتى قال في آخر التلويحات : « انّ النفس و مافوقها من المفارقات إنيات صرفة و وجودات محضة » لكنّ الشبهة صارت سائرة في الأفواه و دائرة في الألواح فتصدّى ابو حامد الإصفهاني المعروف بتركة لردّها فصنّف قواعد التوحيد في ذلك و بعده شرح القواعد صائن الدين على بن تركة باسم تمهيد القواعد في شرح قواعد التوحيد و هو شرح ممتع بعيد الغور كثير الفروع يتدارسونه في المدارس العلمية . و خلاصة الامر انّ اصالة الوجود و اعتبارية الماهيّة امر أصيل قويم لا دغدغة فيه بين الحكماء و العارفين من الأقدمين و القدماء و المتأخّرين و المعاصرين ، و الشبهة قد دريت فيها .\r\nتوضيح آن اينكه تمام اساطين و بزرگان حكمت قائل به اصالت وجود هستند و اولين كسى كه اعتباريت وجود و عدم تحقق آن را در خارج به زبان آورده و قائل به اصالت ماهيت شده ، شيخ اشراق سهروردى بوده است . و البته او بعد از اينكه اين شبهه سست را ابداع نمود به اشتباه خود پى برده و دانست كه اين شبهه در غايت سستى و بىاساسى قرار دارد تا جائى كه در آخر كتاب تلويحات خود فرموده : همانا نفس و ما فوق آن از موجودات مجرد عقلى ، حقايق صرفه و موجودات محضه هستند . و بدين ترتيب اصالت را به وجود داده است ، اما شبهه\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبر زبانها سائر و در كتابها دائر شده است . جناب ابو حامد اصفهانى معروف به تركه متصدى رد اين شبهه شد و كتابى به نام « قواعد التوحيد » تصنيف كرد كه بعدها جناب صائن الدين على بن تركه آن را شرح نمود و شرح آن را « تمهيد القواعد فى شرح قواعد التوحيد » ناميد . و آن كتابى بسيار مفيد و عميق است كه فروعات زيادى داشته و در مدارس علميه تدريس مىشده است . خلاصه اينكه اصالت وجود و اعتباريت ماهيت امرى اصيل و محكم است كه هيچ دغدغه‌اى در آن بين حكماء و عارفين از اقدمين و قدما و متأخرين و معاصرين نيست .\r\nجالب اينجاست شيخ اشراق كه مبدع اين شبهه بوده ، مستبصر شد و از شبههء خود دست برداشت ، منتهى ديگران گرفتار آن شده و نهايتا اصالة الماهوى شدند ، افرادى چون محقق دشتكى شيرازى و محقق ميرداماد .\r\n\r\nمعناى اصالت وجود و اعتباريت ماهيت\r\nيكى از سيره‌هاى جناب علامه طباطبائى قدّس سرّه در كتاب بداية الحكمة و نهاية الحكمة اين است كه در عنوان هر فصلى نظر و عقيدهء خود را تبيين مىفرمايند .\r\nيعنى مثلا با عنوان همين فصل ، طلبه متوجه مىشود نظر جناب علامه اين است كه وجود اصيل و ماهيت اعتبارى است . به تعبير ديگر عناوين هر فصلى را پرسشى يا به صورت ترديدى بيان نكردند ، مثل اينكه بگويند : انّ الوجود هل هو اصيل ام لا ؟ و اكنون مىپردازيم به معناى اصالت و اعتباريت ؛ اصالت وجود به اين معنى است كه آنچه متن خارج را پر كرده و منشأ آثار گوناگون است و بالبداهه مورد پذيرش همگان است ، وجود مىباشد و اعتباريت ماهيت به اين معنى است كه واقعيات و حقايق در متن خارج بالعرض و بواسطهء وجود به ماهيات نسبت داده مىشوند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nالقاء يك كد شريف\r\nپس از بيان معناى اصالت و اعتباريت به اين عبارت شريف جناب علامه مىرسيم كه فرمودند : الاصيل الذي هو واقعية الاشياء ، اين عبارت القاء كد شريفى است از جناب علامه كه قبل از بيان كردن اختلافات موجود در مورد اصالت و اعتباريت وجود و ماهيت ، آن را پياده فرمودند و آن اين است كه آنچه اصالت دارد واقعيت اشياء است . حال اين واقعيت به هر نامى كه خوانده شود ، فرق نمىكند .\r\nيكى اين واقعيت را وجود مىنامد و مىگويد اصالت با وجود است و ديگرى آن را ماهيت مىنامد و مىگويد اصالت با ماهيت است . چون هر دو گروه در مقابل سوفسطايىها قائل به واقعيت داشتن اشياء هستند ، لذا فرقى نمىكند كه اصالت را به وجود دهيم يا ماهيت . چراكه مراد هر دو گروه واقعيت اشياء است و هر دو گروه معتقدند كه : ليس لكل واحد من هذه الاشياء الّا واقعيّة واحدة . و بنده هم پس از ساليانى خواندن كتب فلسفى گوناگون به اين نتيجه رسيدم كه دعواى اصالت وجود يا اصالت ماهيت ، يك دعواى لفظى است . چراكه وقتى جلوتر رفتيم و به عرفان رسيديم مىبينيم ، از ماهيت فلسفى تعبير به اعيان ثابته مىكنند و وقتى از آن هم جلوتر رفته و به قرآن رسيديم مىبينيم از اعيان ثابته تعبير به اسماء اللّه مىكنند و اسماء و صفات هم كه عين ذات مىباشند . پس آنچه واقعيت دارد ، اصيل است خواه آن چيز وجود ناميده شود و خواه ماهيت . ما آن را وجود ناميديم ، حالا شما هر نامى مىخواهيد برايش انتخاب كنيد . پس اين اختلاف متعارف در فلسفه يك اختلاف لفظى بيش نيست . و ان شاء اللّه شما هم در طول سير علمى خود به اين نتيجه مىرسيد و آنگاه مىآرميد . اكنون شما القاء اين مطلب را به جان خود داشته باشيد ، حالا اگر مىخواهيد دعوا بكنيد ، حرفى نداريم .\r\nپس همين يك جملهء حضرت علامه قدّس سرّه كافى است كه همه مباحث اصالت\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nوجود يا اصالت ماهيت در همين يك جمله جمع شود ، كه بالأخره ما براى اشياء در خارج اصالتى را اثبات مىكنيم كه آن واقعيت داشتنشان مىباشد . حال اين اصيل بودن واقعيت اشياء را يكى وجود ناميده و ديگرى ماهيت . اگر چنين است پس لزومى ندارد كه ما بگوييم دو فلسفه داريم ؛ يكى فلسفه مشّاء كه بر مبناى اصالت وجود باشد و ديگرى فلسفه اشراق كه بر مبناى اصالت ماهيت باشد . به تعبير ديگر اگر ما همه مباحث فلسفه مشّاء و اشراق را جمع كنيم ، همان دو سطر اول دروس معرفت نفس مىشود كه فرمودند : وجود است كه مشهود ماست ، ما موجوديم و جز ما همه موجودند ، ما جز وجود نيستيم و جز وجود را نداريم و جز وجود را نمىيابيم و جز وجود را نمىبينيم . به همين مبناى شريف صدر المتألّهين از ماهيات موجوده تعبير به انحاء وجودات مىكند .\r\n\r\nتبيين مبناى اصالت وجود و اعتباريت ماهيت\r\nجناب علامه مىفرمايند : ما بعد از اينكه قول سوفسطائيان مبنى بر تشكيك در حقيقت داشتن اشياء را با اصل الواقعيه رد و باطل نموديم و دريافتيم كه حقيقت وجود در همه جا سريان دارد ، اولين چيزى كه پس از رو كردن به اشياء مىيابيم اين است كه آنها با هم مختلف و متمايز هستند و هركدام آنها كمالاتى را داراست كه ديگرى دارا نمىباشد و يا اينكه ديگرى همان كمال را به نحو بيشترى داراست . مثل اينكه حيوان داراى كمالاتى غير از كمالات انسان است و يا جماد داراى كمالاتى غير از كمالات نبات است و يا اينكه هريك از افراد انسان داراى كمالاتى غير از ديگر افراد انسان است . در عين حال همهء اين اشياء مختلف در دفع كردن احتمال بطلان واقعيت كه ادعاى سوفسطايى بود ، متحد و شريك هستند . اين مقدمه ما را به اين نكته هدايت مىكند كه ماهيت غير از وجود است .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nيعنى جهتى كه اشياء را از يكديگر جدا و متشخص مىكند ، غير از جهتى است كه آنها را با هم شريك مىكند . به تعبير ديگر وجود عبارت است از اصل هستى اشياء و ماهيت عبارت است از چيستى آنها . ماهيت اشياء فى حد نفسه ابايى از موجود بودن در خارج و يا معدوم بودن در خارج ندارد . يعنى هم مىتوان وجود را بر آن حمل كرد و هم مىتوان وجود را از آن سلب نمود . مثلا مىتوان مفهوم انسان من حيث هو انسان را بدون در نظر گرفتن وجود خارجى آن تصور كرد ، درحالىكه اگر ماهيت عين وجود بود ، چنين امرى ميسر نبود و اساسا جائز نبود كه وجود را از ماهيت سلب كنيم ، زيرا محال است كه شىء از ذات خودش سلب شود . پس معلوم مىشود كه حيثيت ماهوى غير از حيثيت وجود است ، و هر شيئى اين دو هردو حيثيت را داراست ، به تعبير فلاسفه : كل ممكن زوج تركيبي يتركّب من ماهية و وجود . و از آنجا كه ما در خارج بيش از يك واقعيت نداريم ، پس يكى از دو حيثيت بايد اصيل و ديگرى بايد اعتبارى باشد . يعنى يكى از ايندو حيثيت بايد محاذى حقيقت خارجى قرار بگيرد . زيرا در شرح درس 25 و 26 و 27 دروس معرفت نفس به عرض رسانديم ؛ همانگونه كه شئونات و حيثيات گوناگون انسان دلالت بر چندين واقعيت داشتن او نمىكند و انسان بيش از يك هويت نيست ، اختلاف و تمايز اشياء نيز دلالت بر چندين واقعيت داشتن آنها نمىكند .\r\nبراى كشف اصيل بودن يكى از دو حيثيت وجود و ماهيت ، بايد ببينيم اشيا در چه صورتى به واقعيت نائل مىشوند . به اولين نگاه مىيابيم زمانيكه وجود بر آنها حمل مىشود ، آنها واقعيت مىيابند . پس معلوم مىشود وجود محاذى واقعيت اشياء بوده و اصيل مىباشد و ماهيات زمانى كه متصف به وجود مىشوند واقعيت يافته و هنگاميكه وجود از آنها سلب مىشود ، باطل الذات مىگردند . پس\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nوجود موجود است بذاته و ماهيت موجود است به تبع وجود ، و اين جملهء اخير اشاره به جواب آن سؤال در بحث جعل است كه مىفرمايند : آيا ماهيت به غير از وجود ، جعل جداگانه‌اى دارد و يا اينكه ماهيت به همان جعل وجود ، موجود مىشود ؟\r\n\r\nارتقاء به يك مبناى شريف‌تر\r\nتوجه داشته باشيد كه جناب علامه در اينجا مىخواهند به روش مشّاء عمل كنند و گرنه شأن ايشان رفيع‌تر از اين است كه به اين اندازه سخن بگويند . اگر هم ما حرفى مىزنيم از ايشان و شاگردانشان آموخته‌ايم و ايشان پدر جدّ اين حرفها هستند .\r\nغرض اينكه اگر بخواهيم به همين مقدار اكتفا كنيم و بالاتر نرويم ، اشكالات زيادى در اينجا مطرح مىشود . يكى از آنها اينكه اگر وجود اصيل است و ماهيت اعتبارى ، پس چرا شما مىگوييد : كل ممكن زوج تركيبي ، يتركب من وجود و ماهية ، يعنى ما در خارج دو حيثيت واقعى داريم به نام وجود و ماهيت كه هر ممكنى از اين دو حيثيت تشكيل شده است . اگر چنين است پس ما يك امر اصيل به نام وجود نداريم ، بلكه ماهيت هم به عنوان يك حيثيت واقعى بايد اصيل باشد .\r\nمىبينيد حرف به همين اندازه تمام نمىشود و تمام گرفتارى مشّاء از همين يك جمله شروع شده است و انسان آرام نمىگيرد .\r\nحضرت استاد در الهىنامه مىفرمايند : الهى فرد تنها تويى و ماسوايت همه زوج تركيبىاند و صمد تنها تويى كه جز تو پرى نيست و تو همه‌اى كه صمدى ، مهم اين فراز آخر است كه فرمودند : تو همه‌اى كه صمدى ، و گرنه قسمت اول فرمايش ، انسان را آرام نمىكند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n از يمين و از يسار و تحت و فوق * نور او بر گردنم افكنده طوق \r\nعلاوه بر اين همهء اين مباحث به لحاظ ما مىباشد و الا اگر در متن واقع برويم مىبينيم واقع فوق اين حرفهاست حتى اگر بحثى از اسماء و صفات الهى هم پيش مىآيد همهء اينها به لحاظ ما مىباشد و الّا او خودش خودش است در اينجا هم اگر با نگاه كردن به اشياء ، دو حيثيت مختلف را از آنها انتزاع مىكنيم ، به اين خاطر است كه ما بيننده هستيم . پس اين انتزاع هم به جهت ماست و الا حقيقت فوق اين حرفهاست . لذا جناب ابن تركه در ابتداى تمهيد القواعد مىفرمايند : ما بعد از يافتن واقعيت ، در مقام تخاطب و گفتگو خواستيم براى آن نامى انتخاب كنيم و اين كار را كرديم ، اما اين گونه نيست كه اين لفظ بيانگر تمام حقيقت قامت آن باشد . مثل اينكه به آن جرم نيّر آسمانى آفتاب مىگوييم . چنين اطلاقى به اين معنى نيست كه مثلا كلمات الف و فاء و تاء و باء همان جرم نيّر باشند ، نه خير بلكه خورشيد يك شىء خارجى است كه ما براى شناساندن ، لفظى را براى آن انتخاب كرديم . در مورد حق متعال نيز بهترين و جامعترين لفظى كه به ذهنمان آمد ، لفظ وجود بود . چه اينكه ممكن است ديگرى همان حقيقت را به اسماء ديگرى بخواند . اين مهم نيست كه آن حقيقت را به چه اسم و صفتى بخوانيم ، زيرا تمامى اسماء و صفات فقط براى بيان و اشاره نمودن به آن حقيقت مىباشند . اگر چنين است پس هر كلمه‌اى را كه بهتر بتواند شمول آن واقعيت و حقيقت را به همراه تمامى كمالات ملازم او ، متصوّر باشد ، جائز است كه بر او حمل شده و به آن نام خوانده شود .\r\nآنچه مهم است اين است كه براى يافتن واقعيت نبايد خيلى در كمالات و اسماء و صفات غرق شد ، چراكه تمام حقيقت اشياء را كه بىاسم و رسم است هرگز نمىتوان در ميان الفاظ و لغات يافت . تمامى اسماء و صفات بيانگر شأنى از\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nشئونات يك حقيقت ، در مقام تخاطب مىباشند و حال اينكه حقيقت هرگز محدود در اين اسماء و صفات و معانى آنها نمىشود .\r\n\r\nايراد شيخ اشراق بر اصالت وجود\r\nطبق مباحث متعارفى كه در مورد اصالت وجود و اعتباريت ماهيت به ميان آمده ، اشكالى از جناب شيخ اشراق در حكمة الاشراق مطرح مىشود كه با اين اشكال بحث اصالت وجود ، بيش از پيش لفظى و ذهنى مىگردد و آن اينكه شما مىفرماييد : وجود در متن خارج حاصل و متحقق است ، معناى اين جمله اين است كه وجود در خارج موجود است . زيرا حصول شىء همان موجوديت شىء است . اگر چنين است ، فلوجود وجوده وجود ، پس براى آن موجوديت وجود دوم نيز بايد وجود سومى باشد و همچنين موجب تسلسل مىشود ، يعنى امر به جاى خاصى منتهى نمىشود . و اين باطل است .\r\nمىبينيد اين اشكال چقدر اشكال نازلى است ، آخر چرا بايد انسان وقت خود را براى اين حرفها بگيرد و خود را گرفتار كند . عزيز من ! ما در مقام لفظ هستيم و غير از اين چه مىتوانيم بكنيم ؟ ! ما در مقام لفظ مىگوييم : وجود در خارج حاصل و متحقق است ، اگر اين گونه نگوييم پس چه بگوييم ؟ ! آيا مىتوانيم بگوييم وجود در خارج معدوم است و يا اينكه موجود در خارج ماهيت است ؟ !\r\nجواب اين سؤال يك كلمه است و آن اينكه ؛ الوجود موجود بذاته ، يعنى وجود به ذات خودش موجود است نه بواسطهء وجود دومى ، به تعبير ديگر وجود عين موجوديت است بر خلاف ماهيت كه حيثيت ذاتى آن غير از حيثيت وجودى آن مىباشد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nايرادى ديگر بر اصالت وجود و جواب آن\r\nبعضى ديگر همچون جناب دشتكى شيرازى فرموده‌اند : همانگونه كه در كتب لغوى مشاهده مىفرماييد ؛ موجود يعنى شيئى كه وجود براى آن ثابت است . پس شىء ذاتى است كه وجود عارض بر آن است ، به تعبير ديگر موجود كلمه‌اى مشتق است كه متشكل از ذات و وصف عارض بر آن مىباشد . اگر چنين است پس ما قبل از اينكه وجود را بر شىء حمل كنيم بايد يك ذاتى را در خارج اثبات كنيم و بعد وجود را بر آن حمل نماييم .\r\nاذعان داريد كه اين اشكال هم بسيار واهى و پست است . معلوم است كه مستشكل بحث وجود عينى خارجى را در لفظ « موجود » و ريشهء لغوى آن دنبال مىكند . جواب اين اشكال هم اين است كه فرمايش شما مربوط به وضع لغوى و غلبه استعمال است و مباحث لفظى كتب لغوى را نبايد در اينجا پياده كرد ، چرا كه حقايق تابع نحوه استعمال الفاظ نيست . چه بسا انسان در مقام سكوت به تفكر مىنشيند و به علم شهودى در متن موجودات قرار مىگيرد و اصلا دلش نمىخواهد آن حقايق را به لفظ و عبارت دربياورد .\r\nنتيجه اينكه همانگونه كه قبلا گفتيم وجود حقيقت عينيه‌اى است كه ذاتش براى خودش ثابت است و باز هم يادآورى مىكنيم كه اين ايراد و جوابها براى تشحيذ اذهان طلاب مبتدى خوب است ولو اينكه اين ادعا ، حقيقتا در خارج قائلى هم نداشته باشد . چه اينكه در علم اصول هم بسيارى از ان قلتها قائلى ندارد ، بلكه مراد اين است كه اگر شما چنين اشكالى به ذهنتان آمد ، جوابش اين است . خلاصه اينكه در اين اشكال هم خلط بين وضع لغوى و غلبه استعمال با مسائل عينى خارجى شده است .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nفرمايش جناب بهمنيار\r\nجناب بهمنيار از شاگردان برجسته شيخ الرئيس بو على سينا در كتاب « التحصيل » مىفرمايد : و بطور كلى حقيقت وجود اين است كه در متن خارج باشد و بس ، چگونه در متن خارج نباشد چيزى كه حقيقتش بودن در متن خارج است .\r\nدر مورد بو على سينا نوشته‌اند كه ايشان به نوشتن اهتمام زيادى نداشت و اين مقدار آثارى كه از جناب شيخ الرئيس به ما رسيده ، عمدتا از ناحيهء جمع آورى كردن مباحث ايشان توسط شاگردانشان خصوصا ابو عبد اللّه معصومى و بهمنيار بوده است . شاگردان بو على مىديدند كه استاد حرفهاى خيلى سنگينى دارد اما به حرفهاى خود اعتنايى نمىكند و آنها را نمىنويسد تا كتاب شود و به دست آيندگان برسد . و لذا در جلسات مختلف او را به حرف درمىآوردند و حرفهاى او را مىنوشتند . و لذا اكثر كتابهاى جناب شيخ الرئيس ، دست نوشته‌هاى شاگردان ايشان است . فقط چند كتاب به قلم خود شيخ مىباشد و يكى از آنها كتاب اشارات است .\r\nداستان خوشى راجع به بهمنيار نقل كرده‌اند و آن اينكه گفته‌اند : روزى بهمنيار به جناب شيخ گفت : با اين علم و استعداد و فهم و شعورى كه داريد ، اگر روزى ادعاى پيغمبرى كنيد ، كسى از جنبه علمى نمىتواند در مقابل شما بايستد و لذا همه قبول مىكنند ، پس چرا ادعاى پيغمبرى نمىكنيد ؟ فرموده‌اند كه جناب شيخ حرفى نزد . و از آنجا كه بهمنيار شبانه روز در خدمت شيخ بود ، شبى از شبهاى بسيار سرد زمستان برف سنگينى هم آمده بود ، جناب شيخ ، بهمنيار را از خواب بيدار كرد و بهانه گرفت و به او گفت : اگر مىتوانى برايم آبى بياور كه تشنگى بر من غالب شده است . آن‌وقت هم چون لوله‌كشى در منزل نبود ،\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nشخصى براى آب آوردن ، بايد مسافتى را تا رودخانه اطراف مىپيمود ، لذا بهمنيار هم كه تازه از خواب بيدار شده بود و هوا هم بسيار سرد بود ، كمى تمجمج كرد و سستى نشان داد و به بو على گفت اگر مىشود تا صبح تحمل بفرماييد . در همين هنگام اذان صبح شد و مؤذن بالاى مأذنه رفت و شروع به اذان گفتن كرد .\r\nهمين كه صداى اذان در آن هواى بسيار سرد برفى زمستانى به گوش رسيد ، جناب شيخ فرمود : بهمنيار ! آن كسى بايد ادعاى پيغمبرى كند كه بعد از چند صد سال ، فردى مانند اين مؤذن در اين هواى سرد بدون هيچ چك و چانه‌اى بالاى مأذنه برود و اذان بگويد ، نه مثل من كه هنوز از تو جدا نشده‌ام و درخواست ليوان آبى مىكنم ، تو تمجمج و امتناع مىكنى .\r\nدر جاى ديگر نوشته‌اند كه بهمنيار در ابتدا شاگرد آهنگرى بود . روزى بو على از بازار آهنگرها مىگذشت و آهنگرها را در حين عبور نگاه مىكرد . به مغازه‌اى رسيد كه بهمنيار تازه در آنجا مشغول كار شده بود . آهنگر را ديد كه به بهمنيار مىگويد : اين قطعه آهن گداخته را با وسيله‌اى از من بگير و به فلان جا ببر .\r\nبهمنيار رفت و مقدارى خاكستر در دستش جمع كرد و نزد آهنگر آمد و گفت :\r\nآهن را بر روى دستم بگذار . بو على كه نظاره مىكرد از بهمنيار بسيار خوشش آمد و با خود گفت : جوانى به اين سن و سال چه خوب مىفهمد كه خاكستر مانع رسيدن گرماى آهن گداخته به كف دست مىباشد . بو على به استاد گفت : به من اجازه مىدهيد كه اين آقا جوان را با خودم ببرم ؟ استاد گفت : چطور ؟ ! بو على فرمود : يافته‌ام كه او جوان زرنگى است و در امر تحصيل معارف بسيار مناسب است . خلاصه او را با خود برد و نهايتا آن شاگرد آهنگر ، بهمنيار شد .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nمتن\r\n1 ) و يندفع ايضا ما اشكل عليه بأنّ كون الوجود موجودا بذاته يستتبع كون الوجودات الامكانيّة واجبة بالذات ، لأنّ كون الوجود موجودا بذاته يستلزم امتناع سلبه عن ذاته ، اذ الشيء لا يسلب عن نفسه ، و لا نعني بالواجب بالذات ، الّا ما يمتنع عدمه لذاته .\r\n2 ) وجه الاندفاع : أنّ الملاك في كون الشيء واجبا بالذات ليس هو كون وجوده نفس ذاته ، بل كون وجوده مقتضى ذاته من غير أن يفتقر إلى غيره ، و كلّ وجود امكانيّ فهو في عين أنّه موجود في ذاته مفتقر إلى غيره مفاض منه ، كالمعنى الحرفيّ الذي نفسه نفسه ، و هو مع ذلك لا يتمّ مفهوما الّا بالقيام بغيره . و سيجيء مزيد توضيح له في الأبحاث الآتية .\r\n3 ) قال صدر المتألّهين في الاسفار : « معنى وجود الواجب بنفسه أنّه مقتضى ذاته من غير احتياج إلى فاعل و قابل ؛ و معنى تحقّق الوجود بنفسه أنّه اذا حصل ، ( إمّا بذاته كما في الواجب ، او بفاعل ) لم يفتقر تحققّه إلى وجود آخر يقوم به ، بخلاف غير الوجود » ، إنتهى .\r\n4 ) و يندفع عنه ايضا ما اورد عليه أنّه لو كان الوجود موجودا بذاته و الماهية موجودة بغيرها - الذي هو الوجود كان مفهوم الوجود مشتركا بين ما بنفسه و ما بغيره ، فلم يتمّ مفروض الحجّة من أنّ الوجود مشترك معنويّ بين الموجودات ، لا لفظيّ .\r\n5 ) وجه الاندفاع : أنّ فيه خلطا بين المفهوم و المصداق ، و الاختلاف المذكور مصداقيّ لا مفهومي .\r\n6 ) فتبيّن بما تقدّم فساد القول بأصالة الماهية ، كما نسب إلى الاشراقيين . فهى\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nعندهم أصيلة اذا كانت بحيث ينتزع عنها الوجود ، و ان كانت في حد ذاتها اعتباريّة و الوجود المنتزع عنها اعتباريّا .\r\n7 ) و يردّه أنّ صيرورة الماهيّة الاعتباريّة بانتزاع مفهوم الوجود الاعتباريّ اصيلة ذات حقيقة عينيّة ، انقلاب ضروري الإستحالة .\r\n\r\nترجمه\r\n1 ) و همچنين دفع مىگردد اشكالى كه بر قول به اصالت وجود وارد شده به اينكه موجود بالذات بودن وجود ، واجب بالذات بودن موجودات ممكن را در پى دارد . زيرا موجود بالذات بودن وجود مستلزم ممتنع بودن سلب وجود از ذات خودش است . چراكه شىء از ذات خودش سلب نمىشود و ما هم از واجب بالذات وجودى را كه عدمش ذاتا ممتنع است قصد نمىكنيم .\r\n2 ) وجه اندفاع اشكال فوق اين است كه ملاك در واجب بالذات بودن شىء اين نيست كه وجودش عين ذاتش باشد ، بلكه ملاك آن است كه وجودش بدون احتياج به غير خودش ، مقتضى ذاتش باشد . و حال اينكه هر وجود ممكن در عين موجود بودن فى ذاته ، به غير خودش نيز محتاج است و بايد از او افاضه شود .\r\nمانند معناى حرفى كه خودش خودش است اما در عين حال مفهوم آن تماميت نمىيابد مگر به قيام نمودن به غير خودش ، و توضيح بيشتر راجع به اين موضوع در مباحث آينده خواهد آمد .\r\n3 ) صدر المتألّهين در اسفار مىفرمايد : معناى بنفسه بودن وجود واجب اين است كه وجود واجب ، مقتضى ذاتش است بدون اينكه محتاج به فاعل و قابلى باشد . و معناى متحقق بنفسه بودن وجود آن است كه وقتى وجودى حاصل شد ، اين وجود در تحقّق خود به وجود ديگرى محتاج نيست تا بواسطهء آن قوام يابد ،\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nخواه اين وجود به ذات خودش حاصل شود مانند واجب تعالى و خواه بوسيلهء فاعلى ديگر ، بر خلاف غير وجود .\r\n4 ) و همچنين اشكالى ديگر كه بر اين نظريه وارد شده ، دفع مىشود و آن اينكه اگر وجود به ذات خودش موجود باشد و ماهيت نيز به غير خودش كه همان وجود است ، موجود باشد ، لازم مىآيد مفهوم وجود مشترك ( لفظى ) باشد بين چيزى كه بنفسه موجود است و چيزى كه به غير ، موجود است . پس در اين صورت يكى از مقدمات برهان اصالت وجود ، مبنى بر اينكه وجود بين موجودات مشترك معنوى است نه مشترك لفظى ، تماميت نمىيابد .\r\n5 ) وجه اندفاع آن است كه در اينجا خلط بين مفهوم و مصداق شده و حال اينكه اختلاف مذكور فقط در مورد مصداق است نه مفهوم .\r\n6 ) پس به آنچه مقدم داشتيم فساد قول به اصالت ماهيت ، كه به اشراقيون نسبت داده شده ، روشن مىشود ، چراكه نزد اشراقيون اگر ماهيت به گونه‌اى باشد كه وجود از آن انتزاع شود ، ماهيت ، اصيل و وجودى كه از اين ماهيت انتزاع مىشود ، اعتبارى خواهد بود ، اگرچه ماهيت فى حد ذاتها اعتبارى است .\r\n7 ) و ردّ مىكند قول به اصالت وجود را اين مطلب كه اگر ماهيت اعتبارى و سبب انتزاع مفهوم وجود اعتبارى از آن ، اصيل و صاحب حقيقت خارجيه گردد ، اين انقلاب در ذات خواهد بود و ضرورتا محال مىباشد .\r\n\r\nنكات ادبى\r\n1 - عبارت « لأنّ كون الوجود موجودا بذاته . . . » تعليل براى جمله « بأنّ كون الوجود موجودا بذاته يستتبع . . . » مىباشد .\r\n2 - عبارت « اذ الشيء لا يسلب عن نفسه » تعليل براى امتناع سلب موجوديت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاز وجودى است كه بذاته موجود است .\r\n3 - قبل از جملهء « كون وجوده مقتضى ذاته » جملهء « الملاك في كون الشيء واجبا بالذات هو » در تقدير مىباشد .\r\n4 - جملهء « مفاض منه » بدل است براى « مفتقر إلى غيره » .\r\n5 - جملهء « إمّا بذاته كما في الواجب او بفاعل » در فرمايش جناب ملاصدرا ، معترضه بوده و نيكوست كه در پرانتز گذاشته شود .\r\n6 - مراد از « اختلاف مذكور » اختلاف در مشترك لفظى يا مشترك معنوى بودن وجود است .\r\n\r\nچند ايراد و جواب در مسأله اصالت وجود\r\nبنابر آنچه كه در خطبه كتاب تمهيد القواعد ابن تركه آمده است ، ما در اصل توحيد صمدى قرآنى با حكماى اقدمين همچون لقمان و هرمس و فيثاغورث و افلاطون هم‌عقيده بوده و مطلب هم كاملا روشن بود . اين مشّاء متأخر بودند كه خواستند قواعدى چون توحيد را بدون اينكه در جان خود پياده كنند و بچشند ، آن را به بحث بنشينند و برهانى كنند . اين امر باعث شد كه مباحث طولانىتر از معمول شده و كتابها متراكم از ظلمتها و تاريكيها و ان قلتها گردد . درحالىكه حقيقت بسيار روشن است .\r\n بس كه فزودند بر او برگ و ساز * گر تو ببينى نشناسيش باز \r\nيكى از اشكالاتى كه در بحث اصالت وجود مطرح كرده‌اند اين است كه بنابر مبناى اصالت وجود ، وجود ، بالذات موجود است ، اگر چنين است پس بايد همهء موجودات ممكن همچو زمين و آسمان و انسان و حيوان هم بالذات موجود باشند . زيرا معناى موجود بذاته بودن اين است كه سلب وجود از ذات وجود\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nممتنع مىباشد و از آنجا كه سلب وجود از ذات همهء موجودات ممكن محال است ، پس بايد همهء ممكنات واجب بالذات باشند و اين خلاف است .\r\nمشائين در جواب اين اشكال مىفرمايند : ملاك در واجب بالذات بودن شىء فقط اين نيست كه وجود شىء همان نفس ذاتش باشد ، تا در اين ملاك ممكنات هم شريك باشند و آنها نيز واجب بالذات گردند ، بلكه ملاك در واجب بالذات بودن شىء اين است كه وجود شىء مقتضى ذاتش باشد ، بدون اينكه به غير خودش محتاج باشد ، بر خلاف وجودات ممكن كه اگرچه موجود فى ذاته هستند ، اما وجودشان مقتضى ذاتشان نيست بلكه آنها به غير خودشان نيازمندند .\r\nهمانند معناى حرفى كه فى ذاته موجود است اما معناى آن بدون قيام كردن به غير ، تماميّت پيدا نمىكند .\r\nهمانطور كه ملاحظه مىفرماييد اين جواب به روش مشائين است و چنين جوابى هرگز به دل نمىنشيند ، چون اگر بخواهيم بحث را بشورانيم و از مشّاء سؤال كنيم كه بالأخره مراد شما از اينكه واجب بالذات ، اقتضاى ذاتش را مىكند ، چيست ؟ نهايتا نمىتوانيم حرف آرام‌كننده‌اى به چنگ آوريم ، ما كه نمىخواهيم فقط الفاظ را جابجا كنيم و در برويم ، به تعبير حضرت آقا بعد از شنيدن هر مطلبى بايد سر بالا كنيم و ببينيم آيا اين مطلب به دل مىنشيند تا انسان آرام بگيرد و لذا اين حرف مشّاء حرف آخر نيست و نهايتا انسان را به وحدت عددى مىرساند ، زيرا در مبحث توحيد صمدى قرآنى ، اصلا بحث علت و معلول متعارف پيش نمىآيد . اگرچه به همين اندازه جوابى كه مشّاء دادند ، اشكال فوق رد مىشود .\r\nجناب علامه قدّس سرّه در ادامه ، فرمايش حضرت صدر المتألّهين را به عنوان شاهد خوبى بيان مىكنند كه اين فرمايش جناب آخوند نيز به روش مشّاء است . جناب\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nآخوند مىفرمايند : اينكه مىگوييم : وجود واجب بنفسه است ، معنايش اين است كه آن ، مقتضى ذاتش است ، بدون اينكه محتاج به علت فاعلى يا علت قابلى باشد ، اين است كه آن زمانيكه حاصل شد در تحقق خود محتاج به وجود ديگرى نيست كه بوسيلهء آن قوام يابد ، بر خلاف غير وجود كه ماهيت باشد . پس وجود بنفسه دو قسم است يكى وجود بذاته كه آن وجود واجب تعالى است و يكى وجود ممكن كه بواسطهء فاعل تحقق مىيابد . در اينجا ماهيت نه تنها محتاج به فاعل است كه آن را تحقق دهد ، همچنين محتاج به يك وجود است كه در كنف آن تحقق يابد ، پس ادعاى ما ثابت مىشود كه وجود ، اصيل و ماهيت امرى اعتبارى است .\r\nاشكال ديگر اين است كه شما فرموديد : وجود به ذاته موجود است و ماهيت به غير خودش موجود مىشود ، اگر چنين است پس مفهوم وجود بايد بين آنچه كه بنفسه موجود است اعنى وجود واجب و بين آنچه كه بغيره موجود است اعنى ماهيت ، مشترك لفظى باشد و حال اينكه در اين صورت يكى از مقدمات برهان اصالت وجود ، مبنى بر مشترك معنوى بودن مفهوم وجود ، تماميت پيدا نمىكند .\r\nدر جواب مىفرمايند : وجود و ماهيت در حقيقت خارجى با يكديگر تخالف دارند و الا لفظ وجود چه در مورد وجود و چه در مورد ماهيت ؛ به يك معنى به كار مىرود . مراد از اشتراك معنوى وجود ، اشتراك وجود در معناى وجود است .\r\nدر معنا چه بگوييم « الوجود موجود » و چه بگوييم « الماهية موجودة » ، اين دو وجود هيچ تفاوتى با هم ندارند . اما استشهادى كه شما داريد راجع به اختلاف وجود و ماهيت در حقيقت خارج است و اختلاف وجود و ماهيت در مقام خارج ، ضربه‌اى به اتحاد وجود و مفهوم در مقام مفهوم نمىزند .\r\nاگرچه بعد از اين جواب هم وقتى سر بالا مىكنيم ، باز هم مىبينيم هنوز\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nآرميده نشده‌ايم و مىبينيم كه در اينجا هم بالأخره سر از وحدت عددى در آورده‌ايم . اما در عين حال توجه داشته باشيد كه باز هم ايراد ما به جناب علامه طباطبائى قدّس سرّه نيست زيرا شأن ايشان اجلّ از اين حرفهاست . ايشان در اينجا خواسته‌اند فقط به روش مشّاء عمل كنند و ايراد ما هم فقط به روش مشّاء است ، كه حكمايى چون بو على سينا ، امام فخر رازى و خواجهء طوسى مبدع آن بوده و ديگران از آن تبعيت كرده‌اند . اگرچه جناب سيد حيدر آملى در قاعدهء سوم از اصل سوم كتاب جامع الاسرار خود ، نام چند تن از حكماى مشّاء از جمله شيخ الرئيس و امام فخر رازى و خواجه نصير الدين طوسى را مىبرد و مىفرمايد كه ايشان در آخر از حالشان برگشته و به حكمت متعاليه رسيده‌اند . مثلا در مورد فخر رازى مىفرمايند : فانّه اقر بجهله في مواضع شتّى ، منها قوله :\r\n نهاية اقدام العقول عقال * و اكثر سعي العالمين ضلال\r\nو لم نستفد من بحثنا طول عمرنا * سوى جمعنا فيه قيل و قال \r\nو منها : ما روي انّه بكى ذات يوم ، فسئله الحاضرون عن بكاء ، فقال علىّ مسئلة كنت اعتقدتها منذ ثلاثين سنة فلاه لي الساعة أن الامر على خلاف ما كان عندي و لم لا يجوز ان تكون جميع معلوماته على هذا الوجه .\r\nيعنى اينكه جناب امام فخر رازى در موارد گوناگونى اقرار به جهل خود نموده‌اند از آن جمله اينكه فرموده است :\r\nنهايت قدمهاى عقول پابست شدن است . و بيشتر سعى دانايان گمراه شدن است . و ما از مباحث خود در طول عمرمان استفاده نكرديم . جز اينكه در آن فقط قيل و قالى جمع نموديم .\r\nو از آن جمله اينكه ، حكايت شده او در جمعى شروع به گريه كردن نمود ، حاضرين علت گريه را پرسيدند ، او گفت : بر من مسأله‌اى بود كه من به مدت 30\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nسال به آن معتقد بودم و اكنون برايم روشن شد كه امر بر خلاف آن بود و چرا جائز نباشد كه تمام معلوماتم اين چنين بوده باشند .\r\nغرض ما از نقل اين مطالب آن است كه بدانيد همهء اين مباحث متعارف براى شوراندن و باز كردن فكر شماست و نبايد اين مباحث در جان شما بنشيند ، زيرا به همين اندازه حرف تمام نمىشود و اين نازلترين پلهء فلسفه مىباشد .\r\nجناب علامه قدّس سرّه در ادامه مىفرمايند با اين بيان قول به اصالت ماهيت كه منصوب به اشراقيون است رد مىشود . زيرا اشراقيون مىگويند : وقتى ماهيت به گونه‌اى باشد كه بتوانيم وجود را از آن انتزاع كنيم در اين صورت ماهيت اصيل و وجود اعتبارى مىشود ، اگرچه ماهيت فى حدّ ذاتها ، بدون انتزاع مفهوم وجود از آن ، اعتبارى است .\r\nجواب اين اشكال هم آن است كه اگر ماهيت را به صرف انتزاع يك مفهوم وجود اصيل بدانيم لازم مىآيد كه انقلاب در ذات ماهيت ، از اعتباريت به اصالت پيش آيد و انقلاب ذاتى هم بديهى البطلان است .\r\nاگرچه بايد توجه داشت كه انقلاب ذاتى به معناى اشتداد جوهرى اشياء ، نه تنها محال نيست ، بلكه در تمامى موجودات تحقق دارد مانند اشتداد جوهرى نطفه از علقه به مضغه و از مضغه به عظام و از عظام به كودك . پس انقلاب ذاتى در بحث ما ، غير از اشتداد جوهرى اشياء مىباشد .\r\n\r\nمتن\r\n1 ) و تبيّن ايضا فساد القول بأصالة الوجود في الواجب و أصالة الماهية في الممكن ، كما قال به الدّواني و قرّره بأنّ الوجود على ما يقتضيه ذوق المتألّهين حقيقة عينيّة شخصية هي الواجب ( تعالى ) ، و تتأصّل الماهيّات الممكنة بنوع من الانتساب\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاليه ، فاطلاق الموجود عليه ( تعالى ) بمعنى انّه عين الوجود و على الماهيات الممكنة بمعنى انّها منتسبة إلى الوجود الذي هو الواجب .\r\n2 ) و يردّه أنّ الانتساب المذكور ان استوجب عروض حقيقة عينيّة على الماهيات كانت هي الوجود ، اذ ليس للماهية المتأصّلة إلّا حيثيّتا الماهيّة و الوجود ، و اذا لم تضف الأصالة إلى الماهيّة فهي للوجود ، و ان لم يستوجب شيئا و كانت حال الماهيّة قبل الانتساب و بعده سواء ، كان تأصّلها بالانتساب انقلابا و هو محال .\r\n\r\nترجمه\r\n1 ) همچنين با مطالب گذشته فساد قول دوّانى مبنى بر اصالت داشتن وجود در واجب تعالى و اصالت داشتن ماهيت در ممكن ، روشن مىشود . تقرير اين قول اين است كه وجود بنابر چيزى كه ذوق متألّهين اقتضا مىكند ، حقيقت خارجيهء شخصيه‌اى است كه همان واجب تعالى مىباشد . و ماهيت ممكن به واسطه نوعى انتساب به واجب تعالى ، اصالت و واقعيت مىيابند . پس اطلاق نمودن وجود بر واجب تعالى به معناى اين است كه او عين وجود است و اطلاق وجود بر ماهيت ممكنه ، به معناى اين است كه ماهيات منتسب به وجودى هستند ، كه آن وجود ، واجب تعالى مىباشد .\r\n2 ) قول دوّانى بدين صورت رد مىشود كه اگر انتساب ماهيات ممكن به حقيقت وجود ، مستلزم عارض شدن حقيقت خارجه‌اى بر ماهيات باشد پس آن حقيقت عينى همان وجود خواهد بود ، زيرا براى ماهيت اصالت يافته جز دو حيثيت ماهيت و وجود نيست و زمانيكه اصالت به ماهيت اضافه نشود ، پس اصالت براى وجود خواهد بود . و اگر انتساب ماهيت ممكن به حقيقت وجود مستلزم چيزى نشود و حالا ماهيت قبل از انتساب حقيقت وجود و بعد از آن ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمساوى باشد پس اصالت يافتن ماهيت به واسطهء انتساب ، انقلاب در ذات ماهيت بوده و اين محال است .\r\n\r\nنكات ادبى\r\n1 - ضمير در « كما قال به الدوّاني » به « القول بأصالة الوجود في الواجب و أصالة الماهية في الممكن » راجع است .\r\n2 - « على الماهيات الممكنة » عطف بر « عليه تعالى » بوده و « فاطلاق الموجود » بر سرش درمىآيد .\r\n3 - « كانت هي الموجود » جزاى شرط « ان استوجب » مىباشد و « كان تأصّلها بالانتساب انقلابا » جزاى شرط « ان لم يستوجب » مىباشد و « اذ ليس للماهية » تعليل براى « كانت هي الوجود » است .\r\n\r\nنكات تشريحى\r\n1 - مراد از « المتألّهين » حكماى متوغل در فن حكمت متعاليه و حكماى نائل شده به عمق حقايق معارف فلسفى مىباشد .\r\n\r\nنظريه محقق دوّانى و نقد آن\r\nجناب محقق دوانى يكى از فلاسفهء بسيار قوى است كه نوعا در مباحث فلسفه ، نظريات ايشان باقى مانده است . جناب صدر المتألّهين در چند جاى اسفار ، خيلى با احترام از ايشان نام مىبرد و او را « محقق دوانى » خطاب مىكند و خيلى حرف است كه جناب ملاصدرا كسى را محقق بخواند .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nجناب محقق دوانى در مورد اصالت وجود فرمايشى دارند كه آن را به ذوق حكماى متألّه نسبت داده‌اند . ظاهر فرمايش ايشان چنين است : از آنجا كه وجود يك حقيقت شخصيه در متن خارج است ما در خارج جز يك شخص وجود نداريم پس مىتوان گفت كه : وجود در حق متعال اصيل است و از آنجا كه تمامى ماهيات با نوعى منتسب شدن به حقيقت وجود ، موجود مىشوند پس مىتوان گفت : وجود در ممكنات اعتبارى و ماهيت در آنها اصيل مىباشد . به تعبير ديگر اصالت وجود در حق تعالى به معناى اين است كه حق متعال عين وجود است و اعتباريت وجود در ماهيت به معناى اين است كه ماهيات ، منتسب به وجود واجب تعالى هستند . و اگر مىگوييم درخت مثلا موجود است يعنى درخت يك نحوه انتسابى به علت خود دارد . جناب ملاصدرا در اسفار قول محقق دوانى را چنين بيان مىكند :\r\nو ذهب جماعة إلى انّ الوجود الحقيقي شخص واحد هو ذات الباري تعالى - و الماهيات امور حقيقية موجوديتها عبارة عن انتسابها إلى الوجود الواجبي و ارتباطها به تعالى - فالوجود واحد شخصي عندهم و الموجود كلّي له افراد متعدّدة و هي الموجودات ، و نسبوا هذا المذاهب إلى اذواق المتألّهين . « 1 »\r\nمعنى آن اين است كه جماعتى معتقد شده‌اند وجود يك حقيقت شخصى به نام ذات بارى تعالى است و ماهيات امورى حقيقى هستند كه موجوديت آنها عبارت است از انتساب آنها به وجود واجب تعالى و ارتباط آنها به حق متعال .\r\nبنابر نظر ايشان وجود يك شخص است اما موجود يك حقيقت كلى است كه براى آن افراد متعددى باشد و آن افراد همان موجودات هستند . ايشان اين اعتقاد را به اذواق حكماى متألّه نسبت داده‌اند .\r\n\r\n\r\n","description":"","footnote":"\r\n( 1 ) . اسفار ، ج 1 ، ص 71 .\r\n","page_name":" 155 ","page_number":155},
  {"content":"\r\n\r\nبعد از نقل اين عبارت جناب آخوند سه اشكال عمده بر جناب محقق دوانى وارد مىكنند . اما اين ظاهر فرمايش جناب محقق دوانى است .\r\nجناب علامه طباطبائى قدّس سرّه در رد فرمايش محقق دوانى مىفرمايد : اينكه مىفرماييد ماهيات انتساب و ارتباطى با وجود دارند ، به چه معنى است ؟ سؤال ما اين است كه آيا پس از اين انتساب چيزى هم به ماهيات افزوده مىشود يا نه ؟\r\nاگر بفرماييد ماهيات قبل از انتساب به وجود ، مستقلا اصالت داشته و پس از انتساب چيزى به آنها افزوده نمىشود ، لازم مىآيد كه ماهيات فى ذاتها استقلال ماهوى داشته و هيچ نيازى به واجب تعالى نداشته باشند ، بلكه خود وجود واجب باشند . و اين باطل است . اگر هم بفرماييد ماهيات قبل از انتساب به وجود ، اصالت نداشته و پس از انتساب هم چيزى به آنها افزوده نمىشود ، يعنى انتساب هيچ نفع و فايده‌اى براى ماهيات ندارد ، در اين صورت لازم مىآيد كه متأصّل شدن ماهيات بواسطهء چنين انتسابى ، انقلاب در ذات شده و اين هم محال است ، زيرا ممكن نيست ذات شىء بدون دخالت داشتن امر عارضى ، تغيير يابد . و اگر بفرماييد ماهيات قبل از انتساب به واجب تعالى تأصّلى ندارند بلكه تأصّل ايشان بعد از انتساب به وجود بوده ، به اين معنى كه انتساب به وجود موجب اصالت يافتن ماهيات شده ، اين همان مختار ماست كه گفتيم : علت اصلى تحقق و اصالت ماهيت ، حقيقت وجود مىباشد ، پس وجود اصيل و ماهيت كه به تبع وجود ، متحقق است ، اعتبارى مىباشد و ديگر معنى ندارد كه بگوييم وجود در واجب تعالى اصيل است و ماهيت در ممكنات اصيل مىباشد .\r\nاگر مراد جناب محقق دوانى از فرمايششان همين مقدار عرائضى كه تقديم كرديم بوده باشد ، اين جواب براى رد كردن آن كافى است .\r\nجناب ملا هادى سبزوارى در شرح منظومه ، قول محقق دوانى را چنين بيان\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو رد مىنمايند . ايشان در متن منظومه مىفرمايند :\r\n كأنّ من ذوق التألّه اقتنص * من قال ما كان له سوى الحصص \r\nو بعد در شرح آن مىفرمايند : و قد أشرنا في هذا البيت إلى قولين : احدهما المذهب المنسوب إلى أذواق المتألهين القائلين بوحدة الوجود و كثرة الموجود ، بمعنى المنسوب إلى الوجود . فأنّهم قالوا : حقيقة الوجود قائمة بذاتها ، و هي واحدة ، لا تكثر فيها بوجه من الوجوه ؛ و انّما التكثّر في الماهيّات المنسوبة إلى الوجود ، و ليس للوجود قيام بالماهيات و عروض لها : و اطلاق الموجود على تلك الحقيقة بمعنى أنّها نفس الوجود ، و على الماهيات بمعنى انّها المنسوبة إلى الوجود ؛ مثل المشمّس و اللّابن و التّامر و نحوها . و هذا المذهب ، و ان ارتضاه جمّ غفير ، لكنه عندنا غير صحيح ، لانّهم حيث قالوا بأصالة الماهية ، يلزم عليهم القول بالثاني للوجود ، و انّ في دار التحقّق سنخين و اصلين . « 1 »\r\nترجمهء آن به فارسى اين است ما در اين بيت به دو قول اشاره كرديم ، يكى از آن دو مذهبى است كه به اذواق متألهين نسبت داده شده است كه ايشان قائل به وحدت وجود و كثرت موجود شده‌اند و مراد از موجود در نظر ايشان ، منسوبين به وجود است ، ( به تعبير ديگر ايشان قائل به وحدت وجود و كثرت منسوبين به وجود ، اعنى ماهيات هستند ) زيرا ايشان مىگويند حقيقت وجود قائم به ذات خويش بوده و آن واحد است و به هيچ وجه تكثر در آن راه ندارد ، بلكه تكثر در همه ماهياتى است كه نسبتى با وجود دارند . براى وجود هم قيام و عروضى بواسطهء ماهيت نيست و اطلاق نمودن موجود بر آن حقيقت واحد ، به معنى اين است كه او نفس وجود است و اطلاق نمودن موجود بر ماهيت به اين معنى است كه آنها منسوب به وجود هستند . مثل آفتاب‌پرست و شيرفروش و خرمافروش كه هريك نسبتى به آفتاب و شير و خرما دارند . اگرچه به اين مذهب ، عدهء زيادى رضايت دادند ، لكن اين مذهب نزد ما غير صحيح است ، زيرا\r\n\r\n\r\n","description":"","footnote":"\r\n( 1 ) . شرح منظومه ، ج 2 ، صفحهء 115 ( با تعليقات استاد حسن‌زاده آملى روحي فداه ) .\r\n","page_name":" 157 ","page_number":157},
  {"content":"\r\n\r\nايشان قائل به اصالت ماهيت شده‌اند و اين ملازم آن است كه قائل به شىء دومى براى وجود باشيم و بگوييم در عالم وجود دو سنخ و دو اصل داريم ، يكى وجود و يكى ماهيت .\r\nعرض كرديم اين ظاهر فرمايش جناب محقق دوانى است ، تا ببينيم مراد ايشان از ماهيت منتسب به وجود چيست ؟ به تعبير حضرت استاد شايد بتوان براى قول محقق دوانى ، يك مخلص و راهى پيدا كنيم . زيرا تا وقتى كه مىتوان حرف افراد را به واقعيت نزديك كرد ، نيازى به رد آنها نيست .\r\nحضرت استاد علامه حسن زاده آملى روحي فداه در رسالهء جعل ، قول محقق دوانى را چنين بيان مىكنند ؛\r\nو فرقة قائلة بأن الجاعل الواجب بالذات وجود بحت صرف ايضا كالفرقة الاولى الّا انّهم لا يقولون بأنّ الوجود زائد على الماهيات و يعتبر و ينتزع منها كما قالت الاولى به بل يقولون : انّ اطلاق الموجود على الماهيات يكون بمعنى انها منسوبة إلى جاعلها فموجود صيغة نسبة كما تقول لابن و تامر و اترابهما . و هذا قول ذوق التألّه على زعمهم . « 1 »\r\nترجمهء آن اين است كه گروهى مانند گروه اول قائلند جاعل واجب بالذات ، وجود بحت صرف است مگر اينكه اين دسته معتقد به زائد بودن وجود بر ماهيات نيستند و مانند دسته اول وجود را معتبر و منتزع از ماهيات نمىدانند ، بلكه مىگويند : اطلاق موجود بر ماهيات به اين معنى است كه ماهيات نسبتى به جاعل خود دارند . پس موجود صيغهء نسبت است ، چنان كه مىگويى شيرفروش و خرمافروش كه هر دو نسبتى به شير و خرما دارند . و اين قول به زعم ايشان ، ذوق تالّه است .\r\nحضرت استاد در تحليل اين قول محقق دوانى مىفرمايند : اقول : كون الماهية\r\n\r\n\r\n","description":"","footnote":"\r\n( 1 ) . رسالهء جعل ، ط 1 ، ص 18 .\r\n","page_name":" 158 ","page_number":158},
  {"content":"\r\n\r\nمنسوبة إلى جاعلها هو نسبة المعلول إلى علته . و العلة قائمة على معلولها ، فتلك النسبة ليست النسبة الاعتبارية كقولك « هذا المال لزيد » ، بل هي النسبة الحقيقية النورية و الأضافة الاشراقية كقوله سبحانه :  لَهُ ما فِي السَّماواتِ وَ ما فِي الْأَرْضِ *  « 1 » ، و هذا الانتساب هو ذوق التألّه بلا مراء . و ما في الكتاب الرائجة من تفسير الانتساب المذكور في كلمات اهل ذوق التأله من بينونة الفاعل عن فعله و انتساب الفعل إلى فاعله هو نحو اللابن و التامر ، فهو بمعزل عن التحقيق . و هؤلاء الاكابر كالدّواني و امثاله كيف يذهبون إلى هذا التوحيد و الجعل في الجاعل و جعله . و لا ارتضي بذلك التفسير و لا اصّوب حمل انظارهم القويمة في التوحيد على هذا الوجه المعوج . « 2 »\r\nتوضيح آن اين است كه : منسوب بودن ماهيت به جاعلش ، همان نسبت داشتن معلول است به علتش ، و علت بر معلول خود قائم است . پس اين يك نسبت اعتباريهء صرف نيست تا براى آن هيچ اهميتى قائل نشويم ، همانند آن نسبتى كه در قضيهء « اين مال براى زيد است » بين زيد و مال برقرار مىباشد . بلكه نسبتى است حقيقيه و نوريه و اضافه‌اى است اشراقيه . چنانچه حق متعال مىفرمايد : آنچه در زمين و آسمان است ، براى اوست . و اين انتساب ، بىشك همان ذوق حكماى متألّه است . پس آنچه در بعضى كتب رايج آمده كه انتساب مذكور در كلمات اهل ذوق تأله را به جدايى فاعل از فعلش ، تفسير نموده و انتساب فعل به فاعل را همانند شيرفروش و خرمافروش دانسته‌اند ، دور از تحقيق مىباشد . و بزرگانى چون محقق دوانى و امثال او ، چگونه ممكن است به چنين توحيد و چنين جعل و جاعلى معتقد بوده باشند . من به چنين تفسيرى معتقد نبوده و حمل نمودن انظار قويم ايشان را در توحيد ، بر چنين وجه معوجى\r\n\r\n\r\n","description":"","footnote":"\r\n( 1 ) . بقره / 255 .\r\n( 2 ) . رسالهء جعل ، ط 1 ، ص 18 .\r\n","page_name":" 159 ","page_number":159},
  {"content":"\r\n\r\nدرست نمىدانم .\r\nملاحظه فرموديد كه اگر اين فرمايش جناب محقق دوانى را به گونهء ديگرى معنا كنيم ، كاملا صحيح و مطابق با تمام معيارهاى حكمت متعاليه و عرفان خواهد بود .\r\nحضرت استاد علامه حسن‌زاده آملى روحي فداه در تعليقات خود بر آن عبارت مذكور جناب حاجى سبزوارى در شرح منظومه مىفرمايند : فالحقّ ان مراد الدواني من ذوق التألّه هو التوحيد الصمدي الذي ذهب اليه العرفاء الشامخون و الحكماء الراسخون من انّ موجوديّة الممكنات هو انتساب الماهيات الممكنة بذلك الوجود في تحققها العيني و ليس لها من حيث انّها ماهيات حظّ من الوجود . « 1 »\r\nيعنى حقيقت آن است كه مراد دوانى از ذوق تألّه همان توحيد صمدى قرآنى است كه عرفاء شامخ و حكماى راسخ به آن معتقد شده‌اند و آن اين است كه موجوديت تمامى ممكنات همان انتساب و عين الربط بودن ايشان به آن وجود بالذات مىباشد و براى ماهيات من حيث ذاتها هيچ حظّى از وجود نيست .\r\nو لذا جناب محقق دوانى بسيار خوب حقيقت وجود را بيان نمودند آنجا كه فرمودند : ان الوجود حقيقة عينية شخصية ، و اين به آن معنى نيست كه حقيقت شخصيه وجود ، يك حقيقت به وحدت عددى بوده و با ممكنات بينونت عزلى داشته باشد . بلكه مراد اين است كه وجود يك حقيقت عينيهء شخصيه غير متناهى است كه در تمامى ممكنات سريان دارد و بدون آن هيچ يك از ممكنات تحقق عينى ندارند . به تعبير ديگر وجود مستأثر حق است و اگر مىبينيم ماهيات اصالت و واقعيت دارند ، اين اصالت به جهت آن انتساب و ارتباط اتمّى است كه بين ممكنات و وجود واجب تعالى برقرار است ؛ تتأصل الماهيات الممكنة بنوع من\r\n\r\n\r\n","description":"","footnote":"\r\n( 1 ) . شرح منظومه ، ج 2 ، ص 116 ، تعليقه ش 59 ، نشر ناب .\r\n","page_name":" 160 ","page_number":160},
  {"content":"\r\n\r\nالانتساب اليه ، كه باء « بنوع » براى بيان نحوه تاصل ماهيات مىباشد . و از طرفى اين ارتباط و انتساب فقط به اندازهء ارتباط و انتساب يك شيرفروش به شير يا خرمافروش به خرما نيست ، بلكه ارتباطى است كه به يمن اين ارتباط كه همان امكان فقرى و اضافه اشراقيه است ، ممكنات تحقق مىيابند ، به تعبير ديگر اين گونه نيست كه شىء اول موجود شود و بعد از آن ارتباط با حقيقتى پيدا كند . همانند اينكه شخص خرمافروش تحقق دارد و بعد از آن ارتباطى با خرما پيدا مىكند و وصف خرمافروشى تحقق مىيابد ، بلكه ممكنات چنان ارتباطى با وجود واجب دارند كه بدون آن ارتباط به هيچ نحو ، متحقق نخواهند بود . به عبارت ديگر ماهيات عين الربط و عين التعلق به وجود واجب هستند . و اين همان نظر آخوند در اسفار است كه مىفرمايد : در نظام هستى تنها يك وجود اصالت دارد و غير از آن تمامى ممكنات ، امكان فقرى به او دارند و همه عين الربط به اويند . چه اينكه نظر جناب حاجى هم در منظومه همين مىباشد . پس اينكه جناب محقق دوانى فرمودند : على ما يقتضيه ذوق المتألّهين ، حرف صحيح و درستى مىباشد . چراكه همهء حكماى متألّه و عرفاى شامخ چنين اعتقادى راجع به وجود واجب و ممكنات دارند . حضرت آقا در ادامه مىفرمايند : بل الدواني صرّح بذلك الحكم الحكيم و القول الثقيل فلا حاجة إلى التفوّه بالتأويل فعليك بنصّ كلامه الكامل في أصالة الوجود و انتساب ما سواه سبحانه اليه بالاضافة الاشراقية ، حيث قال . . . .\r\nيعنى جناب محقق دوانى خود بدين حكم حكيم و قول سنگين تصريح دارند ، اگر چنين است پس ديگر نيازى به گشودن زبان براى تأويل نمودن گفتار ايشان نيست . زيرا كلام كاملى از ايشان هست كه دلالت بر اصالت وجود و انتساب ماسواى حق سبحانه و تعالى به آن وجود ، به اضافيهء اشراقيه مىكند . و بعد از آن حضرت آقا شروع به نقل آن كلام محقق دوانى كه در صفحهء 408\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nجلد 1 اسفارى كه با تعليقات ملا هادى سبزوارى ، ملا على نورى ، علامه طباطبائى ، مدرس زنوزى ، مولى اسماعيل بن مولى سميع اصفهانى ، هيدجى زنجانى چاپ و نقل شده است مىنمايند . ( صفحهء 648 اسفارى كه با تعليقات استاد حسن‌زاده آملى روحي فداه چاپ شده است ) .\r\nحضرت استاد پس از نقل آن مىفرمايند : و العجب ان القوم اسندوا إلى الدواني القول بأصالة الماهية و اعتبارية الوجود مع قوله هذا الناص على وحدة الوجود الصمدي و التوحيد الحق القرآني بأنه سبحانه هو الاوّل و الآخر و الظاهر و الباطن ، و غيره انتسابات نورية و اضافات اشراقية اى موجودية الممكنات هي انتساب الماهيات الممكنة بذلك الوجود في تحققها العيني و ليس لها من حيث انها ماهيات حظّ من الوجود . « 1 »\r\nيعنى عجب از اينكه قوم به جناب محقق دوانى قول به اصالت ماهيت و اعتباريت وجود را نسبت داده‌اند با اينكه كلام منقول از ايشان تنصيص بر وحدت وجود صمدى و توحيد حق قرآنى دارد ، چراكه حق متعال هم اول است و هم آخر ، هم ظاهر است هم باطن . و غير او همه انتسابات نوريه و اضافات اشراقيه هستند يعنى موجود بودن ممكنات همان انتساب ماهيات ممكن به وجود واجب است براى اينكه تحقق عينى يابند . و لذا ماهيات من حيث ذاتها هيچ بهره‌اى از وجود ندارند .\r\nخلاصه اينكه با تأمل و تعمق بيشتر دانسته مىشود كه قول محقق دوانى مخالف مذهب حكماى متألّه و عرفاى شامخ نيست ، بلكه كاملا مطابقت با مذهب ايشان داشته و حتى طرح آن در تشريح عقائد آنها بسيار سودمند است . و اگر هم در بيان مطلب و در مقام وضوح بحث تشبيهى به لابن و تامر شده ، صرف مثال بوده و اين مثال هو هو در ما نحن فيه جارى نمىشود . فافهم !\r\n\r\n\r\n","description":"","footnote":"\r\n( 1 ) . شرح منظومه ، ج 2 ، ص 117 ، تعليقه ش 59 .\r\n","page_name":" 162 ","page_number":162},
  {"content":"\r\n\r\n\r\nمتن\r\nو يتفرّع على أصالة الوجود و اعتبارية الماهية :\r\n1 ) اولا : أنّ كل ما يحمل على حيثيّة الماهية فانّما هو بالوجود ، و انّ الوجود حيثيّة تقييّدية في كلّ حمل ما هوي ، لما انّ الماهيّة في نفسها باطلة هالكة لا تملك شيئا ، فثبوت ذاتها و ذاتيّاتها لذاتها بواسطة الوجود . فالماهيّة و إن كانت اذا اعتبرها العقل من حيث هي لم تكن الّا هي ، لا موجودة و لا معدومة ، لكن ارتفاع الوجود عنها بحسب هذا الاعتبار - و معناه أنّ الوجود غير مأخوذ في حدّها - لا ينافي حمله عليها خارجا عن حدّها عارضا لها ، فلها ثبوت مّا كيفما فرضت .\r\n2 ) و كذا لوازم ذاتها - التي هي لوازم الماهية كمفهوم الماهية العارضة لكلّ ماهية ، و الزوجية العارضة لماهية الاربعة - تثبت لها بالوجود لا لذاتها . و بذلك يظهر ان لازم الماهية بحسب الحقيقة لازم الوجودين الخارجيّ و الذهنيّ كما ذهب اليه الدّواني .\r\n3 ) و كذا لازم الوجود الذهني كالنوعيّة للانسان ، و لازم الوجود الخارجيّ كالبرودة للثلج ، و المحمولات غير اللازمة كالكتابة للانسان ، كلّ ذلك بالوجود . و بذلك يظهر أن الوجود من لوازم الماهية الخارجة عن ذاتها .\r\n\r\nترجمه\r\nبر اصالت وجود و اعتباريت ماهيت امورى انتزاع مىشود :\r\n1 ) اول اينكه هرچه بر حيثيت ماهيت حمل مىشود ، بواسطهء وجود است و اينكه وجود در هر حمل ماهوى حيثيت تقييديه است ، به جهت اينكه ماهيت ذاتا باطل و نابود است و چيزى را دارا نمىباشد . پس ثبوت ذات ماهيت و ثبوت ذاتيات ماهيت براى ذات ماهيت ، بواسطهء وجود است . پس زمانيكه عقل ، ماهيت\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nرا اعتبار مىكند ، اگرچه ماهيت از آن حيث كه ماهيت است ، چيزى جز خودش نيست و نه موجود و نه معدوم است ، و لكن سلب وجود از ماهيت به حسب اين اعتبار منافاتى با حمل وجود بر ماهيت در خارج از تعريف آن و به عنوان امر عارضى آن ندارد . ( معناى سلب وجود از ماهيت اين است كه وجود در تعريف ماهيت ، اخذ نشده است . )\r\n2 ) و همچنين لوازم ماهيت كه همان لوازم ماهيت هستند ، مانند مفهوم ماهيتى كه بر همهء ماهيات عارض است و مفهوم زوجيتى كه بر ماهيت عدد 4 عارض است ، در تمام موارد ، لوازم بواسطهء وجود بر ماهيات ثابت مىشود ، نه بواسطهء ذات ماهيات . و بدين مطلب روشن مىشود همانطور كه جناب محقق دوانى گفته است لازمهء ماهيت در حقيقت همان لازمهء دو وجود خارجى و ذهنى است .\r\n3 ) و همچنين لازم وجود ذهنى مانند نوعيت براى انسان و لازم وجود خارجى مانند سرما براى برف و همچنين محمولاتى كه غير لازم هستند مانند نويسندگى براى انسان ، همه بواسطهء وجود بر موضوع خود حمل مىشوند . و بدين مطلب آشكار مىشود كه وجود از لوازم ماهيات و خارج از ذات آنها مىباشد .\r\n\r\nنكات ادبى\r\n1 - خبر « لكن ارتفاع الوجود عنها » جملهء « لا ينافي حمله عليها » مىباشد .\r\n2 - ضمير « معناه » به « ارتفاع الوجود عنها » راجع است .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nنكات تشريحى\r\n1 - مراد از « في كل حمل ماهوي » هر حملى است كه موضوع آن ماهيت مىباشد .\r\n2 - مراد از « حيثية تقييدية » اين است كه تقييد و حكم نمودن هر حكمى بر ماهيت ، بواسطهء وجود مىباشد .\r\n3 - مراد از « ذاتيّاتها » اجزاى ذات ماهيات مىباشد و آن عبارت است از جنس و فصل ماهيات .\r\n4 - مراد از « الماهية من حيث هي لم تكن الّا هي لا موجودة و لا معدومة » ماهيت به صورت لا به شرط مقسمى است زيرا تصور ماهيت به دوگونه است يا لا به شرط مقسمى است و يا لا به شرط قسمى ، لا به شرط مقسمى اين است كه ما حاقّ ذات ماهيت انسان را مثلا نظر كنيم بدون اينكه هيچ قيدى را در آن اخذ كنيم ، و لذا فرموده‌اند : « الماهية لا به شرط يجمع مع الف شرط » ، يعنى ماهيتى كه به صورت لا به شرط مقسمى تصور شود با هر چيزى جمع مىشود .\r\n5 - مراد از « هذا الاعتبار » اعتبار الماهية من حيث هى هى لا موجودة و لا معدومه مىباشد .\r\n6 - مراد از « المحمولات غير اللازمة » ، اعراض مفارق مىباشد .\r\n\r\nوجود ، سبب حمل احكام بر ماهيات است\r\nروشى كه در اين كتاب اعمال شده اين است كه بعد از طرح بحث ، نكات اصولى را استخراج نموده و آنها را متفرع بر نكات اصلى بحث مىكنند و اين هنر است كه انسان مطلبى را با استدلال بيان كند و بعد ، از دل همان مطلب نكاتى را بيرون بكشد . به تعبير شريف حضرت آقا مرحوم جناب علامه طباطبائى نوعا در\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nگفته‌ها و نوشته‌هايشان كد مىدادند . بخصوص اگر خلوتى پيدا مىكردند و لذا مىتوان گفت عظمت جناب علامه در كد دهى ايشان بود . خاطراتى هم در اين باره هست كه بيان آن موجب گرفته شدن وقتتان مىشود .\r\nيكى از نكاتى كه متفرع بر اصالت وجود مىشود اين است كه ما در بسيارى از قضايا مىبينيم كه ماهيت به عنوان موضوع قضيه قرار گرفته و احكامى بر آن حمل مىشود . حال گاهى اين احكام از عوارض ماهيت مىباشد مانند « الانسان كاتب » و « الانسان ضاحك » و گاهى هم آن احكام از ذاتيات ماهيت مىباشد كه اين هم بر دو قسم است ، گاهى ذاتى مشترك است مانند الانسان حيوان و گاهى هم ذاتى مختص است مانند الانسان ناطق و حال اينكه فرموديد : ماهيت امرى اعتبارى است و در خارج اصالت و واقعيت ندارد . اگر چنين است پس چطور اين احكام بر ماهيت حمل مىشود ؟ در جواب مىفرمايند : معلوم مىشود تمام احكامى كه بر موضوعات ماهوى حمل مىشود ، بواسطهء وجود بوده و بدون در نظر گرفتن وجود ، هيچ حملى صورت نمىگيرد ، يعنى اگر مىگوييم : الانسان كاتب ، يعنى ؛ الانسان موجود الكاتب . زيرا وجود ، حيثيت تقييديه‌اى است كه در تمام ماهيات تحقق دارد و هرآنچه به ماهيات نسبت داده مىشود از آن‌جهت است كه ماهيات متقيد به قيد وجود هستند ، نه از آن‌جهت كه ماهيات من حيث هى هى هستند . حتى ذاتياتى هم كه به ماهيات نسبت داده مىشود به قيد وجود مىباشد .\r\nنتيجه اينكه وقتى عقل ، ماهيت را اعتبار مىكند ، ماهيت من حيث هى است ، يعنى نه موجود است و نه معدوم . اما وقتى خواستيم چيزى را به آن اسناد دهيم قهرا بايد قبل از آن وجود را به ذات ماهيت فرض كنيم ، چراكه ماهيت غير موجوده متّصف به هيچ اوصافى نمىشود . حتى وقتى مىخواهيم زوجيّت را براى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nعدد 4 تثبيت كنيم . زمانى زوجيت يكى از لوازم ماهيت 4 محسوب مىشود كه ما ماهيت 4 را موجود بدانيم ، حال يا بوجود خارجى يا بوجود ذهنى . تا جائى كه حتى اگر بخواهيم مفهوم ماهيت را بر ماهيت حمل كنيم ، مثل اينكه بگوييم : الانسان انسان ، باز هم بايد ماهيت را موجود فرض كنيم تا بعد بتوانيم مفهوم ماهيت را بر آن حمل نماييم . در ادامه مىفرمايند تمام لوازمى كه ما براى وجود ذهنى اثبات مىكنيم بواسطهء وجود است ، مثل اينكه مىگوييم : « الانسان نوع » ، يعنى « الانسان الموجود نوع » و « الحيوان جنس » يعنى « الحيوان الموجود جنس » و « الناطق فصل » يعنى « الناطق الموجود فصل » و « الضحك عرض خاص » يعنى « الضحك الموجود عرض خاص » و « المشى عرض عام » يعنى « المشى الموجود عرض عام » و غير ذلك . پس در تمام آن حمل‌هايى كه در منطق خوانديم بايد وجود به عنوان اصل قرار بگيرد . منتهى چون در منطق پى به واقعيت اشياء نبرديم و بحث هم فقط حول و حوش ماهيت دور مىزد ، حرفى از وجود پيش نيامد ، اما با آنچه كه اكنون خوانديم بايد بگوييم كه اين بحث مكمّل كل مباحث منطقى است . به تعبير حضرت استاد در درسهاى اسفار ، ما چندين درس اسفار را بايد به عنوان تكملهء منطق قرار دهيم . يكى از آنها حمل اوّلى ذاتى و حمل شايع صناعى است و يكى ديگر از آنها همين بحث مذكور مىباشد . در ادامه فرمودند : ان الوجود من لوازم الماهية الخارجة عن ذاتها .\r\nدر اين عبارت « الخارجة عن ذاتها » صفت براى لوازم است ، يعنى وجود از لوازم ماهيتى است كه آن لوازم خارج از ذات ماهيت هستند . و توجه داريد كه اين غيريت و خارجيّت ، يك غيريت عزلى نيست بلكه يك غيريت و بينونت وصفى است . به تعبير ديگر وجود از لوازم خارج ذات ماهيت است اما از لوازم خارج ذاتى كه براى ماهيت ، ذاتى به جز اين لازم نيست . فافهم !\r\nما هم وقتى اين كتابها را مىخوانديم خيلى تمجمج داشتيم و نمىتوانستيم\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمطالب را آنگونه كه بايد ، قبول كنيم تا اينكه به كتابهايى مثل اسفار و فصوص و شرح قيصرى رسيديم و آرميديم و هميشه با خود افسوس مىخورديم كه اى كاش اين بزرگانى كه اينقدر براى ما زحمت كشيدند و جان به لب آوردند ، در همين كتابهاى اوليه ، با حاشيه و تعليقاتى ما را به آن مطالب عميق و سنگين سوق مىدادند و همين اندازه حرف را تمام نمىكردند و بالأخره چندين سال طول كشيد تا آرام شديم .\r\n\r\nتخليه ماهيت از وجود در مقام ذهن\r\nتصور ماهيت من حيث هى هى بدون در نظر گرفتن وجود يا عدم آن در مقام خارجيت مطلقه ، با يك تعمّل عقلى صورت مىگيرد . تعمّل از باب تفعّل به معناى عمل كردن با مشقت و سختى است . و آن بدين جهت است كه عقل خود ماهيت را من حيث هى هى ، بدون هيچ قيدى تصور كند و از آنجا كه عقل خود موجود است قهرا بايد اين تصور هم در دامنه وجود تكون يابد ، چراكه عقل معدوم هرگز قابليت تصور اشياء را ندارد . چون چنين است پس تخليه ماهيت از وجود در مقام ذهن كار بسيار سخت و دشوارى خواهد بود ، تا جائى كه بزرگان فرموده‌اند : تخليهء ماهيت از وجود ولو در مقام ذات ، عين تحليهء ماهيت به وجود است ، زيرا اصلا نمىتوان ماهيت را از وجود جدا كرد ، چه در مقام ذهن و چه در مقام خارج ، چراكه گفتيم سلطان اصالت از آن وجود است و لذا نمىتوان وجود را ولو در جزئى از نظام كشورش خالى از سلطنت و حكومت كرد . حتى قبل از اينكه حملى صورت بگيرد و قبل از اينكه ماهيتى به عنوان موضوع قضيه قرار گرفته و حكمى بر آن بار شود ، در مقام تصور اوليهء ماهيت هم نمىتوان آن را عارى از وجود تصور كرد و اگر مىگوييم عقل قابليت آن را دارد كه ماهيت را من\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحيث هى هى تصور كند ، اولا توسع در تعبير بوده چراكه عقل به هر مقدار كه ماهيت را از وجود تجريد كند ، به همان مقدار صمديت وجود را مرتفع نموده است و ثانيا عقل با تأمّل بسيار زيادى اين كار را مىكند ؛ فلها ثبوت مّا كيفما فرضت .\r\nو ثالثا تصور من حيث هى هى ماهيت از جانب عقل ، خود دلالت بر عظمت وجودى عقل مىكند زيرا غير از عقل هيچ موجودى قادر به اين عمل نيست و به همين آيت و آيات ديگر عقل ، خداوند خودش را در خلقت انسان احسن الخالقين خوانده است .\r\nما در حاشيهء كتابمان اين گونه يادداشت كرده‌ايم : تخلية الماهية عن الوجود في مقام الذات عين تحليتها به لانّ الماهية في مقام الذات تكون هي عين الثابتة . در مورد اعيان ثابته عرائضى داريم كه بعدها آن را خدمتتان مطرح مىكنيم .\r\n\r\nمتن\r\n1 ) و ثانيا : انّ الوجود لا يتّصف بشيء من احكام الماهية ، كالكليّة و الجزئيّة ، و كالجنسيّة و النوعيّة و الفصليّة و العرضيّة الخاصّة و العامّة ، و كالجوهريّة و الكميّة و الكيفيّة و سائر المقولات العرضيّة ، فانّ هذه جميعا احكام طارئة على الماهيّة من جهة صدقها و انطباقها على شيء كصدق الانسان و انطباقه على زيد و عمرو و سائر الافراد أو من جهة اندراج شيء تحتها كاندراج الأفراد تحت الأنواع و الأنواع تحت الأجناس . و الوجود - الذي هو بذاته الحقيقة العينيّة - لا يقبل انطباقا على شيء و لا اندراجا تحت شيء و لا صدقا و لا حملا و لا ما يشابه هذه المعاني ، نعم مفهوم الوجود يقبل الصدق و الاشتراك كسائر المفاهيم .\r\n2 ) و من هنا يظهر أن الوجود يساوق الشخصيّة .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n3 ) و من هنا يظهر ايضا أن الوجود لا مثل له ، لانّ مثل الشئ ما يشاركه في الماهيّة النوعية و لا ماهيّة نوعية للوجود .\r\n4 ) و يظهر ايضا انّ الوجود لا ضدّ له لأن الضدّين - كما سيأتي - امران وجوديّان متعاقبان على موضوع واحد داخلان تحت جنس قريب بينهما غاية الخلاف ، و الوجود لا موضوع له و لا جنس له و لا له خلاف مع شيء .\r\n\r\nترجمه\r\n1 ) دوم اينكه وجود به هيچكدام از احكام ماهيت ، همانند كليت ، جزئيت ، جنسيت ، نوعيت ، فصليّت ، عرضيّت خاصه ، عرضيت عامه ، جوهريت ، كميّت ، كيفيّت و ساير مقولات عرضى متصف نمىشود ، زيرا همهء اينها احكامى هستند كه بر ماهيت از آن‌جهت كه ماهيت صادق و منطبق بر چيزى است ، عارض مىشوند . مانند صدق انسان و انطباق آن بر زيد و عمرو و ساير افراد و يا اينكه اينها احكامى هستند كه بر ماهيت ، از آن‌جهت كه شيئى تحت ماهيت مندرج است ، عارض مىشوند ، مانند مندرج شدن افراد تحت انواع و مندرج شدن انواع تحت اجناس و حال اينكه وجود كه ذاتا همان حقيقت عينى و واقعيت خارجى است نه قابل انطباق بر چيزى است و نه در تحت چيزى مندرج مىشود ، نه بر چيزى صدق مىكند و نه بر چيزى حمل مىشود و هيچيك از اين قبيل معانى در آن راه ندارد . آرى مفهوم وجود مانند ديگر مفاهيم قابل صدق بر مصاديق گوناگون بوده و در همهء آنان مشترك است .\r\n2 ) و از اين مطلب آشكار مىشود كه وجود مساوق شخصيت است .\r\n3 ) و نيز از اين مطلب روشن مىشود كه براى وجود مثلى نيست زيرا مثل هر شىء چيزى است كه با آن شىء در ماهيت نوعيه شريك است و حال اينكه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nماهيت نوعيه‌اى براى وجود نيست .\r\n4 ) و نيز آشكار مىشود كه وجود ضد ندارد ، زيرا همچنان كه خواهد آمد ، ضدين دو امر وجودى هستند كه به طور پىدرپى بر يك موضوع عارض و در تحت جنس قريبى داخل مىشوند و بينشان غايت خلاف وجود دارد و حال اينكه موضوعى براى وجود نيست و وجود جنس نداشته و با چيزى تخالف ندارد .\r\n\r\nنكات ادبى\r\n1 - « من جهة صدقها » متعلق به « طارئة » مىباشد .\r\n2 - « او من جهة اندراج شيء تحتها » عطف بر « من جهة صدقها » مىباشد .\r\n3 - « و الأنواع » عطف بر « الأفراد » مىباشد .\r\n4 - واو در « و الوجود الذي هو بذاته » حاليه مىباشد .\r\n5 - جملهء « و الوجود الذي هو بذاته الحقيقة العينية » مبتدا و جملهء « لا يقبل انطباقا على شيء » خبرش مىباشد .\r\n6 - كلمهء « لا صدقا و لا حملا » عطف بر « انطباقا » مىباشد ، بنابراين جمله چنين خواهد بود : « و لا يقبل ( الوجود ) صدقا على شيء و لا يقبل حملا على شيء » .\r\n\r\nنكات تشريحى\r\n1 - فرمودند : يكى از احكام ماهيت كليت است و وجود كلى نيست . براى تحقيق در اقسام كلى به درس پنجاه دروس معرفت نفس رجوع شود . در آنجا فرمودند : كلى اقسامى دارد ؛ كلى طبيعى ، كلى منطقى ، كلى عقلى و كلى سعى و اينكه مىفرمايند : وجود كلى نيست يعنى وجود كلى طبيعى و منطقى و عقلى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nنيست زيرا وجود كلى سعى است به اين معنى كه صمد است و احاطهء وجودى و گسترش ذاتى بر تمام اشياء دارد .\r\nبه دوستان توصيه مىشود كه اگر وقت كردند و بزرگوارانى را پيدا نمودند ، حتما منطق منظومه را بخوانند كه خيلى پربركت است به خصوص تعليقات حضرت آقا بر آن‌كه بسيار سنگين و شريف است .\r\n2 - در كتب منطقى ، مفاهيم كلى ، جزيى ، جنس ، نوع ، فصل ، عرض خاص ، عرض عام بدين صورت بيان شده است :\r\nكلى : آن مفهومى است كه صدق آن بر بيش از يكى ، ممتنع نيست .\r\nجزيى : آن مفهومى است كه صدق آن بر بيش از يكى ، ممتنع است .\r\nجنس : آن تمام حقيقتى كه بين جزئيات متكثرهء به حقيقت ، مشترك است مانند پاسخ دادن به حيوان در جواب كسى كه مىپرسد : انسان چيست ؟\r\nنوع : آن تمام حقيقتى كه بين جزئيات متكثره به عدد مشترك است مانند پاسخ دادن به حيوان ناطق در جواب كسى كه مىپرسد : انسان چيست ؟\r\nفصل : جزء ماهيتى كه مختص به ماهيت است و آن همان خصوصيت مميّزه‌اى است كه جزء دوم جواب سؤال از نوع قرار مىگيرد ، يعنى همان ناطق .\r\nعرض خاص : محمول خارج از ذات موضوعى كه اختصاص به موضوع خود دارد مانند خندان بودن نسبت به انسان .\r\nعرض عام : محمول خارج از ذات موضوعى كه اختصاص به موضوع خود ندارد مانند رونده بودن نسبت به انسان .\r\n3 - مراد از ساير مقولات عرضيه ، وضع ، أين ، متى ، جده ، اضافه ، ان يفعل و ان ينفعل مىباشد .\r\n4 - فرمودند : تمامى اين مفاهيم ، احكامى هستند كه بر ماهيت عارض\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمىشوند از جهت صدق ماهيت و انطباق آن بر شىء . مراد از اين جمله آن است كه ماهيت براى تحقق خود نياز به قياس به شىء خارجى دارد و الا انسان مثلا من حيث هو انسان نه كلى است و نه جزيى ، نه عرض است و نه جوهر ، پس اگر مىگوييم انسان كلى است به جهت انطباق آن بر زيد و عمرو و بكر و غير آن مىگوييم انسان كلى است .\r\n5 - فرمودند : « ان الوجود لا ضد له » ضد در اين‌جا به معنى خاص است و آن همان معنايى است كه در عبارت بيان شده است .\r\n\r\nوجود مساوق با شخصيت است\r\nفرمودند : ان الوجود يساوق الشخصية ، به اين معنى كه در وجود هيچ‌يك از كليات خمس وجود ندارد ، بلكه هرجا وجود قدم گذارد ، در آنجا به صورت يك شخص خاص است . البته اين جملهء ؛ ان الوجود يساوق الشخصية ، بر ممشاهاى گوناگون ، معناهاى گوناگون دارد . اكنون كه در صدد فهم ممشاى مشاء هستيم بايد بگوييم كه ايشان معتقدند وجود در خارج به ماهيات تخصص پيدا كرده و به تعداد ماهيات نظام هستى ، مشخص مىشود . مانند ماهيت نوعيهء انسان كه در خارج در قالب افراد و اشخاص گوناگون تحصل پيدا مىكند كه بدون در نظر گرفتن افراد خارجى ، ما در خارج ماهيت كلى انسان نداريم . وجود هم اين گونه است يعنى در خارج به صورت اشخاص گوناگون متحقق است . حال گاهى اين شخص غيرمتناهى است به نام حق متعال و گاهى هم متناهى است يعنى ممزوج با حدّ است و آن عبارت است از همهء موجودات نظام هستى .\r\nهمانطور كه گفتيم نهاية الحكمة تقريبا به پيروى از ممشاى متعارف مشّاء معروف شده است اما حقيقت اين است كه بايد نهاية الحكمة را به عنوان تلخيص\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاسفار جناب صدر المتألّهين محسوب كرد . جناب آخوند در چند جاى اسفار تصريحا و تلويحا مىفرمايند كه ما در اين مسير بحثى خود ، ابتدا به صورت مشّاء حرف مىزنيم تا خواننده نگران نشده و خداى نكرده از ما فرار نكند زيرا اين مباحث براى كسانى كه تازه به مباحث فلسفى راه پيدا كرده‌اند ، سنگين است و لذا شخص خسته مىشود و نمىتواند ادامهء اين مسير را طى كند . به ناچار ما در ابتدا ممشاى مشّاء را پيش مىگيريم و سپس وقتى جلوتر رفتيم ، از ايشان فاصله مىگيريم و مطالب اصلى و اساسى خود را القاء مىكنيم . در اينجا هم اگرچه نحوهء بحث جناب علامه به نحو متعارف مشّاء است . اما چون اصالت وجود و تشكيك وجود را ، تقريبا به روش مرحوم صدر المتألّهين در اسفار پيش رفته‌اند و لذا بايد گفت كه روش جناب علامه در نهاية الحكمه ، روش حكمت متعاليه است ، يعنى به آن روش متعارف مشّاى كذايى صرف نيست ، بلكه مباحث حكمت مشّاء را با حقايق حكمت متعاليهء صدر المتألّهين و گهگاهى هم با مطالبى از حكمت اشراق آميخته است . در نتيجه مىتوان گفت نهاية الحكمة از يك تركيب مزجى برخوردار است كه از سه مكتب به خصوص از مكتب شريف حكمت متعاليهء صدر المتألّهين بهره گرفته است .\r\nو لذا اگر بخواهيم اين عبارت ، ان الوجود يساوق الشخصية ، را بر ممشاى مشّاء بيان كنيم همان خواهد بود كه به عرض رسانديم . اما اگر بخواهيم اين حرف را بالاتر ببريم بايد بگوييم : حقيقتى كه متشخص به شخص واحد عددى است ، متناهى بوده و غير از محدوده و آثار آن شخص ، در ديگر حدود جارى و سارى نخواهد بود . مثل شخص ماهوى زيد كه فقط شامل اعضاء و جوارح زيد مىشود . اما حقيقتى كه متشخص به شخص واحد صمدى است غير متناهى بوده و در تمامى افراد گوناگون ، جارى ، و سارى ، مىباشد . و لذا در فلسفه اصلا از\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nقسم اول يعنى شخص واحد عددى ، تعبير به شخصيت نمىكنند . بلكه آن فقط در مورد شخص واحد صمدى اطلاق مىشود .\r\nوجود مانند دريايى است كه تمامى قطرات و ذرات آب را در خود دارد و هركجاى آن‌كه قدم بگيرى باز همان درياى وجود است كه تشأن مىيابد . و هيچ جاى خالى براى غير باقى نگذاشته تا غير ، آنجا را پر كند و به تعبيرى غير از آن همه هيچ است و پوچ . پس اگر تصورى هم از نبود و عدم داريم ، آن هم به طفيل وجود است ، زيرا آنكه تصور عدم مىكند ، خود بايد موجود باشد تا بتواند چنين تصورى بكند . حتى تصور معناى هيچ بما هو هيچ به حمل اوّلى از ناحيهء وجود است . در ثانى اگر هم لفظى از هيچ به زبان مىآوريم ، به همين مقدار ، « هيچ » وجود لفظى دارد پس « هيچ » نيست يا وقتى آن را بر كاغذ مىنويسيم به همين مقدار « هيچ » وجود كتبى دارد پس « هيچ » نيست . لذا فرموده‌اند : ان الوجود يساوق الشخصيّة . پس اين عبارت وسع آن را دارد كه حقيقت توحيد صمدى قرآنى را در آن پياده كنيم .\r\n\r\nتنزيه حق ( وجود ) از ضدّ و ندّ\r\nدر فص دهم فصوص الحكم فارابى چنين آمده است : واجب الوجود لذاته لا فصل له فلا حدّ له فلا ندّ له . واجب الوجود لا مقوم له ، فلا موضوع له ، فلا مشارك له في الموضوع فلا ضدّ له .\r\nحضرت استاد علامه حسن‌زاده آملى روحي فداه در شرح آن مىفرمايند : بيان :\r\nاين فص در تنزيه حق تعالى از ندّ و ضد داشتن است . در تحرير آن مىگوييم :\r\nحدّ در اصطلاح منطقى ، مركب از جنس و فصل است . و ندّ به معنى مثل و نظير است . و « مثلان » دو شىء متشارك در ماهيت و لوازم ماهيت‌اند . و چون وجود نه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nماهيت نوعيه دارد و نه ماهيت جنسيه ، متشارك برايش فرض نمىشود ، پس ند ندارد . برهان الموحّدين امير المؤمنين على عليه السّلام در دعاء يمانى فرمود : و لم تعلم لك مائية فتكون للاشياء المختلفة مجانسا . مقوم در اينجا يعنى آن چيزى كه تحقق و ثبوت شىء به آن وابسته است مانند جوهر براى عرض و ماده براى صورت و چون وجود مقوّم ندارد پس براى او موضوعى نيست ، خواه موضوع در مقابل عرض و خواه به معنى اعم كه محل حال است ، خواه آن حال عرض باشد و خواه جوهر ، چون ماده نسبت به صورت . يعنى وجود مانند عرض و صورت حال در ماده نيست ، و چون برايش موضوعى نيست پس مشارك در موضوع ندارد تا برايش ضدى باشد زيرا كه : الضدان امران وجوديان يتعاقبان على موضوع واحد و بينهما غاية الخلاف و يكونان داخلين تحت جنس قريب . يعنى دو چيز ضد يكديگر دو امر وجودى داخل در تحت جنس قريب‌اند كه آن دو را به حسب طبايعشان غايت خلاف است چنان كه يكى پس از ديگرى بر يك موضوع وارد آيد ، يعنى جمعشان را در موضوع واحد نشايد .\r\nپس هرچه هست به طفيل وجود است و اگر ماهيت هم نمودى دارد ، آن هم به بود وجود است ، يعنى اين وجود است كه نمود ماهيت را عطا نموده است .\r\n\r\nمتن\r\n1 ) و ثالثا : انّ الوجود لا يكون جزءا لشيء ، لانّ الجزء الآخر و الكلّ المركّب منهما ان كانا هما الوجود بعينه فلا معنى لكون الشيء جزءا لنفسه ، و ان كان احدهما أو كلاهما غير الوجود كان باطل الذات ، اذ لا اصيل غير الوجود ، فلا تركيب .\r\n2 ) و بهذا البيان يثبت انّ الوجود لا جزء له ، و يتبيّن ايضا أن الوجود بسيط\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nفي ذاته .\r\n\r\nترجمه\r\n1 ) سوم اينكه : وجود جزء براى چيزى نيست ، زيرا اگر آن جزء ديگر و آن كلى كه مركب از اين دو جزء است ، همان وجود باشد ، معنايى ندارد كه شىء جزء براى خودش باشد و اگر يكى از آن دو يا هر دو غير وجود باشند ، باطل الذات خواهند بود ، زيرا جز وجود اصيلى نيست ، پس تركيب در وجود راه ندارد .\r\n2 ) و بدين بيان ثابت مىشود كه براى وجود جزئى نيست و همچنين آشكار مىشود كه وجود ذاتا بسيط است .\r\n\r\nنكات ادبى\r\n1 - ضمير در « كانا هما الوجود » و « احدهما » راجع به « جزء الاخر و الكل المركّب منهما » مىباشد .\r\n2 - « اذ لا اصيل » تعليل براى « كان باطل الذات » مىباشد .\r\n\r\n[ نكته تشريحى 
  ]\r\n\r\nبيان واحديّت و احديّت وجود\r\nمىفرمايند : اگر وجود جزء براى چيزى قرار بگيرد از دو حال خارج نيست يا اينكه آن جزء ديگر به علاوهء آن مركبى كه از اين دو جزء تشكيل يافته است وجود هستند و يا اينكه يكى از آن دو يا هر دو غير وجود هستند . در صورت اول لازم مىآيد كه شىء جزء براى خودش قرار بگيرد و اين معنى ندارد و در صورت دوم لازم مىآيد يكى از آن دو جزء و يا آن مركبى كه از ايندو جزء تشكيل يافته ، باطل باشد زيرا قبلا به اثبات رسانديم كه اصالت جز براى وجود\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nنيست و چيزى جز وجود واقعيت ندارد . پس نتيجه مىگيريم وجود با چيزى تركيب نيافته و جز آن نشده است .\r\nفصل هفتم و هشتم و نهم فصوص الحكم جناب فارابى راجع به اين است كه وجود تركيب‌بردار نيست . در فصل هفتم و هشتم وجود را از تركيب با ماهيت بر حذر مىدارد كه همان مقام واحديت وجود است و در فصل نهم وجود را از اجزاء داخليه تنزيه مىكند كه از آن تعبير به بساطت حق در مقام احديت مىشود ، به تعبير ديگر واحديت ، تنزيه وجود از تركيب ماهوى و احديت تنزيه آن از تركيب اجزايى درون ذات است .\r\nحضرت استاد در تحرير فص هفتم فصوص الحكم مىفرمايند : تحرير فص اينكه : وجود كه وجوب ، ذاتى اوست ، ماهيت جنسيه نيست تا براى او فصل باشد و به فصول منقسم گردد ، زيرا چنان كه در فص سابق دانسته شد ، حاجت جنس به فصل ، در قوام ذات و ماهيت جنس نيست ، بلكه در تحصيل وجودى جنس است ، يعنى فصل ، مقوم ماهيت آن غير وجودش است ، اما حقيقتى كه خود عين وجود و منزه از ماهيت است ، لازم آيد كه فصل محصل انيت او ، مقوم ماهيت او باشد . يعنى فصل كه اقتضاى او مقسم ماهيت بودن است ، مقوم آن شود و قلب مقسم به مقوم لازم آيد .\r\nو همچنين در تحرير فص نهم آن مىفرمايند : تحرير فص اين‌كه : مقدار از لوازم جسم طبيعى است كه آن را جسم تعليمى گويند و آن بعد جسم طبيعى است كه حشو ما بين السطوح است . و اجزاى مقدارى مركب ناچار هريك قابل اشاره حسيه‌اند ؛ و اجزاى معنوى به تحليل عقل از يكديگر ممتازند خواه اجزاى خارجى باشند مانند هيولى و صورت ذهنىاند و تفاوت باعتبار به شرط\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nلا و لا به شرط است . حال گوييم اگر وجوب وجود ، به اجزاء منقسم شود يا هر جزء واجب الوجود است يا نيست ، در صورت نخستين تعدد واجب لازم آيد و به برهان توحيد بارى در فص هفتم و هشتم دانستى كه تكثر و تعدد واجب ، محال است . و در صورت دوم ، تقدم ممكن بر واجب لازم آيد زيرا كه يك يك اجزاى هر جمله بذات خود مقدم بر جمله است و مراد از جمله در اينجا كل است و روشن است كه جزء در وجود اقدم از كل و كل ابعد از جزء است .\r\n\r\nمتن\r\n1 ) و رابعا : أن ما يلحق الوجود حقيقة من الصفات و المحمولات امور غير خارجة عن ذاته ، اذ لو كانت خارجة كانت باطلة .\r\n2 ) و خامسا : أن للموجود من حيث اتّصافه بالوجود نحو انقسام إلى ما بالذات و ما بالعرض ، فالوجود موجود بالذات بمعنى انّه عين نفسه ، و الماهيّة موجودة بالعرض ، اى أنّها ليست [ متّصفة 
  ] بالوجود بالنظر إلى نفس ذاتها و إن كانت موجودة بالوجود حقيقة قبال ما ليس بموجود بالوجود .\r\n\r\nترجمه\r\n1 ) چهارم اينكه : صفات و محمولاتى كه حقيقتا ملحق به وجود مىشوند امورى هستند كه غير خارج از ذات وجود مىباشند ، زيرا اگر خارج از ذات باشند ، باطل خواهند بود .\r\n2 ) پنجم اينكه : موجود از جهت نحوهء اتصالش به وجود به دو قسم ما بالذات و ما بالعرض تقسيم مىشود ، پس وجود بالذات موجود است بدين معنى است كه\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاو عين خودش مىباشد و ماهيت بالعرض موجود است بدين معنى است كه ماهيت با نظر به نفس ذاتش موجود نيست ، اگرچه آن در مقابل چيزهايى كه حتى بواسطهء وجود ، موجود نمىشوند ، حقيقتا موجود مىشود .\r\n\r\nنكات تشريحى\r\n\r\n[ اقسام محمولات وجود : 
  ]\r\n1 - فرمودند : « ان ما يلحق الوجود حقيقة من الصفات و المحمولات امور غير خارجة عن ذاته » ، به طور كلى محمولاتى كه بر موضوع بار مىشوند به دو قسم محمولات من صميمه و محمولات بالضميمه تقسيم مىشوند .\r\n\r\n[ محمولات من صميمه 
  ]\r\nمحمولات من صميمه محمولاتى هستند كه از حاقّ ذات موضوع انتزاع شده و بر موضوع حمل مىشوند مثل اينكه مىگوييم : « اللّه واجب » ، « اللّه عليم » يعنى در تمام قضايايى كه موضوع آنها موجود مىباشد براى حمل نمودن حكمى بر آن موضوع به عنوان محمول ، نياز به واسطه‌اى غير از وجود نداريم .\r\n\r\n[ محمولات بالضميمه 
  ]\r\nبر خلاف محمولات بالضميمه كه حمل محمول بر موضوع ماهوى بواسطهء وجود مىباشد . مثل اينكه مىگوييم :\r\n« الماهية الموجودة لها زوجية » و بنابر همين مبنى است كه مىفرمايند : هركجا سلطان وجود قدم نهاد ، تمام عساكر اسماء در معيّت او هستند . و لذا هرچه از اسماء و صفات بر آن حمل شود ، نياز به ضميمه ندارد .\r\n2 - فرمودند : « فالوجود موجود بالذات . . . و الماهيّة موجودة بالعرض » به تعبير ديگر مىتوان گفت : « الخلق موجود بالحق و الحق موجود بالذات » پس خلق عين حق است ، منتهى حد را بردار ، حق را بگذار  هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ . \r\nحال اگر اين ارضيت و سماويت را كه حدّ شىء است بردارى جز يك وجود نخواهى ديد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nالبته اين نحوه بحثى كه جناب علامه در اينجا دارند ، بيشتر به روش مشّاء است و اشكالى هم ندارد ، ان شاء اللّه كم‌كم ذهنتان شورانده شود و مشّايى شويد و بعد از آن اشراقى شويد و حكمت متعاليه‌اى شويد و عرفانى شويد و بالاتر از همه قرآنى شويد . ان شاء اللّه .\r\n\r\nمتن\r\n1 ) و سادسا : أنّ الوجود عارض للماهيّة - بمعنى ان للعقل انّ يجرّد الماهيّة عن الوجود ، فيعقلها وحدها من غير نظر إلى وجودها - فليس الوجود عينها و لا جزءا لها . و من الدليل على ذلك جواز سلب الوجود عن الماهيّة ، و احتياج اتّصافها به إلى الدليل ، و كونها متساوية النسبة في نفسها إلى الوجود و العدم ، و لو كان الوجود عينها أو جزءا لها لما صحّ شيء من ذلك .\r\n2 ) و المغايرة - كما عرفت - عقليّة فلا تنافي اتحاد الماهيّة و الوجود خارجا و ذهنا ، فليس هناك الّا حقيقة واحدة هي الوجود لمكان أصالته و اعتباريتها ، فالماهيّات المختلفة يختلف بها الوجود نحوا من الاختلاف من غير ان يزيد على الوجود شيء ؛ و هذا معنى قولهم : « انّ الماهيات أنحاء الوجود » . و إلى هذا الاختلاف يؤول ما بين الماهيّات الموجودة من التميّز و البينونة و اختلاف الآثار هو معنى قولهم : « إنّ الماهيات حدود الوجود » . فذات كلّ ماهيّة موجودة حدّ لا يتعداه وجودها ، و يلزمه سلوب بعدد الماهيّات الموجودة الخارجة عنها . فماهيّة الانسان الموجودة - مثلا - حدّ لوجوده ، لا يتعدّاه وجوده إلى غيره ، فهو ليس بفرس و ليس ببقر و ليس بشجر و ليس بحجر ، إلى آخر الماهيات الموجودة المباينة للإنسان .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nترجمه\r\n1 ) ششم اينكه : وجود عارض بر ماهيت مىباشد - به اين معنى كه عقل مىتواند ماهيت را از وجود جدا كند ، و لذا ماهيت را بدون در نظر گرفتن وجود آن تعقل مىكند . - پس وجود عين ماهيت و جزء آن نيست . يكى از دلائل بر اين مطلب اين است كه سلب نمودن وجود از ماهيت جائز است . دليل ديگر اين است كه اتصاف ماهيت به وجود نياز به دليل دارد . دليل سوم اينكه ماهيت فى نفسها نسبت به وجود و عدم مساوى مىباشد و حال اينكه اگر وجود عين ماهيت و يا جزء آن بود هيچكدام از امور بالا صحيح نبود .\r\n2 ) و مغايرت بين وجود و عدم - همچنانكه دانستى - عقلى مىباشد . پس اين مغايرت ، با اتحاد ماهيت و وجود در خارج و در ذهن تنافى ندارد . در اينجا جز يك حقيقت نيست و آن وجود مىباشد ، به جهت اينكه وجود اصيل و ماهيت اعتبارى است . پس بدون اينكه ماهيات گوناگون چيزى بر وجود بيفزايند موجب يك نحوه اختلافى در وجود مىشوند و اين همان معناى گفتار حكماء است كه مىفرمايند : « ماهيات انحاء وجودند » و به سوى همين اختلاف راجع است آنچه از تميّز و بينونت و اختلاف آثار بين ماهيات موجوده مىباشد و اين معناى آن گفتار حكماء است كه مىفرمايند : « ماهيات حدود وجودند » . پس ذات هر ماهيت موجوده‌اى ، حدّى است كه وجود ماهيت از آن تجاوز نمىكند و لازمهء اين حد سلبهايى است به عدد ماهياتى كه خارج از اين حد موجودند . پس ماهيت انسان موجوده مثلا حدّى براى وجود انسان است كه وجود انسان از اين حد به سوى غير آن تجاوز نمىكند ، پس آن وجود اسب نيست ، گاو نيست ، درخت و سنگ نيست و همچنين آن هيچ كدام از ماهيات موجوده‌اى كه مباين انسان است ، نيست .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nنكات ادبى\r\n1 - مشار اليه « ذلك » در عبارت « و من الدليل على ذلك » ، « فليس الوجود عينها و لا جزءا لها » مىباشد .\r\n2 - « و احتياج اتصافها » عطف بر « جواز سلب الوجود » مىباشد .\r\n3 - همچنين « و كونها متساوية » عطف بر « جواز سلب الوجود » مىباشد .\r\n4 - واو در عبارت « و لو كان الوجود » حاليه است .\r\n5 - مشار اليه « ذلك » در عبارت « شيء من ذلك » ، « 1 - جواز سلب الوجود . . .\r\n2 - و احتياج اتصافها . . . 3 - و كونها متساوية النسبة . . . » مىباشد .\r\n6 - « فذات كل ماهية » مبتدا و « حدّ لا يتعداه وجودها » خبر آن مىباشد .\r\n7 - ضمير مفعولى « لا يتعداه » به « حدّ » و ضمير « وجودها » به « ماهيت » راجع است .\r\n8 - ضمير مفعولى « يلزمه » به « حد » راجع است .\r\n9 - در عبارت « وجوده إلى غيره » هر دو ضمير به « انسان » راجع است .\r\n\r\n[ نكات تشريحى 
  ]\r\n\r\nدليل مغايرت دو حيثيت وجودى و ماهوى\r\nدر اين قسمت جناب علامه در صدد بيان مغايرت عقلى دو حيثيت وجودى و ماهوى هستند . زيرا آنچه در خارج است يك وجود است و شئونات آن و تعدد و تغاير عزلى منتفى است . در مقام تحليل عقلى است كه ما حيثيت وجود را از حيثيت ماهيت جدا كنيم . اين عقل است كه شىء خارجى را مورد تحليل قرار داده و آن را به دو بخش وجودى و ماهوى تقسيم مىكند و بدين طريق وجود را محمول و ماهيت را موضوع قرار مىدهد و مىگويد : الانسان موجود ، و از آن تعبير به عروض مىكند و مىگويد : وجود عارض بر ماهيت است . البته بايد توجه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nداشت كه عروض وجود بر ماهيت منافاتى با فرمايش قبلىشان مبنى بر اصالت وجود در خارج ندارد . زيرا مبحث عارض شدن وجود بر ماهيت مربوط به تحليل عقلى و بحث اصالت وجود مربوط به واقعيت خارجى است .\r\nپس عقل توانايى آن را دارد كه ماهيت اشياء را بدون در نظر گرفتن وجود آنها مورد تعقل قرار دهد .\r\nجناب علامه قدّس سرّه در ادامه مىفرمايند : سه امر بر عدم عينيّت وجود و ماهيت و عدم جزئيت وجود براى ماهيت دلالت دارد ؛ يكى اينكه جائز است كه ما وجود را از ماهيت سلب كنيم ، بدين معنى كه با سلب وجود از ماهيت ، عنوان ماهيت از ماهيت مرتفع نمىشود و ماهيت به حال خود باقى مىماند . به تعبير ديگر ماهيت نسبت به وجود همانند انسان بىتفاوتى است كه تلبس به وجود و يا عدم ، هيچ فرقى به حال آن ندارد ، يعنى در مقام ذات هيچ اقتضايى نسبت به وجود ندارد تا جائى كه حتى اين لا اقتضايى هم اقتضاى ذات ماهيت نيست .\r\nاينكه متصف شدن ماهيت به وجود نياز به دليل دارد و بدون دليل خارجى ، ماهيت متحقق نمىشود .\r\nسوم اينكه ماهيت ذاتا نسبت به وجود و عدم يكسان است و به هيچ يك از آن دو ترجيح ندارد و ذاتا خواهان هيچكدام نيست . پس معلوم مىشود وجود عين ماهيت يا جزء آن نيست كه اگر بود هيچ‌يك از اين سه امر بالا صحيح نبود .\r\n\r\nتوجه به يك نكته\r\nيكى از نكاتى كه بايد به آن توجه داشت اين است كه بحث اصالت وجود و اعتباريت ماهيت ، مربوط به محدودهء ذهن نيست ، بلكه مربوط به متن خارج است ، زيرا چه بسا ممكن است ذهن ما در مقام تحليل يا بازيگرى ، وجود را اعتبارى و\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nماهيت را اصيل فرض كند ، شبيه همهء آنها كه قائل به اصالت ماهيت و اعتباريت وجود شدند ، چراكه همهء اينها در مقام ذهن و تحليلات آن ، در صدد يافتن اصيل ايندو بودند و لذا نهايتا قائل به اصالت ماهيت شدند و مبدأ اشتباه اينان نيز همان خلط بين مصداق و مفهوم بود . پس مراد ما از اعتباريت ماهيت ، اعتبارى بودن آن در مقام خارج است . اگرچه اگر دقيق شويم مىبينيم كه به دقت عقلى ، وجود ذهنى هم يكى از انحاء وجود خارجى مطلق است و در مقام ذهن نيز وجود اصيل و به تبع آن ماهيت موجود است . چراكه ذهن در نفس موجودى نبود ، تصور ماهيت هم ممكن نبود .\r\n\r\nيكى از مبادى تصور تغاير وجود و ماهيت در خارج\r\nيكى از چيزهايى كه موجب مىشود ما وجود و ماهيت را در خارج ، غير هم بدانيم اين است كه ما اسامى و نامهاى گوناگونى بر اشياء اطرافمان گذاشته‌ايم .\r\nاين امر يكى از گرفتاريهاى فهم تام توحيد صمدى قرآنى به شمار مىآيد . به بيان ديگر تمامى اين اسامى حجاب انسان هستند . اگر بتوانيم تمامى اين اسم و رسمها را برداريم ، در فهم توحيد بسيار راحت‌تر خواهيم بود .\r\nبنابر آنچه در درس ششم معرفت نفس آمده ، خودمان را طورى فرض كنيم كه كانّه با همين مقدار عقل و شعور و ادراك و تعقل و كمالاتى كه داريم دفعتا خلق شده باشيم ، بدون اينكه تمام اين علوم را تدريجا يافته باشيم . به تعبير ديگر در يك لحظه تمامى آموخته‌ها و يافته‌هاى خود را تخليه كنيم و همهء موجودات را به ديد وجود نگاه كنيم ، در اين حال است كه جز وجود نخواهيم ديد و اصالت وجود نيز مربوط به همين موطن است .\r\nولى از آنجا كه ما در خارج اسم‌گذارى كرده‌ايم و براى افراد ، متشابه و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمتغاير ساخته‌ايم و براى افراد متشابه متفق الحقيقه يك مفهوم كلى به نام نوع درست كرده‌ايم و اين نوع را با افراد متفق الحقيقهء نوع ديگر ، در تحت يك كلى بزرگترى به نام جنس جمع كرده‌ايم و افراد متغاير را متباين هم دانسته‌ايم ، و لذا در فهم حقايق توحيدى بسيار گرفتار شده‌ايم . اگر مىشد ما اصلا اينها را ياد نمىگرفتيم و دست از اين روال طبيعى آشنايى با محيط اطرافمان برمىداشتيم ، اين گرفتارى در فهم هرگز نمىبود و همان مىشد كه قرآن كريم در مورد حضرت ابراهيم عليه السّلام فرموده است :  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ  . « 1 »\r\nما چون از ابتداى كودكىمان با الفاظ و اسامى گوناگون خو كرده‌ايم ، اگر كسى به ما بگويد اين درخت خارجى مثلا يك درخت ساده نيست ، با او مىجنگيم كه شما با بديهيات مخالفت مىكنيد و حال اينكه او مىخواهد بگويد اين نام را از اين درخت بردار اين حقيقت را آن‌طور كه تحقق دارد مشاهده كن ، آنگاه خواهى ديد هرچه از درخت مشاهده مىشود وجود است .\r\nپس هرچه در خارج داريم وجود است و شئونات آن . اما اگر كسى بگويد : نه خير ! آنچه در خارج داريم ماهيت است ، باز هم با لفظ او دعوايى نداريم ، زيرا او هم معتقد است كه اين اشياء هستند و مشغول به كارند ، حال اسم آن هرچه مىخواهد باشد . چرا بايد اختلاف درست كرد ؟ ! جناب شيخ اشراق با طرح اين شبهه دعوا را شروع كرده و بسيارى را شورانده است .\r\n\r\n\r\n","description":"","footnote":"\r\n( 1 ) . انعام / 76 .\r\n","page_name":" 186 ","page_number":186},
  {"content":"\r\n\r\n\r\nمبداء اختلاف آثار\r\nحال اگر كسى سؤال كند پس اين همه اختلافاتى كه در خارج هست از چيست ؟ جناب علامه در پاسخ به اين سؤال مىفرمايند : فالماهيات المختلفة يختلف بها الوجود نحوا من الاختلاف من غير ان يزيد على الوجود شيء ، اين عبارت از آن عبارت يادداشت كردنى نهاية الحكمة مىباشد . جناب علامه مىفرمايند : درست است كه ماهيات مختلف موجب زيادتى و تازگى بر وجود نشده است . وجود وجود است و در حاق آن جز هستى نيست و ماهيت در كنف وجود و ظهور آن است . اين فرمايش بسيار سنگين و لطيفى است كه خيلى هم جاى پروراندن دارد .\r\nهيچ‌وقت ماهيتى كه به تبع وجود متحقق است موجب اثرپذيرى اصل وجود نمىشود چراكه اگر ماهيات موجب تأثير در متن وجود بشوند لازم مىآيد كه وجود محتاج به اثر ماهيت شده باشد . اگرچه به نظر اولى يك نحوه اثرى از ماهيت در وجود ديده شود ، آن نيز به استمداد از وجود مىباشد چراكه اگر تأثير از ناحيهء حاق ذات ماهيت باشد لازم مىآيد كه ماهيت نيز اصيل بوده و ذات خود اقتضاى اثرى داشته باشد و اين به برهان ، مدفوع است .\r\nو لذا جناب علامه قدّس سرّه اين نحوه اختلاف در وجود را با عبارت بسيار نكره‌اى بيان كرد و فرمود : يختلف بها الوجود نحوا من الاختلاف . آقايان مشّاء چون اين نحوا من الاختلاف ، را يك اختلاف حقيقى در متن موجودات ديده‌اند ، وجود را به تعداد موجودات عالم حصه حصه كرده‌اند و در نتيجه قائل به تغاير و تباين بين موجودات شده‌اند و گفته‌اند : موجودات حقايق متباين‌اند . بر همين اساس عده‌اى بحث تشكيك وجود را مطرح نموده و گفتند : اين‌طور نيست كه وجود در تمام ماهيات به يك نحو باشد ، بلكه وجود مراتب دارد و سپس براى وجود ، مراتب طولى و عرضى درست كردند . مثلا موجودات مادى را نسبت به هم در عرض\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nيكديگر و موجودات مادى را نسبت به موجودات ماوراى عالم ماده ، در طول يكديگر دانستند . اما همانطور كه مىبينيد انسان با اين روش آرام نمىگيرد .\r\nجناب علامه در ادامه عبارت شريف ديگرى دارند به اينكه : ان الماهيات أنحاء الوجود ، اين عبارت به گونه‌اى تنظيم شده كه با وحدت شخصى وجود هم سازگار است . و اين به معناى همان فرمايش عرفا است كه مىفرمايند : إنّ الماهيات ظهورات الوجود ، يعنى در همه جا يك وجود است منتهى اين وجود ظهورات گوناگون پيدا كرده است مثل اينكه نفس ناطقه يك حقيقت است منتهى در يك جا شنوا ، در يك جا بينا ، در يك‌جا نويسا و در يك‌جا گويا شده است . اگر چنين است پس تمايز و بينونت ماهيات يك بينونت عزلى به تمام ذات نيست .\r\nمثل اينكه اگرچه آلت سمع غير از آلت بصر است اما هر دو در تحت تدبير يك نفس ناطقه مشغول به كار هستند . وقتى كسى از بيرون نگاه مىكند خيال مىكند اينها حقيقتا از هم جدايند و هيچ ارتباطى با هم ندارند ، اما واقعيت اين است كه همه مرتبط به هم بوده و هيچ تباينى بين آنها نيست و لذا شخص در مقام نسبت ، آنها را به يك من اسناد مىدهد و مىگويد : چشم من ، دست من ، پاى من و . . . چه اينكه ما هم وقتى از بيرون به اشياى اطرافمان نگاه مىكنيم هر يكى را نيز هم ، وجود و حق متعال را غير جداى از اينها مىپنداريم و لذا در پشت آسمان هفتم به دنبال خدا مىگرديم و حال اينكه بدين روش هرگز به سلطان حقيقت هو الاول و الاخر و الظاهر و الباطن نخواهيم رسيد .\r\nپس اگر بينونتى هم بين ماهيات وجود دارد ، يك بينونت وصفى است نه عزلى اگرچه در فلسفه گفته‌اند كه ماهيت مثار كثرت است ولى چون ماهيت ذات اصيلى در خارج ندارد و به تبع وجود موجود است اگر بين ماهيات تباين عزلى باشد لازمهء آن تباين عزلى در وجود است كه وجود يكى بيش نيست لذا در يكى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتباين نيست . اينها جزء مبادى بحث توحيد صمدى قرآنى است . اولين پله و آخرين پله در سير علمى اصيل ، رسيدن به حقيقت توحيد است . يعنى انسان به جايى برسد كه در همه جا خدا ببيند و آن‌وقت است كه طهارت معنى پيدا مىكند . در آن حال انسان نه تنها براى مس كردن خطوط قرآن خود را ملزم به وضو گرفتن مىكند بلكه براى مس كردن و قدم نهادن در هر كجاى نظام عالم خود را ناچار به وضو داشتن مىبيند و لذا امر  لا يَمَسُّهُ إِلَّا الْمُطَهَّرُونَ  را در تمامى موجودات نظام هستى ، سريان داده همهء موجودات را اسماء اللّه مىداند .\r\nاگر ادراكات انسانى تطهير نشوند حق را مقيّد مىكنند و تطهير آنها به خروج از قيود و شهود توحيد صمدى قرآنى است ؛ وجود است كه مشهود ماست ، ما موجوديم و جز ما همه موجودند ، ما جز وجود نيستيم و جز وجود را نداريم و جز وجود را نمىيابيم و جز وجود را نمىبينيم .\r\nجناب علامه در ادامه مىفرمايند : ماهيات حدود وجودند . يعنى ذات هر ماهيتى حدى است كه وجود ماهيت از آن تجاوز نمىكند ، پس تمام نقائص از ضيق بودن است ، كه اگر حد را برداريم ، همه يكپارچه كمال خواهند شد . و لذا يكى از لطائف قيامت خروج از حدّ است كه انسان در يك آن ، وجود صمدى را مشاهده كند و ببيند كه خداست دارد خدايى مىكند و تا انسان از اين بگومگوها در نيايد به چنين مقامى راه نمىيابد .\r\n\r\nتحقيقى در ماهيات\r\nمؤثر يازدهم كتاب شريف مآثر آثار معنون به عنوان « اعيان ثابته ، ماهيات ، ( صور علميه در صقع ذات ربوبى ) » مىباشد . در آنجا از حضرت علامه حسن‌زادهء آملى روحي فداه آورده‌ايم : صور علميه موجودات در صقع ذات ربوبى در لسان\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nعارف به اعيان ثابته و در نزد حكماء به ماهيات تعبير مىشود .\r\nدر جاى ديگر آن آورده‌ايم : اين ماهيات متكثره وقايه حق تعالى از نسب نقائصند . يعنى ماهيات همچون سپرى مانع از نسبت دادن نقائص به حق متعال هستند ، چه اينكه كمالات را از خود روى برگردانده و به حق متعال ارجاع مىدهند و انسان نيز در سير عروجى خود بايد به چنين مقامى برسد . يعنى سپرى به دست گرفته و آن را جلوى حق متعال بگذارد تا تمام نقائص از آن حقيقت روى برگردان شده و به انسان متوجه گردد و سپرى ديگر نيز به روى خود بگيرد تا تمام كمالات از خودش روى برگردان شده و به حق متعال متوجه شود . از اين مقام در مورد انسان تعبير به « مقام تقوا » مىشود . قسمتى از نماز نيز عهده‌دار بيان اين مقام انسان است ، آنجا كه مصلّى مىگويد : بحول اللّه و قوته اقوم و اقعد ، حول و قوه كمال است و لذا مصلى آن را به حق متعال نسبت مىدهد ، اما نشستن و برخاستن نقص است و لذا مصلى قيام و قعود را به خودش نسبت مىدهد ، چرا كه تمامى معاصى و تجاوز و بگومگوها زير سر ماهيات است ، اگر ماهيات نبودند هيچ تجاوز و عصيانى نيز صورت نمىگرفت . چون وجود بما هو وجود كمال است و كمال .\r\nجناب آخوند در اسفار مىفرمايند : فالماهيّة ينبغي ان تكون وقاية و جنّة للحق تعالى عن إسناد الشرور .\r\nدر صفحهء 7 كتاب نصاب الصبيان آمده است :\r\n جراز و سليف و حسام است و عضب و صارم تيغ * مجنّ و جنّه سپر ، سهم تير و قوس كمان \r\nحضرت استاد از جناب شيخ احمد اعتمادى نقل مىفرمودند كه يك كسى براى بچه‌ها نصاب تدريس مىكرد ، وقتى به مصرع دوم اين بيت رسيد ، چنين\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nتلفظ كرد : « مه جانّ جنّ پسر » - پسر عزيز جن‌زده‌ام - كه همين عبارت در روستاهاى مازندران رائج شده و به بچه‌اى كه خيلى لج مىكند مىگويند : « مه جان جن پسر » .\r\nغرض اينكه ما در عين حالى كه به سر ماهيت مىزنيم و مىگوييم اعتبارى است و هيچ ارزشى ندارد ، با اين حال او خيلى بزرگوارى به خرج داده و خود را منبع شرور قرار داده تا زشتيها و نقائص به حق متعال اسناد نيابد . در ادامه آن مؤثر آمده است : « از بيان فوق معناى حديث شريف السعيد سعيد فى بطن امّه و الشقى شقى فى بطن امّه معلوم مىگردد . » حال انسان بحث اصالت وجود و اعتباريت ماهيت را چقدر بايد بپروراند تا در ضمن آن ، چنين احاديثى تفسير شود .\r\nپس با اين بيان مىتوان گفت : تمامى سعادات در بطن مادرى هستند به نام وجود كه : الوجود منبع السعادات و منبع الخيرات و منبع الفيوضات ، و تمامى شقاوت‌ها هم در بطن مادرى هستند به نام ماهيات كه : الماهيّة منبع الشرور و منبع الكثرات و منبع الاختلافات .\r\nيكى از لطائف ضلالت در آيهء شريفه  وَ إِنْ كانُوا مِنْ قَبْلُ لَفِي ضَلالٍ مُبِينٍ *  « 1 » اين است كه ذات اوليهء تمام موجودات بدون اسناد به حق متعال ، گمراهى و ضلالت محض است ، به تعبيرى ضلالت از بطن ماهيت و سعادت از بطن وجود بر مىخيزد و هر انسانى كه سعهء وجوديش بيشتر باشد منبع سعادتش بيشتر مىشود و هر كسى كه ضيق وجودى داشت منبع ضلالت شده و اختلافات بىشمارى\r\n\r\n\r\n","description":"","footnote":"\r\n( 1 ) . آل عمران / 165 :  لَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ . \r\n","page_name":" 191 ","page_number":191},
  {"content":"\r\n\r\nبوجود مىآورد .\r\nدر ادامهء آن مؤثر آمده است : از ماهيات در كلمات عرفاى باللّه و حكماى الهى به انحاء وجودات ، خيالات وجود ، سراب ظهورات وجود ، صور كليه علميه ، اعيان ثابته ، تعبير شده است و ماهيات اعتبارىاند و در خارج ثبوت ندارند و چون رنگ وجود گرفتند ، يعنى موجود شدند مخفى و پوشيده‌تر مىشوند ، چه شأن ماهيت و حقيقت او اختفاء است و چون بوجود آيد از اختفاء به درآمد ، پس از حقيقت اوليش دور شد ، و هرچه از حقيقت خود دور شود ، البته از آن واقعيت خود دور شد ، پس ماهيت با به وجود آمدن مخفىتر شد و بنابر مبناى رصين اصالت وجود ، ماهيات يك نحوه تحقق سرابى دارند « و ما شمّت رائحة الوجود و لم تشمّها ابدا » .\r\nو ماهيات خيال وجود است كه حظّ ضعيفى از وجود دارد . نه ماهيت به كلى باطل است زيرا كه اگر ماهيت اصلا باطل باشد ، عالم تحقق پيدا نمىكرد ، چه ماهيات خيالات وجودند ، و نه ماهيت اصلا حق است ، چه به تبع وجود تحقق دارد و ماهيات را لذاتها اتصالى و قربى و بعدى نمىباشد بلكه به واسطهء وجودى است كه واجب به آنها اضافه كرده است .\r\nو لذا فرموده‌اند :   لِلَّهِ فاطِرِ السَّماواتِ وَ الْأَرْضِ )   « 1 » يعنى تمامى موجودات از حق متعال منفطر شده‌اند . فتدبّر !\r\nدر دعا آمده است : « يا من خلق الاشياء من العدم » ماهيت از تعيّن شأن وجود صمدى منتزع است كه وجود تعين يافته را بدين سوى نگاه كنيم ، محدود است و بدان سوى كه شأنى از شئون وجود صمدى است ، غيرمتناهى\r\n\r\n\r\n","description":"","footnote":"\r\n( 1 ) . فاطر / 2 .\r\n","page_name":" 192 ","page_number":192},
  {"content":"\r\n\r\nاست . زيرا هيچ‌چيز به تمام جهت از مبدأ نازل نمىشود ؛ پس آن سويش كه ملكوت اوست در دست مبدأ است و در تحت تدبير اوست ؛  بِيَدِهِ مَلَكُوتُ كُلِّ شَيْءٍ . * \r\nآنجا كه فرمودند : « هيچ‌چيز به تمام جهت از مبدأ نازل نمىشود » به خاطر اين است كه اگر چنين باشد لازم مىآيد موجودات از مبدأ گسيخته و مستقل يا به تعبيرى ارسالى باشند و حال اينكه تمامى موجودات انزالى هستند نه ارسالى ؛   إِنَّا أَنْزَلْناهُ فِي لَيْلَةِ الْقَدْرِ .   « 1 »\r\nو حق اين است كه اشياء از حيث وجود و حقيقت ، شئون يك وجود و حقيقت صمدىاند كه هو الاول و الاخر و الظاهر و الباطن ، يعني انسحاب وجود واحد احدي بر حقايق و مراتب است و به اعتبار تعيّن ، غير وجود حق سبحانه‌اند . البته اين غيريت يك بينونت عزلى به تمام ذات نيست بلكه يك بينونت وصفى است و لذا در ادامه آمده است ، هيچ كلمه وجودى از حق جدا نيست و در عين حال حق سبحانه در هيچ يك آنها نيست كه غيرمتناهى در متناهى نگنجد عنت الوجوه للحيّ القيّوم .\r\nبه تعبير جناب ملا على نورى : قالى مىگويد على خدا مىباشد ، غالى گويد على ز خدا جدا مىباشد ، نورى گويد نه خدا و نه ز خدا جدا مىباشد .\r\nعده‌اى هم تصور كردند عينيت وجود و ماهيت در متن خارج به معناى حلول حق متعال در ممكنات است و لذا اشكالات بسيارى بر آن وارد كردند و در رسالهءهايشان فرمودند : قائلين به حلول و قائلين به وحدت وجود كافرند و نجس مىباشند .\r\n\r\n\r\n","description":"","footnote":"\r\n( 1 ) . قدر / 2 .\r\n","page_name":" 193 ","page_number":193},
  {"content":"\r\n\r\nدر جواب اين افراد بايد گفت : اين مقدارى كه شما درس فقه خوانديد و فتوا مىدهيد ، آن بزرگان هم به نحو بالاترى خوانده‌اند و خودشان فقيه مسلم و مجتهد جامع الشرائط بودند . حرف وحدت وجود را صدر المتألّهينى مىزند كه خودش صاحب تفسير قرآن كريم و شرح اصول كافى و رجال و درايه و فقه و رياضيات است . حرف وحدت وجود را ابن عربى و خواجه طوسى و ابن سينا و شيخ بهايى و علامه طباطبايى و حضرت استاد حسن‌زاده‌اى مىزنند كه خودشان در فقه مجتهد مسلم بودند . حالا اگر ادعاى مرجعيت نكردند و سر و صدايى راه نينداختند ، دليل بر بىاطلاعى ايشان در اين علوم نيست . اينطور نيست كه عوام ، نادرستى حلول حق متعال در ممكنات را ادراك كند ، اما ايشان آن را ادراك نكرده باشند .\r\n حلول و اتحاد اينجا محال است * كه در وحدت دوئى عين ضلال است \r\nدر ادامهء آن مؤثر آمده است : و العارف ينظر بنور البرهان الصدّيقين على وجهه الاتم انه تعالى هو الاول و الآخر و الظاهر و الباطن ، يا من دلّ على ذاته بذاته ، فيحتاج في اثبات العالم إلى دليل .\r\nبه تعبير حضرت آقا در الهىنامه : الهى همه از من برهان توحيد خواهند و من دليل تكثير . الهى از حسن پرسند توحيد يعنى چه ؟ حسن گويد : تكثير يعنى چه ؟ الهى همه گويند : خدا كو ؟ حسن گويد : جز خدا كو ؟\r\nفالماهيات في منظره الاعلى كسراب بقيعة يحسبه الظمآن ماء . فالوجود عنده هو مساوق الحق ليس بمجعول بل هو الحق المتحقق في عظموت جلاله و جبروت كبريائه و الماهيات اوعية تحققها هي الاذهان لا غير و انما تنتزع و تعتبر من حدود اطوار الوجود و شئونه و آياته .\r\n[ پس ماهيات در ديدگاه بالاى عارف همچون سرابى است در كوير كه تشنه از دور ، آن را همچون آبى مىپندارد . پس وجود در نزد او مساوق حق بوده و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمجعول نيست بلكه وجود حق است و در عظموت جلال و كبريائيش متحقق است و ظروف تحقق ماهيات ، اذهان است نه غير اذهان و همانا اين ماهيات از حدود اطوار وجود و شئون آيات آن اعتبار و انتزاع مىشوند . 
  ] همانند امواج دريا كه امواج چيز جدايى از دريا نيستند بلكه خيز آب و شكن و گرهء آن مىباشند .\r\nتمامى اين حدود از آن‌جهت كه رو به مايند اعتبار مىشوند ، نه از آن‌جهت كه رو به حق دارند . همانند امواج دريا كه اعتبار آنها به جهت رويارويى با ماست و الّا از آن جهت كه امواج عين دريايند ، حدى ندارند ، همچنين نمىتوانيم دريا را به موج خاصى نسبت دهيم و بگوييم : اين موج ، درياست بلكه دريا متن تمامى امواج است .\r\nو تلك الحدود تعتبر بما يلينا لا بما يليه كامواج البحر مثلا تعتبر حدودها بما يلينا لا بما يلي البحر لأنها لا حدود لها من تلك الجهة فافهم !\r\nالهى ! موج از دريا خيزد و با وى آميزد و در وى گريزد و از وى ناگزير است .  إِنَّا لِلَّهِ وَ إِنَّا إِلَيْهِ راجِعُونَ  پس امواج غير دريايند از آن‌جهت كه محدودند و هم عين دريايند از آن‌جهت كه در متن دريا هستند .\r\nو على ذلك التدقيق نبهّت على انه يصدق قولنا : الماهيّة من حيث هى ليست بموجودة : و لا يصدق قولنا : الوجود ليس بموجود .\r\n[ با اين دقتى كه صورت گرفت متنبه شدى كه گفتار ما بر اينكه ماهيت از آن حيث كه ماهيت است ، موجود نيست ، صادق مىباشد و اين گفتار ما كه وجود موجود نيست ، صادق نمىباشد 
  ]\r\nاين آن مقدارى است كه مىتوان راجع به آن حرف زد و الا بالاتر از آن را بايد در سير عملى چشيد . تازه در مقام حرف زدن هم چقدر بايد دقت كرد تا ادب با خدا مراعات شود و طورى حرف نزد كه نهايتا يك توحيد عادى بسازد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nمتن\r\n1 ) و سابعا : أنّ ثبوت كل شيء - أيّ نحو من الثبوت فرض - انّما هو لوجود هناك خارجي يطرد العدم لذاته . فللتصديقات النفس الامريّة - التي لا مطابق لها في خارج و لا في ذهن - مطابق ثابت نحوا من الثبوت التبعيّ بتبع الموجودات الحقيقية .\r\n2 ) توضيح ذلك : أن من التصديقات الحقّة ما له مطابق في الخارج ، نحو « الانسان موجود » و « الانسان كاتب » . و منها ما له مطابق في الذهن ، نحو « الانسان نوع » و « الحيوان جنس » . و منها ما له مطابق يطابقه لكنه غير موجود في الخارج و لا في الذهن ، كما في قولنا : « عدم العلّة علّة لعدم المعلول » و « العدم باطل الذات » ، اذ العدم لا تحقق له في خارج و لا في ذهن و لا لأحكامه و آثاره .\r\n3 ) و هذا النوع من القضايا تعتبر مطابقته لنفس الأمر ، فانّ العقل اذا صدّق كون وجود العلّة علّة لوجود المعلول إضطرّ إلى تصديق أنّه ينتفي اذا انتفت علّته و هو كون عدمها علّة لعدمه ، و لا مصداق محقّق للعدم في خارج و لا في ذهن ، اذ كلّ ما حلّ في واحد منهما فله وجود .\r\n4 ) و الذي ينبغي أن يقال بالنظر إلى الابحاث السابقة انّ الاصيل هو الوجود الحقيقي ، و هو الوجود و له كلّ حكم حقيقي . ثمّ لمّا كانت الماهيات ظهورات الوجود للأذهان ، توسّع العقل توسعا إضطراريّا باعتبار الوجود لها و حمله عليها ، و صار مفهوم الوجود و الثبوت يحمل على الوجود و الماهيّة و احكامهما جميعا . ثمّ توسّع العقل توسّعا اضطراريّا ثانيا بحمل مطلق الثبوت و التحقّق على كلّ مفهوم يضطرّ إلى اعتباره بتبع الوجود أو الماهيّة كمفهوم العدم و الماهيّة و القوّة و الفعل ثمّ التصديق بأحكامها .\r\n5 ) فالظرف الذي يفرضه العقل لمطلق الثبوت و التحقّق - بهذا المعنى الأخير\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n- هو الذي نسمّيه « نفس الأمر » و يسع الصوادق من القضايا الذهنيّة و الخارجيّة و ما يصدّقه العقل و لا مطابق له في ذهن أو خارج ، غير أنّ الامور النفس الأمريّة لوازم عقليّة للماهيّات متقرّرة بتقرّرها و للكلام تتمّة ستمرّ بك إن شاء اللّه تعالى .\r\n\r\nترجمه\r\n1 ) هفتم اينكه : ثبوت هر شيئى - هر نحوه از ثبوت كه فرض شود - بخاطر يك وجود خارجى است كه ذاتا عدم را از خودش طرد مىكند . پس براى تصديقات نفس الامريه‌اى كه مطابقى در خارج و ذهن ندارد مطابقى است كه به تبع موجودات حقيقيه ، يك نحوه از ثبوت تبعى را دارا مىباشد .\r\n2 ) توضيح آن اينكه : از تصديقات حقّه ، تصديقاتى است كه براى آنها مطابقى در خارج است مانند قضيهء « انسان موجود است » و « انسان نويسنده است » و از آنها تصديقاتى است كه براى آنها مطابقى در ذهن است مانند قضيهء « انسان نوع است » و « حيوان جنس است » و از آنها تصديقاتى است كه مطابقى براى مطابقت با آنها هست اما آن مطابق در خارج و ذهن موجود نيست مانند آنكه مىگوييم :\r\n« عدم علت ، علت است براى عدم معلول » و « عدم ذاتا باطل است » زيرا براى عدم و احكام و آثار آن در خارج و ذهن تحققى نيست .\r\n3 ) مطابقت اين نوع از قضايا با نفس الأمر اعتبار مىشود زيرا زمانيكه عقل علت بودن وجود علت را براى وجود معلول تصديق كند به ناچار منتفى بودن وجود معلول را با انتفاء علت آن ، تصديق خواهد كرد و اين همان است كه گفتيم عدم علت ، علت است براى عدم معلول درحالىكه در خارج و در ذهن ، مصداق محقق شده‌اى براى عدم نيست ، زيرا براى هر چيزى كه در يكى از اين دو حلول كند ، وجودى خواهد بود .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n4 ) آنچه با نظر كردن به مباحث گذشته ، سزاوار است گفته شود اين است كه آنچه اصيل است وجود حقيقى است و آن همان وجود است كه داراى هر حكم واقعى مىباشد . پس از آنجا كه براى اذهان ، ماهيات نمود وجود است عقل به اضطرار وجود را توسعه داده و براى ماهيات ، وجود را اعتبار كرده و بر آنها وجود را حمل مىكند . در نتيجه مفهوم وجود و ثبوت بر هركدام از وجود و ماهيت و احكام آن دو حمل مىشود . سپس عقل براى بار دوم ناچار مىشود كه دايرهء وجود را توسعه داده و مطلق ثبوت و تحقق را بر هر مفهومى كه به تبع وجود و ماهيت مضطر به اعتبار آن است ، حمل كند . مانند مفهوم عدم و ماهيت و قوه و فعل و سپس تصديق نمودن به احكام آنها .\r\n5 ) پس ظرفى كه عقل آن را براى مطلق ثبوت و تحقق - به معناى اخير - فرض مىكند همان چيزى است كه ما آن را « نفس الامر » مىناميم و اين نفس الأمر همهء قضاياى صادق را شامل مىشود ، اعم از اينكه اين قضايا ذهنيه باشند يا خارجيه و همچنين نفس الأمر شامل قضايايى مىشود كه عقل آنها را تصديق كرده اما مطابقى براى آنها در خارج و ذهن وجود ندارد . مگر اينكه امور نفس الامريه لوازم ماهيات هستند كه به تبع تقرّر آنها ثابت مىباشند . و براى كلام دنباله‌اى است كه به خواست خداوند متعال به زودى برايت بيان خواهد شد .\r\n\r\nنكات تشريحى\r\n1 - مراد از « لوجود هناك خارجي » خارجيت مطلقه است كه هر دو قسم وجود ذهنى و خارجى را شامل مىشود .\r\n2 - آنجا كه فرمودند : « لا حكامه و آثاره » تعبير نمودن آثار در مورد عدم ، توسّع در تعبير بوده ، چراكه عدم آثارى ندارد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n3 - آنجا كه فرمودند : « ثمّ التصديق باحكامها » مثل آن است كه مىگوييم :\r\nعدم بر دو قسم است : 1 - عدم مطلق ، 2 - عدم مضاف ؛ و يا اينكه مىگوييم : لا ميز في العدم من حيث العدم ، و يا اينكه مىگوييم : لا تكرر في العدم .\r\n4 - فرمودند : « ان الامور النفس الامرية لوازم عقلية للماهيات متقررة بتقرّرها » ، اين عبارت طبق مثالى كه به عرض رسيد بدين معنى است كه ما اول مفهوم علت و معلول را كه ماهيت هستند ، در نظر مىگيريم . بعد مىبينيم علت اول بايد موجود باشد تا بعد معلول بتواند وجود يابد . از اين مطلب استفاده مىكنيم كه عدم علت ، علت است براى عدم معلول و به تعبير ديگر امور نفس الامريه‌اى چون « عدم العلة علة لعدم المعلول » از لوازم قضيهء « وجود العلة علّة لوجود المعلول » مىباشد .\r\n\r\nنفس الامر به بيان جناب علامه\r\nبا اينكه اصل بحث اصالت وجود و اعتباريت ماهيت بسيار روشن و بديهى بود اما اين امورى كه اكنون جناب علامه بر آن بحث متفرع نموده‌اند ، از اصول و امهاتى هستند كه هركدام جاى نوشتن رساله‌ها در پيرامون خود دارند . جناب علامه در فرع هفتم نفس الأمر را مطرح مىكنند كه بسيار سنگين و پرارج است .\r\nاكنون ما حرف ايشان را نقل نموده و بعد از آن مطالبى را پيرامون نفس الأمر تقديم حضورتان مىكنيم .\r\nايشان مىفرمايند : شاكلهء هر شيئى كه به نحوى وجودى داشته باشد اين است كه عدم را از ذات خود طرد كند ، به تعبير حضرت استاد : كار وجود رم دادن عدم است . چون وجود و عدم نقيض هم هستند و ديو چو بيرون رود فرشته درآيد ، پس قهرا تا هنگاميكه شىء ذاتا از خود عدم را طرد نكند ، به مرحلهء وجود پا\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nنمىنهد . در ادامه اين مطلب مىفرمايند : ما تصديقاتى داريم به نام تصديقات نفس الامريه كه مطابق ذهنى و خارجى ندارند ، بلكه به تبع موجودات عينى براى آن تصديقات يك نحوه ثبوتى هست ، اما نه آنگونه كه بتوانيم در خارج يك ما به ازاى خاصى را به عنوان وجود خاص برايشان ترسيم كنيم و يا اينكه در ذهن ، جايى را براى آنها بگشاييم .\r\nايشان در ادامه تصديقات را به حسب تطابقشان به سه قسم تقسيم مىكنند و مىفرمايند : تصديقات حقيقيه سه قسم هستند ؛ قسمى از آنها مطابقى در خارج دارند مثل قضيهء « الانسان موجود » كه مطابق آن انسانى است كه در خارج موجود است . قسم ديگر از آنها قضايايى هستند كه فقط مطابق ذهنى دارند مانند قضيهء « الانسان نوع » كه مطابق آن مفهوم انسانى است كه در حيطهء ذهن به عنوان نوع مطرح است . قسم سوم آنهايند كه برايشان مطابقى در خارج و ذهن وجود ندارد ، مانند اينكه عقل مىيابد هرجا علت هست معلول نيز هست و هرجا معلول هست علت نيز هست و لذا حكم مىكند كه نبودن علت دليل بر نبودن معلول و نبودن معلول دليل بر نبودن علت است . به تعبير ديگر حكم مىكند كه عدم علت علت است بر عدم معلول . و حال اينكه ما هرچه در خارج و ذهن مىگرديم مصداقى براى عدم نمىيابيم تا حكم به صحيح بودن چنين قضيه‌اى كنيم ، زيرا براى تمام اشياى خارجى و ذهنى يك نحوه وجودى مىباشد ، پس چيزى كه معدوم است ، چيزى نيست تا حكم به صحت حمل عليت آن ، بر عدم چيز ديگر شود . از طرف ديگر مىبينيم عقلا چنين قضيه‌اى هم صحيح است و لذا مىگوييم مطابق اين نوع از قضايا كه عقل حكم به صحت آنها مىكند ، اما مطابقى در خارج و ذهن ندارد ، نفس الأمر مىباشد . يعنى براى عدم العلّه يك نحوه ثبوتى در نفس الأمر به تبع علت كه وجود حقيقى است ، ثابت مىشود . به تعبير وسيع‌تر\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nنفس الأمر ظرف ثبوت عامى است كه مطابق تمامى اقسام تصديقات حقه مىباشد ، اعم از آنها كه مطابق خارجى دارند و آنها كه مطابق ذهنى دارند و آنها كه مطابق خارجى و ذهنى ندارند اما عقلا صحيح مىباشند .\r\nنكتهء قابل تذكر اينكه قيد تصديقات حقه براى خارج نمودن تصديقات صادقه است زيرا قضيه‌اى كه در ذهن تشكيل مىشود اگر با آنچه كه اين قضيه از آن خبر داده است مطابق بود ، از اين قضيه تعبير به قضيه صادقه مىشود مثل قضيهء « الانسان موجود » كه ما آن را با خارج تطبيق داده و مىگوييم چنين قضيه‌اى صحيح است . اما اگر خواستيم برعكس عمل كنيم يعنى اول انسان موجود را در خارج در نظر بگيريم و بعد آن را با قضيهء « الانسان موجود » تطبيق دهيم ، در اين صورت از قضيه تعبير به قضيه حقّه مىكنيم . پس فرق قضاياى صادقه با قضاياى حقيقيه در نحوه تطبيق دادن آنهاست ، يعنى در قضاياى صادقه از مطابق يا مخبر ( ذهن ) به مطابق يا مخبر عنه ( خارج ) سفر مىكنيم اما در قضاياى حقيقيه از مطابق يا مخبر عنه ( خارج ) به مطابق يا مخبر ( ذهن ) سفر مىكنيم و مراد علامه از تصديقات حقّه همين قسم دوم است .\r\nجناب علامه در ادامه مىفرمايند : قبلا به عرض رسانديم كه وجود حقيقتى اصيل است ، اما از آنجا كه ماهيات ظهورات وجود مىباشند و لذا عقل توسّعا براى ماهيات هم يك نحوه وجودى را فرض مىكند كه بدين ترتيب مفهوم وجود هم بر وجود و هم بر ماهيت و احكام آنها حمل مىشود . سپس عقل در مرحله دوم توسّع بيشترى يافته و براى هر مفهومى كه خود به تبع وجود ماهيت ، مضطر به اعتبار آنهاست ، مطلق ثبوت و تحقق را حمل مىكند ، مانند مفهوم ماهيت و قوه و فعل و حتى مفهوم عدم و سپس احكام آنان را تصديق مىنمايد .\r\nاز اين ظرفى كه عقل آن را براى مطلق ثبوت و تحقق فرض كرده است ، تعبير به\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nنفس الأمر مىكنند . البته جناب علامه در كتاب بداية الحكمة نفس الأمر را محكم‌تر از اينجا بيان نمودند ، ايشان در فصل هشتم مرحلهء اولى بدايه مىفرمايند : و هذا الثبوت العام الشامل لثبوت الوجود و الماهيّة و المفاهيم الاعتبارية العقلية و هو المسمى « بنفس الامر » التي يعتبر صدق القضايا بمطابقتها ، فيقال : ان كذا كذا في نفس الأمر .\r\nسؤالى كه اينجا مطرح مىشود اين است كه آيا آن ظرفى كه عقل براى مطلق ثبوت و ، فرض مىكند ، امرى اعتبارى است و واقعيتى ندارد ؟ به تعبير ديگر اگر عقلى نبود تا آن ظرف را فرض كند ، آيا چنين ظرفى براى مطلق ثبوت در عالم وجود نداشت ؟ در آينده راجع به نفس الأمر مطالبى را خدمتتان عرض خواهيم كرد و در آنجا خواهيد دانست كه اين فرض كردن عقل به معناى يافتن عقل است ، يعنى در عالم حقيقتى به نام نفس الأمر وجود دارد و عقل نيز در قضاياى خاص به وجود آن پى برده و به آن اذعان و اعتراف مىكند .\r\nدر آخر لازم به ذكر است كه در اين دو صفحه كتاب نهاية الحكمة جناب علامه عباراتى راجع به ماهيات داشتند كه براى فهم حقيقت ماهيت بسيار به كار مىآيند و آن سه جمله عبارتند از : إن الماهيات انحاء الوجود » ، « إن الماهيات حدود الوجود » ، « إن الماهيات ظهورات الوجود ، كه البته جملهء سوم ، سنگين‌تر از بقيه مىباشد و ما در حاشيهء آن نوشته‌ايم : و هذه العبارة تناسب وحدة الشخصية عند العارف . اين سه جمله را مغتنم بشماريد .\r\n\r\nمتن\r\n1 ) و قيل : المراد بالأمر في نفس الأمر عالم الأمر ، و هو عقل كلي فيه صور المعقولات جميعا . و المراد بمطابقة القضية لنفس الامر مطابقتها لما عنده من الصورة المعقولة .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n2 ) و فيه أن الكلام منقول إلى ما عنده من الصورة المعقولة . و هي صورة معقولة تقتضي مطابقا فيما وراءها تطابقه .\r\n3 ) و قيل : المراد بنفس الأمر نفس الشيء ، فهو من وضع الظاهر موضع الضمير ، فكون العدم - مثلا - باطل الذات في نفس الأمر ، كونه في نفسه كذلك .\r\n4 ) و فيه : أن ما لا مطابق له في خارج و لا في ذهن لا نفسيّة له حتّى يطابقه هو و احكامه .\r\n\r\nترجمه\r\n1 ) و گفته شده مراد از امر در نفس الامر ، عالم امر است و آن همان عقل كلى است كه در آن همهء صور معقولات وجود دارد . و مراد از مطابقت قضيه با نفس الأمر اين است كه قضيه با صورتهاى معقولى كه نزد عقل مىباشد ، مطابق است .\r\n2 ) در ردّ آن گوييم كه ما نقل كلام مىكنيم به آن صور معقولى كه نزد عقل است ، زيرا آنچه نزد عقل است نيز صورت معقوله‌اى است كه اقتضا مىكند در وراى خود مطابقى داشته باشد تا با آن مطابقت كند .\r\n3 ) و گفته شده مراد از نفس الامر ، خود شىء است . پس نفس الأمر همان قرار گرفتن اسم ظاهر به جاى ضمير است . يعنى مثلا معناى باطل الذات بودن عدم در نفس الامر ، باطل بودن عدم در ذات خودش مىباشد .\r\n4 ) در ردّ آن گوييم آنچه براى آن در خارج و ذهن مطابقى نيست ، هيچ نفسيتى ندارد تا او با احكامش بر آن تطبيق كنند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nنكات تشريحى\r\n1 - مراد از عالم امر ، ماوراى طبيعت است ، از عالم ماده تعبير به عالم خلق و از عالم ماوراى ماده تعبير به عالم امر مىكنند ، و لذا در قرآن كريم آمده است  أَلا لَهُ الْخَلْقُ وَ الْأَمْرُ  . « 1 » ايندو عالم حدود 20 اسم دارند كه حضرت آقا آنها را در نصوص الحكم بر فصوص الحكم آورده‌اند .\r\n2 - مراد از « عقل كلي » كلى منطقى نيست ، بلكه مراد كلى سعى وجودى است ، همانند استادى كه در كلاس سعهء وجودى داشته و جان او حاوى تمام صور علميهء شاگردان است .\r\n\r\nقول جناب محقق طوسى و اشكال بر آن از علامه طباطبائى\r\nجناب محقق طوسى در كشف المراد مىفرمايند : مراد از امر در نفس الأمر عالم امر است و مراد از عالم امر عقل كلى يا همان عقل فعال است و از آنجا كه عقل كلى داراى سعهء فراوانى است و لذا در آن صور جميع معقولات موجود مىباشد ، به تعبير ديگر صور معقولهء تمام آنچه را كه انسان در نشئه طبيعت تعقل مىكند ، در عالم عقل و در موجود مجرد عقلى جمع مىباشد . به بيان ديگر موجود مجرد عقلى مخزن تمام معقولات است ؛  وَ إِنْ مِنْ شَيْءٍ إِلَّا عِنْدَنا خَزائِنُهُ  « 2 » . و انسان تمام آنچه را كه ادراك مىكند از آن منبع اخذ مىنمايد . و راه تشخيص صادق يا كاذب بودن قضايا نيز اين است كه آنها را با صور معقوله در عقل تطبيق مىدهيم ، اگر مطابق بودند صادق‌اند و اگر نبودند كاذب هستند . به تعبير ديگر اگر\r\n\r\n\r\n","description":"","footnote":"\r\n( 1 ) . اعراف / 55 .\r\n( 2 ) . حجر / 22 .\r\n","page_name":" 204 ","page_number":204},
  {"content":"\r\n\r\nمطابق بودند نشان اين است كه آن قضايا داراى نفس الأمر و حقيقتى هستند و اگر نبودند نشان اين است كه آن قضايا نفس الأمر و حقيقتى ندارند .\r\nجناب علامه بر اين قول اشكال مىكند به اينكه ما نقل كلام مىكنيم به آن موجود مجرد عقلى و مىگوييم : صور معقوله‌اى كه در نزد عقل كلى موجودند نيز بايد با ماوراى خود مطابقت داشته باشند . اگر مطابق بودند ، نقل كلام مىكنيم به آن موجود سومى كه ماوراى عقل كلى موجود است و سؤال مىكنيم كه با چه چيزى مطابق است ؟ و بدين ترتيب تا بىنهايت كشيده خواهد شد و اين محال است .\r\n\r\nمتانت قول جناب محقق طوسى\r\nاكنون در بيان آنيم كه بگوييم با اين فرمايش جناب علامه طباطبايى قدّس سرّه قول جناب محقق طوسى رد نمىشود . البته ما اين مقدار حرفى هم كه ياد گرفتيم از محضر شريف بزرگانى چون علامه طباطبايى و شاگردانش آموختيم . ما حق اشكال كردن و ايراد وارد آوردن بر آنها را نداريم . ما همين مقدار كه بتوانيم به اسرار حرفهايشان برسيم براى ما خيلى زياد است ، چون تا زمانيكه ما به همين منوال پيش مىرويم نمىتوانيم حرفها و حقايقشان را آنطور كه هست بفهميم و اگر در جايى حرف نهايى نمىزنند به اين خاطر نيست كه آنها حرف نهايى را نمىدانند . بلكه به اين دليل است كه كمى ما را بشورانند زيرا شأن ايشان اجل از اين است كه اين مقدارى كه مثلا من مىفهمم ، ايشان ندانند . و لذا ما در حاشيه اين ردّ جناب علامه به عرض مىرسانيم حقايقى كه جناب علامه راجع به نفس الأمر القاء نمودند و فرمودند كه مراد از نفس الأمر مطلق ثبوت است و شامل مطابق قضاياى خارجيه و ذهنيه و غير آن دو مىشود ، مربوط به يكى از مراتب\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمعناى نفس الأمر است و براى نفس الأمر مراتب ديگرى نيز هست . در نتيجه مىتوان گفت : يكى از مراتب معناى نفس الامر ، عالم امر و موجود مجرد عقلى است ، از آن‌جهت كه موجود مجرد عقلى ، حاوى فعليات است . يعنى صحيح است كه بگوييم : تمام افعال ما مطابق با صور علميه منطوى در موجود مجرد عقلى است و آن صور موجود در موجود مجرد عقلى نيز منطبق با ماوراى عالم عقل است و بدين ترتيب مراتب نفس الأمر از همديگر حكايت مىكنند و هر مرتبه مادونى مطابق با مرتبه ما فوق مىباشد . چه اينكه خود جناب علامه در مرحله دوازدهم ، عالم را به سه قسم عالم ماده و عالم مثال و عالم عقل تقسيم مىفرمايند و مىگويند : عالم ماده مطابق عالم مثال و عالم مثال مطابق عالم عقل و عالم عقل مطابق عالم ربانى است كه عالم ربانى عالم اسماء و صفات الهى است و اسماء و صفات هم مطابق با ذات حق تعالىيند و لذا حق متعال : صورة الصور و حقيقة الحقايق و غاية الغايات و كمال الكمالات ، است . ثانيا اگر ما ملزم به مطابق كردن عالم امر با عالم عقل هستيم ، بخاطر اين است كه در عالم ماده صدق و كذب وجود دارد ، زيرا دار دار كثرت و دار تعلقات است اما موجود مجرد عقلى ، مجرد محض است و هيچ تعلّقى به عالم ماده ندارد . عالم عقل عالم كثرت نيست بلكه عالم وحدت مطلقه است و لذا در عالم عقل ، صدق و كذبى ، پيش نمىآيد ، تا ما با تطبيق دادن به ماوراى آن ، صادق بودن يا كاذب بودن آن را دريابيم . اگر قضيه‌اى مطابق با صور موجود مجرد عقلى بود ، ديگر نيازى نيست ما آن صور موجود مجرد عقلى را با ما فوق آن تطبيق دهيم تا ببينيم آيا صادق است يا كاذب .\r\nزيرا در عالم عقل اصلا صدق و كذب راه ندارد ، در آنجا هرچه هست ، صدق محض است . اگرچه عالم عقل نيز نياز به مطابق دارد اما نه براى تشخيص صادق يا كاذب بودن صور موجود در موجود مجرد عقلى بلكه به جهت اينكه هر\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمادونى از مافوقى حكايت مىكند ، فافهم !\r\nبا اين بيان مىتوان قول جناب محقق طوسى قدّس سرّه را صحيح دانست و قائل شد به اينكه فرمايش جناب محقق طوسى نه تنها رد نمىشود ، بلكه فرمايش ايشان بسيار سنگين و شريف است . عرائض ديگرى دراين‌باره داريم كه بعد از نقل قول دوم به عرض مىرسانيم .\r\n\r\nقول ديگر در نفس الأمر و رد آن\r\nعده‌اى نيز گفته‌اند مراد از نفس الامر ، نفس شىء است ، يعنى همانطور كه ما گاهى به جاى اسم ظاهر ضمير مىآوريم ، گاهى هم به جاى ضمير ، از اسم ظاهر استفاده مىكنيم . به اين معنا كه به جاى اينكه بگوييم : « نفسه » مىگوييم : « نفس الامر » . و مراد از نفس الأمر نفس شىء است . پس اگر مىگوييم عدم در نفس الأمر باطل الذات است به اين معنى است كه عدم فى نفسه باطل الذات است .\r\nجناب علامه در ردّ آن مىفرمايند : از آنجا كه عدم در خارج و ذهن مطابقى ندارد و لذا نفسيتى براى آن نيست تا بگوييم عدم فى نفسه باطل الذات است .\r\nتا اينجا مطالبى كه جناب علامه راجع به نفس الأمر در نهاية الحكمة پياده فرمودند ، به عرض رسانديم ، از اينجا مىخواهيم با تأمل بيشترى به معناى نفس الأمر بپردازيم .\r\n\r\nمسئله نفس الأمر در عيون مسائل نفس\r\nكتاب شريف سرح العيون كتابى است كه شامل متن عيون مسائل نفس و شرح آن مىباشد . در اين كتاب ابتدا عيون و امهات مسائل نفس به صورت متن در قالب 66 موضوع آمده و سپس تك‌تك اين عيون جداگانه مورد شرح و تفسير\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nقرار گرفته است .\r\nحضرت استاد در ديوان خود قصيده‌اى به نام قصيده ينبوع الحياة ، دارند كه آن قصيده به عنوان برائت استهلال و پيش‌گفتار سرح العيون مىباشد . به تعبير ديگر مىتوان ينبوع الحياة را شرح مجمل عيون مسائل نفس به نظم و سرح العيون را شرح مفصل عيون مسائل نفس به نثر دانست . اينجانب در شبى ، كل قصيده ينبوع الحياة را مانند يك رودخانه عظيمى ديدم كه هر شرح عينى از عيون مسائل نفس همانند شاخه‌هاى درخت ، تودرتو و شعبه شعبه به ابيات اين قصيده متصل مىشود . منتهى حيف كه آنها برايمان نماند . و عجب از جان مبارك خاتم الانبياء كه به يك انزال دفعى 6666 آيه را بدون هيچ كم و كاستى دريافت كرد .\r\nعين سى و چهارم اين كتاب بدين عنوان است : عين في سهو النفس و نسيانها ثم تذكّرها .\r\nفرموده‌اند : اگر صور علميه‌اى كه انسان از موجودات اطراف خود اخذ كرده است ، از دست او رفته و فراموش شود و انسان با مقدارى تامل و توجه بتواند آنها را استرجاع كند ، به آن « سهو » مىگويند . اما اگر انسان به هيچ طريق نتواند آنها را دوباره به ياد آورد ، يا به تعبير ديگر نتواند آن صور علميه را به ذهن خود برگرداند ، بطوريكه مجبور شود برود و بار ديگر آن صور علميه را تحصيل كند ، به آن نسيان مىگويند . سؤالى كه اينجا مطرح مىشود اين است كه رفتن صور علميه از ذهن انسان يعنى سهو و نسيان به چه معنى است ؟ آيا صور علميه منبعى دارند كه بخواهند به آن منبع برگردند ؟ البته مرادمان از برگشتن اين نيست كه همانگونه كه ما از منزل خارج مىشويم و بعد از چندى بازمىگرديم ، آن صور علميه هم اينچنين مىروند و مىآيند ! زيرا نبايد امر مادى را با مجرد خلط كرد .\r\nخلاصه ، سؤال اين است كه آيا يافته‌ها و معارف و علوم و اشكال و صور ذهنيه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nما منبع و خزينه‌اى دارند ؟ حل كردن اين مطلب كار بسيار مشكلى است . عين 34 عيون مسائل نفس به جهت القاء حل اين مطلب ، انشاء شده است .\r\nحضرت استاد در ابتداى اين عين مىفرمايند : فاعلم ان من المباحث الرئيسة في الفلسفة الالهية و العرفان الحقيقي ، البحث عن نفس الامر . و يعني بها صور حقائق القضايا الصادقة المتحققة في متن النظام الاحسن الوجودي ، التي لها في كل مرتبة من مراتب العوالم الطولية ظهور خاص ، و تلك القضايا حاكية عنها . و الكواذب بأسرها عارية عن نفس الامر .\r\nايشان مىفرمايند : يكى از مباحث اصلى در فلسفه الهى و عرفان حقيقى ، بحث از نفس الأمر است و مراد از آن ، صور حقايق قضاياى صادق و موجود در متن نظام احسن وجودى است . اين صور در هر مرتبه‌اى از مراتب عوالم طولى ، ظهورى ويژه دارند ، و اين قضايا از آنها حكايت مىكنند و حال آن‌كه همه قضاياى كاذبه خالى از نفس الأمر هستند .\r\n\r\nقانع نشدن علامه حلّى از قول جناب محقق طوسى در مسئله نفس الامر\r\nبحث نفس الأمر اگرچه قبل از جناب محقق طوسى و علامه حلّى ، از افرادى چون شيخ الرئيس بو على سينا نيز مطرح شده بود . اما سرچشمه اصلى و كامل اين بحث از جناب محقق طوسى و علامه حلّى بوده و اين بحث بواسطه ايشان بسيار اوج گرفته است .\r\nحضرت استاد در ادامه شرح عين 34 سرح العيون ، رساله نفس الأمر خود را نقل مىكنند . در ابتدا عبارتى از جناب خواجه طوسى از تجريد الاعتقاد آورده به اينكه : و اذا حكم الذهن على الامور الخارجية بمثلها وجب التطابق في صحيحه و الّا فلا ، و تكون صحيحه باعتبار مطابقته لما في نفس الأمر لإمكان تصوّر الكواذب .\r\nيعنى زمانيكه ذهن بر امور خارجيه به مانند آنها حكم كرد ، براى تشخيص\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nصحت آن مطابقت لازم است و الّا نادرست خواهد بود . حكم صحيح به اعتبار مطابقت آن با آنچه در نفس الأمر است ، مىباشد زيرا تصور قضاياى كاذب ممكن مىباشد .\r\nجناب علامه حلّى در شرح آن مىفرمايند :\r\nأقول : الاحكام الذهنية قد تؤخذ بالقياس إلى ما في الخارج ، و قد تؤخذ لا بهذا الاعتبار . فاذا حكم الذهن على الاشياء الخارجية بأشياء خارجية مثلها كقولنا الانسان حيوان في الخارج وجب أن تكون مطابقة لما في الخارج حتي يكون حكم الذهن حقا و الّا لكان باطلا ؛ و ان حكم على أشياء خارجية بأمور معقولة كقولنا : الانسان ممكن ، أو حكم على الأمور الذهنية بأحكام ذهنية كقولنا : الامكان مقابل للامتناع لم تجب مطابقته لما في الخارج إذ ليس في الخارج امكان و امتناع متقابلان و لا في الخارج إنسان ممكن .\r\nاذا تقرّر هذا فنقول : الحكم الصحيح في هذين القسمين لا يمكن أن يكون باعتبار مطابقته لما في الخارج لما تقدم من أن الحكم ليس مأخوذا بالقياس إلى الخارج و لا باعتبار مطابقته لما في الذهن ، لأنّ الذهن قد يتصوّر الكواذب فإنّا قد نتصور كون الانسان واجبا مع أنه ممكن . فلو كان صدق الحكم باعتبار مطابقته لما في الذهن لكان الحكم بوجوب الانسان صادقا لأنّ له صورة ذهنية مطابقة لهذا الحكم ، بل يكون باعتبار مطابقته لما في نفس الامر .\r\nيعنى احكام ذهنى گاه به لحاظ امور خارجى مأخوذند و گاه اين اعتبار نيست ، وقتى ذهن بر اشياى خارجى به محمولهايى خارجى نظير آن حكم راند ، مثل اين گفتار ما كه : « انسان در خارج حيوان است » به ناچار بايد حكم مطابق با آنچه در خارج موجود است باشد تا اين كه حكم ذهن درست باشد و الّا حكم ذهن نادرست خواهد بود ، و اگر ذهن بر اشياى خارجى به امورى معقول حكم نمود ، مثل اين گفتار ما كه « انسان ممكن است » و يا بر امور ذهنى به احكام ذهنى حكم راند ، مثل اين سخن ما « امكان در مقابل امتناع قرار دارد » مطابقت وى با\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nآنچه در خارج موجود است لازم نيست ، زيرا در خارج امكان و امتناع متقابل وجود ندارد ، و امكان انسان در خارج متحقق نمىباشد .\r\nوقتى مطلب فوق ثابت شد گوييم : حكم درست در اين دو قسم ممكن نيست كه به اعتبار مطابقت حكم با آنچه در خارج است باشد ، زيرا بيان شد كه به لحاظ خارج مأخوذ نشده و به اعتبار مطابقت حكم با آنچه در ذهن است نيز نمىباشد زيرا گاه ذهن قضاياى دروغ را نيز تصور مىكند ، چون ما گاه تصور مىكنيم كه انسان واجب است با اين‌كه وى ممكن مىباشد ، پس اگر صدق حكم به اعتبار مطابقت با صورت موجود در ذهن باشد مىبايست حكم به وجوب انسان صادق باشد ، زيرا اين قضيه صورتى ذهنى مطابق با اين حكم دارد ، بلكه درستى اين حكم به لحاظ مطابقت با آنچه در نفس الأمر است مىباشد .\r\nجناب علامه حلّى در ادامه شرح خود مىفرمايند : زمانى كه من از خواجه طوسى رحمه اللّه استفاده مىبردم اين نكته به ميان آمد و من در مورد معناى قول حكما كه مىفرمايند : احكام ذهنى به اعتبار مطابقت با آنچه در نفس الأمر است ، صادق مىباشد ، از ايشان سؤال كردم و گفتم : معناى نفس الأمر يا ثبوت و تحقيق ذهنى است و يا خارجى درحالىكه هردو در اينجا منع شده است .\r\nو ايشان در جواب من فرمودند : مراد از نفس الأمر عقل فعال است . پس هر صورت و يا هر حكمى كه در ذهن تحقق يافت اگر مطابق با صور منقوشه در عقل فعال بود ، آن صورت يا حكم ، صادق است و اگر مطابق نبود پس كاذب است . جناب علامه مىفرمايند : من بر اين سخن اشكالى وارد كردم و گفتم : لازمه اين گفتار حكما اين است كه صور كاذبه هم در عقل فعال منتقش باشند . زيرا ايشان براى ثبوت نفس الأمر به فرق ميان سهو و نسيان تمسك كرده‌اند . و آن فرق اين است كه سهو زوال صورت معقوله از قوه عاقله و مرتسم شدن آن در قوه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nحافظه اوست و نسيان زوال صورت معقوله از قوه عاقله و قوه حافظه شخص است و لذا هرچقدر فكر و تامل كند نمىتواند آن را به خاطر بياورد . و اين مطلب فقط مربوط به صور محسوسه است اما سبب نسيان صور معقوله ، زوال استعداد است به اين‌كه با زائل شدن علت مفيد علم در باب تصور و تصديق ، استعداد زائل شود و حال اينكه اين دو حالت گاهى در احكام كاذبه نيز عارض مىشوند .\r\nجناب علامه حلّى در ادامه مىفرمايند : خواجه طوسى رحمة اللّه عليه سخن قانع كننده‌اى نياورد .\r\nفلم يات بمقنع و هذا البحث ليس من هذا المقام و انما انجرّ الكلام اليه و هو بحث شريف لا يوجد في الكتب .\r\nجناب متألّه سبزوارى در تعليقات خود بر آخر موقف نهم الهيات اسفار ، بعد از اينكه صاحب اسفار ، كلام علامه را در شرح تجريد نقل مىكنند ، مىفرمايند :\r\nفلم يأت بمشبع ، لعلّ الوقت لم يكن مقتضيا للاشباع و افشاء بعض الاسرار كما ستسمعه من المصنف في حلّه ، و الّا فالمحقق الطوسي اجلّ شأنا من ان يعجز عن ذلك ، يعنى اينكه علامه حلّى فرمود : خواجه كلام اشباع‌كننده‌اى نياورد ، شايد بدين دليل بوده كه وقت مقتضى اشباع سخن و افشاى برخى از اسرار نبوده است . چنان كه به زودى از مصنف كلامى را در حل آن خواهى شنيد ، و الا شأن محقق طوسى اجل از اين است كه ناتوان از حل آن باشد .\r\nحضرت استاد هم پس از نقل اين عبارت جناب متألّه سبزوارى در شرح عين 34 عيون مسائل نفس مىفرمايند : اقول : ما افاده المتأله السبزواري حرىّ بالمحقق الطوسي و لا ينبغي أن يعترى جلالة شأنه في حلّ دقائق الحقايق الحكمية و غيرها من غوامض الفنون الأخرى دغدغة و مجمجة ، يعنى من نيز مىگويم : آنچه متألّه سبزوارى فرمود ، شايسته مقام محقق طوسى است و لذا در جلالت شأن وى در حل دقايق\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحكمت و غير آن از مشكلات فنون ديگر نبايد دغدغه و تمجمجى داشت .\r\nغرض اينكه جناب استاد بدين بهانه بحث مبسوطى از نفس الأمر را در عين 34 عيون مسائل نفس مطرح مىكنند و در طى آن حدود 10 معنى براى نفس الأمر بيان مىفرمايند البته من الان از شما توقع ندارم كه بتوانيد عبارات عيون را حل كنيد زيرا در آن مبانى سنگين عرفانى گنجانده شده است . خلاصه اينكه نفس الأمر تشكيكى بوده و داراى مراتب گوناگونى است از انزل مراتب تا اعلى مراتب و حرف جناب محقق طوسى هم در نفس الأمر به همين مقدار بيان ، قابل انكار نيست .\r\n\r\nمتن\r\n1 ) و ثامنا : أن الشيئيّة مساوقة للوجود ، فما لا وجود له لا شيئية له ، فالمعدوم من حيث هو معدوم ليس بشيء .\r\n2 ) و نسب إلى المعتزلة انّ للماهيات الممكنة المعدومة شيئية في العدم ، و أنّ بين الوجود و العدم واسطة يسمّونها ( الحالّ ) ؛ و عرّفوها بصفة الموجود التي ليست موجودة و لا معدومة كالضاحكيّة و الكاتبيّة للانسان ، لكنّهم ينفون الواسطة بين النفي و الإثبات ، فالمنفي هو المحال ، و الثابت هو الواجب و الممكن الموجود و الممكن المعدوم ، و الحال [ هي 
  ] التي ليست بموجودة و لا معدومة .\r\n3 ) و هذه دعاو يدفعها صريح العقل ، و هي بالاصطلاح أشبه منها بالنظرات العلميّة ، فالصفح عن البحث فيها أولى .\r\n\r\nترجمه\r\n1 ) هشتم اينكه شيئيت مساوق با وجود است . پس آنچه كه وجود ندارد\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nشيئيتى هم ندارد . بنابراين معدوم از آن جهت كه معدوم است ، چيزى نيست .\r\n2 ) به گروه معتزله نسبت داده شد كه ايشان براى ماهيات ممكنه معدومه ، شيئيتى در عدم قائل هستند و نيز قائلند بين وجود و عدم واسطه‌اى است كه آن را « حال » مىنامند . و آن را تعريف نمودند به صفت موجودى كه نه موجود است و نه معدوم ، مانند خندان بودن و نويسا بودن براى انسان ، لكن ايشان واسطه بين نفى و اثبات را منتفى دانستند . پس به نظر ايشان منفى فقط شامل معدوماتى مىشود كه محال است تحقق يابند اما ثابت اعم است از واجب و ممكن موجود و ممكن معدوم و حال اين‌كه نه موجود است و نه معدوم .\r\n3 ) صريح عقل اين گونه دعاوى را رد مىكند ، ادعاهايى كه به جعل اصطلاح شباهت بيشترى دارد تا نظرات علمى ؛ و لذا دست كشيدن و صرف نظر كردن از بحث در آنها ، شايسته‌تر و سزاوارتر است .\r\n\r\nنكات تشريحى\r\n1 - مراد از مساوق بودن وجود با شيئيت ، عينيت وجود با شيئيت است .\r\n\r\nشيئيت مساوق با وجود است\r\nاين فرع اشاره به يك مبحث بسيار ريشه‌دار دارد و آن اين است كه شيئيّت و موجود بودن يك حقيقت هستند ، چه اينكه منفى و معدوم بودن نيز يك چيز هستند . ذكر اين مطلب بدين خاطر است كه گروه معتزله بين وجود و عدم قائل به واسطه شدند و فرمودند : بين وجود و عدم تناقض نيست . يعنى گفتند : اينكه مىگوييد تمام اشياء نظام هستى يا بالفعل موجودند و يا معدوم‌اند و غير از ايندو امكان ندارد ، ما نمىپذيريم ، بلكه معتقديم اگر تناقضى هست بين ثبوت و نفى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاست و وجود غير از ثبوت است ، زيرا ثبوت اعم از وجود است و لذا شامل واجب الوجود و ممكن الوجود و ممكن العدم و واسطه بين وجود و عدم ، مىشود . پس فقط بين ثبوت و نفى تناقض است يعنى شىء يا بايد ثابت و يا بايد منفى باشد . و اگر هر دو باشد ، اجتماع نقيضين و اگر هيچكدام نباشد ، ارتفاع نقيضين پيش مىآيد . اما بين وجود و عدم تناقض نيست زيرا مىتوانيم بگوييم اشيايى هستند كه نه موجودند و نه معدوم بلكه ثابتند مانند حقيقتى به نام « حال » .\r\nبه بيان ديگر بعضى از اشياء وجود ندارند و ممتنع است كه تحقق يابند ، از اين قسم تعبير به ممتنع الذات مىكنيم مانند شريك البارى ، بعضى از اشياء وجود ندارند اما ممكن است كه تحقق يابند ، از آنها تعبير به ممكن معدوم مىكنيم .\r\nبعضى اشيا ديگر وجود دارند اما واجب نيست كه تحقق داشته باشند مانند ممكن الوجود . اشياى ديگرى هستند كه وجود ندارند اما معدوم هم نيستند ، بلكه چيزى بين وجود و عدمند ، از آنها تعبير به « حال » مىكنيم ، مانند كاتبيّت و ضاحكيّت كه در خارج چيزى به نام ضاحكيّت و كاتبيّت وجود ندارد زيرا آنچه هست فردى است كه در حال خنده و يا در حال نوشتن مىباشد و همچنين ضاحكيّت و كاتبيّت معدوم نيستند چراكه در عين حال ضاحكيّت و كاتبيّت به عنوان وصفى خاص براى اين فرد ثابت است .\r\nنتيجه مىگيريم كه ضاحكيت و كاتبيت ، واسطه‌اى بين وجود و عدم در خارج هستند كه امورى چون قضاوت ، وكالت ، مالكيت ، رقيت ، زوجيت و غيره نيز از اين جمله مىباشند .\r\nچطور مىتوان حقيقتى به نام قضاوت را در خارج معدوم دانست درحالى كه فردى مانند ديگر افراد فقط با داشتن چنين سمتى مىتواند با حكم خود سر شخصى را بالاى دار بفرستد و حال اينكه ديگران چون چنين سمتى ندارند ، حق\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبه دار آويختن و زندانى كردن و ديگر مجازات را براى آن شخص ندارند . اگر چنين سمتى معدوم بود چگونه فردى به جهت دارا بودن اين سمت قادر مىشود امام ملك و ملكوت ، امام صادق عليه السّلام را به جهت تهمت زدن فردى به ايشان ، به محكمه بكشاند . و حال اينكه قاضى مانند ديگر افراد رعيت و خادم اهل بيت است اما فقط به خاطر دارا بودن اين سمت ، حق چنين عملى را دارد و امام نيز به احترام سمت او ، به محكمه مىرود و جوابگوى شاكى مىشود . پس معلوم است كه اين سمت و مانند آن از يك نحوه ثبوتى در خارج برخوردار هستند و از طرفى هم وجود عينى ندارند چراكه ما در خارج شىء خاصى به نام قضاوت مثلا نداريم .\r\nو خلاصه اينكه هر موجودى ثابت هست اما هر ثبوتى موجود نيست مانند حالّ ، پس ثبوت اعم از وجود است .\r\nجناب علامه اين قول را رد نموده و مىفرمايند : شيئيت مساوق با وجود است و هركجا شيئيت و ثبوت است وجود نيز هست و ما غير از وجود چيزى به نام ثبوت نداريم و واسطه‌اى بين وجود و عدم ، ثابت نيست و به همين مقدار بسنده مىكنند كه البته اين مقدار جواب به روش مشّاء كاملا كافى و وافى به مطلب است .\r\nحضرت استاد هم مىفرمودند : روزى خدمت جناب علامه شعرانى قدّس سرّه عرض كردم : بالأخره مراد معتزله از اينكه حال نه موجود است و نه معدوم چيست ؟ و ايشان با لحن خوشى فرمود : « اى ديگر ! »\r\nدر درس پنجم دروس معرفت نفس راجع به عقائد اين گروه چنين آمده است : « در ميان مسلمانان برخى از متكلمين عامه بر اين عقيدت بودند ، يعنى قائل به واسطه بين وجود و عدم بودند و در ثبوت و وجود و همچنين در نفى و عدم ،\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nفرقى قائل شدند و آن واسطه را حال ناميدند و مىگفتند كه حال نه موجود است و نه معدوم ، بلكه ثابت است ؛ با اينكه ثبوت ، مرادف وجود است و ثابت همان موجود است و منفى همان معدوم و نفى همان عدم است . اكنون از تعرض به اقوال آنان و بيان تفضيل آراءشان و رد و ايراد ديگران بديشان خوددارى كرده‌ايم تا در دروس آينده سبب پيدايش اين عقيدت را بيان كنيم تا بدانيم كه قائلين به حال ، مردمى بىحال بودند كه در حلّ بسيارى از مسائل مهم علمى فروماندند و به پرداختن بعضى اوهام و خيالات و ساختن مشتى از الفاظ و عبارات گمان بردند كه از مشكل رسته‌اند . بارى ترادف وجود و ثبوت و نيز ترادف نفى و عدم از اوليات است ؛ در حلّ آن مسائل مهم بايد راه صحيح علمى يافت نه اينكه منكر اوليات بود و پنداشت كه اگر از هستى بگذريم به چيزى مىرسيم كه نه هستى است و نه نيستى به نام حال ، و بدان دل‌خوش بود . »\r\nجناب علامه طباطبايى مىفرمايند : اين گونه دعاوى به اصطلاح‌سازى شبيه‌تر است تا يك نظريه علمى . براى فهم بيشتر اين كلام علامه تحقيق بيشترى راجع به نظريه اين افراد مىكنيم .\r\nفصل دوازدهم از مقصد اول كشف المراد ، معنون است به عنوان « نفي الحال » .\r\nجناب خواجه طوسى در متن آن مىفرمايند : و هو يرادف الثبوت و العدم النفي فلا واسطة ، يعنى وجود مرادف ثبوت است و عدم مرادف نفى ، پس واسطه‌اى بين وجود و عدم نيست .\r\nجناب علامه حلّى در شرح آن مىفرمايند : ذهب أبو هاشم و أتباعه من المعتزلة و القاضي و الجويني من الأشاعرة إلى أنّ هاهنا واسطة بين الموجود و المعدوم ، و هي ثابتة و سمّوها الحال ، و حدّوها بأنّها صفة لموجود لا توصف بالوجود و العدم ، فيكون الثابت أعمّ من الموجود ، و المعدوم اعمّ من المنفي . و هذا المذهب باطل بالضرورة ، فإنّ العقل قاض بأنه لا واسطة بين الوجود و العدم ، و أنّ الثبوت و الوجود مترادفان ، و كذا العدم و النفي\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمترادفان ، و لا شيء أظهر عند العقل من هذه القضية ، فلا يجوز الاستدلال عليها .\r\nايشان مىفرمايند : ابو هاشم و تابعين او از گروه معتزله و قاضى و جوينى از گروه اشاعره معتقدند به اينكه در اينجا واسطه‌اى بين وجود و عدم است كه ثابت بوده و نامش حال مىباشد و آن را تعريف نمودند به چيزى كه صفت براى موجود است ، اما خود به وجود و عدم متصف نمىشود . پس بدين بيان ثابت اعم از موجود و معدوم اعم از منفى است . و اين مذهب به روشنى باطل است زيرا عقل حاكم است بر اينكه واسطه‌اى بين وجود و عدم نيست و اينكه ثبوت و وجود و همچنين عدم و نفى به يك معنايند و نزد عقل هيچ چيزى آشكارتر از اين قضيه نيست ، پس استدلال نمودن به آن جائز نمىباشد .\r\n\r\nتوجيه قول به « حالّ » نزد علامه حسن‌زاده\r\nحضرت استاد روحي فداه در ذيل اين عبارت جناب علامه حلّى تعليقه‌اى دارند كه اين تعليقه مىتواند وجه جمعى باشد بين آقايان فلاسفه و عرفا و بين حكماى اشاعره و معتزله ، بطوريكه اختلاف ايشان در اين مسئله بطور كلى منتفى شود .\r\nحضرت استاد در آنجا ابتدا قول ابن حزم را از كتاب « فصل » نقل مىكنند . فصل همانند الفهرست ابن نديم ، حاوى فهرست كتب علما در رشته‌هاى گوناگون است و راجع به ابن نديم هم گفته‌اند : او صحاف بود وقتى مردم كتابهايشان را براى صحافى نزد او مىبردند او ابتدا نام كتاب و موضوع آن را به همراه نام مؤلف ، به صورت كليات يادداشت مىكرد . حاصل يادداشت‌هاى او كتاب « الفهرست » شده است كه اين كتاب قديمىترين كتاب فهرست علماى گذشته‌اى است كه در دسترس مىباشد .\r\nجناب ابن حزم در كتاب فصل مىفرمايند : و اما الاحوال التي ادّعتها الاشعرية\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nفانهم قالوا : ان هاهنا احوالا ليست حقا و لا باطلا و لا هي مخلوقة و لا غير مخلوقة و لا هي موجودة و لا معدومة و لا هي معلومة و لا هي مجهولة و لا هي اشياء و لا هي لا اشياء .\r\nحضرت استاد پس از نقل قول جناب ابن حزم مىفرمايند : و اعلم ان القائلين بالاحوال جعلوها واسطة بين الاعيان الموجودة في الخارج بالاستقلال و بين الصور العلمية التي لا توصف بأنّها مجعولة ، لانّها من حيث هي صور علمية معدومة في الخارج ، فالاحوال لكونها صفات للاعيان المجعولة في الخارج و ليست ذوات مستقلة و اعيانا و جوهرية ، بل لها وجود تبعي لا تكون موجودة و لا معدومة ، اي لا تكون موجودة جوهرية مستقلّة خارجيّة ، و لا هي معدومة لانّها موجودة بالتبع . و هذا صرف اصطلاح ، فالتشنيع غير وارد عليهم ، كيف و الاوحدي من اساطين التحقيق الذين لا يرون الّا الوجود الصمدي و الحقّ الاحدي قائلون بانّ الاعيان من حيث انّها صور علمية أعيان ثابتة ، اي لا توصف بانها مجعولة لانّها حينئذ معدومة في الخارج و المجعول لا يكون الّا موجودا . . . . « 1 »\r\nتوضيح آن اينكه قائلين به احوال معتقدند واسطه‌اى بين اعيان اشياء كه در خارج به صورت مستقل موجودند و بين صور علميه آنها كه من حيث هى معدوم هستند ، وجود دارد ، اين وسائط كه « احوال » ناميده مىشوند ، صفت اعيان مجعوله‌اى در خارج قرار مىگيرند و ذوات مستقل و اعيان جوهريه‌اى ندارند ، بلكه از يك وجود تبعى برخوردار هستند . اين احوال نه موجودند نه معدوم ، موجود نيستند زيرا در خارج وجود جوهريه مستقل ندارند ، معدوم نيستند زيرا به تبع اعيان تحقق دارند ، چراكه صفت براى آنهايند . پس دانسته مىشود كه تفوّه نمودن به احوال ، صرف اصطلاح است و تشنيع و سرزنش و دشمنى كردن با ايشان معنايى ندارد . چگونه سرزنش كردن ايشان صحيح باشد درحالىكه بزرگان تحقيق ، همانها كه معتقد به وجود صمدى و حق احدى هستند ، قائل به\r\n\r\n\r\n","description":"","footnote":"\r\n( 1 ) . كشف المراد ( با تعليقات استاد حسن‌زاده آملى روحي فداه ) ، ص 51 .\r\n","page_name":" 219 ","page_number":219},
  {"content":"\r\n\r\nمطلبى هستند كه فرمايش آنها به عينه همان فرمايش گروه معتزله و اشاعره است .\r\nزيرا اين بزرگان قائلند اعيان از آن‌جهت كه صورت علميه‌اند ، اعيان ثابته مىباشند ، يعنى متصف به جعل خارجى نيستند زيرا تا هنگامى كه صورت علميه صرف هستند در خارج معدوم مىباشند و چيزى مجعول خارجى نمىشود مگر اينكه در خارج تحقق يابد . به تعبير ديگر صور علميهء در صقع ذات ربوبى همانند صور علميه‌اى كه در اذهان ما موجود است تا زمانيكه در خارج تحقق نيابند ، مجعول نمىشوند . پس مىتوان گفت : اعيان ثابته هم واسطه‌اى بين وجود و عدم هستند ، يعنى نه موجودند و نه معدوم . موجود نيستند زيرا در خارج مجعول نيستند و معدوم نيستند زيرا در موطن ذهن تحقق دارند .\r\nحضرت استاد در ادامه مىفرمايند : حتى جناب شيخ اكبر ابن عربى در فصوص الحكم نيز قائل به احوال شده است . اگر ما بخواهيم از افرادى چون ابو هاشم و قاضى و جوينى دست بكشيم از اين اساطين حكمت و بزرگان عرفان كه نمىتوانيم به راحتى دست بكشيم . پس معلوم مىشود كه اين گروه معتزله و اشاعره هم حرف صحيحى دارند و فقط در اصطلاح‌سازى با حكما مختلف شدند .\r\nگويا ايشان در علم حق تعالى دچار مشكل شدند . زيرا ديدند اگر بخواهند علم خداوند نسبت به موجودات را ازلى ندانند لازم مىآيد كه در ذات حق متعال قائل به جهل شوند و اين محال است و اگر بخواهند علم خداوند به موجودات را ازلى بدانند ، از آنجا كه موجودات از ازل نبوده‌اند لازم مىآيد علم خداوند به معدومات تعلق بگيرد و اين محال است . و اگر بخواهند موجودات را ازلى بدانند ، تعدد قديم پيش مىآيد و اين شرك مطلق است و لذا در مورد موجودات قائل به ثبوت شدند ، يعنى گفتند تمامى موجودات از ازل ثابت بودند نه وجود و خداوند\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nنيز از ازل علم به ثابتات ازليه داشته است و بدين ترتيب قائل به احوال شدند .\r\nبنابراين اگر از اين گروه معتزله و اشاعره بگذريم و از حكما راجع به نحوه علم ازلى خداوند به موجودات سؤال كنيم ، ايشان هم راجع به علم ازلى خداوند راجع به موجودات ، چنين نظرى خواهند داشت و تنها چيزى كه باعث اختلاف آنها شده است ، صرف اصطلاحى است كه يكى ساخته و ديگرى نساخته است .\r\nحضرت استاد در ادامه مىفرمايند : بل صاحب فصوص الحكم يبحث في الفص الزكراوي منه عن الاحكام التي هي حاكمة حقيقة في الموصوفين بها على غيرهم ، و تلك الاحكام كالمناصب التي في اصحابها ، فماداموا منصوبين و متصفين بها كانوا حاكمين كالسلطان و القاضي و الوزير و غيرهم ، ففي الحقيقة تلك الاحكام حاكمة لا أنفس هؤلاء ، و تلك الاحكام هي معان قائمة في محالّها و هي واسطة بين الوجود و العدم . بذلك الوجه الذي أشرنا اليه و انما سميّت حالا ، اذ بها يتحول الذات .\r\nيعنى اينكه صاحب فصوص الحكم در فص زكراوى از فصوص الحكم راجع به احكامى بحث مىكند كه اين احكام در موصوفين به اين احكام نسبت به غير آنها حاكم مىباشند . و اين احكام مانند همان منصبهايى است كه در صاحبان منصب يافت مىشود پس ما دامى كه كسى منصوب و متصف به اين مناصب باشد ، بر غير خود حاكم خواهد بود . مانند سلطان و قاضى و وزير پس در حقيقت آنچه حكومت دارد اين احكام است نه افرادى كه متصف به اين احكام هستند . و اين احكام معانى قائم در محل خود بوده و بدين وجه واسطه بين وجود و عدم مىباشند . و آنها را حال ناميدند زيرا به واسطه اين احكام ذات اشياء متحول مىشود .\r\nحضرت استاد در ادامه پس از نقل فرمايش صاحب شوارق به عنوان تائيد تحقيقى كه متفرد بدان بوده‌اند ، مىفرمايند : فقول الشارح : و هذا المذهب باطل بالضرورة ، أو قول الماتن : فلا واسطة ، فممّا ينبغي التأمّل فيه جدّا . يعنى بنابراين گفتار\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nشارح تجريد اعنى علامه حلّى بر بداهت بطلان اين مذهب و گفتار ماتن تجريد اعنى خواجه طوسى بر نبودن واسطه‌اى بين وجود و عدم ، از جمله چيزهايى است كه جدا سزاوار تأمل است . و اگر حضرت ايشان در درس پنجم دروس معرفت نفس ، قائلين به حال را رد نموده‌اند به اين خاطر است كه خواسته‌اند به روش مشاء عمل كنند و الّا حرف نهايى همين كدى است كه در اينجا و در تعليقات خود بر منظومه حاجى سبزوارى القاء نموده‌اند .\r\nجناب حاجى در غرر 12 حكمت منظومه متعرض اين قول مىشوند ، آنجا كه مىفرمايند :\r\n ما ليس موجودا يكون ليسا * قد ساوق الشيء لدينا الأيسا\r\nو جعل المعتزلي الثبوت عمّ * من الوجود و من النّفي العدم\r\nفي النّفي و الثّبوت ينفي وسطا * و قولهم بالحال كان شططا\r\nبصفة الموجود لا موجودة * كانت و لا معدومة محدودة\r\nنفي ثبوت معهما مرادفة * و شبهات خصمنا مزيّفة \r\nحضرت استاد در تعليقات خود بر عبارت ؛ قد ساوق الشيء لدينا الأيسا ، در بيان معناى مساوقت مىفرمايند : الشيء بمعنى المشيء وجوده و المساوقة في ضمن المساواة في التحقق بمعنى انه في أي نشأة تحققت الماهية تحقق الوجود الخاص و يدور احدهما مع الآخر حيثما دار .\r\nتوضيح آن اينكه ، ايشان مىفرمايند : مراد از شىء چيزى است كه شيئيتش تحقق يافته باشد و اگر مىگوييم : شيئيت مساوق با وجود است و هر دو در تحقق داشتن مساوى هستند ، به معناى اين است كه ماهيت در هر نشئه‌اى كه تحقق يابد ، وجود خاص تحقق يافته است و دائما يكى از آن دو با ديگرى مىگردد ، هرطور كه آن ديگرى گرديده است . و اين همان معناى مساوقت است .\r\nو اگر قبلا گفتيم ماهيت يك حيثيت جدا غير از حيثيت وجود است ، در مقام تحليل ذهنى مىباشد نه در مقام خارج ، چراكه در خارج چيزى جز وجود خاص\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nنداريم و آن همان ماهيت است .\r\nعرائض ديگر راجع به گفتار حاجى در متن و شرح منظومه و تعليقات حضرت استاد بر آن را ان شاء اللّه در شرح حكمت منظومه تقديم خواهيم كرد .\r\nنتيجه اينكه « حال » آن معنايى كه عده‌اى تصور نمودند نيست ، بلكه آن همان گفتار حكما در باب علم ازلى خداوند به ماسوى مىباشد ، جز اينكه اصطلاح جديدى جعل شده است . و لذا جناب علامه در نهايه فرمود : و هي بالاصطلاح اشبه منها بالنظرات العلمية .\r\nو در نهايت بايد بين احوال و اعيان ثابته و ماهيات جمع نمود كه متكلمين و فلاسفه مشّاء و اشراق و حكماى متألّه و عرفا ، در اين مطلب اختلافى ندارند و اين يكى از اين موارد جمع بين آراء است .\r\nبه اين تعليقه اهتمام داشته باشيد و آن را خوب مباحثه كنيد كه برايتان كار مىرسد .\r\n\r\nمتن\r\n1 ) و تاسعا : ان حقيقة الوجود بما هي حقيقة الوجود لا سبب لها وراءها - اي انّ هويته العينيّة التي هي لذاتها اصيلة موجودة طاردة للعدم ، لا تتوقّف في تحققّها على شيء خارج من هذه الحقيقة - سواء كان سببا تامّا أو ناقصا ؛ و ذلك لمكان أصالتها و بطلان ماوراءها . نعم لا بأس بتوقّف بعض مراتب هذه الحقيقة على بعض ، كتوقّف الوجود الامكانيّ على الوجود الواجبيّ و توقّف بعض الممكنات على بعض .\r\n2 ) و من هنا يظهر أن لا مجرى لبرهان اللمّ في الفلسفة الالهية الباحثة عن احكام الموجود من حيث هو موجود .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nترجمه\r\n1 ) نهم اينكه : حقيقت وجود از آن‌جهت كه حقيقت وجود است ، غير از خود ، سبب ديگرى براى خودش ندارد - يعنى هويت خارجيهء وجودى كه ذاتا اصيل ، موجود و طرد كنندهء عدم است ، در تحقق خود به چيزى خارج از حقيقت عينى خودش ، نياز ندارد - اعم از اينكه آن سبب تام باشد يا ناقص . و سبب نداشتن وجود نيز به جهت اصالت داشتن حقيقت وجود و باطل بودن ماوراى آن است . آرى بر متوقف بودن بر بعض مراتب اين حقيقت با بعضى ديگر اشكالى نيست ؛ مانند متوقف بودن وجود امكانى بر وجود واجبى و متوقف بودن بعض ممكنات بر بعضى ديگر .\r\n2 ) و از اينجا آشكار مىشود در فلسفه الهيه‌اى كه از احكام موجود من حيث هو موجود بحث مىشود ، مجرايى براى برهان لمّ نيست .\r\n\r\nنكات تشريحى\r\n1 - اينكه فرمودند : « لا تتوقّف في تحققّها على شيء خارج من هذه الحقيقة » از باب سالبه به انتفاء موضوع است ، نه سالبه به انتفاء محمول . فتدبّر !\r\n2 - « توقف بعض الممكنات على بعض » مانند توقف عالم ماده بر عالم مثال و توقف عالم مثال بر عالم عقل .\r\n\r\nسببى براى وجود نيست\r\nجناب علامه قدّس سرّه در فرع نهم اصل اصالت وجود و اعتباريت ماهيت مىفرمايند : از آنجا كه حقيقت وجود نقيض عدم است ، لذا به توسع در تعبير مىتوانيم بگوييم : وجود در متن خارج عدم را از ذات خود طرد مىكند و اگر\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمىگوييم « اين به توسّع در تعبير است » بخاطر اين است كه طرد وجود از عدم به يك تأمّل عقلى است زيرا در خارج عدم مصداقى ندارد تا بگوييم وجود خارجى طارد عدم است .\r\nاز اين مطلب منتقل به اين نكته مىشويم كه خارج از وجود ، چيزى سبب و علت براى وجود قرار نمىگيرد . زيرا اساسا غير از وجود چيزى فرض نمىشود تا بگوييم آن علت وجود است يا نه ، و لا يمكن الفرار من حكومتك » اى من حكومة الوجود .\r\nنوعا خداشناسى عامه همراه با سؤالاتى شبيه اين است كه مىگويند : مىدانيم كه ما از پدرانمان و پدرانمان از پدرانشان و پدرانشان از حضرت آدم عليه السّلام و آدم از خاك و خاك از زمين و زمين از كرات و كرات از خدا متكوّن شده‌اند . يعنى مسلّم است كه تمامى اشياء نياز به مبدئى دارند حال سؤال اينجاست كه مبدأ تكوّن خداوند چه چيزى است ؟ به تعبير ديگر خداوند از چه چيزى به وجود آمده است ؟ ! علت پرسش سؤالاتى چنين ، اين است كه اين افراد هنوز حقيقت لايتناهى صمدى را ادراك نكرده و مىپندارند وجود نيز مانند ديگر اشياء ماهوى محدود ، متناهى و ناقص بوده و لذا براى تحقق خود نياز به علت و سبب خارجى دارد . غافل از اينكه وجود يك حقيقت مطلق نامتناهى سعى صمدى متحلل در تار و پود اشياء است كه تمامى موجودات هريك به عنوان شأنى از شئونات او در حال ظهور و نمايشند . و لذا ناچار مىشوند براى ابطال چنين شبهات سخيفى ، دست به دامن جوابهاى سخيف‌ترى همچون ادلهء دهگانه ابطال تسلسل شده و نهايتا يك خدا به وحدت عددى را اثبات نمايند .\r\nما حتى اگر مىگوييم وجود ذاتا اقتضاى هيچ قيد و حدى را ندارد ، به جهت توسّع در تعبير و يك فرض عقلى است و الّا وجود در متن خارج يك حقيقت\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nنامتناهى است و هيچ قيدى مصداق ندارد جز اينكه وجود خود را به شكلى خاص ظهور داده است ، هو الاول و الآخر و الظاهر و الباطن .\r\nجناب علامه در ادامه مىفرمايند : اگرچه براى وجود مراتبى است كه هريك به ديگرى متوقف است ، و اين مطلب را مقدمه مىگيرند براى ورود به فصل سوم در اينكه وجود حقيقت مشكّك ذات مراتب است .\r\nهمچنين مىفرمايند : از آنجا كه تمامى مراتب وجود از يك حقيقتند و يك حقيقت است كه در مراتب گوناگون تجلّى كرده است ، و لذا نمىتوانيم به آن نحو متعارف در علم كلام ، بين مراتب آن عليّت و معلوليّت جدا فرض كنيم و بگوييم وجود واجب ، علت جدا براى وجود معلول است . خلاصه كلام اينكه اسماء و صفات ، معلول جداى از ذات حق متعال نيستند كه رسيدن از اسماء به ذات ، برهان ان و رسيدن از ذات به اسماء برهان لم شود . و اين همان كلام ايشان در مقدمه نهاية الحكمة است كه فرمودند : أنّ كون موضوعها اعمّ الاشياء يوجب أن لا يكون معلولا لشيء خارج منه ، اذ لا خارج هناك ، فلا علّة له ، فالبراهين المستعملة فيها ليست ببراهين لميّة . و أمّا برهان الإنّ فقد تحقق في كتاب البرهان من المنطق أنّ السلوك من المعلول إلى العلة لا يفيد يقينا ، فلا يبقى للبحث الفلسفي إلّا البرهان الإنّ الذي يعتمد فيه على الملازمات العامة ، فيسلك فيه من احد المتلازمين العامين إلى الآخر .\r\n\r\nحلّ اشكال\r\nدر حاشيهء اين كتاب نهايه‌اى كه به حواشى آقاى زارعى سبزوارى به چاپ رسيده ، آمده است : و فيه : انّه ينافي كون المسائل الالهيّة من الفلسفة فيها يسلك من العلة إلى المعلول ، بانّ افعاله تعالى يثبت من طريق صفاته التي عين ذاته تعالى ، و هو برهان لّمي .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nيعنى اين فرمايش جناب علامه با مسائل الهيه‌اى كه در فلسفه آمده است ، منافات دارد ، چراكه در مسائل فلسفى سلوك از علت به معلول وجود دارد ، زيرا ما در فلسفه از طريق صفات حق متعال كه عين ذات اويند ، افعال او را اثبات مىنماييم و اين همان برهان لمّى است . پس اينكه فرموديد : لا مجرى لبرهان اللّم في الفلسفة اللالهية ، صحيح نيست .\r\nبنده در حاشيه اين عبارت آقاى زارعى نوشته‌ام : و اجاب عن هذا الاشكال العلامة الماتن في تعاليقه على الاسفار ( صفحة 13 ، ج 6 ) حيث قال الآخوند في الاسفار « و اعلم انّ الطرق إلى اللّه كثيرة لانّه ذو فضائل و جهات كثيرة و لكل وجهة هو موليها ، لكن بعضها اوثق و اشرف و انور من بعض و اسدّ البراهين و اشرفها اليه هو الذي لا يكون الوسط في البرهان غيره بالحقيقة ، فيكون الطريق إلى المقصود عين المقصود و هو سبيل الصديقين الذين يستشهدون به ( تعالى ) عليه ثم يستشهدون بذاته على صفاته و بصفاته على افعاله واحدا بعد واحد » و قال العلامة في التعليقة عليها « و هو مع ذلك برهان انّي سلك فيه من بعض اللوازم ، و هو كون الوجود لحقيقة مشكّكة ذات مرتبة تامة صرفة ، و ناقصة مشوبة إلى بعض آخر من اللوازم ، و هو كون المرتبة الصرفة منه واجبة الوجود ، و الذي ذكره قدّس سرّه من « ان الطريق فيه عين المقصود و أن فيه سلوكا من ذاته ( تعالى ) إلى ذاته ثم من ذاته إلى صفاته ثم من صفاته إلى افعاله » ينبغي ان يحمل على ان هذا البرهان الاني من بين سائر البراهين الانية ( في هذا الباب ) اشبه باللم من غير ، و الا فلا معنى لعليّة الذات بالنسبة إلى نفسها و لا بالنسبة إلى صفاتها التي هى عينها ، و كذا لا معنى للسلوك النظري من الشيء إلى نفسه ، و لا منه إلى صفاته التي هى عين نفسه هذا .\r\nخلاصه آن اينكه جناب علامه پاسخ اشكالى شبيه اشكال آقاى زارعى سبزوارى را در تعليقات خود بر جلد 6 اسفار صفحه 13 داده‌اند ، آنجا كه مرحوم آخوند مىفرمايند : برهان صديقين ، محكمترين براهين در مورد حق متعال است ، بطوريكه طريق در آن عين مقصود است و آن همان طريقى است كه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nحكما بر حق متعال و سپس از ذات او بر صفات او و از صفات او بر افعال او استشهاد نموده‌اند . جناب علامه در تعليقه اين عبارت مىفرمايند : و اين همان برهان انّى است كه از بعض لوازم به بعض ديگر سلوك مىشود و اين برهان از بين ديگر براهين انّيه به برهان لم شبيه‌تر است ، پس معنايى براى عليت ذات نسبت به خودش و همچنين معنايى براى عليت ذات به صفاتش نيست چراكه صفات او عين ذاتش مىباشد و همچنين معنايى براى سلوك نظرى از شىء به خودش يا به صفاتش نيست .\r\nو اين فرمايش علامه به خوبى وافى اين مطلب است كه براهين فلسفى ، براهين انّى از نوع ملازمات عامه است كه در آن از احد المتلازمين به متلازم ديگر سلوك مىشود . و اين فرمايش بسيار سنگينى است كه متناسب با وحدت شخصى وجود در عرفان نيز مىباشد ، فاغتنم ، فافهم ، فتدبّر ! ان شاء اللّه ترشد .\r\n\r\nمتن\r\n1 ) و عاشرا : أن حقيقة الوجود حيث كانت عين حيثيّة ترتّب الآثار كانت عين الخارجيّة ، فيمتنع أن تحلّ الذهن فتتبدّل ذهنيّة لا تترتّب عليها الآثار ، لاستلزامه الانقلاب المحال . و أمّا الوجود الذهني - الذي سيأتي إثباته إن شاء اللّه - فهو من حيث كونه يطرد عن نفسه العدم وجود خارجي مترتب عليه الآثار ، و انّما يعدّ ذهنيّا لا تترتّب عليه الآثار بقياسه إلى المصداق الخارجيّ الذي بحذائه .\r\n2 ) فقد بان أن حقيقة الوجود لا صورة عقليّة لها كالماهيات الموجودة في الخارج التي لها صورة عقليّة و بان ايضا أنّ نسبة مفهوم الوجود إلى الوجودات الخارجيّة ليست نسبة الماهية الكليّة إلى أفرادها الخارجيّة .\r\n3 ) و تبيّن بما تقدّم أيضا انّ المفهوم انما تكون ماهيّة اذا كان لها فرد خارجيّ\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nتقوّمه و تترتّب عليه آثارها .\r\n\r\nترجمه\r\n1 ) دهم اينكه : از آنجا كه حقيقت وجود عين حيثيت ترتب آثار است ، لذا عين خارجيّت مىباشد ، پس ممتنع است حقيقت وجود در ذهن حلول كند و متبدل به حقيقت ذهنيه‌اى شود كه حيثيت آن حيثيت عدم ترتب آثار است . بدين خاطر كه حلول ، مستلزم انقلاب محال مىباشد . و اما وجود ذهنى - كه به خواست خداوند ، اثبات آن خواهد آمد - از آن‌جهت كه از ذات خود طرد عدم مىكند ، وجود خارجى است كه بر آن آثارى نيز مترتب مىشود . و آن را وجود ذهنى يعنى وجودى كه آثار خارجيّت بر آن مترتب نيست ، خوانده‌اند ، به جهت مقايسه نمودن آن با مصداق خارجى كه در ازاى وجود ذهنى قرار دارد .\r\n2 ) پس روشن شد كه صور عقليه‌اى براى حقيقت وجود همانند آن صور عقليه‌اى كه براى ماهيات موجوده در خارج ، مىباشد ، نيست و همچنين روشن شد كه نسبت مفهوم وجود به وجودات خارجيه ، نسبت ماهيت كلى به سوى افراد خارجيه آن نيست .\r\n3 ) و بدانچه مقدم شد ، همچنين روشن مىشود كه مفهوم زمانى ماهيت خواهد بود كه براى آن فرد خارجى باشد و آن را تقوم بدهد و بر آن فرد آثار ماهيت را مترتب سازد .\r\n\r\nنكات تشريحى\r\n1 - اينكه فرمودند : « ان حقيقة الوجود حيث كانت عين حيثيّة ترتب الآثار » بخاطر اين است كه هرجا وجود است ، بر آن اثرى مترتب است و وجود هرگز\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nبدون اثر و بدون ظهور و بدون تجلّى نمىشود . زيرا هركجا سلطان وجود قدم نهاد عساكر اسماء بر آن هستند .\r\n2 - بنده در حاشيهء اين عبارت « فقد بان ان حقيقة الوجود لا صورة عقلية لها » نوشته‌ام : لانّها لا تدرك بالعلم الحصولي ، بل تدرك بالعلم الشهوديّ فقط .\r\n\r\nحقيقت وجود عين خارجيت است\r\nجناب علامه مىفرمايند : آخرين مطلبى كه از اصل اصالت وجود و اعتباريت ماهيت ، متفرع مىشود اين است كه حقيقت وجود عين خارجيّت است و مراد از خارجيّت ، خارجيّت مطلقه است كه هم وجود خارجى و هم وجود ذهنى را در برمىگيرد وجود ذهنى از آن حيث كه عدم را از نفس خود طرد مىكند يك وجود خارجى است كه بر آن آثارى نيز مترتب مىشود . در بحث وجود ذهنى به عرض خواهيم رساند كه آثار مترتب بر وجود ذهنى چه بسا قوىتر از آثار مترتب بر وجود خارجى آن شىء مىباشد . پس خارجيّت مطلقه غير از آن خارجيّت متعارف در محاورات است كه ما ذهن خودمان را معيار قرار داده و هرآنچه از موجودات كه بيرون از آن تحقق دارند « خارجيّات » و هر آنچه از صور علميه و اشكالى خيالى كه در ذهنمان تحقق دارند ، « ذهنيات » خطاب مىكنيم . بلكه مراد از اين خارجيّت مطلقه آن وجود مطلقى است كه شامل هر دو قسم وجود ذهنى و خارجى مىشود .\r\nجناب علامه در ادامه مىفرمايند : مراد از حلول حقيقت وجود در ذهن اين نيست كه حقايق خارجيه وجود به عينه در ذهن حلول كنند ، مثلا اگر مىگوييم وجود ذهنى آتش ، به اين معنى نيست كه حقيقت خارجى آتش به عينه در ذهن حلول كند ، زيرا در اين صورت لازم مىآيد وجود خارجى به عينه وجود ذهنى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nشود و اين محال است .\r\n\r\nحقيقت وجود به علم حصولى در نمىآيد\r\nنكتهء بسيار مهمى كه جناب علامه به آن متذكر مىشوند اين است كه براى حقيقت وجود ، صورت عقليه‌اى فرض نمىشود و لذا به هيچ‌وجه نمىتوان به حقيقت وجود ، علم حصولى پيدا كرد بلكه فقط مىتوان به آن حقيقت علم حضورى شهودى پيدا كرد . و اگر مىبينيم كه مىتوانيم وجود را به علم حصولى دريابيم ، آن مفهوم وجود است كه معلوم به علم حصولى مىشود و الّا حقيقت وجود هرگز معلوم به علم حصولى نمىشود و حتى جناب شيخ الرئيس بو على سينا كه پدر جدّ منطق و علم حصولى است بر اين مطلب اذعان دارد . بر خلاف ماهياتى كه در خارج موجودند ، زيرا همهء آنها معلوم به علم حصولى مىشوند .\r\nجناب علامه در ادامه مىفرمايند : و نيز از مطالب گذشته روشن مىشود كه نسبت مفهوم وجود به وجودات خارجى ، نسبت ماهيت كلى به افراد خارجىاش نيست . زيرا در نسبتى كه بين ماهيت كلى و افراد خارجى آن است ، صورت عقليه وجود دارد و حال اينكه ما گفتيم بين حقايق خارجى وجود صورت عقليه‌اى وجود ندارد تا نسبت آنها با مفهوم همان نسبت افراد خارجى ماهوى با ماهيت كلى باشد .\r\n\r\nفرق مفهوم با ماهيت\r\nآخرين نكته‌اى كه جناب علامه در اينجا يادآور مىشوند ، فرق بين مفهوم و ماهيت است . مفهوم اشياء مانند مفهوم ناطقيّت تا زمانيكه در خارج ، در غالب يك\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nفرد متحقق نشود ، فقط مفهوم است امّا زمانيكه همين مفهوم در خارج ، در غالب يك فرد درآمد و آثار خارجى بر آن مترتب شده ، از آن تعبير به ماهيت مىكنند و لذا دائره مفهوم وسيع‌تر از ماهيت است ، چراكه وقتى مىگويند : ماهيات حدود وجود هستند نظر به افراد ماهوى خارجى دارند و لذا يك ماهيت خارجى به تعداد ديگر موجودات نظام هستى قابل سلب بوده و مىتوان آن را از غير خودش سلب نمود . مثلا مىگوييم : اين فرد از ماهيت انسان داراى چنين ويژگيهايى است و لذا فقط يك شخص بوده و هيچ شخص ديگرى غير از خودش نمىباشد و اين همان فرد ماهوى در خارج است كه فقط شامل يك فرد مىشود . بر خلاف مفهوم كه هيچ كارى به افراد ندارد . مثلا وقتى مىگوييم : « سعدانه نبت » - سعدانه نوعى گياه است - هيچ كارى به افراد سعدانه در خارج نداريم ، بلكه فقط صورت كلى سعدانه را در نظر مىگيريم كه بر افراد گوناگون سعدانه قابل صدق مىباشد . پس طبيعتا دايره مفهوم بايد وسيع‌تر از دايره ماهيت باشد . لذا مىبينيم مفاهيم در حق تعالى و اسماء و صفات او راه پيدا مىكند اما ماهيت در آنجاها راه ندارد .\r\nدايره مفهوم چنان وسعت دارد كه حتى عدم را هم شامل مىشود ، يعنى تا آنجا كه مىتوان براى عدم نيز مفهومى را تصور كرد . به يك تعبير گفته‌اند : هر كجا پاى ماهيت به ميان باشد دعوا پيش مىآيد ، چراكه ماهيت مقام اثبات ذات خويشتن و رد غير خويشتن از هويات ديگر است .\r\nو اين نكته بسيار شريفى است كه خيلى جاى تأمّل دارد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nمتن\r\nالفصل الثالث فى ان الوجود حقيقة مشكّكة\r\n1 ) لا ريب أنّ الهويّات العينيّة الخارجيّة تتّصف بالكثرة تارة من جهة أنّ هذا انسان و ذاك فرس و ذلك شجر و نحو ذلك ، و تارة بانّ هذا بالفعل و ذاك بالقوّة و هذا واحد و ذاك كثير و هذا حادث و ذاك قديم و هذا ممكن و ذاك واجب و هكذا .\r\n2 ) و قد ثبت بما اوردناه في الفصل السابق انّ الكثرة من الجهة الاولى - و هي الكثرة الماهويّة - موجودة في الخارج بعرض الوجود ، و انّ الوجود متّصف بها بعرض الماهيّة ، لمكان أصالة الوجود و اعتباريّة الماهيّة .\r\n3 ) و أمّا الكثرة من الجهة الثانية فهي التي تعرض الوجود من جهة الانقسامات الطارئة عليه نفسه ، كانقسامه إلى الواجب و الممكن و إلى الواحد و الكثير و إلى ما بالفعل و ما بالقوّة و نحو ذلك و قد تقدّم في الفصل السابق انّ الوجود بسيط و انّه لا غير له . و يستنتج من ذلك انّ هذه الكثرة مقوّمة للوجود - بمعنى انّها فيه غير خارجة منه - و الّا كانت جزءا منه و لا جزءا للوجود ، أو حقيقة خارجة منه و لا خارج من الوجود .\r\n4 ) فللوجود كثرة في نفسه ، فهل هناك جهة وحدة ترجع اليها هذه الكثرة من غير أن تبطل بالرجوع ، فتكون حقيقة الوجود كثيرة في عين انّها واحدة ، و واحدة في عين انّها كثيرة ؛ و بتعبير آخر : حقيقة مشكّكة ذات مراتب مختلفة يعود ما به الامتياز\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nفي كلّ مرتبة إلى ما به الاشتراك - كما نسب إلى الفهلويين - او لا جهة وحدة فيها ، فيعود الوجود حقائق متباينة به تمام الذات ، يتميّز كلّ منها من غيره به تمام ذاته البسيطة لا بالجزء و لا بأمر خارجيّ - كما نسب إلى المشّائين - ؟\r\n5 ) الحقّ انّها حقيقة واحدة في عين انّها كثيرة ، لأنّا ننتزع من جميع مراتبها و مصاديقها مفهوم الوجود العام الواحد البديهيّ ، و من الممتنع انتزاع مفهوم واحد من مصاديق كثيرة بما هي كثيرة غير راجعة إلى وحدة ما .\r\n\r\nترجمه\r\n\r\nفصل سوم در اين است كه وجود يك حقيقت تشكيكى است\r\n1 ) شكى نيست در اينكه هويات عينى خارجى متصف به كثرت مىشوند ، گاهى از اين‌جهت كه اين انسان است و آن اسب است و آن يكى درخت است و مانند آن و گاهى از اين‌جهت كه اين بالفعل است و آن بالقوه و اين واحد و آن كثير و اين حادث و آن قديم و اين ممكن و آن واجب و هكذا .\r\n2 ) و به آنچه در فصل گذشته آورديم ثابت مىشود كه كثرت از جهت اولى - و آن جهت كثرت ماهوى است - به عرض وجود در خارج موجود است و اينكه وجود به عرض ماهيت ، متصف به كثرت مىگردد و آن به خاطر اصالت داشتن وجود و اعتبارى بودن ماهيت است .\r\n3 ) و اما كثرت از جهت دوم همان است كه از جهت تقسيمات عارض بر نفس وجود ، عارض بر وجود مىشود مانند انقسام وجود به واجب و ممكن و انقسام آن به واحد و كثير و انقسام آن به بالفعل و بالقوه و مانند آن . در فصل گذشته مقدم شد كه وجود بسيط است و غيرى براى آن نيست و از اين مطلب نتيجه گرفته مىشود كه چنين كثرتى مقوّم وجود است به اين معنى كه كثرت در\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nوجود بوده و غير خارج از آن است . زيرا اگر كثرت مقوّم وجود نباشد يا بايد جزء آن بوده باشد و حال اينكه وجود جزء ندارد و يا اينكه بايد حقيقتى خارج از وجود باشد و حال اينكه خارج از وجود حقيقتى نيست .\r\n4 ) پس براى وجود كثرتى است در ذات خودش . حال آيا اينجا جهت واحدى هست تا اين كثرات به آن رجوع كنند ، بدون اينكه اين كثرات با رجوع نمودن بدان باطل شوند ، تا در اين صورت حقيقت وجود در عين يكى بودن كثير و در عين كثير بودن واحد گردد ؟ و به تعبير ديگر ، آيا حقيقت وجود ، حقيقت مشكّكه ذات مراتب مختلفه‌اى است كه در هر مرتبه‌اى ما به الامتياز آن به ما به الاشتراك آن برگردد - همچنانكه اين مطلب به فهلويون نسبت داده شده است - و يا اينكه هيچ جهت وحدتى در كثرت وجود ندارد ، پس وجود حقايق متباين به تمام ذات است بدين معنى كه هركدام از آن حقايق از ديگرى متمايز مىشود به تمام ذات بسيطه‌اش نه به جزء يا امرى كه خارج از ذاتش باشد - همچنانكه اين مطلب به مشّائين نسبت داده شده است .\r\n5 ) حق اين است كه حقيقت وجود ، حقيقتى است كه در عين يكى بودن كثير نيز هست ، چراكه ما از تمامى مراتب وجود و مصاديق وجود ، يك مفهوم عام بديهى وجود را انتزاع مىكنيم . و ممتنع است كه از مصاديق كثيره بما هى كثيره ، بدون اينكه اين مصاديق به امر واحدى رجوع كنند ، مفهوم واحد انتزاع شود .\r\n\r\nنكات تشريحى\r\n1 - عبارت « تارة من جهة ان هذا انسان و . . . » اشاره به حيثيت ماهوى و عبارت « تارة بانّ هذا بالفعل و ذلك بالقوة » اشاره به حيثيت وجودى دارد .\r\n2 - فرمودند : « انّ الوجود متّصف بها بعرض الماهية » زيرا قبلا به عرض رسيد\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nكه كثرت مربوط به اختلاف در ماهيت است اما از آنجا كه ماهيت اعتبارى و وجود اصيل است ، لذا كثرتى كه مخصوص ماهيات است به وجود نسبت مىدهند ، اما اين بدان معنى نيست كه كثرت ماهوى در متن وجود بما هو وجود راه يابد ، چراكه وجود بما هو وجود بسيط است و جنس و فصل ندارد . فافهم !\r\n3 - اينكه فرمودند : « اما الكثرة من الجهة الثانية فهي التي تعرض الوجود » به توسع در تعبير است زيرا كثرت وجودى از متن وجود برمىخيزد نه اينكه عارض بر آن باشد .\r\n4 - اينكه فرمودند : « ان هذه الكثرة مقومة للوجود » بدين معنى نيست كه كثرت علت قوام وجود است بلكه بدين معنى است كه كثرت در وجود و غير خارج از آن است .\r\n\r\nانحاء كثرت در هويات عينيه\r\nاين فصل ، فصل بسيار شريف و سنگينى است كه تعيين‌كننده سرنوشت حكمت متعاليه مىباشد . چراكه جناب علامه در اينجا به وزان مشى مرحوم آخوند در اسفار پيش رفته‌اند . حالا به لطف خدا پله‌پله مطالبى را به عرض مىرسانيم تا ان شاء اللّه عرائض نهايى در اين فصل را تقديم بداريم .\r\nبه دنبال بحث اشتراك معنوى وجود و اصالت وجود ، بحث تشكيك وجود را مطرح مىكنند .\r\nاين بحث براى رسيدن به توحيد اصلى و حقيقى بسيار دخيل بوده و براى فهم آن بايد دقت فراوان به كار آورد .\r\nجناب علامه در ابتدا مىفرمايند : اصل اتصاف هويات عينيه به كثرت ، يك اصل بديهى و روشن است ، منتهى اين كثرت گاهى از اين‌جهت است كه بعضى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nموجودات ، انسان و بعضى اسب و بعضى شجر و بعضى غير آنند و گاهى از اين جهت است كه بعضى موجودات بالفعل و بعضى بالقوه و بعضى كثير و بعضى واحد هستند و لذا مىتوان كثرت را به دو قسم كثرت ماهوى و كثرت وجودى تقسيم كرد .\r\n\r\nكثرت ماهوى\r\nكثرت ماهوى ، كثرتى است كه منشأ آن ماهيت بوده و به تبع وجود در خارج متحقق مىشود چراكه وجود اصيل و ماهيت اعتبارى است و لذا اتصاف وجود به اين نوع كثرت به تبع ماهيت مىباشد ، يعنى منشأ اين كثرت وجودى ، تغاير ماهيات در مقام خارج است .\r\nكثرت ماهوى همان كثرتى است كه اغلب در محاورات روزانه مورد استفاده قرار مىگيرد و مىگويند اين زمين است و آن آسمان ، اين انسان است و آن حيوان ، اين درخت است و آن سنگ و . . . اين كثرت يك كثرت ظلمانى است چرا كه عامه آنها را امورى متباين بالذات و گسيخته از يكديگر مىپندارند و خيال مىكنند ، حقيقت حق سبحانه وراى تمام اين كثرات ، در موطن ديگرى سلطنت مىكند ، غافل از اينكه اين كثرت ، كثرت اعتبارى ظلمانى است كه به تبع وجود متحقق مىشود و وجود در متن تمامى اين كثرات سريان دارد كه همه اين ماهيات حدود و ظهورات اويند .\r\n\r\nكثرت وجودى\r\nكثرت وجودى ، كثرتى است كه به متن وجود بازمىگردد . به تعبير جناب علامه ، اين كثرتى است كه به جهت تقسيماتى كه بر نفس وجود عارض مىگردد ،\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nعارض بر وجود مىشود . مانند اينكه مىگوييم : وجود يا واجب است يا ممكن ، يا حادث است يا قديم ، يا مستقل است يا رابط ، يا ذهنى است يا خارجى و . . . مقسم تمامى تقسيمات فلسفى جز تقسيمات مرحله پنجم نهاية الحكمة ، وجود است .\r\nكانّه جناب علامه مىفرمايند : اكنون ما قصد نداريم راجع به كثرت ماهوى حرف بزنيم زيرا اساس فلسفه اصالت وجود است و وجود نور است و در كثرت ماهوى جز ظلمت و غفلت نيست بدين معنى كه مثلا وقتى به درختى مىنگريم ، ماهيات ديگر همچون ماه و ستاره و انسان و حيوان و ديگر اشياء را نمىبينيم .\r\nاين نوع نگريستن به كثرات موجب سؤالاتى از اين قبيل است كه مىگوييم : اين زمين است و آن آسمان ، اين نبات است و آن حيوان ، اين جماد است و آن انسان ، پس خدا كجاست ؟ و حال اينكه تفوه به چنين كلامى از دهان انسان ، بسيار زشت و ناپسند است . تا هنگامى كه انسان در اين كثرت ماهوى ظلمانى به‌سر مىبرد ، هرگز نمىتواند به حقيقت توحيد صمدى قرآنى راه يابد .\r\nجناب علامه در ادامه مىفرمايند : كثرتى كه در وجود است از قبيل كثرات مختلف نيست كه در تحت يك جنس مىباشد ، چراكه وجود بسيط است و مركب از اجزاء نيست كه يك جزء آن مشترك و جزء ديگر آن مختص باشد . و همچنين كثرتى كه در وجود است از قبيل كثرات افراد گوناگون نيست كه در تحت يك نوع مىباشند ، چراكه در آن كثرات ، يك امر خارج از نوع موجب كثرت افراد مىشود و حال اينكه خارج از حقيقت وجود ، چيزى نيست تا موجب چنين كثرتى شود ، نتيجه اينكه ، كثرتى كه در وجود است ، مقوّم آن مىباشد ، بدين معنى كه اين كثرات در متن وجود بوده و خارج از آن نمىباشد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nتشكيك ذات مراتب وجود\r\nجناب علامه در ادامه دو قول را كه منسوب به فهلويون و مشّايين است ، مطرح مىكنند .\r\nفهلويين ، حكماى اصيل ايران بودند كه قبل از حكماى يونان همچون سقراط و افلاطون و ارسطو ، مىزيستند ، كه بسيار قوىتر از حكماى يونان بودند . و لذا قبل از هركجا فلسفه در ايران توسط فهلويون پديدار و بعد از آن در يونان گسترش يافت . و اين امر موجب شد كه محمّد رضا شاه براى بزرگ نمودن نام خود و خاندانش نام فهلويون را بر خود بگذارد و خود را محمّد رضا شاه پهلوى معرفى كند .\r\nلفظ ديگرى كه محمد رضا شاه به جهت بلندمرتبگى آن ، آن را بر خود گماشت ، لفظ آريامهر بود . آريايىها طبرىهاى اصيل در جزيره آبشكون بودند كه اكنون آن جزيره زير آب درياى خزر ، فرو رفته است . طايفه‌اى از ايشان به فرانسه كنونى مهاجرت كرده و تكثير نسل نموده و پس از چندى كشور فرانسه و زبان فرانسوى را بوجود آوردند و اصل و نهاد فرانسوىها از آريايىهاى ساكن در جزيره آبشكون قديم است . محمد رضا شاه نيز به جهت قدمت اين طايفه ، نام ايشان را بر خود گذاشت . كلمه ديگرى كه محمد رضا به جهت ارزش و شرافت ، آن را بر خود گماشت ، كلمه شاه بود . كلمه شاه در گذشته به اندازه كلمه آية اللّه و علامه كنونى ، براى مردم ارزش داشت و لذا در گذشته بزرگان را بدين كلمه مىخواندند ، همانند شاه نجف ، شاه خراسان و شاه ملا سلطان على گنابادى و شاه نعمت اللّه ولى ، صفى على شاه و . . . محمد رضا از اين كلمه هم استفاده كرد و آن را بر خود گذاشت . پس اين سه لفظ آريا و پهلوى و شاه ، بسيار اصيل و پرقدرت بود .\r\nمنتهى ما به جهت مفاسد و زورگويىهاى محمد رضا شاه و نهايتا فرار او از ايران ،\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاز اين سه كلمه خيلى خوشمان نمىآيد . و حال اينكه نبايد بدى شخص را به القاب و صفاتى كه او از آنها استفاده كرده ، سرايت داد .\r\nغرض اين‌كه عده‌اى به نام فهلويون مىگويند : وجود حقيقت واحد تشكيكى است ، بدين معنى كه در وجود ، جهت وحدتى است كه تمام اين كثرات به آن وحدت بازمىگردند ، بدون اينكه هيچ نحوه بطلانى در كثرات پديدار شود . در عين حال اين‌جهت وحدت متكثر است و به افراد گوناگون بازمىگردد ، منتهى جهت وحدت در همه‌جا قاهر و كثرت در همه‌جا مقهور آن مىباشد .\r\nخلاصه اينكه وجود حقيقتى است كه در عين واحد بودن كثير و در عين كثير بودن واحد است . به تعبير ديگر مراد از مشككه بودن حقيقت وجود اين است كه ما به الامتياز آن عين ما به الاشتراك آن است . يعنى آن چيزى كه موجب افتراق آن شده همان چيزى است كه موجب اشتراك آن شده است و آن جز وجود نيست . به تعبير جناب فارابى « هو الكلّ في وحدته » و به تعبير جناب صدر المتألّهين :\r\nبسيط الحقيقة كل الاشياء و ليس بشيء منها .\r\nاز تشكيكى كه به متن خارجى وجود برمىگردد نه به مفهوم وجود ، بطوريكه موجب شود ما به الامتياز موجودات عين ما به الاشتراك آنها شود ، تعبير به تشكيك ذات مراتب مىكنند .\r\nگفتيم كثرت ظلمانى كثرتى است كه اختلاف ماهيات ، انسان را از حقيقت وجود متخلل در اشياء بازمىدارد و لذا انسان جز اختلاف و تغاير و تمايز و تباين نمىبيند . در مقابل كثرت ظلمانى ، كثرت نورانى قرار دارد . در كثرت نورانى هم تمايز هست اما نحوه تمايز به گونه‌اى است كه ما به الامتياز عين ما به الاشتراك است . به تعبير ديگر كثرت نوريه هيچ‌وقت حجاب وحدت نمىشود ، يعنى اينكه كثرت موجب نمىشود كه يك مرتبه بطور كلى از مرتبه ديگر گسسته\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nباشد ، بر خلاف كثرت ظلمانى ، و تشكيك وجود مربوط به كثرت نورانى است نه كثرت ظلمانى .\r\nبا عرائضى كه تا اينجا تقديم داشتيم ، معلوم شد كه فيلسوف ، تشكيك را به متن وجود مىزند : و يستنتج من ذلك ان هذه الكثرة مقومة للوجود ، اما عارف تشكيك را به متن وجود برنمىگرداند .\r\nبراى وضوح بيشتر قول مشّاء متأخر ، مبنى بر مشككه بودن وجود ، مؤثر 21 مآثر آثار را به عرضتان مىرسانيم :\r\n\r\nانحاء تشكيك\r\nدر مؤثر 21 آمده است : تشكيك را اطلاقاتى است عند المشّاء و الحكمة المتعالية و الاشراقيون و عند الاكابر العرفا الشامخين .\r\n\r\nتشكيك عامى\r\nتشكيك عند المشّاء ، ( تشكيك عامى ) ؛ جناب شيخ الرئيس فرمود : اعلم انّ الوجود يحمل على ما تحته حمل التشكيك لا حمل التواطؤ ، كما في التحصيل للبهمنيار . و جناب محقق طوسى در شرح اشارات گويد : و بيان هذا التشكيك انّ مختلفات اي الواجب و الممكنات قد تشترك في لازم واحد و هو الوجود المحمول عليها فالوجود بمعنى واحد في الجميع و لكن لا على السواء بل على الاختلاف .\r\nمشّائين مىگويند : مفهوم عام وجود غير از حقيقت وجود در متن خارج است ، ما از مفهوم عام وجود تعبير به لازم مىكنيم كه ملزومات آن ، وجود خاص بسيط خارجى شخصى اشياء است . پس تمام اين ملزومات در لازم واحدى به نام مفهوم وجود با يكديگر مشترك هستند و لذا مفهوم وجود بر تمامى مصاديق\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nخارجى وجود كه اشياء گوناگون و ملزومات مفهوم وجودند ، حمل مىشود .\r\nمنتهى حمل مفهوم وجود بر اشياء گوناگون به حمل تواطؤ يا تساوى نيست ، يعنى اطلاق وجود بر واجب تعالى ، اولى و اقدم و اشد است نسبت به صدق اطلاق وجود بر ماه و زمين و غير آن . و اين تشكيك در صدق عنوان مفهوم وجود بر ملزومات خود مىباشد كه از آن تعبير به تشكيك عامى مىكنند .\r\nدر ادامه آن مؤثر آمده است : ذهب المتاخرون من المشّاء إلى ان الوجودات العينيّة حقائق متباينة به تمام ذواتها البسيطة لا بالفصول ليلزم التركيب في الوجود و يكون الوجود المطلق جنسا ، و لا بالمصنفات و المشخصات ليلزم التركيب في الوجود ايضا و يكون الوجود المطلق نوعا ، بل المطلق العرض لازم لها بمعنى انه خارج محمول اى محمول من صميمة لا انه عرضي بمعنى المحمول بالضميمة . لان العارض و المعروض في المحمول بالضميمة شيئان و المعروض اى المحمول سابق على العارض اى الحامل . . . .\r\nتوضيح آن اينكه متاخرين از مشّاء معتقدند هركدام از وجودات خارجى حقايق متباين به تمام ذات نسبت به يكديگر هستند ، يعنى وجود زمين غير از وجود خورشيد و وجود خورشيد غير از وجود انسان و حيوان و نبات است .\r\nعلاوه بر اينكه وجود آنها بسيط مىباشد ، يعنى مركب از جنس و فصل نيست تا وجود مطلق ، جنس آن قرار گيرد ، چراكه در اين صورت تركيب در وجود لازم مىآيد و حال اينكه وجود مركب نيست ، چه اينكه وجود آنها مركب از مصنفات و مشخصات نيست تا وجود مطلق ، نوع آنها قرار گيرد . پس وجود همه موجودات حقيقى بسيط مىباشد .\r\nدر ادامه مىفرمايند : حمل مفهوم وجود بر اعيان خارجى از نوع حمل من صميمه مىباشد يعنى حملى كه از حاقّ ذات موضوع اخذ شده است ، بدين صورت كه ما از متن ذات اشياء مفهوم وجود را اخذ كرده و بر آنها حمل مىكنيم . بر خلاف حمل من ضميمه كه چيزى خارج از ذات شىء بر شىء حمل\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمىشود ، به طورى كه در حمل من ضميمه ، عارض و معروض دو حقيقت جداى از هم بوده و معروض وجودا سابق از عارض مىباشد .\r\nو حمل الوجود المطلق على اعيان الوجودات المتباينة حمل اللازم على الملزومات المتعددة المتبائنة و هذا الحمل على سبيل التشكيك اى اطلاق الوجود المطلق العام اللازم على ملزوم و هو الوجود الواجب اولى و اقدم على ملزوم آخر كالعقل الاول مثلا و على هذا القياس و في هذه الملزومات ملزوم واحد فقط تاكّد وجودي و توحّد كذلك هو انيّة محضة و وجود صرف و هو ذات الواجب و ما سواه زوج تركيبي من الوجود و الماهية و لا منافاة بين ان يكون لازم واحد بمعنى واحد يطلق على ملزومات متبائنة على سبيل التشكيك فالوجود المطلق العام العارض اللازم هو معروض التشكيك كما ان الوجودات العينية معروضاته فهى معروضات ذلك المعروض . « 1 »\r\nمىفرمايند : حمل وجود مطلق بر اعيان وجودات متباين ، حمل لازم بر ملزومات متعدد متباين مىباشد .\r\nو چنين حملى بر سبيل تشكيك است . يعنى اطلاق وجود مطلق عامى كه لازم است بر ملزوماتى چون واجب تعالى ، اولى و اقدم است نسبت به اطلاق وجود عام بر ملزومات ديگرى چون عقل اول و همچنين اطلاق وجود عام بر عقل اول اولى و اقدم است نسبت به اطلاق وجود عام بر عقل دوم و همچنين . . .\r\nدر بين تمامى اين ملزومات فقط يك ملزوم است كه تاكّد و توحّد وجودى دارد و آن حقيقت حق متعال است و ماسواى آن تمامى ملزومات زوجى هستند كه مركب از وجود و ماهيت مىباشند ، اگرچه هر مرتبه ما فوق از جهت وجودى شديدتر و قوىتر از مرتبه مادون است .\r\nپس بنابر نظر مشّاء آن چيزى كه معروض تشكيك قرار مىگيرد مفهوم عام\r\n\r\n\r\n","description":"","footnote":"\r\n( 1 ) . مآثر آثار ، مؤثر 21 .\r\n","page_name":" 243 ","page_number":243},
  {"content":"\r\n\r\nوجود مطلق است نه حقيقت خارجى وجود و به همين علت از اين نظريه تعبير به تشكيك عامى نموده‌اند . مشّاء براين اساس وجودات عالم را دسته‌بندى كرده‌اند و فرموده‌اند : چون موجودات عالم طبيعت براى استكمال وجودى خود حركت مىكنند ، از آنها تعبير به موجودات ناقص مىكنيم و از آنجا كه در عالم مجردات ، حركت از نقص به كمال نيست بلكه در آنها هيچ حالت منتظره‌اى وجود ندارد و آنها واجد تمامى كمالات مىباشند ، لذا از آنها تعبير به « تمام » مىكنيم و اما وجود واجب چون تمامى كمالات مجردات و فوق آنها را داراست ، از آن تعبير به « فوق تمام » مىكنيم . وجود واجب چون ماهيت ندارد هيچ كثرت ماهوى در آن نيست ، اما به غير از آن در تمامى موجودات يك نحوه كثرت ماهوى تحقق دارد . در مقابل كثرت ماهوى ، كثرت وجودى است كه براساس آن تمامى موجودات متكثر مىشوند و مفهوم وجود بر سبيل تواطؤ بر همه آنها حمل مىشود . به نظر مشّاء ما در خارج يك جهت وحدتى نداريم تا موجودات بدان بازگردند . پس تنها چيزى كه در آنها هست همان وجود بسيط خاص است كه هر يك را از ديگرى متمايز مىسازد .\r\nچند اشكال بر اين نظريه مشّاء وارد است ، در مؤثر 21 مآثر آثار از حضرت استاد علامه آمده است :\r\nاين توحيد كه از متاخرين مشّاء نقل كرديم ، تنزيهى است در عين تشبيه يعنى حق سبحانه را از صفات و احوال موجوداتى تنزيه كرده‌اند ، و به مجردات و مفارقات نوريه تشبيه نموده‌اند و لو اينكه در واجب قائل به تاكّد وجوداند و او را فوق تمام دانند ولى از جهت عديده اشكالاتى بر آنان روى مىآورد ، از آن جمله در علم بارى تعالى به جزئيات كه علم بدانها را على سبيل كلى قائل شده‌اند و نيز در فهم پيدايش و ربط كثير به واحد و . . .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nحضرت استاد در ادامه تشكيك متاخرين از مشّاء و همچنين اشتراك معنوى وجود بدان نحو كه مشّاء معتقدند و همچنين آن اشتراك معنوى وجود كه آخوند در اسفار ذكر كرده را در منظر اعلاى اهل توحيد باطل دانسته و مىفرمايند :\r\nدر منظر اعلاى اهل توحيد ، تشكيك بدان نحو كه متاخرين از مشّاء پنداشته‌اند ، مورد اعتراض واقع شد . در اين منظر اعلى وجود مشترك معنوى است بين وجودات ، نه اشتراك لفظى و نه اشتراك معنوى ، بدان نحو كه مشّاء قائلند كه موجودات را حقائق متبائنه و ملزومات وجود مطلق مىدانند ، و وجود مطلق را خارج محمول و معروض تشكيك كه آن را به تشكيك بر ملزومات متباينه حمل مىكنند و نه حتى اشتراك معنوى آخوند در اسفار كه ذات مراتب شد .\r\nيكى از اشكالاتى كه بر تشكيك متاخرين مشّاء وارد مىشود اين است كه اگر وجودات حقايق متباينه باشند ، بطوريكه وجود واجب به تمام ذات بسيطه‌اش متمايز از وجود ممكن باشد ، پس چطور مىتوان وجود واجب را علت وجود ممكن دانست ؟ زيرا حتما بايد بين علت و معلول ، سنخيّت و مشابهتى باشد و حال اينكه در فرض مذكور هيچ نحوه مشابهتى بين علت و معلول وجود ندارد و به صرف دارا بودن يك اشتراك مفهومى از وجود ، لازم نمىآيد كه علت و معلول در خارج ارتباط عينى خارجى پيدا كنند . البته بايد توجه داشت كه اين نظر متاخرين از مشّاء است كه افرادى نپخته و به تعبير حضرت آقا ، حرف نشنيده بودند . اما متقدمين از مشّاء نظرى عميق‌تر از اين نظريه دارند و اساسا تمام اختلافاتى كه بين مشّائين و اشراقيين مطرح شده از سوى مشّاء متاخر است .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nجناب ملا هادى سبزوارى در غرر ششم الهيات اعم منظومه مىفرمايد : « 1 »\r\n الفهلويّون الوجود عندهم * حقيقة ذات تشكّك تعمّ\r\nمراتبا غنى و فقرا تختلف * كالنّور حيثما تقوّى و ضعف\r\nو عند مشّائيّة حقائق * تباينت و هو لدىّ زاهق\r\nلأنّ معنى واحدا لا ينتزع * ممّا لها توحّد ما لم يقع \r\nجناب حاجى مىفرمايند : وجود نزد فهلويون حقيقتى است كه صاحب تشكيك است و اين حقيقت شامل مراتبى است كه به غنا و فقر مختلف مىشوند ، مانند نور هنگاميكه قوى و ضعيف مىشود و وجود نزد مشّائين حقايق متباين است ، اما اين نظريه نزد من باطل است . زيرا هرگز از چيزى كه وحدتى براى آن نيست ، معناى واحد انتزاع نمىشود .\r\nپس فعلا همين مقدار از تشكيك عامى مشّاء متاخر در ذهنتان باشد تا بعدها در كتابهاى ديگر بيشتر نظرات ايشان را شورانده و مورد تحليل قرار دهيم .\r\n\r\nمتن\r\n1 ) و يتبيّن به أنّ الوجود حقيقة مشكّكة ذات مراتب مختلفة ، كما مثّلوا له بحقيقة النور على ما يتلقّاه الفهم الساذج أنّه حقيقة واحدة ذات مراتب مختلفة في الشدّة و الضعف ، فهناك نور قويّ و متوسط و ضعيف مثلا ، و ليست المرتبة القويّة نورا و شيئا زائدا على النوريّة ، و لا المرتبة الضعيفة تفقد من حقيقة النور شيئا او تختلط بالظلمة التي هى عدم النور ، بل لا تزيد كلّ واحدة من مراتبه المختلفة على حقيقة النور المشتركة شيئا ، و لا تفقد منها شيئا و انّما هى النور في مرتبة خاصة بسيطة لم تتالّف من اجزاء و لم ينضمّ اليها ضميمة ، و تمتاز من غيرها بنفس ذاتها\r\n\r\n\r\n","description":"","footnote":"\r\n( 1 ) . شرح منظومه ( با تعليقات استاد حسن‌زاده آملى ) ، ج 2 ، ص 104 .\r\n","page_name":" 246 ","page_number":246},
  {"content":"\r\n\r\nالتي هي النّورية المشتركة .\r\n2 ) فالنور حقيقة واحدة بسيطة متكثّرة في عين وحدتها ، و متوحّدة في عين كثرتها ، كذلك الوجود حقيقة واحدة ذات مراتب مختلفة بالشدّة و الضعف و التقدّم و التّأخر و العلوّ و الدّنوّ و غيرها .\r\n\r\nترجمه\r\n1 ) به آنچه مقدم شد روشن مىشود كه وجود حقيقت مشكّك ذات مراتب مختلفه است چنان كه نور نيز چنين است . نور طبق آنچه فهم ساده بدان رسيده است حقيقت واحدى است كه داراى مراتب گوناگون شديد و ضعيف است . پس در اينجا نور قوى و متوسط و ضعيف است و اين گونه نيست كه مرتبهء قوى ، نور و شيئى زائد بر نوريت باشد و يا اينكه مرتبهء ضعيف ، چيزى از حقيقت نور را فاقد باشد و يا اينكه با ظلمت كه همان نبود نور است ، مخلوط شده باشد . بلكه هر مرتبه از مراتب مختلف نور ، نه چيزى از حقيقت مشتركه زياد دارد و نه چيزى از آن كم دارد . همانا هريك از مراتب نور ، يك مرتبهء خاصهء بسيطهء از نور است كه از اجزايى تركيب نيافته و چيزى هم به آن ضميمه نشده است . و از غير خود به نفس ذات خود كه همان نوريت مشتركه است ، امتياز مىيابد .\r\n2 ) پس نور حقيقت واحد بسيطى است كه در عين يكى بودن كثير و در عين كثير بودن واحد است ، وجود هم مانند حقيقت نور ، حقيقت واحدى است كه داراى مراتب مختلف شديد و ضعيف ، تقديم و تأخير ، بلندى و پستى و غير آن است .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nتشكيك خاصى\r\nفهلويون براى اثبات مدعاى خود كه فرمودند : حقيقت وجود ، حقيقت ذات مراتب مختلفه‌اى است كه ما به الامتياز آن عين ما به الاشتراك آن است ، به حقيقت نور مثال زده‌اند و فرموده‌اند : مثال وجود مثال نور است كه در عين يكى بودن ، داراى مراتب گوناگون است ، بطوريكه در سه مرتبهء قوى و ضعيف و متوسط نور نه چيزى از حقيقت نوريت كاسته مىشود و نه چيزى از آن با ظلمت كه عدم نور است آميخته مىشود و نه چيزى زائد بر نوريت بر حقيقت نور افزوده مىشود ، بلكه هرچه هست نور است كه در جايى قوى و در جايى ضعيف و در جايى متوسط ظهور كرده است . يعنى آن چيزى كه باعث ضعف نور شده به عينه همان چيزى است كه باعث قوت يا توسط آن شده است . به تعبير ديگر ما به الامتياز آن عين ما به الاشتراك آن است و چيزى غير از نوريت در امتياز يا اشتراك مراتب آن ، دخالت ندارد . چه اينكه حقيقت وجود هم در تمام مراتب خود حضور دارد ، منتهى جايى شديد و جايى ضعيف ، جايى اول و جايى آخر ، جايى بالا و جايى پايين : هو عال في دنوّه و دان في علوّه .\r\nدر مؤثر 21 مآثر آثار در بيان قسم دوم انحاء تشكيك آورده‌ايم :\r\n2 - تشكيك در نزد جناب ملاصدرا و طائفه‌اى از اشراقيون ( تشكيك خاصى ) .\r\nتشكيكى كه اكنون درصدد بيان آنيم همان تشكيكى است كه جناب علامه در نهاية الحكمة اختيار كرده است . حضرت استاد در بيان اين قسم از انحاء تشكيك مىفرمايند : وجود حقيقت واحدهء ذات مراتب مشكّكه است ، هرچند براى شيخ اشراقى و پيروان وى در اصالت آن ، دغدغه‌اى روى آورد ولى مستبصر شدند . در فرق بين تشكيك عامى مشّاء و تشكيك خاصى ملاصدرا ،\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبايد گفت كه تشكيك ملاصدرا تفاوت در حقيقت واحده است ولى در عامى تفاوت تشكيكى در مطلق خارج محمول من صميمه است كه بر آن حمل مىشود و محمولات حقائق متبائنه‌اند ولى در نزد آخوند ، محمولات حقيقت واحده‌اند و تفاوتشان به كمال و نقص است ، و مخفى نماند كه تشكيك عامى در حقيقت برگشت به تواطؤ مىكند . « 1 »\r\nحضرت استاد پس از نقل فرمايش حاجى سبزوارى در فرق بين اين دو نحوه تشكيك ، فرق بين تشكيك ملاصدرا و تشكيك عرفاء شامخين را مطرح مىكنند و مىفرمايند : در فرق بين تشكيك ملاصدرا و تشكيك عند العرفاء الشامخين بايد گفته شود : تشكيك در صحف عرفانى با تشكيك به اصطلاح مشّاء بلكه با تشكيك به نظر صاحب اسفار فقط اشتراك لفظى دارد زيرا تشكيك در مشهد شهود عارف و مرآى فؤاد او معنى سعه و ضيق مجالى و مظاهر حقيقت واحده است ؛ يعنى تشكيك در ظهورات است ، نه در حقيقت وجود ولى به نظر آخوند به معنى اختلاف در مراتب به شدت و ضعف و كمال و نقص و تقدم و تأخر و اوليت و ثانويت و اولويت و عدم آن در وجود است . خلاصه اينكه رأى مشّاء تشكيك در حقائق متبائنه موجودات است و به نظر صاحب اسفار در حقيقت واحدهء ذات مراتب ، و در مشهد عارف در حقيقت واحده شخصيه ذات مظاهر ، كه آن دو را فائل و آفل ميداند ( هر سه فريق وجود را اصل مىداند ) و به آخوند گويد كه در امر واحد يعنى در وجود حق ، سنوح اختلاف مراتب را چه معنى است ؟ به خلاف اختلاف در مظاهر فافهم ! « 2 »\r\n\r\n\r\n","description":"","footnote":"\r\n( 1 ) . مآثر آثار ، مؤثر 21 .\r\n( 2 ) . مآثر آثار ، مؤثر 21 .\r\n","page_name":" 249 ","page_number":249},
  {"content":"\r\n\r\nآنجا كه فرمودند : و در مشهد عارف در حقيقت واحده شخصيه ذات مظاهر ، كه آن دو را فائل و آفل مىداند ، اشاره است به آيات 77 به بعد سوره مباركهء انعام كه وقتى شب همه‌جا را فراگرفت و حضرت ابراهيم عليه السّلام ستاره‌ها را مشاهده كرد فرمود :  هذا رَبِّي فَلَمَّا أَفَلَ قالَ لا أُحِبُّ الْآفِلِينَ  « 1 » و هنگامى كه ماه را مشاهده كرد فرمود :  هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ  « 2 » و هنگاميكه خورشيد را مشاهده كرد فرمود :   هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ * إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ   « 3 » .\r\nغرض اينكه تشكيك در نظر عارف بسيار شريف و بلند است ، زيرا عارف وجود را حقيقت واحدهء ذات مراتب نمىداند بلكه او وجود را مساوق حق و صمد دانسته و مىگويد : اين وجود واحد صمدى داراى مظاهرى است كه هر يك از آن مظاهر داراى سعه و ضيق هستند ، اين مظاهرند كه در مقام قياس ، داراى مراتب گوناگونند ، نه اينكه حقيقت صمدى وجود داراى مراتب گوناگون باشد ، چراكه اين يكى را دومى نيست تا در مقام مقايسه بتوان براى آن مراتبى فرض كرد . همچنين وحدت وجود در منظر عارف ، وحدت شخصى است نه وحدت نوعى تا ما به الامتياز مراتب آن عين ما به الاشتراك مراتب آن باشد . و اگر مىگوييم : هو عال في دنوّه و دان في علوّه ، به جهت مظاهرش مىباشد ، نه اينكه در اصل حقيقت وجود ، دنوّ و علوّى باشد .\r\n\r\n\r\n","description":"","footnote":"\r\n( 1 ) . انعام / 77 .\r\n( 2 ) . انعام / 78 .\r\n( 3 ) . انعام / 79 و 80 .\r\n","page_name":" 250 ","page_number":250},
  {"content":"\r\n\r\nالبته اين بدان معنى نيست كه جناب آخوند از اين معناى بلند و منظر اعلاى عارف ، بىاطلاع بوده ، نه خير ، بلكه بالعكس جناب آخوند واقف به تمام اين حقايق و بسيار بزرگوار مردى است و فقط خواسته در اوائل جلد اول و جلد دوم و اوائل مرحله ششم اسفار ، به روش مشّاء سخن بگويد و لذا در مرحلهء ششم جلد دوم اسفار ، بسيار خوب وارد بحث تشكيك عرفانى شده و بسيار محكم آن را به اثبات رسانيده است . يعنى جناب صدر المتألّهين هم در نهايت قائل به تشكيك در ذات مظاهر وجود شده‌اند . و لذا حضرت علامه طباطبايى قدّس سرّه در ايامى كه مشغول تدريس اسفار بودند وقتى به مرحلهء ششم جلد دوم اسفار رسيدند ، عذر خواهى نموده و درس را تعطيل كردند و بدين ترتيب درس اسفار براى عموم تعطيل شد . بعد از آن بعضى از شاگردان خيال كردند جناب علامه بقيهء اسفار را قبول ندارد ، اما حقيقت اين بود كه ايشان بقيهء اسفار را خصوصى براى عده‌اى شروع نمودند و در همان ابتدا فرمودند : از اين به بعد درس اسفار را نمىتوان به طور عمومى تدريس كرد زيرا دهان و معدهء بسيارى مناسب بلع و هضم اين غذا نيست .\r\nحضرت استاد در ادامه آن مؤثر مستقلا وارد بحث تشكيك نزد عرفاء شامخين شده‌اند و فرمودند : از مباحث گذشته تشكيك در مشهد عارف روشن گشت كه او در مظاهر سعه و ضيق قائل است و وجود را واحد به وحدت شخصى ذات مظاهر مىداند كه تشكيك به لحاظ عظم و صغر مظاهر و مجالى است بلكه به لحاظ تصورات حقيقت واحده در خيالات و شئون كثرت اعتبارى است . البته جناب ملاصدرا در علت و معلول اسفار حقيقت واحده ذات مراتب را به حقيقت واحده و وحدت شخصى وجود ذات مظاهر ارتقاء داد و با امكان فقرى بسائط مراتب را جمع كرد و عليت را به تشأن برگرداند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nفتدبر !\r\n اين همه عكس مى و نقش مخالف كه نمود * يك فروغ رخ ساقى است كه در جام افتاد \r\nاين كثرات را عارف مظاهر گويد كه وجود را اصل و اينها را مجالى آن مىداند يعنى وجود مساوق حق است و واحد شخصى متصف به وحدت حقيقى اطلاقى است و اين اطلاق هم اطلاق ذاتى حقيقى است كه نسبت تقييد و عدم تقييد به آن على السويه است . همه مجالى و مظاهر قائم به اويند كه « لو دلّيتم بحبل لهبط على اللّه » و اين حقيقت فارد وجود به هريك آنها مىفرمايد : « انّا بدّك اللازم » و هريك آنها در آستانهء جلال و پيشگاه كبريايى او ناطقند ، و لا يمكن الفرار من حكومتك . « 1 »\r\nكلمهء « فتدبّر » اشاره به اين دارد كه تشكيك خاصى در نظر آخوند ، نظر نهايى نيست بلكه ايشان تشكيك وجود ذات مراتب را مقدمهء تشكيك وجود ذات مظاهر قرار داده است . و اينكه فرمود : لو دلّيتم بحبل لهبط على اللّه ، به معناى اين است كه اگر ريسمانى از آسمان آويخته شود و شما در قعر زمين فرو رويد ، بر خدا هبوط خواهيد كرد و در مقابل اگر ريسمانى از آسمان آويخته شود و شما از آن به آسمان برويد ، به خدا صعود خواهيد نمود . و آنجا كه فرمود : انّا بدّك اللازم ؛ به معناى اين است كه من تنها چارهء لازم تو هستم يا به عبارتى لزوما تو ناچارى به من .\r\n\r\nمتن\r\n1 ) و يتفرّع على ما تقدّم امور : الأمر الأوّل : أنّ التمايز بين مرتبة من مراتب\r\n\r\n\r\n","description":"","footnote":"\r\n( 1 ) . مآثر آثار ، مؤثر 21 .\r\n","page_name":" 252 ","page_number":252},
  {"content":"\r\n\r\nالوجود و مرتبة اخرى إنّما هو بنفس ذاتها البسيطة التي ما به الإشتراك فيها عين ما به الإمتياز ، و لا ينافيه مع ذلك أن ينسب العقل التمايز الوجوديّ إلى جهة الكثرة في الوجود دون جهة الوحدة ، و لا أن ينسب الإشتراك و السنخيّة إلى جهة الوحدة .\r\n2 ) الأمر الثاني : أنّ بين مراتب الوجود إطلاقا و تقييدا بقياس بعضها إلى بعض ، لمكان ما فيها من الإختلاف بالشدّة و الضعف و نحو ذلك . و ذلك أنّا إذا فرضنا مرتبتين من الوجود ضعيفة و شديدة وقع بينهما قياس و إضافة بالضرورة ، و كان من شأن المرتبة الضعيفة أنّها لا تشتمل على بعض مّا للمرتبة الشديدة من الكمال ، لكن ليس شيء من الكمال الذي في المرتبة الضعيفة إلّا و المرتبة الشديدة واجدة له فالمرتبة الضعيفة كالمؤلّفة من وجدان و فقدان ، فذاتها مقيدة بعدم بعض ما في المرتبة الشديدة من الكمال . و إن شئت فقل : « محدودة » . و أمّا المرتبة الشديدة فذاتها مطلقة غير محدودة بالنسبة إلى المرتبة الضعيفة .\r\n3 ) و إذا فرضنا مرتبة أخرى فوق الشديدة ، كانت نسبة الشديدة إلى هذه التي فرضنا فوقها كنسبة التي دونها إليها ، و صارت الشديدة محدودة بالنسبة إلى ما فوقها كما كانت مطلقة بالنسبة إلى مادونها . و على هذا القياس في المراتب الذاهبة إلى فوق حتّي تقف في مرتبة ليست فوقها مرتبة ، فهي المطلقة من غير أن تكون محدودة إلّا بأنّها لا حدّ لها .\r\n4 ) و الأمر بالعكس ممّا ذكر إذا أخذنا مرتبة ضعيفة و اعتبرناها مقيسة إلى ما هي أضعف منها و هكذا حتى تنتهي إلى مرتبة من الكمال و الفعليّة ليس لها من الفعليّة إلّا فعليّة أن لا فعليّة لها .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nترجمه\r\n1 ) و بر آنچه مقدم شد امورى متفرع مىگردد : امر اول اينكه : تمايز بين مرتبه‌اى از مراتب وجود و مرتبهء ديگر به نفس ذات بسيطه آن مرتبه مىباشد كه جهت اشتراك آن عين جهت امتياز آن است و اين مطلب منافاتى ندارد به اينكه عقل تمايز وجودى را به جهت كثرت در وجود نسبت دهد نه به جهت وحدت آن ، و اشتراك سنخيت را به جهت وحدت نسبت دهد .\r\n2 ) امر دوم اينكه : در مقام مقايسه نمودن بعضى از مراتب وجود با بعض ديگر ، اطلاق و تقييدى بين مراتب وجود ، مشاهده مىشود و آن بخاطر اختلاف در شدت و ضعف و مانند آن است كه در مراتب وجود تحقق دارد . توضيح آن اينكه : ما زمانى كه دو مرتبه شديد و ضعيف وجود را در نظر مىگيريم ، ضرورتا بين آن دو مرتبه ، قياس و اضافه‌اى صورت مىگيرد . و شأن مرتبهء ضعيف هم اين است كه بعضى از كمالات مرتبهء شديده را فاقد باشد لكن مرتبهء شديده همهء كمالاتى را كه در مرتبهء ضعيف است دارا مىباشد پس گويا مرتبهء ضعيف مركب از وجدان و فقدان مىباشد پس ذات مرتبهء ضعيف مقيد به عدم بعض كمالاتى است كه در مرتبهء شديده وجود دارد و اگر خواستى بگو كه مرتبهء ضعيف محدود است و ذات مرتبهء شديده نسبت به مرتبه ضعيف مطلق و غيرمحدود است .\r\n3 ) زمانيكه مرتبهء ديگرى را فوق مرتبه شديده فرض كرديم ، نسبت مرتبهء شديده به اين مرتبه كه فوق آن است ، نسبت مرتبهء مادون شديده به مرتبه شديده است و مرتبهء شديده نسبت به مافوقش محدود مىگردد . همچنانكه نسبت به مادونش مطلق بود . و بر همين قياس است در مراتب پيش رفته به بالا تا متوقف شود در مرتبه‌اى كه فوق آن ، مرتبه‌اى نيست ، پس آن مرتبه مطلق است و هيچ حدى ندارد جز بىحدى .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n4 ) و آنچه ذكر شد عكس مىشود آنگاه كه مرتبه ضعيفه را اخذ كنيم و آن را در مقام مقايسه با مرتبه‌اى كه مادونش است ، اعتبار نماييم و همچنين است تا به مرتبه‌اى از كمال و فعليت منتهى شويم كه هيچ فعليتى براى آن نيست مگر فعليت اينكه هيچ فعليتى ندارد .\r\n\r\nنكات تشريحى\r\n1 - مراد از « نحو ذلك » در عبارت « الاختلاف بالشدة و الضعف و نحو ذلك » ، اختلاف در تقدم و تاخر اختلاف در عليت و معلوليت و امثال آن است .\r\n\r\nتمايز مراتب وجود به نفس ذات وجود است\r\nجناب علامه در فرع اول مىفرمايند : بنابر آنچه گفتيم روشن مىشود كه تمايز مراتب گوناگون وجود به نفس ذات بسيطهء وجود مىباشد نه امرى خارج از وجود باشد ، چراكه ما غير از وجود نداريم تا آن‌چيز ما به التمايز مراتب وجود قرار بگيرد . و لذا اين مطلب منافاتى ندارد به اينكه بگوييم : عقل تمايز وجودى بين مراتب وجود را به آن‌جهت كثرتى كه در وجود است ، نسبت مىدهد ، چه اينكه عقل اشتراك و سنخيتى كه بين مراتب وجود است را به آن جهت وحدتى كه در وجود است ، نسبت مىدهد . يعنى منافاتى ندارد كه به دو جهت گوناگون ، وجود را علت تامه تمايز و اشتراك مراتب آن بدانيم .\r\n\r\nبين مراتب وجود اطلاق و تقييد مىباشد\r\nجناب علامه در فرع دوم مىفرمايند : وقتى بعضى از مراتب وجود را با بعض ديگر مقايسه مىكنيم مىبينيم كه هر مرتبهء قوى نسبت به مرتبهء ضعيف ، مطلق و هر مرتبهء ضعيف نسبت به مرتبهء قوى ، مقيد است . و آن بدين دليل است كه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاختلاف آن دو مرتبه ، به شدت و ضعف است . وقتى مرتبهء ضعيفى چون عالم ماده را با مرتبهء ديگر چون عالم مثال مقايسه مىكنيم ، مىبينيم مرتبهء ضعيف ، آن مقدار شأنيت را ندارد كه همهء كمالات مرتبهء شديد را دارا شود . بلكه فقط كمالات مرتبهء خود را داراست و بيش از آن را دارا نيست . امّا وقتى به مرتبهء شديد نظر مىكنيم مىبينيم همهء كمالات مرتبهء ضعيف و حتى بيش از آن را داراست . پس مىتوان گفت : مرتبهء ضعيف تركيب يافته از دو امر وجدان و فقدان است . بدين جهت از مرتبهء ضعيف تعبير به محدود يا مقيّد مىكنيم ، يعنى مقيّد به عدم بعضى از كمالاتى كه مرتبه شديد آنها را دارا نيست .\r\nجناب علامه در ادامه مىفرمايند : وقتى مرتبهء ديگرى فوق مرتبهء شديد را همانند عالم عقل با مرتبهء شديدى همانند عالم مثال مقايسه مىكنيم مىبينيم نسبت آن دو همان نسبت بين ضعف و مرتبهء شديد است . و لذا مرتبهء شديد نسبت به ما فوق خود محدود مىشود ، همچنانكه نسبت به مادون خود مطلق بود و همچنين است در مراتبى كه فوق مرتبهء فوق شديد تحقق دارند تا به جايى برسيم كه فوق آن مرتبه اعلى هيچ مرتبه ديگرى نباشد ، و آن وجود صرف و عليت مطلقهء محض غيرمتناهى است .\r\nجناب علامه در حاشيهء عبارت ؛ فهي المطلقة من غير ان تكون محدودة الّا بانّها لا حدّ لها ، تعليقه‌اى دارند به اينكه : و لمّا كان الحد في معنى السلب كان نفي الحدّ سلبا للسلب و هو الأيجاب فيؤول إلى محوضة الوجود و هو الصرافة . يعنى اگر گفتيم وجود مطلق حدى جز بىحدى ندارد بدين علت است كه حد به معناى سلب مىباشد و « لا » نيز حرف سلب است ، و قرار گرفتن اين دو كلمهء سلبى در كنار هم ، موجب ايجاب مىشود پس مراد از وجود مطلق همان محض وجود و صرف وجود بودن است ، به تعبير بزرگان وجود بحت بسيط صرف محض غيرمتناهى .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nمتن\r\n1 ) الامر الثالث : تبيّن من جميع ما مرّ أنّ للمراتب المترتبة من الوجود حدودا غير أعلى المراتب ، فإنّها محدودة بانّها لا حدّ لها . و ظاهر أنّ هذه الحدود الملازمة للسلوب و الاعدام و الفقدانات التي نثبتها في مراتب الوجود ، و هي اصيلة بسيطة ، انما هي من ضيق التعبير ، و الّا فالعدم نقيض الوجود و من المستحيل أن يتخلّل في مراتب نقيضه .\r\n2 ) و هذا المعنى - اعني دخول الأعدام في مراتب الوجود المحدودة و عدم دخولها المؤدّى إلى الصرافة - نوع من البساطة و التركيب في الوجود ، غير البساطة و التركيب المصطلح عليها في موارد اخرى و هو البساطة و التركيب من جهة الاجزاء الخارجيّة او العقليّة او الوهميّة .\r\n3 ) الامر الرابع : أن المرتبة كلما تنزّلت زادت حدودها و ضاق وجودها ، و كلّما عرجت و زادت قربا من اعلى المراتب قلّت حدودها و اتّسع وجودها حتّى يبلغ اعلى المراتب ، فهي مشتملة على كل كمال وجودي من غير تحديد و مطلقة من غير نهاية .\r\n4 ) الامر الخامس : انّ للوجود حاشيتين من حيث الشدة و الضعف ، و هذا ما يقضي به القول بكون الوجود حقيقة مشكّكة .\r\n5 ) الامر السادس : أن للوجود بما لحقيقة من السعة و الانبساط تخصّصا بحقيقته العينيّة البسيطة ، و تخصّصا بمرتبة من مراتبه المختلفة البسيطة التي يرجع ما به الامتياز فيها إلى ما به الاشتراك ، و تخصّصا بالماهيّات المنبعثة عنه المحدّدة له ؛ و من المعلوم أنّ التخصّص بأحد الوجهين الاولين مما يلحقه بالذات ، و بالوجه الثالث امر يعرضه بعرض الماهيّات .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nترجمه\r\n1 ) امر سوم اينكه : از مجموع مطالب گذشته روشن مىشود كه براى مراتب مترتب از وجود ، حدود و قيودى است غير از بالاترين مرتبهء وجود ، زيرا آن مرتبه محدود است به اين حد كه حدى براى آن نيست . و ظاهر است اثبات نمودن حدودى كه ملازم با سلوب و نيستىها و فقدانها مىباشد در بين مراتب وجود ، درحالىكه مراتب وجود بسيط و اصيل هستند ، از باب ضيق تعبير مىباشد ، و گرنه عدم نقيض وجود است و محال است كه عدم در مراتب نقيض خود ( يعنى وجود ) متخلل شود .\r\n2 ) و اين معنى - مراد از اين معنى ، داخل شدن اعدام در مراتب وجود محدوده و عدم دخول اعدام كه منجر به صرافت وجود مىشود - نوعى از بساطت و تركيب در وجود غير از بساطت و تركيبى است كه در موارد ديگر ، مصطلح مىشود و آن موارد ديگر ، بساطت و تركيب از جهت اجزاى خارجيه يا اجزاى عقليه و يا اجزاى وهميه است .\r\n3 ) امر چهارم اينكه : هنگاميكه هر مرتبه تنزل يابد ، حدود آن زياد و وجودش ضيق مىشود ، تا جائى كه به اعلى المراتب مىرسد ، پس در آن مرتبه بدون هيچ قيدى بر هر كمال وجودى ، مشتمل و بدون هيچ نهايتى مطلق خواهد بود .\r\n4 ) امر پنجم اينكه : وجود از جهت شدت و ضعف دو حاشيه دارد و اين همان چيزى است كه قول به حقيقت مشكّكه بودن وجود ، مقتضى آن است .\r\n5 ) امر ششم اينكه : براى حقيقت وجود به جهت وسعت و انبساط آن تخصصى است به حقيقت عينيهء بسيطه‌اش و تخصصى است به مرتبه‌اى از مراتب مختلفهء بسيطه‌اى كه ما به الامتياز آن به ما به الاشتراك آن بازمىگردد ، و معلوم است كه تخصص به يكى از دو وجه اول ، از آن چيزهايى است كه به ذات ملحق\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nشده و به وجه سوم امرى است كه به عرض ماهيات ، بر وجود عارض مىشود .\r\n\r\nاعتبارى بودن تركيب مراتب وجود از وجود و عدم\r\nجناب علامه در فرع سوم مىفرمايند : گفتيم كه هر مرتبه‌اى از مراتب وجود مقيدند به اينكه كمالات حد خود را دارا و كمالات بيش از خود را فاقدند . در بين تمام مراتب فقط اعلى المراتب است كه بىقيد بوده و فقط محدود به حدّ بى حدّى است يا مقيّد به قيد بىقيدى است . البته بهتر بود كه جناب علامه از چنين تعبيرى استفاده نمىكردند و فقط مىفرمودند : فان اعلى المراتب لا حدّ لها ، و ديگر به قلم نمىآوردند كه ؛ فانّها محدودة بانّها لا حدّ لها ، اگرچه با اين تعبير هم حرف روشن است و كسى گمان نمىكند كه اين تعبير دلالت بر يك نحوه محدوديتى در ذات اعلى المراتب مىكند .\r\nغرض اينكه تمام مراتب وجود نسبت به اعلى المراتب محدودند و مىدانيم كه حدود ملازم با سلوب و فقدانهايى است كه ما آنها را در مراتب وجود اثبات كرديم ، زيرا گفتيم هر مرتبه‌اى از مراتب وجود ، مركب از وجدان و فقدان است .\r\nاگر چنين است پس چطور تعبير به حدودى كه ملازم با سلوب است در مورد مراتب وجودى كه بسيط و اصيل است ، سازگار مىباشد ؟ ! جناب علامه در جواب اين سؤال مىفرمايند : تعبير به اين حدود از باب ضيق تعبير است و الا عدم نقيض وجود بوده و محال است كه در مراتب نقيض خود متخلل شده و مراتب وجود ، مركب از آن اعدام شوند .\r\n\r\nبساطت و تركيب در وجود غير از بساطت و تركيب در موارد ديگر است\r\nجناب علامه مىفرمايند : اينكه گفتيم دخول اعدام در مراتب وجود منجر به\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمحدود بودن آن مراتب و عدم دخول اعدام منجر به صرافت حقيقت وجود مىشود ، موجب يك نوعى از بساطت و تركيب در وجود مىگردد كه آن غير از بساطت و تركيب در موارد ديگر است و آن عبارت است از بساطت و تركيب در اجزاء خارجيه يا اجزاى عقليه و يا اجزاى وهميه .\r\nتركيب از جهت اجزاى خارجيه مانند تركيب جسم از ماده و صورت خارجى كه طبق آن تمامى اجسام مركب مىباشند . بسيط از اجزاى خارجيه مانند اعراض و همهء جواهر ديگر غير از جوهر جسم ، تركيب از جهت اجزاء عقليه مانند تركيب جسم از ماده و صورت عقلى كه طبق آن همهء ماهيات مركب مىباشند . بسيط در اجزاى عقلى مانند اجناس عاليه . تركيب از جهت اجزاى وهميه مانند اجزاى مقداريهء متوهمهء از اشياء كه در كميّات آنها مطرح مىشود و بسيط در اجزاى وهميه مانند همه چيزهايى كه كميّت ندارد .\r\n\r\nزيادت حدود مساوق ضيق وجود است\r\nجناب علامه در فرع چهارم مىفرمايند : هر چقدر از مرتبهء بالا به مرتبهء پايين تنزل كنيم مىبينيم كه حدود شىء افزايش يافته و وجود آن ضيق شده است و هرچه از پايين به طرف بالا مىرويم مىبينيم كه از حدود شىء كاسته شده و وجود آن وسيع شده است . تا به اعلى المراتب مىرسيم كه مىبينيم آن هر كمال وجودى را بدون قيد داراست .\r\n\r\nاقتضاى قول به مشككه بودن وجود\r\nجناب علامه در فرع پنجم مىفرمايند : بنابر قول به مشكّكه بودن حقيقت وجود ، وجود دو حاشيه دارد ؛ يكى شديد و يكى ضعيف ، از آن حيث كه در يك\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nطرف آن اعلى المراتب ، اعنى وجود حق متعال قرار دارد ، شديد محض است كه جز فعليت نيست و از آن حيث كه در طرف ديگرش انزل مراتب اعنى هيولاى اولى قرار دارد ، ضعيف محض است كه جز قابليت ندارد . و هر مرتبه بالا نسبت به مرتبهء پايين قضا و اصل و متن و هر مرتبهء پايين نسبت به مرتبه بالا قدر و فرع و شرح است .\r\n\r\nبراى وجود سه تخصص گوناگون است\r\nجناب علامه در فرع ششم مىفرمايند : بنابر مشككه بودن حقيقت وجود ، سه تخصص براى وجود مىباشد ؛ يكى تخصص به حقيقت عينيهء بسيطه‌اش ، از آن جهت كه براى حقيقت وجود ، وسعت و انبساط است ، و يكى تخصص بواسطهء خصوصيات گوناگون هر مرتبه‌اى از مراتب وجود كه هر مرتبه نسبت به مراتب ديگر ، تخصصى دارد ، ديگرى تخصص وجود بواسطهء ماهياتى كه از وجود برخاسته و موجب محدود شدن آن شده‌اند ، كه تخصص دو وجه اول ، اولا و بالذات ملحق به وجود مىشود و به وجه سوم ، بواسطهء ماهيت عارض بر وجود مىگردد .\r\nيكى از سؤالاتى كه در اينجا مطرح است اين است كه چطور مىفرماييد در قسم سوم ، از ناحيهء ماهيت تخصصى بر وجود حاصل مىشود و حال اينكه اين مطلب با قول به اصالت وجود منافات دارد . زيرا در بحث اصالت وجود به عرض رسانديم كه بايد از ناحيهء وجود ، تخصص به ماهيات بيايد . در جواب مىگوييم :\r\nاين بيان علامه به ضرب من البيان و به توسّع در تعبير است .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nمتن\r\nالفصل الرابع\r\nفى شطر من أحكام العدم\r\n1 ) قد تقدّم أنّ العدم لا شيئيّة له ، فهو محض الهلاك و البطلان .\r\n2 ) و ممّا يتفرّع عليه أن لا تمايز في العدم ، إذ التمايز بين شيئين إمّا به تمام الذات كالنوعين تحت مقولتين أو ببعض الذات كالنوعين تحت مقولة واحدة أو بما يعرض الذات كالفردين من نوع ، و لا ذات للعدم .\r\n3 ) نعم ، ربما يضاف العدم إلى الوجود ، فيحصل له حظّ من الوجود و يتبعه نوع من التمايز ، كعدم البصر الذي هو العمى المتميّز من عدم السمع الذي هو الصمم ، و كعدم زيد و عدم عمرو المتميّز أحدهما من الآخر .\r\n4 ) و بهذا الطريق ينسب العقل إلى العدم العليّة و المعلوليّة حذاء ما للوجود من ذلك ، فيقال : « عدم العلّة علّة لعدم المعلول » حيث يضيف العدم إلى العلّة و المعلول فيتميّز العدمان ، ثمّ يبنى عدم المعلول على عدم العلّة كما كان يتوقّف وجود المعلول على وجود العلّة ، و ذلك نوع من التجوّز ، حقيقته الاشارة إلى ما بين الوجودين من التّوقف .\r\n5 ) و نظير العدم المضاف العدم المقيّد بأى قيد يقيّده كالعدم الذاتي و العدم الزمانيّ و العدم الأزليّ . ففي جميع ذلك يتصوّر مفهوم العدم و يفرض له مصداق على حدّ سائر المفاهيم . ثمّ يقيّد المفهوم فيتميّز المصداق ، ثمّ يحكم على المصداق\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nعلى ما له من الثبوت المفروض بما يقتضيه من الحكم ، كاعتبار عدم العدم قبال العدم ، نظير اعتبار العدم المقابل للوجود قبال الوجود .\r\n\r\nترجمه\r\n\r\nفصل چهارم در پاره‌اى از احكام عدم است\r\n1 ) قبلا بيان شد كه براى عدم شيئيتى نيست و آن محض هلاك و بطلان است .\r\n2 ) از جمله چيزهايى كه بر اين مطلب متفرع مىشود اين است كه تمايزى در عدم نيست . زيرا تمايز بين دو چيز يا به تمام ذات است مانند دو نوع كه در تحت دو مقوله قرار دارند . و يا به بعض ذات است مانند دو نوع كه در تحت يك مقوله قرار دارند . يا به چيزى است كه عارض بر ذات مىشود مانند دو فرع از يك نوع ، و حال اينكه عدم ذاتيّتى ندارد .\r\n3 ) آرى ، چه بسا عدم به وجود اضافه شده و براى آن بهره‌اى از وجود حاصل مىشود و به دنبال اين ثبوت ، عدم نيز نوعى از تمايز را دارا مىشود . مانند عدم بينايى كه همان كورى است و آن متمايز است با عدم شنوايى كه همان كرى است و مانند عدم زيد و عدم عمرو كه هركدام با ديگرى متمايز هستند .\r\n4 ) و بدين طريق عقل ، عليّت و معلوليّت را به عدم نسبت مىدهد به ازاى عليّت و معلوليتى كه براى وجود است . پس گفته مىشود : عدم علت ، علت است براى عدم معلول ، زيرا عقل ، عدم را به علت و معلول اضافه مىكند و ايندو عدم را از يكديگر متمايز مىبيند و لذا عدم معلول را بر عدم علت ، مستند مىدارد ، همچنانكه وجود معلول بر وجود علت متوقف بود و اين تمايز در اعدام نوعى از مجاز است كه حقيقت آن ، اشاره به متوقف بودن يكى از دو وجود به ديگرى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاست .\r\n5 ) و مانند عدم مضاف است عدمى كه به هر قيدى مقيد شود مانند عدم ذاتى و عدم زمانى و عدم ازلى . پس در جميع اين اعدام ، ابتدا مفهوم عدم تصور مىشود و مانند ساير مفاهيم ، وجودى براى آن مصداق فرض مىشود و سپس مفهوم عدم مقيد مىشود و به دنبال آن ، مصداق عدم متمايز مىگردد و پس با توجه به ثبوت فرضى عدم ، حكم مىشود بر مصداق عدم به چيزى كه عدم اقتضاى آن را دارد . مانند اعتبار نمودن عدم عدم در برابر عدم ، نظير اعتبار عدمى كه مقابل وجود است در برابر وجود .\r\n\r\nجايگاه عدم در مباحث فلسفه\r\nبحث از عدم در فلسفه يك بحث استطرادى است ، يعنى از آنجا كه عدم ، نقيض وجود است و لذا به تبع وجود پاره‌اى از احكام عدم را ذكر كرده‌اند ، نه اينكه عدم ذاتا در فلسفه جايگاهى داشته باشد ، چراكه عدم ، محض هلاك و بطلان است ، و هيچ شيئيّتى ندارد تا مورد بحث قرار گيرد . و لذا اين فصل ، خيلى فصل دامنه دارى نيست .\r\n\r\nعدم تمايز در اعدام مطلق\r\nطبق فرمايشات جناب علامه قدّس سرّه اعدام به سه قسم عدم مطلق و عدم مضاف و عدم مقيّد تقسيم مىشوند . در عدم مطلق هيچ نحوه تمايزى وجود ندارد زيرا تمايز بين دو چيز يا به تمام ذات است مانند دو نوع انسان و رنگ كه تحت دو مقوله جوهر و عرض قرار دارند ، يا به بعض ذات است مانند دو نوع كمّ متصل و كمّ منفصل كه تحت مقولهء كم قرار دارند ، و يا به چيزى است كه عارض بر ذات\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمىشود مانند دو فرد زيد و عمرو كه از نوع انسان مىباشند و حال اينكه هيچ ذاتيتّى براى عدم نيست .\r\n\r\nتمايز در عدم مضاف و عدم مقيد\r\nدر عدم مضاف ، عدم يك نحوه اضافه‌اى به وجود مىشود و بدين طريق بهره‌اى از وجود مىبرد و يك نحوه ثبوتى از آن انتزاع مىكند ، پس مىتوان اين عدم مضاف را با عدم مضاف ديگر مقايسه نمود و بين آن دو تمايز مشاهده كرد ، مانند اينكه عدم بينايى غير از عدم شنوايى است . پس تمايز بين دو عدم مضاف به جهت ذاتيت خود عدم نيست ، چراكه عدم ذاتيّتى ندارد ، بلكه آن تمايز به خاطر وجودى است كه عدم به آن اضافه شده است . و لذا جناب حاجى در منظومه مىفرمايند : لا ميز في الأعدام من حيث العدم . « 1 »\r\nو بدين طريق عقل ، عليت و معلوليت را به عدم نسبت مىدهد به ازاى نسبتى كه بين علت و معلول موجود برقرار است . مثل اينكه مىگويد : عدم الغيم علّة لعدم المطر ؛ يعنى عدم ابر علت است براى عدم باران . و البته اين‌گونه نسبت دادن نوعى از مجاز است ، چراكه در واقع چنين نسبتى فقط بين وجود علت و وجود معلول برقرار است نه بين عدم آن دو . اين بحث با عنوان : في كيفية عليّة كل من عدم العلّة و المعلول للآخر ، مطرح شده است .\r\nعدم مقيّد نيز مانند عدم مضاف است زيرا همان‌طور كه وجود را به ذاتى و زمانى و ازلى مقيّد مىكنيم ، همچنين عدم را نيز به ذاتى و زمانى و ازلى مقيد مىكنيم . عدم ذاتى مانند شريك البارى كه ذاتا معدوم است ، عدم زمانى مانند نبود ما در مقطع زمانى 100 سال قبل و عدم ازلى مانند شريك البارى كه ازلا معدوم\r\n\r\n\r\n","description":"","footnote":"\r\n( 1 ) . شرح منظومه ( با تعليقات استاد حسن‌زاده آملى روحي فداه ) ، ج 2 ، ص 92 .\r\n","page_name":" 265 ","page_number":265},
  {"content":"\r\n\r\nبوده است . و آن به اين طريق است كه ابتدا معناى عدم را تصور مىكنيم سپس همانند ساير مفاهيم ، مصداقى را براى آن در نظر مىگيريم . مصداقى كه فرضا موجود است نه حقيقتا مانند شريك البارى ، بعد مفهوم عدم را مقيد مىكنيم به امورى چون زمانى و ذاتى و ازلى . و لذا پس از اين مىتوانيم بين مصاديق عدم ، تمايز برقرار كنيم ، مثل اينكه بگوييم : عدم ذاتى غير از عدم زمانى است و عدم زمانى غير از عدم ازلى است و يا اينكه مىگوييم : عدم عدم غير از عدم است ، زيرا عدم عدم ، وجود است و وجود غير از عدم است . و البته توجه داريد كه قيد ذاتى و زمانى و ازلى در اينجا ، مضاف اليه عدم نيست ، بلكه صفت عدم است ، يعنى عدمى كه چنين صفت دارد ذاتا موجود نيست يا عدمى كه چنين صفت دارد زمانا موجود نيست ، و يا عدمى كه چنين صفت دارد ازلا موجود نبوده است .\r\nالبته به توسع در تعبير و گرنه عدم لا شىء است و موصوف واقع نمىشود .\r\n\r\nمتن\r\n1 ) و بذلك يندفع الإشكال في اعتبار عدم العدم بأنّ العدم المضاف إلى العدم نوع من العدم ، و هو بما أنّه رافع للعدم المضاف إليه يقابله تقابل التناقض ، و النوعيّة و التقابل لا يجتمعان البتّة .\r\n2 ) وجه الاندفاع - كما أفاده صدر المتألّهين رحمه اللّه - أنّ الجهة مختلفة ، فعدم العدم بما أنّه مفهوم أخصّ من مطلق العدم مأخوذ فيه العدم ، نوع من العدم ، و بما أنّ للعدم المضاف إليه ثبوتا مفروضا يرفعه العدم المضاف رفع النقيض للنقيض يقابله العدم المضاف .\r\n3 ) و به مثل ذلك يندفع ما اورد على قولهم : « المعدوم المطلق لا يخبر عنه » ، بأنّ القضيّة تناقض نفسها ، فإنّها تدلّ على عدم الإخبار عن المعدوم المطلق ، و هذا بعينه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nخبر عنه . و يندفع بأنّ المعدوم المطلق بما أنّه بطلان محض في الواقع لا خبر عنه ، و بما أنّ لمفهومه ثبوتا مّا ذهنيّا يخبر عنه بأنّه لا يخبر عنه فالجهتان مختلفتان . و بتعبير آخر :\r\nالمعدوم المطلق بالحمل الشائع لا يخبر عنه . و بالحمل الأوّلى يخبر عنه بأنّه لا يخبر عنه .\r\n4 ) و به مثل ما تقدّم أيضا يندفع الشبهة عن عدّة من القضايا توهم التناقض ؛ كقولنا : « الجزئيّ جزئيّ » و هو بعينه كلّي يصدق على كثيرين ، و قولنا : « اجتماع النقيضين ممتنع » و هو بعينه ممكن موجود في الذهن ، و قولنا : « الشيء إمّا ثابت في الذهن أو لا ثابت فيه و الا ثابت الذهن ثابت فيه ، لأنّه معقول موجود بوجود ذهنيّ .\r\n5 ) فالجزئيّ جزئيّ بالحمل الأوّلي ، كلّي صادق على كثيرين بالحمل الشائع ، و اجتماع النقيضين ممكن بالحمل الأوّلي ، ممتنع بالحمل الشائع ؛ و اللاثابت في الذهن لا ثابت فيه بالحمل الأوّلي ، ثابت فيه بالحمل الشائع .\r\n\r\nترجمه\r\n1 ) و بر آنچه گفته شد اشكال در اعتبار عدم عدم رفع مىشود و آن اشكال اين است كه عدم مضاف به عدم نوعى از عدم است و اين عدم از آن‌جهت كه رافع عدمى است كه بدان اضافه شده ، نقيض آن مىباشد و حال اينكه نوعيت و تقابل با هم جمع نمىشوند .\r\n2 ) طريقه دفع اين اشكال آن‌طور كه صدر المتألّهين آن را افاده كرده ، اين است كه جهت مختلف مىباشد . يعنى عدم عدم از آن‌جهت كه مفهومى اخص از مطلق عدم است و از آن‌جهت كه عدم در آن اخذ شده است ، نوعى از عدم مىباشد و از آن‌جهت كه براى عدم مضاف اليه ثبوتى فرض شده است كه عدم مضاف آن ثبوت را رفع مىكند ، آن‌گونه كه يكى از نقيضين ديگرى را نقض\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمىكند ، در مقابل عدم مىباشد .\r\n3 ) همچنين با اين بيان رفع مىشود اشكالى كه بر قول حكماء وارد شده است ، زيرا حكماء مىگويند : از معدوم مطلق خبر داده نمىشود و اشكالى كه بر اين قول مطرح است اين است كه اين قضيه خودش را نقض مىكند ، زيرا اين قضيه دلالت بر عدم اخبار از معدوم مطلق دارد درحالىكه خود به عينه خبر از معدوم مطلق مىدهد . و دفع آن به اين است كه معدوم مطلق از آن جهت كه در واقع بطلان محض است ، خبرى از آن داده نمىشود و از آن‌جهت كه براى مفهوم آن نوعى از ثبوت ذهنى است ، از آن خبر داده مىشود به اينكه « از معدوم مطلق خبر داده نمىشود . » بنابراين دو جهت مختلف وجود دارد . به تعبير ديگر از معدوم مطلق به حمل شايع خبر داده نمىشود و به حمل اولى خبر داده مىشود به اينكه از آن خبر داده نمىشود .\r\n4 ) و همچنين به مثل آنچه گذشت شبهه نسبت به بعضى از قضايايى كه توهم تناقض در آنها مىشود ، بر طرف مىگردد ، مانند مىگوييم : جزئى جزئى است ، درحالىكه اين قضيه به عينه كلى است و بر مصاديق متعددى صدق مىكند . و مانند اينكه مىگوييم : اجتماع نقيضين ممتنع است در حالىكه اين قضيه به عينه ممكن و در ذهن موجود است و مانند اينكه مىگوييم : شىء يا در ذهن ثابت است و يا در آن ثابت نيست ، درحالىكه چيزى كه در ذهن ثابت نيست ، در ذهن ثابت است چراكه آن شىء بوجود ذهنى معقول و موجود مىباشد .\r\n5 ) پس جزئى به حمل اولى جزئى است و به حمل شايع ، كلى و صادق بر مصاديق متعدد است و اجتماع نقيضين به حمل اولى ، ممكن و به حمل شايع صناعى ممتنع است و شيئى كه در ذهن ثابت نيست به حمل اولى در ذهن ثابت\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nنيست اما به حمل شايع در آن ثابت است .\r\n\r\nاشكال اعتبار عدم عدم\r\nجناب علامه قدّس سرّه در ادامه مىفرمايند : با بيانات فوق اشكال اعتبار عدم عدم مرتفع مىشود و آن اشكال اين است كه در اعتبار عدم عدم ، چون عدم اول به معناى نيستى است و لذا نوعى از عدم محسوب مىشود و از آنجا كه اضافهء آن به عدم دوم ، رافع عدم است ، مناقض آن مىباشد ، سؤال اينجا است كه چطور مىشود نوعيت و تقابل در يك جا جمع شوند ؟ !\r\nپاسخ اين است كه جهت مختلف مىباشد ، يعنى عدم اول از آن‌جهت كه مفهومى اخص از مطلق عدم است نوعى از عدم مىباشد و از آن‌جهت كه عدم دوم از يك نحوه ثبوت مفهومى ذهنى برخوردار است و عدم اول رافع آن ثبوت مىباشد ، پس عدم اول نقيض عدم دوم است و اختلاف جهت ، موجب اجتماع متقابلين نمىشود .\r\n\r\nاشكالى به قضيهء « از معدوم مطلق خبر داده نمىشود » و مانند آن\r\nاشكالى معروف نسبت به قضيهء « از معلوم مطلق نمىتوان خبر داد » مطرح است و آن اين است كه اين قضيه مناقض خودش مىباشد زيرا از طرفى مىگوييم ممكن نيست از معدوم مطلق خبر دهيم و از طرفى با همين جمله ، يك نوع خبرى از معدوم مطلق مىدهيم و آن خبر همان عدم امكان خبردهى از معدوم مطلق است .\r\nدر جواب اين اشكال مىفرمايند : معدوم مطلق از آن‌جهت كه در واقع بطلان محض است و چيزى جز نيستى نيست ، لذا مىگوييم : نمىتوان از آن خبر داد و\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاز آن‌جهت كه براى معدوم مطلق يك نحوه ثبوت مفهومى در ذهن فرض مىكنيم و عدم اخبار را به آن نسبت مىدهيم ، از آن به عدم اخبار خبر مىدهيم .\r\nپس دو جهت گوناگون وجود دارد ؛ از آن‌جهت كه معدوم مطلق در واقع بطلان محض است ، نمىتوان از آن خبر داد و از آن‌جهت كه يك نوع مصداق فرضى از آن در ذهن داريم ، پس مىتوان از آن خبر داد . به تعبير ديگر به حمل شايع از معدوم مطلق خبر داده نمىشود يعنى نمىتوان براى مصداق معدوم مطلق حكمى يافت ، زيرا معدوم مطلق اصلا مصداقى ندارد . و به حمل اولى از معدوم مطلق خبر داده مىشود يعنى حكمى براى مفهوم معدوم مطلق وجود دارد و آن همان عدم اخبار از معدوم مطلق است .\r\nهمچنين است قضيهء « جزيى جزيى است » و قضيهء « اجتماع نقيضين ممتنع است » و قضيهء « شىء يا در ذهن ثابت است و يا در ذهن ثابت نيست » زيرا قضيهء اول ، كلى است چراكه بر جزئيات متعدد صادق است و قضيهء دوم ممكن است چراكه همين قضيه از يك نحوه وجود ذهنى برخوردار است و در قضيهء سوم شيئى كه در ذهن ثابت نيست ، در ذهن ثابت است چراكه بوجود ذهنى عقلا موجود مىباشد . و اجتماع نقيضين در اين قضايا مرتفع است زيراكه جزيى به حمل اولى جزيى است يعنى در اين قضيه مفهوم موضوع و محمول يكى است و جزيى به حمل شايع كلى است يعنى مفهوم اين قضيه بر تمام قضيه‌هاى جزيى صادق است ، و اجتماع نقيضين ممكن است به حمل اولى زيرا يك نحوه ثبوتى از آن در ذهن مفروض است و به حمل شايع ممتنع است و لا ثابت ، در ذهن ثابت نيست به حمل اولى و در ذهن ثابت است به حمل شايع .\r\nو اين اشكال ، اشكالى بود كه تا قبل از جناب صدر المتألّهين ، بسيارى از متكلمين و مشّاء در حل آن به سختى افتاده بودند تا اينكه جناب ملاصدرا با\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nابتكار حمل اولى ذاتى و حمل شايع صناعى تمام اين اشكالات را رفع نمود چه اينكه با اين ابتكار ، اشكالات وارد بر وجود ذهنى را هم منتفى دانست .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nمتن\r\nالفصل الخامس فى أنّه لا تكرّر فى الوجود\r\n1 ) كلّ موجود في الأعيان فإنّ هويّته العينيّة وجوده على ما تقدّم - من أصالة الوجود - و الهويّة العينيّة تأبى بذاته الصدق على كثيرين ، و هو التشخّص ، فالشخصيّة للوجود بذاته . فلو فرض لموجود وجودان كانت هويّته العينيّة الواحدة كثيرة و هي واحدة ، هذا محال .\r\n2 ) و به مثل البيان يتبيّن استحالة وجود مثلين من جميع الجهات ، لأنّ لازم فرض مثلين اثنين التمايز بينهما بالضرورة ، و لازم فرض التماثل من كلّ جهة عدم التمايز بينهما ، و في ذلك اجتماع النقيضين ، هذا محال .\r\n3 ) و بالجملة من الممتنع أن يوجد موجود واحد بأكثر من وجود واحد ، سواء كان الوجودان - مثلا - واقعين في زمان واحد من غير تخلّل العدم بينهما أو منفصلين يتخلّل العدم بينهما . فالمحذور - و هو لزوم العينيّة مع فرض الا ثنينيّة في الصورتين - سواء .\r\n4 ) و القول ب « أنّ الوجود الثاني متميّز من الأوّل بأنّه مسبوق بالعدم بعد الوجود بخلاف الأوّل ، و هذا كاف في تصحيح الاثنينيّة ، و غير مضرّ بالعينيّة لأنّه تميّز بعدم . » ، مردود بأنّ العدم بطلان محض لا كثرة فيه و لا تميّز ، و ليس فيه ذات متّصفة بالعدم يلحقها وجود بعد ارتفاع وصفه . فقد تقدّم أنّ ذلك كلّه اعتبار عقليّ\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبمعونة الوهم الذي يضيف العدم إلى الملكة ، فيتعدّد العدم و يتكثّر بتكثّر الملكات . و حقيقة كون الشيء مسبوق الوجود بعدم و ملحوق الوجود به - و بالجملة إحاطة العدم به من قبل و من بعد - اختصاص وجوده بظرف من ظروف الواقع و قصوره عن الانبساط على سائر الظروف من الأعيان ، لا أنّ للشيء وجودا واقعيّا في ظرف من ظروف الواقع و للعدم تقرّر واقع منبسط على سائر الظروف ربّما ورد على الوجود فدفعه عن مستقرّه و استقرّ هو فيه ، فإنّ فيه اعطاء الأصالة للعدم و اجتماع النقيضين .\r\n5 ) و الحاصل أنّ تميّز الوجود الثاني تميّز وهميّ لا يوجب تميّزا حقيقيا ، و لو أوجب ذلك أوجب البينونة بين الوجودين و بطلت العينيّة .\r\n6 ) و القول ب « أنّه لم لا يجوز أن يوجد الموجد شيئا ، ثمّ يعدم و له بشخصه صورة علميّة عنده أو عند بعض المبادئ العالية ، ثمّ يوجد ثانيا على ما علم ، فيستحفظ الوحدة و العينيّة بين الوجودين بالصورة العلميّة ؟ » يدفعه أنّ الوجود الثاني كيفما فرض وجود بعد وجود ، و غيريّته و بينونة للوجود الأوّل بما أنّه بعده ضروريّ ، و لا تجتمع العينيّة و الغيريّة البتّة .\r\n7 ) و هذا الذي تقرّر - من إستحالة تكرّر الوجود لشئ مع تخلّل العدم - هو المراد بقولهم : « إنّ اعادة المعدوم بعينه ممتنعة » . و قد عدّ الشيخ امتناع إعادة المعدوم بعينه ضروريّا .\r\n\r\nترجمه\r\n\r\nفصل پنجم در اين است كه تكرارى در وجود نيست\r\n1 ) بنا بر مباحثى كه از اصالت وجود مقدّم شد ، هويّت عينيّهء هر موجودى در متن خارج ، وجود همان شى مىباشد . و هويّت عينيّه ذاتا ابا دارد كه بر افراد\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمتعدد صدق كند و همين اباى هويت عينيّه از صدق بر افراد مختلف ، « تشخّص » نام دارد . بنابراين تشخّص براى وجود بذاته است . پس اگر براى يك موجود دو وجود فرض شود ، هويت عينيهء واحده كثير خواهد بود و حال اينكه هويت عينيه يكى است ، پس فرض دو وجود براى يك موجود محال است .\r\n2 ) و به مانند اين بيان ، محال بودن وجود دو مثل به تمام جهات ، روشن مىشود ، زيرا لازمهء چنين دوئيّتى اين است كه ضرورتا بين آن دو تمايز باشد و لازمهء فرض تماثل از هر جهت اين است كه بين آن دو تمايزى نباشد ، پس در چنين فرضى اجتماع نقيضين خواهيم داشت و اين محال است .\r\n3 ) و خلاصه از محالات است كه يك موجود به اكثر از يك وجود يافت شود ، خواه آن دو وجود مثلا در يك زمان واقع شوند بدون آنكه بين آن دو عدمى متخلل شود و خواه در دو زمان و جداى از هم واقع شوند به طورى كه عدم بين آن دو متخلل شود ، پس محذور كه همان لزوم عينيّت با فرض دوئيّت است در هر صورت مساوى است .\r\n4 ) و اين گفتار كه « وجود دوم از وجود اول متمايز مىشود بدين صورت كه وجود دوم مسبوق به عدم پس از وجود است بر خلاف وجود اول ، و همين مقدار براى تصحيح دوئيّت كافى است و مضرّ به عينيّت هم نيست چراكه تميّز آنها به عدم است » مردود است ، به جهت اينكه عدم بطلان محض است و هيچ كثرت و تميّزى در آن نيست و عدم ذاتى ندارد كه متصف به عدم شود و وجود پس از ارتفاع وصف عدم ، به آن ذات ملحق گردد . و قبلا بيان شد كه تمام اينها اعتبارى از جانب عقل به كمك وهم است كه عدم را متعدد و متكثر به تكثر ملكات مىكند . و حقيقت مسبوق بودن و ملحوق بودن وجود يك شى به عدم و خلاصه احاطهء عدم به قبل و بعد شى آن است كه وجود آن شى اختصاص به\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nظرف زمانى از ظروف واقع دارد و آن شى از گستردگى بر ساير ظروف از حقايق قاصر است ، نه اينكه براى شى يك وجود واقعى در ظرفى از ظروف واقع باشد و براى عدم هم تقررّى واقع و منبسط بر ساير ظروف باشد به طورى كه آن عدم بر شى وارد شده و شى را از مقرّش رفع نمايد و خودش در آن شى مستقر شود .\r\nهرگز چنين نيست زيرا در اين فرض اعطاى اصالت به عدم شده و اجتماع نقيضين پيش مىآيد .\r\n5 ) حاصل آنكه تميّز وجود دوم يك تميّز وهمى است كه موجب تميّز حقيقى نمىشود و اگر هم فرضا چنين تميّزى موجب تميّز حقيقى شود ، لازمهء آن انفكاك بين دو وجود و بطلان عينيّت است .\r\n6 ) قول ديگرى است به اينكه « چرا جائز نباشد حق متعال شيئى را به وجود آورد و سپس آن را معدوم سازد ، درحالىكه صورت علميه آن شى در نزد حق متعال و يا در نزد بعضى از مبادى عاليه موجود باشد و سپس حق متعال براى بار دوم ، آن شى را مطابق با همان صورت علميه بوجود آورد و بدين ترتيب وحدت و عينيّت بين دو وجود نيز بواسطهء صورت علميه محفوظ مىماند . » اما اين قول هم دفع مىشود بدين بيان كه وجود دوم به هر صورتى فرض شود وجودى است بعد از وجود ديگر و غيريّت و بينونت اين وجود دوم با وجود اول از آن‌جهت كه بعد از وجود اول است ، امرى ضرورى است و البته عينيّت با غيريّت جمع نمىشود .\r\n7 ) مقصود فلاسفه از اينكه گفته‌اند : « اعاده معدوم به عينه محال است » همان است كه گفتيم : محال است وجود شى با تخلّل عدم در آن ، تكرار شود .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nتشخّص هر شى به يك وجود خاص است\r\nعنوان بحث لا تكرّر في الوجود در عرفان به صورت لا تكرّر في التجلّي بيان شده و بدين جهت اين بحث در عرفان از معناى شريف‌تر و لطيف‌ترى برخوردار است . در كتبى همچون كتاب منظومه ملا هادى سبزوارى قدّس سرّه اين بحث به عنوان في استحالة اعادة المعدوم بعينه ، مطرح شده است . حقيقت امر اين است كه تمام اين تعابير بايد در يك جا جمع شود تا محصّل بتواند به يك نتيجه نهايى برسد .\r\nاكنون فرمايش جناب علامه اين است كه حقيقت خارجيه و هويت عينيّهء هر موجودى كه در نظام هستى تحقق دارد ، همان وجودش مىباشد ، زيرا وجود اصيل و ماهيت اعتبارى است .\r\nدر اصل پنجم دروس معرفت نفس آمده است : واقعيت و حقيقت هر چيز هستى است .\r\nنكتهء قابل توجه اينكه هويت عينيهء هر موجودى بر غير آن موجود صادق نيست . يعنى وجود كتاب مثلا غير از وجود قلم و غير از وجود مركّب است . لذا از هويت عينيهء خاص هر موجودى تعبير به تشخص مىشود . پس هر شيئى به يك وجود خاص متشخّص است و ممكن نيست كه وجودى دو تشخّص داشته باشد ، چراكه در اين صورت هويت عينيّهء آن بايد در عين يكى بودن كثير باشد و اين موجب اجتماع نقيضين شده و محال است .\r\n\r\nاستحالهء وجود مثلين به تمام جهات\r\nهمچنين محال است كه ما دو شى متماثل به تمام جهات داشته باشيم . يعنى ممكن است كه ما در بعضى از جهات همچون رنگ و اندازه ، دو شى متماثل داشته باشيم اما تحقق دو شى متماثل به تمام جهات كه اعم است از ذات و\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nعوارض شخصيه ، محال است و مراد از عوارض شخصيه كم و كيف و متى و ان يفعل و ان ينفعل و جده و وضع و أين و اضافه است كه توضيح آنها خواهد آمد .\r\nعلت محال بودن چنين تماثلى اين است كه لازمهء ابتدايى فرض هر تماثلى ، فرض نمودن دو شى است و تا بين دو شى تمايز نباشد ، فرض دوئيت هم ممكن نيست . پس لازمهء فرض تماثل بين دو شى ، تمايز بين دو شى است و از طرفى مراد از تماثل به تمام جهت ، عدم تمايز بين دو شى و لو در يك جهت است ، پس اساسا فرض تماثل به تمام جهت ، موجب اجتماع نقيضين شده و محال است .\r\nالبته به عرض رسيد كه اين بحث فلسفى است و گرنه چون در عرفان سخن از وحدت شخصى وجود و توحيد صمدى قرآنى است ، اصلا بحث تكرار در وجود مطرح نمىشود . بلكه در آنجا بحث از عدم تكرار تجليات وجود است ، يعنى هر لحظه به لحظه براى وجود تجلى خاصى است كه آن تجلى تكرارپذير نيست .\r\n\r\nامتناع دارايى دو وجود براى يك موجود\r\nجناب علامه در ادامه مىفرمايند : پس ممتنع است كه يك موجود اكثر از يك وجود داشته باشد ، اعم از اينكه آن دو وجود در يك زمان موجود باشند بدون آنكه عدم زمانى بين آن دو متخلل شود و يا اينكه در دو زمان موجود باشند ، به طورى كه شيئى موجود شود و پس از مدتى معدوم گردد و بعد از آن دوباره موجود شود و به تعبير ديگر عدم زمانى بين دو وجود ، تخلل يابد ، اين هر دو فرض محال است . زيرا در هر دو فرض لازم مىآيد كه عينيّت با دوئيّت جمع شود و اين محال است . و لذا قرآن كريم مىفرمايد :  ما جَعَلَ اللَّهُ لِرَجُلٍ مِنْ قَلْبَيْنِ فِي \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n جَوْفِهِ  « 1 » يعنى ممكن نيست كه براى يك شخص دو قلب و دو روح و دو هويت بوده باشد .\r\n\r\nتوجيه اول جواز اعادهء معدوم و ردّ آن\r\nعده‌اى براى تصحيح قول دوم متعرّض اين مطلب شده‌اند كه مىتوان براى يك موجود در دو فاصلهء زمانى ، دو وجود فرض كرد و نحوهء تمايز آنها هم بدين صورت است كه وجود دوم مسبوق به عدمى است كه بعد از وجود حاصل شده اما وجود اول مسبوق به عدمى است كه بعد از وجود حاصل نشده ، بلكه آن عدمى است كه قبل از آن هرگز وجودى نبوده است و همين مقدار براى تصحيح دوئيّت كافى است و در عين حال هيچ ضررى هم به عينيّت دو وجود نمىزند .\r\nزيرا وجود دوم همان وجود اول است ، منتهى در يك ظرف زمانى معدوم شده و اكنون براى بار دوم موجود شده است . پس در حقيقت مصحّح تمايز دو وجود در قول دوم ، همان عدمى است كه بين آن دو متخلل شده است .\r\nاما اين اصلاح هم مورد افساد قرار مىگيرد بدين بيان كه عدم بطلان محض است و از هيچ كثرت و تميّزى برخوردار نيست . اشياء در حال عدم ، ذاتى ندارند كه پس از ارتفاع وصف عدم ، به آن ذات وجود ملحق شود ، درحالىكه قائلين به اعادهء معدوم پنداشته‌اند اشياء در حال عدم ، ذاتى دارند كه به عدم متصف مىشوند و پس از چندى اين وصف مرتفع شده و بار ديگر متصف به وجود مىشوند . اين پندار ، توهّمى بيش نيست زيرا اساسا عدم چيزى نيست تا اشياء معدومه متصف به وصف عدم گردند و اگر كسى بگويد مراد ما از تمايز به عدم ، عدم مطلق نيست ، بلكه عدم مضاف است و عدم مضاف حظّى از وجود را دارا است ، در جواب آن مىگوييم : اگر با اضافه نمودن عدم به وجود ، حظّى از وجود\r\n\r\n\r\n","description":"","footnote":"\r\n( 1 ) . احزاب / 5 .\r\n","page_name":" 278 ","page_number":278},
  {"content":"\r\n\r\nرا براى عدم اثبات مىكنيم يك اعتبار عقلى به كمك وهم است ، نه اينكه واقعا جايگاهى براى عدم در متن ثبوت ، بوده باشد . به بيان ديگر تمايز در اعدام به جهت ملكاتى است كه اعدام به آنها اضافه شده‌اند و اين يك اعتبار عقلى است نه اينكه اعدام در متن خارج مستقلا از يك نحوه ثبوتى برخوردار باشند .\r\nجناب علامه از اينجا وارد يك اصل شريفى مىشوند كه بايد به آن بسيار دقت نمود . ايشان مىفرمايند : تمامى موجودات در نشئه طبيعت در يك ظرف زمانى خاص تحقق دارند . مثلا ما در 100 سال قبل نبوديم و اكنون هستيم و شايد در 100 سال بعد هم نباشيم . و لذا وهم به ميان آمده و وجود ما را منسحب كرده و به ظرف زمانى 100 سال قبل مىبرد مىگويد : وجود ما در آن ظرف زمانى معدوم بوده است . پس بدين نتيجه مىرسد كه تمامى موجودات طبيعى مسبوق به عدم ازلى و ملحوق به عدم ابدى هستند . و لذا عدم به تمامى موجودات مقطعى احاطه داشته و قبل و بعد آنها را پر كرده است . يعنى وهم با يك نحوه قياسى در مواطن گوناگون اشيا ، جايگاهى براى عدم ساخته و در متن خارج براى آن ذاتى مىپندارد . اما حقيقت اين است كه اين شى خاص اختصاص به همين ظرف زمانى دارد و انسحاب آن به زمان به قبل و بعد ، عقلانى نيست و نمىتوان در متن خارج جايگاهى براى آن ساخت و بدين صورت وهم در طريق عقل رهزنى كرده و موجب انصراف آن از ادراك حقايق اشياء مىشود . زيرا عقل اسماء را توقيفى مىداند و در ادراك حقايق اشياء هرگز پا را فراتر از وجود نمىنهد ، چراكه اساسا غير از وجود چيزى نيست تا عقل در آن موطن بتواند چيزى را ادراك كند . پس عقل در ادراك خود عصمت دارد و اگر چنين خطايى در ادراك واقعيات صورت مىگيرد به جهت بازيگرى وهم است در طريق عقل . و لذا در درس 13 دروس معرفت نفس آمده است كه هر چيز در مرتبه و حدّ خود كامل و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nتمام است و به قياس با بالاتر از خود ناتمام مىنمايد و آنكه گفتيم عقل اسماء را توقيفى مىداند مربوط به بحث توقيفيت اسماء تكوينى نظام هستى است ، يعنى هر موجودى در موطن خود متوقف است و هرگز نمىتوان آن را از آن موطن خارج كرد به خصوص اگر موجود زمانى باشد بايد آن موجود را در همان مقطع زمانى خاص ملاحظه كرد و انسحاب آن به زمان قبل و بعد صحيح نيست .\r\nحضرت استاد رساله‌اى دراين‌باره نوشته‌اند به نام « كلمهء عليا در توقيفيّت اسماء » كه به عدد 8 در بهشت ، حاوى 8 فصل مىباشد و 6 فصل آن هم توقيفيّت اسماء در اصطلاح عرفا است كه بسيار مهم و شريف است . فعلا همين مقدار در خاطرتان باشد تا ان شاء اللّه در آينده مبسوطا اين بحث را خدمتتان مطرح كنيم .\r\nپس اين گونه نيست كه براى شىء در يك ظرف زمانى واقعيتى باشد و براى عدم هم در متن واقع تقررّى باشد كه به‌قبل و بعد آن شىء منبسط شده و آن را در بر بگيرد به طورى كه آن عدم بر وجود شىء واقع شود و آن را در ظرف زمانى آينده دفع كند و خود به جاى وجود ، در شىء مستقر شود . هرگز چنين نيست زيرا در اين فرض عدم اصيل شده و موجب اجتماع نقيضين است ، چراكه عدم بايد در اين فرض از يك نحوه وجودى برخوردار باشد و اين محال است .\r\nخلاصه اينكه تمايز وجود دوم از وجود اول بواسطهء عدم متخلل بين آن دو يك تمايز وهمانى است كه موجب تمايز حقيقى نمىشود و اگر همچنين تمايزى حقيقت داشته باشد لازم مىآيد كه بين دو وجود جدايى حاصل شده و عينيّت باطل شود .\r\n\r\nتوجيه دوم براى جواز اعاده معدوم و ردّ آن\r\nعده‌اى گفته‌اند : اشكالى ندارد كه حق متعال شيئى را بوجود آورد و آن را\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمعدوم كند . زيرا صورت علميهء هر شيئى در نزد حق متعال و يا در نزد موجودات مجرد عقلى كه علل وجودى اشياء در ماوراى طبيعت هستند باقى است و لذا خداوند مىتواند مطابق آن صورت علميه براى بار دوم آن اشياء معدومه را ايجاد كند و اين صورت علميه هم مىتواند عينيّت هر دو وجود را حفظ كرده و موجب انفكاك آن دو نشود . مانند اينكه با قالبى كه از قبل آماده كرده‌ايم آجرى بسازيم و سپس آجر را خرد كنيم و براى بار دوم از همان اجزاء خرد شده در همان قالب قبلى آجر ديگرى به شكل همان آجر قبلى بسازيم . در اينجا هم چون موجود دوم از صورت علميهء موجود اول ساخته شده ، مىتوانيم بگوييم كه موجود دوم همان موجود اول است . و اين قول هم رد مىشود بدين بيان كه وجود دوم خواه مطابق صورت علميهء قبلى ساخته شود و خواه غير آن ، در هر دو صورت وجودى بعد از وجود است و غيريت و بينونت اين وجود با وجود اول ، از ضروريات و بديهيات مىباشد . و غيريت و عينيّت نيز با هم جمع نمىشوند :\r\nپس نتيجه مىگيريم كه عينيّت مرتفع است و چيزى جز غيريّت بين اين دو وجود نيست . و جناب شيخ الرئيس هم در شفا امتناع اعادهء معدوم را از ضروريات شمرده است . ايشان در انتهاى فصل پنجم مقالهء اولى الهيات شفا مىفرمايند : على ان العقل يدفع هذا دفعا لا يحتاج فيه إلى بيان و كل ما يقال فيه فهو خروج عن طريق التعليم .\r\nنكته بسيار مهمى كه در اينجا مطرح است اين است كه بدانيم چه چيزى باعث شده كه اين گروه از فلاسفه قائل به جواز اعادهء معدوم شوند و براى اثبات مدعاى خود دست به دامن براهين مذكوره گردند ؟ وقتى كمى تأمل مىكنيم مىيابيم كه ايشان در حل مسئلهء معاد دچار مشكل شده‌اند . ايشان تصور كرده‌اند كه موجودات پس از مرگ ، معدوم مىشوند و لذا براى حل قضيهء معاد قائل به\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاعادهء اين موجودات شده‌اند و حال اينكه در مسالهء معاد اصلا نيازى به اين بحث نيست و اساسا آن چيزى كه موضوع بحث معاد قرار مىگيرد اصلا معدوم نمىشود تا نياز به اثبات اعادهء آن باشد و متأسفانه تفوه به امورى مانند اين باعث شده كه مورد سخريّه ديگران قرار بگيريم . تا ان شاء اللّه در جاى خود مبسوطا وارد اين بحث شويم .\r\nحكايتى را حضرت آقا نقل مىكردند كه روزى در حياط حرم حضرت معصومه عليها السّلام ايستاده بوديم و كتاب منظومه ملا هادى سبزوارى قدّس سرّه در دستمان بود .\r\nبندهء خدايى آمد و از ما سؤال كرد : اين چه كتابى است كه در دستتان است ؟\r\nعرض كرديم : منظومه جناب سبزوارى است . گفت مگر نمىدانيد كه كتاب منظومه از كفريات است ؟ ! عرض كردم : چطور ؟ ! ايشان كتاب را از من گرفت و آن را باز كرد و چه عجب كه همين بحث استحالهء اعادهء معدوم آمد و به ما گفت :\r\nببين فلاسفه مىگويند معاد باطل است چون ايشان مىگويند : انسانى كه مرده و معدوم شده محال است كه اعاده شود و بار ديگر براى گرفتن جزاى عملش بازگردد و از اين گونه فرمايشات كه حاكى از جهل گوينده است و شخص معترض نتوانست واقعيت را بيابد .\r\n\r\nمتن\r\n1 ) و قد أقاموا على ذلك حججا هي تنبيهات بناء على ضروريّة المسألة : و منها :\r\nأنّه لو جاز للموجود في زمان أن ينعدم زمانا ثمّ يوجد بعينه في زمان آخر ، لزم تخلّل العدم بين الشيء و نفسه و هو محال ، لاستلزامه وجود الشيء في زمانين بينهما عدم متخلّل .\r\n2 ) و منها : أنّه لو جازت إعادة الشيء بعينه بعد انعدامه جاز إيجاد ما يماثله من\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nجميع الوجوه إبتداء ، و هو محال . أمّا الملازمة : فلأنّ الشيء المعاد بعينه و ما يماثله من جميع الوجوه مثلان ، و حكم الأمثال فيما يجوز و فيما لا يجوز واحد . فلو جاز إيجاده بعينه ثانيا بنحو الإعادة جاز إيجاد مثله إبتداء . و أمّا إستحالة اللازم : فلاستلزام اجتماع المثلين في الوجود عدم التميّز بينهما ، و هما إثنان متمايزان .\r\n3 ) و منها : أنّ إعادة المعدوم بعينه توجب كون المعاد هو المبتدأ ، لأنّ فرض العينيّة يوجب كون المعاد هو المبتدأ ذاتا و في جميع الخصوصيّات المشخّصة حتّى الزمان ، فيعود المعاد مبتدأ و حيثيّة الإعادة عين حيثية الإبتداء .\r\n4 ) و منها : أنّه لو جازت الإعادة لم يكن عدد العود بالغا حدّا معيّنا يقف عليه ، إذ لا فرق بين العودة الاولى و الثانية و الثالثة و هكذا إلى ما لا نهاية له . كما لم يكن فرق بين المعاد و المبتدأ ، و تعيّن العدد من لوازم وجود الشيء المتشخّص .\r\n5 ) و ذهب جمع من المتكلّمين - نظرا إلى أنّ المعاد الذي نطقت به الشرائع الحقّة إعادة للمعدوم - إلى جواز الإعادة . و استدلّوا عليه بأنّه لو امتنعت إعادة المعدوم بعينه لكان ذلك إمّا لماهيّته أو لأمر لازم لماهيّته ، و لو كان كذلك لم يوجد إبتداء ، أو لأمر مفارق فيزول الإمتناع بزواله .\r\n6 ) و ردّ بأنّ الإمتناع لأمر لازم لوجوده لا لماهيّته . و أمّا ما نطقت به الشرائع الحقّة فالحشر و المعاد إنتقال من نشأة إلى نشأة اخرى و ليس إيجادا بعد الإعدام .\r\n\r\nترجمه\r\n1 ) براى امتناع اعادهء معدوم ادله‌اى را اقامه نمودند كه اين ادله به جهت روشن بودن مسأله ، صرف آگاهى دادن مىباشد . يكى از اين ادله اين است كه اگر جائز باشد موجود زمانى در يك زمانى معدوم شود و سپس در زمانى ديگر به عينه موجود شود لازم مىآيد كه عدم بين شئ و ذات شىء فاصله شود و اين\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمحال است زيرا اين امر مستلزم وجود شىء در زمانى است كه عدم بينشان فاصله شده است .\r\n2 ) يكى ديگر از اين ادله آن است كه اگر اعادهء شىء بعد از انعدامش بعينه جائز باشد ، همينطور بايد ايجاد ابتدايى چيزى كه از تمامى وجوه شبيه اين شىء است نيز جائز باشد و حال اينكه ايجاد ابتدايى چيزى كه از هر جهت مماثل آن باشد ، محال است . و اما دليل ملازمه اين است كه شيئى كه در زمان بعد اعاده مىشود و شيئى كه از هر جهت مماثل آن مىباشد ، مثل هم هستند و حكم امثال در آن چيزى جائز است و در آن چيزى كه جائز نيست ، يكى مىباشد . پس اگر ايجاد دوباره شىء بعينه و به نحو اعاده جائز باشد ، ايجاد ابتدايى مماثل آن نيز جائز خواهد بود و اما دليل محال بودن لازم اين است كه اجتماع كردن دو چيز كه در وجود مماثل يكديگرند مستلزم عدم تمايز بين آن دو خواهد بود و حال اينكه بنابر فرض ، آن‌دو دو چيز متمايز هستند .\r\n3 ) و يكى ديگر از آن ادله اين است كه اعاده معدوم به عينه موجب مىشود كه معاد همان مبتدا باشد زيرا فرض عينيّت موجب مىشود كه معاد از جهت ذات و تمامى مشخصات مشخصه حتى زمان ، همان مبتدا باشد . در نتيجه معاد همان مبتدا و حيثيت اعاده عين حيثيت ابتدا مىشود .\r\n4 ) يكى ديگر از آن ادله اين است كه اگر اعاده جائز باشد ، عدد عود به حد معينى نمىرسد كه در همان حد توقف كند ، زيرا هيچ فرقى بين بازگشت اول و بازگشت دوم و بازگشت سوم نيست و همچنين تا جايى كه نهايتى براى آن عود نيست ، هيچ فرقى بين اين عودها نيست همچنانكه هيچ فرقى بين معاد و مبتداء نبود و تعيّن يافتن عدد ، از لوازم وجود چيزى است كه متشخص باشد .\r\n5 ) و جمعى از متكلمين قائل به جواز اعادهء معدوم شده‌اند به گمان اينكه\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمعادى كه اديان الهى از آن سخن مىگويند همان اعاده معدوم است . ايشان بر اثبات مدعاى خود استدلال نموده‌اند به اينكه اگر اعاده معدوم به عينه محال باشد ، سبب اين امتناع يا ماهيّت شىء است و يا لازم ماهيت آن است ، اگر سبب امتناع يكى از اين دو بود نبايد شىء از همان اول موجود مىشد اما اگر سبب امتناع امرى بيرون از ماهيت بود در اين صورت با زائل نمودن آن امر مىتوان امتناع را زائل كرد و شىء را دوباره ايجاد نمود .\r\n6 ) و اين استدلال رد مىشود بدين بيان كه سبب امتناع اعادهء معدوم امرى است كه لازمهء وجود معاد است نه لازمهء ماهيت آن . و اما دربارهء آنچه كه اديان الهى از آن سخن گفته‌اند بايد گفت حشر و معاد ، انتقال از نشئه‌اى به نشئهء ديگر است و بوجود آمدن اشياء پس از انعدام آنها نيست .\r\n\r\nدليل اول بر امتناع اعاده معدوم\r\nجناب علامه در ادامه مىفرمايند : فلاسفه براى اثبات امتناع اعاده معدوم ادله‌اى را اقامه نمودند كه به جهت وضوح اين مطلب ، تمامى اين ادله به عنوان تنبيهاتى به شمار مىآيند .\r\nدليل اولى كه جناب علامه قدّس سرّه از ايشان ذكر كرده ، اين است كه اگر شيئى در زمانى موجود شود و در زمانى بعد از آن معدوم گردد و پس از مدتى بار ديگر موجود شود بطوريكه اين وجود دوم همان وجود اول باشد ، لازم مىآيد كه بين يك شىء و ذاتش ، عدم تخلل يابد و اين محال است زيرا اين امر موجب آن است كه يك شىء در دو زمانى كه عدم بين آن دو زمان فاصله شده بوجود آيد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nدليل دوم بر امتناع اعاده معدوم\r\nدليل ديگر آن است كه اگر بازگشت شىء پس از معدوم شدنش جائز باشد همچنين بايد جائز باشد كه اين شىء از همان ابتدا شىء ديگرى مانند خود را كه از تمام جهات به خود شباهت دارد ، ايجاد كند . به تعبير ديگر اگر ممكن باشد كه پس از انعدام براى بار دوم شيئى را همانند شىء اول ايجاد كرد پس به همين وزان بايد ممكن باشد كه قبل از انعدام هم شىء را به مثل شىء موجود ايجاد كرد ، زيرا شيئى كه به عينه اعاده شده با شيئى كه مماثل شى ديگر است از تمامى جهات شبيه هم هستند و حكم دو مثل در آن چيزى كه جائز است و در آن چيزى كه جائز نيست ، يكى مىباشد و حال اينكه شما ايجاد شىء مماثل به تمام جهت با شىء ديگر را جائز نمىدانيد و مىگوييد : اين امر مستلزم اجتماع مثلين در وجود مىشود و اين محال است ، زيرا اين دو شىء از طرفى به تمام جهات مثل همند و از طرفى به جهت دوئيّتى كه دارند غير همند و اين اجتماع نقيضين بوده و محال است . پس صرف اينكه ايجاد ابتدايى شىء مماثل به تمام جهات را محال دانستيم ، بايد امر لازم آن‌كه اعادهء معدوم باشد را نيز محال بدانيم . چراكه ؛ حكم الأمثال فيما يجوز و فيما لا يجوز واحد . و اين يكى ديگر از ادلهء امتناع اعاده معدوم است .\r\n\r\nدليل سوم بر امتناع اعاده معدوم\r\nدليل ديگر آن است كه اعاده معدوم موجب مىشود معاد عين مبتدا باشد زيرا فرض اين است كه شىء اعاده شده از تمامى جهات حتى زمان شبيه شىء اول باشد و چون چنين است پس معاد بايد همان مبتدا و حيثيت اعاده بايد عين حيثيت ابتدا باشد و حال اينكه قطعا مىدانيم چنين نيست .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nدليل چهارم بر امتناع اعاده معدوم\r\nاگر اعاده معدوم جائز باشد نبايد عدد عود در يك حد معيّنى بايستد ، زيرا هيچ فرقى بين اعاده اول و اعاده دوم و سوم و بيش از آن تا بىنهايت نيست و حال اينكه تعيّن عدد از لوازم وجود شىء متشخص است و تصور بلوغ اعاده تا بىنهايت ، منافى با تشخص شىء مىباشد .\r\n\r\nدليل جواز اعادهء معدوم و ردّ آن\r\nجمعى از متكلمين چون معاد را اعادهء معدوم تصور كرده‌اند و لذا براى تثبيت قضيهء معاد معتقد به جواز اعاده معدوم شده‌اند و استدلال نموده‌اند به اينكه امتناع اعادهء شىء معدوم مىتواند به سه دليل باشد . يا به جهت ماهيت شىء است و يا به جهت لازمه ماهيت شىء است و يا به جهت امرى است كه بيرون از ماهيت شىء است . مطمئنا يكى از دو امر اول نمىتواند موجب امتناع اعادهء معدوم شود ، زيرا اگر چنين بود شىء از همان ابتدا نبايد موجود مىشد . همچنين امر سوم هم نمىتواند به عنوان دليل امتناع شىء معدوم قرار گيرد ، زيرا اگر چنين بود اين امتناع بايد به زوال آن امر زائل مىشد . پس ثابت مىشود كه هيچ‌چيز موجب امتناع اعاده شىء معدوم نيست .\r\nاما اين دليل هم رد مىشود بدين صورت كه امتناع به جهت لازمهء وجود شىء است نه به جهت ماهيت آن‌كه شما آن را نپذيرفتيد . البته اين ردّ آن دسته از قائلين به جواز اعادهء معدومى است كه قائل به اصالت وجودند ، اما كسانى را كه قائل به اصالت ماهيت و اعتباريت وجودند ، بايد از طريق ادلّهء اصالت وجود خاموش كرد .\r\nنكتهء آخر اينكه منشأ و دليل اصلى اعتقاد اين گروه به جواز اعاده معدوم ،\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمسئله معاد است كه ايشان مىپندارند معاد بازگشت موجودات معدوم است . اما در جواب ايشان بايد گفت : معاد هرگز اعادهء معدوم نيست بلكه انتقال از نشئه‌اى به نشئه ديگر است . به تعبير جناب پيغمبر اكرم صلّى اللّه عليه و آله و سلّم : انما تنتقلون من دار الى دار ، متكلمين چون به سرّ حقيقت معاد نرسيدند نتوانستند آن‌گونه كه شايسته است از قضيهء معاد دفاع كنند و لذا تفوّه به امورى كردند كه نتيجهء آن روى برگردان شدن بسيارى از دانشمندان غير اسلامى از دين اسلام شده است . به تعبير ديگر ، دوستى و دفاع اين گروه از متكلمين همانند دوستى خاله خرسه است كه نه تنها سودى به دين نبخشيده بلكه موجب ضرر به دين و دورى ديگران از آن شده است .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nالمرحلة الثانية في الوجود المستقل و الرابط و فيها ثلاثة فصول\r\n\r\n[ مرحله دوم در وجود مستقل و رابط است و در آن سه فصل مىباشد 
  ]\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nمتن\r\nالفصل الأوّل فى انقسام الوجود إلى المستقل و الرابط\r\n1 ) ينقسم الموجود إلى ما وجوده في نفسه و نسمّيه : « الوجود المستقلّ و المحموليّ » أو « النفسيّ » و ما وجوده في غيره و نسمّيه : « الوجود الرابط » . و ذلك أنّ هناك قضايا خارجيّة تنطبق بموضوعاتها و محمولاتها على الخارج ، كقولنا : « زيد قائم » و « الانسان ضاحك » مثلا ، و ايضا مركّبات تقييديّة مأخوذة من هذه القضايا ، كقيام زيد و ضحك الانسان ، نجد فيها بين اطرافها - من الأمر الذي نسمّيه نسبة و ربطا - ما لا نجده في الموضوع وحده و لا في المحمول وحده و لا بين الموضوع و غير المحمول و لا بين المحمول و غير الموضوع ، فهناك امر موجود وراء الموضوع و المحمول .\r\n2 ) و ليس منفصل الذات عن الطرفين بحيث يكون ثالثهما و مفارقا لهما كمفارقة أحدهما الآخر ، و إلّا احتاج إلى رابط يربطه بالموضوع و رابط آخر يربطه بالمحمول ، فكان المفروض ثلاثة خمسة ، و احتاج الخمسة إلى أربعة روابط اخر و صارت تسعة و هلمّ جرّا ، فتسلسل أجزاء القضية أو المركّب إلى غير النهاية ، و هي محصورة بين حاصرين ، هذا محال . فهو إذن موجود في الطرفين قائم بهما بمعنى ما ليس بخارج منهما من غير أن يكون عينهما أو جزءهما أو عين أحدهما أو جزءه ، و لا أن ينفصل منهما ؛ و الطرفان اللذان وجوده فيهما هما بخلافه . فثبت أنّ من الموجود ما وجوده في نفسه و هو « المستقل » ، و منه ما وجوده في غيره و هو « الرابط » .\r\n3 ) و قد ظهر ممّا تقدّم أنّ معنى توسّط النسبة بين الطرفين كون وجودها قائما\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبالطرفين رابطا بينهما .\r\n\r\nترجمه\r\n\r\nفصل اول\r\n\r\n[ در تقسيم نمودن وجود به مستقل و رابط است 
  ]\r\n1 ) موجود به دو قسم تقسيم مىشود ؛ يك موجودى كه وجودش « فى نفسه » است و آن را « وجود مستقل و محمولى » يا « وجود نفسى » مىخوانيم و ديگر موجودى كه وجودش « فى غيره » است و آن را « وجود رابط » مىناميم . و دليل اين انقسام آن است كه ما در اينجا قضايايى داريم كه با موضوعات و محمولات خود بر خارج منطبق مىشوند ، مانند گفتار ما : « زيد ايستاده است » و « انسان خندان است » مثلا و همچنين ما مركّبات تقييديه‌اى داريم كه از اين قضاياى خارجى بدست مىآيند مانند ايستادن زيد و خندان بودن انسان . ما در بين اطراف اين قضايا و مركبات چيزى را مىيابيم كه آن را در موضوع به تنهايى و در محمول به تنهايى و همچنين بين موضوع و غير محمول و يا بين محمول و غير موضوع نمىيابيم و آن عبارت است از همان چيزى كه آن را نسبت و ربط مىناميم . پس در اينجا امرى است كه بيرون از موضوع و محمول موجود است .\r\n2 ) وجود رابط ذاتا از طرفين جدا نيست به طورى كه سومى و مفارق آن دو مانند مفارقت يكى از طرفين نسبت به ديگرى به شمار آيد ، زيرا اگر چنين بود نياز به رابطى بود كه بين اين وجود رابط و موضوع ارتباط برقرار كند و همچنين نياز به رابط ديگرى بود كه بين اين وجود رابط و محمول ارتباط برقرار كند . در نتيجه اجزاى قضيه كه بنا بر فرض سه جزء است ، پنج جزء خواهد شد . اين پنج جزء نيز براى آنكه با هم مرتبط شوند نياز به چهار رابط ديگر دارند ، در نتيجه شمار اجزاى قضيه به نه جزء خواهد رسيد و همين‌طور ادامه مىيافت و اجزاى\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nقضيه و يا اجزاى مركب تا بىنهايت كشيده مىشد ، درحالىكه قضيه محصور بين دو حدّ است و اين محال است . بنابراين وجود رابط موجود در طرفين و قائم به آن دو بوده ، بدين معنى كه خارج از آن دو نيست . و در عين حال عين آن‌دو و يا جزء آن دو يا عين يكى از آن‌دو و يا جزء يكى از آن‌دو نيست و همچنين از طرفين خود جدا نمىباشد . اما طرفين قضيه كه وجود رابط در آن دو است بر خلاف وجود رابط ، داراى وجود مستقلى هستند . پس ثابت مىشود كه يك قسم از موجود ، وجودى است كه فى نفسه تحقق دارد و آن مستقل است و قسم ديگر وجودى است كه فى غيره تحقق دارد و آن رابط است .\r\n3 ) از آنچه مقدم شد روشن مىشود كه معناى توسّط نسبت بين طرفين اين است كه وجود نسبت قائم به طرفين و رابط بين آن دو است .\r\nتقسيم وجود به مستقل و رابط\r\nپس از طى نمودن مرحله اولى كه پيرامون محمولات مساوى با موجود بود به مرحله دوم مىرسيم كه وجود را براى اولين‌بار مورد تقسيم قرار مىدهند و آن تقسيم وجود به مستقل و رابط است .\r\n\r\nوجود مستقل يا محمولى و نفسى\r\nوجود مستقل يا وجود نفسى وجودى است كه از نظر مفهوم مستقل و واجد نفسيت است . يعنى به تنهايى قابل تصور بوده و از ساير تصورات ديگر بىنياز مىباشد . و از آن‌جهت كه يكى از دو طرف قضيه هليّات بسيطه واقع شده و بر موضوع حمل مىگردد ، به آن وجود محمولى نيز مىگويند ، مانند اينكه مىگوييم :\r\nجسم موجود است ، جوهر موجود است ، نفس موجود است ، رنگ موجود است\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nو . . .\r\nوجود مستقل خود به دو قسم بنفسه و بغيره تقسيم مىشود . وجود بنفسه وجودى است كه در متن واقع و در مقام ثبوت مستقل است و هيچ نياز به غير ندارد و آن وجود واجب تعالى است كه اساسا هيچ غيرى ندارد ، و وجود بغيره وجودى است كه در مقام خارج و ثبوت ، محتاج به غير اعنى واجب تعالى بوده و بدون آن ظهور نمىيابد ، و آن وجود همهء ماسوى اللّه اعم از جمادات و نباتات و حيوانات و انسانها و فلكيات و موجودات مجرد عقلى مىباشد .\r\nوجود بغيره نيز خود به دو قسم لنفسه و لغيره تقسيم مىشود . وجود بغيرهء لنفسه وجودى است كه از علت وجود را اخذ كرده اما در عين حال وجودش براى خودش مىباشد مانند جوهر . و وجود بغيرهء لغيره وجودى است كه هم وجودش از غير ، اعنى علت است و هم براى غير ، موجود مىباشد مانند اعراض نهگانه .\r\nدر مقابل وجود مستقل ، وجود رابط قرار دارد كه هيچ نفسيتى ندارد ، يعنى وجود بغيره لغيره فى غيره است . وجود رابط همچون وجود بنفسه لنفسه فى نفسه اعنى واجب تعالى ماهيت ندارد و غير اين دو بقيهء اقسام وجود اعم از جواهر پنجگانه و اعراض نهگانه داراى ماهيت هستند .\r\n\r\nظرافتى در اختيار عنوان\r\nظرافت بسيار شيرينى كه جناب علامه در اختيار عنوان به كار برده‌اند اين است كه چون ايشان در پايان فصل دوم از ممشاى مشّاء فاصله گرفته و بحث را به دامن حكمت متعاليه مىكشانند و وجود مستقل را حق متعال و وجود رابط را ماسوى اللّه معرفى مىكنند و لذا از همان ابتدا در عنوان فصل وجود را منحصر و\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمنقسم به دو قسم مستقل و رابط نمودند . اگرچه در غير آن موضع به نحو مشّاء پيش رفته و براى جوهر و عرض هم يك نحوه نفسيتى درست مىكنند اما چون نهايتا فلسفه او به حكمت متعاليه و عرفان ختم مىشود ، حرف حق همان است كه بگوييم وجود مستقل منحصر به وجود واجب و وجود رابط منحصر به ما سوى اللّه است و لذا اين تقسيم بسيار خوشى است كه جناب علامه زيركانه آن را در عنوان فصل قرار داده‌اند تا ان شاء اللّه در جاى خود بيشتر راجع به آن حرف بزنيم .\r\n\r\nشناسايى بيشتر وجود رابط\r\nآنچه مىخواهيم در اين فصل آن را دنبال كنيم و بسيار مهم نيز هست اين است كه وجود رابط را بيشتر شناسايى كرده تا در فصول بعدى بهتر بتوانيم وجود نفسى را مورد تحقيق قرار دهيم .\r\nمىفرمايند يكى از نقائص وجود رابطى اين است كه آن فقط در قضاياى هليهء مركبه موجبه و مركبات تقييديه يافت مىشود مثل اينكه مىگوييم : زيد قائم ، يعنى زيد ايستاده است كه تنوين « قائم » در عربى و « است » در فارسى دلالت بر وجود رابط مىكند و مثل اينكه مىگوييم : قيام زيد ، كه قيام را به زيد اضافه مىكنيم .\r\nوجود زيد و وجود قيام ، هر دو وجود نفسى است با اين فرق كه وجود زيد فى نفسه و وجود قيام فى غيره است ، اما نسبتى كه بين زيد و قيام برقرار است به طورى كه زيد را ايستاده مورد اثبات قرار مىدهد و يا اينكه حالت ايستاده را در مورد زيد مورد اشاره قرار مىدهد ، چيزى است كه بدون وجود طرفين خود اعنى زيد و قيام قابل ادراك نخواهد بود . پس وجود رابط وجودى است كه قائم به طرفين قضيه است و از طرفى نسبت در قضيه جز به وجود رابط تماميت پيدا\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنمىكند يعنى مثلا تا « است » در جملهء زيد ايستاده است ، نيايد ، عبارت زيد ايستاده ، مفيد معنايى نخواهد بود و يا مثلا اگر كسرهء زيد در زيد ايستاده ، نيايد عبارت زيد ايستاده مفيد اضافهء حالت قيام به زيد نخواهد بود . پس در هر قضيه‌اى نياز به نسبتى است كه اضافه به موضوع و محمول پيدا كرده و بين آن‌دو ارتباط برقرار كند . از چنين وجودى تعبير به وجود رابط مىشود .\r\nپس وجود رابط وجودى است كه به دو طرف قضيه نيازمند است بر خلاف عرض كه چون وجودى قوىتر از وجود رابط را دارا است به يك جانب نيز تحقق مىيابد يعنى فقط نيازمند به موضوع است اما وجود رابط چون هيچ نفسيتى ندارد مجبوريم كه آن را با دو طرف مشاهده كنيم . به بيان ديگر « زيد است » صحيح نيست زيرا نسبت رابطى به يك طرف مفيد معنى نيست بر خلاف قضيهء « زيد هست » كه قضيهء هليهء بسيطه بوده و مثل اين است كه بگوييم : زيد موجود است .\r\nو همچنين بايد دانست نسبت در هر قضيه‌اى تابع موضوع و محمول همان قضيه است زيرا نسبت ، وجود رابطى است كه قائم به همان طرفين موجود در قضيه است و لذا نسبتى كه بين انسان و ضاحك برقرار است ، غير از نسبتى است كه بين انسان و كاتب برقرار است . در عين حالى كه « زيد » در همه جا يك زيد و « است » در هر قضيه‌اى يك « است » است .\r\n\r\nوجود رابط محور طرفين است\r\nنكته ديگرى كه جناب علامه مىفرمايند اين است كه وجود رابط از طرفين جدا نيست و از طرفى عين طرفين هم نيست . يعنى مثلا اگر كسى بپرسد زيد يا قيام يعنى چه ؟ در جواب نمىگوييم : زيد يا قيام يعنى « است » و همچنين اگر زيد\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو قيام هم نباشد ، « است » معنايى نخواهد داشت زيرا وجود رابط به نبود يكى از طرفين قضيه متحقق نمىشود چه رسد به نبود هر دو طرف .\r\nمىتوان گفت : خوبى وجود رابط اين است كه از بس مندكّ در طرفين است و لذا هيچ‌وقت خودش را نگاه نمىكند و اين مطلب بسيار لطيفى است . عرض چون يك نحوه خودبينى دارد هرگز نمىتواند آن‌گونه كه بايد با جوهر ارتباط برقرار كند ، همچنين است جوهر نسبت به عرض ، مثلا نمىتوانيم بگوييم : زيد ايستاده . پس بايد يك وجودى باشد كه به هيچ نحو خود را نبيند و در عوض چنان به طرفين خود بنگرد كه بتواند بين آن دو ارتباط برقرار كند .\r\nاگر وجود رابط نيز مانند طرفين قضيه هليهء مركبه ، يك وجود مستقل باشد بايد دو وجود ديگرى باشد كه بين موضوع و وجود رابط مستقل اول و همچنين بين محمول و وجود رابط مستقل اول ارتباط برقرار كند كه در اين فرض قضيه 5 جزئى مىشود . حال اگر آن دو وجود رابط نيز مستقل باشند لازم مىآيد كه 4 وجود رابط ديگر باشند كه بين اين 5 جزء قضيه ارتباط برقرار كنند كه در اين فرض قضيه 9 جزئى مىشود و نيز اگر اين 4 وجود رابط هم مستقل باشند نياز به 8 وجود رابط ديگر است كه بين اين 9 جزء ارتباط برقرار كند و همچنين تا بىنهايت امتداد مىيابد .\r\nو نيز بايد دانست تا زمانى كه بين زيد و قيام مثلا ، رابطه‌اى برقرار نشود حكمى هم صورت نمىگيرد ، يعنى به صرف موضوع و محمول داشتن كافى براى اجراى حكم نيست و حتما بايد بين اين دو مستقل نسبتى برقرار شود .\r\nپس تمام فوائدى كه در قضاياى هليهء مركبه علوم گوناگون و مركبات تقييديه وجود دارد ، به جهت خدمت وجود رابط مىباشد . و لذا مىتوان گفت وجود رابطشناسى در قضاياى هليهء مركبه و مركبه تقييديه خيلى مىتواند انسان را در\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nفهم توحيد صمدى قرآنى كمك كند .\r\n\r\nمتن\r\nو يتفرع عليه امور : الأوّل : أنّ الوعاء الذي يتحقق فيه الوجود الرابط هو الوعاء الذي يتحقّق فيه وجود طرفيه ، سواء كان الوعاء المذكور هو الخارج أو الذهن ؛ و ذلك لما في طباع الوجود الرابط من كونه غير خارج من وجود طرفيه ؛ فوعاء وجود كلّ منهما هو بعينه وعاء وجوده ، فالنسبة الخارجيّة إنّما تتحقّق بين طرفين خارجيّين ، و النسبة الذهنيّة إنّما بين طرفين ذهنيّين . و الضابط أنّ وجود الطرفين مسانخ لوجود النسبة الدائرة بينهما و بالعكس .\r\nالثاني : أنّ تحقّق الوجود الرابط بين الطرفين يوجب نحوا من الإتّحاد الوجوديّ بينهما ؛ و ذلك لما أنّه متحقّق فيهما غير متميّز الذات منهما ، و لا خارج منهما ، فوحدته الشخصيّة تقضي بنحو من الإتّحاد بينهما ، سواء كان هناك حمل كما في القضايا أو لم يكن كغيرها من المركّبات ؛ فجميع هذه الموارد لا يخلو من ضرب من الإتّحاد .\r\nالثالث : أنّ القضايا المشتملة على الحمل الأوّلي ، كقولنا : « الإنسان إنسان » ، لا رابط فيها إلّا بحسب الاعتبار الذهنيّ فقط . و كذا الهليّات البسيطة ، كقولنا : « الإنسان موجود » ، إذ لا معنى لتحقّق النسبة الرابطة بين الشيء و نفسه .\r\nالرابع : أنّ العدم لا يتحقّق منه رابط ، إذ لا شيئيّة له و لا تميّز فيه . و لازمه أنّ القضايا الموجبة التي أحد طرفيها أو كلاهما العدم كقولنا : « زيد معدوم » و « شريك البارئ معدوم » لا عدم رابطا فيها ، إذ لا معنى لقيام عدم بعدمين أو بوجود و عدم ، و لا شيئيّة له و لا تميّز فيه ، اللهمّ إلّا بحسب الاعتبار الذهنيّ .\r\nو نظيرتها القضايا السالبة ، كقولنا : « ليس الإنسان بحجر » ، فلا عدم رابطا فيها\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nإلّا بحسب الاعتبار الذهنيّ .\r\nالخامس : أنّ الوجودات الرابطة لا ماهيّة لها ، لأنّ الماهيّات هي المقولة في جواب ما هو ، فهي مستقلّة بالمفهوميّة ، و الوجودات الرابطة لا مفهوم لها مستقلا بالمفهوميّة .\r\n\r\nترجمه\r\nو بر اين مطالب امورى متفرع مىشود : اول اينكه : ظرفى كه وجود رابط در آن تحقق مىيابد همان ظرفى است كه طرفين در آن تحقق مىيابند اعم از اينكه ظرف مذكور خارج باشد يا ذهن باشد . و اين به خاطر آن است كه وجود رابط ذاتا غير خارج از وجود طرفين خود مىباشد . بنابراين ظرف وجودى هريك از طرفين نسبت بعينه ظرف وجود آن نسبت نيز هست . پس نسبت خارجى فقط بين دو طرف خارجى تحقّق مىيابد و نسبت ذهنى فقط بين دو طرف ذهنى موجود مىگردد . و قاعده اين است كه وجود طرفين نسبت مسانخ با وجود نسبتى است كه دائر بين طرفين مىباشد و همچنين وجود نسبت نيز مسانخ وجود طرفين مىباشد .\r\nدوم اينكه : تحقق وجود رابط ميان دو طرف موجب يك نحوه اتحاد وجودى بين آنها مىگردد . و آن بدين خاطر است كه وجود رابط متحقق در طرفين بوده و ذاتش جداى از طرفين و بيرون از آن دو نيست . پس وحدت شخصى وجود رابط اقتضاء مىكند كه يك نوع اتحادى بين طرفين آن موجود باشد ، خواه در اينجا حملى باشد مانند قضايا و خواه نباشد مانند غير قضايا از مركبات . پس در تمام اين موارد يك نوعى از اتحاد ميان طرفين وجود دارد .\r\nسوم اينكه : در قضايايى كه مشتمل بر حمل اوّلى هستند مانند قضيهء « انسان ، انسان است » و همچنين در هليّات بسيطه مانند قضيهء « انسان موجود است » رابطى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nوجود ندارد مگر به حسب اعتبار ذهنى ، زيرا معنى ندارد بين شىء و خودش نسبت و رابطه‌اى تحقق يابد .\r\nچهارم اينكه : از عدم ، رابطى تحقق نمىيابد . زيرا عدم هيچ شيئيتى نداشته و تميّزى در آن نيست . لازمهء اين مطلب آن است كه در قضاياى موجبه‌اى كه يكى از طرفين آنها و يا هر دو طرف عدم باشند - مانند قضيهء « زيد معدوم است » و قضيهء « شريك البارى معدوم است » - هيچ رابطه‌اى بين موضوع و محمول تحقق نداشته باشد زيرا معنى ندارد كه يك رابط عدمى قائم به دو عدم و يا قائم به يك وجود و يك عدم باشد ، درحالىكه هيچ شيئيت و تميّزى براى عدم نيست ، خدايا مگر به حسب اعتبار ذهنى .\r\nقضاياى سالبه مانند « انسان سنگ نيست » هم نظير اين قضايا مىباشند . پس عدمى كه رابط باشد در قضاياى سالبه وجود ندارد مگر به حسب اعتبار ذهنى .\r\nپنجم اينكه : ماهيتى براى وجودات رابطى نيست زيرا ماهيات مفاهيمى هستند كه در پاسخ از چيستى اشياء بيان مىشوند و لذا مستقل در مفهوميت مىباشند ، در حالىكه وجودهاى رابط مفهومى كه مستقلا ادراك شود ، ندارند .\r\n\r\nكلمات تشريحى\r\n1 - اينكه فرمودند : « و لازمه أنّ القضايا الموجبة التي أحد طرفيها أو كلاهما العدم . . . لا عدم رابطا فيها » اشكال نفرماييد در قضايايى كه يك طرف آن امر وجودى قرار دارد ، چرا قائل به وجود رابط نباشيم ، زيرا اولا وجود رابط به يك طرف قوام نمىيابد و ثانيا نتيجه هميشه تابع اخسّ مقدمتين است .\r\n2 - اينكه فرمودند : « اللهمّ إلّا بحسب الاعتبار الذهنيّ » يك نحوه تشديد كردن نفى ما قبل الّا است يعنى اصلا چنين مطالبى در واقعيت خارجى ممكن نيست\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمگر اينكه خدا كمك نموده و در اعتبار ذهنى ممكن شود .\r\n\r\nعينيت وعاء تحقق وجود رابط با وعاء تحقق طرفين قضيه\r\nجناب علامه قدّس سرّه پنج فرع را بر اين بحث مترتب مىكنند . فرع اول اين است كه ظرف ظهور وجود رابطى تابع طرفين قضيه مىباشد . يعنى اگر موضوع و محمول در قضاياى مركبه و مركبات تقييديه وجود خارجى داشتند نسبتى هم كه به عنوان وجود رابط بين طرفين برقرار است ، وجود خارجى است و اگر طرفين به وجود ذهنى متحقق بودند رابط بين آن دو نيز بايد ذهنى باشد ، مانند انسان نوع است ، حيوان جنس است .\r\nايشان در آخر اين فرع ضابطه خوشى مىدهند و مىفرمايند : وجود طرفين با وجود رابط سنخيت دارد چه اينكه وجود رابط نيز مسانخ با وجود طرفين است و لذا معنى ندارد كه طرفين وجود خارجى داشته باشند اما وجود رابطى و نسبت بين آن دو ذهنى باشد و يا اينكه طرفين وجود ذهنى داشته باشند اما وجود رابطى خارجى باشد ، زيرا وجود رابط اصلا از طرفين جدا نمىشود . و اين يكى از آن مواردى است كه حضرت آقا مىفرمودند : جناب علامه در درسها خيلى كد مىدادند . اين اصلى كه اكنون جناب علامه آن را به عنوان ضابطه‌اى در فرع اول القاء نمودند در فصل دوم همين مرحله بسيار مشكل‌گشا خواهد بود .\r\n\r\nحكايت وجود رابطى از اتحاد بين طرفين قضيه\r\nجناب علامه در فرع دوم مىفرمايند : وجود رابط در قضاياى هليهء مركبه و مركبات تقييديه موجب مىشود كه موضوع و محمول يك نحوه اتحادى با هم پيدا كنند كه اگر بين آن دو يك نحوه اتحادى صورت نگيرد وجود رابط\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nنمىتواند بين آن دو نسبتى برقرار كند . به همين دليل نمىتوان گفت : « زيد سنگ است » چون زيد با سنگ هيچ نحوه اتحادى ندارد و لذا وجود رابط نسبتى بين آن دو برقرار نمىكند . پس در هر حملى بايد يك نحوه اتحاد و يك نحوه تغايرى بين موضوع و محمول وجود داشته باشد ، زيرا اگر تغاير هم نباشد عينيت پيش آمده و معنى ندارد كه يك شىء را بر خودش حمل نماييم . به بيان ديگر نبايد بين دو طرف قضيه اتحاد تام و يا تغاير تام برقرار شود بلكه افادهء معناى حملى فقط محتاج به يك نحوه اتحاد و يك نحوه تغاير بين موضوع و محمول است .\r\n\r\nعدم وجود رابط در حمل اولى و هليات بسيطه\r\nبراساس فرمايشات قبلى ، فرع سوم مطلبى روشن است و آن اينكه گفتيم وجود رابط هميشه بايد بين دو وجود مستقل ارتباط و اتحاد برقرار كند و آن هرگز به يك طرف قضيه تحقق نمىيابد ، بر اين اساس در قضاياى هليهء بسيطه و در حمل اوّلى ، وجود رابط نخواهيم داشت . زيرا در قضاياى هليهء بسيطه‌اى چون « الانسان موجود » ما دو طرف مستقل نداريم تا وجود رابط با آمدن خود يك نحوه اتحادى بين آن دو برقرار كند بلكه آنچه هست يك شىء است و وجودش و معنا ندارد كه ما بين شىء و وجود آن ، نسبت و ارتباط برقرار كند . و همچنين در قضايايى كه مشتمل بر حمل اولى هستند مانند « الانسان انسان » نيز وجود رابطى نداريم زيرا انسان اول با انسان دوم يك حقيقت است و ما دو چيز نداريم كه وجود رابط ، نسبتى بين آن دو برقرار كند . و اگر به توسع در تعبير يك نسبت صورى هم در آن قضايا مشاهده مىكنيم به حسب اعتبار ذهنى است نه به حسب واقعيت خارجى . و مقام محمود اقتضاء مىكند كه انسان بين ذهن و خارج خلط نكند . و يكى از گرفتاريهاى متفكرين در مقام تحليل مسائل فلسفى اين است كه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nدر بسيارى از موارد بين ذهن و خارج خلط مىكنند . به‌طور كلى بايد توجه داشت هركجا فيلسوف از متن واقع خارج شود از آن به بعد فيلسوف نيست .\r\n\r\nعدم وجود رابط در قضاياى سالبه\r\nجناب علامه در فرع چهارم مىفرمايند : رابط حتما بايد امر وجودى باشد و عدم هرگز نمىتواند رابط بين طرفين قرار بگيرد خواه هر دو طرف عدمى باشند و خواه يكى وجودى و ديگرى عدمى باشد . زيرا در مرحلهء قبل به عرض رسيد كه عدم لا شىء و باطل الذات است و حتى در اضعف مراتب وجود كه وجود رابط است هم نمىتواند ظهورى داشته باشد . لازمهء اين مطلب آن است كه در قضاياى سالبه نيز وجود رابط نداشته باشيم . فرق قضاياى موجبه با قضاياى سالبه اين است كه در قضاياى موجبه حكم محمول براى موضوع اثبات مىشود اما در قضاياى سالبه محمول از موضوع سلب مىشود كه حتى مىفرمايند : حكم در قضاياى سالبه حكم سلبى نيست بلكه سلب حكم است . يعنى قضاياى سالبه در حقيقت دو جزئى هستند . مثلا اگر مىگوييم : « زيد ايستاده نيست » چنين نيست كه كلمهء « نيست » عدم قيام را براى زيد اثبات كند . زيرا لازم مىآيد همان‌طور كه زيد در طرف اثبات ، قيام را دارا است در طرف نفى نيز عدم قيام را دارا شود و حال اينكه عدم ، بطلان محض است و به هيچ نحو دارايى به شمار نمىآيد . به همين علت فرموده‌اند : عدم ، سلب حكم است نه حكم سلب ، يعنى نه اينكه ما حكم به سلب محمول از موضوع كنيم بلكه حكم اثباتى محمول براى موضوع و دارايى محمولى موضوع را سلب مىكنيم . به عبارت ديگر ما در قضيهء « زيد ايستاده نيست » مىخواهيم بگوييم زيد هيچ دارايى ندارد نه اينكه زيد دارايىاى به نام ندارى دارد . و آنكه در مقام دعا مىگويد : خدايا تنها دارايى من اين است كه\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nهيچ ندارم ، مربوط به اخلاقيات و مقام فهم مىباشد ، يعنى من مىفهمم كه هيچ ندارم كه البته فهم به نداشتن دارايى ، خود يك نحوه دارايى است و اين هم خلاف نمىباشد . اما اينجا كه مىگوييم « زيد ايستاده نيست » يعنى زيد قيام را ندارد نه اينكه زيد نمىداند كه ايستاده نيست ، نه خير بلكه او مىداند كه ايستاده نيست اما ما اكنون كارى به علم و فهم او نسبت به اين قضيه نداريم كه آن را يك نحوه دارايى زيد بدانيم ، بلكه آنچه در اينجا مهم است خود عدم حالت قيام زيد است كه يكپارچه ندارى است .\r\nبنابراين در قضاياى حمليهء سالبه ، سلب حكم هست نه حكم سلب ، چه اينكه در قضاياى شرطيه سالبه نيز سلب شرط است نه شرط سلب ، مثل اينكه مىگوييم : اگر شما به منزل من نياييد من هم به منزل شما نمىآيم و نيز در قضاياى سالبهء منفصلهء تعليقيه ، سلب تعليق است نه تعليق سلب ، مثل اينكه مىگوييم : عدد يا زوج نيست يا فرد نيست .\r\nجناب آشيخ محمد تقى آملى در تعليقات خود بر شرح منظومه ملا هادى سبزوارى به نام « درر الفوائد » در ذيل عبارتى از غرر 13 حكمت منظومه ، تصريح به اين مطلب دارند آنجا كه مىفرمايند : إذ في السالبة الحملية يكون سلب الربط لا ربط السلب و في السالبة الشرطية المتصلة يكون سلب التعليق لا تعليق السلب و في السالبة المنفصلة يكون سلب العناد فيكون اطلاق الحملية و المتصلة و المنفصلة عليها من جهة تشابهها بالموجبات .\r\nجناب علامه در آخر اين فرع مىفرمايند : اگر هم يك نحوه رابطه‌اى در قضاياى سالبه مشاهده مىكنيم به حسب اعتبار ذهنى است نه اينكه در متن واقع ، چنين نسبتى در قضاياى سالبه وجود داشته باشد . سؤالى كه در اينجا مطرح مىشود اين است كه آيا اين فرض ذهنى منشئى در خارج دارد ( مانند تصور\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nدريايى از طلا ، زيرا محال نيست ثروت افراد به حدى اندوخته گردد كه به قدر دريا زياد شود ) و يا اينكه صرف الفرض است و هيچ منشئى در خارج ندارد و باطل است و از مداعبات وهم و خيال به شمار مىآيد ، كه به تعبير حضرت آقا اين موارد حتى وجود فرضى هم نيستند . مثل اينكه انسانى را با صد كلّه تصور مىكنيم ، زيرا مىدانيم كه حكمت الهى هرگز چنين اقتضايى ندارد .\r\n\r\nفحص بيشترى پيرامون قضاياى سالبه\r\nاكنون برمىگرديم و تحقيق بيشترى راجع به قضاياى سالبه مىكنيم .\r\nحضرت آقا در تعليقات خود بر عبارتى از جناب حاجى سبزوارى در غرر 13 حكمت شرح منظومه مىفرمايند : كان الفلاسفة المتقدمون على أنّ النسبة الحكميّة في كل قضية موجبة كانت أو سالبة ثبوتية ، و لا نسبة في السوالب وراء النسبة الايجابية التي هي في الموجبات ؛ و أن مدلول القضية السالبة و مفادها ليس الا رفع تلك النسبة الايجابية و ليس فيها حمل و ربط بل سلب حمل و قطع ربط ، و انما يقال لها الحملية على المجاز و التشبيه كما في الرسالة الكبرى في المنطق للمير الشريف الجرجاني : « اطلاق حمليه و متصله و منفصله بر موجبات ظاهر است و بر سوالب بواسطه مناسبت با موجبات است در اطراف » . « 1 »\r\nتوضيح آن اينكه ؛ فلاسفه متقدم مىفرمودند : نسبت حكميه در هر قضيه‌اى اعم از موجبه يا سالبه ، امرى ثبوتى است و در قضاياى سالبه نيز به غير از آن نسبت ايجابيه‌اى كه در قضاياى موجبه صورت گرفته ، نسبت ديگرى نيست و مدلول مفاد قضيه سالبه نيز چيزى جز رفع آن نسبت ايجابيه نيست . پس در قضاياى سالبه حمل و ربطى وجود ندارد بلكه آنچه هست سلب حمل و قطع\r\n\r\n\r\n","description":"","footnote":"\r\n( 1 ) . شرح منظومه ( با تعليقات استاد حسن‌زاده آملى روحي فداه ) ، ج 2 ، ص 193 ، نشر ناب .\r\n","page_name":" 304 ","page_number":304},
  {"content":"\r\n\r\nربط است . و اگر بر قضاياى سالبه ، قضاياى حمليه گفته مىشود به جهت مجازگويى و تشبيه نمودن است زيرا در حقيقت مىتوان گفت : قضاياى سالبه اصلا قضيه نيستند . در رسالهء كبرى فى المنطق مير شريف جرجانى آمده است :\r\n« اطلاق حمليه و متصله و منفصله بر موجبات ظاهر است و بر سوالب بواسطه مناسبت با موجبات است در اطراف » .\r\nمنطق كبرى جناب مير شريف ، بسيار منطق سنگين و شريفى است و چه خوب است كه يك طلبه پس از خواندن منطق مظفر و منطق منظومه ، منطق كبرى را بخواند . كتابهايى مثل منطق كبرى و صرف مير جناب مير شريف جرجانى ، انموذج و هدايه و صمديه و سيوطى و مغنى ، طلبه را ملّا بار مىآورد . يادم مىآيد آن ايام كه ما اين كتابها را مىخوانديم ، متأسفانه اساتيد به صاحب مطوّل و صاحب مختصر و صاحب مغنى و سيوطى و كتابهاى ديگر حمله مىكردند و مىگفتند : « تا وقتى كه آيات قرآن و احاديث هست ، چه نيازى است انسان در مقام شاهد آوردن ، از اشعار عربى كه چه بسا معانى ركيك دارند ، استفاده كند . » ايشان توجه ندارند كه اين حرف صحيحى نيست . مثلا اگر شما مجمع البيان را باز بفرماييد ، مىبينيد جناب طبرسى هم بيشتر مسائل و نكات نحوى را از اشعار عرب جاهليت شاهد آورده است . به تعبير شريف حضرت آقا در كنگرهء شعر و قصّهء طلّاب در شهرستان آمل ، گمان ما اين است كه پيغمبر در دوران جاهليت و بىسوادى مردم زندگى مىكرده است . اما حقيقت اين است كه در عصر رسول اللّه صلّى اللّه عليه و آله و سلّم ، ادبيات عرب در نهايت قوّت خود بود ، كه اگر چنين نبود هركس به راحتى مىتوانست اشكال كند پيغمبر در ميان جمعى سخن از وحى و نزول قرآن مطرح كرده كه ايشان هيچ سواد و علمى نداشتند و الّا اگر مردم از علم و سواد و تكنيك امروزى برخوردار بودند ، معجزه پيغمبر آنچنان جلوه نمىكرد و استدلال\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاين گروه نيز آيهء شريفهء  هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ  « 1 » مىباشد . اما حضرت استاد در آن كنگره ، « امّى » را چنين تفسير نمودند كه اگر همه نوابغ ، بوعلىها و فارابىها و شيخ طوسىها و علماى شرق و غرب از گويندگان و نويسندگان در يك جا جمع شوند و سخنرانيها و نويسندگىها كنند ، چنان كه خاتم الانبياء صلّى اللّه عليه و آله و سلّم در ميانشان حاضر شود و به سخن درآيد ، همهء آن نوابغ و دانشمندان ناگزير در برابر پيامبر اسلام اعتراف خواهند كرد كه امّى و عوام هستند . يعنى اگر تكنيك و صنعت و همه رشته‌هاى متعارف علوم اجتماعى و حوزوى و دانشگاهى تا روز قيامت به معناى رتق و فتق اين دوره ، به ميلياردها برابر آنچه كه هست ، پيشرفت كنند باز هم اگر جناب پيغمبر تشريف بياورند همه امّى و بىسواد هستند . و اينكه مىگويند : « در عصر پيامبر ، عرب جاهليت مىزيسته » مراد اين نيست كه آنها درس نخوانده و بىسواد بودند ، بلكه مراد اين است كه ايشان نسبت به علوم و حقايق پيغمبر صلّى اللّه عليه و آله و سلّم جاهل و امّى بودند . لذا چه كار نيكويى انجام داده جناب ابن هشام و ابن مالك و ديگران ، آنجا كه براى طرح يك قاعدهء نحوى عربى ، از اشعار شاعران قبل از اسلام و اوائل اسلام ، استفاده نمودند . زيرا اگر در زمان پيغمبر صلّى اللّه عليه و آله و سلّم دربياييم ، در هيچ دوره‌اى زبان عرب را به لطافت زبان عرب دوران پيغمبر ، پيدا نخواهيم كرد . و هنر اين است كه در يك چنين جمعى ، كتابى آورده شود كه احدى نه تنها نتواند اشكالى بر آن وارد كند ، بلكه هيچ‌كس قادر به آوردن عبارتى شبيه آن نيز نباشد . و اين از بزرگترين افتخارات ما به يگانه كتاب نظام هستى ، اعنى قرآن كريم مىباشد . لذا قرآن كريم در آيات گوناگون تحدّى به فصاحت و بلاغت كرده است . دربارهء وجوه معانى امّى رجوع شود به تعليقات آشيخ محمد تقى آملى بر فريدهء ثانيه مقصد خامس جلد پنجم شرح منظومه\r\n\r\n\r\n","description":"","footnote":"\r\n( 1 ) . جمعه / 3 .\r\n","page_name":" 306 ","page_number":306},
  {"content":"\r\n\r\nفى اصول المعجزات و الكرامات ( جلد 2 ، صفحهء 413 ) خصوصا معناى چهارم آن كه بسيار معناى عرشىاى است .\r\nخلاصه اينكه طلبه اگر بخواهد ملّاى اصيلى همچون علماى اصيل قديم بشود بايد همان راهى را برود كه ايشان رفته‌اند . بايد همان جامع المقدمات و سيوطى و مغنى و همان معالم نازنين با تمام پيچيدگىهاى عبارتىاش را بخواند و الّا اگر مثل امروز ، علم اصول فقط تبديل به چهار تا سؤال و جواب بشود و طلبه بدون خواندن كتب اصولى برود آن سؤال و جوابها را بخواند و در امتحان قبول بشود ، هيچ هنرى نكرده و اين قبولى هيچ فايده‌اى برايش نخواهد داشت و عمق فاجعهء اين سير متعارف حوزهء كنونى ، در آخر پاييز هنگام شمارش جوجه‌ها دانسته خواهد شد ، آنگاه كه وقتى چشم باز مىكنيم مىبينيم نتوانسته‌ايم چهارتا طلبهء قوى و تحصيل كردهء سنگين تربيت كنيم .\r\nغرض جناب مير شريف جرجانى در منطق كبرى مىفرمايند : اطلاق حمليه و متصله و منفصله بر موجبات ظاهر است و بر سوالب بواسطه مناسبت با موجبات است در اطراف ؛ يعنى اطلاق نمودن قضيه حمليه و متصله و منفصله بر قضاياى موجبه امرى روشن است . اما اطلاق نمودن قضيه حمليه و متصله و منفصله بر قضاياى سالبه به جهت شباهتى است كه قضاياى سالبه با قضاياى موجبه دارند و آن شباهت اين است كه ظاهرا قضاياى سالبه هم از موضوع و محمول و نسبت حكميه برخوردار هستند .\r\nحضرت استاد در ادامهء تعليقات خود بر غرر 13 حكمت شرح منظومه مىفرمايند : فاعلم أن المقام المحمود هو معرفة حقائق الكلمات الوجوديّة فينبغي لطالبه و السالك اليه أن يفحص و يبحث عنها فالقضايا المعتبرة في العلوم هي الموجبات الحاكية عن احوال تلك الكلمات السامية و الباحثة عن نسبة تلك الأحوال اليها ، فإن أقبل للسائر\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nالعلمي التعبير بقضية سالبة فانما يعبّر و يخبر عن سلب تلك النسب لا أن السوالب لها أصالة في العين و القضية السالبة تحكي عن النسبة الخارجية و ذلك لعدم السلب في الخارج رأسا ، و هذا اصل قويم و حكم حكيم القيناه عليك ايجازا فافهم . و انت تعلم ان نوره سبحانه قد ملأ كل شيء فما في العين ليس الا نوره فأين العدم حتى يكون رابطيا ؟ و لا وعاء له إلا في الذهن بضرب من دعابات الوهم و الخيال ، فمن تفوّه بأن في السالبة نسبة سلبيّة هي غير النسبة الايجابيّة فهو بمعزل عن الحق جدا فتبصّر .\r\nايشان مىفرمايند : آيا مىدانى مقام محمود ، همان مقامى كه انبياء و پيغمبر و آل پيغمبر و همهء آنهايى كه بر مشهد پيغمبر اكرم و انبياء و ائمه هستند ، بدان رسيده‌اند ، چگونه مقامى است ؟ بدان كه آن مقام ، همان معرفت به حقايق موجودات نظام هستى است ، چه اينكه حكمت نيز علم به اعيان موجودات است ، پس فلسفه و مقام محمود هر دو يك حقيقت هستند .\r\nدر مآثر آثار جلد دوم لطيفهء 139 با عنوان تعريف فلسفه و فيلسوف آورده‌ايم ؛ الحكمة : العلم باحوال الاعيان الموجودات على ما هي عليه في نفس الأمر به قدر الطاقة البشرية و المقام المحمود هو ادراك حقائق الاشياء بنحو الشهود . ( در مورد كتاب مآثر آثار بايد به عرض برسانم كه ما توفيقى داشتيم همه كتب حضرت آقا را يك دوره فهرست موضوعى كنيم . وقتى شنيدم مىخواهند براى ايشان كنگره تشكيل دهند به ذهنمان آمد كه ما هزار و يك لطيفه پيرامون كتابهايشان بنويسيم . كم‌كم به ما القاء شد كه مجموعه كتب حضرت آقا را در هزار و يك موضوع جمع‌بندى كنيم .\r\nدر ابتدا آن را شبيه عناوين فصوص الحكم محى الدين ، « اللطائف النورية في كلمة حسنية » گذاشتيم ولى حضرت آقا اين اسم را قبول نفرمودند و اسم آن را « مآثر آثار » يعنى برگزيده كتابها گذاشتند ، كه مآثر جمع مؤثر به معناى برانگيخته است .\r\nقصد داريم كمى صبر كنيم تا بقيه كتابهاى ايشان به دستمان برسد و بعد ان شاء اللّه موضوعات شاخص و قوى همهء آنها را در يك جا در قالب هزار و يك مؤثر\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nجمع‌آورى كنيم ) .\r\nحضرت استاد در ادامه مىفرمايند : براى طالب و سالك به مقام محمود سزاوار است كه پيرامون كلمات وجودى ، فحص و بحثى داشته باشد . و لذا من و شما دائما بايد در مسير فهم موجودات نظام هستى كه از جمله آنها خودمان هستيم ، به سر ببريم . به همين خاطر قرآن كريم در جاهاى مختلف دستور به تفكر در نظام هستى داده است . و اين براى من و شما كار بسيار لازمى است ، هم به كار خودمان مىآيد هم به كار ديگران و آن اينكه يك دوره با تأنّى قرآن را مطالعه كنيم و ببينيم كه خداوند در كجاها دستور به تفكّر و تعقّل و تعلّم داده است . و ما اينها را از بركات درس حضرت آقا داشتيم بر خلاف ديگر جاها كه از اين روزىها خبرى نبود ، از آن به بعد ديگر ياد گرفته بوديم كه چطور قرآن بخوانيم .\r\nايشان هرچند وقت يك‌بار تذكر مىدادند و مىفرمودند : راجع به فلان موضوع يك دور قرآن را بخوانيد . مثلا وقتى اسفار خدمتشان مىخوانديم مىفرمودند : يك دور قرآن را به ديد ملائكه بخوانيد و ببينيد قرآن ، ملائك را به چه اوصافى مىستايد ، گاهى مىفرمودند : يك دور قرآن را به ديد نفس ناطقه بخوانيد ، گاهى مىفرمودند : يك دور قرآن كريم را به ديد تفكر در نظام عالم بخوانيد .\r\nغرض ، انسان طالب به مقام محمود كه آن مقام ، حمد شده حضرت حق متعال است بايد در حقايق نظام هستى غور كند ، آنگاه مىبيند قضايايى كه در علوم گوناگون معتبرند قضاياى موجبه‌اى هستند كه حاكى از احوال آن كلمات بلند نظام هستىاند . لذا براى كشف حقايق نظام هستى هيچ‌جايى براى عدم و قضاياى سالبه نمىماند . حضرت آقا مىفرمايند : اگر گاهى براى طالب علم ، قضيهء سالبه‌اى رو كرد و اتفاق افتاد كه او از قضيهء سالبه‌اى استفاده كند ، بايد او از سلب آن نسبت خبر دهد نه اينكه در متن خارج اصالتى براى آن سوالب باشد و نه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاينكه قضيه سالبه حكايت از نسبت خارجيه كند . يعنى اگر كسى قائل باشد كه در قضاياى سلبيه حمل سلب صورت مىگيرد نه سلب حمل ، لازم مىآيد كه در نظام هستى به اندازهء يك قضيه براى عدم جايگاهى باز كند . پس معلوم مىشود عدم هم اصالت دارد و حال اينكه ما نتوانستيم ماهيت را اثبات كنيم چه رسد به اينكه قائل به اصالت عدم شويم . اگر در قضيهء سالبه ، عدم نسبت را به جاى رفع نسبت ، وضع كنيم لازم مىآيد به همين مقدار قاعدهء غيرمتناهى وجود را شكافته و به همين مقدار آن را اجوف نماييم ، پس از آن ديگر اصالت وجود صمدى معنايى ندارد و اين خروج از مقام محمود است .\r\nحضرت آقا در ادامه مىفرمايند : اين اصل قويم و حكم حكيمى است كه آن را مختصرا بر تو القاء نمودم و اين يكى از القائات سبّوحى انسانى است كه از جمله لغزشگاه‌هاى علماء است و عوام اصلا به اين مرحله نمىرسند تا لغزشى در آن داشته باشند . پس خوب اين اصل را بفهم ! معلوم مىشود در خود اين اصل نكته‌اى است كه حضرت آقا آن را به زبان نياورده‌اند و آن اين است كه توجه نكردن بدان موجب به‌هم خوردن توحيد صمدى قرآنى است . اگرچه نكتهء در « فافهم » را به نحوى در عبارت بعدى گنجانده‌اند ، آنجا كه مىفرمايند : و تو ميدانى كه نور حق سبحانه و تعالى همه جا را پر كرده است و موجودات جز نور او را ندارند ، پس كجاست عدم تا به عنوان رابط قرار بگيرد . و هيچ ظرفى براى عدم نيست جز ذهن كه آن هم به توسط بازيگرى وهم و خيال مىباشد .\r\nبنابراين هركسى به زبان آورد كه در قضيه سالبه ، نسبت سلبيه‌اى غير از نسبت ايجابيه است ، چنين كسى خود را از حق و توحيد صمدى قرآنى جدا كرده است . پس خوب ديدهء بصيرتت را به كار گير تا ببينى در قضاياى سالبه چه كنى و چه تعبيرى از آن دارى تا نكند از اصالت وجود صمدى قرآنى\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nخارج و به اصالت وجود عددى اجوفى نائل شوى .\r\n\r\nسنخيت وجودات رابط با حق متعال\r\nحضرت علامه قدّس سرّه در فرع پنجم مىفرمايند : وجودات رابط هيچ ماهيتى ندارند ، لذا وجودات رابط از اين جهت با حق تعالى سنخيت دارند زيرا حق متعال نيز ماهيتى ندارد ، اگرچه اين در شدّت ضعف ، بىماهيت است و آن در شدت قوّت . به تعبير ديگر همان‌طور كه نمىتوان به وجود خاصى اشاره كرد و آن را وجود رابط معرفى نمود همچنين نمىتوان حقيقت حق متعال را در قالب شيئى خاص تعريف نمود . به همين دليل عقل در ادراك هر دو حقيقت به سختى مىافتد ، يعنى هويت وجود رابط را به جهت شدت ضعفى كه دارد نمىتواند بيابد اگرچه به هستى آن اذعان دارد ، زيرا مىبيند اگر وجود رابط نباشد ، بين موضوع و محمول علقه‌اى برقرار نمىشود ، چه اين‌كه در ادراك وجود حق متعال نيز به جهت شدت قوتى كه دارد دچار مشكل مىشود . لذا همين سنخيت وجود رابط با حق متعال باعث شده همان‌طور كه حق متعال در تمامى موجودات سريان دارد وجود رابط نيز قدرت يافته و بين تمامى آنها ارتباط برقرار كند .\r\nجناب علامه علت ماهيت نداشتن وجود رابط را چنين بيان مىكنند كه ماهيات مفاهيمى هستند كه در جواب چيستى اشياء مورد اشاره قرار مىگيرند ، پس ماهيات مفهومى مستقل دارند و حال اين‌كه وجودات رابط مفهوم مستقلى ندارند ، پس از ماهيت نيز مبرّا مىباشند .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nمتن\r\nالفصل الثاني فى كيفيّهء اختلاف الوجود الرابط و المستقلّ\r\n1 ) هل الإختلاف بين الوجود المستقلّ و الرابط إختلاف نوعيّ أو لا ؟ بمعنى أنّ الوجود الرابط و هو ذو معنى تعلّقيّ هل يجوز أن ينسلخ عن هذا الشأن فيعود معنى مستقلا بتوجيه الإلتفات إليه مستقلا بعد ما كان ذا معنى حرفيّ أو لا يجوز ؟\r\n2 ) الحقّ هو الثاني ، لما سيأتي في أبحاث العلّة و المعلول أنّ حاجة المعلول إلى العلّة مستقرّة في ذاته ؛ و لازم ذلك أن يكون عين الحاجة و قائم الذات بوجود العلّة لا استقلال له دونها بوجه ؛ و مقتضى ذلك أن يكون وجود كلّ معلول - سواء كان جوهرا أو عرضا - موجودا في نفسه رابطا بالنظر إلى علّته ، و إن كان بالنظر إلى نفسه و بمقايسة بعضه إلى بعض جوهرا أو عرضا موجودا في نفسه .\r\n3 ) فتقرّر أنّ اختلاف الوجود الرابط و المستقلّ ليس اختلافا نوعيّا بأن لا يقبل المفهوم غير المستقلّ الذي ينتزع من الرابط المتبدّل إلى المفهوم المستقلّ المنتزع من المستقلّ .\r\n\r\nترجمه\r\n\r\nفصل دوم در كيفيت اختلاف وجود رابط و مستقل است\r\n1 ) آيا اختلاف بين وجود مستقل و وجود رابط ، اختلافى نوعى است يا خير ؟\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nبدين معنى كه وجود رابط با آن‌كه يك معناى تعلّقى و وابسته به غير دارد آيا جايز است در صورتى كه با نظر استقلالى به آن نگريسته شود ، از اين وابستگى و عدم استقلال در مفهوميت جدا شده و به شكل يك معناى مستقل درآيد و يا اين كه جايز نيست ؟\r\n2 ) صحيح آن است كه اختلاف بين وجود رابط و مستقل ، اختلاف نوعى نباشد ، زيرا همان‌گونه كه در بحثهاى علت و معلول خواهد آمد ، نيازمندى معلول به علت در ذات معلول مستقر است و لازمهء آن اين است كه معلول عين نياز و احتياج و قائم الذات وجود علت بوده و هيچ نحوه استقلالى از آن نداشته باشد و مقتضاى اين مطلب آن است كه وجود هر معلولى ، خواه جوهر باشد و خواه عرض كه آن هم يك موجود فى نفسه است ، نسبت به علت خود رابط باشد ، اگرچه وجود معلول با نظر به خودش و در مقايسه با ديگر موجودات معلولى ، جوهر يا عرض ، يعنى فى نفسه موجود مىباشد .\r\n3 ) پس ثابت مىشود كه اختلاف وجود رابطى با وجود مستقل ، يك اختلاف نوعى نيست ، بدين صورت كه مفهوم غير مستقلى كه از وجود رابط انتزاع مىشود هرگز قابليت آن را ندارد كه به مفهوم مستقلى كه از وجود مستقل انتزاع مىشود ، تبديل گردد .\r\n\r\nنكات تشريحى\r\n1 - عبارت « بمعنى أنّ الوجود الرابط و هو ذو معنى تعلّقيّ هل يجوز أن ينسلخ عن هذا الشأن فيعود معنى مستقلا بتوجيه الإلتفات إليه مستقلا بعد ما كان ذا معنى حرفيّ » بيان اختلاف نوعى نبودن وجود رابط با وجود مستقل و عبارت « أو لا يجوز » بيان اختلاف نوعى بودن وجود رابط با وجود مستقل است .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n2 - عبارت « بأن لا يقبل المفهوم غير المستقلّ . . . » بيان معناى اختلاف نوعى بودن وجود رابط با وجود مستقل است .\r\n\r\nفرق بين وجود رابط و نسبت حكميه\r\nقبل از شرح اين بخش از كتاب شريف نهاية الحكمه ، كمى پيرامون سؤال يكى از عزيزان راجع به فرق ميان وجود رابط با نسبت حكميه ، عرايضى خدمتتان تقديم مىكنيم .\r\nحضرت علامه در فصل چهارم رسالهء « العمل الضابط في الرابطي و الرابط » به مناسبت وارد اين بحث مىشوند . آن‌جا كه مىفرمايند : و هو - أى هذا الوجود الرابط - ما يقع رابطا في القضايا الحملية الايجابيّة التي مفادها كان الناقصة فقط على التفصيل الذي ستسمعه ، و في المركبات التقييدية الايجابيّة فقط ، لانّ السلبية سواء كانت في القضايا أو في المركبات سلب الربط . فالموجود الرابط من حيث انه في مقابل المحمولي فلا نفسية له اصلا أي ليس له وجود في نفسه . و من حيث انه يقع رابطا في الحمليات الايجابية التي مفادها كان الناقصة فهو وراء النسبة الحكمية الاتحادية التي هي تكون في جميع القضايا موجبة كانت أو سالبة ، بسيطة كانت أم مركبة . و بعبارة اخرى : الفرق بين النسبة الحكمية و الوجود الرابط ، هو أن الأول يوجد في جملة العقود سواء كانت بسيطة أو مركبة ، موجبة أو سالبة ، و أنّ الثاني لا يوجد الا في الحمليات الايجابية أى في الموجبات المركبة و في المركبات التقييدية الايجابية .\r\nيعنى وجود رابط وجودى است كه رابط در قضاياى حمليه ايجابيه است ، قضايايى كه مفاد آنها ، مفاد كان ناقصه مىباشد و نيز فقط در مركبات تقييديه ايجابيه رابط است زيرا سلبيه چه در قضايا باشد و يا در مركبات ، سلب ربط است . بنابراين موجود رابط از آن حيث كه مقابل محمولى است نفسيتى ندارد يعنى آن را وجودى فى نفسه نمىباشد و از آن حيث كه رابط حمليات ايجابيه كه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمفادشان كان ناقصه است ، مىباشد وراى نسبت حكميهء اتحاديه كه در جميع قضايا - موجبه يا سالبه ، بسيطه يا مركبه - موجود است ، مىباشد . به عبارتى ديگر تفاوت نسبت حكميه و وجود رابط اين است كه نسبت حكميه در جملهء عقود - بسيطه يا مركبه ، موجبه يا سالبه - موجود است ، ليكن وجود رابط تنها در حمليات ايجابيه ، يعنى در موجبات مركبه و مركبات تقييديه ايجابيه يافت مىشود .\r\nحضرت آقا پس از بيان فرق اول بين وجود رابط با نسبت حكميه وارد فرق دوم اين دو شده و مىفرمايند : و أنّ النسبة الحكميّة ربما توجد بدون الوجود الرابط كالتشكيك في النسبة ، فان التشكيك في النسبة لا يمكن الّا بعد تصوّرها ، و أما الوجود الرابط فلا يكون الا بعد الحكم . و ربما يصحّ أن يوجد نسبة غير رابطية كملاحظة معنى الحروف بدون ضمّ ضميمة .\r\nديگر آن‌كه نسبت حكميه گاهى ممكن است بدون وجود رابط باشد مانند تشكيك در نسبت زيرا تشكيك در نسبت جز پس از تصور آن ممكن نيست ، لكن وجود رابط تنها پس از حكم ، يافت مىشود . و چه بسا نسبتى يافت مىشود كه رابطيه نيست مانند ملاحظهء معناى حرفى ، بدون ضميمه بودن ضميمه‌اى . البته بايد توجه داشت كه هم وجود رابط و هم وجود نسبت حكميه فاقد ماهيت هستند .\r\nحضرت آقا در ادامه مىفرمايند : اعلم ان اختصاص الوجود الرابط في الموجبات من الهليات المركبة و كونه مغائرا للنسبة الحكمية الاتحادية التي بين الموضوع و المحمول مختار صاحب الاسفار في الفصل التاسع من المنهج الاول منه ، و القول الآخر أن الوجود الرابط هو تلك النسبة الاتحادية التي بين الموضوع و المحمول .\r\nيعنى بدان كه اختصاص داشتن وجود رابط در موجبات از هليات مركبه و مغاير بودن آن با نسبت حكميهء اتحاديه‌اى كه ميان موضوع و محمول برقرار است ، مختار صاحب اسفار در فصل نهم از منهج نخست آن كتاب مىباشد ، آن\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nجا كه مىفرمايند : و هو - أي الوجود الرابط - ما يقع رابطة في الحمليات الإيجابية وراء النسبة الحكمية الاتّحادية التي هي تكون في جملة العقود ، و قول ديگر آن است كه وجود رابط همان نسبت اتحاديهء ميان موضوع و محمول است . اما حضرت آقا در آخر نظر خود را در اين مورد ابراز نفرمودند . اكنون از اين بحث جدا شده و به متن كتاب برمىگرديم .\r\n\r\nنحوه اختلاف وجود مستقل با وجود رابط\r\nيكى از مباحثى كه بين فلاسفهء مشّاء مطرح است اين است كه آيا اختلاف بين وجود مستقل و وجود رابط ، اختلاف نوعى است ، بدين معنا كه هركدام دو نوع متفاوت و ذاتا متمايز از يكديگرند و يا اين‌كه اختلافشان نوعى نيست ؟ به تعبير ديگر آيا مىشود وجود رابط را كه يك وجود حرفى و قائم به طرفين است از معناى تعلقىاش منسلخ نموده و مستقلا به آن نظر كنيم و يا اين‌كه براى نظر كردن به وجود رابط حتما بايد آن را در كنف وجود مستقلى ببينيم و هرگز نمىتوان او را از شأن تعلقىاش منسلخ كرد . اگر جايز باشد كه آن را از معناى تعلقىاش منسلخ نماييم معلوم مىشود وجود رابط با وجود مستقل تخالف نوعى دارند ، اما اگر جايز نباشد معلوم مىشود وجود رابط با وجود مستقل تخالف نوعى ندارند .\r\nبا كمى تأمّل دانسته مىشود وجود رابط با وجود مستقل اختلاف نوعى ندارند زيرا براساس مبناى تشكيك وجود و اصالت وجود و اشتراك معنوى وجود ، وجود در تمامى مراتب خود يك حقيقت مىباشد . لذا اگر بخواهيم بين وجود مستقل و وجود رابط قائل به اختلاف نوعى شويم ، لازم مىآيد حمل وجود بر اين دو نوع متخالف ، حمل به تواطؤ باشد نه حمل به تشكيك و نيز بايد\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاطلاق وجود بر اين دو نوع را به اشتراك لفظى بدانيم نه اشتراك معنوى و حال اين‌كه ما هم قائل به اشتراك معنوى وجود هستيم و هم قائل به تشكيك وجود .\r\nپس دانسته مىشود اختلاف بين وجود رابط و وجود مستقل اختلاف نوعى نيست . البته اين بدان معنى نيست كه محتاج بودن وجود رابط جاى خود را به مستقل بودن وجود رابط مىدهد ، نه خير بلكه وجود رابط به حمل اولى مانند معناى حرفى « من » مثلا هيچ استقلالى ندارد و بايد در كنف ديگرى باشد . مگر اين‌كه ما لفظ « من » را به معناى ابتدائى بدانيم در اين صورت مىتوان يك نحوه نظر استقلالى به آن داشت . مثل اين‌كه بگوييم « سرت من البصرة إلى الكوفة » يعنى ابتداى سير من از بصره و انتهاى آن به كوفه بوده است . به تعبير ديگر اگر ما وجود رابط را آن‌طور كه هست مورد ملاحظه قرار دهيم آن را عين الربط و عين التعلق به مستقل خواهيم يافت . اما اگر وجود رابط را به تصور ذهنى حاوى يك معناى اسمى بدانيم ، چه بسا ممكن است آن را مستقل مشاهده نماييم .\r\nجناب علامه در پاسخ بدين سؤال كه اختلاف بين وجود رابط و وجود مستقل چگونه اختلافى است ، مىفرمايند : اختلاف بين وجود رابط و وجود مستقل اختلاف نوعى نيست زيرا در بحث علت و معلول خواهد آمد كه طبق مبناى حكمت متعاليه وجود معلول عين الربط به وجود مستقل است و نيازمندى معلول به علت در متن ذات معلول مستقر است ، نه اين‌كه عالم حقيقتى باشد كه نيازمند به وجود واجب باشد ، بلكه عالم چيزى نيست جز اين‌كه عين التعلق و عين الربط به اوست و همه روابط محضند و هيچ‌گونه نفسيت و ذاتيتى ندارند ، يعنى ذات معلول فقر است و ندارى و آنچه از معلول به عنوان دارايى آن ديده مىشود در حقيقت از آن علت است نه معلول . لذا هر موجودى در نظام عالم آيت اللّه است يعنى هر موجودى در موطن تحقق خود گوياى اين حقيقت است\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nكه من از خودم چيزى ندارم و آن مقدار از كمال كه در من مشاهده مىكنى از ناحيه علت من مىباشد و من جز عين الربط به علت ، چيز ديگرى نيستم ، به تعبيرى :\r\n من آن صفرم كه هيچ ارزش ندارم * ولى سر حد صدها و هزارم \r\nجناب علامه مىفرمايند : پس وجود هر معلولى نسبت به علت خود ، وجود رابط به شمار مىآيد ، اگرچه به نظر به ذات خود و به قياس بعضى با بعض ديگر از وجودات معلولى مورد قياس قرار مىدهيم نمىتوانيم آنها را بدون در نظر گرفتن وجود علت با هم مقايسه كنيم و لذا وقتى راوى از جناب رسول اللّه صلّى اللّه عليه و آله و سلّم مىپرسد : بماذا عرفت اللّه ؟ پيغمبر در جواب مىفرمايد : باللّه عرفت الاشياء .\r\nجناب علامه در آخر مىفرمايند : پس ثابت مىشود كه اختلاف وجود رابط با وجود مستقل يك اختلاف نوعى نيست ، يعنى مفهوم غيرمستقلى كه از وجود رابط انتزاع مىشود قابليت آن را دارد كه به مفهوم مستقلى كه از وجود مستقل انتزاع مىشود ، تبديل گردد .\r\n\r\nتقسيم وجود رابط به دو قسم و بيان اضافه اشراقى و امكان فقرى\r\nظاهرا اين مقدار از عبارات جناب علامه داراى كمى اندماج است ، زيرا ايشان از يك طرف براى وجود رابط هيچ نفسيتى قائل نيستند و از طرف ديگر مىفرمايند : وجودات رابط نسبت به ذات خود و نسبت به يكديگر بعضى جوهر و بعضى عرض هستند و اين دو در يك قسم قابل جمع نيستند و لذا به نظر مىرسد بايد وجود رابط را به دو قسم تقسيم كرد . يك قسم از آن قائم به طرفين است مانند تمام وجودات رابط كه در قضاياى مركبه و مركبات تقييديه وجود دارد و قسم ديگر از آن قائم به يك طرف است و اين قسم شامل همه موجودات\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nنظام هستى است كه قائم به حق متعال و عين الربط به او مىباشند . به تعبير ديگر اگر وجود مستقل و وجود رابط را علت و معلول بدانيم در اين صورت وجود رابط قائم به يك طرف است كه از اين‌سو امكان فقرى است و از آن‌سو اضافهء اشراقى ،  اللَّهُ نُورُ السَّماواتِ وَ الْأَرْضِ  . « 1 »\r\nاما اگر در سلسلهء طولى ، وجود رابط را چهارمين قسم وجودات پس از وجود واجب و وجود جوهر و وجود عرض و انزل مراتب آن بدانيم در اين صورت وجود رابط قائم به طرفين است و هرگز مستقلا قابل مشاهده نيست ولى در قسم اول وجود رابط كه مىخواهيم همه ما سوى اللّه را وجود رابط بدانيم مىبينيم موجودات از آن باب كه نيازمند به حق هستند همه وجود رابطند اما از آن باب كه به قياس با يكديگر جوهر يا عرضند مىتوان يك نحوه نظر استقلالى بدانها داشت . لذا به نظر مىرسد بهتر بود قبل از طرح قسم وجود رابط قائم به يك طرف ، آنچنان كه در لابلاى مباحث وجود رابط قائم به طرفين بيان شده است . ابتدا يك مقدمه‌اى پيرامون وجود فى نفسه و لنفسه و لغيره بيان مىشد و سپس وارد بحث وجود رابط قائم به يك طرف مىشدند . زيرا حضرت علامه ابتدا بحث وجود رابطى را كه قائم به طرفين است پياده نمودند و سپس بدون مقدمه‌اى و نيز بدون بيان اين‌كه وجود رابط به دو قسم تقسيم مىشود ، وجود رابط قائم به يك طرف را مطرح نمودند ، آن‌جا كه فرمودند : . . . و مقتضى ذلك أن يكون وجود كلّ معلول - سواء كان جوهرا أو عرضا - موجودا في نفسه رابطا بالنظر إلى علّته . و اين عملكرد مطابق با فصل اول اين مرحله آن‌جا كه وجود مستقل را به سه قسم واجب تعالى و جوهر و عرض تقسيم نمود و وجود رابط را در مقابل وجود مستقل عنوان كرده ، نيست چراكه در اين‌جا وجودات رابط\r\n\r\n\r\n","description":"","footnote":"\r\n( 1 ) . نور / 36 .\r\n","page_name":" 319 ","page_number":319},
  {"content":"\r\n\r\nنسبت به يكديگر جوهر يا عرض معرفى شده‌اند . حالا براى اين‌كه جسارتى به جناب علامه نكرده باشيم مىگوييم : حتما ما در فهم اين عبارت اشتباه كرده‌ايم .\r\nحضرت آقا در فصل هشتم رسالهء « الجعل و العمل الضابط في الرابطي و الرابط » مىفرمايند : اختلفوا في ان الوجود الرابط ، هل هو غير الوجود المحمولي بالنوع أم لا ؟ و بعبارة أخرى : هل الوجود الرابط من سنخ الوجود المحمولي أم لا ؟ و انت بما اشرنا اليه في الفصل السابع من أن الوجود مشترك معنوي ، و الوجود الرابط من أضعف مراتب الوجود ، تدري أن الحق كون الوجود الرابط من سنخ الوجود المحمولي فلا يكون اطلاق الوجود عليهما في مجرد اللفظ ، أى لا يكون الاتفاق بين الوجود الرابط و المحمولي في مجرد الاشتراك اللفظي بل كلاهما من مراتب الوجود . و لكن صاحب الاسفار في الفصل التاسع من النهج الأول منه بعد الحكم بتخالفهما سنخا أولا اضرب عنه بقوله : على أن الحق أن الاتفاق بينهما في مجرّد اللفظ ( ج 1 ، ط 1 ، ص 17 ) . و هذا منه قدّس سرّه عجيب ، كيف لا و هو البطل الفحل الذي احكم بنيان التوحيد الاسلامي بالموازين القاطعة البرهانية و العرفانية التي هي تفاسير انفسية للآيات القرآنية و الروايات الايقانية و بيّن اتمّ تبيين بان الوجود واحد أحد صمدي و هو الأول و الآخر و الظاهر و الباطن حتى أن وجود الانتزاعيات و الاضافات و اعدام الملكات و النسب و ما هى مضاهية لها من سنخ الوجود . على ان الفصل الثاني من المنهج الاول من الاسفار في أن مفهوم الوجود مشترك محمول على ما تحته حمل التشكيك لا حمل التواطؤ .\r\nيعنى حكما در اين‌كه آيا وجود رابط از نوع وجود محمولى است يا نه ، اختلاف نموده‌اند . به عبارتى ديگر اين پرسش مطرح است كه آيا وجود رابط از سنخ وجود محمولى است ، يا داراى سنخى ديگر است ؟ و تو بواسطهء آن‌چه كه در فصل هفتم گفتيم - كه وجود مشترك معنوى است و وجود رابط اضعف مراتب آن است - در خواهى يافت كه حق اين است كه وجود رابط ، از سنخ وجود محمولى است . پس اطلاق وجود بر آن دو به مجرد لفظ نيست . و به\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nعبارتى ديگر ، اتفاق ميان وجود رابط و وجود محمولى ، تنها به اشتراك لفظى نيست ؛ بلكه هر دو از مراتب وجودند .\r\nايشان در ادامه مىفرمايند : چه عجب جناب ملاصدرا كه خود يك فحل علمى است در اسفار فرموده‌اند : وجود رابط با وجود مستقل دو نوع از وجودند و حال اين‌كه اصل وحدت ذات مراتب وجود و اصل تشكيك و اصل اشتراك معنوى وجود را خود ايشان به ما القاء نموده‌اند . زيرا لازمهء اختلاف نوعى داشتن وجود رابط با وجود مستقل اين است كه وجود واجب تعالىايى كه وجود مستقل است نوعا متخالف با وجود ماسوى اللّهى كه وجود رابطند ، بوده باشد . اگر چنين است پس چگونه اين موجودات از او صادر مىشوند و چگونه او خالق است و اين مخلوق .\r\nمعلوم نيست در آن روزگار چه اتفاقى براى مرحوم آخوند پيش آمده بود كه ايشان از يك چنين قضيه روشنى غافل ماندند . زيرا بايد توجه داشت جناب ملاصدرا در روزگار سختى زندگى مىكردند . همين كه با آن همه جسارتها و بديهايى كه از جانب علماى عوام و عوام علما به ايشان شده بود ، از كوره در نرفتند خيلى هنر كردند تا چه رسد كه در گوشه‌اى بيارمند و دل‌سوختگانى بيابند و كتابهايى چون اسفار را براى آنها بگويند و براى ما بنويسند . از طرفى با آن‌همه حجم كارى كه برايشان بود آن‌قدر فرصت نداشتند همهء عباراتى را كه شبانه‌روز مىنويسند چند دور بخوانند تا ببينند در كجا اشتباه كرده‌اند . به همين خاطر حضرت آقا مىفرمودند : آن زمان كه خدمت علامه شعرانى مىرسيدم گاهى ايشان نوشته‌هاى خود را مىخواند و من گوش مىكردم و گاهى من مىخواندم و ايشان گوش مىكردند . زيرا بسيار براى ما اتفاق افتاده كه وقتى نوشته‌هاى خود را تصحيح مىكنيم ، چون حفظى آنها را مىخوانيم غلطهاى عبارتى را نمىبينيم ، اما\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nوقتى ديگرى مىخواند سريع متوجه غلطها مىشود . گاهى يك مهمان ناخوانده ، يك در زدن بىجا ، يك تلفن بىوقت ، يك سر و صداى بىمورد ، موجب يك اشتباه بزرگ در نوشته‌هاى علمى مىشود ، به طورى كه وقتى بعدها ديگران نوشته را مىخوانند ، تصور مىكنند آن عالم در اين مطلب به اشتباه رفته است و حال اين‌كه در واقع چنين نبوده است . لذا فرموده‌اند : بزرگان در جاهايى لغزش مىكنند كه كوچكترها در آن‌جاها لغزش نمىكنند\r\n\r\nمتن\r\nو يتفرّع على ما تقدّم امور : الأوّل : أنّ المفهوم في استقلاله بالمفهوميّة و عدم استقلاله تابع لوجوده الذي ينتزع منه ، و ليس له من نفسه إلّا الابهام . فحدود الجواهر و الأعراض ماهيّات جوهريّة و عرضيّة بقياس بعضها إلى بعض ، و بالنظر إلى أنفسها ، و روابط وجوديّة بقياسها إلى المبدأ الأوّل - تبارك و تعالى - و هى في أنفسها مع قطع النظر عن وجودها لا مستقلّة و لا رابطة .\r\nالثاني : أنّ من الوجودات الرابطة ما يقوم به طرف واحد كوجود المعلول بالقياس إلى علّته ، كما أنّ منها ما يقوم به طرفين كوجودات سائر النسب و الإضافات .\r\nالثالث : أن نشأة الوجود لا تتضمّن إلّا وجودا واحدا مستقلّا هو الواجب - عزّ إسمه - و الباقي روابط و نسب و إضافات .\r\n\r\nترجمه\r\nاز آنچه بيان شد امورى متفرّع مىشود : اول اين‌كه : مفهوم در استقلال و عدم\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاستقلالش تابع وجودى است كه مفهوم از آن انتزاع مىشود ، و مفهوم از خودش جز ابهام ندارد . پس حدود جواهر و اعراض با نظر به خودشان و به قياس نمودن با يكديگر ، ماهيات جوهرى و عرضى هستند .\r\nو در صورتى كه با مبدأ نخستين - تبارك و تعالى - مقايسه شوند ، روابط وجودى مىباشند . درحاليكه اين حدود فى انفسها و با قطع نظر از وجودشان ، نه مستقل‌اند و نه رابط .\r\nدوم اين‌كه : دسته‌اى از وجودات رابط قائم به يك طرف مىباشند ، مانند وجود معلول نسبت به علّتش و دستهء ديگر قائم به دو طرف مىباشند ، مانند وجود ساير نسبتها و اضافات .\r\nسوم اين‌كه : نظام هستى جز يك وجود مستقل را دارا نمىباشد و آن واجب تعالى مىباشد و ديگر موجودات همه رابط ، نسبت و اضافه هستند .\r\n\r\nنكات ادبى\r\n1 - عبارت « و روابط وجوديّة » عطف بر « ماهيات جوهريّة و عرضيّة » مىباشد .\r\n2 - ضمير « و هى في أنفسها » به « حدود الجواهر و الاعراض » راجع است .\r\n\r\n[ نكات تشريحى 
  ]\r\n\r\nهر مفهومى تابع شيئى است كه از آن انتزاع مىشود\r\nجناب علامه قدّس سرّه در اين‌جا سه مطلب را بر مباحث اين فصل متفرع مىكنند كه اين سه مطلب در بخش مفاهيم بسيار مورد استفاده قرار مىگيرد . ايشان مىفرمايند : فرع اول اين است كه مفهوم از هرچه انتزاع شود تابع همان چيز مىباشد . اگر آن شىء استقلال داشت مفهوم منتزع از ان نيز مستقل خواهد بود ، به طورى كه اگر خواستيم اين مفهوم را در مقام فهم ذهنى ادراك كنيم ، مىتوانيم آن\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nرا به صورت مستقل ادراك نماييم . اما اگر مفهوم از وجودى انتزاع شود كه استقلال نداشته باشد ( مانند وجود عرض و وجود رابط ) قطعا مفهومى كه از اين وجود انتزاع مىشود نيز غيرمستقل و تابع غير خواهد بود . لذا اگر مفهوم را من حيث هو هو ، بدون در نظر گرفتن منتزع منه مورد ملاحظه قرار دهيم ، مىبينيم حالت ابهام دارد . مثل اين‌كه ما با همين مقدار ادراك و شعورى كه داريم دفعتا خلق شويم به طورى كه هيچ شناختى نسبت به الفاظ و معانى آنها نداشته باشيم ، اگر در همين لحظه كسى از ما بپرسد معناى واجب الوجود چيست ؟ هيچ نمىدانيم معناى گفتارش چيست و در جوابش چه بايد بگوييم ، چون فرض اين است كه تازه پا به عرصه وجود نهاده و هيچ علمى نسبت به الفاظ و مفاهيم آنها نداريم ، لذا يك حالت ابهامى براى ما عارض خواهد شد . اگرچه در آن حالت به ذات خود ادراك شهودى داريم ، اما هيچ علم حصولى به خود و اطرافيان خود نداريم . پس اگر بخواهيم معناى واجب تعالى را بدون در نظر گرفتن وجود خارجى حقيقت الهى مورد ملاحظه قرار دهيم مىبينيم حالت ابهام دارد زيرا توجه به اين مفهوم ملازم آن است كه اين مفهوم را حاكى از آن حقيقت وجود خارجيه ديده و طبق آنچه كه آن حقيقت در خارج هست ، به اين مفهوم نگاه كنيم . بر اين اساس براى ماهيات جوهريه و عرضيه ، تعاريفى را در نظر مىگيريم ، يعنى ماهيات جوهريه و عرضيه را در متن خارج با هم مقايسه نموده و سپس در ذهن براى هريك مفهومى تصور كرده و حدودى براى آن در نظر مىگيريم . مثلا بعضى اشياء را با بعضى ديگر در نظر گرفته و مىبينيم قسمى براى تحقق خارجى خود نياز به آن بعض ديگر ندارند ، نام آنها را « جوهر » مىگذاريم ، قسم ديگر را مىبينيم كه نفسيتى دارند اما براى تحقق خارجى خود محتاج به آن قسم اول هستند ، نام آنها را « عرض » مىگذاريم . وقتى آن دو را با وجود حق تعالى كه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمبدأ تمام موجودات نظام هستى است مقايسه مىكنيم مىبينيم همه روابط وجوديّه مىشوند . پس در هر دو صورت يعنى آنگاه كه براى جوهر و عرض ، نسبت به يكديگر يك نحوه وجود محمولى قائل مىشويم و آنگاه كه برايى آنها نسبت به حق متعال يك نحوه وجود رابطى قائل مىشويم ، در هر دو صورت مىبينيم بايد منتزع منه را كه وجود خارجى است در نظر بگيريم و اين يكى ديگر از احكام قبول اصل قويم اصالت وجود است .\r\nپس مفاهيم هميشه تابع آن وجودات خارجى هستند كه از آنها انتزاع مىشوند و اصل منتزع منه است . چه اين‌كه الفاظ نيز تابع مفاهيم خود هستند به طورى كه وقتى با يكديگر گفتگو مىكنيم به الفاظ توجه زيادى نداريم بلكه ذهن دائما در مفاهيم الفاظ دور مىزند . به تعبيرى الفاظ آن‌چنان مندك در معنى و حاكى از آنند كه در مقام القاى الفاظ هيچ توجه استقلالى به الفاظ نداريم بلكه الفاظ را به نظر آلى مورد ملاحظه قرار مىدهيم . مانند وقتى كه انسان صورت خود را در آينه مشاهده مىكند ، با اين‌كه نماياندن از صفات اين شيشه شفاف است اما با اين حال رائى هيچ توجهى به اين شيشه ندارد بلكه فقط صورت خود را مىبيند ، يعنى آينه به نظر آلى مورد ملاحظه قرار مىگيرد . الفاظ نيز نسبت به معانى اين‌گونه‌اند . البته ممكن است در علمى مثل علم لغت و علم صرف و نحو ، گاهى به الفاظ به نظر استقلالى نگاه كنيم ، اما اطلاق الفاظ در مقام محاوره و گفتگو به نظر آلى است نه به نظر استقلالى .\r\nغرض اين‌كه وزان مفاهيم نسبت به حقايق عينى خارجى وزان الفاظ نسبت به مفاهيم است . البته آليّت در مفاهيم قوىتر از آليّت در الفاظ است .\r\nزيرا چه بسا ممكن باشد به الفاظ به عنوان موضوعى مستقل نظر كرد اما هرگز نمىتوان مفاهيم را با صرف نظر از منتزع منه آنها اعم از منتزع منه ذهنى و يا\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nخارجى ، مستقلا مورد ملاحظه قرار داد ، لذا مفاهيم بدون در نظر گرفتن وجودشان نه مستقلند و نه رابط ، بلكه مفاهيم دائما آينه متن خارج هستند و اين فرمايش بسيار سنگينى است و ما را در بخش حضور و مراقبت خيلى كمك مىكند لذا مصلّى در مقام نماز با اداى الفاظ و تداعى معانى بايد دم‌به‌دم در واقعيت خارجى آن معانى قرار بگيرد .\r\nآن‌كه توجه به صورت خارجى اين مفاهيم نداشته باشد و به حقيقت عوالم وجودى نائل نشود ، هرگز با اداى الفاظ و تصور معانى آنها عروج نمىيابد . يعنى نماز مفهومى بدون ارتباط با منتزع منه ، تعيّن وجودى نداشته و حالت ابهامى دارد . آن‌كه نماز مىخواند و از الفاظ فقط به مفاهيم آنها توجه مىكند و ديگر در مقام منتزع منه مفاهيم كه مقام خارجى اشياء است قدم نمىگيرد ، نبايد از نمازش توقع زيادى داشته باشد .\r\nدر ادامه جناب علامه اقسام وجود رابط را كه ظاهرا بهتر بود زودتر بيان مىفرمودند ، مطرح مىنمايند و آن را به عنوان فرع دوم قرار داده مىفرمايند :\r\nوجود رابط به دو قسم تقسيم مىشود ؛ يك قسم از آن به يك طرف قائم است مانند وجود معلول كه فقط به علّت خويش قوام دارد و قسم ديگر از آن وجود رابطى است كه به دو طرف قائم است مانند وجود ساير نسب و اضافات در قضاياى هليّهء مركبه و مركبات تقييديه .\r\n\r\nممكنات همه روابط و اضافاتند\r\nفرع سومى كه جناب علامه بر اختلاف نوعى نبودن وجود رابط با وجود مستقل كه مستفاد از اصل وحدت تشكيكى وجود ذات مراتب است ، عنوان مىفرمايند اين است كه به طور كلّى اگر در متن واقع قرار بگيريم وجود حق\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nسبحانه و تعالى را وجود مستقل و باقى موجودات را جملگى روابط و نسب و اضافات خواهيم يافت .\r\nپس اين‌كه مىفرمايند : الوجود امّا مستقل و امّا رابط ، بدين معنى است كه وجود يا به نفسه است يا به غيره كه در تحت به نفسه وجود حق تعالى و در تحت به غيره همهء اقسام وجودات از جواهر و اعراض قرار مىگيرد . بعد از اين تقسيم اوليّه ، وقتى انحاء وجودات به غيره را با هم مقايسه مىكنيم مىبينيم احتياج يك قسم به حق متعال بيشتر از احتياج يك قسم ديگر است نام آن را عرض و نام آن ديگرى را جوهر مىگذاريم و باز مىبينيم احتياج قسم سومى بيش از احتياج آن دو قسم اول است نام آن‌را نسب و اضافات مىگذاريم . به تعبير ديگر حق متعال را مشاهده مىكنيم كه قسمى را به محض اراده و بدون ضميمه به چيزى متكوّن مىسازد نام آن را جوهر مىنهيم و قسمى را با ضميمهء شيئى ديگر متكوّن مىسازد نام آن را عرض مىگذاريم و قسم سومى را با ضميمه بودن به دو شىء متكوّن مىسازد نام آن‌را وجود رابط اختيار مىكنيم .\r\n پير ما گفت به جز بود خدا بودى نيست * با ادب باش جز او شاهد و مشهودى نيست \r\nلذا حضرت امام در رسالهء طلب و اراده مىفرمايند : فالعالم بما انه ربط صرف و تعلق محض ظهور قدرته اللّه و ارادته و علمه و فعله . و بدين ترتيب بحث نسب و اضافات به بحث شريف توحيد صمدى قرآنى ختم مىشود ، اگرچه به ظاهر بحث تا اين‌جا در حد حكمت متعاليه كه اعتقاد به وجودات مراتب است ، متوقف مىماند و به مبناى اصيل عرفانى وجود ذات مظاهر نمىرسد ، اما مىتوان وجود را منحصر به يك قسم وجود واجب نمود و عرضه داشت كه مراد جناب علامه در فرع سوم همين مطلب است . فافهم !\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nدر صفحهء 396 ديوان حضرت آقا ، غزل شريفى معنون به « هو » است كه صورتش چنين است :\r\n يك دار وجود است به ترتيب مراتب * يك مرتبه‌اش ممكن و يك مرتبه واجب\r\nترتيب چه باشد كه اضافت نشود راست * آن‌جا كه يكى هست و دگرهاست سوالب \r\nيعنى به حكم حكمت متعاليهء آخوند كه آن نيز براى تشخيص اذهان است ، وجود يك حقيقت ذات مراتبى است كه يك مرتبه آن ممكن و مرتبه ديگر آن وجود واجب تعالى است . اما حقيقت اين است كه اضافهء اشراقى داشتن موجودات نسبت به حق متعال منافى با اعتقاد به وجود ذات مراتب است . چراكه در وجود ذات مراتب اضافهء مقولى داشتن هر مرتبه‌اى به حقيقت وجود مطرح است و آن نيز دليل صمديت حق متعال مرتفع است .\r\nبه تعبير ديگر مرتبهء ممكن از مرتبهء واجب خالى نيست تا مرتبه‌اى منحاز از مرتبه واجب باشد . و چون چنين است پس اضافهء مقولى بودن موجودات به حق متعال باطل است لذا اساسا قول به وجود ذات مراتب ارتقاء يافته و جاى خود را به وجود ذات مظاهر مىدهد ، كه به تعبير جناب ميرزا احمد آشتيانى « يكى بود يكى نبود غير از خدا هيچ‌كس نبود » يعنى يك خداى صمدى بود و يك خداى عددى نبود .\r\nپس آن‌جا كه جز يكى نيست و باقى همه سوالبند ترتيب و اضافهء مقولى بودن صحيح نيست .\r\n ممكن چه بود خلق و خلق است چه تقدير * تقدير چه حدّ است و حدّيست چه لازب \r\nلازم در مصراع دوم به اقتضاى غزل بائيه ، لازب شده است .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n مظهر چه و ظاهر كه و مُجلى چه و مُجلى * اول كه و آخر كه و حاضر كه و غائب \r\nجلوتر كه رفتيم اگر در مسلك عرفانى ، مظهر را غير از ظاهر و مجلى را غير از مجلى دانستيم باز هم از توحيد صمدى قرآنى خروج كرده‌ايم .\r\n اطوار شئونى است كه يك ذات نمايد * از ظاهر و از باطن و از طالع و غارب \r\nمعلوم مىشود به حكم توحيد صمدى قرآنى تمامى اسماء و صفات الهى به لحاظ ما مىباشد و الا او خودش ، خودش مىباشد .\r\nما چون آخريم او را اوّل و چون اوّليم او را آخر و چون ظاهريم او را باطن و چون باطنيم او را ظاهر و چون مريضيم او را شافى و چون مذنبيم او را غفور مىبينيم .\r\n خلقت شده حاجب چه حجابى كه زِ واجب * رو تافتى اى بىخبر از واجب و حاجب \r\nآن‌كس كه خلق را حجاب خلق مىبيند و با رو كردن به خلق از حق غافل مىشود ، نه از حقيقت واجب باخبر است نه از حقيقت حاجب  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ  « 1 » كيست كه چشم را چنين و گوش را چنان آفريده است ؟ !  هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ  « 2 » .\r\nپس چون خلقت خود را فراموش كرده ، حقيقت واجب را فراموش كرده است .\r\n مطلوب تو آن است كه اندر طلب توست * او طالب و مطلوب و تو مطلوبى و طالب \r\n\r\n\r\n","description":"","footnote":"\r\n( 1 ) . حشر / 20 .\r\n( 2 ) . آل عمران / 7 .\r\n","page_name":" 329 ","page_number":329},
  {"content":"\r\n\r\n از زايجهء ديدهء نجم است كه حاسب * گفتنش كه بود طالع تو طلعت واجب \r\nكه در آخر به  اللَّهُ نُورُ السَّماواتِ وَ الْأَرْضِ  « 1 » ختم شده است .\r\n\r\n\r\n","description":"","footnote":"\r\n( 1 ) . نور / 36 .\r\n","page_name":" 330 ","page_number":330},
  {"content":"\r\n\r\n\r\nمتن\r\nالفصل الثالث فى انقسام الوجود فى نفسه إلى ما لنفسه و ما لغيره\r\n1 ) ينقسم الموجود في نفسه إلى ما وجوده لنفسه و ما وجوده لغيره . و المراد بكون وجود الشيء لغيره أن يكون وجوده في نفسه - و هو الوجود الذي يطرد عن ماهيّته العدم - هو بعينه طاردا للعدم عن شيء آخر ، لا لعدم ماهيّة ذلك الشيء الآخر و ذاته ، و إلّا كانت لموجود واحد ماهيّتان ، و هو محال ، بل لعدم زائد على ماهيّته و ذاته ، له نوع من المقارنة له كالعلم الذي يطرد بوجوده العدم عن ماهيّة نفسه ، و هو بعينه يطرد الجهل - الذي هو عدم مّا - عن موضوعه .\r\n2 ) و الحجّة على تحقّق هذا القسم - أعني الوجود لغيره - وجودات الأعراض ، فإنّ كلّا منها كما يطرد عن ماهيّة نفسه العدم يطرد عن موضوعه عدما مّا زائدا على ذاته . و كذلك الصور النوعيّة المنطبعة ، فإنّ لها نوع حصول لموادّها تطرد به عن موادّها ، لا عدم ذاتها ، بل نقصا جوهريّا تكمل بطرده ، و هو المراد بكون وجود الشيء لغيره و ناعتا .\r\n3 ) و يقابله ما كان وجوده طاردا للعدم عن ماهيّة نفسه فحسب ، و هو الوجود لنفسه ، كالأنواع التامّة الجوهريّة كالإنسان و الفرس و غيرهما .\r\n4 ) فتقرّر أن الوجود في نفسه ينقسم إلى ما وجوده لنفسه و ما وجوده لغيره ، و ذلك هو المطلوب .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n5 ) و يتبيّن بما مرّ أنّ وجود الأعراض من شؤون وجود الجواهر التي هى موضوعاتها ، و كذلك وجود الصور المنطبعة غير مباينة لوجود موادّها .\r\n6 ) و يتبيّن به أيضا أنّ المفاهيم المنتزعة عن الوجودات النّاعتة التي هى أوصاف لموضوعاتها ليست بماهيّات لها و لا لموضوعاتها ؛ و ذلك لأنّ المفهوم المنتزع عن وجود إنّما يكون ماهيّة له إذا كان الوجود المنتزع عنه يطرد عن نفسه العدم ، و الوجود الناعت يطرد العدم لا عن نفس المفهوم المنتزع عنه ، مثلا وجود السواد فى نفسه فى نفسه يطرد العدم عن نفس السواد ، فالسواد ماهيّته ، و أمّا هذا الوجود من حيث جعله الجسم أسود فليس يطرد عدما ، لا عن السواد في نفسه و لا عن ماهيّة الجسم المنعوت به ، بل عن صفة يتّصف بها الجسم خارجة عن ذاته .\r\n\r\nترجمه\r\n\r\nفصل سوم در انقسام وجود فى نفسه به وجود لنفسه و وجود لغيره است\r\n1 ) موجود فى نفسه به موجودى كه وجودش لنفسه است و موجودى كه وجودش لغيره است ، تقسيم مىشود . مراد از لغيره بودن وجود شىء اين است كه وجود فى نفسهء شىء - و آن وجودى است كه از ماهيات خود طرد عدم مىكند - به عينه طرد كنندهء عدم از شىء ديگر است ، البته نه به اين صورت كه عدم ماهيت و ذات آن ديگرى را طرد كند كه اگر چنين بود بايد براى يك موجود و ماهيت مىبود و اين محال است . بلكه اين وجود لغيره عدمى را طرد مىكند كه زايد بر ماهيت و ذات آن شىء ديگر مىباشد ولى نوعى مقارنت با آن دارد ، مانند علم كه هم عدم را از ذات و ماهيت خود طرد مىكند و هم صفت جاهليّت را كه يك معناى عدمى است از موضوعش بر طرف مىسازد .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n2 ) و دليل بر تحقق وجود فى نفسه لغيره ، وجود اعراض در متن خارج است ، زيرا هركدام از اين اعراض همانگونه كه از ماهيت خودش عدم را طرد مىكند از موضوعش نيز يك نوع عدم زايد بر ذاتش را طرد مىكند . دليل ديگر بر تحقق وجود فى نفسه لغيره وجود صور نوعيهء منطبعه در ماده است . زيرا اين صورتها يك نوع حصول براى مواد خود دارند كه بواسطهء آن حصول نوعى عدم را از آنها طرد مىكنند ، البته نه عدم ذات و ماهيت ماده را ، بلكه يك نقص جوهرى را كه ماده با طرد آن كامل مىشود . و مقصود از لغيره و وصف‌دهنده به غير بودن وجود شىء همين است .\r\n3 ) در مقابل وجود لغيره وجودى است كه تنها عدم را از ماهيت خودش طرد مىكند و آن وجود لنفسه نام دارد مانند انواع تامّ جوهرى چون انسان ، اسب و غير آن\r\n4 ) پس ثابت مىشود كه وجود فى نفسه بر دو قسم مىباشد : وجود لنفسه و وجود لغيره ، و اين همان نتيجهء مورد نظر ماست .\r\n5 ) از آنچه گذشت روشن مىشود كه وجود اعراض از شئون وجود جوهرهايى است كه موضوع آن اعراض مىباشند . همچنين معلوم مىشود وجود صورتهاى منطبع در ماده ، مباين و جدا از وجود ماده‌اى كه اين صورتها در آن حلول مىكنند ، نيست .\r\n6 ) و نيز روشن مىشود مفاهيمى كه از وجودهاى ناعتى انتزاع مىشوند و وصف براى موضوعات خود مىباشند همه ماهيت براى خود وجودهاى ناعتى هستند و نه ماهيت براى موضوع آن وجودهاى ناعتى . زيرا مفهومى كه از يك وجود انتزاع مىشود تنها در صورتى مىتواند ماهيت بر آن وجود باشد كه آن وجود از همان مفهوم طرد عدم كند ، درحالىكه وجود ناعت از مفهومى كه از\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nآن انتزاع مىشود طرد عدم نمىكند ، بلكه از چيز ديگرى طرد عدم مىكند . مثلا وجود فى نفسه سياهى از نفس سياهى طرد عدم مىكند و لذا ماهيت آن وجود همان سياهى است . و اما اين وجود از آن‌جهت كه جسم را متصف به سياه مىكند ، نه از سياه طرد عدم مىكند و نه از ماهيت جسمى كه متصف به آن مىشود ، بلكه از صفتى كه بيرون از ذات جسم است و جسم متصف به آن مىشود ، طرد عدم مىكند .\r\n\r\nنكات ادبى\r\n1 - عبارت « و الّا » بدين معنى است ؛ و ان يكن وجوده بنفسه طاردا لعدم ماهيّة ذلك الشيء الآخر و ذاته\r\n2 - مشاراليه كذلك در عبارت « و كذلك الصور النوعيّة المنطبعة » ، عبارت « و الحجّة على تحقق هذا القسم » مىباشد\r\n3 - ضمير « و يقابله » به وجود فى نفسه لغيره راجع است .\r\n4 - مشاراليه كذلك در عبارت « و كذلك وجود الصور المنطبعة » عبارت « و يتبيّن بما مرّ » مىباشد .\r\n5 - خبر « انّ المفاهيم المنتزعه » عبارت « ليست بماهيّات لها و لا لموضوعاتها » مىباشد .\r\n\r\n[ نكات تشريحى 
  ]\r\n\r\nمراد از لغيره بودن وجود\r\nجناب علامه پس از اين‌كه وجود را به فى نفسه ( وجود مستقل ) و فى غيره ( وجود رابط ) تقسيم نمودند در اين فصل وارد تقسيم وجود فى نفسه شده و مىفرمايند : وجود فى نفسه يا لنفسه است يا لغيره كه از وجود لنفسه تعبير به\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nجوهر و از وجود لغيره تعبير به عرض مىكنيم . بدين بيان پس وجود جوهر ، وجودى است كه علاوه بر اين‌كه صحيح است محمول واقع شود و مستقل از تصور است ، مستقل از موضوع نيز هست يعنى براى خودش موجود است و حالت و صفت و عارض بر يك شىء ديگر است و براى شىء ديگر موجود است نه براى خود مانند سفيدى و علم .\r\nايشان در اين فصل ضابطهء خوشى را القاء مىنمايند و آن اين‌كه طبق روند رايج فلسفهء مشّاء مراد ما از فى نفسه بودن وجودات اين است كه آنها از ماهيت خود طرد عدم مىكنند ، بدين معنى كه ماهيت جوهر و عرض پس از آن لااقتضايى كه هر ماهيتى من حيث هى هى داراست ، اكنون به مرحلهء وجود رسيده و در خارج تحقق دارد ، اما وجود رابط چون نفسيّت و ماهيتى ندارد ، لذا طرد عدم نمودن آن از ماهيت خود معنايى ندارد . وانگهى وجود رابط براى اين‌كه در خارج متحقق شود نياز به دو طرف دارد كه آن طرفين به نحوى از آن طرد عدم كنند و آن را متحقق سازند و گرنه وجود رابط ، خود هيچ استقلالى ندارد تا بتواند از خود طرد عدم كند و موجود شود .\r\nجناب علامه مىفرمايند : از وجود فى نفسه لغيره تعبير به وجود ناعتى مىكنند زيرا اين وجود در تحليل ذهنى علاوه بر اين‌كه مستقلا از ماهيت خود طرد عدم مىكند ، همچنين از ماهيت موضوع خود كه همان وجود جوهر است نيز طرد وصفى را مىكنند . و اين غير از آن است كه بگوييم وجود عرض از وجود جوهر طرد عدم مىكند زيرا جوهر خود وجودى مستقل است كه براى تحقق خود نياز به وجود ديگرى ندارد پس معناى طرد وصف نمودن عرض از وجود جوهر اين است كه جوهر جسم پارچه مثلا تا زمانيكه سفيد نمود پس سفيدى را نداست اما وقتى بياض آمد پارچه نيز متصف به وصف ابيضيّت شد\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nپس رنگ سفيد علاوه بر اين‌كه از خودش طرد عدم مىكند از جسم پارچه نيز طرد وصفى به نام بىرنگى مىكند . به همين دليل به وجود عرض كه حامل وصفى براى وجود جوهر است ، وجود ناعتى مىگويند و همچنين مانند زيد كه جوهر جسمانى است و علم حصولى او كيف نفسانى به شمار مىآيد كه از اقسام عرض است . پس علم حصولى زيد وجود ناعتى است كه از زيد طرد وصفى به نام جهل مىكند ، يعنى تا قبل از به دست آوردن علم ، وصف عالميّت براى زيد تحقق نداشت و اكنون كه علم را به دست آورده صفت جاهليت از او مرتفع و صفت عالميت بر او اضافه شده است . و نيز اين غير از آن است كه بگوييم وجود علم از وجود زيد طرد عدم مىكند زيرا در اين صورت لازم مىآيد كه براى علم دو ماهيت باشد ، يك ماهيت براى طرد عدم نمودن از ذات خود و ديگرى براى طرد عدم نمودن از ذات موضوع خود و حال اين‌كه محال است هر شىء بيش از يك ماهيت داشته باشد  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ ،  خلاصه اين‌كه اگرچه وجود عرض وجود لغيره است اما در عين حال وجود است كه وصفى را براى غير اثبات مىكند .\r\nجناب علامه در ادامه مىفرمايند : دليل اول ما بر تحقق خارجى وجود لغيره ، تحقق خارجى وجود اعراض است زيرا خصوصيات آنها اين است كه عدمى را از ماهيت خود و همچنين عدمى را كه زايد بر ذات موضوع خويش است طرد مىكند و اين خود دليل بر تحقق وجود فى نفسه لغيره در خارج است . دليل دوم ما تحقق خارجى صور نوعيهء منطبعه در ماده است . زيرا در آينده به عرض خواهيم رساند كه صور نوعيه محتاج به محل هستند بر خلاف اعراض كه نيازمند به موضوع‌اند . يعنى همچنانكه اعراض بدون جوهر تحقق خارجى نمىيابند صور نوعيه نيز بدون ماده در خارج متحقق نمىشوند پس صور نوعيه نيز از جمله\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nوجودات ناعتى اعنى وجود فى نفسه لغيره به شمار مىآيند . يعنى مثلا وقتى صورت نوعيهء نباتى در يك مادهء فاقد رشد و نمو ، حلول مىكند به آن رشد و نمو مىدهد و آن را نامى مىسازد و بدين صورت آن ماده را كامل مىكند .\r\nدر مقابل وجود فى نفسه لغيره ، وجود فى نفسه لنفسه قرار دارد كه فقط از ذات خود طرد عدم مىكند چراكه وجودش براى خودش است نه براى ديگران مانند انواع تامهء جوهريّه‌اى چون انسان و اسب و غير آن .\r\nاعراض از شئون جوهرند جناب علامه در ادامه وارد مطلب بسيار شريفى مىشوند و مىفرمايند : از مباحث گذشته روشن مىشود وجود اعراض از شئون وجود جواهر و دامنهء آن به شمار مىآيند ، به طورى كه جوهر بدون اعراض ، جوهر نمىشود . يعنى اگر بخواهيم عوارض نه‌گانه جسمى را اعم از رنگ و وزن و اندازه و غير آن‌كه سازنده طول و عرض و عمق معين است ، مرتفع بدانيم هرگز جوهر جسمى با طول و عرض و عمق مبهم تحقق نخواهد يافت . اگر رنگ و نور را برداريم مبصرى نخواهيم داشت ، اگر سختى ، نرمى ، گرمى ، سردى را برداريم ملموسى نخواهيم داشت ، اگر تموّج هوا را برداريم مسموعى نخواهيم داشت و لذا نمىتوان جوهرهء نفس ناطقه را بدون تعلق به بدن و قوايى چون خيال و حافظه و غاذيه و ناميه و ماسكه و عاقله ، در خارج موجود دانست . معلوم مىشود همهء قوا شئون و دامنهء نفس هستند به طورى كه بدون اين قوا جوهرهء نفس نيز موجود نمىشود ، فقط هويّت غيبيّهء نفس است كه در صورت ارتفاع شئون ، باقى مىماند و غير آن مقام غيب الغيوبى ، نفس را نمىتوان بدون قوا فرض كرد . چه اين‌كه حق متعال را نيز نمىتوان بدون خلق فرض كرد . زيرا وزان جوهر نسبت به عرض\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nوزان حق است نسبت به خلق و اين كدى است كه ما را در رسيدن به توحيد صمدى قرآنى كمك مىكند .\r\n\r\nمفاهيم منتزع از وجودات ناعتى ، ماهيات آنها و يا ماهيات منتزع از آنها به شمار نمىآيد\r\nدر ادامه مىفرمايند : از مباحث گذشته روشن مىشود كه وجود صور نوعيهء منطبعه در ماده غير مباين با وجود محلشان اعنى ماده است به طورى كه تركيب بين صور نوعيه و مواد تركيب اتحادى است نه تركيب انضمامى . و همچنين مىفرمايند : آن مفاهيمى كه از وجودات ناعتى انتزاع مىشوند و وصف براى موضوعات خود مىباشند ماهيات وجودات ناعتى و يا ماهيات موضوعات وجودات ناعتى محسوب نمىشوند . مثلا مفهوم سفيد كه از وجود سفيدى انتزاع شده و وصف براى جسم واقع مىشود از قبيل مفاهيم ماهوى نيست يعنى نه ماهيت وجود سفيدى است و نه ماهيت وجود جسم ، چنان كه مفهوم عالم كه از وجود علم انتزاع شده و وصف براى زيد واقع مىشود نه ماهيت وجود علم است و نه ماهيت زيد ، زيرا مفهومى كه از يك وجود انتزاع مىشود تنها در صورتى مىتواند ماهيت براى آن باشد كه آن وجود از همان مفهوم طرد عدم كند يعنى مثلا وجود علم از آن‌جهت كه وجود فى نفسه است از مفهوم عالم طرد عدم كند و حال اين‌كه وجود ناعتى مثل وجود علم و سفيدى از مفهومى كه از آن انتزاع مىشود ( يعنى عالم و سفيد ) طرد عدم نمىكند بلكه از چيز ديگرى طرد عدم مىكند . مثلا وجود فى نفسهء سياهى طرد عدم از نفس سياهى مىكند و لذا ماهيت آن ، وجود همان سياهى است . اما اين وجود از آن‌جهت كه جسم را متصف به سياه مىكند ، نه از سياهى طرد عدم مىكند و نه از ماهيت جسمى كه متصف به\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nآن مىشود بلكه از صفتى كه بيرون از ذات جسم است و جسم متصف به آن مىشود طرد عدم مىكند .\r\nبنابراين ماهيت سياهى و سفيدى و علم طرد عدم از خود مىكنند نه طرد عدم از سياه و سفيد و عالم ، لذا مفهوم سياه و سفيد و عالم يك ماهيت جداگانه نيستند بلكه وصفى هستند كه حكايت از شىء سياه و سفيد و عالم خارجى مىكنند .\r\nبا اين توضيح فرق ميان مفهوم و ماهيت نيز دانسته مىشود و آن اين است كه اگر شىء خارجى از منتزع خود طرد عدم كند به آن منتزع ماهيت گويند و اگر نكند به آن منتزع مفهوم گويند .\r\nالبته اين فراز از بحث بسيار اين سويى است ، مهم آن فرمايش حضرت علامه قدّس سرّه در فرع سوم فصل دوم است كه به عرض محضر رسيد . هست ديگر . . . ! به قول جناب بابا طاهر عريان چو شعر ما بلند و پست دارد .\r\nان شاء اللّه خداوند ما را به فهم اعتلاى اين حقايق الهيه نائل بفرمايد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nالمرحلة الثالثة في انقسام الوجود الى ذهني و خارجي و فيها فصل واحد\r\n\r\n[ مرحله سوم در تقسيم نمودن وجود به ذهنى و خارجى است و در آن يك فصل مىباشد 
  ]\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nمتن\r\nفصل في انقسام الوجود إلى ذهنيّ و خارجيّ\r\n1 ) المعروف من مذهب الحكماء أنّ لهذه الماهيات الموجودة في الخارج المترتّبة عليها آثارها ، وجودا آخر لا تترتّب عليها فيه آثارها الخارجيّة بعينها و إن ترتبت آثار اخر غير آثارها الخارجيّة ، و هذا النحو من الوجود هو الّذي نسميّه الوجود الذهني و هو علمنا بماهيات الأشياء .\r\n2 ) و أنكر الوجود الذهنيّ قوم فذهب بعضهم إلى أنّ العلم إنّما هو نوع إضافة من النفس إلى المعلوم الخارجي .\r\n3 ) و ذهب بعضهم - و نسب إلى القدماء - إلى أنّ الحاصل في الذهن عند العلم بالاشياء أشباحها المحاكية لها ، كما يحاكي التمثال لذي التمثال مع مباينتهما ماهية .\r\n4 ) و قال آخرون بالأشباح مع المباينة و عدم المحاكاة . ففيه خطأ من النفس غير أنّه خطأ منظّم لا يختلّ به حياة الإنسان ، كما لو فرض إنسان يرى الحمرة خضرة دائما فيرتّب على ما يراه خضرة آثار الحمرة دائما .\r\n\r\nترجمه\r\n1 ) آنچه از مذهب حكماء معروف شده اين است كه محققا براى ماهياتى كه در خارج موجودند و داراى آثار خارجى مىباشند وجود ديگرى است كه بر آن ، آثار خارجى مترتب نمىشود اگرچه آثار ديگرى غير از آثار خارجى بر آنها\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمترتب مىشود ، و اين نحوه از وجود همان چيزى است كه ما آن را وجود ذهنى مىناميم و آن ، علم ما به ماهيات اشياء مىباشد .\r\n2 ) قومى از متكلمين وجود ذهنى را انكار نمودند در نتيجه بعضى از آنها قائل شدند به اين‌كه علم نوعى اضافهء نفس به معلوم خارجى است .\r\n3 ) و بعضى ديگر - كه به قدماء نسبت داده شده است - مىگويند : به تحقيق آنچه كه هنگام علم به اشياء در ذهن حاصل مىشود شبح آن اشياء است كه آن اشباح حكايت از آن اشياء مىكنند ، كما اينكه عكس از صاحب عكس حكايت مىكند درحالىكه از حيث ماهيت مباين هم هستند .\r\n4 ) و گروهى ديگر قائل به اشباح به همراه مباينت و عدم محاكات از اشياء شدند ، پس طبق نظر قائلين بدين قول خطايى از نفس صورت مىگيرد با اين خصوصيت كه اين خطا يك خطاى منظمى است كه به سبب آن زندگى انسان مختلّ نمىشود ، كما اينكه اگر فرض شود انسانى دائما رنگ قرمز را سبز مىبيند پس دائما آثار رنگ قرمز بر آنچه كه آن را به رنگ سبز مىبيند مترتب مىشود .\r\n\r\nنكات تشريحى\r\n1 - مراد از كلمهء « الخارج » در اين‌جا ، خارج در مقابل ذهن است نه خارجيت مطلقه ، چون خارجيت مطلقه اعم از وجوداتى است كه در خارج تحقق دارند و يا اين‌كه در ذهن ما موجود مىباشند و ذهن و ذهنيات ما نيز كه به عنوان يك موجود خارجى در متن نظام هستى متكوّن بوده جزئى از اعضاى پيكر بىكران نظام هستى به شمار آمده و قسمى از اقسام خارجيت مطلقه مىباشد .\r\n2 - كلمهء « علم » در عبارت « و هو علمنا بماهيات الاشياء » همان دارايى ذهن ماست كه از خارج حكايت مىكند و لذا به محض اين‌كه مىگويند « آب » ، ما\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nسريع به حقيقت خارجى آب منتقل شده مىفهميم و از صورت وجود ذهنى آب ، پى به آب خارج مىبريم كه اگر ادراك نمىكرديم ، وجود ذهنى براى ما حاصل نمىشد و هيچ علم و ادراكى نداشتيم . مثلا فلان سنگى كه در نقطهء خاص و نامعلومى از زمين هست و ما اصلا آن را نديده و نسبت به آن هيچ علم و ادراكى نداريم ، هيچ نحوه وجودى از آن سنگ ، در ذهن ما موجود نمىباشد .\r\n\r\nوجود ذهنى و وجود خارجى\r\nاين مرحلهء از فلسفه ، از مباحث شريف و سنگين فلسفى است و آن بحث وجود ذهنى مىباشد . اگر كسى گردنه و كتل مبحث وجود ذهنى را با تمام شئونش به خوبى طى نمايد ، بسيارى از حقايق و معانى آيات و روايات ، خصوصا آيات و رواياتى كه در باب نشئه آخرت است براى او حل خواهد شد .\r\nنبايد در فلسفه ، بحث وجود ذهنى را با بحث علم خلط كرد بلكه بايد اين دو را از يكديگر تفكيك نمود لذا در اين مرحله ، فقط فرق بين وجود ذهنى و خارجى مطرح شده ، امّا بحث علم ، در مرحلهء يازدهم همين كتاب آمده است البته بايد توجه داشت كه الآن جناب علامهء طباطبايى قدّس سرّه بحث را به روش مشّاء متعارف پياده نموده و وجود ذهنى را علم به ماهيات اشياء معنى نموده‌اند .\r\nان شاء اللّه در فصل اول از مرحلهء يازدهم ، پيش خواهيم آورد كه ما همين اندازه نمىپذيريم كه وجود ذهنى ، علم به ماهيات اشياء است بلكه حرف ، شريف‌تر و فوق اين مقدار است . و به جهت اين‌كه در عبارت آمده است :\r\nالمعروف من مذهب الحكماء ، لذا ما فقط حرف متعارف آنها را به ميان آورديم و لازم است متذكر شويم ، كه نظر نهايى جناب علامهء طباطبايى قدّس سرّه اين نيست ، چنان كه در بحث علم ، همه علوم را به علم حضورى ارجاع مىدهد . فافهم !\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nحكماء مشّاء مىفرمايند : ماهيات اشياء ، مثل ماهيت انسان ، درخت ، آب و ماهيت آسمان و . . . هركدام از اينها ، دو نحوه وجود دارند ؛ يك نحوه از وجودشان ، وجود خارجى است كه در وجود خارجيشان آثارى بر آنها مترتب مىشود . به عنوان مثال ؛ درخت خارجى براى خودش آثارى دارد ، از جمله آن‌كه ، حجيم است ، فضا اشغال مىكند يا آب خارجى ، مرطوب ، سرد و روان است و خنك مىكند اما اين‌طور نيست كه وقتى آب خارجى را تصور كرديم و وجود ذهنى آب در ذهن ما پديد آمد ، اين وجود ذهنى آب هم ، مرطوب و سرد و روان باشد لذا وقتى تشنه مىشويم به صرف تصور آب ، خنك نمىشويم مگر اين‌كه آب در خارج را بنوشيم و براى ما خنكى حاصل شود .\r\nاز طرفى مىبينيم علاوه بر اين نحوهء وجود ( يعنى به غير از وجود خارجى كه داراى اثر وجود خاص است ) يك نحوه وجود ديگرى هم دارند كه آثار خارجى بر آنها بار نمىشود كه از اين نحوهء وجود به « وجود ذهنى » تعبير مىكنيم . پس ماهيت در هر دو موطن ، چه در وجود خارجى و چه در وجود ذهنى ، يك ماهيت است با اين تفاوت كه ، وجود ذهنى اين ماهيت را ما مىسازيم و وجود خارجى آن را نظام طبيعت ، و هركدام نيز آثار مخصوص به خودش را دارد .\r\nجناب حاجى سبزوارى قدّس سرّه هم در صفحهء 121 بخش حكمت منظومه كه با تعليقات حضرت علامه حسن‌زاده آملى روحي فداه چاپ شده ، اشاره به همين مطلب دارند آن‌جا كه مىفرمايند :\r\n للشيء غير الكون في الأعيان * كون بنفسه لدى الأذهان \r\nيعنى براى هر شيئى كه منظور از شىء همان ماهيت است ، علاوه بر وجود عينى و خارجىاش يك كون و وجود ديگرى هم در اذهان مىباشد . ( كه كون ذهنى آن شىء محسوب مىگردد )\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nخلاصهء مذهب حكماء اين است كه ، براى ماهيت اشياء ، دو نحوه وجود است و هركدام هم اثر مخصوص به خود را دارند . شايد تا اين‌جا ، با القاء اين مطالب اين اشكال در نظر شريف شما پيش بيايد كه ، اگر وجود ذهنى ، علم به ماهيات اشياء است پس چرا اسمش را وجود ذهنى گذاشته‌ايد ، درحالىكه در جاى ديگر از آن تعبير به علم حصولى كرده‌ايد و آورده‌ايد كه علم حصولى مربوط به ماهيت اشياء است و علم شهودى به وجود اشياء تعلق پيدا مىكند ؟ و نيز در مسأله قيامت ، اين سؤال به ذهن مىآيد كه : آيا آن آتش شناخته شده در جهنّم بيرون از شخص جهنمى است ؟ يعنى در خارج آتش را مىافروزند و به شخص مىگويند : داخل آتش شود ، و يا آتشى است كه از وجود ذهنى خود او برمىخيزد ؟ اينها از جمله مباحثى است كه به لطف خدا در پيش خواهيم داشت .\r\n\r\nبررسى اقوال در وجود ذهنى\r\n1 - آيا علم از مقولهء اضافه است ؟\r\nبعضى از حكماء ، منكر وجود ذهنى شده و خود اينها نيز چند گروه شدند ؛ يك گروه از آنها مبنايشان اين بود كه ما اصلا وجود ذهنى نداريم و دليلى آورده‌اند كه آن دليل مطابق فرمايش جناب امام فخر رازى است كه مىگويد : علم از قوله اضافه است .\r\nدر كلمه « اضافه » بايد توجه كرد كه بدان امر چيزى براى مضاف حاصل نمىشود بلكه فقط يك نحوه انتقال و ارتباط بين مضاف و مضاف اليه ايجاد مىشود و لذا وقتى مىگوييم نفس ما نسبت به علوم يك نحو اضافه پيدا مىكند يعنى چيزى در ما ايجاد نمىشود تا بگوييم ماهيت اين درخت به غير از وجود خارجى ، وجود ذهنى هم دارد . به عنوان مثال وقتى مىگوييم : زيد پدر عمرو\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاست نه اين‌كه در نسبت ، چيزى در زيد تحقق داشته باشد بلكه فقط يك نسبتى بين آن‌دو برقرار شده است . مثالى ديگر : همهء شما مىگوييد : من مالك عبا ، كت و ساير لباس خود هستم درحالىكه همين لباس و همين عبا چندين روز قبل ، پارچه‌اى بوده در مغازه ، وقتى شما مالك آن شده و به عنوان عبا از آن استفاده مىكنيد فقط بين شما و عبا يك نحوه ارتباطى برقرار شده است كه مىگوييد : اين عبا لباس من و مملوك من است . اين دسته در انكار وجود ذهنى مىگويند : وقتى ما با چشم و گوش و ساير حواس پنجگانه‌مان با بيرون ارتباط برقرار كرده و موجودات اطرافمان را مشاهده نموديم ، اين بدان معنى نيست كه پس از ادراك آنها ، چيزى در ذهن ما بوجود مىآيد زيرا با تحقق علم ، چيزى در عالم ايجاد نمىشود و فقط بين عالم و معلوم يك نحوه اضافه برقرار مىشود .\r\n\r\nتطوّرات فكرى امام فخر رازى\r\nحضرت علامه حسن‌زاده آملى روحي فداه در تعليقات جلد اول حكمت منظومه صفحه 486 ( تعليقهء شماره 4 ) تطورات فكرى امام فخر رازى را در باب علم و ادراك بيان نموده و فرموده‌اند : امام فخر رازى در فصل هفتم از نمط سوم اشارات در بحث ادراك ، تصريح نموده‌اند كه علم ، عرض بوده و از مقولهء اضافه است و بر همين اساس جناب فخر رازى در فصل اول از باب ثالث كتاب « المطالب العالية » خود آورده است كه : علم و ادراك ، عبارت است از صرف نسبت و اضافه مخصوص . و در ادامه علاوه بر تصريح بدين نظر ، جمع عظيمى از حكماء و متكلمين را نيز با اين قول خود شريك مىداند .\r\nو اما در ادامه عباراتى از جمهور فلاسفه در تعريف علم مىآورد كه : علم عبارت است از : حصول صورت معلوم در عالم ، و اين مسأله را در اول بخش\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمنطق « المطالب العاليه » ، به شدت ابطال كرده و دلايل بسيارى را در سبك شمردن آن آورده است . از طرفى در كتاب مباحث مشرقيه خود ، يك جا علم را حالت اضافيه دانسته و جاى ديگر آن را صفت حقيقيه شمرده است كه در فصل ششم از باب اول تحت عنوان قول حق در علم چنين مىگويد : العلم و الإدراك و الشعور حالة اضافية و هي لا توجد الا عند وجود المضافين . « 1 »\r\nيعنى علم و ادراك و شعور حالتى است اضافى و اين حالت يافت نمىشود مگر زمانى كه ، دو طرف نسبت اضافه موجود باشند . سپس در اواخر همين كتاب ، در بحث تجرد نفس انسانى ، از اين نظر خود دست كشيده و مىگويد : و أما العلم فقد بيّنّا أن حقيقته ليست مجرد اضافة فقط بل إنما يتمّ بحصول صورة مساوية لماهية المعلوم في العالم فيكون العلم صفة حقيقية و لا بدّ أن يكون لها محل معين ممتاز عن غيره فيكون ساريا فيه . . . . « 2 »\r\nيعنى در واقع حقيقت علم ، فقط صرف اضافه نيست بلكه محققا اين‌طور است كه علم با حاصل شدن صورتى كه مساوى با ماهيت معلوم است در عالم ، تام و كامل مىشود . بنابراين ، علم يك صفت حقيقى است و ناگزيريم از اين‌كه براى اين صفت حقيقى ، محلى معين را قائل شويم كه اين علم در آن ظرف و محل محقق شود ؛ با اين عبارت فخر رازى كشف مىشود كه وى از نظر قبلى خود عدول كرده است و علم را نه به صرف اضافه بلكه يك دارايى نفس تلقى مىكند .\r\n2\r\n\r\nقول قائلين به اشباح در باب علم\r\nو اما گروه ديگر در انكار وجود ذهنى چنين مىگويند : اين‌طور نيست كه\r\n\r\n\r\n","description":"","footnote":"\r\n( 1 ) . ج 1 ، ص 331 ، ط حيدر آباد دكن .\r\n( 2 ) . ج 2 ، ص 351 ، ط المذكور .\r\n","page_name":" 347 ","page_number":347},
  {"content":"\r\n\r\nماهيات اشياء يك وجودى در خارج و وجود ديگر در ذهن داشته باشند بلكه وقتى موجودات را مشاهده مىكنيم فقط يك شبحى از آنها در ما ايجاد مىشود و اين اشباح حكايت از آن موجودات خارجى مىكنند ، همچنان كه وقتى پرنده‌اى در يك روز آفتابى در حال پرواز باشد و سايه‌اش بر روى زمين بيفتد با نگاه كردن بدان سايه ، به وجود پرنده‌اى در هوا پى خواهيم برد . پس همان‌طور كه سايه از صاحب سايه و عكس از صاحب عكس حكايت مىكند ، وجودات ذهنى نيز اشباحى هستند كه از وجودات خارجيه حكايت مىكنند .\r\nبرخى ديگر از قائلين به اشباح قائلند به اين‌كه : وجودات ذهنى در ما تحقق پيدا نمىكنند بلكه آنها فقط اشباحى مباين با اشياء در خارج بوده و هيچ نحوه حكايتى هم از آنها نمىكنند . دليلى كه ايشان براى قول خود آورده‌اند اين است كه : اين نفس انسان است كه خطا مىكند ، جز اين‌كه خطايش طورى است كه موجب به هم خوردن نظم او نمىشود و هيچ اختلالى هم در معيشت او پيش نمىآيد . بنابراين تمام علوم ما خطاست و ما اشتباه ادراك مىكنيم منتهى اين اشتباه به نحوى است كه عادت شده و نظم پيدا كرده و ما هميشه براساس و طبق همين نظم پيش مىرويم ، مثلا ، وقتى مىگوييم اين شخص غير آن ديگرى است ، آن درخت غير از آفتاب و آفتاب غير از ماده است ؛ نه آفتاب ، آفتاب است و نه ماه ، ماه . و اگر هميشه سبز را سبز و قرمز را قرمز مىبينيم ، نه آن سبز ديدنمان حق است و نه آن قرمز ديدنمان ، بلكه همهء آنها خطا بوده ولى اين خطا به گونه‌اى است كه هيچ اختلالى در زندگى ما ايجاد نمىكند .\r\nبنابراين قول ، شناخت ما نسبت به موجودات خارجى ، شناخت واقعى نبوده و هميشه در ادراكات ما خطا صورت مىگيرد .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nمتن\r\n1 ) و البرهان على ثبوت الوجود الذهني ، أنّا نتصوّر هذه الامور الموجودة في الخارج - كالإنسان و الفرس مثلا - على نعت الكليّة و الصرافة ، و نحكم عليها بذلك ، و لا نرتاب أنّ لمتصوّرنا هذا ثبوتا مّا في ظرف وجداننا ، و حكمنا عليه بذلك ، فهو موجود بوجود مّا ، و إذ ليس بهذه النعوت موجودا في الخارج لأنه فيه على نعت الشخصيّة و الاختلاط ، فهو موجود في ظرف آخر لا تترتّب عليه فيه آثاره الخارجيّة و نسمّيه « الذهن » .\r\n2 ) و أيضا نتصور امورا عدمية غير موجودة في الخارج ، كالعدم المطلق و المعدوم المطلق ، و اجتماع النقيضين و سائر المحالات ، فلها ثبوت ما عندنا لا تصافها بأحكام ثبوتية كتميّزها من غيرها و حضورها لنا بعد غيبتها عنّا و غير ذلك ، و إذ ليس هو الثبوت الخارجي لأنها معدومة فيه ففي الذهن .\r\n3 ) و لا نرتاب أن جميع ما نعقله من سنخ واحد فالأشياء كما أنّ لها وجودا في الخارج ذا آثار خارجية ، لها وجود في الذهن لا تترتب عليها فيه تلك الآثار الخارجية و إن ترتبت عليها آثار اخر غير آثارها الخارجيّة الخاصّة .\r\n\r\nترجمه\r\n1 ) برهان بر ثبوت وجود ذهنى يكى اين است كه ما امورى مانند انسان و اسب موجود در خارج را به نحو كلى و صرف ، تصور كرده و به همان صفت كليّت و صرافت بر آنها ( متصورمان ) حكم مىنماييم و شكى نداريم كه در ظرف وجدانمان ، از آنچه تصورش كرده و حكم بر آن نموده‌ايم يك نحوه ثبوتى است و لذا آن متصوّر ما به يك وجودى موجود است ، زيرا اين نعوت ( كليّت و صرافت ) در خارج موجود نمىباشند ، چراكه اين امور در خارج به صورت\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nشخصيّت و اختلاط تحقق دارند ، بلكه آنها در ظرفى موجودند كه آثار خارجى بر آن مترتّب نمىشود و لذا ما آن ظرف را « ذهن » مىناميم .\r\n2 ) و همچنين امورى كه در خارج موجود نبوده و معدوم هستند را تصوّر مىكنيم مانند عدم مطلق ، اجتماع نقيضين و ساير محالات ، لذا نزد ما براى اين امور ، يك نحوه ثبوتى است ، به خاطر اين‌كه آن امور به احكام ثبوتيه متّصفند ، مانند تميّز امور عدميه از همديگر و حضور آنها نزد ما بعد از غيبتشان و غير اين امور ، از آن‌جا كه اين امور در خارج معدومند پس هيچ‌ثبوتى نيز در متن خارج ندارند لذا موطن اين امور عدمى در ذهن مىباشد .\r\n3 ) و شكى نداريم كه جميع آنچه تعقّل مىكنيم از يك سنخ هستند ، پس همچنان‌كه اشياء ، وجود خارجى همراه با آثار خارجيه دارند ، وجودى هم در ذهن دارند كه آثار خارجى بر آنها مترتب نمىشود ، اگرچه بر وجود ذهنى ، آثار خاص ديگرى جداى از آثار خارجى مترتب مىشود .\r\n\r\nنكته تشريحى\r\n1 - مراد از « الصرافة » در عبارت ، حقيقتى است كلّى كه فاقد اختلاط و شخصيّت مىباشد كه ، صرف الشيء لا يتثنّى و لا يتكرّر .\r\n\r\nبراهين اثبات وجود ذهنى\r\n\r\nبرهان اول [ ادراك كلى بودن ماهيات 
  ]\r\nحكماء براى اثبات وجود ذهنى چند برهان اقامه نموده‌اند كه يكى از آنها ، ادراك كلى بودن ماهيات است . وقتى اشياء در خارج را ادراك مىكنيم اين ادراك ما به صورت يك ادراك كلى و صرف مىباشد و به عنوان مثال هركدام از ما\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nداراى حدود و مشخصات و عوارض شخصيّة مخصوص به خود هستيم و تك تك ما داراى زمان و مكان و قد و حجم و رنگ و وزن مشخص مىباشيم ، در حالى كه ادراك ماهيت حيوان ناطق به عنوان انسان در ذهن به صورت يك كلّى و انسان صرف است كه هيچ‌كدام از عوارض و مشخصات خارجيه فوق را ندارد . از طرفى هم هيچ‌شكى نداريم اين ادراكى كه از حيوان ناطق كرده‌ايم در ظرف وجدان ما و حقيقت جان و ذهن ما يك نحوه تحققى دارد و انسان موجود در ذهن متّصف به وصف كليّت بوده به خلاف انسان در خارج ، كه در خارج انسان كلّى نداريم . چون در خارج ، تشخص و اختلاط بوده و كلى در خارج پياده نمىشود . لذا اگر مىگوييم : « الانسان حيوان ناطق » يا « الانسان كلي » ، « الانسان نوع من انواع الحيوان » ، « الحيوان جنس » و « الجوهر جنس عالي » و امثال ذلك ، معلوم مىشود آن ظرفى كه بايد اين وجودات در آن تحقق داشته باشد ، فقط ذهن انسان مىباشد .\r\n\r\nبرهان دوم [ درك امورى كه اصلا وجود خارجى ندارند 
  ]\r\nدليل ديگرى كه در اثبات وجود ذهنى تقرير نموده‌اند اين است كه ما در موطن ذهن خود امورى را ادراك مىكنيم كه اصلا وجود خارجى ندارند . مثلا مفهوم عدم مطلق و يا مفهوم محال بودن اجتماع نقيضين را ادراك مىكنيم ، در حالى كه در خارج ، چيزى به نام اجتماع نقيضين محال است و مفاهيمى چون شريك البارى و معدوم مطلق و يا حتى عدم مضاف هم نداريم . سؤال اين جاست كه ، پس اين امور عدمى را در كجا تصوّر مىكنيم ؟ و چطور آنها را مىفهميم ؟ و در نهايت ، اين‌گونه ادراكات ما در كجا و در چه موطنى تحقق پيدا مىكنند ؟ اگر موطن ذهن را قبول نكرده و وجود ذهنى را نپذيريم ، لازمه‌اش اين است كه\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبگوييم : ما اصلا اين امور را ادراك نمىكنيم ، چون در خارج وجود ندارند ، در حالىكه ما همهء آنها را ادراك مىكنيم . پس لزوما غير از ظرف خارج ، بايد ظرف ديگرى در ما بوده باشد كه اين امور در آن تحقق يابند ، و آن نيست جز ظرف ذهن كه تمامى امور عدميه در آن يك نحوه ثبوتى پيدا مىكنند و ما قادر به ادراكشان مىشويم ، و چون اين امور عدمى ثبوت خارجى ندارند لذا آنها را متّصف به احكام ثبوتيه كرده و بينشان تمييز مىدهيم ، مثلا مىگوييم ، عدم مطلق غير از اجتماع نقيضين است .\r\nمطلب ديگر اين‌كه ، آنچه ما تعقل مىكنيم همه از يك سنخ هستند درحالى كه ماهيت اشياء در خارج پراكنده بوده و سنخ واحدى ندارند ، مثلا با قوهء بينايى خود ، درخت ، آب ، خاك و آتش و ساير موجودات را ديده و ادراك مىكنيم .\r\nاگرچه كه تمامى اين امور در خارج ماهياتى جداى از هم و داراى آثار مخصوص به خود مىباشند اما همگى آنها به‌عنوان مدركات قوهء بينايى در جان ما متحقق بوده و همگى از يك سنخ مىباشند .\r\n\r\nمتن\r\n1 ) و لو كان هذا الذي نعقله من الأشياء هو عين ما في الخارج ، كما يذهب إليه القائل بالإضافة ، لم يمكن تعقل ما ليس في الخارج كالعدم و المعدوم و لم يتحقق خطأ في علم .\r\n2 ) و لو كان الموجود في الذهن شبحا للأمر الخارجي ، نسبته إليه نسبة التمثال إلى ذي التمثال إرتفعت العينيّة من حيث الماهية و لزمت السفسطة ، لعود علومنا جهالات ، على أن فعلية الإنتقال من الحاكي إلى المحكيّ تتوقّف على سبق علم بالمحكي و المفروض توقف العلم بالمحكي على الحكاية .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n3 ) و لو كان كل علم مخطئا في الكشف عما وراءه لزمت السفسطة و أدّى إلى المناقضة فإنّ كون كلّ علم مخطئا ، يستوجب أيضا كون هذا العلم بالكلية مخطئا فيكذب فيصدق نقيضه و هو كون بعض العلم مصيبا .\r\n4 ) فقد تحصّل أن للماهيات وجودا ذهنيا لا تترتب عليها فيه الآثار كما أنّ لها وجودا خارجيا تترتب عليها فيه الآثار و تبين بذلك انقسام الموجود إلى خارجي و ذهني .\r\n\r\nترجمه\r\n\r\n[ نكات تشريحى 
  ]\r\n1 ) اگر معقولات ما عين آن چيزهايى باشد كه در خارج تحقق دارند ( اين قول قائلين به اضافه است ) تعقل آنچه در خارج موجود نيست ممكن نخواهد بود . مثل عدم و معدوم و [ نيز در اين صورت 
  ] هيچ خطايى در علم متحقق نخواهد شد .\r\n2 ) و اگر آنچه كه در ذهن موجود است ، شبح امور خارجى بوده و نسبتش به امور خارجى نسبت عكس با صاحب عكس باشد ، در اين صورت ميان آن صورت ذهنى و شىء خارجى تطابق ماهوى نبوده و در نتيجه سفسطه لازم مىآيد چراكه در اين هنگام تمام علوم ما جهل خواهند بود . علاوه بر اين‌كه فعليت انتقال از حاكى به محكى ، بر سبقت گرفتن علم به محكى متوقف خواهد شد ، در حالىكه فرض ما اين است كه علم به محكى ، بر حكايت متوقف است .\r\n3 ) اگر هر علمى در كشف از ماوراى خود خطاكار باشد ، اين مستلزم سفسطه شده و تناقض مىشود . و همچنين خطاكار بودن هر علمى مستلزم اين است كه اين علم هم به كلى خطا بوده و كاذب باشد . در نتيجه نقيضش صادق مىشود و آن اين‌كه ، بعضى از علوم مطابق با واقع هستند .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n4 ) پس روشن شد كه براى ماهيت ، وجودى است ذهنى كه آثار خارجى بر آنها مترتب نمىشود ، كما اينكه آنها وجودى دارند خارجى كه آثار خارجى بر آنها مترتب مىشود . بدين مطلب آشكار شد كه موجود ، به دو قسم وجود خارجى و ذهنى تقسيم مىشود .\r\n\r\nاحراز وجود ذهنى از طريق ادراك امور عدمى\r\nدر ادامهء برهان دوم مىفرمايند : ما امورى از قبيل عدم و معدوم مطلق ، اجتماع نقيضين و سائر محالات عقلى را ادراك مىكنيم و از طرفى مىدانيم ادراك ما هميشه يك سنخى بوده و اشياء به غير از وجود خارجيشان وجودى نيز در ذهن دارند . حال اگر بگوييم وجود ذهنى نداريم و اين اشيائى كه ادراك مىكنيم عين همان اشيائى است كه در خارج موجود مىباشند و فقط ذهن يك نحوه اضافه‌اى بدان پيدا كرده است ، مثل اين‌كه وقتى درختى را مىنگريم ذهن اضافه‌اى به درخت خارجى پيدا كرده و ادراك حاصل شده است ، در اين صورت بايد بگوييم :\r\nادراك امورى كه در خارج تحقق ندارند نبايد ممكن باشد ، چون بين ما و عدم ، هرگز اضافه‌اى پيش نمىآيد ، لذا ما نبايد امور عدمى از قبيل : معدوم مطلق ، شريك البارى و ساير محالات را ادراك نماييم ، درحالىكه مفهوم همهء آنها را دانسته و ادراك مىكنيم ، پس ما هم ذهن و هم وجود ذهنى داريم .\r\n\r\nاحراز وجود ذهنى از طريق خطاى در علوم\r\nمضاف بر اين‌كه ، اگر واقعا در ما ذهنى نباشد نبايد در علم خطايى پيش بيايد براى اين‌كه چيزى در ما حاصل نمىشود تا بحث از مطابقت و يا عدم مطابقت آن با خارج به ميان آيد ، يعنى در اين صورت بين ما و شىء خارجى نه\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nانتسابى واقع شده و نه اضافه‌اى پيش آمده ، بلكه فقط ارتباطى از ناحيهء ما با وجود خارجى برقرار شده و به صرف مرتبط شدن ، خطايى صورت نمىگيرد .\r\nامّا وقتى به شيئى كه از فاصلهء دور به طرف ما مىآيد نگاه كرده و مىگوييم ، مثلا انسان است و بعد از مقدارى نزديك شدن ، مشاهده مىكنيم كه آن موجود در حال حركت ، حيوان بوده نه انسان ، اين خطاى در ادراك را چه بايد كرد ؟\r\nآيا اين وجود ذهنى اشتباه شده يا آن وجود خارجيه ، يا اين‌كه در تطبيق بين وجود ذهنى و خارجى دچار اشتباه شده‌ايم ، و يا اين‌كه ذهن ما موقع ديدن موجود خارجى دچار اشتباه شده است ؟ اين اشتباهات در كجا رخ مىدهد ؟ كه اين خود جاى بحثى مستقل دارد . به‌هرحال لازمهء اين مطلب كه در علم خطا هست اين است كه وجود ذهنى داشته باشيم تا در تطابق آن با خارج بحث خطاى در ادراك مطرح شود .\r\n\r\nملازمت قول قائلين به اشباح با تخطئهء باب علم\r\nاز طرفى كسانى كه قائل به شبح شدند مىگويند : نسبت شبح شىء با شىء در خارج ، مثل نسبت تمثال و مجسمه است با صاحب مجسمه ، كه در اين صورت بايد ماهيت آنچه در ذهن است با ماهيت در خارج ، عين هم نبوده بلكه دو ماهيت جداگانه و مباين از هم بوده باشند ، كه لازمهء قول قائلين به اشباح ، سفسطه است براى اين‌كه در اين صورت ، تمام دانسته‌هاى ما جهل خواهد بود .\r\nزيرا طبق اين فرض ، همهء آنچه را كه مىدانيم غير از آن چيزى مىباشد كه در خارج وجود دارند و هيچ تطابقى بين آنها نخواهد بود .\r\nعلاوه بر اين اگر صور ذهنيّه با اشياى خارجى تطابق ماهوى نداشته باشد هرگز نخواهد توانست از اشياى خارجى حكايت كنند و هرگز ما به محكىّ اين\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nصور ذهنى كه همان اشياء خارجى هستند منتقل نخواهيم شد زيرا انسان فقط در صورتى از حاكى به محكىّ منتقل مىشود كه قبلا علم به محكىّ داشته باشد به عبارت ديگر انتقال از حاكى ( صور ذهنيّه ) به محكى ( اشياء خارجيّه ) متوقف است بر علم داشتن به محكى يعنى اگر بخواهيم از عكس درختى به آن درخت خاص منتقل شويم لازمه‌اش اين است كه قبلا آن درخت را ديده و علم بدان داشته باشيم . و حال اين‌كه فرض اين است كه علم به محكى خود متوقف بر انتقال از حاكى به محكى است و اين دور بوده و محال مىباشد چراكه انتقال از حاكى به محكى متوقف بر علم به محكى و علم به محكى متوقف بر انتقال از حاكى به محكى مىباشد و اين محال است .\r\nو همچنين اگر قرار باشد كل علوم ، خطا باشد و نتوانيم اشياء را آن‌طورى كه هست ادراك كنيم ، سفسطه پيش مىآيد . براى اين‌كه ما هيچ‌گاه به واقعيّات اشياء ، شعور و ادراك و آگاهى پيدا نخواهيم كرد درحالىكه غرض از فلسفه ، رسيدن به مقام محمود و علم يافتن به واقعيات اشياء است . علاوه بر اين ، اگر قرار باشد هر علمى خطا باشد منجر به مناقضه مىشود به دليل اين‌كه وقتى به طور كلى مىفرماييد : تمام آنچه را كه نفس مىيابد ، خطا و اشتباه است ، خود اين قضيّه نيز در حكم همين قضيه كاذب بوده و نقيض آن صادق مىشود . چون هر قضيه‌اى يا بايد خودش صادق باشد يا نقيض آن ، براى اين‌كه ارتفاع نقيضين محال است و نمىتوان گفت : هم خودش صادق باشد و هم نقيضش ، زيرا در اين صورت اجتماع نقيضين پيش آمده و اجتماع نقيضين نيز محال است . و نقيض سالبه كليه ( هيچ علمى صادق نيست ) موجبه جزئيه ( بعضى علوم صادق‌اند ) است ، يعنى بعضى از ادراكات ما مطابق با واقع است .\r\nپس محقق شد كه ماهيات ، يك وجود ذهنى دارند كه آثار وجود خارجى بر\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nآنها بار نمىشود و وجود به دو قسم خارجى و ذهنى تقسيم مىشود .\r\n\r\nمتن\r\nو قد تبيّن بما مرّ امور\r\n1 ) الأمر الأول : ان الماهية الذهنية غير داخلة و لا مندرجة تحت المقولة التي كانت داخلة تحتها و هى في الخارج تترتّب عليها آثارها و انّما لها من المقولة مفهومها فقط .\r\n2 ) فالإنسان الذهني و ان كان هو الجوهر الجسم النامي الحسّاس المتحرك بالإرادة الناطق لكنه ليس ماهية موجودة لا في موضوع بما انه جوهر و لا ذا أبعاد ثلاثه بما انه جسم و هكذا في سائر اجزاء حد الإنسان فليس له الّا مفاهيم ما في حدّه من الاجناس و الفصول من غير ترتب الآثار الخارجية و نعني بها الكمالات الاوّلية و الثانوية .\r\n3 ) و لا معنى للدخول و الاندراج تحت مقولة الّا ترتب آثارها الخارجية و الّا فلو كان مجرد انطباق مفهوم المقولة على شيء كافيا في اندراجه تحتها كانت المقولة نفسها مندرجة تحت نفسها لحملها على نفسها فكانت فردا لنفسها و هذا معنى قولهم : « إن الجوهر الذهني جوهر بالحمل الاوّلي لا بالحمل الشايع » .\r\n4 ) و اما تقسيم المنطقيين الافراد إلى ذهنيّة و خارجيّة فمبنىّ على المسامحة تسهيلا للتعليم .\r\n\r\nترجمه\r\nاز آنچه كه گذشت امورى واضح و روشن مىشود :\r\n1 ) امر اول اين‌كه : ماهيت ذهنيّه داخل و مندرج در تحت مقوله‌اى كه ، اين\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nماهيت [ در متن خارج 
  ] در تحت آن واقع شده و آثار خارجى بر آن مترتب مىشود ، نيست . تنها چيزى كه از مقوله بر ماهيت ذهنيّه ، صدق مىكند فقط مفهوم آن مقوله است .\r\n2 ) پس انسان ذهنى اگرچه ، جوهر جسم نامى حسّاس متحرك بالاراده ناطق است لكن اين انسان ذهنى از آن‌جهت كه جوهر است وجودش لنفسه و مستقل نمىباشد و از آن‌جهت كه جسم است داراى ابعاد سه‌گانهء طول و عرض و عمق نمىباشد و همين‌طور در ساير اجزاء تعريف انسان . در نتيجه براى انسان ذهنى به غير از مفاهيم جنسى و فصلى كه در تعريفش بيان شده ، چيز ديگرى نيست ، علاوه بر اين‌كه هيچ آثار خارجيّه هم بر او مترتب نمىشود ( يعنى همان مفاهيمى كه در حقيقت انسان در خارج مىآوريم به عينه همان را براى انسان ذهنى نيز مىآوريم ) . و مراد ما هم از آثار خارجيه ، آن كمالات اوليّه و ثانويّه است .\r\n3 ) و از طرفى هم هيچ‌گاه اندراج در تحت مقوله ، معنا پيدا نمىكند مگر اين كه آثار خارجيه‌اى در بين باشد ، يعنى اگر بدون ترتب آثار خارجيه ، اندراج در تحت مقوله معنا پيدا كند پس بايد گفت ، صرف انطباق مفهوم يك مقوله‌اى بر شيئى ، كافى در اندراج آن شىء در تحت همان مقوله است و در اين صورت لازم مىآيد كه مقوله ، مندرج در تحت خودش باشد ، چون خودش بر خودش حمل مىشود ، پس بايد فردى از براى خودش باشد . و اين معناى قول حكماء است كه مىفرمايند : « جوهر ذهنى جوهر است به حمل اوّلى نه حمل شايع صناعى .\r\n4 ) و اما تقسيم نمودن منطقىها افراد را به ذهنيّه و خارجيّه ، مبتنى بر مسامحه است تا تعليم ، به سهولت و آسانى صورت پذيرد .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\n[ نكات تشريحى 
  ]\r\n\r\nتعدّد در وجود ذهنى و عدم تعدّد در وجود خارجى\r\nعرض كرديم ؛ هر ماهيتى داراى دو نحوه وجود است : يكى وجود خارجى و ديگرى وجود ذهنى ، و نيز گفتيم ما زمانى وجود ذهنى خواهيم داشت كه ، آن ماهيت را ادراك كرده باشيم ، اما اگر ماهيت شيئى را اصلا ادراك نكنيم جز وجود خارجى آن ، چيز ديگرى نخواهيم داشت . زيرا كسى با آن موجود برخورد نكرده تا ادراكش كند و از او وجود ذهنى بگيرد .\r\nنكته‌اى كه اكنون در صدد بيان آنيم اين است كه بدانيم وجود خارجى اشياء ، متعدد نيست بر خلاف وجود ذهنى آنها ، يعنى اگرچه ماه و خورشيد و زمين و آسمان ، در خارج يكى هستند و بيش از يك هويت و شخصيت ندارند اما وجودات ذهنى آنها به تعداد افراد روى زمين متعدد و متكثّر است ، زيرا وجود ذهنى تابع نفس و ذهنى است كه آن وجود را مىسازد چون وجود عينى خارجى هميشه يك شىء است ، و شىء واحد هرگز بيش از يك حقيقت و شخصيت را دارا نيست ، پس مراد از تعدد در وجود ذهنى اشياء اين است كه ، اگرچه مادهء اوّليهء عمل صورتگرى اشياء در اذهان افراد ، شىء واحد است امّا از آن‌جا كه هريك از اين صور مرتسمهء در خيال افراد قائم به نفس و ذات فرد است پس لزوما تغاير ذاتى بين اين صور مرتسمه در افراد هست ، چه اين‌كه بين ذوات افراد مدركه نيز تغاير و تمايز ذاتى وجود دارد ، فافهم !\r\n\r\nهر شىء فقط داراى يك ماهيت است\r\nنكتهء ديگر اين‌كه ، اگرچه گفتيم تعدد در وجودات ذهنى محقق است اما اين بدان معنى نيست كه ماهيت هريك از اشياء نيز متعدد و متكثر باشد ، زيرا ماهيت شىء ، هرگز متعدد نيست . انسانى كه در ذهن موجود است با انسانى كه در خارج\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاست هر دو داراى يك ماهيت هستند و آن ماهيت چيز ديگرى جز حيوان ناطق نيست .\r\nبه تعبير ديگر ، نمىتوانيم بگوييم : انسانى كه در خارج است ، داراى ماهيتى غير از ماهيت انسانى كه در ذهن موجود است مىباشد و انسان داراى دو ماهيّت است كه يكى مربوط به وجود خارجى او و ديگرى مربوط به وجود ذهنى او مىباشد ، هرگز چنين نيست ، بلكه هر شىء فقط داراى يك ماهيت است ، كه اين يك ماهيت داراى دو نحوهء وجود مىباشد ، يكى وجودى كه ذات آثار خارجيه است و ديگرى وجودى است كه ، فاقد آثار خارجيّت مىباشد مثلا آتشى كه در خارج هست و سوزانندگى دارد ، همان وجود خارجى اوست و آتشى را كه در ذهنمان تصور مىكنيم ، وجود ذهنى اوست ، كه ماهيت هر دو همان ماهيت ناريّه است با اين تفاوت كه ، يكى در خارج واقعا سوزاننده و حرارت‌زاست به خلاف ديگرى كه هرگز سوزنده و حرارت‌زا نيست ، و گرنه هريك از ما بايد به صرف تصوّرش مىسوختيم .\r\nآنچه راجع به عدم ترتب آثار خارجيه بر وجود ذهنى گفتيم ، مربوط به اوائل راه بحث فلسفى است ، زيرا در آينده به عرض مىرسانيم كه ، چه بسا انسان توغّل در صورت علميه‌اى پيدا كرده و ناگهان مىبيند آنچه را كه تصور كرده ، براى او تعيّن و عينيّت يافته است و خود آن شىء بدون اين‌كه وجود خارجىاش را ببيند براى او مجسّم شده است ، مثلا با تعمق و توغّل نمودن در صورت علميّهء آتش ، مىتواند آتشى را در صقع ذات خود پديد آورد كه سوزانندگى آن به مراتب بيشتر از سوزانندگى آتش خارجى است .\r\nغرض اين‌كه ، وقتى مىگوييم : انسان در تحت مقولهء جوهر است ، منظور ماهيت انسان به هر دو وجود خارجى و ذهنىاش مىباشد .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nمعيار اندراج ماهيت در تحت مقولات\r\nپس از ذكر مطالب فوق ، در مقام شرح عبارت جناب علامهء طباطبايى قدّس سرّه مىگوييم : جناب علامه در اين فراز از بحث ، با ايراد مقدمه‌اى وارد بحث اشكالات واردهء بر بحث وجود ذهنى شده و به تك‌تك آنها پاسخ مىدهند .\r\nايشان در ابتدا ، اين بحث را مطرح مىكنند كه ، معيار اندراج ماهيات اشياء در تحت مقولات گوناگون چيست ؟ به تعبير ديگر ، براساس چه معيارى ، ماهيتى مندرج در تحت مقولهء جوهر و ماهيت ديگر مندرج در تحت مقولهء عرض مىشود ؟\r\nدر جواب بدين سؤال ، به طور خلاصه بايد بگوييم : معيار اندراج ماهيت شىء در تحت مقولهء خاص ، وجود خارجى اشياء است نه ماهيات ذهنى آنها .\r\nيعنى وقتى مىگوييم : ماهيت عقل ، مندرج در تحت مقولهء جوهر و ماهيّت رنگ ، مندرج در تحت مقولهء عرض است ، مرادمان وجود خارجى ماهيت مذكور است نه ماهيات و مفاهيم ذهنى آنها ، چراكه ماهيات ذهنى اشياء ، مندرج در تحت هيچ يك از اقسام مقولات نيست ، لذا در تعريف جوهر فرموده‌اند : ماهية إذا وجدت في الخارج وجدت لا في موضوع . ( يعنى جوهر ماهيتى است كه اگر يافت شود ، نيازمند به موضوعى نيست ) و نيز در تعريف عرض فرموده‌اند : ماهيّة إذا وجدت في الخارج وجدت في موضوع ، كه قيد « خارج » در تعريف فوق ، اشاره به خارج كردن مفاهيم ذهنى اشياء از بحث اندراج ماهيات در تحت مقولات است .\r\nبه تعبير ديگر ، بحث از اندراج ماهيات در تحت مقولات ، فقط در حيطهء وجود خارجى اشياء مطرح مىشود نه مفاهيم و ماهيات ذهنى آنها . با اين بيان مراد از كلمهء « الخارج » در دو تعريف جوهر و عرض ، و نيز مراد از اين كلمه در عبارت ؛ و هي في الخارج تترتب عليها آثارها ، دانسته مىشود و آن اين‌كه « الخارج »\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nدر اين‌جا ، خارجيت در مقابل ذهن است نه آن خارجيّت مطلقه كه اعم از وجودات خارجيه و مفاهيم موجودهء ذهنيّه است ، فافهم !\r\nخلاصهء كلام اين‌كه معيار اندراج ماهيت در تحت مقوله ، وجود خارجى آن ماهيت است نه مفاهيم ذهنى آنها ، چراكه همه ماهيات به لحاظ وجود ذهنى خود ، كيف نفسانى از اقسام اعراض به شمار مىآيند و همهء ماهيات ، مندرج در تحت يك قسم از اقسام نهگانهء عرض مىشوند ، آن هم كيف نفسانىاى كه ، يك قسم از اقسام چهارگانهء كيف مىباشد . مباحث بيشتر ، پيرامون جوهر و عرض و اقسام گوناگون آن‌دو را به مباحث آينده موكول مىكنيم و فعلا به همين مقدار عرائض بسنده مىنماييم .\r\nجناب علامهء طباطبايى قدّس سرّه در ادامه مىفرمايند : اگر مجرد انطباق مفهوم مقوله‌اى بر چيزى كافى بود كه بگوييم ، آن ماهيت تحت آن مقوله است ، بايد خود آن مقوله هم در تحت خودش مندرج باشد . يعنى مفهوم جوهر مثلا ، بايد در تحت مقولهء جوهر و يكى از افراد آن باشد ، زيرا بر خود مفهوم جوهر هم جوهريت صادق مىباشد ، درحالىكه چنين چيزى صحيح نيست ، زيرا مفهوم ذهنى جوهر هنگامى مندرج در تحت مقولهء جوهر مىشود كه ، آثار خارجى جوهريت از آن صادر شود و حال اين‌كه آثار شىء خارجى هرگز از مفاهيم ذهنيه صادر نمىشود ، پس مفاهيم ذهنيه قابليت براى اندراج در تحت مقوله‌اى را ندارند . پس انسان اگرچه در خارج جوهر جسم نامى حساس متحرك بالارادهء ناطق است اما چنين نيست كه مفهوم ذهنى انسان نيز از آن باب كه انسان خارجى جوهر است مندرج در تحت مقولهء جوهر بوده و وجود لنفسه و مستقل داشته باشد و يا اين‌كه چنين نيست كه مفهوم ذهنى انسان از آن باب كه انسان خارجى جسم است داراى ابعاد سه‌گانه طول و عرض و عمق باشد چراكه آثار خارجيت\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبه رأسه از مفاهيم ذهنيه منتفى است و مفاهيم ذهنيه فقط داراى مفاهيم اجناس و فصول خارجيه مىباشند .\r\n\r\nحمل اوّلى ذاتى و حمل شايع صناعى\r\nجناب علامه در ادامه مىفرمايند : آنچه كه گفتيم همان معناى قول حكماست كه مىفرمايند : جوهر ذهنى به حمل اولى جوهر است نه به حمل شايع صناعى .\r\nدر كتابهاى شريف منطق و به خصوص در فلسفه و حكمت متعاليه يكى از اقسام حمل ، حمل اولى ذاتى و حمل شايع صناعى است .\r\nحمل اولى ذاتى اين است كه موضوع و محمول هم در ذهن و هم در خارج اتحاد داشته باشند ، البته بايد بين موضوع و محمول يك نحوه اختلافى هم باشد حال اختلافشان يا به اجمال و تفصيل است يا به تغاير در امور ديگر . پس مراد از اتحاد موضوع و محمول اتحاد محض نيست زيرا در حملى كه موضوع و محمول در آن با هم متحدند هيچ فايده‌اى نيست زيرا حمل اولى به قضيه‌اى گويند كه در آن چيزى را بر خودش حمل كنيم كه اين تعريف شامل قضايايى مثل « انسان انسان است » ، « آب آب است » ، « درخت درخت است » نيز مىشود ، امّا فايده در اين قضايا وجود ندارد مگر آن‌كه مخاطب ما در مقام غفلت باشد و ما با ايراد چنين قضايايى بخواهيم او را به انسان بودن انسان مثلا واقف نماييم لذا به او مىگوييم : « انسان انسان است » . اما نوعا چنين حملهايى مفيد بيان نيست ، لذا براى افادهء معنى حداقل بايد تغايرى ولو به نحو اجمال و تفصيل بين موضوع و محمول موجود باشد ، مثل اين‌كه مىگوييم : الانسان حيوان ناطق ، كه اين نوع از حمل نيز ، حمل اولى ذاتى است زيرا حيوان ناطق همان انسان است و انسان نيز مركب از جنس و فصل بوده و حيوان يكى از اجناس او و ناطقيت هم فصل اخير\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاو به شمار مىآيد . پس چه بفرماييد : « انسان انسان است » و چه بفرماييد : « انسان حيوان ناطق است » هر دو داراى يك معنى بوده و هر دو حمل اولى ذاتىاند ، منتهى با اين فرق كه مثال اول مجمل است و مثال دوم مفصّل . يعنى گاهى از آن حقيقت تعبير به انسان مىكنيم و گاهى هم مىگوييم : « موجودى كه جوهر جسم نامى حساس متحرك بالارادهء ناطق است » و چنين حملى مفيد بيان مىباشد به جهت اين‌كه چه بسا كسى اجمال يك حقيقتى را بشناسد اما تفصيل آن را نداند ، در اين صورت است كه شما براى او حمل اولى ذاتى تفصيلى مىآوريد .\r\nاما حمل شايع صناعى اين است كه موضوع و محمول در مقام ذهن با يكديگر تغاير داشته اما در خارج با هم اتحاد دارند ، به خلاف حمل اولى ذاتى كه هم در مفهوم و هم در مقام خارج با هم متحدند . حمل شايع صناعى مثل : زيد قائم ، كه زيد و قيام اگرچه در خارج با هم اتحاد وجودى دارند اما در مقام ذهن ، زيد و قيام دو مفهوم جداى از يكديگرند .\r\nبا توجه به توضيحى كه راجع به حمل اولى و حمل شايع صناعى داديم و نيز با توجه به مطالبى كه پيرامون عدم ترتب آثار بر وجودات ذهنى تقديم داشتيم مراد قول حكماء مبنى بر اين‌كه ، جوهر ذهنى به حمل اولى جوهر است نه به حمل شايع روشن مىشود . زيرا ما زمانى مىتوانيم بگوييم جوهر ذهنى به حمل شايع جوهر است و با آن اتحاد مصداقى دارد كه آثار خارجيت بر جوهر بار شود ، مثلا وقتى مفهوم حيوان ناطق را به ذهن مىآوريم اين مفهوم ، زمانى جزء مصاديق جوهر عقلى محسوب مىشود كه آثار جوهريت عقلى بر آن مترتب شود ، مثل اين‌كه اين مفهوم بذاته بتواند تعقل و يا تعجب كند و حال اين‌كه مىبينيم هيچ‌يك از آثار خارجى جوهر عقلى بر مفهوم حيوان ناطق مترتب نيست ، پس اگر مىگوييم : جوهر ذهنى انسان مثلا جوهر است ، مرادمان اين است\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nكه هر دو از جهت مفهومى جوهريت با هم مشتركند نه اين‌كه مصداقا جوهر ذهنى به عينه همان جوهر خارجى باشد ، و به تعبير حكماء ، جوهر ذهنى به حمل اولى جوهر است نه به حمل شايع صناعى ، چراكه جوهر ذهنى به حمل شايع صناعى ، كيف نفسانى است نه جوهر ، زيرا همچنان كه گفتيم ، تمام مفاهيم ذهنى ما قائم به نفس ناطقهءمان بوده و جملگى از كيف نفسانى مقولهء عرض به شمار مىآيند لذا نمىتوان گفت آنها به حمل شايع ، جوهر هستند .\r\nجناب علامه طباطبايى قدّس سرّه در ادامه مىفرمايند : اما اين‌كه منطقيين افراد قضيه را به دو قسم قضاياى ذهنيّه و قضاياى خارجيّه تقسيم نموده‌اند مبنى بر مسامحه و توسّع در تعبير است ، و گرنه امور ذهنى هرگز خارجى نمىشوند ، مثل اين‌كه قضيّهء « الانسان نوع » يك قضيّهء ذهنيّه است ، زيرا ما در خارج اصلا نوع نداريم و قضيهء : الانسان جسم حساس متحرك بالارادة حيوان ناطق ، اگرچه يك قضيّهء خارجيه است ( چون واقعا انسان در خارج ، جسم نامى حساس متحرك بالاراده است ) اما از آن‌جا كه موطن تحقق آن در ذهن است ، لذا آن نيز يكى از انحاء قضاياى ذهنيّه به شمار مىآيد ، پس تقسيم قضايا به ذهنيّه و خارجيّه ، مبنى بر مسامحه و براى تعليم دادن طلّاب مبتدى مىباشد .\r\n\r\nمتن\r\n1 ) و يندفع بما مرّ اشكال أوردوه على القول بالوجود الذهنيّ ، و هو أنّ الذاتيّات منحفظة على القول بالوجود الذهنيّ ، فإذا تعقّلنا الجوهر كان جوهرا نظرا إلى انحفاظ الذاتيّات ، و هو بعينه عرض لقيامه بالنفس قيام العرض بموضوعه ، فكان جوهرا و عرضا بعينه ، و استحالته ظاهرة .\r\n2 ) وجه الاندفاع انّ المستحيل كون شيء واحد جوهرا و عرضا معا بالحمل\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nالشايع و الجوهر المعقول جوهر بالحمل الاوّليّ و عرض بالحمل الشايع فلا استحالة .\r\n\r\nترجمه\r\n\r\n[ نكات تشريحى 
  ]\r\n1 ) از بيانات مذكور ، آن اشكالى كه بر قول به وجود ذهنى وارد شده رفع مىشود . و آن اين است كه ذاتيات ماهيات بنابر نظريه وجود ذهنى محفوظند ، پس اگر ما جوهرى را تعقل كنيم به دليل محفوظ بودن ذاتيات ، آن متعقل ما نيز جوهر خواهد بود و نيز جوهر تعقل شده بعينه عرض مىباشد زيرا قائم به نفس است به نحو قيام عرض به موضوعش ، پس لازم مىآيد آن جوهر تعقل شده ، هم جوهر باشد و هم عرض و محال بودن اين مطلب آشكار است .\r\n2 ) طريق دفع اشكال فوق اين است كه بگوييم ، آنچه محال است يكى بودن جوهر و عرض به حمل شايع صناعى است ، و حال اين‌كه جوهر معقول به حمل اوّلىّ جوهر و به حمل شايع عرض است ، پس محالى پيش نمىآيد .\r\n\r\nاشكال وحدت جوهر و عرض در وجود ذهنى جوهر\r\nجناب علامه پس از القاء اصل عدم اندراج ماهيات در تحت معقولات ، متعرض اشكالاتى مىشوند كه مادهء اشتراك تمامى آنها عدم توجه بدان اصل مذكور است ، و لذا پس از طرح هريك ، شروع به ردّ آنها مىنمايند .\r\nلازم به تذكر است ، بيشتر اين مباحث در محدودهء علم حصولى است نه علم شهودى كه عين ذوق و عين شهود است و اگر هم بحث وجود ذهنى در آن‌جا مطرح شده بايد مطابق با شأن علم حضورى مطرح گردد . اما اكنون بحث پيرامون مسأله علم حصولى است و علم حصولى هم مربوط به ماهيات اشياء است و\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nماهيات اشياء هم چه در ذهن و چه در خارج ، يك ماهيت است .\r\nبا توجه به مطالب گذشته اين مطلب روشن شد كه همه ماهيات زمانى مندرج در تحت مقوله‌اى مىشوند كه به لحاظ وجود خارجيشان به آنها نظر كنيم ، اما اگر بخواهيم به جهت وجود ذهنى به آنها بنگريم بايد بگوييم : همهء آنها كيف نفسانىاند و در ذهن ما تحقق دارند و قائم به نفس ما هستند ، و مىدانيم « عرض » آن است كه وقتى تحقق پيدا مىكند ، قائم به موضوع مىباشد و در اين‌جا هم « ذهن » از براى آنچه كه در او تحقق پيدا مىكند ، به عنوان موضوع قرار مىگيرد ، پس بايد بگوييم تمام امور قائم بدان از مقولهء عرض هستند . با اين توضيح پس وقتى ما يك ماهيت جوهرى مانند جسم را ادراك كرديم ، آن ماهيت جوهرى بعينه در ذهن ما موجود مىشود ، و اين ماهيت جوهر از آن بابت كه بعينه همان ماهيت خارجى است بايد جوهر باشد ، از طرفى هم چون در ذهن ما موجود شده و قائم به نفس ماست بايد عرض باشد ، پس ماهيت جوهرى جسم كه مدرك ماست ، هم بايد جوهر باشد و هم عرض . جوهر است به دليل اين‌كه اين ماهيت ، ماهيت جوهرى است و بعينه همان ماهيت جوهر در خارج است ، و عرض است به دليل اين‌كه اين ماهيت در ذهن ما و قائم به نفس ماست .\r\nغرض اين‌كه ، لازمهء قبول وجود ذهنى اين است كه يك ماهيت مندرج در تحت دو مقوله شود ، هم مندرج در تحت مقولهء عرض و هم مندرج در تحت مقولهء جوهر ، و اين مطلب محال است .\r\nالبته محال بودن اين مطلب ، فرع بر آن است كه بگوييم ، اين مقولات ده‌گانه به عنوان اجناس عاليه هستند ، چون بين اجناس عاليه تباين ذاتى است كه در مرحلهء بعدى مىگوييم اجناس عاليه قابل جمع نيستند ، لذا نمىشود يك ماهيت مندرج در تحت دو مقوله باشد . دليل اين مسأله را در آينده بازگو خواهيم كرد و\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاكنون فقط به عنوان اصل موضوعى « 1 » آن را مىپذيريم .\r\nبايد بگوييم اشكال فوق و چند اشكال ديگرى كه در آينده مطرح مىشود ، اشكالات بسيار سنگينى هستند تا جايى كه بسيارى از قائلين به وجود ذهنى به تكاپو افتاده و همين اشكالات باعث شده كه عده‌اى منكر وجود ذهنى شوند و نهايتا بگويند : ماهيتى كه در ذهن تحقق دارد با ماهيتى كه در خارج است تباين داشته ، لذا قائل به اضافه و يا اشباح شدند .\r\nجناب علامه در جواب اين اشكال مىفرمايند : مستشكل گمان نموده ماهيتى كه ما از جوهر جسم مثلا در ذهنمان ادراك مىكنيم بعينه همان وجود خارجى جوهر جسم است ، و حال اين‌كه ما گفتيم اتحاد اين ماهيت ذهنى با آن وجود خارجى جوهر ، اتحاد در مفهوم بوده و به حمل اوّلى بر او صادق است ، و اين امر با تغاير اين دو در مقام مصداق و حمل شايع صناعى منافات ندارد . به تعبير ديگر ، اگرچه ماهيت ذهنى جوهر جسم به حمل اولى جوهر است و از حيث مفهوم عين آن مىباشد ، اما به حمل شايع صناعى ، كيف نفسانى بوده و مغاير با آن مىباشد و هيچ تناقضى در اين مطلب نيست زيرا اتحاد جوهر و عرض در حمل شايع صناعى محال است ، پس اگر جوهر معقول به حمل اولى جوهر و به حمل شايع كيف نفسانى و از اقسام عرض بوده محالى پيش نمىآيد . محال زمانى پيش مىآيد كه شىء واحد به حمل واحد هم جوهر باشد و هم عرض يعنى مثلا درخت مصداقا هم جوهر باشد و هم عرض ، اما اگر جوهر تعقل شده به حمل\r\n\r\n\r\n","description":"","footnote":"\r\n( 1 ) . ان اذعن بها المتعلم بحسن الظن بالمعلم سمّيت اصولا موضوعة و ان اخذها مع استنكار سمّيت مصادرات .\r\nمطالبى را كه شاگرد از استادش بدون اقامهء برهان و فقط به خاطر حسن ظن به او از او مىپذيرد اصول موضوعه مىگويند و اگر آنها را با استنكار از استادش بگيرد مصادرات نامند . ( حاشيه ملا عبد اللّه ص 233 ، ط اسماعيليان )\r\n","page_name":" 368 ","page_number":368},
  {"content":"\r\n\r\nاولى جوهر و به حمل شايع صناعى عرض بوده امتناعى پيش نمىآيد .\r\n\r\nمتن\r\n1 ) و اشكال ثان : و هو ان لازم القول بالوجود الذهنيّ ان يكون الجوهر المعقول جوهرا نظرا إلى انحفاظ الذاتيّات ، و العلم عندهم من الكيفيّات النفسانيّة ، فالمعقول من الجوهر مندرج تحت مقولة الجوهر و تحت مقولة الكيف ، و هو محال ، لأدائه إلى تناقض الذات ، لكون المقولات متباينة به تمام الذات . و كذا إذا تعقّلنا الكم - مثلا - كانت الصورة المعقولة مندرجة تحت مقولتى الكمّ و الكيف معا ، و هو محال . و كذا إذا تعقّلنا الكيف المبصر - مثلا - كان مندرجا تحت نوعين من مقولة الكيف ، و هما الكيف المحسوس و الكيف النفسانيّ .\r\n2 ) وجه الاندفاع : أنّه كيف نفسانيّ بالحمل الشائع ، فهو مندرج تحته ؛ و أمّا غيره من المقولات أو أنواعها فمحمول عليه بالحمل الأوّليّ ، و ليس ذلك من الاندراج في شيء .\r\n\r\nترجمه\r\n1 ) اشكال دوم : شايان ذكر است كه قائل به وجود ذهنى ، صورت معقول جوهر را به لحاظ اين‌كه اجزاى ذاتى آن در ذهن حفظ شود بايد از مقولهء جوهر بداند ، و از طرفى علم هم در نزد ايشان از كيفيات نفسانى مىباشد ، پس هر صورت معقول جوهرى بايد هم تحت مقولهء جوهر و هم تحت مقولهء كيف مندرج شود ، در صورتى كه اين مطلب به خاطر منجر شدن به تناقض در ذات ، از اين حيث كه همهء مقوله‌ها به تمام ذات از همديگر تباين ذاتى دارند ، محال مىباشد و همچنين به عنوان مثال ، زمانى كه مقولهء كم خارجى را تعقل مىكنيم ،\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nصورت معقولهء آن مندرج در تحت دو مقولهء كم و كيف با هم مىشود ، درحالى كه اين مطلب هم با توجه به استدلال فوق غيرممكن مىباشد . و همين‌طور هنگامى كه كيف مبصرى را مثلا ادراك كنيم ، صورت معقولهء آن تحت دو نوع از مقولهء كيف مندرج مىشود كه آن دو نوع ، كيف محسوس و كيف نفسانى مىباشد ، و حال اين‌كه تحقق چنين مطلبى در خارج محال است .\r\n2 ) در پاسخ به اين اشكال بايد گفت : حق اين است كه وجود ذهنى به حمل شايع ، كيف نفسانى مىباشد . در نتيجه تحت مقولهء كيف نفسانى مندرج مىشود و اما غيركيف نفسانى ، از همهء مقوله‌ها و انواع گوناگون آنها به حمل اولى بر وجود ذهنى مىشود ، و اين‌گونه اندراج و حمل كردن در شىء واحد از يك جهت نمىباشد .\r\n\r\nاشكال دوم ، اشكال اندراج يك ذات در تحت دو مقوله\r\nهمان‌طورى كه جناب علامه قدّس سرّه در اشكال اول ، جمع شدن دو مقوله را به صورت كلى ( يعنى جوهر و عرض بودن را ) در يك موضوع مطرح كردند و پاسخ دادند . در اشكال دوم ، همان اشكال اول را به‌صورت جزئىتر مطرح نموده و در صدد جواب آن برآمدند .\r\nدر شرح اين اشكال بايد گفت كه : قائل به وجود ذهنى ، صورت معقولهء جوهر را هم جوهر مىداند . به اين بيان كه ، آن اجزاى ذاتى كه در جوهر خارج تحقق دارد ، در صورت معقولهء جوهر هم كه ماهيت جوهر خارج مىباشد ، محفوظ است . و از طرفى صورتهاى ذهنى هم كه علم آدمى به شمار مىآيند ، قائم به نفس بوده و كيف نفسانى مىباشند در نتيجه ، صورت معقولهء جوهر را تحت مقولهء كيف نفسانى هم مىدانند ، به‌عنوان مثال : اگر ما انسانى را ادراك كنيم ، از\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nآن حيث كه جوهر خارجى را ادراك كرده‌ايم ، معنا و صورت معقولهء آن تحت مقولهء جوهر مندرج مىشود ، و لكن از آن حيث كه مدرك هر شىء خارجى علم ما قرار مىگيرد و قائم به نفس ماست ، در تحت مقولهء كيف نفسانى مندرج مىشود . پس ماهيتى كه ما از انسان ادراك كرده‌ايم هم در تحت مقولهء جوهر و هم در تحت مقولهء كيف مندرج مىشود ، و حال اين‌كه امر ، در خارج خلاف عبارت فوق بوده و محال است . چون كيف يك مقولهء جدا و جوهر هم يك مقولهء جدا مىباشد ، و يك ماهيت نمىتواند در تحت دو مقوله مندرج باشد ، و مستشكل هم براى توجيه و استدلال مطلب خود دو برهان را تبيين مىنمايد .\r\nبرهان اول : اگر يك ذات در تحت دو مقولهء جوهر و كيف باشد ، از آن حيث كه جوهر است موضوع نمىخواهد و از آن حيث كه عرض و كيف نفسانى است ، موضوع مىخواهد ، پس يك ذات هم موضوع مىخواهد و هم موضوع نمىخواهد ، و اين تناقض است .\r\nاما شايد پرسشى در ذهن ايجاد شود كه اين برهان در صورتى صحيح است كه دو مقوله ، يكى جوهر و ديگرى از اقسام عرض باشد ، اما اگر هر دو مقوله ، عرض باشند و يا دو نوع از يك مقولهء عرض باشند ، در اين صورت امر محالى صورت نخواهد گرفت . و لذا برهان شما مبنى بر عدم جواز اندراج يك ذات در تحت دو مقوله ، تمام نخواهد بود .\r\nدر جواب آن بايد به برهان دوم جناب مستشكل اشاره كنيم ، و آن اين‌كه همهء مقولات حتى انواع از هر مقوله‌اى نسبت به هم تباين ذاتى دارند ، و يك ذات نمىتواند به طور كلى در تحت دو مقوله و يا دو نوع از يك مقوله قرار گيرد .\r\nچون لازمهء تحقق در تحت دو مقوله اين است كه يك شىء ، دو ماهيت متباين در ذات و دو جنس از اجناس عاليه را داشته باشد ، و حال اين‌كه اين امر محال\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nاست . براى اين‌كه برهان فوق ، شرح بيشترى يابد ، نياز به دو مثال است . مثال اول آن‌كه ، يك ماهيت تحت دو مقولهء از عرض واقع نمىشود ؛ مثلا وقتى قد يك درخت خارجى را ادراك مىكنيم ، صورت معقولهء آن از باب اين‌كه « كم » خارج را ادراك كرده‌ايم ، در تحت مقولهء كم و از حيث اين‌كه صورت معقولهء قائم به نفس ماست ، در تحت مقولهء كيف نفسانى مىباشد .\r\nو امّا مثال دوم اين‌كه ، هيچ ماهيتى در تحت دو قسم از يك مقوله نيز مندرج نمىشود . قبل از بيان مثال ، اشاره‌اى كوتاه به انواع مختلف بعضى از مقولات مىكنيم . به عنوان نمونه ، مقولهء كيف در تقسيم اولى به چهار نوع گوناگون تقسيم مىشود ، كه آن چهار نوع عبارتند از : كيف محسوس ، كيف مختص به كم ، كيف نفسانى و كيف استعدادى . و هريك از اين چهار قسم در تقسيم ثانوى ، به چند نوع ديگر تقسيم مىشوند .\r\nمثلا كيف محسوس به پنج نوع مبصرات و مسموعات و مذوقات و مشمومات و ملموسات تقسيم مىشود ، و بقيّهء مقولات هم به همين وزان مىباشد .\r\nالبته مباحث مربوط به مقولات و انواع مختلف هريك از آنها را در مرحلهء ششم به صورت مفصل و روشن شرح خواهيم كرد .\r\nحال مثال دوم را با توجه به مقدمهء فوق اين‌طور بيان مىكنيم كه اگر كيف مبصرى را كه از اقسام كيف محسوس مىباشد ، ادراك كنيم ، صورت معقولهء آن تحت كيف محسوس از مقولهء كيف قرار مىگيرد و از حيث علم نفس ، جزئى از ذات ما واقع شده تحت كيف نفسانى از مقولهء كيف قرار مىگيرد ، درحالىكه چنين امرى هم با تبيين برهان دوم محال است . تا حال در ترجمه و شرح اشكال سعى كرديم كه آن را به صورت مفصل و واضح بيان كنيم و حرف را به طور دقيق بررسى كنيم ، اكنون با دقت تمام به جواب اشكال مىپردازيم و مىگوييم :\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاگر تحت دو مقوله بودن صورت معقوله بواسطه يك حمل بود ، در اين صورت اشكال وارد بود ، چراكه چنين امرى در خارج تحقق ندارد . يعنى نمىتوان فرض كرد كه صورت معقولهء واحد از جهت واحده در تحت دو مقولهء متفاوت قرار گيرد . و لكن صورت معقوله از دو جهت مختلف تحت دو مقوله قرار مىگيرد كه حمل مفهوم مقولات و انواع ادراك شده آنها بر وجود ذهنى به حمل اوّلى مىباشد ، و از آن حيث كه صورت معقوله ، موجودى ذهنى و قائم به نفس ناطقهء ماست ، به حمل شايع كيف نفسانى مىباشد .\r\nالبته لازم به توضيح است كه برهان مستشكل اگرچه در جاى خود مسلّم و مطابق با مقدمات عقليه است ، و ليكن در ما نحن فيه جارى نمىباشد . فتدبّر !\r\n\r\nفائده [ در يكى از بطون ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ 
  ]\r\nاز نحوه استدلال و برهان مستشكل ، مبنى بر عدم اجتماع دو امر متباين در شىء واحد ، مىتوان استفاده كرده و به يكى از بطون معانى و تفسيرهاى آيهء شريفهء  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  « 1 » دست يافت و آن اين‌كه ، چون قلب ملاك تعيّن و تشخّص است و حقايق هر شخصى در قلب او ظهور پيدا مىكند ، در نتيجه هر شخص با يك قلب آفريده شده و همچنين دو ماهيت متباين و متضاد ( كه يكى اتّباع و پيروى كردن از وحى و قرآن و ديگرى اتّباع از كفر و طغيان باشد ) در جوف واحد اجتماع نمىكنند . چون در غير اين صورت ، دو اعتقاد كه تباين ذاتى دارند بايد در يك محل اجتماع كنند ، و اين در متن خارج محال است . فافهم !\r\n\r\n\r\n","description":"","footnote":"\r\n( 1 ) . احزاب / 5 .\r\n","page_name":" 373 ","page_number":373},
  {"content":"\r\n\r\n\r\nمتن\r\n1 ) إشكال ثالث : و هو أنّ لازم القول بالوجود الذهنيّ كون النفس حارّة و باردة معا ، و مربّعا و مثلّثا معا ، إلى غير ذلك من المتقابلات عند تصوّرها هذه الأشياء ، إذ لا نعني بالحارّ و البارد و المربّع و المثلّث إلّا ما حصلت له هذه المعاني التي توجد للغير و تنعته .\r\n2 ) وجه الاندفاع : أنّ الملاك في كون وجود الشيء لغيره و كونه ناعتا له هو الحمل الشائع ، و الذي يوجد في الذهن - من برودة و حرارة و نحوهما - هو كذلك بالحمل الأوّليّ دون الشائع .\r\n\r\nترجمه\r\n1 ) اشكال سوم : بنابر قول به وجود ذهنى ، بايد در حين تصور امرى چون سردى و گرمى و مربع و مثلث و متقابلهاى ديگر ، نفس ، عين اين امور متقابل باشد . زيرا ما قصد نمىكنيم به شىء گرم و سرد و مربع و مثلث ، مگر ذاتى را كه اين معانى براى آن يافت شده و همچنين وجودشان براى آن شىء نعت‌رسانى مىكند .\r\n2 ) در پاسخ به اين اشكال بايد گفت : ملاك موجود بودن شىء براى غير خود و نيز ملاك صفت بودن شيئى براى ديگرى ، حمل شايع مىباشد ، و حال اين‌كه وجود ذهنى سرما و گرما و مثل اين مفاهيم در ذهن ، به حمل اوّلى براى غير وجود يافتند نه به حمل شايع .\r\n\r\nاشكال سوم ، اشكال انفعال ذهن به تصورات گوناگون\r\nدر شرح اشكال سوم بايد عرض كنيم كه ، چون حرارت و برودت و شكل\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمربع و مثلث و غير اين متقابلات ، از جمله اعراض هستند و وجودشان ناعتى و وصفى مىباشد و با عارض شدن بر موضوعاتشان نعت‌رسانى مىكنند ، لذا اگر قائل به وجود ذهنى شويم و اين امور را در جان و ذهنمان تصور كنيم ، لازمهء اين ادراك ، سرد و گرم شدن ذهن و مربع و مثلث شدن آن ، و همچنين خيلى از متقابلهاى ديگر مىباشد ، در صورتى كه اين محال است . پس نبايد بپذيريم كه بنابر نظريهء وجود ذهنى به هنگام تصور هريك از امور متقابل ، ماهيت و ذات آنها در نفس تحقق مىيابد .\r\nدر جواب اين اشكال بايد بگوييم : اين‌گونه از اعراض در صورتى براى موضوعشان نعت‌رسانى مىكنند كه ماهيات آنها به وجود خارجى وجود يابند نه به وجود ذهنى . بنابراين اگر انسان تمام متقابلها را در ذهن ادراك نمايد و همهء كثرات را بفهمد ، اين مفاهيم به حمل اوّلى بر اشياى خارجى صادق مىباشد ، امّا به حمل شايع هرگز صادق نخواهد بود . زيرا به حمل شايع ، تمام متقابلها در متن خارج براى موضوع خود نعت‌رسانى مىكنند ، نه در موطن ذهن . پس اشكال فوق زمانى وارد است كه اين نعوت متقابل را در مقام خارج بر شىء واحد حمل كنيم اما اگر اين نعوت متقابل را به يكبارگى در ذهن تصور كرديم و فقط به حمل اولى آن مفاهيم را مطابق با وجودات خارجى ديديم ، به اين مقدار محال لازم نمىآيد ، زيرا همچنان كه گفتيم ملاك لغيره بودن و ناعت بودن اشياء وجودات خارجى آنهاست نه ذهنى بودن و مفهومى بودن آنها ، به تعبير ديگر ملاك حمل شايع است نه حمل اولى ذاتى البته اگر حمل شايع را از حيث اين‌كه اين مفاهيم به عنوان كيف نفسانى مىباشند لحاظ كنيم ، مطلب فوق به حمل شايع هم صادق خواهد بود و لكن مراد از حمل شايع در اين‌جا به معناى عين وجود خارجى بودن اين اعراض است كه غير از كيف نفسانى مىباشد .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nمتن\r\n1 ) و إشكال رابع : و هو أنّ اللازم منه كون شيء واحد كلّيّا و جزئيّا معا ، و بطلانه ظاهر . بيان الملازمة : أنّ الإنسان المعقول - مثلا - من حيث تجويز العقل صدقه على كثيرين كليّ ، و هو بعينه من حيث كونه موجودا قائما بنفس واحدة شخصيّة يتميّز بها عن غيره جزئيّ فهو كليّ و جزئيّ معا .\r\n2 ) وجه الاندفاع : أنّ الجهة مختلفة ، فالإنسان المعقول - مثلا - من حيث إنّه مقيس إلى الخارج كلّيّ ، و من حيث إنّه كيف نفسانيّ قائم بالنفس غير مقيس إلى الخارج جزئيّ .\r\n\r\nترجمه\r\n1 ) اشكال چهارم اين‌كه : بنابر قول به وجود ذهنى ، بايد يك شىء هم كلى و هم جزئى شود و بطلان اين مطلب روشن و آشكار است . اما بيان ملازمه : به عنوان مثال ، صورت معقولهء انسان از اين حيث كه عقل به آن صورت معقوله ، جواز صدق بر افراد كثيره را مىدهد ، كلى مىباشد . و همين صورت معقوله از اين لحاظ كه موجود و قائم به نفس يك شخص از افراد انسان است و بواسطهء تحقق در ذات اين شخص ، از مفهوم انسان در جان ديگرى ، متميز و جدا مىشود جزئى مىباشد . پس انسان معقول هم جزئى و هم كلى است .\r\n2 ) در پاسخ به اشكال فوق بايد بگوييم ؛ جهت حمل مختلف است ، به اين بيان كه انسان معقول مثلا از باب اين‌كه مقايسه با خارج شود ، كلى است و به لحاظ اين‌كه كيف نفسانى قائم به ذات نفس است و مقايسه با خارج نشود جزئى مىباشد .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nاشكال چهارم ، اشكال كليت و جزئيت شىء واحد\r\nشايان ذكر است كه اگر قائل به وجود ذهنى شويم ، لازمه‌اش اين است كه يك شىء هم كلى و هم جزئى باشد ، به عنوان مثال اگر مفهوم انسان و ماهيت او كه حيوان ناطق است را ادراك كنيم ، از اين جنبه كه اين ماهيت بر افراد كثير صادق است ، كلى مىباشد . از طرفى از آن‌جهت كه اين ماهيت را ما ادراك كرده‌ايم كه قائم به شخص ماست ، جزئى مىباشد ، چراكه ديگرى هم همين ماهيت را طور ديگرى ادراك مىكند . پس اين ماهيت مدركهء انسان هم جزئى و هم كلى است ، درحالىكه تحقق چنين مطلبى ممتنع مىباشد . جناب علامه قدّس سرّه با همان يك جواب حمل اولى و حمل شايع ، اين اشكال را هم دفع نموده‌اند . و آن اين‌كه ، ماهيت ادراك شده به جهت مقايسه با افراد و مصاديق خارجى ، يعنى به حمل شايع ، كلى بوده ولى از حيث اين‌كه كيف نفسانى و قائم به نفس ماست به حمل اولى جزئى مىباشد .\r\n( اختصار در جواب فوق به جهت اكتفاء نمودن به مطالبى است كه در قبل گفته آمد ) .\r\n\r\nمتن\r\n1 ) و اشكال خامس : و هو أنّا نتصوّر المحالات الذاتيّة ، كشريك البارئ و سلب الشيء عن نفسه و اجتماع النقيضين و ارتفاعهما ، فلو كانت الأشياء حاصلة بذواتها في الذهن استلزم ذلك ثبوت المحالات الذاتيّة .\r\n2 ) وجه الاندفاع : أنّ الثابت في الذهن إنّما هو مفاهيمها بالحمل الأوّليّ لا مصاديقها بالحمل الشائع . فالمتصوّر من شريك البارئ هو شريك البارئ بالحمل الآوّليّ . و امّا بالحمل الشائع فهو ممكن و كيف نفسانيّ معلول للبارئ مخلوق له .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nترجمه\r\n1 ) اشكال پنجم و آن اين‌كه ، ما محالات ذاتيه‌اى چون شريك البارى و سلب شدن شىء از خودش و نيز اجتماع و ارتفاع نقيضين را تصور مىكنيم . پس اگر اشياء به ذات خود در ذهن ما حاصل بودند لازم مىآمد كه محالات ذاتيه در ذهن ما ثبوت يابند . ( درحالىكه اين خلاف فرض است ) .\r\n2 ) در پاسخ به اين اشكال بايد گفت كه آنچه در ذهن موجود است ، مفاهيم اين محالات است به حمل اولى نه افراد و مصاديق آن ممتنعات ذاتى به حمل شايع . بنابراين صورت متصوّر شريك البارى به حمل اولى شريك البارى است .\r\nاما به حمل شايع ، شريك البارى موجودى ممكن است ( نه واجب ) و كيف نفسانى و معلول بارى تعالى و مخلوق حق متعال مىباشد .\r\n\r\nاشكال پنجم ، اشكال تصور محالات ذهنى\r\nاشكال ديگرى كه بنابر تصديق به وجود ذهنى مطرح مىشود اين است كه ، در اين صورت لازم مىآيد محالات ذهنى در موطن ذهن غيرممكن نبوده باشند ، چراكه ما محالات بسيارى را در ذهن خود ادراك مىنماييم . امورى چون عدم جواز سلب شىء از ذات خود و عدم جواز اجتماع و ارتفاع نقيضين ، لذا چون ما معتقديم كه ماهيت هر شىاى با اجزاء ذاتىاش در ذهن ادراك مىشود ، در نتيجه ماهيات اين معدومات نيز در ذهن يك نحوه ثبوتى پيدا خواهند كرد و اين خلاف فرض ما است . چراكه ما محالات ذاتيه را چه در موطن خارج و چه در موطن ذهن غيرقابل ثبوت دانسته بوديم .\r\nهمانگونه كه ملاحظه مىفرماييد ، جناب علامه طباطبايى قدّس سرّه با همان جوابى كه در رفع اشكالات گذشته دادند ، اين اشكال را هم دفع مىفرمايند . به عبارت ديگر ،\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nريشهء اشكالات مستشكل خلط او بين حمل اوّلى ذاتى و حمل شايع صناعى مىباشد ، كه اگر مىتوانست حمل اوّلى و شايع را از هم تفكيك كرده و تمييز دهد ، ديگر چنين اشكالاتى را مطرح نمىفرمود .\r\n\r\nمتن\r\n1 ) الأمر الثاني : أنّ الوجود الذهنيّ لمّا كان لذاته مقيسا إلى الخارج كان بذاته حاكيا لما وراءه ، فامتنع أن يكون للشيء وجود ذهني من دون أن يكون له وجود خارجيّ محقّق كالماهيّات الحقيقيّة المنتزعة من الوجود الخارجيّ ، أو مقدّر كالمفاهيم غير الماهويّة التي يتعمّلها الذهن بنوع من الإستمداد من معقولاته ، فيتصوّر مفهوم العدم - مثلا - و يقدّر له ثبوتا مّا يحكيه بما تصوّره من المفهوم .\r\n2 ) و بالجملة شأن الوجود الذهنيّ الحكاية لما وراءه من دون أن تترتّب آثار المحكيّ على الحاكي . و لا ينافي ذلك ترتّب آثار نفسه الخاصّة به من حيث إنّ له ماهيّة الكيف . و كذا لا ينافيه ما سيأتي أنّ الصور العلميّة مطلقا مجرّدة عن المادّة ، فإنّ ترتّب آثار الكيف النفسانيّ و كذا التجرّد حكم الصور العلميّة في نفسها و الحكاية ، و عدم ترتّب الآثار حكمها قياسا إلى الخارج ، و من حيث كونها وجودا ذهنيّا لماهيّة كذا خارجيّة .\r\n\r\nترجمه\r\n1 ) امر دوم : همانا از آنجا كه وجود ذهنى لذاته با خارج مقايسه شود لذا به ذات خود حاكى از غير خود ( يعنى خارج ) است پس ممتنع است كه براى شىء وجود ذهنى باشد بدون اين‌كه براى آن شىء وجود محقق خارجى ( مانند ماهيات حقيقيه‌اى كه از وجود خارجى انتزاع مىشوند ) باشد و يا بدون اين‌كه\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبراى آن وجود مقدر و فرضى مانند مفاهيم غيرماهوى كه ذهن بايد با يك نحوه استمداد از معقولاتش آنها را مىسازد باشد ، پس تصور مىكند ذهن ( مثلا ) مفهوم عدم را و براى اين عدم يك نحوه ثبوتى را فرض مىكند كه بواسطه اين مفهومى كه تصور كرده است از آن نحوه ثبوت عدم حكايت مىكند .\r\n2 ) به طور كلى شأن وجود ذهنى ، حكايت از ماورايش مىباشد بدون اين‌كه آثار محكى - يعنى شىء خارجى - بر حاكى - يعنى وجود ذهنى - مترتّب شود و عدم ترتّب آثار محكى بر حاكى با مترتّب شدن آثار خاص خود وجود ذهنى از اين حيث كه براى او ماهيت كيف است منافاتى ندارد . و همچنين عدم ترتّب آثار محكى بر حاكى ، با بحث آينده كه مىگوييم صور علميّه مطلقا مجرد از ماده هستند ، منافاتى ندارد ، چون ترتب آثار كيف نفسانى و نيز تجرد ، حكم صور علميه به نحو فى نفسها است ؛ و حكايت و عدم ترتب آثار ( خارجى در وجود ذهنى ) حكم آن صور علميه در قياس به خارج و از حيث بودن آن صور علميه به عنوان وجود ذهنى براى ماهيت كذايى خارجيه است .\r\n\r\nنكته ادبى\r\n1 - در عبارت « و كذا التجرّد حكم الصور العلميّة » ، « كذا التجرّد » عطف بر « ترتّب آثار الكيف النفسانيّ » و « حكم الصور العلميّة في نفسها » خبر « أنّ » مىباشد .\r\n\r\n[ نكات تشريحى 
  ]\r\n\r\nامر دوم ، فرق بين علم و وجود ذهنى\r\nدومين امرى كه از مطالب گذشته روشن مىشود و نكته بسيار شريف و عرشى در وجود ذهنى مىباشد اين است كه بايد بين وجود ذهنى و صورت\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nعلميه فرق گذاشت .\r\nبيان مطلب اين‌كه در نحوهء ادراك موجودات ، اقوال گوناگونى مطرح است ، امّا به هر حال از ناحيهء ادراك صورتى در ذهن حاصل مىشود كه از اين صورت حاصله در ذهن گاهى به وجود ذهنى تعبير مىشود و گاهى به علم ، منتهى اطلاق وجود ذهنى بر آن ، بدان لحاظ است كه اين صورت ذهنى ، از خارج ، حكايت مىكند و به تعبير ديگر اگر به صورت علميّه ، نظر آلى شود يعنى بواسطه آن خارج را مشاهده بفرماييد در اين صورت ، از آن صورت علميّه ، تعبير به وجود ذهنى مىنمايند امّا اگر به صورت علميّه ، به نحو نظر استقلالى ، مشاهده كنيد و ببينيد كه چه نحوه حقيقت وجود است ؟ آيا وجود محض است يا ماهيت صرف ؟\r\nدر صورت ماهيت بودن ، جوهر است يا عرض ؟ و در صورت عرض بودن ، كدام يك از اقسام عرض است ؟ در اين صورت ، از آن به علم و صورت علميه تعبير مىكنند .\r\nپس فرق علم و وجود ذهنى ، در نحوهء اعتبار است نه اين‌كه آن دو حقيقت جدا و متمايز باشند بلكه علم و وجود ذهنى يك حقيقتند منتهى اطلاق وجود ذهنى بر صورت علميّه به اين خاطر است كه وجود ذهنى ، اشياء خارج را نشان مىدهد يعنى وجود ذهنى مثل آيينه‌اى است كه واقع را مىنماياند و به تعبير شريف حكماء ، جبلّى و سرشت وجود ذهنى بر حكايت كردن از خارج است و به تعبير جناب علامه رحمة اللّه عليه ، حكايت از محكى است امّا علم ، به مقام حكايت از خارج كارى ندارد بلكه مربوط به دارايى نفس ناطقه و نظر استقلالى كردن به صورت علميّه است . همين فرق باعث شده كه در فلسفه ، بحث وجود ذهنى را از مبحث علم ، جدا فرمايند و در باب وجود ذهنى از علم بحث نكنند .\r\nوجود ذهنى بدون حكايت از خارج - حقيقتا يا تقديرا - تحقّق نمىيابد چون\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nجبلّى آن بر محاكات است و لذا حضرت علامه فرموده‌اند : چون سرشت وجود ذهنى بر حكايت از خارج است پس تصديق مىفرماييد كه وجود ذهنى بدون وجود خارجى يافت نمىشود . حال يا افراد اين وجود ذهنى واقعا در خارج ، محقّق است مانند اين‌كه مفهوم انسان را ادراك مىكنيم و انسان در خارج واقعا تحقق دارد و يا اين‌كه در خارج محقّق نيستند اما خود ما براى آن ، فرد تقديرى و فرضى را در نظر مىگيريم مانند « دريايى از جيوه » يا « كوهى از طلا » پس وجود ذهنى حتما بايد يك نحوه حكايتى از وجود خارجى بكند و وجود خارجى محكى هم اعم از آن است كه در خارج تحقق واقعى داشته باشد يا نداشته باشد امّا ذهن ، يك فرد فرضى و تقديرى براى آن در نظر مىگيرد . مثلا در مفاهيمى كه ما آنها را ادراك مىكنيم اما مصداق خارجى و افراد محقّق ندارد مانند عدم ، معدوم مطلق و اجتماع نقيضين كه ذهن از امورى كه قبلا تعقل كرده كمك گرفته و استمداد مىكند و براى آنها وجود ذهنى مىسازد مثلا از وجود زيد كه در خارج تحقّق دارد كمك گرفته و خودش را به زحمت مىاندازد و مىگويد : اين زيد ، صد سال قبل نبود ، در اين‌جا بواسطهء وجود زيد يك مفهومى براى عدم زيد مىسازد و مىگويد : عدم زيد هم وجود ذهنى دارد . ولى فقط مفهوم آن محقق است اما ماهيت و وجود خارجى آن تحقق ندارد . پس اصل ، همان است كه فرمودند : جبلّى وجود ذهنى بر حكايت است .\r\n\r\nمبدأ بسيارى از اختلافات ، تصور امور معدومه است\r\nهمان‌طور كه به عرض عزيزان رسيد از كارهاى شگفت‌آور ذهن ، حكايت از مفاهيمى است كه وجود ذهنى ندارند و آن بدين صورت است كه ذهن به كمك قوه خيال و وهم از مفهوم موجودات ديگر يك نحوه مفهومى براى عدم\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nمىسازد و به خاطر همين شگفتى ذهن و بازيگرى خيال و وهم است كه انسان ، خيلى گرفتار است . و علّت اين‌همه اختلافات و جنگ و دعواها در رشته‌هاى علمى ، به خصوص علوم نظرى همين است كه عالمان علوم داراى قوه‌اى بنام ذهن هستند و اين ذهن ، منزه نيست لذا بازيگرى مىكند و چيزها مىسازد و موجب اختلافات عديده مىشود و الّا اين همه انبياء عليهم السلام هم يكىيكى آمدند و مبعوث شدند كجا حرف يك پيغمبر با حرف پيغمبر ديگر اختلاف داشت ايشان چون متن واقع را مىبينند لذا هيچ اختلافى با هم ندارند حتى مردم اجتماع نيز در امورى كه بديهى و روشن است هيچ اختلاف و تنازعى ندارند مثلا عموم مردم هيچ اختلافى ندارند در اينكه در روز روشن حقيقتى كه بالاى سرشان نورافشانى مىكند ، خورشيد است چون متن واقع ظهور كرده و عين حقيقت تجلّى يافته ، هيچ جنگى در ميان نيست . بلكه جنگ و اختلافات در امورى است كه مردم در آنها به يقين نرسيده‌اند . لذا انسان كاملى چون رسول اكرم صلّى اللّه عليه و آله و سلّم را مشاهده مىنماييد كه در تمام حالاتشان به يقين هستند . از همان ابتدا وقتى مىديدند در قبض افتاده‌اند و دلشان گرفته بىدغدغه سر به پايين گذاشته و از شهر بيرون مىرفتند و به غارى به نام حرا پناه برده و در آن‌جا راز و نياز مىكردند .\r\nبلاتشبيه ، مىبينيد وقتى مرغى مىخواهد تخم بگذارد خيلى خوش ندارد بين جمع باشد لذا وقتى حالش عوض شد آهسته آهسته مىگردد تا گوشه‌اى خلوت پيدا كند و كسى در آن‌جا مشغولش نكند يعنى مرغ هم براى تخم گذاشتن نياز به سكوت و توحّد دارد و حتما بايد برود و با خودش تنها باشد تا بتواند تخم بگذارد . بعد از آن درمىآيد و فرياد مىكند كه ما تخم گذاشتيم . انسان نيز همين طور است . وقتى حقايق ملكوتيه مىخواهد برايش جلوه كند خود به خود طبعش اين است كه مىخواهد عزلت نموده و گوشه‌اى بنشيند و كارى به كسى نداشته\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nباشد . منتهى مردم چون به حرفهاى بيهوده گفتن عادت كرده‌اند لذا اگر ببينند بنده خدايى در يك گوشه و خلوتى رفته و از جمع كناره گرفته فكر مىكنند ديوانه شده است درحالىكه خودشان بيچاره و بىدردند ، و هر كسى كه دردمند است به فكر درمان خويش است . پس اگر بگوييد : چرا پيامبر صلّى اللّه عليه و آله و سلّم ، آن سربالاييها و كوهها را مىپيمودند و به غار حرا مىرفتند ؟ هنوز كه قبل از آن وحى نيامده بود تا به ايشان بگويند شما فلان جا برويد و راز و نياز كنيد ، در جواب مىگوييم :\r\nطبع آدمى ، هنگام درد ، ميل به سكوت و آرامش پيدا مىكند و در صدد اين است تا جاى خلوتى براى خود پيدا كند و نيز اگر بگوييد : اولين بارى كه بر ايشان جبرئيل نازل شد و صدايى شنيدند ، از كجا فهميدند اين وحى است و وسوسهء شيطانى نيست ؟ در جواب مىگوييم : آن حقيقت نازل شدهء بر جان خاتم الانبياء صلّى اللّه عليه و آله و سلّم آنچنان صاف و زلال بود كه حضرت به محض مشاهده ، تصديق نموده و هيچ تشكيك و ترديدى در آن روا نداشتند . مانند كسى كه نور آفتاب را مىبيند و هيچ شكّى در جلوه‌گرى آفتاب نمىكند لذا وقتى نداى   اقْرَأْ بِاسْمِ رَبِّكَ الَّذِي خَلَقَ   « 1 » را شنيدند آنچنان به اطمينان رسيدند كه مأمور به ابلاغ آيهء  قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  « 2 » و آيهء  ذلِكَ الْكِتابُ لا رَيْبَ فِيهِ هُدىً لِلْمُتَّقِينَ  « 3 » شدند . پس اگر انسان در مقام محمود باشد يعنى به حقايق اشياء آن‌طورى كه هست برسد همهء جنگ و دعواها و تمامى اختلافات برداشته مىشود . البته براى رسيدن به مقام محمود و براى\r\n\r\n\r\n","description":"","footnote":"\r\n( 1 ) . علق / 2 .\r\n( 2 ) . اسراء / 89 .\r\n( 3 ) . بقره / 3 .\r\n","page_name":" 384 ","page_number":384},
  {"content":"\r\n\r\nتمايز القاءات رحمانى از القاءات شيطانى ، حفظ طهارت ، شرط لازم است . غرض اين‌كه بازيگرى ذهن ، توسط وهم و خيال براى ادراك امورى كه واقعيت خارجى ندارند بلكه به صورت فرض و تقديرى مورد ادراك ، قرار مىگيرند ، نوعا موجب اختلاف و تنازع بين افراد مىشود و ذهن سازج و صاف و زلال آن است كه هرگز خود را به تصور و ادراك چنين امورى ، مشغول ندارد .\r\nحرفمان اين بود كه وجود ذهنى ، رأسا حاكى از ماورايش مىباشد و بدون وجود خارجى ، تحقّقى براى وجود ذهنى ، نيست . حال اين وجود خارجى يا به صورت وجود عينى محقّقى است كه ماهيت حقيقيه‌اى از آن ، انتزاع مىشود و يا به صورت وجود مقدرى است كه ذهن ، به استمداد از معقولات ديگر خود ، يك نحوه وجودى براى مفاهيم معدومه مىسازد .\r\nدر ادامه مىفرمايند : شأن وجود ذهنى ، حكايت از ماورايش است بدون اين كه آثار محكى يعنى شىء خارجى بر حاكى يعنى وجود ذهنى ، مترتب شود و اين كلام منافات ندارد با اين‌كه بگوييم : آثار ذاتى وجود ذهنى از اين حيث كه عرض كيف نفسانى است ، بر وجود ذهنى مترتب است و قبلا اشاره كرديم كه چه بسا اثرات وجود ذهنى به عنوان كيف نفسانى به مراتب قوىتر از اثرات وجود خارجى مىباشد چراكه وجود ذهنى ، تابع نفس است و به تبع نفس ، تمام مدركات ذهن ، علم و حيات و اراده و شعورى مىيابند بر خلاف وجود خارجى ، يعنى وجود ذهنى آتش ، به تبع نفس از علم و حيات برخوردار است كه هرگز وجود خارجى آتش ، از آن بهره‌اى ندارد . لذا مار و آتش خارجى ، چون علم و شعور ندارند صدمهء آنها نيز موجب تكامل نمىشود امّا آتش و مارى كه در خواب ، شخص را دربر مىگيرد چون زاييده تخيلات اويند و از علم و شعور برخوردارند لذا نيش و سوزاندن آنها ، موجب تكامل شخص مىگردد . طبق همين\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nاصل كه مدركات نفس ، علم و حيات دارند مىتوان پذيرفت كه اگر شخص قوى شد مىتواند با توغّل در صورت مدركات خويش ، آنها را در خارج از خود ، متمثّل و حاضر سازد و آنگاه است كه مىبينيد آتش ذهنى كه در خارج از خود ، انشاء نموده ، حاوى اثرات و سوزشى به مراتب شديدتر از آتش خارجى است .\r\nچراكه اين ، به توجه نفس ناطقه و عين آن است و آن ديگرى حاصل جرقه و اصطكاك شديدى است كه بين دو مادهء بىجان پديد آمده است لذا يقينا اثرات آن بيش از اين است اگرچه در بادى نظر ، آتش ذهنى ، فاقد اثرات آتش خارجى مىباشد .\r\n\r\nارتباط بحث وجود ذهنى با معاد جسمانى\r\nيكى از مبانى سنگين بحث قبر و برزخ و قيامت اين است كه با توجه به اسرار وجود ذهنى مىتوان به حقايق بسيارى از آن مباحث ، دست يافت .\r\nكتاب شريف « النور المتجلّي في الظهور الظلّي » تاليف حضرت استاد علامه حسن‌زاده آملى روحي فداه براى فهم اسرار وجود ذهنى ، كتابى وافى و كافى است .\r\nحضرت علامه طباطبايى قدّس سرّه در ادامه مىفرمايند : و نيز حكايت نمودن وجود خارجى از ماوراى خود با عدم ترتب آثار وجود خارجى ، منافاتى ندارد به اين‌كه بگوييم ، صور علميّه مطلقا مجرد از ماده هستند زيرا ترتب آثار كيف نفسانى و نيز مجرد بودن ، حكم صور علميه است از اين حيث كه به ذات آنها نظر شود و نيز حكايت نمودن از خارج و عدم ترتب آثار خارجى ، حكم صور علميّه است از اين حيث كه با اشيائى خارجى مقايسه شوند و اين همان مطلبى است كه ما در مورد فرق بين صورت علميه و وجود ذهنى بيان كرديم .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nمتن\r\n1 ) و يندفع بذلك إشكال أوردوه على القائلين بالوجود الذهني ؛ و هو أنّا نتصوّر الأرض على سعتها بسهولها و براريها و جبالها و ما يحيط بها من السماء بأرجائها البعيدة ، و النجوم و الكواكب بأبعادها الشاسعة ؛ و حصول هذه المقادير العظيمة في الذهن - أى إنطباعها في جزء عصبيّ أو جزء دماغيّ - من انطباع الكبير في الصغير ، و هو محال .\r\n2 ) و لا يجدى الجواب عنه بما قيل : « إنّ المحلّ الذي ينطبع فيه الصور منقسم إلى غير النهاية » ، فإنّ الكفّ لا تسع الجبل و إن كانت منقسمة إلى غير النهاية .\r\n3 ) وجه الاندفاع : أنّ الحقّ - كما سيأتي بيانه - أنّ الصور العلميّة الجزئيّة غير مادّيّة ، بل مجرّدة تجرّدا مثاليّا فيه آثار المادّة من الأبعاد و الألوان و الأشكال ، دون نفس المادّة ، و الانطباع من أحكام المادّة ، و لا انطباع في المجرّد .\r\n\r\nترجمه\r\n1 ) به واسطه مطلبى كه در امر ثانى بيان شد اشكالى كه بر قائلين وجود ذهنى وارد شده است رفع مىگردد و آن اشكال اين است كه ما زمين را با اين وسعتش ، با دشتها و صحراها و كوههايش و آنچه كه از آسمان بر زمين احاطه دارد با افقهاى بسيار دورش و نيز ستارگان و كواكب را با وسعت ابعادش ، تصور مىكنيم حاصل شدن اين مقادير بسيار بزرگ در ذهن - يعنى منطبع شدن اين حجم عظيم موجودات در يك جزء عصبى يا يك جزء مغز - از انطباع شيئى بزرگ در شىء كوچك مىباشد ، و اين محال است .\r\n2 ) جوابى كه از اين اشكال داده شده و گفته‌اند : « محلّى كه در آن صور منطبع مىشوند به بىنهايت تقسيم مىشود » ، كافى نيست زيرا اگرچه كف دست به\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبىنهايت تقسيم مىشود ولى كف دست گنجايش كوه را ندارد .\r\n3 ) جواب اصلى و صحيح ، همان‌طور كه بيانش در باب علم مىآيد ، اين است كه صورتهاى علميّهء جزئى ، مادّى نيستند بلكه مجردند و تجرّدشان مثالى است كه آثار ماده را - از قبيل ابعاد طول و عرض و عمق و رنگها و اشكال - دارا مىباشد درحالىكه خود مادّه را ندارند و انطباع از احكام مادّه است و در مجرّد انطباع نيست .\r\n\r\nاشكال انطباع كبير بر صغير\r\nگفتيم جبلّى هر وجود ذهنى ، حكايت كردن است يعنى صورى كه ذهن تصور مىنمايد ابتدا از خارج در آن منطبع شده و سپس نفس آنها را ادراك مىنمايد ، مانند دوربين عكاسى كه عكس شىء خارجى را منعكس نموده و يا مانند آينه‌اى كه تصوير شخص را نشان مىدهد .\r\nجناب علامه مىفرمايند : با اين مطلبى كه القاء نموديم اشكال انطباع كبير در صغير رفع مىشود و آن اشكال اين است كه تصور اشيائى كه بزرگتر از ذهن فرد هستند ، موجب انطباع شىء كبير در صغير شده و اين محال است . زيرا اين انطباع ، در يك يا چند سلول مغز صورت مىگيرد و محال است كه يك شىء بزرگترى مانند كوه در چند سلول مغزى ، قرار گيرد .\r\nعدّه‌اى در جواب از اين اشكال گفته‌اند : همان‌طور كه مقادير عظيم ، قابل تقسيم به بىنهايتند اشياء صغير هم قابل تقسيم به بىنهايتند پس هركدام در ديگرى قرار مىگيرد و اين ، انطباع كبير در صغير را ممكن مىسازد چراكه صغير نيز به حكم « تقسيم به بىنهايت » كبير مىشود . و لكن اين جواب ، درست نيست زيرا مثلا كف دست با اين‌كه صغير است و بىنهايت جزء دارد اما هرگز كوه\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nدماوند در دست ، جاى نمىگيرد و اجزاى بىنهايت آن ، در اجزاى بىنهايت دست منطبع نمىشود .\r\nدر حقيقت ، بايد گفت كه نحوه ادراك صور از خارج و حصول صور علميه در ذهن كه در طبيعيات فلسفه به طور مبسوط بحث شده و گفته‌اند كه : چشم ، باز مىشود و از خارج نورى به چشم مىخورد و ابعاد ، تحقّق پيدا مىكنند و تأثير و تأثّرات و فعل و انفعالاتى كه بين اعضاء و جوارح مادّى انسان ، پيش مىآيد و همه اين مباحث و همهء آنچه كه دانشمندان علوم تجربى در آزمايشگاهها راجع به ابصار تطبيقى مانند حالات و انفعالات طبقات چشم و عصبهاى مرتبط با مغز بيان نموده‌اند ، هيچ‌كدام از اينها مربوط به بحث علم ، نيستند به تعبير ديگر هيچ يك از اين امور علت تامّهء حصول علم نيستند بلكه اينها معدّات و يك نحوه آمادگى براى نفس مىباشد كه بواسطه اين فعل و انفعالات ، آن صور علميّه كه تجرّد مثالى دارند به صورت تجرّدى برزخى در نفس ناطقه و ظرف ذهن كه فوق ماده‌اند تحقق پيدا مىكند .\r\nپس اين آفتاب و ماه و زمينى را كه ادراك مىكنيم اگرچه ماده اوليّهء آنها كه همان صور خارجيه‌اند مادّى و از طبيعيات مىباشند امّا صورت علميّه آنها هرگز ، مادّى نيست تا بحث انطباع كبير در صغير مطرح شود بلكه صورت علميّه آنها به تبع نفس ، مجرد بوده و احكام صور تمثليّهء مجردهء نفسيه ، بر آن جارى مىباشد نه احكام انطباع كه مربوط به ماده است . فافهم !\r\n\r\nمتن\r\n1 ) و بذلك يندفع أيضا إشكال آخر : هو أنّ الإحساس و التخيّل على ما بيّنه علماء الطبيعة بحصول صور الأجسام بما لها من النسب و الخصوصيّات الخارجيّة في\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nالأعضاء الحسّاسة و إنتقالها إلى الدّماغ ، مع ما لها من التصرّف في الصور بحسب طبائعها الخاصّة ، و الإنسان ينتقل إلى خصوصيّات مقاديرها و أبعادها و أشكالها بنوع من المقايسة بين أجزاء الصورة الحاصله عنده - على ما فصّلوه في محلّه - و من الواضح أنّ هذه الصور الحاصلة المنطبعة بخصوصيّاتها في محلّ مادّيّ مباينة للماهيّات الخارجيّة ، فلا مسوّغ للقول بالوجود الذهنيّ و حضور الماهيّات الخارجيّة بأنفسها في الأذهان .\r\n2 ) وجه الاندفاع : أنّ ما ذكروه - من الفعل و الإنفعال المادّيين عند حصول العلم بالجزئيّات - في محلّه ، لكنّ هذه الصور المنطبعة ليست هي المعلومة بالذات ، و إنّما هي امور مادّيّة معدّة للنفس تهيئها لحضور الماهيّات الخارجيّة عندها بصور مثاليّة مجرّدة غير ماديّة بناء على ما سيتبيّن من تجرّد العلم مطلقا ، و قد عرفت أيضا أنّ القول بمغايرة الصور عند الحسّ و التخيّل لذوات الصور التي في الخارج لا ينفكّ عن السفسطة .\r\n\r\nترجمه\r\n1 ) با مطالب گذشته ، اشكال ديگرى هم دفع مىشود و آن اين‌كه : احساس و تخيل بنابر آنچه كه علماى طبيعى گفته‌اند عبارت است از حصول صورتهاى اجسام و نسبتها و خصوصيتهاى خارجى اين صور ، در اعضاى حساسه و انتقال آنها به مغز و البته اين اعضاى حساسه ( مانند چشم و گوش ) بر حسب طبيعت خاص خودشان ، تصرّفاتى در صور انجام داده و تغييراتى در آنها بوجود مىآورند .\r\nو انسان بين اجزاى صورت حاصله كه برايش حاصل شده ، نوعى مقايسه و سنجش انجام مىدهد و از اين طريق به مقدار ، اندازه ، ابعاد و اشكال واقعى شىء خارجى پى مىبرد كه تفصيل آن ، در محلش بيان مىشود . واضح است ، صورت\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nحاصله‌اى كه با ويژگيهاى خاص خود ، در محل مادّى ، منطبع مىشود با ماهيت خارجى مباين مىباشد براى اين‌كه هم كوچكتر از آن شىء بوده و هم در آن تصرّف شده است پس هنگام تصوّر يك شىء ، مجوزى براى قول به وجود ذهنى و حضور ماهيات خارجى در ذهن نمىباشد .\r\n2 ) در جواب اين اشكال گوييم : ما قبول داريم كه هنگام حصول علم به جزئيات ، فعل و انفعالات مادّى ، صورت مىگيرد ولى اين صورتهاى منطبعه ، معلوم بالذات ما ، نيستند بلكه امورى مادّى بوده و معدّ براى نفس هستند و نفس را آمادگى مىدهند براى حضور ماهيات خارجى نزد نفس با صورتهاى مثالى .\r\nبراى اين‌كه در آينده ، اثبات خواهيم كرد كه علوم و ادراكات ما ، مجرّد و غير مادّى هستند . علاوه بر اين ، اگر قائل شويم به اين‌كه صورى كه به هنگام حس و تخيل در ما حاصل مىشود ، با ذوات آن صور كه در خارج موجودند مغايرت دارد جداى از سفسطه نخواهد بود .\r\n\r\nاشكال انتقال ماهيات به انفسها در ذهن\r\nيكى از اشكالاتى كه منكرين وجود ذهنى مطرح مىكنند اين است كه مىفرمايند : علماى علوم تجربى ، اعم از علم طبّ و روانشناسى ، فيزيك و امثال اينها درباره احساس و تخيل قائلند كه صور اجسام ، با تمامى نسبتها و خصوصيات خارجى خود ، در اعضاى حساسه ، حاصل و از آن‌جا به مغز منتقل مىشوند . مثلا درخت در خارج ، داراى ويژگيهاى خاصّ خود است ، ساقه‌اش عمود ، شاخه‌هايش به طرف آسمان و ريشه‌هايش ، درون زمين است و كسى كه به اين درخت ، نگاه مىكند ، آن را با رنگ ، حجم ، وزن و ساير جهات گوناگونى كه در او هست مشاهده مىكند . پس تمامى اين نسبتها و خصوصيات در اعضاى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nحسّاسهء فرد حاصل شده سپس به مغز او منتقل مىگردد . البته قبل از انتقال به مغز ، يك نحوه تصرفى در اين شكل ، انجام مىگيرد چراكه مغز نمىتواند صورت اشياء خارجى را با همان اندازه و خصوصيات خارجىشان ، در خود بپذيرد لذا تصرفاتى در آن مىكند همچنان كه يك دوربين عكاسى ، براى عكس گرفتن از اشياء ، تغييراتى گوناگون در آنها ايجاد كرده و سپس قادر به عكس‌گيرى از آن مىشود . پس از تصرف حاصل شده ، صورت اشياء به مغز منتقل مىگردد و شخص ، صورت را در آن‌جا ، با آن شىء خارجى ، تطبيق كرده و اجزاء را با همديگر ، مطابقت و مقايسه مىكند و حكم مىكند به اين‌كه رنگ آن به اين كيفيت و حجم آن به اين مقدار و طول و قد آن به اين اندازهء خاص است .\r\nايشان در ادامه مىگويند : پس دانستيم كه صورت تمام اشياء خارجى ، با تصرف حاصل شده به مغز ، منتقل مىشود لذا قول شما ، مبنى بر اين‌كه ، ماهيات اشياء بانفسها در ذهن مىآيد گفتارى نادرست است . چراكه شما ماهيت وجود ذهنى و وجود خارجى را يك امر مىدانيد درحالىكه طبق فرمايش علماى طبيعى ، هيچ صورتى در ذهن حاصل نمىشود مگر اين‌كه ابتدا تصرفاتى در آن ، انجام شده و سپس منتقل به مغز گردد . پس لزوما بايد تباين و مغايرتى بين صورت در ذهن با صورت در خارج بوده باشد . منتهى اين صورت حاصله در مغز به گونه‌اى است كه وقتى آن را با خارج مقايسه مىكنيد مىگوييد : اين درخت حاصله در ذهن ، عين درخت در خارج است مثل اين‌كه وقتى صورت خود را در آينه ببينيد مىگوييد اين صورت در آينه ، عين صورت من است با اين كه از جنبه طبيعى و مادّى ، آن شكل ، حاكى از صورت خارجى شما بوده و آينه تصرفاتى را در آن انجام داده است ، زيرا اين‌طور نيست كه صورت شما در خارج مستقيما در آينه رفته و عين آن شده باشد پس از جنبهء طبيعى ، تصرفاتى در\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nجيوه و شيشهء آينه انجام گرفته ، تا اين‌كه انعكاس نور ، حاصل شده و صورت شما در آن‌جا پيدا شود . مىبينيد اگرچه مىگوييد صورت در آينه ، عين صورت من است امّا با توجه به تصرفات حاصل شده ، صورت در آينه ، مباين با صورت عينى شما در متن خارج خواهد بود و همچنين صورت حاصله‌اى كه در مغز حاصل مىشود نيز با صورت شىء در متن خارج ، مباين است لذا قول شما مبنى بر وجود ذهنى و عينيّت ماهيت وجود ذهنى با ماهيت وجود خارجى ، باطل بوده و قابل قبول نيست .\r\nاين اشكال و اشكالاتى شبيه آن ، نوعا از جانب كسانى مىباشد كه به علم جديد ، بسيار متكى بوده و علم قدما را به باد تمسخر گرفته و مىگويند : در اين عصر پيشرفت صنعت و تكنولوژى ، حرف شما آخوندها ديگر خريدارى نداشته بلكه مغاير با آزمايشات و تجربيات امروزى است .\r\nدر جواب اين دسته مىگوييم : ما حاضريم در هريك از مواردى كه با ما اختلاف داريد به بحث و مناظره بنشينيم و مدّعى هستيم كه مىتوانيم يكايك آن امور را برهانى و مستدل نماييم ما نه با شما در جنگيم و نه مخالف پيشرفت علم و صنعت شماييم ، علم در هر زمينه‌اى كه باشد قابل احترام است و هيچ دغدغه‌اى در آن نيست ، زحمات و تحقيقات گوناگون شما نيز در امور گوناگون برايمان محترم و قابل ستايش است اما اين مطلب را نمىپذيريم كه يقينيات عصر حاضر شما منافى با يقينيات علماى گذشته ماست لذا براى رفع توهم ايجاد شده مبنى بر خطاى بسيارى از مبانى علوم قديم بايد در كنار يكديگر به صلح و صفا نشسته و حاضر به شنيدن تمام مقدمات برهان همديگر بوده باشيم . آنجاست كه مىبينيم تنافى منتفى است . به تعبير ديگر با كمى تحقيق خواهيم يافت مطالبى كه صاحبان علوم جديد و دارندگان صنعت و تكنيك و رايانه مطرح مىكنند قبلا از جانب\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبسيارى از علماى ما ، عنوان و بيان شده بود و جواب داده شده است منتهى با بيانى ديگر ، پس الآن فقط مقدارى القاب و الفاظ تعويض شده ، به تعبير شاعر :\r\n سوار رفرف هستى و براقى * ورم كردى و پندارى كه چاقى \r\nآخوندهاى قديم ما ، به حقيقت در تمام رشته‌هاى علمى ، خوب زحمت مىكشيدند ، متأسفانه اكنون حوزه‌هاى علميّه به چند رشته خاص محصور شده و ديگر ، طلاب محترم علوم دينى زحمت فراگيرى علومى غير از فقه و اصول و تفسير آفاقى را به خود نمىدهند . و بدين ترتيب ، آنچه را كه داشتيم از دست داديم . درحالىكه علماى قديم و اصيل ما ، همه علوم را ، از فقه و اصول و فلسفه و تفسير گرفته تا علم طب و علم هيئت ، رياضيات و علوم غريبه و بسيارى از كتب مرقوم در اين باب كه به قلم همين آخوندهاى قديم ما بوده را فرا مىگرفتند .\r\nحضرت علامه حسن‌زاده آملى مىفرمودند : روزى يكى از دانشمندان فرانسوى به همراه همسرش كه هر دو خيلى بزرگوار بودند و در سطح بالاى دانشگاههاى پاريس ، سمت استادى داشتند به منزل ما در قم آمدند و شروع به طرح سؤالاتى كردند ، ما هم روى مبانى دقيق و مستندات قديم و اصيل ، به تك‌تك سؤالاتشان پاسخ داديم ، ناگهان ديديم هر دو به گريه درآمدند به زبان فرانسه ، به ايشان گفتم : چرا گريه مىكنيد مگر خداى ناكرده بىادبى و جسارتى از من سر زده است ؟ گفتند : نخير ، ما هرگز خلاف ادب از شما نديديم امّا هردو از اين متأثر شديم كه پس اين نوشته‌هايى را كه در كشورهايى مثل فرانسه آوردند و ما خوانديم و گفتند اينها نظرات شما راجع به كرويت زمين و جاذبه آن ، و راجع به طبّ و ديگر امور است ، چيست ؟ اينها چيست كه به خورد ما داده‌اند ؟ و به عنوان نظريه‌هاى علمى به شما نسبت داده‌اند ، درحالىكه حرفهاى شما ، اينقدر\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nاساسى و متقن است .\r\nبه ايشان گفتم : من اهل مداهنه و تملّق نيستم ، اگر الآن بخواهم از كتابخانه خودم فقط آنچه را درباره علم شريف طبّ دارم ، براى شما بياورم ، بىشك بيش از 200 جلد كتاب مىشود . همچنين بسيارى از كتب اصيل علم هيئت ، نجوم و رياضيات را همين آخوندهاى ما نوشته‌اند و ما بر اين مدعى ، مستندات بسيارى داريم .\r\nخلاصه ، عدم اشتياق بعضى از طلّاب نسبت به اين علوم و همچنين عدم وجود اساتيد در اين متون و نيز جنگ و دعواى بسيارى از فقها با اين متون علمى و دامن زدن به اختلافات از سوى دشمنان براى برچيدن اين متون از سطح حوزه‌ها ، همگى موجب اين شده كه اين علوم اصيل از حوزه‌ها رخت بربسته و براى مدتى طولانى از طلّاب محجور بماند .\r\nو اما در جواب اشكالى كه در مورد نحوه ادراك حواس ظاهرى مطرح كرده‌اند مىگوييم : كه فرمايش شما در مورد ادراك حواس ظاهرى اعم از ذوق و چشيدن ، سمع و لمس ظاهرى ، صحيح است زيرا هيچ‌كس منكر اين مطلب نيست كه فعل و انفعالاتى در مقام ديدن يا شنيدن مثلا در چشم يا گوش مادى طبيعى ، انجام مىگيرد و پس از آن عصبهاى موجود ، فعل و انفعالات حاصل شده را به مغز منتقل مىكنند . امّا بايد بگوييم آن وجود ذهنى كه ما بدان قائل هستيم اصلا ارتباطى به اين بحث ندارد . به تعبير ديگر ، تحقيقات شما در مورد حواس ظاهرى و طبقات چشم و آبهاى گوناگون آن به عنوان يكى از حواس و نيز در مورد عصبها و جايگاه ادراك حواس در مقاطعى از مغز ، قابل قبول بوده و نمىتوان آن را انكار كرد كه همهء اين مباحث حواس ظاهرى با فعل و انفعالات مادى آن را بزرگان از قدماى ما هم فرموده‌اند و پياده كرده‌اند اما بر مبناى رصين\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو اصيل حكمت متعاليه اينها هيچ‌كدام ، آن ديدن واقعى و احساس و تخيّل حقيقى نيست بلكه تمام اينها مقدمه و معدّند كه نفس از طريق قواى پنج‌گانه ، صورى را اصطياد كرده و سپس در قوه خيال آن صور را به وزان آنچه كه با اين آلات و ادوات پنج‌گانه كسب نموده ، انشاء كند .\r\nمباحث مبسوط پيرامون انشاء را در بخش علم و عالم و معلوم حكمت متعاليه خواهيم خواند در آن‌جا مىگوييم : همهء اشياى خارجى به همراه تمامى حواس ظاهرى ما معدّاتى هستند تا نفس بدين طريق با اشياى خارجى ارتباط برقرار كرده و پس از آن عقل ، آن اشياء را در خود انشاء كند . بدين ترتيب از آن اشياى خارجى كه اصل و اساس تمام ادراكات نفس‌اند تعبير به معلوم بالعرض مىشود و از خود صور منشئهء نفس تعبير به معلوم بالذات مىكنند . در اين صورت ، نفس ، مظهر و مصدر است يعنى حقيقتى است كه صور علميّه را در خودش انشاء مىكند و تمام اشياء و شرايط خارجيه براى ادراك نفس ، مقدماتى هستند تا نفس از عهدهء اين كار برآيد . مثل اين‌كه در ابصار فرموده‌اند : نبايد شىء ، خيلى دور يا خيلى نزديك باشد و بين آن و مبصر ، هيچ حجابى نبوده و روشنايى مطلق نباشد و . . . .\r\nپس از بيان اين مطلب بايد بگوييم : اشكال مذكور ناشى از خلط كردن بين معلوم بالعرض و معلوم بالذات است . اعنى اشكال منكرين وجود ذهنى مربوط به معلوم بالعرض است و حال اين‌كه ما در بحث وجود ذهنى و صور منشئهء نفس ، معلوم بالذات را اراده نموده‌ايم نه معلوم بالعرض را و در معلوم بالذات اشكال مذكور بار نمىشود . آرى معلوم بالذات در نفس از آن حيث كه حاكى از معلوم بالعرض خارجى است از آن تعبير به وجود ذهنى مىشود .\r\nپس ما در مورد آنچه كه شما در مورد ماده و طبيعت فرموديد حرفى نداريم\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nو صاحبان علم جديد ، حرفشان صحيح است و علماى اصيل ما نيز همه آنها را تأييد و تصديق نموده‌اند ولى آنچه كه ما درباره وجود ذهنى مىگوييم مربوط به مقام تجرّد نفس است كه هيچ ارتباطى به تحقيقات شما پيرامون اشياء خارجى ندارد . زيرا تمام آنچه را كه شما گفتيد زمينه‌اى هستند تا نفس بتواند آن صور را در خودش ، انشاء كند و به همين مقدار بيان ، اشكال فوق رد مىشود و ديگر نيازى به اطالهء كلام نيست چراكه اگر بنا باشد آنچه ما در ذهن داريم غير از آنچه در خارج است بوده باشد موجب سفسطه مىشود زيرا در اين صورت بايد بگوييم : ما هيچ‌چيز را آن‌طور كه در خارج تحقق دارد ادراك نمىكنيم و اين محال است براى اين‌كه فلسفه يعنى ادراك آنچه در خارج است بما لها من الحقيقة . پس گفتار شما مبنى بر مغايرت صور حسيّه و خياليّه با صور خارجيه خلاف غرض ما از فلسفه كه ادراك حقيايق خارجى اشياء است مىباشد زيرا كه نوعى از سفسطه به شمار مىآيد .\r\n\r\nمتن\r\n1 ) الأمر الثالث : أنّه لمّا كانت الماهيّات الحقيقيّة التي تترتّب عليها آثارها في الخارج هي التي تحلّ الأذهان بدون ترتّب آثارها الخارجيّة ، فلو فرض هناك أمر حيثيّة ذاته عين أنّه في الخارج و نفس ترتّب الآثار كنفس الوجود العينيّ و صفاته القائمة به كالقوّة و الفعل و الوحدة و الكثرة و نحوها ، كان ممتنع الحصول بنفسها في الذهن ؛ و كذا لو فرض أمر حيثيّة ذاته المفروضة حيثيّة البطلان و فقدان الآثار كالعدم المطلق و ما يؤول إليه ، إمتنع حلوله الذهن .\r\n2 ) فحقيقة الوجود و كلّ ما حيثيّة ذاته حيثيّة الوجود ، و كذا العدم المطلق و كلّ ما حيثيّة ذاته المفروضة حيثيّة العدم يمتنع أن يحلّ الذهن حلول الماهيّات الحقيقيّة .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nو إلى هذا يرجع معنى قولهم : « إنّ المحالات الذاتيّة لا صورة صحيحة لها في الأذهان » .\r\nو سيأتي ان شاء اللّه بيان كيفيّة انتزاع مفهوم الوجود و ما يتّصف به و العدم و ما يؤول إليه في مباحث العقل و العاقل و المعقول .\r\n\r\nترجمه\r\n1 ) چون ماهيات حقيقيه‌اى كه آثار خارجى بر آنها مترتب مىشود همانهايى هستند كه در ذهن حلول پيدا مىكنند ولى بدون ترتب آثار خارجى . لذا اگر فرض شود كه امرى حيثيت ذاتش عين خارجيت و عين حقيقت و ترتب آثار باشد مانند خود وجود عينى و صفات قائم به آن همانند قوه و فعل ، وحدت و كثرت و امثال اينها . محال است كه آن چيز خودش در ذهن حاصل شود و همچنين اگر فرض كنيم چيزى را كه حيثيت ذاتش ، حيثيت بطلان و فقدان آثار است ( حيثيت ذات مفروضه و فرضيتش عين بطلان و عين فقدان است ) مثل عدم مطلق و آنچه كه به او بازمىگردد چنين چيزى محال است كه خودش در ذهن حلول كند .\r\n2 ) بنابراين محال است كه حقيقت وجود و هرچه كه حيثيت ذاتش ، حيثيت وجود است آن‌گونه كه ماهيات در ذهن حلول مىكنند در ذهن حلول كند . و همچنين عدم مطلق و هرچه را كه حيثيت ذات فرضى او حيثيت عدم باشد محال است همچون ماهيات حقيقى در ذهن حلول كند و مراد حكما از اين‌كه گفتند محالات ذاتى صورت صحيحى در اذهان ندارند ، همين مطلب مىباشد . ان شاء اللّه در آينده در مباحث عقل و عاقل و معقول ، نحوه انتزاع مفهوم وجود و مفهوم عدم بيان خواهد شد .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nبراى وجود واجب و عدم مطلق ماهيتى در ذهن نيست\r\nجناب علامه در امر سوم فرمايش بسيار شريف و لطيفى را مطرح مىكنند و آن اين است كه ما وجود ذهنى را براى موجوداتى مىتوانيم اثبات كنيم كه داراى ماهيت باشند حال يا ماهيت جوهريه يا ماهيت عرضيه اما اگر يك موجود و حقيقتى داشته باشيم كه صرف وجود و وجود محض باشد مانند خود حقيقت وجود آيا مىشود براى اين وجود محض نيز يك ماهيتى در ذهن باشد ؟ و نيز آيا مىتوانيم براى چنين وجود محضى ، وجود ذهنى داشته باشيم ؟ جواب منفى است چون وجود محض ، ماهيت ندارد درحالىكه ذهن فقط مىتواند موجوداتى را ادراك كند كه داراى ماهيت بوده و داراى حدّ باشند لذا براى يك قسم از وجود بنام وجود مطلق هرگز نمىتوانيم وجود ذهنى اثبات كنيم و نيز براى عدم و معدوم مطلق هم نمىتوانيم وجود ذهنى داشته باشيم براى اين‌كه آنها هم ماهيت ندارند . آرى مىشود مفهوم وجود مطلق و عدم مطلق را بفهميم ولى يك وجود ذهنى حاكى از آنها نمىتوانيم داشته باشيم .\r\nپس آن‌جا كه وجود مطلق ماهيت ندارد براى اين است كه آن صرف الوجود است و چون غير متناهى و نامحدود است به علّت شدت وجوديش ، ذهن توان ادراك آن را ندارد لذا جناب صدر المتألّهين در اسفار مىفرمايند : عقل ما توانايى ادراك حقيقت وجود واجب را ندارد چراكه آن حقيقت فوق العاده شديد و قوى است و عقل نيز هميشه دنبال اين است كه چيزهاى محدود را ادراك نمايد اشيايى مانند سنگ و چوب ، خاك و آب و هوا . امّا همين كه پاى وجود صرف به ميان آمد عقل از ادراك آن اظهار ناتوانى مىكند و هرچه مىخواهد خود را از حدود دور كرده و متصف به صفات نامحدود شود نمىتواند لذا براى ادراك آن حقيقت ، دم‌به‌دم از حدود سؤال مىكند و مىپرسد آيا مجرد است يا مادّى ؟\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nشكل دارد يا ندارد ؟ حجم و رنگش چگونه است ؟ و . . .\r\nهمه اين پرسشهاى متعدد عقل براى اين است كه عقل ، خودش محدود بوده و محدود ، هرگز توانايى ادراك نامحدود را ندارد و لذا وجود واجب ، به اين دليل كه وجودى فوق تمام ماهيات است به ذهن محدود افراد ، حلول نمىكند . در اين قسم ، عجز و ضعف به عقل برمىگردد .\r\nو امّا قسم ديگرى هم داريم كه چون مادون ماهياتند عقل قادر به ادراك آنها نيست و اين ضعف و عجز از ناحيهء عقل نيست بلكه از ناحيهء مدرك است چون مدرك در غايت ضعف و نيستى است لذا عقل ، شيئى را براى ادراك نمىيابد تا آن را تعقل نمايد و آن‌چيز ، معدوم مطلق مىباشد .\r\nاگر بگوييد پس اين‌كه ما اكنون معناى واجب الوجود و معدوم مطلق را ادراك مىكنيم ، چگونه است ؟ در جواب مىگوييم : اين ادراك ، مربوط به مفاهيم واجب الوجود و معدوم مطلق است نه حقيقت آنها . و اگر بگوييد : اين‌كه عرفا مدعى ادراك حقيقت وجود هستند به چه معنى است ؟ گوييم : ادراك ايشان مربوط به علم شهودى حقيقت وجود است نه علم حصولى . علم شهودى مربوط به مقام قلب حقيقت انسانى است كه لا يقفى بوده و در هيچ مرتبه‌اى توقف نمىكند بر خلاف علم حصولى كه مربوط به ماهيات اشياء بوده و به مقام عقل نفس ناطقه انسانى برمىگردد . و چون وجود ذهنى در محدوده علم حصولى مطرح است مىتوانيم بگوييم وجود واجب ، فاقد وجود ذهنى است . اگرچه به علم شهودى هم نمىتوان به كنه واجب رسيد چون معلول هميشه به مقدار سعه وجودى خودش علّت را فهميده و مىيابد و مىچشد نه فوق آن را . لذا هر كسى ظرفيت وجوديش بيشتر باشد بهتر مىتواند آن حقيقت را ادراك كند و امّا عدم هرگز به علم شهودى ، مدرك واقع نمىشود چون عدم ، لا شىء است و علم\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nشهودى ، حضور حقيقت وجود است در ذات مدرك درحالىكه لا شىء عدم الحضور است و عدم الحضور هرگز به حضور درنمىآيد . لذا فرموده‌اند : عدم ، نه در خارج وجود مصداقى دارد و نه در ذهن بلكه فقط مفهومى از آن در ذهن ترسيم مىشود و مفهوم غير از مصداق ذهنى و يا خارجى است .\r\nجناب علامه در ادامه مىفرمايند : پس براى حقيقت وجود و براى هر چيزى كه حيثيت ذاتش حيثيت وجود است و همچنين براى عدم مطلق و براى هر چيزى كه حيثيت ذات مفروضه‌اش حيثيت عدم است ممتنع است كه مانند ماهيات حقيقى حلولى در ذهن بوده باشد و معناى قول حكما كه فرموده‌اند : براى محالات ذاتى ، صورت صحيحى در اذهان نيست همين امر مىباشد و در آخر مىفرمايند : راجع به نحوه انتزاع مفهوم وجود و مفهوم عدم از وجود و عدم ، عرايضى در مرحله يازدهم ، در مبحث عقل و عاقل و معقول تقديم خواهيم كرد .\r\nان شاء اللّه .\r\n\r\nمطالبى پيرامون بحث وجود ذهنى\r\n\r\nاصول 49 گانه يا مطالب رئيسهء وجود ذهنى\r\nحضرت استاد بزرگوار ما در تعليقات خود بر بحث وجود ذهنى شرح منظومه ، مطالب مفيدى را تحت عنوان مطالب رئيسه آورده‌اند كه ما را براى رسيدن به مراد وجود ذهنى كمك مىكند . و در كتاب شريف « النور المتجلّي في الظهور الظلّي » مبسوط آنها را تحت عنوان « اصول مستنبطة من الصحف النورية الحكمية » آورده‌اند . حال كه از شرح مباحث وجود ذهنى كتاب نهايه فارغ شديم به بررسى بيشتر آن مىپردازيم و به بحث وجود ذهنى در كتاب « النور المتجلّي » اشاره مىكنيم .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nاكنون قصد نداريم وارد بحث مبسوط آن اصول 49 گانه شويم ، زيرا حقش اين است كه انسان يك سال كامل درسى را فقط پيرامون همين 49 اصل بحث كند . در اين صورت خيلى از حقايق و اسرار و اصول فلسفى و عرفانى و به خصوص مباحث شريف اعتقادى روشن مىشود . به نظر بنده اين اصول به حقيقت ، مبانى شريفى است كه ما را در فهم توحيد ، نبوت ، ولايت ، تنزل وحى ، معراج و معاد و احضار ارواح و امثال آن كمك مىكند ، تا جايى كه مىتوان اين اصول را به عنوان اصول عقايد تلقّى كرد . زيرا براى فهم اسرار و حقايق موجود در توحيد ، نبوت ، امامت و معاد بايد به اين اصول و ديگر اصولى كه مستفاد از كتب حكمت اصيل ماست ، توجه تام نمود و عدم توجّه بدانها ، منجر به خطاهاى بيشمار و ساحل‌پيمايى در ابواب مذكور مىشود .\r\nنصايح\r\nيكى از ابوابى كه فهم آن مستلزم گذراندن مقدمات بسيارى است ، مسأله معراج مىباشد . عموم مردم در قضايايى همچون معراج پندارهايى دارند كه منافى با اصول مسلّم عقلى است ، مثل اين‌كه خيال مىكنند پيغمبر صلّى اللّه عليه و آله و سلّم در شب معراج ، از دربى مادى خارج و سوار بر اسبى به نام براق شده و بواسطهء آن منازل سماوى را طى طريق نموده‌اند . و به فهم همين اندازه از مسألهء معراج اكتفا كرده‌اند و خيال مىكنند كه همهء دين را فهميده‌اند ، و حال اين‌كه همچنان كه گفتيم ، فهم همين يك مسأله از مسائل ، مستلزم ساليانى درس خواندن و استاد ديدن و بحث كردن و تفكر نمودن است .\r\nهمهء اين پندارهاى عوامى ناشى از آن است كه مردم با كمالات لايق انسانى آشنا نشده و ندانسته‌اند كه آدمى مىتواند به چه مراتبى از كمالات وجودى نائل\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nشود ، مثل اين‌كه مىپندارند طىّ الارض كمال است ، درحالىكه نزد آنها كه اهل معرفت هستند ، طىّ الارض بدان معناى متعارفى كه در اذهان عموم مردم است ، اصلا كمال انسانى محسوب نمىشود .\r\nاگر حقيقت انسان خوب شناخته شود ، اذعان نمودن و پذيرفتن آن غاياتى كه مقصود هر سالك در سير علمى و عملى است و حكما و عرفاى شامخ از آن سخن گفته‌اند خيلى كار دشوارى نيست ، مثل آن نازنين انسانى كه ، جناب شيخ اكبر محى الدين عربى قدّس سرّه در فصوص الحكم از او نقل مىكند كه فرمود : « من 18 سال است كه دست تصرف دارم ، امّا يك‌بار هم در نظام هستى تصرف نكرده‌ام » .\r\nمعلوم مىشود گوينده در مقام شريف ادب مع اللّه مقيم بوده است . لذا در نزد فيلسوف و عارفى كه انسان را داراى مقام لا يقفى مىداند ، طى الارض و امثال آن چندان كمالى به شمار نمىآيد . اگرچه طى الارض براى افراد عادى اجتماع خيلى ارزشمند است ، و خيال مىكنند كه هر كسى كه مدّعى اين حرفها شود يا دروغ مىگويد و يا ريا كرده است . از بس كه خودشان با اين‌جا خو كرده‌اند و حالى پيدا نكرده‌اند و به ظاهر چهار تا حديث اكتفا كرده‌اند ، و از ابتداى طلبگى هم فقط با همان بحث‌هاى متعارف غيبت نكن و دروغ نگو و ريا نكن ، محشور بوده‌اند ، گمان مىكنند همه مثل خودشان هستند . لذا اگر يك كسى بنويسد كه من طى الارض و ديگر حالات خوش انسانى را دارم ، فورا اشكال مىكنند كه ، اين آقا ريا كرده است ! از بس كه خودشان خاكى و اين سويىاند ، اينها را ريا مىبينند ، و حال اين‌كه خبر ندارند و بىخبرند كه انسان ، مستعد وصول فوق اين كمالات است . حيف است كه فردى 20 سال درس طلبگى بخواند و فقط خود را به همين امور متعارف غيبت نكن ، دروغ نگو و تهمت نزن و ديگر امور اخلاقى مشغول بدارد ، حداقل ما طلبه‌ها نبايد در اين امور معطّل باشيم . البتّه ما خودمان هم مدتّى\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nبه همين درد گرفتار بوديم ، تا اين‌كه به محضر حضرت آقا ، علامه حسن‌زاده آملى روحي فداه رسيديم و آرميديم .\r\nما بايد حرف از « تعالوا » داشته باشيم ، هريك از ما در زندگى بايد كسى را در افق اعلى داشته باشيم و او دم‌به‌دم به ما بگويد : دستتان را به من بدهيد و بالا بياييد .\r\nتوقف در امور متعارف اخلاقى ، نه تنها آدم را سالم و صالح نمىكند ، بلكه گاهى آدم از اين حرفها رنگ مىگيرد ، چراكه اين‌گونه حرفها عوام‌پسند است ، لذا شخص فقط مىخواهد اينها را ياد بگيرد و برود بالاى منبر و آنها را براى مردم بازگو كند . اين است كه آدمى به اين حرفها عادت مىكند و به فكر خودش نمىافتد .\r\nامّا اگر آدم دست يك انسان كاركشته‌اى بيفتد كه به او شب بدهد ، توحّد بدهد و تعلقاتش را منقطع و حالاتش را بررسى كند ، آن‌وقت است كه ، شخص به فكر خودش مىافتد و چاره‌اى مىكند . لذا جناب رسول اللّه صلّى اللّه عليه و آله و سلّم و امير المؤمنين عليه السّلام گاهى به خواص اصحابشان مىفرمودند : مبادا مانند چهارپاها كه شب تا به صبح را در طويله مىخوابند ، شما نيز شب تا به صبح را در اتاقى بخوابيد و چنان كنيد كه هيچ فرقى بين شما و حيوان خانه‌تان نباشد . به همين دليل ، هر صبح از اصحاب خود سؤال مىكردند : هل من مبشّرات ؟ يعنى آيا از ديشب ، مبشره و كشف و شهودى نصيبتان شده كه ما را مهمان آن كنيد ؟\r\nغرض اين‌كه معراج به آن معناى متعارفى كه در اذهان عموم است ، مراد آيات و روايات فوق آن است ، چه اين‌كه مسألهء معاد نيز حاوى حقايقى به مراتب بيش از آن مقدارى است كه عوام مردم از آن در ذهن خود ساخته‌اند و بدان معتقد شده‌اند . البته گاهى اين عوامها درس خوانده هم هستند .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nعموم مردم در مورد معاد گمان مىكنند روزى خواهد رسيد كه سراسر نظام هستى به هم مىپاشد و كوهها متلاشى مىشود ، درياها فوران كرده و ستارگان فرومىپاشند و خورشيد تيره و تار مىشود و . . . آن‌هم بدين خاطر كه ، افراد خاطى و عصيانگر به عذاب الهى نائل آيند و حال اين‌كه هرگز معقول نيست نظام هستى به اين عظمت و با اين همه موجودات بىكران در آن ، فقط به خاطر گناه چهار نفر افراد خاكى ، همگى نابود شوند . عالمى كه فقط آفتاب آن 328 هزار و 800 برابر زمين است ، كه آن آفتاب بدين عظمت نيز در مقابل ستارهء شعراى يمانى كه از دور ما آن را فقط يك نقطهء روشنايى مىبينيم ، به اندازهء 7 / 1 از يك دانهء جو در مقابل كوه دماوند ، محسوب مىشود .\r\nتصديق مىفرماييد كه ، معقول نيست اين همه عوالم بيكران نظام هستى و حقايق منطوى در آن فقط به خاطر عده‌ّاى افراد گنهكار در كرهء زمين ، جملگى به هم پاشيده و نابود شوند . از طرفى مردم در طول شبانه‌روز براى تأمين حداقل معاش زندگى خود و كسب روزى پاك و حلال زحمات بسيارى را متحمّل مىشوند و نوعا به انجام واجبات و ترك محرمات پاىبند هستند . حال در اين بين شايد عده‌اى هم دچار خطا و يا اشتباهاتى شوند كه قابل اغماض است و يا عده قليل ديگرى هم باشند كه در طول زندگى خويش به خباثت و رذالت مشغول باشند ، به‌هرحال عاقلانه نيست كه به خاطر خطاى معدودى همه مستحق عذاب شوند و حقيقت عوالم بيكران نظام هستى كه سراسر علم و شعور و شهود است از هم پاشيده و نابود شود و اگر چنين باشد پس به‌جاست كه خلق لب به اعتراض گشوده و بگويند با اين وجود چرا خداوند انسان را خلق نمود ، زيرا مردم از صبح تا غروب براى به دست آوردن لقمه‌اى نان جان به لب مىآوردند و طبيعى است كه در اين بين خطايى هم از ايشان سرزند و به جاست\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nخطاب به خداوند بگويند بيا و جايت را با ما عوض كن تا ببينيم تو با اين همه گرفتارى آلوده مىشوى يا نه ؟ تصديق مىفرماييد كه با اين‌گونه نصايح و پندهاى اخلاقى اقناعى مقطعى ، مىتوان مردم را به صراط مستقيم دعوت نموده ولى حقيقت دين را نمىشود به همين مقدار به ايشان عرضه كرد . زيرا مردم تن نمىدهند و دائما مىگويند : اين حرفها با عقل انسان جور درنمىآيد . و صحيح هم مىگويند زيرا دين ، دين خلاف عقل نيست ، نبايد معاد را و ديگر اصول عقايد را بدين صورت عوامى در اذهان مردم القاء كنيم . البته دين ظواهرى دارد كه  وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ  « 1 » .\r\nبايد طورى حرف بزنيم كه با حجّت باطنى مردم ، يعنى عقل كه خداوند به آنها اعطا نموده ، مطابق باشد . بايد طورى عمل كنيم كه مردم عالم خوان بار بيايند و كتاب وجودى خودشان را ورق بزنند و وجود خودشان را بخوانند .\r\nغرض اين‌كه اين 49 اصل از جمله اصول و امّهاتى است كه دانستن آنها ، شرط فهم بسيارى از آيات و روايات وارده در مسألهء معاد و معراج و تكامل برزخى و امورى شبيه اين است . تا جايى كه مىتوان هريك از اين 49 اصل را ، اصلى از اصول عقايد تلقّى نمود .\r\nو ما اكنون به حول و قوّهء الهى ، چند مورد از آنها را كه متناسب با بحث وجود ذهنى است ، به عرض محضر مىرسانيم .\r\n\r\n\r\n","description":"","footnote":"\r\n( 1 ) . عنكبوت / 44 .\r\n","page_name":" 406 ","page_number":406},
  {"content":"\r\n\r\n\r\n[ اصل اول : مدخليت وجود ذهنى براى علم به اسرار معاد جسمانى و روحانى . 
  ]\r\nإن لمسألة الوجود الذهني على الوجه الذي ادركه الراسخون في الحكمة المتعالية مدخلا عظيما في تحقيق المعادين الجسماني و الروحاني و كثير من المقاصد الايمانية .\r\nيعنى همانا مسأله وجود ذهنى به آن نحوى كه راسخين در حكمت متعاليه ادراك كرده و چشيده‌اند ، در تحقيق معاد جسمانى و روحانى و بسيارى از مقاصد ايمانى ديگر ، دخلى عظيم دارد .\r\nو اين فرمايش بسيار شريفى است كه ، نه تنها بحث معاد جسمانى و روحانى ، بلكه بسيارى از مسائل دين بايد با همين بحث وجود ذهنى مستفاد از حكماى اصيل كه صاحب شريعت رئيس آنهاست ، حل شود .\r\nجناب صدر المتألّهين قدّس سرّه در اسفار بحث وجود ذهنى را تحت عنوان « في اثبات الوجود الذهني و الظّهور الظلّي » مطرح مىكنند و مىفرمايند : وجود اشياء در متن خارج ، وجود اصلى است و آنچه از آنها در ذهن ما تحقق پيدا مىكند ، ظهور آن اصل و تجلّى آن متن خارج مىباشند كه از آنها تعبير به وجود ذهنى مىكنيم ، و همچنان كه گفتيم : وجود ذهنى حاكى از خارج است كه محكى اصل است و حاكى ، ظلّ آن اصل به شمار مىآيد . و به تبع ايشان ، حضرت علامه حسن‌زاده آملى روحي فداه نيز از وجود ذهنى تعبير به‌ظهور ظلّى مىنمايند .\r\nمقام لا يقفى نفس ناطقه انسانى\r\nعرفاى شامخ الهى مىفرمايند : تمام موجودات نظام هستى ، كلمات اللّه هستند . كه اين فرمايش بلند ، مستفاد از آيهء شريفه سورهء لقمان است كه مىفرمايد :\r\n وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n اللَّهَ عَزِيزٌ حَكِيمٌ  « 1 » .\r\nيعنى اگر كسى بخواهد كلمات نظامى هستى را بنويسد ، اگر همه درختان روى زمين قلم نوشتن او شوند و هفت دريا نيز مركب گردند ، همهء مركّبها تمام مىشوند ، امّا كلمات اللّه تمام شدنى نيست . امّا نفس ناطقه انسانى ، موجودى مجرد است و صاحب مقام لا يقفى مىباشد و قابليت آن را دارد كه با وجود ذهنى خود ، تمام كلمات اللّه و اسماء اللّه را در جان خود بنويسد .\r\n دفتر حق است دل به حق بنگارش * نيست روا پر نقوش باطله باشد \r\nدر اين صورت همان طورى كه تمام موجودات نظام هستى ، اسماء اللّه هستند و هرگز به اتمام نمىرسند ، نوشته‌هاى وجودات خارجى در جان انسان نيز جملگى كلمات اللّه مىشوند و غيرمتناهى .\r\nاين جاست كه انسان ، عالم و بلكه حقيقتى فراتر از عالم مىشود ، به‌طورى كه تمام موجودات نظام هستى در تحت تصرف او قرار مىگيرند . و هرگاه اراده نمود ، مىتواند در عالم شقّ القمر ، ردّ الشمس و شقّ البحر و افعال ديگر انجام دهد .\r\nالبته ادب در پيشگاه الهى اقتضا مىكند كه تمام اين تصرفات به اذن اللّه باشد .\r\nيعنى دائما توجه به آن توحيد صمدى قرآنى ، در جاى خودش محفوظ بماند .\r\nو امّا آن‌كه گفتيم : نفس ناطقه انسانى صاحب مقام لا يقفى است ، بدين معنى است كه او لياقت و شأنيت اين را دارد كه هرچه به او علم بدهند ، ايشان وسيعتر شود . به تعبير حضرت وصىّ امام على عليه السّلام : كلّ وعاء يضيق بما جعل فيه إلّا وعاء العلم فانّه يتّسع به ، يعنى هر ظرفى با آنچه كه در او ريخته مىشود ضيق گرديده و ظرف كم‌كم از مظروفش پر مىشود مگر ظرف علم ، كه اين ظرف بواسطهء علم سعهء وجودى پيدا مىكند .\r\n\r\n\r\n","description":"","footnote":"\r\n( 1 ) . لقمان / 28 .\r\n","page_name":" 408 ","page_number":408},
  {"content":"\r\n\r\nبه همين خاطر مىبينيد شخصى كه كلاس اوّل را خوانده است سال بعد مىگويد : معلم بهتر و قويتر و مطالب سنگين‌تر و بالاتر مىخواهم . معلوم مىشود آن مقدارى كه قبلا خوانده و ياد گرفته او را وسيع‌تر كرده است .\r\nبر اساس اصل رصين اتحاد عاقل به معقول ، وجود ذهنى از آن‌جهت كه يك صورت و يك نحوه وجود خاص در نفس ناطقه ماست قائم به ما بلكه خود ماست . لذا نفس با وجودات ذهنى وسعت پيدا مىكند ، به طورى كه هرچه به او بدهند وسيع‌تر مىشود ، تا جايى كه مىتواند عالم را ورق ورق كند و به اسرار بىنهايت نظام هستى آگاهى پيدا نمايد .\r\n\r\nاصل دوم : حيطهء بحث وجود ذهنى در علم حصولى است .\r\nالبحث عن الوجود الذهني جار في العلم الحصولي لا في العلم الحضوري و ان كان مآل الحصولي إلى الحضوري أيضا لان الادراك يؤول إلى اتحاد المدرك بمدركه .\r\nيعنى بحث از وجود ذهنى در علم حصولى جارى است نه در علم حضورى ، اگرچه علم حصولى هم به علم حضورى برمىگردد . زيرا ادراك راجع است به متّحد شدن مدرك با مدرك خودش .\r\nوجود ذهنى به آن معنايى كه متعارف است ، در علم حصولى مطرح مىشود نه در علم حضورى ، كه اگر نفس ناطقه انسانى اين صورت سنگ و يا چوب در خارج را در جان خود انشاء نمود و ماهيت آن‌را كه به عينه همان ماهيت در خارج است در ذهن خود ترسيم كرد ، معلوم مىشود كه علم حصولى بدان شىء پيدا كرده است . زيرا علم حصولى مربوط به ماهيات اشياء است ، بر خلاف علم حضورى كه در علم حضورى و شهودى ، نفس ناطقهء انسانى ، وجود اشياء را ادراك مىكند ، به طورى كه وجود اشياء در نزد او حاضر مىشوند و ايشان هم با\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nآنها وجودا اتحاد پيدا كرده و يك حقيقت مىشوند . كه اين اتحاد هم زير سر آن توحيد صمدى قرآنى است . فافهم !\r\nاگر بپرسيد اين اتحاد نفس ناطقهء ما با اشياء خارجى در مقام علم شهودى به چه معنى است ؟ آيا بدين معنى است كه ما پس از علم به سنگ و چوب ، ما هم سنگ و چوب مىشويم ؟\r\nدر جواب مىگوييم بايد در كلمه وجود غرق شد ، ما گفتيم در علم شهودى ، وجود ما با وجود اشياى پيرامون ما يكى خواهد شد ، نه با ماهيت آنها ، تا كسى اشكال كند ؛ در اين صورت لازم مىآيد ما نيز سنگ و چوب شويم . معلوم مىشود ، در اين نوع اشكالات ، مستشكل در ماهيت غرق است . ادراك ماهيت سنگ و چوب و امثال آن ، در علم حصولى مطرح است . اما در علم شهودى ، فقط وجود اشياء مورد ملاحظه قرار مىگيرد .\r\n\r\nاصل سوم : ظهور ظلّى .\r\nيعبر عن الوجود الذهني بالظهور الظلّي أيضا ، كما يسمّى وجودا غير اصيل قبال الوجود العيني الخارجي الاصيل .\r\nاز وجود ذهنى گاهى به ظهور ظلّى و گاهى نيز به وجود غير اصيل تعبير مىكنند در مقابل وجود عينى خارجى كه اصيل مىباشد . لذا حضرت استاد ما ، رساله‌اى پيرامون وجود ذهنى نوشته‌اند و آن‌را به نام « النور المتجلّي في الظهور الظلّي » معرفى نموده‌اند . وجه نامگذارى وجود ذهنى به وجود غير اصيل اين است كه ، صورت‌هايى كه در ذهن ما از آفتاب و آب و خاك و . . . موجود شده ، اگرچه يك نحوه وجودند ، امّا وجود اصيل نيستند ، بلكه حاكى و سايه و ظل و رشحهء آن وجود اصيل در خارج مىباشند . زيرا وجود اصيل ، آنى است كه در خارج از ما\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nتحقق دارد و اين صورت ذهنيه ، به لحاظ اين‌كه در ذهن ما موجود شده و حاكى از خارج و فرع بر آن است ، از آن تعبير به وجود غير اصيل و يا وجود ظلّى مىشود .\r\nاكنون برمىگرديم به خود اين وجود ذهنى كه الان در جان شما موجود شده و صورت علميهء شما و عين ذات شما محسوب مىشود و مىپرسيم : فرق اين وجود با وجود خارجى در چيست ؟ آيا آفتاب موجود در ذهن شما كه علم شما و عين شماست ، مهمتر است يا آفتاب در خارج ؟ كدام يك مهمترند ؟ تصديق مىفرماييد ، اگرچه آفتاب در خارج وجود عينى خارجى است و داراى آثار خارجيه مىباشد ، امّا اين آفتاب خارجى ، ادراك و شعور و اراده و قدرت ندارد ، به خلاف صورت علميهء مجرد آفتاب كه در جان ماست و عين ما مىباشد كه حيات و علم و اراده و قدرت و اختيار دارد . و خلاصه آن‌كه ، تمام اسماء و صفات نفس ناطقهء ما را دارا مىباشد . بله از باب اين‌كه ، اين وجود آفتاب در ذهن ، حاكى از آن آفتاب در خارج است ، مىفرماييد كه ، آفتاب خارجى اصيل است و آن آفتاب ذهنى ، فرع و ظلّ آن مىباشد . امّا وقتى جلوتر رفتيم ، مىگوييم :\r\nانسان قابليت آن‌را دارد كه نفس خود را قوى كند و وجود ذهنى را از صرف حاكى بودن درآورده و عالم را به طور كلّى ، در تحت تصرف نفس ناطقه خود درآورد ، مانند حضرت موسى عليه السّلام كه با يك توجّه ايجادى توانست ، عصايى را تبديل به اژدها كند . و يا تصرف امام هشتم عليه السّلام در دو عكس منقوش روى پرده كه وقتى آن گستاخ ، در محضر امام هشتم عليه السّلام بىادبى نمود و خود به زبان آورد كه اگر راست مىگوييد ، به اين دو عكس شير منقوش روى پرده امر نموده خارج شوند و مرا بخورند ، حضرت عليه السّلام هم به اذن الهى امر نمودند و آن عكسها و نقوش ، جان گرفته و از پرده خارج شده و در يك دم آن مرد گستاخ را بلعيدند ،\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nو يا مانند ردّ الشمس حضرت وصىّ على عليه السّلام ، كه روزى جناب پيغمبر صلّى اللّه عليه و آله و سلّم روى دامن حضرت امير عليه السّلام به استراحت پرداخته و خوابيده بودند ، حضرت امير عليه السّلام چون نخواستند كه وجود مبارك حضرت رسول صلّى اللّه عليه و آله و سلّم را بيدار كنند ، لذا نماز را نشسته خواندند تا اين‌كه حضرت رسول صلّى اللّه عليه و آله و سلّم بيدار شدند و به حضرت امير عليه السّلام فرمودند : آفتاب را برگردانيد به وقت مخصوص و نماز خويش را ايستاده بخوانيد ، كه حضرت امير عليه السّلام هم ردّ الشمس فرمودند .\r\nاين در حالى است كه در علم هيئت فرموده‌اند ، آفتاب براى خود مدار خاص دارد و در بين منظومه شمسى ، آفتاب محور است كه اگر مقدارى جابه‌جا شود ، كل منظومهء شمسى به هم مىخورد . وانگهى منظومهء شمسى نيز در تحت تصرف ستاره‌هاى ثوابت مىباشد . پس اگر حضرت امير عليه السّلام بخواهند بر يك نقطه در اين نظام وجود دست بزنند و مثلا ردّ الشمس نمايند ، بايد در كل منظومهء شمسى و ستاره‌هاى ثوابت ، تصرف نمايند . از طرفى هم نمىتوان معجزه و تصرّف انسان كامل را بر خلاف نظم عادى نظام طبيعت معنى نمود . پس در اين‌گونه قضايا چگونه بايد قضاوت نمود و كلام بر زبان راند ؟\r\nفرموده‌اند نفس ناطقهء انسان كامل ، اين توان را دارد كه با تصرف و با يك توجه ايجادى ، مسيرى را كه ستارگان ثوابت و منظومهء شمسى بايد در طول يك سال شمسى طى كنند ، در يك لحظه طى الزمان و طى المكان بنمايد . و يا مانند قضيهء جناب آصف برخيا كه تخت بلقيس ، پادشاه يمن را با يك تصرف از سباء يمن به شام مىآورد . مشابه اين توجهات ايجادى را همهء ما در زندگى روزمرّهء خود داريم مثل اين‌كه ، مىبينى اين‌جا نشسته‌اى و ناگهان به فكر يك كسى كه در فلان شهر است و با اين‌جا فرسنگها فاصله دارد ، مىافتى . در همان لحظه تلفن زنگ مىزند ، وقتى گوشى را برمىدارى مىبينى همان كسى است كه تازه به\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nفكرش افتاده بودى ، كه اين از دو حال خارج نيست :\r\n1 - يا ايشان از جنبهء زمانى ، اول به ياد شما افتاد و قبل از اين‌كه اين تلفن مادى را بزند ، اول تلفن معنوى را زده و لذا دل شما در اين‌جا تكان خورده و به يادش افتاديد .\r\n2 - يا اين‌كه اوّل شما به ياد او افتاديد و اوّل شما تلفن معنوى را زديد و بعد ايشان با تلفن مادى از شما خبر گرفت .\r\nاينها حقايقى است كه در عالم وجود دارد و نمىشود آنها را نفى كرد . لذا شخص از امام صادق عليه السّلام سؤال كرد : آقا ما گاهى ناراحت مىشويم و دليلش را نمىدانيم ! و هرچه بررسى مىكنيم ، براى آن علّتى پيدا نمىكنيم ! حضرت فرمودند : معلوم مىشود ، در همين لحظه در گوشه‌اى از اين كرهء زمين ، يك مؤمنى كه با تو نسبت برادرى ايمانى دارد ، مظلوم واقع شده و ناراحتى به او روى آورده ، لذا جانش در شما اثر كرده و شما در اين‌جا متأثر و ناراحت مىشويد . منتهى به ظاهر هرچه نگاه مىكنيد ، وجهى براى ناراحتى خود نمىيابيد . ما چون حقايق را نمىبينيم ، مىگوييم بىعلت ناراحتيم ، درحالىكه همه چيز روى حساب است .\r\nبه تعبيرى ، همه چيز زير سر وجود ذهنى خود ماست .\r\nامّا معجزهء انسانهاى كامل ، هرگز در افرادى كه استعداد و قابليت خويش را ضايع كرده‌اند ، اثر نمىگذارد و الّا كم نبودند افرادى كه ، نفوس مكتفى انسانهاى معصوم را از نزديك مشاهده كردند و با چشم خود از آنها معجزات ديدند ، امّا هيچ تحوّلى در آنها رخ نداد ، بلكه در برخى موارد بر كفر و لجاجت آنها هم افزوده شد . لذا اساس كار انبياء بر معجزه نيست ، بلكه اساس كار آنها بر ساختن و بالا بردن انسانهاست كه آنها را بسازند . و اگر انبياء و ائمه عليهم السّلام در برخى موارد ، بر اساس اذن تكوينى حق متعال ، معجزاتى را نيز نشان مىدهند ، علّت آن فهم كوتاه\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nافراد عموم جامعه است ، چراكه عموما مردم با ديدن معجزهء فعلى به پيغمبران الهى يقين پيدا مىكنند . لذا ايشان مجبورند براى اثبات حقانيت خود ، معجزه نشان دهند .\r\nاگر همهء مردم در سطح عالى از علم و ادراك بودند ، ديگر نيازى به چنين معجزاتى نبود ، بلكه همين كه پيغمبران الهى حرف مىزدند و حقايق و علوم و معارف القاء مىكردند ، مردم به حقانيت آنها پى برده و حق را از غير آن تمييز مىدادند . لذا در نزد عقلاء ، همين القاء معارف بزرگترين معجزهء قولى محسوب مىشود .\r\nغرض آن‌كه معجزهء فعلى از قبيل شق القمر و شق الجيب و اژدها كردن عصا و شفا دادن مريض‌ها و احياء مردگان ، دال بر ضعف كسانى است كه معجزه بر ايشان آورده شده ، لذا فرموداند : معجزات فعلى حسى ، اوقع است در نزد نفوس ضعيفه . بر خلاف معجزات قولى ، كه اوقع است در نزد نفوس قويّه .\r\n\r\nاصل چهارم : فرق ذهن با وجود ذهنى .\r\nالوجود الذهني غير وجود الذهن ، لأن الذهن في نفسه من الأمور الخارجية أى من أحد الوجودات العينية ، و هو قوة النفس على اكتساب العلوم التي هى غير حاصلة ؛ و أما الوجود الذهني فهو ما يوجد في الذهن بوجود مطابق لما في الخارج و محاك له ، فيقال له الوجود الذهني لذلك الشيء ، و هو الوجود للشيء الذي لا يترتب عليه ما يترتب على وجوده الخارجي .\r\nو بعبارة أخرى : هذا الظهور الظلّي هو في الحقيقة العلم بالأشياء من حيث انّ الصورة العلمية مما ينظر بها مقيسة الى الخارج عنها لا من حيث إنّها ممّا ينظر فيها و ملحوظة في نفسها ، أى المحاكاة معتبرة في الوجود الذهني .\r\nيعنى وجود ذهنى غير از وجود ذهن است ، براى اين‌كه ذهن به خودى خود\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nيكى از وجودات عينى در خارج به شمار مىآيد ، و آن همان قوه و استعداد نفس است براى به دست آوردن علومى كه براى نفس حاصل نيست . امّا وجود ذهنى آن چيزى را گويند كه در ذهن به مطابق شىء در خارج ، يافت مىشود و حاكى از آن شىء خارجى است ، با اين تفاوت كه آثار مترتبه بر وجود خارجى بر اين وجود ذهنى بار نمىشود .\r\nبه عبارت ديگر : در حقيقت اين ظهور ظلى ( وجود ذهنى ) ، علم به اشياء است ، البته از آن حيث كه صورت علميّه‌اى است و به جهت قياس و حكايتش از خارج ، مورد نظر است ، نه از اين حيث كه بخواهيم خود آن صورت علميّه را فى نفسه ( و بدون حكايتگرىاش از خارج ) لحاظ كنيم . يعنى در وجود ذهنى ، محاكات معتبر است ( اعتبار وجود ذهنى به جهت محاكات و حكايتگرى اوست ) .\r\nاصل چهارم اين است كه ، وجود ذهنى غير از وجود ذهن است . به اين معنا كه ، وجود ذهنى در ذهن است . يعنى ظرف تحقّق آن ذهن مىباشد و وجود ذهنى مظروف آن است .\r\nذهن مانند ديگر قواى نفس ناطقهء انسانى ، چون باصره و سامعه و شامّه و لامسه ، يكى از شئون نفس به شمار مىآيد و او ظرف مدركات خويش است . و مدركات او از حيث حكايت از خارج ، وجود ذهنى ناميده مىشوند كه در حقيقت همان صورت علميه است ولى به جهت حكايت از خارج وجود ذهنى است .\r\nپس بايد گفت : سرشت ذاتى وجود ذهنى را محاكات تشكيل مىدهد . يعنى وجود ذهنى چون حاكى از خارج است ، مىتواند اين همه افعال خارق‌العاده را انجام دهد ، مثل اين‌كه شق القمر و يا شق البحر كند و الّا اگر جنبهء محاكات را از او بگيريد و به عنوان يك صورت علميهء در نفس به آن بنگريد ، ديگر چنين تأثيراتى را نخواهد داشت .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\nاصل پنجم : انحفاظ ماهيات در انحاء وجودات .\r\n« 1 »\r\nالماهيات عارضة للوجودات في المواطن ، و محفوظة في انحاء الوجودات . مثلا الجوهر معنى واحد ، و ماهية واحدة له أطوار من الوجود و الظهور ، و أنحاء من الكون و الحصول بعضها أقوى من بعض ، و يترتب على بعضها من الآثار و الخواص ما لا يترتب على غيره ؛ و كذلك لغيره من ماهية واحدة و مفهوم واحد ، فالاختلاف بين الموجود العيني و بين الموجود الذهني بالوجود دون الماهية . و مثل الأبدان الطولية التي لكل واحد من أفراد الإنسان بحسب نشئاته ، أى البدن المحشور يوم النشور هو عين البدن الموجود في دار الغرور إلّا أن التفاوت بين تلك الأبدان بالكمال و النقص ، فافهم .\r\nو إنكار بعض الناس الوجود الذهني ليس إلّا لعدم إدراكهم فهم هذا الاصل الحكيم .\r\nيعنى ماهيات در هر موطنى عارض بر وجود بوده و در انحاء وجود محفوظ مىباشند مثلا جوهر يك معنا و يك ماهيت دارد كه براى آن ، اطوارى از وجود و ظهور و انحايى از كون و حصول مىباشد كه بعضى از اين اطوار و انحاء اقوى است از بعضى ديگر ، و بر بعضى از اين شئون آثارى مترتب است كه بر بعض ديگر نيست و همچنين براى غير جوهر نيز فقط يك ماهيت و يك مفهوم مىباشد . پس اختلاف بين موجود عينى و موجود ذهنى به وجود است نه به ماهيت . و مانند بدنهاى طوليه‌اى كه براى هريك از افراد انسان بحسب نشئه‌هايش وجود دارد ، يعنى بدن محشور در روز قيامت عين بدن موجود در اين دنياست ، جز اين‌كه تفاوت بين اين بدنها به كمال و نقص است ، پس اين مطلب را خوب درياب . و انكار وجود ذهنى توسط بعضى از مردم ، چيزى جز اين‌كه اين اصل ( اصل هفتم ) را ادراك نكرده‌اند نمىباشد . اين اصل از جملهء اصولى است كه در بحث معاد جسمانى خيلى به كار مىآيد .\r\nوقتى ماهيت يك كتابى را در ذهن تصور مىفرماييد ، مىبينيد اين ماهيت\r\n\r\n\r\n","description":"","footnote":"\r\n( 1 ) . اصل هفتم رسالهء النور المتجلّى .\r\n","page_name":" 416 ","page_number":416},
  {"content":"\r\n\r\nمتصوره در ذهن ، مباين با ماهيت كتاب در خارج نبوده و هر دو داراى يك ماهيت مىباشند ، بر خلاف قائلين به اشباح كه مىگويند : كتاب خارجى مثلا ، داراى دو ماهيت جدا و مباين مىباشند ، چراكه ايشان اساسا وجود ذهنى و محاكات آن‌را قبول نداشته و آن‌را انكار نموده‌اند . اما حق آن است كه ماهيت در مواطن گوناگون به وجودات مختلف عارض مىشود ، و در عين حال در تمام اين وجودات گوناگون ، ماهيت يك ماهيت است . مثل اين‌كه جوهر اگرچه داراى ماهيّت واحده است ، امّا در آن متن وجودات خارجى ، داراى اطوار و شئون فراوانى است ، چراكه جوهر همان موجود مجرد عقلى است كه ادارهء تمام موجودات نشئهء طبيعت را بر عهده دارد . و يا اگر مىفرماييد شخص در قيامت با همان بدن دنيوىاش محشور مىشود ، مراد اين است كه اين بدنها ، ماهيتا يك بدن هستند كه ماهيت بدن در تمام عوالم ، يك ماهيت است ، اگرچه نحوهء وجودشان با هم فرق مىكند ، كه اين بدنها در طول همند نه در عرض هم ، بلكه همگى مراتب يك حقيقتند . البته تفاوت و امتياز اين بدنها به كمال و نقص است و هريك آثار مخصوص به مرتبهء خود را دارند ، مثل اين‌كه بدن در اين نشئه ، مكان و زمان و عوارض ماده از قبيل شكل و رنگ و وزن و حجم دارد ولى بدن مثالى ماده نداشته و فقط عوارض ماده را دارا مىباشد ، بر خلاف بدن اخروى كه نه ماده دارد و نه عوارض ماده .\r\nمىبينيد كه بدن عنصرى ، ناقص‌تر از مثالى و مثالى هم ناقص‌تر از بدن اخروى است . پس بدن اخروى همان بدن عنصرى و مثالى است ، امّا كاملتر از آنهاست . به عنوان مثال ، اگر بدن فردى را در اين‌جا به داخل آتش بيندازند ، مىبينيد اين بدن عنصرى مادى به لحاظ جسميّتش سوخته و نابود شده و از بين رفته است ، امّا پس از چندى او را در خواب مشاهده مىكنيد و مىبينيد صحيح و\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nسالم است ، معلوم مىشود ابدان ديگر او اعم از مثالى و اخروى ، همچنان باقى بوده و از بين نرفته‌اند . اين است كه مىگوييم در ابدان ، مراتب محفوظ است و كمال و نقص آنها ضررى به تشخص وجودى آنها نمىزند ، كه امتياز غير از تشخص است .\r\nدر روايات از اما صادق عليه السّلام هم آمده است كه ابو بصير از ارواح مؤمنين از حضرت عليه السّلام سؤال مىكنند و حضرت عليه السّلام در جواب چنين مىفرمايند : في الجنّة على صور ابدانهم لو رأيته لقلت فلان .\r\nغرض آن‌كه ، در ما نحن فيه هم ، كتاب يك ماهيت خارجى دارد و يك ماهيت ذهنى كه در ذهن ما موجود است كه البته ماهيت اين كتاب در ذهن ، عين ماهيت آن در خارج است ، جز اين‌كه يكى كامل است و ديگرى ناقص ، كه آن كه كامل است وجودى است كه در خارج تحقق دارد و اصل مىباشد و آن‌كه ناقص است وجودى است كه در موطن ذهن بوده و فرع مىباشد . در آينده مبسوط اين بحث را مطرح خواهيم كرد كه ، اگر نفس آدمى قوى بشود ، چه بسا وجود ذهنى او از وجود خارجى اشياء به مراتب قوىتر ، و قادر به افعالى به مراتب شديدتر از خارج خواهد بود .\r\n\r\nاصل ششم : تفاوت صورت علميه با وجود ذهنى . « 1 »\r\nالصور العلمية من حيث إنها محاكية عن خارجها فهى وجودات ذهنية ، و أما من حيث إن تلك الصور متحدة بالنفس اتحاد المدرك بمدركه فهى من هذه الحيثية جواهر مجرّدة خارجية و صور علمية وراء المادة ليست بذهنية ؛ فكونها وجودات ذهنية ملحوظة به شرط لا تجاه النفس الناطقة ، و كونها صورا علمية عين النفس و من الجواهر الخارجية .\r\n\r\n\r\n","description":"","footnote":"\r\n( 1 ) . اصل هشتم رسالهء النور المتجلّى .\r\n","page_name":" 418 ","page_number":418},
  {"content":"\r\n\r\nيعنى صور علميه از اين حيث كه حاكى از خارجند ، وجود ذهنى و از اين حيث كه متّحد با نفس‌اند از باب اتّحاد مدرك با مدرك ، جواهر مجرد خارجى و صور علميه وراى ماده‌اند . پس وجود ذهنى بودن صور علميه ، ملحوظ به شرطى است ( و آن حيث حاكى بودن از خارج است ) كه نفس ناطقه تمايل به حكايت از خارج داشته باشد و بودن آنها به عنوان صور علميه ، عين نفس و از جواهر خارجيه است .\r\nاصل هشتم اشاره به فرق صورت علميه با وجود ذهنى دارد و آن اين است كه ، وجود ذهنى و صورت علميه در مقام واقعيت يك حقيقتند ، لكن همين صورت علميه‌اى كه در ذهن داريم ، از آن جنبه كه از خارج حكايت مىكند وجود ذهنى ناميده مىشود . پس عنوان وجود ذهنى به جهت حكايت او از خارج است ، و از آن حيث كه متّحد با نفس ما و دارايى ماست كه تا حال اين صورت علميه را نداشتيم و الان آن‌را دارا شده‌ايم ، مىشود يك جوهر مجرد خارجى ، زيرا همان‌طور كه خود ما يك فرد خارجى هستيم ذهن ما هم يك موجود خارجى است كه واقعيت و حقيقت دارد . لذا اين صورت علميهء منقوش در ذهن ما به جهت محل و ظرفش ( ذهن ) يك موجود خارجى به شمار مىآيد . البته مراد ما از خارجى ، خارجى در مقابل ذهنى نيست ، بلكه مراد ما از خارجى در اين‌جا ، يكى از موجودات عالم است ، كه طبق اين معنا وجود ذهنى هم مىشود يكى از مصاديق آن .\r\nنكته قابل توجّه آن‌كه ، در فلسفه وجود ذهنى را از آن‌جهت كه وجود ذهنى است ، علم نمىدانند . اگرچه برخاستنگاه ( محل برخاست ) هر دو يكى است . به عنوان مثال ، شما وقتى درخت خارجى را ادراك مىكنيد ، از اين باب كه يك صورتى است كه در جان شما تحقق پيدا كرده و دارايى شما به شمار مىآيد از\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nاين جهت علم است ، امّا از اين جهت كه هر موقع به ياد درخت مىافتيد ، اين صورت علميّه را حاكى از آن درخت خارجى قرار مىدهيد ، اين مىشود وجود ذهنى آن درخت كه ديگر عنوان علم بر او صادق نيست .\r\nبه تعبير ديگر مىتوان گفت : وجود ذهنى بودن يا نبودن آن بستگى به اعتبار معتبر دارد . پس اگر نفس ناطقه بخواهد بواسطهء اين صورت ذهنى ، خارج را مشاهده كند ، از آن تعبير به وجود ذهنى مىشود ، امّا اگر نفس بخواهد به خود آن صورت علميه از آن‌جهت كه موجودى در نفس و قائم به نفس است نظر كند ، نه از آن حيث كه حاكى از خارج است ، در اين صورت ، اين صورت ذهنى جزو جواهر خارجيه خواهد بود .\r\n\r\nاصل هفتم : رد قائلين به شبح در باب وجود ذهنى . « 1 »\r\nأدلة الوجود الذهني دالة على أن صور المعلومات أى ماهياتها بأنفسها حاصلة في الذهن لا أشباحها و نقوشها . و الشبح يغاير ذا الشبح في الماهية كنقش الفرس على الجدار ، على أن المعدوم لا شبح له و العلم حاصل به كقولك اجتماع النقيضين محال . و من المفاسد العظيمة على القول بالشبح لزوم كون العلوم جهالات . إلا أن يقال إن القائلين بالأشباح لمّا رأوا أن ماهيات الأشياء لم تظهر عنها آثارها الخارجية و لم تصدر عنها أحكامها العينية في الذهن أطلقو عليها لفظ الأشباح توسعا .\r\nيعنى ادله وجود ذهنى دلالت مىكند بر اين كه صور معلومات ( ماهيات ) بانفسها در ذهن حاصل هستند نه اشباح و نقوششان . و شبح با صاحب شبح در ماهيّت مغايرت دارد ، مثل نقش اسب بر روى ديوار ، از طرفى معدوم ، هيچ شبحى و نقشى ندارد ، درحالىكه علم به آن در نزد ما حاصل است مثل علم ما به اين\r\n\r\n\r\n","description":"","footnote":"\r\n( 1 ) . اصل پانزدهم رسالهء النور المتجلّى .\r\n","page_name":" 420 ","page_number":420},
  {"content":"\r\n\r\nكه ، اجتماع نقيضين محال است . و از مفاسد بزرگ قول به شبح اين است كه ، لازم مىآيد تمام علوم ، جهل شوند ، مگر آن‌كه گفته شود ، قائلين به شبح چون كه ديدند از ماهيات اشياء آثار خارجى اشياء ظاهر نمىشود ، و نيز چيزى از احكام عينى اشياء ، از ماهيات اشياء در ذهن صادر نمىشود ، لذا لفظ اشباح را توسعا به آنها اطلاق نموده‌اند .\r\nادله وجود ذهنى دال بر اين مطلب است كه ماهيات بانفسها در ذهن مىآيد .\r\nيعنى ماهيّت وجود ذهنى با ماهيت وجود خارجى يكى است ولى طبق قول به شبح چنين نخواهد بود ، چراكه ايشان ماهيت شبح را مغاير با صاحب شبح مىدانند ، مثل اين‌كه اگر كبوترى در هوا پرواز مىكند و سايهء او بر روى زمين افتاده است ، اين سايه ( شبح ) با آن كبوتر در هوا ( ذى شبح ) ماهيتا دوتا هستند ، زيرا اين جوهر است و آن عرض . با توجه به اصل هفتم كه گفتيم ، اختلاف بين موجود عينى و موجود ذهنى به نحوهء وجود آنهاست نه ماهيتشان ، قول به شبح نيز رد مىشود . از طرفى اگر قائل به شبح شويم نبايد به معدوم علم داشته باشيم چراكه معدوم شبحى ندارد ، و حال آن‌كه علم به معدوم براى ما حاصل است ، مثل اين‌كه اگر كسى بگويد : اجتماع نقيضين محال است ، مىبينيم ما به اين جمله علم پيدا كرده و آن‌را مىفهميم .\r\nاز ديگر مفاسد بزرگ قول به شبح اين است كه ، طبق اين قول بايد گفت كه علوم ما همگى جهل هستند ، زيرا آنچه را كه ما بدان علم داريم همگى شبح بوده و چون شبح با ذى الشبح ماهيتا تغاير دارند ، پس بايد بگوييم راه علم به اشياء بسته است و آنچه را هم كه ما داريم علم نيست ، بلكه همگى جهالات هستند ! ! مگر آن‌كه بگوييم ، قائلين به شبح ، نافى وجود ذهنى نيستند بلكه قائل به آنند لكن از آنجايى كه ديدند ، بر ماهيات اشياء در ذهن آثار خارجى بار نمىشود ، لذا\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nتوسعا لفظ اشباح را بر وجود ذهنى اطلاق نموده‌اند ، كه در اين صورت نزاع قائلين به وجود ذهنى و قائلين به شبح ، نزاع لفظى خواهد بود . يعنى قائلين به شبح مانند قائلين به وجود ذهنى ، اين واقعيت را قبول دارند كه وجود ذهنى با وجود خارجىاش ماهيتا يكى هستند ، لكن از وجود ذهنى تعبير به شبح كرده‌اند .\r\nبه بيان ديگر آن‌كه ، مراد اين آقايان از اشباح ، همان وجود ذهنى است ، لكن در طول زمان به جهت تطور الفاظ ، ديگران اين لفظ را از موضع اصلىاش كه همان وجود ذهنى بود انصراف داده‌اند ، كه از اين قبيل تطورات در الفاظ بسيار است ، مثل لفظ صلوة كه قبل از اسلام به معناى مطلق دعا بود ولى بعد از اسلام در معناى افعال مخصوص استعمال شده است يا مثل لفظ فارس كه سابقا به كلّ ايران اطلاق مىشد و كم‌كم براى بخش كوچكى از ايران به نام استان فارس اصطلاح شد .\r\nنكتهء مهم آن است كه با توجه به ارتباط تنگاتنگ الفاظ با معانى ، به طورى كه هر نوع تغييرى در لفظ باعث تغيير و تحوّل در معنا نيز مىشود ، اين امر ضرورى به نظر مىرسد كه در فهم آيات و روايات ، به كتب اصيل از جمله صحاح جوهرى ، جمهرهء ابن دريد ، منتهى العرب و فرهنگ جامع نوين و امثال آن بايد مراجعه نمود تا از خطاهاى حاصلهء از تطورات الفاظ در امان ماند .\r\n\r\nاصل هشتم : تشبه انسان به حق متعال در ذات و صفات و افعال . « 1 »\r\nالباري تعالى خلق النفس الناطقة الإنسانية مثالا له ذاتا و صفاتا و أفعالا : فهى تنشئ إبداعا و تكوينا كبارئها فتبارك اللّه أحسن الخالقين ، و ذات قدرة و علم و إرادة و حياة و سمع و بصر لا تأخذه سنة و لا نوم ، و ذات مملكة شبيهة بمملكته تخلق ما تشاء و تختار ما\r\n\r\n\r\n","description":"","footnote":"\r\n( 1 ) . اصل نوزدهم رسالهء النور المتجلّى .\r\n","page_name":" 422 ","page_number":422},
  {"content":"\r\n\r\nتريد ، فمن عرف نفسه فقد عرف ربه .\r\nيعنى حق متعال نفس ناطقه انسان را در ذات و صفات و افعال به وزان خويش خلق كرده است . پس او هم مانند خالق خويش ، ابداعا و تكوينا انشاء مىكند پس مبارك باد بر خدا كه بهترين خالق است و مثل او صاحب قدرت و علم و اراده و حيات و سمع و بصر است كه او را نه چرت و پينگى مىگيرد و نه خواب ، و نيز صاحب مملكتى شبيه مملكت و سلطنت حق متعال است ، به طورى كه هرآنچه را اراده كند اختيار مىنمايد ، پس هركس نفس خود را بشناسد ربّ خودش را شناخته است .\r\nيكى ديگر از اصول بسيار شريف ، اصل نوزدهم مىباشد : و آن اين‌كه خداوند نفس ناطقهء انسانى را به وزان خودش آفريده است ، همان طورى كه حق متعال در مقام « كن » انشاء « 1 » صور مىنمايد ، وجود ذهنى در نفس ناطقه انسانى به وزان مقام « كن » در حق متعال مىباشد . زيرا انسان مىتواند هرآنچه را كه در ذهن تصوّر مىنمايد ، در متن خارج تحقق عينى خارجى ببخشد .\r\nاز آن‌جا كه انسان در ذات و صفات و افعال به وزان حق است ، براساس « المؤمن مرآة المؤمن » كه انسان آيينهء حق است و در تمام جهات شبيه اوست و دم به دم او را ظهور مىدهد لذا نفس ناطقهء او مىتواند بسيارى از اشياء را در متن خارج ( عالم تكوين ) ابداع و اختراع نمايد كه معجزات انبياء و كرامات آنها از اين قسم مىباشد .\r\nنفس ناطقهء انسانى هم در مقام تلقّى مىتواند ابداعا و دفعتا حقايق و معارف را اصطياد نمايد و هم در مقام انشاء مىتواند به صرف اراده « كن فيكون » كند ، لذا حضرت امير المؤمنين عليه السّلام مىفرمايند : وقتى حضرت رسول صلّى اللّه عليه و آله و سلّم آب دهان\r\n\r\n\r\n","description":"","footnote":"\r\n( 1 ) . توضيح بيشتر آن در اصل 23 گفته آيد .\r\n","page_name":" 423 ","page_number":423},
  {"content":"\r\n\r\nمباركشان را در دهان جمع نموده و من آن‌را نوشيدم ، براى من هزار باب علم و از هر بابى هم هزار باب ديگر مكشوف شد . و اين امر ممكن نيست مگر بر اساس انشاء و ابداع دفعى نفس ناطقهء انسانى ، كه در آن مقام ديگر حرف از تدريج مطرح نمىباشد . و همين‌طور در تلقّى وحى « 1 » كه نفس ناطقهء حضرت رسول صلّى اللّه عليه و آله و سلّم قرآن جمعى بسيط غيرمتناهى كه حاوى علم ما كان و ما يكون است را ابداعا و دفعتا تلقى نموده است ،   إِنَّا أَنْزَلْناهُ فِي لَيْلَةِ الْقَدْرِ   « 2 » .\r\nبنا به فرمايش امام مجتبى عليه السّلام ، از آن‌جا كه قلب حضرت رسول صلّى اللّه عليه و آله و سلّم اوسع قلوب است لذا توانسته‌اند قرآن را يك جا تلقى نمايند . و اين همان غايت مقام نفس ناطقهء انسانى است . به همين خاطر حق متعال براى خلقت چنين مخلوقى به خودش تبريك گفته و فرموده است :  فَتَبارَكَ اللَّهُ أَحْسَنُ الْخالِقِينَ  « 3 » . انسان نيز مانند پروردگارش صاحب قدرت و علم و اراده و حيات و سمع و بصر بوده و مظهر « يا من لا تأخذه سنة و لا نوم » مىباشد . يعنى نفس ناطقه انسانى نه پينگى و چرت دارد و نه خواب ، به تعبير ديگر ، او دائم يا در حال تدبير بدن بوده و يا در حال كشف و شهود ماوراء است . و اين يكى از لطايف معناى ؛ من عرف نفسه فقد عرف ربه ، مىباشد . يعنى از آن‌جا كه انسان به وزان حق است لذا اگر انسان قوا و حالات و مقامات خويش را بشناسد خدا را نيز قطعا شناخته است .\r\n\r\n\r\n","description":"","footnote":"\r\n( 1 ) . ر . ك : رسالهء انسان و قرآن .\r\n( 2 ) . قدر / 2 .\r\n( 3 ) . مؤمنون / 15 .\r\n","page_name":" 424 ","page_number":424},
  {"content":"\r\n\r\n\r\nاصل نهم : عدم اضعفيت صور علميه از وجودات خارجيه . « 1 »\r\nعدم ترتب الآثار الخارجية على الوجودات الذهنية أى الصور العلمية لا يوجب كونها أضعف من الوجودات الخارجية مطلقا ، و ذلك لأن العلم يصير عين جوهر النفس و النفس فوق الطبيعة .\r\nيعنى مترتب نشدن آثار خارجى بر صور علميه ( وجودات ذهنى ) باعث نمىشود كه وجودات ذهنى به طور مطلق از وجودات خارجى ضعيف‌تر باشند ، چراكه علم عين نفس مىشود و نفس فوق طبيعت است .\r\nاگر گفتيم وجود خارجى آثارى دارد كه اين آثار بر وجود ذهنى بار نمىشود ، اين بدان معنى نيست كه وجود ذهنى از وجود خارجى ضعيف‌تر است ، بلكه دال بر اين است كه هر موجودى در موطن خويش اثر مربوط به همان مرتبهء وجودى خودش را دارا مىباشد .\r\nبه تعبير ديگر ، اگر يك شىء وجود خارجى دارد آثار او هم در مرتبهء خارج مىباشد و يا اگر وجود ذهنى دارد آثار او هم در موطن ذهن خواند بود . همان طورى كه قبلا به عرض رسانديم « 2 » ، اينها در ابتداى راه است و الّا اگر نفس قوى شود مىتواند آنچه را كه در ذهن خود به عنوان صورت علميه دارد در خارج از خود نيز انشاء و ابداع نمايد . پس به طور مطلق نمىتوان گفت وجود ذهنى از وجود خارجى ضعيف‌تر است ، بلكه اگر به وجود ذهنى از باب اين‌كه صورت علميهء در نفس ناطقهء انسانى است نظر شود ، مىبينيد كه وجود ذهنى هم عين نفس و متصف به صفات نفس و موجودى ماوراى موجودات طبيعى خواهد بود .\r\nپس چه بسا شىء خارجى داراى اثر خارجى به عنوان شئ مادى است اما وجود\r\n\r\n\r\n","description":"","footnote":"\r\n( 1 ) . اصل بيست و دوم رسالهء النور المتجلّى .\r\n( 2 ) . ر . ك : به اصل 19 و 23 .\r\n","page_name":" 425 ","page_number":425},
  {"content":"\r\n\r\nعلمى آن بنا بر اصل شريف اتحاد عاقل به معقول در ذهن چون عين نفس ناطقه است وجود مجرد برزخى و عقلى است و لذا وجود علمى قويتر از وجود خارجى است .\r\n\r\nاصل دهم : انشاء نفس ناطقهء انسانى . « 1 »\r\nالنفس بإعداد قواها ترتبط بالخارج ثم تنشئ مثل الصور الخارجية بقدرتها الملكوتية باذن فاطرها . و يعبّر عن ذلك الإرتباط بالموافاة أى النفس توافي بكل واحدة من قواها الظاهرة و الباطنة ما هو مسانخ لتلك القوة ثم تنشئ و توجد مثاله في صقع ذاتها ، و تلك الصور - كما دريت - انحاء وجودات علمية متدلية بذات النفس قائمة بها قيام الفعل بفاعله ، لا أنّها حالّة فيها بل بينها و بين النفس إضافة إشراقية .\r\nيعنى نفس ناطقه انسانى به كمك قوايش با خارج ارتباط برقرار كرده سپس مثل صورتهاى خارجى با قدرت ملكوتيه به اذن فاطر خود در خود انشاء مىكند .\r\nو از اين ارتباط تعبير به موافاة ( به معناى رسيدن و برخورد كردن ) مىشود . يعنى نفس با هريك از قواى ظاهرى و باطنىاش با آن صورتى كه هم سنخ آن قوه است برخورد كرده و به آن شىء مىرسد ، سپس مثال آن‌را در صقع ذات خود انشاء مىكند و آن صورت - همانطور كه قبلا شناختيد - انحاء وجودات علميه بوده و به نفس قائمند ، مثل قيام فعل به فاعلش نه آن‌كه حلول در نفس كرده باشد ، بلكه بين اين صور و نفس ، اضافهء اشراقيّه است .\r\nاين اصل مربوط به قدرت نفس ناطقهء انسانى است كه نفس به واسطهء قواى خود چون باصره و سامعه و ذائقه و لامسه كه به منزلهء تور شكار اويند با خارج ارتباط برقرار مىكند و هريك از اين قوا نيز آلتى مخصوص به خود دارند كه\r\n\r\n\r\n","description":"","footnote":"\r\n( 1 ) . اصل بيست و سوم رسالهء النور المتجلّى .\r\n","page_name":" 426 ","page_number":426},
  {"content":"\r\n\r\nوسائل ارتباطشان با خارج مىباشد . يعنى اگر نفس در نشئهء طبيعت بخواهد با اشياء خارج از خود ارتباط برقرار كند ، نيازمند به اين قوا مىباشد ، البته نقص يا فقدان يك آلت دخالتى در كارايى آن قوه ندارد ، مثلا اگر كسى چشم خود كه آلت بينايى است را از دست بدهد ، چنين نيست كه قوهء بينايى او هم از بين رفته باشد ، زيرا چه بسا اشخاصى كه چشم ظاهرى ندارند اما به واسطهء قوهء باصره مىتوانند در خواب اشكال و صور گوناگون مشاهده كنند .\r\nنحوهء ارتباط قوا با خارج ، خود يكى از مسائل حيرت‌آور است ، به عنوان مثال در بينايى ، نفس از طريق قوهء باصره به وسيلهء چشم مادّى طبيعى با متن خارج ارتباط برقرار مىكند و بعد از آن به وزان آنچه كه در خارج است به قدرت ملكوتيه و به اذن شريف « الفاطر » ، توسط قوهء خيال در خودش انشاء مىكند و مظهر اسم شريف « الفاطر » حق مىگردد ، و بدين ترتيب اين همه صور گوناگون مسموع ، مبصر ، مذوق و . . . از او منفطر مىشود . اين نكتهء عليا را حقايقى ديگر است كه إن شاء اللّه در جاى خود گفته آيد .\r\nارتباط نفس با خارج براساس موافاة است . يعنى كأنّ قوا يك نحوه با شىء خارجى روبرو شده و بدين ترتيب عكس آن شىء خارجى در نفس تمثّل مىيابد . بدين صورت كه ابتدا هريك از قوا با آنچه كه با او سنخيّت دارد برخورد مىكند ، مثلا رنگها با قوهء باصره ، اصوات با قوه سامعه و هكذا ، و همهء اينها زمينه و معّد مىشوند تا نفس بتواند به وزان و مثال آنها ، الوان و اصوات و ديگر امور را به توسط قوهء خيال در خود انشاء نمايد . البته توجه داريد ، آنچه را كه نفس انشاء مىكند وجوداتىاند كه تعلق محض به نفس داشته و از اشراقات و ظهورات نفس به شمار مىآيند ، لذا همانطور كه فعل به فاعل خويش قائم است ، اين منشئات نيز قائم به نفس مىباشند . بدين ترتيب شخص مىتواند صورى را كه در بيدارى\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nمشاهده نموده ، دوباره در خواب در خودش انشاء كند و به تماشاى آنها بنشيند .\r\nچه اين‌كه اگر شخص قوى باشد مىتواند همهء صورى را كه در قوهء خيال خود دارد در متن خارج نيز ايجاد نمايد ، همانطورى كه يك شخص قلم به دست مىگيرد و جملات و عبارات را بر روى ورق پياده مىكند ، زيرا همهء اين جملات نيز تراوشى است از صور علميهء مخزونهء در نفس ناطقهء او .\r\n\r\nاصل يازدهم : مظهرى و مظهريت نفس ناطقهء انسانى . « 1 »\r\nالنفس بالقياس إلى مدركاتها الحسية و الخيالية مظهرة على هيئة اسم الفاعل أى إنها مبدعها و مخترعها باذن بارئها . و أما بالقياس إلى الصور العقلية فمظهر على هيئة اسم المكان أى النفس عند إدراكها للمعقولات تشاهد ذواتا عقلية مجردة بإضافة إشراقية تحصل للنفس إلى ذوات عقلية نورية واقعة في عالم الإبداع . هذا عند ابتداء السلوك ، و بعد الاستكمال يمكن أن تري أرباب الأنواع أى المثل الإلهية في موطن ذاتها . و إن شئت قلت ببيان آخر و عبارة أخرى :\r\nالإحساس أنما يحصل بأن تفيض من الواهب صورة نورية ادراكية يحصل بها الإدراك و الشعور فهى الحاسة بالفعل و المحسوسة بالفعل ، و أما قبل ذلك فلا حاس و لا محسوس إلا بالقوة . و الكلام في كون هذه الصورة حسّا و حاسّة و محسوسة بعينه كالكلام في كون الصورة العقلية عقلا و عاقلة و معقولة . و على هذا القياس الكلام في التخيل . و هذا لا ينافي ما تقدم من أن النفس بالقياس إلى مدركاتها الحسية و الخيالية مبدعة . هذا كله في المحسوسات ظاهرية كانت أو باطنية ، و أما حال النفس بالقياس إلى الصور العقلية فلما تقدم من أنها مظهر على هيئة اسم المكان . فما ذهب اليه أهل الحكمة الذائعة من أن حصول الصور العلمية للنفس من تجريد النفس و تقشيرها الأشياء الخارجية فليس بصواب .\r\nيعنى نفس نسبت به مدركات حسى و خيالىاش به اذن خالق خود ، مظهر\r\n\r\n\r\n","description":"","footnote":"\r\n( 1 ) . اصل بيست و چهارم رسالهء النور المتجلّى .\r\n","page_name":" 428 ","page_number":428},
  {"content":"\r\n\r\n( اظهاركننده ) ، مبدع و مخترع است ولى نسبت به صور عقليه ، مظهر ( محل ظهور ) مىباشد . يعنى در ابتداى راه ، نفس به هنگام ادراك معقولات ، ذوات عقليهء مجرّده را بواسطهء اضافه اشراقيه‌اى كه براى نفس نسبت به ذوات عقليهء نوريهء موجود در عالم ابداع حاصل است مشاهده مىكند ولى بعد از استكمال ، اين امكان براى انسان هست كه مثل الهيه را در موطن ذات خويش مشاهده نمايد . و به عبارت ديگر چنين مىتوان گفت كه ؛ احساس در صورتى براى نفس حاصل است كه حق متعال ( با اسم شريف « الواهب » ) صورت نوريهء ادراكيه‌اى را كه ادراك و شعور آدمى به آنها بستگى دارد افاضه نمايد . پس اين صورت نورى ، هم حاسّ بالفعل است و هم محسوس بالفعل ، ولى قبل از آن فقط حاس و محسوس بالقوه است . و اين‌كه مىگوييم ؛ اين صورت ، حسّ و حاسّ و محسوس است ، مانند آن است كه مىگوييم ؛ صورت عقليه ، عقل و عاقل و معقول است و بر همين منوال است مسألهء تخيل .\r\nو اين مطلب با آنچه كه سابقا گذشت و گفتيم كه نفس نسبت به مدركات حسى و خيالىاش مبدع و مظهر است ، منافاتى ندارد و همهء اينها در مورد محسوسات بود اعم از محسوسات ظاهرى و محسوسات باطنى . امّا نفس نسبت به صور عقليه ، همانطورى كه گذشت ، مظهر مىباشد . پس آنچه را كه حكمت رايج يعنى حكمت مشّاء متأخر گفته است ، مبنى بر اين‌كه ؛ « صور علميه با تجريد و پوست كردن اشياء خارجى توسط نفس ( براى نفس ) حاصل مىشوند » صحيح نيست .\r\nمدركات نفس بر دو قسم‌اند ؛ يكى مدركاتى كه از ناحيهء عقل براى نفس حاصل است و نفس آنها را ادراك مىكند ، ديگر ادراكاتى كه از ناحيهء وهم و خيال و حواس پنجگانه براى نفس حاصل مىشود . آن‌جا كه نفس از طريق قوه\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nخيال بواسطهء حواس پنجگانه با خارج ارتباط برقرار مىكند ، به وزان آنچه كه در خارج ديده يا شنيده يا چشيده و . . . در خودش صورت انشاء مىكند . يعنى آلات و قوا اين زمينه را براى نفس فراهم مىكنند كه نفس بتواند به وزان آنچه در خارج است در خودش انشاء و ايجاد نمايد . « 1 » بعد شخص ، شىء مبصر منشىء خودش را در قوه باطنى حس مشترك مشاهده مىكند و يا اگر آن شىء ، مسموع باشد آن‌را در موطن حس مشترك مىشنود و هكذا كه در اين صورت ، نفس مىشود مظهر ( اظهاركننده ) ، يعنى نفس اين صور را در صقع ذات خودش اظهار و ايجاد مىكند ، لذا در اين هنگام نفس متلبّس مىشود به اسماء الهيه‌اى از قبيل ؛ مظهر - منشىء - فاطر و موجد . امّا آن‌جا كه نفس از طريق عقل ، ادراكات عقلى بدست مىآورد و حقايق مجردات را ادراك مىكند ، چون مجردات عقلى تجرد تام دارند و نفس هم مرتبهء عقلش تجرد تام دارد ، لذا نفس با مدرك خود اتحاد وجودى پيدا مىكند ، در اين صورت نفس مظهر ( محل ظهور ) عقول و مفارقات نوريه مىشود . يعنى آن حقايق نوريه در نفس تجلّى و ظهور پيدا مىكنند . پس در قسم اول ، نفس مظهر است نه مظهر ، زيرا اشكال و صورى كه از طريق آلات و قوا براى نفس در قوهء خيال حاصل مىشود ، اگرچه ماده ندارند امّا عوارض ماده را دارا مىباشند . پس اگر تجردى هم دارند تجردشان تام نيست ، بلكه يك نحوه تجرد برزخى مثالى دارند بر خلاف نفس كه در مرتبهء عقل ، تجرد تام دارد ، لذا چون سنخيت بين مدرك و مدرك در اين‌جا به نحو تام نيست ، نفس در مرتبهء عقل نمىتواند مظهر و محل ظهور آن صور برزخى باشد . زيرا نفس زمانى مىتواند مظهر چيزى باشد كه آن چيز بتواند با تمام ذاتيات خود در نفس ظهور\r\n\r\n\r\n","description":"","footnote":"\r\n( 1 ) . آنچه كه تاكنون گفتيم براساس حكمت متعاليه است و إلّا مشّاء متأخّر قائل به انشاء نيست بلكه قائل به انتزاع است .\r\n","page_name":" 430 ","page_number":430},
  {"content":"\r\n\r\nيابد و حال اين‌كه شىء خارجى با جرم مادّىاش نمىتواند در نفس ظهور يابد ، بلكه نفس فقط مىتواند مظهر و ايجاد كنندهء صورت مشابه آن در مرتبهء خيال خود باشد .\r\nامّا در قسم دوّم ، از آن‌جا كه نفس ناطقه انسانى تجرد تام دارد و از طرفى مجردات عقليه ( ملائكة اللّه ) هم تجرد تام دارند ، لذا سنخيّت بين اين دو كامل است ، پس نفس محل ظهور معقولات مىشود . يعنى خود آن مجردات نوريه در نفس ظاهر مىشوند نه اشباح و امثال آنها . و نفس معقولات را انشاء نمىكند بلكه با انشاء عقل اظهار مىكند يعنى محل ظهور قرار مىگيرد .\r\nآنچه كه تاكنون گفته شد ، براى سالك مبتدى است كه تازه به راه افتاده است . در آينده خواهيم گفت كه ، اگر نفس قوى بشود و به استكمال برسد مىتواند مثل نوريه الهيه را در موطن ذات خويش مشاهده كند ، نه آن‌كه نفس مظهر آنها باشد ، چراكه مظهريت نفس بدين معناست كه نفس در مقام تعقل آنهاست و تعقل « 1 » يعنى مشاهدهء ارباب انواع از دور ، بلكه شخص مىتواند در سير صعودى به جايى برسد كه ارباب انواع و مفارقات نوريه را در جان و ذات خودش مشاهده كرده و ببيند و با آنها اتحاد وجودى پيدا كند كه با اشتداد وجودى خود آنها بشود . فافهم . البته هنوز كلام بالاتر از اين مرتبه هم وجود دارد كه در حكمت متعاليه مبرهن و در عرفان براى اهل آن مشهود است .\r\n\r\nاصل دوازدهم : مظهر بودن و مصدر بودن نفس ناطقه . « 2 »\r\nالمتخيل و المحسوس من شئون الطبائع الكلية العقلية لما دريت من أن الوجود ذو\r\n\r\n\r\n","description":"","footnote":"\r\n( 1 ) . براى معناى تعقل ر . ك : رساله النور المتجلّى ، ص 49 .\r\n( 2 ) . اصل بيست و ششم رسالهء النور المتجلّى .\r\n","page_name":" 431 ","page_number":431},
  {"content":"\r\n\r\nمظاهر أو ذو مراتب ، و لمّا كانت النفس مظهرا لتلك الطبائع و مصدرا للحسية و الخيالية صحّ أن يقال : الطبائع العقلية إذا كانت مقيدة بالكلية و المعقولية فالنفس مظهر لها ؛ و إذا تعينت بالتعينات الخيالية و الحسية فالنفس مصدر لها . ثم إذا اشتدّت عين التخيل صارت متحدة مع عين الحسّ كما في الآخرة ، و عليه تبتني أحوال المعاد الجسماني .\r\nيعنى با توجه به اين‌كه وجود ذو مظاهر است ( در نظر عارف ) يا ذو مراتب است ( در نزد حكمت متعاليه ) متخيّل و محسوس نيز از شئون طبايع كلّيه عقليه‌اند . و از آن‌جا كه نفس محل ظهور ( مظهر ) آن طبايع و مصدر ( صادر كننده ) امور حسّيه و خياليه است ، صحيح است كه چنين گفته شود ؛ طبايع عقليه اگر مقيد به كليّت و معقوليت باشند در اين صورت ، نفس مظهر آنهاست و اگر تعيّن پيدا كنند به تعيّنات خياليّه و حسيّه ، نفس صادر كننده آنها مىشود . سپس اگر تخيّل شدت يابد ، با شىء محسوس ، يكى مىشود كما اينكه در آخرت چنين است و أحوال معاد جسمانى بر اين اصل استوار است .\r\nهمانطور كه وجود داراى مظاهر است ادراك هم داراى مظاهر مىباشد كه هرگاه مظهرى نسبت به مظهر ديگر فسحت « 1 » بيشترى داشته باشد نسبت به او احاطه هم خواهد داشت كما اينكه تمام انبياء مظهر اسماء الهىاند امّا قلب خاتم انبياء صلّى اللّه عليه و آله و سلّم در بين اين مظاهر فسحت بيشترى دارد و لذا حضرت رسول صلّى اللّه عليه و آله و سلّم بر بقيّهء مظاهر الهيّه احاطه وجودى دارند . در ما نحن فيه هم ، هريك از متخيّل و محسوس و موهوم و طبايع كليه عقليه ( كليات مرسل و ملائكة اللّه ) از مظاهر ادراك مىباشند كه در بين اين مظاهر ، طبايع كليهء عقليه از همه فسيح‌تر مىباشد لذا بقيهء امور از قبيل موهوم ، متخيّل و محسوس مىشوند از شئون طبايع كليه\r\n\r\n\r\n","description":"","footnote":"\r\n( 1 ) . فسحت و وسعت هر دو به يك معنايند منتهى فسحت در امور معنوى استعمال مىشود امّا وسعت در امور مادى كاربرد دارد .\r\n","page_name":" 432 ","page_number":432},
  {"content":"\r\n\r\nمىشوند ، و از آن‌جا كه نفس مظهر ( محل ظهور ) طبايع كليه است لذا صحيح است كه بگوييم : طبايع كليه اگر مقيد به كليّت و معقوليت باشند در اين صورت نفس مظهر براى آنها مىشود و اگر به تعيّنات خيالى و حسّى تعين پيدا نمايند ، نفس مصدر ( صادر كنندهء ) آنها مىشود چراكه نفس در اين هنگام ، طبايع كليه را تنزل داده و در موطن خيال و حسّ مشترك آنها را انشاء مىكند بلكه تمام ادراكات خياليه و حسيه به انشاء نفس است چه اينها را از عوالم ما فوق طبيعت بگيرد و چه از عالم مادون .\r\nپس در قسم نخستين ، نفس ناطقه انسانى ، مجردات عالم عقلى را توسط قوه خيال به وزان يكى از صورى كه در خودش دارد صورتگرى كرده و يا با دوخت و دوز چند صورت ( از ميان صور موجوده در مخزن خيال ) يك صورت مناسب با آن موجود عقلى ساخته و بعد آن‌را در موطن حس مشترك خود به صورت مبصر ، مسموع ، مذوق ، مشموم و يا ملموس مشاهده مىكند .\r\nو در قسم دوم هم نفس توسط آلات و قواى خود با خارج ارتباط برقرار كرده و به وزان اشياء خارجى ، آنها را در خود انشاء مىكند كه در اين صورت مظهر اسم شريف منشئ ، موجد و مبدع حق خواهد شد .\r\nچون نفس در ابتدا هنوز به تجرد عقلى نرسيده لذا توان آن‌را ندارد كه بتواند مجردات عالم عقل را در خودش انشاء كند بلكه براساس قابليتى كه دارد مىتواند آنها را در خودش ظهور داده و مظهر آنها بشود ؛ ولى اگر قوى بشود مىتواند مجردات عالم عقل را در موطن ذات خود مشاهده نمايد .\r\nدر ابتداى راه كه مىفرماييد نفس ، مظهر است در اين‌جا نقص از ناحيه نفس است نه از ناحيه مجردات عقلى ، يعنى چون نفس آن قوت و اشتداد را پيدا نكرده لذا محل ظهور مثل الهيه و مجردات نوريه قرار مىگيرد كه اسم آن‌را تعقل\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nمىگذاريم ، و تعقل هم يعنى مشاهدهء عن بعد ؛ كما اينكه در وجود ذهنى هم مىبينيد موجودات خارجى با قيد خارجيت خود كه آثار خارجى مخصوص به خود را دارند در نفس نمىتوانند ظهور كرده و با نفس متحد بشوند . بلكه مىفرماييد ماهيت درخت خارجى مثلا به ذهن مىآيد نه وجود خارجيش ، كه در اين‌جا نقص از ناحيه نفس نيست بلكه نقص از ناحيه موجود خارجى است كه براساس انغمار تامّش در مادّه نمىتواند در ظرف و وعاء ذهن ظهور نمايد زيرا لازمهء ظهور در ذهن اين است كه آن شىء در خارج به يك نحوه مجرد شود ( حداقل تجرد از ماده ) و فرض اين است كه اين شىء ( با فرض خارجيت ) هرگز مجرد نشود لذا نقص از ناحيهء نفس نيست .\r\nيك اشكال مىماند و آن اين‌كه با توجه به اصالت وجود و اعتباريت ماهيت كه مىفرماييد وجود اصيل است و ماهيت بالعرض الى الوجود و به تبع وجود موجود است و از طرفى در بحث وجود ذهنى فرموديد ماهيت بانفسها به ذهن مىآيد ، لازمهء اين دو مقدمه آن است كه خود آن شىء خارجى با وصف خارجيت به ذهن بيايد پس چرا مىفرماييد فقط ماهيت او به ذهن مىآيد ! در حالىكه ماهيت يك شىء منحاز و مستقل از وجود او نيست ؟\r\nجواب : ما نمىگوييم كه آن ماهيت موجودهء به وجود خارجى به ذهن مىآيد چراكه آن ، محدود و مقيد به متن خارج است بلكه مراد ما ماهيت به نحو اطلاق است يعنى ماهيت من حيث هى هى و اين نوع از ماهيت جايگاهش در ذهن است .\r\nحق داريد سؤال كنيد كه « ماهيت من حيث هى هى » ربطى به بحث ما ندارد ، بحث ما روى ماهيت اين شىء خارجى است نه « ماهيت من حيث هي هي » كه : الماهية من حيث هي هي ليست الّا هي لا موجودة و لا معدومة .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nجواب : اين حرف كه مىگوييم ماهيت بانفسها به ذهن مىآيد حرف نهايى نيست بلكه حرف نهايى را بايد در بحث انشاء نفس ناطقه جويا شد كه نفس ما بواسطهء ديدن ، شنيدن و امثال آن اين استعداد را پيدا مىكند كه به وزان آن شىء در خارج ، در خودش انشاء و ايجاد نمايد ، نه آن‌كه ماهيت آن شىء خارجى بانفسها به ذهن بيايد بلكه آن شىء و ماهيت متحده او در متن خارج تحقق دارد و با ديدن ما چيزى از آن كم نمىشود كه مثلا ماهيت آن با ديدن ما از او جدا شده و به ذهن ما بيايد ، خير ، بلكه نفس ما با ادراك او از طريق حواس ظاهرهء خود اين توان را پيدا مىكند كه به وزان او در خودش انشاء نمايد و بعد از انشاء مفهوم ماهيت درخت بر اين وجود و وجود خارجى صادق است و اين همان ماهيت من حيث هي ليست الّا هي است كه در ضمن بضرب من التعمل ادراك مىگردد .\r\nغرض اينكه ، آن‌كه در مثل وجودات ذهنى شىء خارجى با وصف خارجيت به ذهن نمىآيد ، نقص از ناحيه نفس نيست ولى آن هنگام كه نفس براى ادراك مجردات عقلى و طبايع كليه مظهر مىشود و عقل به تعقل آنها مىنشيند ، از آنجا كه نفس هنوز توان آن‌را نيافته كه آنها را در خودش انشاء كند ، در اين‌جا نقص از ناحيهء نفس است . لذا از آنچه گذشت معلوم مىشود كه مظهر بودن نفس و تعقل عقول مجرده نشستن مشاهدهء از دور است ، پس ادراك عقول مجرده نيز كمال نفس ناطقهء انسانيه نيست بلكه انسان را فوق اين مقامات است اقراء وارق .\r\nبر اساس اشتداد جوهرى ، نفس ناطقهء تك‌تك انسانها اين توان را دارد كه ملائكة اللّه و عقول مجرده را در ذات خودش مشاهده نمايد يعنى آنقدر قوى بشود كه با ملائكهء الهى اتحاد وجودى پيدا كرده و براساس اتحاد عاقل به معقول به ادراك آنها در ذات خودش بنشيند به طورى كه عقول و مفارقات نوريه از شئون\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمظاهر او شوند . انسان مىتواند به جايى برسد كه تمام عالم از هيولاى اولى گرفته تا ملائكة اللّه ، همه اعضاء و جوارح او بشوند كه چنين انسانى را به انسان كامل تعبير مىكنيم ، چنين انسانى از تمثلات با مثال و بىمثال برخوردار است ، تمثلات با مثال يك نحوه از دور نگاه كردن است كه ؛ اولئك ينادون من مكان بعيد ، مانند تمثل جبرئيل امين براى حضرت رسول آنگاه كه به گوشه‌اى از ديوار اشاره كرده و مىفرمودند : هذا جبرئيل ، يا اين‌كه مىفرمودند ، من جبرئيل را گاهى به شكل دحيهء كلبى يا گاهى به شكل پرنده‌اى با ششصد بال مشاهده مىكنم ، اينها همه تمثلات با مثال هستند كه نفس ناطقهء حضرت رسول صلّى اللّه عليه و آله و سلّم مظهر بيكران موجود مجرد عقلى شده است ، پس اين نوع از تمثلات ، مقام نهايى حضرت در سير صعودى نيست بلكه شأنى از شئون خود حضرت مىباشد .\r\nبنابراين وقتى كه نفس ، مظهر عقول و مفارقات است ، مفارقات نوريه ، با مثال بر او متمثل مىشوند يعنى نفس به شكلى از اشكال نشئهء طبيعت ، آنها را مشاهده مىكند به خلاف آن‌جا كه شخص مجردات را در ذات خودش مشاهده مىكند كه اين همان تمثل بىمثال است . و آن در حقيقت ادراك ذات به ذات است .\r\nبه عبارت ديگر ؛ آن طبايع عقليه كه تعيّنات خياليه و حسيّه پيدا كرده‌اند ، نفس آنها را به صورت يكى از صور خياليه و حسيه انشاء مىكند ولى اگر نفس با توحّد در تخيّل ، اشتداد پيدا كند از آن پس عين حس خواهد شد ، كما اينكه در روايت هم آمده است گاهى حضرت در ديگران تصرّف مىكردند و آنها تسبيح تمام موجودات را مىشنيدند كه سنگ و چوب ، بلكه تمام اشياء به حضرت سلام مىدادند و مىگفتند : « السلام عليك يا رسول اللّه » .\r\nدر آخرت اينچنين است يعنى به جهت قطع علاقه نفوس از مادّه ، اين امر ( توحّد نسبت به كاشته‌هاى در نفس خودشان ) براى آنها سهل و آسان خواهد\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nبود ، اگرچه الآن به جهت اشتغالات در امور بدن كمتر افرادى پيدا مىشوند كه بتوانند آن توحد تام را روى صور متخيّلهء خود داشته باشند و آنها را در خارج تحقق داده و از عهده چنين كارى برآمده و نيز بتوانند ملائكة اللّه و عقول و ملكات مردم را مشاهده كنند . ولى در آخرت به جهت آن انقطاع ، اين امر شدنى است كما اينكه در خواب هم كه شخص يك نحوه توحد پيدا كرده و از غير خودش به نحوى انصراف داده است صور و اشكال ملذّه يا مدحشه را انشاء نموده و در ذات خودش مشاهده مىكند كه ؛ النّوم أخ الموت ، فتدبّر .\r\nبه عبارت ديگر اكثرى مردم چنين توانى را ندارند لذا بايد به نشئه ديگر منتقل شوند تا بتوانند كاشته‌هاى يك عمر خود را با صور برزخيش مشاهده كنند و اگر متنعّم‌اند يا معذّب بر سر سفرهء جان خود نشسته‌اند يعنى همهء آنها از منشئات نفس ناطقهء خودشان مىباشد و در قرآن آمده است كه  وَ جِيءَ يَوْمَئِذٍ بِجَهَنَّمَ  « 1 » ، مراد از جهنّم ، خود اين شخص معذب است نه يك جهنّم جدا و به تعبير حضرت استاد علامه حسن‌زاده آملى روحي فداه : جهنّمى را خدا به جهنّم نمىبرد بلكه جهنّمى خودش جهنّم مىشود . كه اين همان صيرورت و تبديل شدن است « و إلى اللّه المصير » و إلّا خداى الرّحمان الرّحيم با كسى دعوا ندارد تا جهنّم بسازد بلكه اشخاص با اعمال خود در اين نشئه ، ملكات و مواد صور برزخى را اكتساب مىكنند . لذا جهنّم و بهشت به يك معنا مطالعهء نفس ناطقه است .   فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ .  \r\nاين اصل كه ما گوهرى به نام نفس داريم و آن مىتواند هم مظهر و هم مصدر براى طبايع كليه و صور حسيّه خياليه باشد ، ما را در بحث معاد جسمانى\r\n\r\n\r\n","description":"","footnote":"\r\n( 1 ) . فجر / 24 .\r\n","page_name":" 437 ","page_number":437},
  {"content":"\r\n\r\nبسيار كمك مىكند كه به تعبير حضرت استاد علامه حسن‌زاده آملى روحي فداه :\r\nكسى كه معارف پيرامون نفس ناطقهء انسانى به دقت برايش حل نشده باشد به اسرار معاد نخواهد رسيد ، و جناب صدر المتألّهين قدّس سرّه هم در نهايت اسفار سفر نفس را سفر چهارم و مقدمهء معاد قرار داده است كه بدون سفر نفس و شناخت قوا و اعضاء رسيدن به اسرار معاد جسمانى ممكن نيست .\r\nآنچه را كه پيغمبر اكرم صلّى اللّه عليه و آله و سلّم و اهل بيت عليه السّلام راجع به تصرفات ، معجزات و كرامات خود بيان فرموده‌اند براى اين است كه بفهمانند شما هم اين لياقت و شأنيّت را داريد كه بدين مقامات نايل شويد به شرط آن‌كه به راه بيفتيد و دم به دم از فيّاض على الاطلاق استعانت جوييد ، از تو حركت از خدا بركت .\r\nافسوس آن طورى كه بايد ، به اسرار معارف الهيه نرسيده‌ايم و حقايق دين پشت حجابها مخفى ماند و از اسرار نظام هستى بىخبر مانديم چراكه بنى اميّه لعنهم اللّه با بستن باب ولايت از افاضهء فيض اهل بيت عليهم السّلام ممانعت كردند و يك‌يك ائمّه را يا به سم يا به وسيلهء شمشير به شهادت رساندند . و حتّى در مدّت حياتشان نيز دائما در محاصرهء شديد حكام ظالم عصر خويش بودند و الّا چطور مىشود شيخ اكبر محى الدين قدّس سرّه كه آحاد رعيت اهل بيت عليهم السّلام است 995 جلد كتاب داشته باشد امّا امام صادق نازنين ما 70 جلد كتاب هم نداشته باشد كه اگر ابن عربىها ، ملّا صدراها ، خواجه طوسىها و . . . همهء بزرگان و عقلاى عالم جمع شوند و امام ملك و ملكوت صادق آل محمّد عليه السّلام فرمايش بفرمايند همگى خواهند گفت كه اگر حرف اين است كه حضرت مىفرمايند پس ما همگى امّى ناخوانا و نانويسا هستيم كه  هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ  « 1 » .\r\n\r\n\r\n","description":"","footnote":"\r\n( 1 ) . جمعه / 3 .\r\n","page_name":" 438 ","page_number":438},
  {"content":"\r\n\r\n\r\nاصل سيزدهم : اسامى صورت حاصلهء در ذهن به اعتبار گوناگون . « 1 »\r\nالصورة الحاصلة من الشيء علم ، و وجود ذهني من مقولة المعلوم و ليس فردا من أفراد تلك المقولة ، و كيف بالعرض ، و كيف بالذات و خارج عن المقولات ؛ كل واحد منها باعتبار .\r\nأى باعتبار أنها نحو وجود حاصل للنفس صورة علمية و كيف نفساني بالذات .\r\nو باعتبار كونها حاكية عن خارجها وجود ذهني من مقولة المعلوم بالحمل الأولي الذاتي .\r\nو باعتبار الحمل الشائع كيف ذهني بالعرض ينتهي إلى الكيف بالذات أى إلى تلك الصورة العلمية .\r\nو باعتبار أن العلم مرجعه إلى نحو من الوجود خارج عن المقولات .\r\nو باعتبار أنها ليست مندرجة تحت مقولتها بمعنى كونها فردا لها خارج عن المقولات أيضا . و لكنّ كون الصورة العلمية كيفا حقيقة لا يخلو من دغدغة فتدبر في ان وجودها في نفسها و وجودها للنفس واحد ، فالصور العلمية كيفيات على سبيل التشبيه .\r\nصورتى كه از شيئى حاصل مىشود علم و وجود ذهنى از مقولهء معلوم مىباشد . و فردى از افراد آن مقوله نيست . و همچنين كيف بالعرض و كيف بالذات و خارج از مقولات است ؛ هريك از عناوين فوق به يك اعتبارى مىباشد كه تفصيل آن از اين قرار است : به اعتبار اين‌كه اين صورت يك نحوه وجوديست كه براى نفس حاصل شده ، صورت علميه و كيف نفسانى بالذّات مىباشد .\r\nو به اعتبار اين‌كه حاكى از خارج خودش است ، وجود ذهنى مقولهء معلوم به حمل اولى ذاتى مىباشد . و به اعتبار حمل شايع ، كيف ذهنى بالعرض است كه منتهى به كيف بالذات شده و به آن صورت علميه گويند و به اعتبار اين‌كه مرجع\r\n\r\n\r\n","description":"","footnote":"\r\n( 1 ) . اصل سىام رسالهء النور المتجلّى .\r\n","page_name":" 439 ","page_number":439},
  {"content":"\r\n\r\nعلم نحوى از وجود است ، خارج از مقولات مىباشد و به اعتبار اين‌كه اين صورت حاصله مندرج در تحت مقولهء خود نيست به اين معنى كه فردى از آن مقوله به شمار آيد ، نيز خارج از مقولات مىباشد . و لكن اين‌كه صورت علميه كيف حقيقى باشد خالى از دغدغه نيست پس تدبّر بفرما در اين‌كه وجود نفسى صورت علميه و وجود لغيره آن‌كه همان وجودش براى نفس است يكى مىباشد . پس صور علميّهء كيفياتى هستند بر سبيل تشبيه .\r\nصورت حاصلهء از شيئى در نزد نفس به اعتبارات مختلف ، عناوين متعدد مىپذيرد . هريك از ما وقتى با اشياء و ماهيات خارجيّه ارتباط برقرار مىكنيم به وزان آنها در ذهن و نفس ناطقه ما صورتى پديد مىآيد كه اين صورت به جهات مختلف داراى اسامى گوناگون مىشود : از آن جنبه كه در نفس ناطقه تحقق پيدا كرده و جزء دارايىهاى نفس است بر او علم اطلاق مىشود . از آن جنبه كه اين صورت در ذهن موجود است ، وجود ذهنى ناميده مىشود . و قبلا گذشت كه چون صورت علميّه حاكى از خارج است به حمل اولى از مقولهء معلوم خواهد بود يعنى اگر صورت را از جوهر گرفته باشيم جوهر و اگر آن‌را از عرض گرفته باشيم عرض خواهد بود و اگر به حمل شايع آن‌را لحاظ كنيم بايد توجه داشت كه ديگر صورت ذهنى به عنوان فردى از افراد مقولهء معلوم به شمار نخواهد آمد .\r\nو نيز از اين باب كه اين صورت عارض بر نفس شده است ، بدين لحاظ كيف بالعرض خواهد بود .\r\nاما همين صورت حاصله در نزد كسانى كه علم را از مقولهء كيف مىدانند كيف نفسانى بالذات مىباشد .\r\nبه عنوان مثال صورت ذهنى دريا را در نظر بگيريد ، يقينا زمانى بوده است كه اين صورت ذهنى در متن ذهن ما تحقق نداشته امّا اكنون اين صورت علميه در\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nذهن ما موجود و جزء نفس ناطقهء ما شده است كه به اين جهت آن‌را علم مىناميم و طبق نظر متعارف كه علم را كيف نفسانى بالذات مىدانند اين صور نيز كيف نفسانى بالذات مىباشند .\r\nامّا از آن‌جهت كه اين صورت علميّهء دريا حكايت از آن درياى عينى خارجى مىكند يك حقيقت موجود در ذهن و يك وجود ذهنى قائم به ذهن ما است كه در نفس به صورت كيف بالعرض تحقق دارد و از مقولهء معلوم خارجى است به اين معنى كه اگر اين صورت ذهنيّه را از جوهر موجود در متن خارج گرفته باشيم جوهر و اگر آن‌را از عرض اخذ كرده باشيم بالتبع عرض خواهد بود . اين كيف بالعرض به كيف بالذّات منتهى مىشود كه در نهايت اين كيف بالعرض جزء دارايىهاى نفس ناطقه بوده و در عداد آن قرار خواهد گرفت ، و لذا يك وجود ذهنى صرف نيست .\r\nالبته يك اعتبار شريف‌تر هم در اين مقام قابل لحاظ است و آن اين‌كه مىفرمايند از آنجا كه وجود ذهنى يك نحوه وجود بما هو وجود است پس فوق مقوله است لذا نه جوهر است نه عرض .\r\nبه لحاظ اين اعتبار مىبينيم كه صور ذهنيّهء ما علم هستند و علم هم يك نحوه وجود است و ماهيت نيست تا بتوانيم آن‌را به عنوان كيف بالعرض يا بالذات و يا او را در تحت يكى از مقولات قرار دهيم . روى اين اساس مشاهده مىكنيم اين حقيقتى كه در جان ما به نام صورت حاصله از شيئى تحقق دارد به لحاظ اعتبارات مختلف اسامى گوناگون پيدا مىكند .\r\nامّا حضرت استاد ما روحي فداه در ادامه اين مطلب را كه صورت علميه كيف حقيقى و بالذات است مورد مناقشه قرار داده و مىفرمايند اين قسم خالى از دغدغه نيست چراكه كيف امرى عرضى و عارض بر جوهر است امّا صورت\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nعلميه علم است و علم عين ذات عالم مىباشد و با عالم اتحاد پيدا مىكند لذا صورت علميّه‌اى را كه عين نفس ناطقه شده است را نمىتوان به عنوان امرى عرضى دانسته و به نام كيف بالذات معرفى كنيم .\r\nبه تعبير ديگر وجود فى نفسهء صورت علميه با وجود آن در نفس ناطقه هر دو يك وجود مىباشند بلكه صورت علميّه براساس اتحاد عاقل به معقول عين نفس ناطقه مىشود و هر صفتى كه نفس دارد صورت علميّه نيز همان صفت را خواهد داشت ، اگر به لحاظ ماهيّت به آن نظر كنيم همانطور كه نفس جوهر است صورت علميّه نيز جوهر خواهد بود و اگر به لحاظ وجودش ملاحظه شود همانگونه كه نفس وجود و فوق مقوله است ، صورت علميه هم وجود و فوق مقوله خواهد بود .\r\nپس اين‌كه فرمودند صور علميه از كيفيات نفسانى به شمار مىآيند بر سبيل تشبيه و توسّع در تعبير مىباشد چراكه در اين صورت بايد نفس ناطقه را همچون ديوارى كه رنگ بر او عارض گشته امرى مادّى بدانيم كه علم از خارج آمده و به او منضمّ گرديده بدين معنى كه يك تركيب انضمامى حاصل شده و ديگر اصل اتحاد و تركيب اتحادى بين عالم و معلوم و عاقل و معقول مطرح نخواهد بود در حالىكه در اصل سوم گذشت كه اگر بخواهيم خود وجود ذهنى يعنى آن صورت علميه در نفس را بدون لحاظ حكايتش از خارج در نظر بگيريم در اين صورت وجود ذهنى اصيل خواهد بود آنگاه ، صورت علميه به تمامى صفات نفس از قبيل حيات و قدرت و اراده متصف شده و براساس اتحاد عاقل به معقول با نفس متحد مىشوند بلكه بايد گفت تعبير به اتحاد هم از باب ضيق تعبير است زيرا در اتحاد هم بوى دوئيت مىآيد چراكه لازمهء اتحاد آن است كه در ابتدا دو چيز بوده باشند كه پس از اتصال و التصاق و انضمام با هم يكى شوند\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nمانند شكرى كه در آب حل مىشود و حال آن‌كه براساس حركت جوهرى ، خود نفس است كه اشتداد جوهرى پيدا كرده و علم و كمال و حيات مىشود نه اين‌كه علم حقيقتى جدا از عالم باشد .\r\nحضرت آقا روحي فداه همين مطلب را به طور مستوفى در عين بيست و ششم كتاب علّيينى عيون مسائل نفس با عنوان ؛ عين فى انّ النّفس عين مدركاتها مطلقا ، مطرح نموده‌اند و همچنين جناب آخوند ملاصدرا قدّس سرّه نيز در علم نفس اسفار ، بحث ارتقاء و شرح صدر و وسعت وجودى نفس را مطرح نموده‌اند با مراجعه بدان مطالب و با عرايضى كه در اين‌جا تقديم داشتيم معلوم مىشود تعبير به اتحاد عاقل به معقول نيز حرف نهايى نيست اگرچه همين مقدار كه توانستند متن واقع را در غالب اين الفاظ پياده بفرمايند هنر بسيار بزرگى به كار برده‌اند .\r\n\r\nاصل چهاردهم « 1 »\r\nوجود عالم المثال المنفصل حق لا ريب فيه ، و هو برزخ بين المفارقات و بين المقارنات و الأشباح المثالية فيه لها نحو تجرد برزخي ، و هي مثل معلقة قبال المثل الكلية التي هي أرباب الأنواع . و الكونان أى العالم و آدم متطابقان ، فكل واحد منهما على التثليث ؛ و النفس تستدل بإدراك ذاتها على عالم المفارقات ، و بإدراك قواها الباطنة على عالم المثال المنفصل ، و بإدراك قواها الظاهرة و محالّها على المقارنات .\r\nو القوة الخيالية جبلت للمحاكاة ، و هى شأن من شئون النفس جوهر مجرد عن البدن و قواه تجردا برزخيا مثاليا ، فالخيال مثال عالم المثال . و الصور الخيالية هى الأشباح المثالية بإنشاء النفس لا كما ذهب إليه الشيخ الإشراقي « من أنها متقررة في المثال المنفصل ، و\r\n\r\n\r\n","description":"","footnote":"\r\n( 1 ) . اصل سى و دوم رسالهء النور المتجلّى .\r\n","page_name":" 443 ","page_number":443},
  {"content":"\r\n\r\nالنفس بإعداد قواها ترتبط بذلك العالم و ترى تلك الصور فيه » و إلا لزم أن تكون تصرفات المتخيلة و دعاباتها الجزافية و ما تعبث به من الصور و الأشكال القبيحة و أضغاث الأحلام و هى من أجل شيطنة القوة المتخيلة و دعاباتها أيضا و نحوها متقررة دائمة في ذلك العالم مع أنها مخالفة لفعل الحكيم تعالى شأنه .\r\nو اعلم أن نسبة خيال الإنسان المقيّد إلى عالم المثال نسبة الجداول إلى النهر العظيم الذي منه تفرّعت .\r\nوجود عالم مثال منفصل مطلبى است حق كه هيچ شكى در آن نيست و اين عالم مثال منفصل برزخ بين مفارقات و مقارنات بوده و اشباح مثاليهء موجود در آن نيز يك نحوه تجرد برزخى دارند ، اشباح مثاليهء عالم مثال منفصل همان مثل معلقه هستند كه در مقابل مثل كليّه كه همان ارباب انواع مىباشند قرار دارند و اين دو كون وجودى يعنى عالم و آدم با هم تطابق دارند پس هركدام از عالم و آدم سه گونه نمود دارند ، بدين بيان كه نفس بوسيلهء ادراك ذاتش بر عالم مفارقات و به سبب ادراك قواى باطنه‌اش بر عالم مثال منفصل و به واسطهء ادراك قواى ظاهره و محالّشان ( جايگاهشان ) بر مقارنات رهنمون شده و دلالت مىكند .\r\nو سرشت قوهء خيال حكايت‌گرى است و خيال شأنى از شئون نفس بوده و جوهرى است مجرد از بدن و قواى بدنى كه داراى تجرد برزخى مثالى مىباشد پس قوهء خيال به مثال عالم مثال است و صور خياليه اشباح مثاليه‌اى هستند كه بواسطهء انشاء نفس ايجاد مىشوند نه بدان نحو كه شيخ اشراق قائل شده و فرموده كه : صور خياليه مستقر در عالم مثال منفصل بوده و نفس به واسطه كمك گرفتن از قواى خود بدانها مرتبط شده و آن صور را در خودش مشاهده مىنمايد . زيرا در اين صورت لازم مىآيد كه تصرفات خياليه و بازىگريهاى گزاف قوهء خيال و آنچه از صور او اشكال ناروا و اضغاث احلام و\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nهمهء آنچه را كه قوهء خيال به جهت شيطنت و بازيگريهاى خود برمىانگيزد تمامى آنها در عالم مثال منفصل دائما موجود باشد ، با اينكه اين امر خالف با فعل حكيم على الاطلاق تعالى شأنه است .\r\nو بدان كه نسبت خيال مقيّد انسان به عالم مثال منفصل نسبت جداولى است به نهر بزرگى كه از آن متفرّع مىشوند .\r\nدر اصل سى و دوم مطالب شريفى از قبيل تطابق عالم و آدم و همچنين نحوهء ادراك عالم توسط نفس ناطقهء انسانى مورد بحث واقع شده كه تبيين كامل اين بحث در اين مجال نمىگنجد لذا با نگاهى گذرا از اين بحث عبور كرده و تنقيح همهء جوانب بحث را به كتابهايى همچون شرح منظومه جناب ملّا هادى سبزوارى ، اسفار اربعه جناب آخوند ، مصباح الانس جناب ابن فنارى و كتاب شريف سرح العيون فى شرح العيون موكول مىكنيم .\r\nمجموعهء نظام هستى و عالم وجود داراى سه مرتبه است :\r\n1 - مرتبه تجرد محض 2 - مرتبهء مادّى محض 3 - برزخ ميان اين دو كه از قسم اخير به عالم مثال منفصل هم تعبير مىشود . نفس ناطقهء انسانى نيز بر اساس تطابق با اصل تثليث عالم داراى سه مقام مىباشد ، مقام تجرّد محض كه مرتبهء عقل او است ، مقام مادّى محض كه بدن مادّى او مىباشد و مقام برزخ ميان تجرّد تام و ماديّت تامّه كه از آن تعبير به قوهء خيال متصل مىشود . وجه تسميهء خيال متصل در انسان در قبال خيال منفصل عالم مثال اين است كه قوهء خيال در تك‌تك افراد انسان اتصال به وجود شخصى او دارد بدين صورت كه هريك از افراد انسان علاوه بر دارا بودن بدنى مادّى با مشخصات معين داراى قوهء خيال مقيّد به شخصيّت خاص خودشان نيز مىباشند .\r\nامّا عالم مثال منفصل نظام هستى مقيّد به هيچ‌يك از افراد انسان نيست بلكه\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nبراى مجموعهء نظام هستى مىباشد . زيرا هر موجودى كه در عالم مادّه تكوّن دارد به عنوان رقيقه‌اى است كه در مرتبهء بالاتر از خود به نام عالم مثال حقيقتى دارد كه آن حقيقت ، قضا و متن اين رقيقت مادّى است و همين‌طور حقايقى كه در عالم مثال وجود دارند به صورت رقايقىاند كه حقيقت آنها در عالم عقل به صورت متن و قضا موجود است . گاهى از عالم مثال منفصل به عنوان مثل معلقه و از عالم عقل به مثل افلاطونى تعبير مىشود لذا بايد توجه داشت كه مراد از مثل معلّقه همان عالم مثال منفصل است و مراد از مثل افلاطونى نيز عالم عقل مىباشد كه به تعبير جناب افلاطون تمام انواع اشياء موجود در عالم مادّه تحت تدبير ارباب خاص خودشان در عالم عقل هستند كه آن موجودات مجرّد عقلى دم به دم به انواع خاص خود افاضه وجودى نموده و آنها را به مثابه شأنى از شئون خود اراده و تدبير مىنمايند كه در اين باب ( مثل افلاطونى ) حرفهاى بسيارى پيش مىآيد كه بحث مستوفاى آن‌را بايد در رسالهء شريف مثل و مثال حضرت استاد علامه جويا شد .\r\nنفس ناطقه انسانى با قواى ظاهريّه‌اش به شكار نشأهء طبيعت و ظاهر عالم مىرود . يعنى بواسطهء حواس خمسه ظاهرى خود عالم ظاهر را كه از آن به جهت اقتران و همرنگ بودنش با مادّه به مقارنات تعبير مىكند ادراك كرده و همينطور با قوه وهم و خيال خود به ادراك اشكال و صور و معانى و حقايق جزئيه موجود در مثال منفصل عالم مىپردازد .\r\nو همچنين در سير صعودى با ادراك ذات خود ، عالم مفارقات « 1 » را ادراك نموده و با مجردات نوريهء موجود در عالم عقل ، اتحاد وجودى پيدا مىكند بلكه\r\n\r\n\r\n","description":"","footnote":"\r\n( 1 ) . از عالم عقول و مجردات نوريه به جهت تجرد و جدايى و افتراقشان از ماده ، تعبير به مفارقات مىنمايند .\r\n","page_name":" 446 ","page_number":446},
  {"content":"\r\n\r\nارتقاء « 1 » وجودى يافته و عين مدركاتش در موطن عالم عقول مجرده مىشود . إقرا وارق .\r\n قدر خويش بشناس و مشمر سرسرى * خويش را كه از هرچه گويم برترى \r\n\r\nنفس ناطقهء انسانى در مقام انشاء صور خيالى « 2 »\r\nقوه خيال قوه‌اى است كه مىتواند اشكال و صور موجودات را در عالم مثال منفصل ادراك نمايد به همين دليل فرموده‌اند كه سرشت و جبلّى قوّهء خيال اين است كه از اشكال و صور موجود در عالم مثال حكايت مىكند و در عين حال شأنى از شئون نفس ناطقهء انسانى و يكى از قواى باطنى انسانى به شمار مىآيد لذا فرموده‌اند كه قوهء خيال به منزلهء علامت و مثالى است براى عالم منفصل كه از او حكايت مىكند .\r\nهمانطور كه قبلا بيان شد نحوه تجرد قوهء خيال تجرّد برزخى و مثالى است كه به طور كلّى همانند قوهء عاقله تجرّد تام از ماده ندارد و از طرف ديگر همانند بدن مادّى طبيعى به طور كلّى قرين و هم‌سنگ مادّه نيست بلكه نيمه مجرد و نيمه مادى است ، از آن‌جهت كه صورت و شكل در آن وجود دارد شبيه به ماده است و از آن جنبه كه جرم مادى در آن نيست شبيه عالم عقل مىباشد . به تعبير ديگر قوه خيال ماده ندارد ولى برخى از احكام مادّه از قبيل شكل و حجم و امثال آن‌را داراست .\r\nدر نحوه چگونگى ايجاد صور اشياء مادّى در نزد قوه خيال سه ديدگاه وجود\r\n\r\n\r\n","description":"","footnote":"\r\n( 1 ) . حضرت استاد ما در دروس معرفت نفس چنين مىفرمايند : انسان را سه مسير است يكى سير مادّى طبيعى و دوم سير برزخى و مثالى و سوم سير عقلى . اول و دوم را نهايت است و سوم بىنهايت . ر . ك دروس معرفت نفس ، ص 208 و 397 و 415 .\r\n( 2 ) . دروس معرفت نفس ، درس 50 و 51 و 52 و 59 .\r\n","page_name":" 447 ","page_number":447},
  {"content":"\r\n\r\nدارد :\r\nيكى ديدگاه مشّاء است كه حضرت علامه حسن‌زاده آملى روحي فداه در عين سى و سوم از عيون مسائل نفس نظريهء مشّاء را چنين بيان مىفرمايند : ذهب المشاء إلى ان للنّفس صفة عزرائيلية تنتزع صور الاشياء الماديّة نزعا و تجردّها عن قشورها المادية . . . ، يعنى مشّاء قائل‌اند به اين‌كه نفس داراى صفتى عزرائيلى است كه صور اشياء مادّى را از آنها جدا مىكند يعنى اين صور را از قشور ماديشان تجريد مىنمايد ، كه به نظر مشّاء صور موجود در قوهء خيال انسان همان صور اشياء خارجى است كه از مادّه انتزاع و تجريد و پوست‌كنى شده‌اند .\r\n\r\nرد قول مشّاء در باب علم\r\nو امّا بايد دانست كه منشاء قول مشّاء در باب انتزاع ، تربيعى دانستن ادراك است . جناب محقق طوسى در شرح كلام شيخ از فصل هشتم نفس اشارات مىفرمايد : انواع ادراك چهارتا است احساس و تخيّل و توهم و تعقل . احساس آن است كه شىء موجود در ماده كه حاضر در نزد مدرك است برطبق هيئات مخصوصه‌اش مدرك گردد .\r\nتخيّل آن است كه همان شىء با آن هيئات مذكوره ادراك شود اعم از اين‌كه در نزد مدرك حاضر يا غايب باشد .\r\nتوهم ، ادراك معانى غير محسوسه از كيفيات و اختلافاتى است كه به شىء جزئى موجود در ماده اختصاص دارد كه در آن اضافات ، شىء ديگرى با او مشترك نيست .\r\nتعقل ، ادراك شىء من حيث هو هو است نه از حيث ديگر . خواه وحدت در ادراك اتخاذ گردد يا با ساير صفات لحاظ شود . لكن حضرت علامه در كتاب\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nسرح العيون « 1 » بعد از نقل قول محقق طوسى مىفرمايد : انواع ادراك سه‌تا است حس ، خيال ، عقل ، و وهم عقل ساقط است جناب شيخ در فصل مذكور از تربيع ادراك عدول كرده و قائل به تثليث ادراك شده كه اين عدول شيخ ميانه‌روى و راه عدل است پس اگر مراد از تعقل همان صورت منتزعه‌اى كه با نزع تام ادراك مىگردد ، باشد لازم آيد كه اين تقرير شامل ادراك نفس به صور حقايق نوريه عاليه كه عارى از مواد و خالى از قوه و استعداد هستند نگردد . بلكه نهايت امر ، طبايع موجودات مادى كليه‌اى كه از افراد خارج انتزاع شده و بر آنها صدق مىكنند را شامل گردد .\r\nبه ديگر سخن : اگر تعريف مشّاء از ادراك را در باب انتزاع بپذيريم به ناچار بايد ادراك را در مدركات مادى محصور بدانيم كه ديگر حظّ و بهره‌اى در ادراك موجودات مجرد عقلى برابر قوه عاقله نخواهد بود .\r\n\r\nقول شيخ اشراق در باب علم\r\nقول ديگر در باب علم قول جناب شيخ اشراق است ايشان مىفرمايند صور خياليه در ابتدا در عالم مثال منفصل موجود بوده و قواى منطبعه در نفس ، انسان را آماده مىكند تا با عالم مثال ارتباط پيدا كند و صور مثاليه را در آن‌جا مشاهده نمايد بدين بيان كه به طور مثال وقتى ما به يكديگر نگاه مىكنيم چشم و قوه بينايى و همچنين قوه خيال ما همه واسطه هستند كه نفس ما مهيا شده تا بتوانيم يكديگر را در عالم مثال ببينيم . و به نظر ايشان ما هيچ موجودى را در نشئهء ماديش مشاهده نمىكنيم ، هيچ صدايى را به لحاظ ماديّتش نمىشنويم و هيچ طعمى را به لحاظ مادى نمىچشيم بلكه حواس خمسه ظاهرى همه معد هستند\r\n\r\n\r\n","description":"","footnote":"\r\n( 1 ) . عيون مسائل نفس ، عين 33 .\r\n","page_name":" 449 ","page_number":449},
  {"content":"\r\n\r\nتا نفس ناطقهء انسانى بتواند با صور خياليه مبصرات و مسموعات و مذوقات و ملموسات كه به صورت علم در موطن عالم مثال منفصل تحقق دارند ارتباط برقرار كرده و آنها را در همان عالم مثال منفصل‌شان مشاهده نموده و ببينيد .\r\n\r\nرد نظريهء شيخ اشراق قدّس سرّه\r\nدر بسيارى از موارد قوهء خيال انسان مداعبات و بازيگريهايى گزاف دارد و فرد اشكال و صورى را در موطن خيال مشاهده مىنمايد درحالىكه هيچ‌يك از آنها واقعيت خارجى ندارند ، به طور مثال اشكال قبيحه و يا اضغاث احلام كه افراد در خواب آنها را مشاهده مىكنند و يا بيمارانى كه به امراضى چون صرع دچار شده‌اند اشكالى را مشاهده مىكنند كه يقينا اين اشكال در عالم مثال منفصل وجود ندارند . به عنوان مثال گاه فردى خيال مىكند كه حيوان درنده‌اى به او حمله كرده و حال آن‌كه در متن واقع چنين نيست و اين اشكال و صور بواسطهء شيطنت و تصرفات قوه متخيله بوجود مىآيد و اگر بخواهيم اين‌گونه اشكال و صور را دائما در عالم مثال منفصل نظام هستى ثابت بدانيم اين با فعل خداوند حكيم مخالفت دارد چراكه اين نظام هستى به اين عظمت كه از قلم اعلاى حق صادر شده ، براساس اسم شريف ظاهر حق يكپارچه طهارت است و خلاف و گزاف در آن راه ندارد كه  خَلَقَ السَّماواتِ وَ الْأَرْضَ بِالْحَقِّ *  « 1 » كه هيچ جايى براى اشكال قبيحه كه هيچ جايى براى اضغاث احلام و امثال آن در آن موطن نيست .\r\nنظريهء سوم نظريهء حكمت متعاليه است ؛ حضرت آقا روحي فداه در بيان عظمت نظريه شريف حكمت متعاليه چنين مىفرمايند : و الحكمة المتعالية حاكمة بأن تحقق\r\n\r\n\r\n","description":"","footnote":"\r\n( 1 ) . انعام / 74 .\r\n","page_name":" 450 ","page_number":450},
  {"content":"\r\n\r\nالصور عندها على انشاء النفس اياها ، الا على انتزاعها عنها . « 1 »\r\nحكمت متعاليه صور خياليه را از منشئات نفس ناطقه انسانى مىداند به اين بيان كه نفس ناطقه از طريق قواى ظاهرى با بيرون ارتباط برقرار كرده و صورى اعمّ از مبصرات ، مسموعات ، مشمومات ، مذوقات و ملموسات را ادراك مىكند و سپس به وزان اين صور در موطن قوه خيال متّصل خود اشباح مثاليّه‌اى را انشاء مىنمايد كه در حقيقت وقتى ما با حواس پنج‌گانه و از طريق اعضاء و جوارح و آلات قواى خمسه ظاهرى به شكار عالم طبيعت مىرويم همه قوا و آلاتشان معدّ مىشوند تا نفس ناطقهء ما صورى به وزان صور خياليّه اشياء انشاء نمايد . و در اضغاث احلام و صور و اشكال قبيحه در حقيقت اين خود فرد است كه به وزان آنچه در بيدارى از عالم مادّه اصطياد كرده اشكال و صورى را در خود انشاء مىكند كه گاهى از صور منشئهء خود لذّت مىبرد و زمانى نيز از آنها فرار مىكند و مىترسد و آنها باعث تألّم و ناراحتى او مىشود .\r\nحكمت متعاليه در اين مقام نفس را مظهر اسامى شريف مبدع ، منشئ ، بارئ و خالق حق متعال و اسماى ديگر حقيقت نظام هستى مىداند ، البته در بعضى از مواقع هم نفس اينجاييها را وسيلهء ارتباط با عالم مثال منفصل قرار مىدهد و اشياء را در آن موطن مشاهده مىكند امّا اين‌كه مطلقا در تمام صور انشائيه اين‌طور باشد مورد قبول نيست .\r\nدر پايان اين اصل ، حضرت آقا روحي فداه نسبت بين قوه خيال مقيد انسان و عالم مثال منفصل را همچون نسبت نهرهاى كوچكى كه از يك نهر بزرگ سرچشمه گرفته‌اند دانسته و مىفرمايند قوه خيال هريك از من و شما همچون جويهاى كوچكى است كه از رودخانهء عظيم عالم مثال منفصل نظام هستى\r\n\r\n\r\n","description":"","footnote":"\r\n( 1 ) . سرح العيون ، عين 33 ، ص 569 ، ط 2 .\r\n","page_name":" 451 ","page_number":451},
  {"content":"\r\n\r\nمنشعب شده‌اند و به او اتصال دارند و بدين ترتيب خيلى از حقايق را در خواب و بيدارى از آن‌جا اصطياد مىكنند و اما اين اصل ، اصل بسيار شريفى است كه در باب تمثلات ، مكاشفات و سير علمى خود را به انسان نشان مىدهد و حقيقت آن براى انسان روشن مىشود ان شاء اللّه . خداوند توفيق رسيدن و چشيدن اينها را به همه ما و نيز توفيق تشرّف به محضر انور مقامات الهيه را عطا بفرمايد .\r\nاما اصل سى و پنجم از رسالهء شريف النور المتجلّى حاوى هفت دليل در اثبات وجود ذهنى مىباشد كه لازم است دليل هفتم آن‌را مورد شرح و بسط قرار دهيم .\r\n\r\nاثبات وجود ذهنى\r\n\r\nاصل پانزدهم : طلب مجهول مطلق محال است .\r\nو منها و هى من الواردات التي رزقنابها - أن طالب كل شيء يتصور ذلك الشيء أولا إجمالا لأن طلب المجهول المطلق محال فله نحو من الثبوت و إذ ليس في الخارج ففي الذهن .\r\nيكى ديگر از دلائل اثبات وجود ذهنى - كه اين دليل از جمله حقايقى است كه بر قلب ما وارد شده و مرزوق بدان شده‌ايم - اين است كه طالب هر چيزى ابتدائا آن شىء را اجمالا تصور مىنمايد چراكه طلب مجهول مطلق محال است .\r\nپس براى آن شىء يك نحوه ثبوتى تحقق دارد و چون در خارج ثبوتى ندارد پس در موطن ذهن ثابت است .\r\nانسان هر چيزى را كه دنبال مىكند يقينا در ابتداء يك تصور اجمالى از آن در ذهن خود دارد كه به دنبال علم تفصيلى آن به راه مىافتد چراكه طلب مجهول مطلق محال است و ما به دنبال چيزى كه هيچ‌گونه تصوّرى نسبت به آن\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nنداريم نمىتوانيم برويم به عنوان مثال از آن‌جا كه ما هيچ اطلاعى نداريم كه در فلان نقطهء زمين چه شيئى وجود دارد تا آن‌را طلب كنيم روشن است كه به دنبال آن نيز نمىرويم . به عبارت ديگر گمشده‌اى نداريم كه پيدايش كنيم لذا بالوجدان مىيابيم كه قبل از دنبال كردن هر شيئى ابتدائا يك نحوه علم اجمالى به آن شىء داريم و سپس به دنبال يافتن علم تفصيلى به راه مىافتيم ، به تعبير شاعر :\r\n طالب هر پيشه و هر مطلبى * حق بيالود اولِ كارش لبى \r\nاكنون سؤال اين است كه آن علم اجمالى كه قبل از علم تفصيلى به اشياء براى ما حاصل است در كدام موطن است ؟ آيا در متن خارج تحقق خارجى دارد يا اين‌كه فقط در موطن ذهن ما موجود است ؟\r\nدر جواب گوييم : اشياء در متن خارج به نحو تمام و كمال موجودند و اين بحث اجمال و تفصيل هيچ ارتباطى با خارج از ذهن ندارد چراكه تصور اشياء در موطن ذهن صورت مىگيرد ، وقتى مىفرماييد : يتصوّر ذلك الشيء . . . ، تصور از احكام و مسائل ذهن است لذا اگر علم اجمالى يا تفصيلى نسبت به چيزى داريم هر دوى اينها از احكام عارضه به ذهن ما هستند پس اين شىء ( معلوم ما كه در ابتدا به نحو اجمال است ) در موطن ذهن ما تحقق دارد نه در خارج . نتيجه مىگيريم كه ما حقيقتى بنام وجود ذهنى داريم و بدان اشياء را در ابتدا به نحو اجمال تصور مىكنيم . اين برهان كه دليل هفتم در اثبات وجود ذهنى است در درس 32 و 33 كتاب شريف دروس معرفت نفس تا حدّى مورد بحث واقع شده است .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nاصل شانزدهم : اطلاق ادله وجود ذهنى بر ادله اثبات صور علميه . « 1 »\r\nقد تقدم أن المحاكاة معتبرة في الوجود الذهني ، و الأدلّة السبعة المذكورة دالة على اثبات الصور العلمية فقط لا على محاكاتها ، لكن لما كان المحاكاة متفرعة على تلك الصور ، أطلق على تلك الأدلّة أدلة الوجود الذهني ، إطلاق اسم المسبب على سببه .\r\nقبلا گفتيم كه حكايت از خارج در وجود ذهنى معتبر مىباشد و ادله هفت‌گانهء مذكورهء در اصل سى و پنجم فقط بر اثبات صورت علميّه دلالت دارند نه بر محاكات صورت علميه لكن چون محاكات ، متفرع بر آن صور علميّه است لذا به آن ادلّه هفت‌گانه ، ادلّهء وجود ذهنى اطلاق شده است كه اين اطلاق ، اطلاق اسم مسبب بر سبب است .\r\nاطلاق وجود ذهنى بر صور علميه به لحاظ حكايت آنها از اشياء و حقايق خارجيّه مىباشد لذا اين محاكات از خارج در وجود ذهنى تعبيه شده است .\r\nامّا با دقت در ادلّه مذكور در كتاب شريف نهاية الحكمة و همچنين اصل سى و پنجم روشن مىشود كه ادلّه اثبات وجود ذهنى فقط دلالت بر اثبات اصل صورت علميّه در نفس و ذهن دارند . لذا اين سؤال مطرح مىشود كه اگر چنين است پس چرا به اين ادلّه ، ادلّه اثبات وجود ذهنى اطلاق مىشود ؟ حال اين‌كه اينها ادلّه اثبات صور علميّه هستند و بر محاكات اين صور از خارج هيچ‌گونه دلالتى ندارند .\r\nجواب از اين سؤال مقدّر در اين اصل اين‌گونه بيان مىشود : از آن‌جا كه صور علميّه به لحاظ وجود ذهنى بودنشان حكايت از خارج مىنمايند بدين جهت به آنها ادلّه اثبات وجود ذهنى گفته مىشود و گرنه در حقيقت اين ادلّه ، ادلّهء اثبات صور علميّه مىباشند و لا غير .\r\n\r\n\r\n","description":"","footnote":"\r\n( 1 ) . اصل سى و ششم رسالهء النور المتجلّى .\r\n","page_name":" 454 ","page_number":454},
  {"content":"\r\n\r\nپس از آن‌جهت كه صور علميّه حاكى از اشياء و حقايق خارجى مىباشد مىتوانيم ادلّهء اثبات صور علميّه را بنام ادلّه اثبات وجود ذهنى نامگذارى نماييم كه اين نامگذارى و اطلاق از باب اطلاق اسم مسبب بر سبب است بدين بيان كه در اين اطلاق و نامگذارى اسم صورت علميه كه سبب است ( چراكه محاكات از خارج فرع بر اين صور مىباشد ) را بر سر وجود كه مسبب مىباشد گذارده‌ايم .\r\n\r\nاصل هفدهم : اثبات وجود ذهنى از طريق معدوم ممكن . « 1 »\r\nالمعدوم قسمان : ممكن وجوده ، و ممتنع مطلقا . و الأول له نحو وجود في مباديه العالية ، و الكامل إذا شاء أن علمه علمه قبل نزوله في هذه النشأة التي تلينا كما هو ملاك الإخبار بالغيب ، فيصح العلم بالمعدوم الذي له مطابق . و أما العلم بالمعدومات الصرفة فيعرف بما تقدم من اختلاف الحملين و تقسيم القضايا الحملية بالبتية و الغير البتية .\r\nمعدوم دو قسم است . معدومى كه ممكن است در متن خارج تحقق يابد و معدوم صرفى كه ممتنع بوده و امكان وجود در متن خارج را ندارد . معدوم ممكن يك نحوه وجود در مبادى عاليه‌اش دارد و انسان كامل به صرف اراده كردن مىتواند شىء ممكن را قبل از تنزلش در نشئه طبيعت در مبادى عاليه‌اش اصطياد كرده و بدان علم پيدا كند كه ملاك اخبار به غيب همين است . پس علم به معدومى كه در متن واقع نظام عالم مطابق داشته باشد صحيح است و امّا علم به معدومات محض با توجه به آنچه كه از اختلاف حملين و تقسيم قضاياى حمليه به بتيّه و غير بتيّه كه در اصل هفدهم گذشت دانسته مىشود .\r\nدر اين اصل حضرت علامه حسن زادهء آملى روحي فداه ملاك بسيار شريفى را در باب اخبار غيب بيان مىفرمايند كه اگر سؤال بفرماييد آيا اخبار از غيب\r\n\r\n\r\n","description":"","footnote":"\r\n( 1 ) . اصل سى و هشتم رسالهء النور المتجلّى .\r\n","page_name":" 455 ","page_number":455},
  {"content":"\r\n\r\nممكن مىباشد ؟ و اگر ممكن است ، اين نحوه اطلاع بر مغيبات يعنى اشيايى كه هنوز در اين نشئه تحقق پيدا نكرده‌اند چگونه است با توجه به اين‌كه آن شىء هم اكنون تحقق نداشته و معدوم و هيچ است ؟ به طور مثال اين فرزند هنوز در نشئه طبيعت به دنيا نيامده است و يا حوادثى كه در صد يا هزار يا يك ميليون سال بعد قرار است اتفاق بيفتد و هنوز اتفاق نيفتاده است پس الان در اين مقطع زمانى آن فرزند مفروض وجود ندارد و هيچ است و همين‌طور حوادث و وقايع در اين مقطع زمانى هيچ مىباشد پس چگونه ممكن است از آنها خبر داد ؟ در جواب از اين سؤال و اشكال مىفرمايند به اين‌كه : ما دو نوع معدوم داريم ، يكى معدوم ممكن كه امكان دارد تحقق پيدا كند و ديگرى معدوم ممتنع كه معدوم ممتنع وجود ندارد و محال است كه تحقق پيدا كند مثل شريك البارى و اجتماع نقيضين و امثال آن .\r\nموضوع اخبار در ما نحن فيه قسم اول مىباشد نه قسم دوم ( معدوم ممتنع ) و لذا هيچ‌كس ادعا نكرده است كه مىتواند از معدوم ممتنع اخبار كند چراكه معدوم ممتنع هيچ نحوه تحققى جز در ذهن آن هم در كنف وجود به نحو ذهنى و مفهومى ، تحقق ديگرى ندارد و لذا فرموده‌اند : المعدوم المطلق لا يخبر عنه .\r\nبه خلاف معدوم ممكن كه اگرچه اكنون حادث به حدوث مادى طبيعى نشده و در نشئه طبيعت ظهور و تجلّى نكرده است لكن در عوالمى كه از لحاظ رتبهء وجودى مقدّم بر عالم مادّه هستند محقق بوده و وجود دارد . همان‌طور كه قبلا بيان شد با توجه به آن‌كه سرشت قوه خيال موجود در نفس ناطقه انسان بر محاكات است نفس ناطقه انسانى مىتواند از طريق قوه خيال خود حقايق را در عالم مثال منفصل نظام هستى اصطياد كند و چون عالم مثال و عقل در سير نزولى مقدم بر عالم مادّه‌اند لذا اگر فردى سعه و قوّت وجودى پيدا كند و بتواند با مثال\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nمنفصل عالم ارتباط برقرار كند بلكه اگر قويتر شده و قدرت ارتباط و اتحاد با حقايق عالم عقل را بدست آورد مىبينيم كه مىتواند از آينده خبر بدهد زيرا درست است كه هنوز آينده در موطن عالم مادّه محقق نشده امّا آنچه كه در آينده به طور تدريجى و در بستر زمان و مكان مادّى طبيعى تحقق پيدا مىكند همه رقايقى هستند كه در عالم مثال و عالم عقل داراى حقايقى هستند و شما مىتوانيد در مقام ادراكات قواى باطنى و ادراكات ذاتى خود اين حقايق را اصطياد كرده و آنها را در مبادى عاليه‌شان بخوانيد و از آينده‌شان خبر دهيد . مثل باغبانى كه هستهء خرمايى را در دست دارد و مىگويد اين هسته بعد از كاشته شدن در آينده به صورت درختى مىشود كه ريشه‌اش اين‌طور است و ساقه‌اش به اين شكل و رنگ است ، حجم شاخه‌هاى اين درخت اين‌گونه مىباشد و ميوه اين درخت اين خصوصيات را دارا است ، مىبينيم باغبان موبه‌مو از آيندهء هسته خرما خبر مىدهد ، درست است آنچه را كه در آينده در بستر زمان موجود مىشود فعلا تحقق خارجى ندارد امّا همين الآن در اين هسته به نحو متن و به نحو لفّ و جمع و به صورت قوّه و استعداد تحقق دارد و يك خواننده زبردستى چون باغبان مىتواند هم‌اكنون آن‌را در متن همين قضا كه هستهء خرما است بخواند و لو اين‌كه الان در متن خارج تحقق پيدا نكرده است .\r\nهمان‌گونه كه ملاحظه مىفرماييد اخبار از غيب نيز در بخش وجود ذهنى قابل حلّ است و چقدر شريف است كه همين الان انسان كامل با صورت حقيقيّهء موجودهء شخص در عالم مثال منفصل ارتباط برقرار كند و او را بخواند و با وجود ذهنى ، صورت حقيقيهء فلان شخص را كه هنوز پا به عرصه عالم طبيعت نگذاشته يا واقعه‌اى كه اتفاق نيفتاده را هم‌اكنون در جان خود انشاء كند بلكه در ديگران هم تصرّف نمايد و ديگران هم صورت و بافت ظاهرى بدن او و وقايع آينده اين\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nشخص را مشاهده كنند و همان وقايع پيش‌بينى شده آن انسان كامل را پس از گذشت سالها در متن خارج ببينند . مثل اين‌كه جناب امير المؤمنين امام وصى على عليه السّلام سالها قبل از به دار آويخته شدن ميثم تمّار خبر شهادت ايشان را داده و درختى را به ايشان نشان داده و فرموده‌اند : تو را از چوب همين درخت به دار مىآويزند و زبان از حلقومت بيرون مىكشند . و حال آن‌كه هم‌اكنون ( زمان اخبار به آنها ) به ظاهر در مرتبه عالم طبيعت تحقق پيدا نكرده و معدوم مىباشند .\r\nپس دائره بحث وجود ذهنى تا اين حدود نيز گسترده مىشود و وجود ذهنى دامنه بسيار وسيعى پيدا مىكند كه تنقيح و تبيين تمام جوانب بحث وجود ذهنى ان شاء اللّه به كتب بالاتر در سير علمى و عملى موكول مىشود . لعلّ اللّه يحدث بعد ذلك امرا .\r\nو الحمد للّه رب العالمين\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nفهرست\r\nالمقدمة 5\r\nمتن 5\r\nكلام بمنزلة المدخل لهذه الصناعة 5\r\nترجمه 6\r\nكلامى به عنوان مدخل براى اين فن 6\r\nنكات ادبى 7\r\nنكات تشريحى 8\r\nادراك وجود و فرمايش طايفه سوفسطايى 8\r\nاوّليت ادراك نفس ناطقه 11\r\nسريان حكمت در افعال كودك 12\r\nفلسفه تمام العلوم است 14\r\n« الف » ادامه دارد 15\r\nسرّ ابتدا به الف شدن نهاية الحكمه 16\r\nعالم طبيعت و جايگاه آن 20\r\nتصديق قبل از تصور 21\r\nعلم تركيبى در ذات تمامى موجودات 23\r\nپيرامون عظمت كتاب نهاية الحكمة 23\r\nمتن 24\r\nترجمه 24\r\nنكات ادبى 25\r\nنكات تشريحى 25\r\nبرهان صديقين ( اصل واقعيت ) 26\r\nپيرامون اصل واقعيت 28\r\nبناى تمام مسائل علمى بنابر نظر شيخ الرئيس 30\r\nتحقيق در يكى از مصاديق پندار واقعيت ( غول - ديو ) 32\r\nهدف از آموختن فلسفه و اينكه فلسفه يك علم مفهومى نيست 33\r\nتأثير درسهاى علامه حسن‌زاده آملى 35\r\nاشاره‌اى به فرق بين فلسفه و عرفان 36\r\nمتن 37\r\nترجمه 38\r\nنكات ادبى 38\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nنكات تشريحى 39\r\nجايگاه برهان در فلسفه 39\r\nتفكيك خطابيات از برهانيات 40\r\nيقين اعتقاد كشفى است 43\r\nفيلسوف كامل و مقام يقين 48\r\nمقام رفيع تبليغ 50\r\nمتن 51\r\nترجمه 52\r\nنكات ادبى 52\r\nنكات تشريحى 52\r\nاحوالات مورد بحث از وجود در فلسفه 54\r\nتعريف حكمت در شرح حكمة الاشراق 56\r\nفرق بين طاقت و وسع 59\r\nاقسام حكمت 61\r\nاقسام حكمت عملى 63\r\nضرورت يادگيرى علم النواميس 63\r\nتوجه به يك نكته مهم 67\r\nبحث لغوى پيرامون فلسفه و فيلسوف 68\r\nانسان موجودى با دو بال تعلّق و تجرّد 69\r\nسير علمى مقدم بر سير عملى است 71\r\nمتن 73\r\nترجمه 74\r\nنكات تشريحى 74\r\nضرورت تبعيت از موضوع هر علمى 74\r\nگسترة موضوع فلسفه نسبت به موضوعات علوم ديگر 75\r\nلزوم نياز داشتن همه علوم به فلسفه 75\r\nاوّليّت تصور و تصديق وجود عام 77\r\nطرح يك اشكال 80\r\nسير ادراك از الفاظ ادبى تا حقايق فلسفى 81\r\nموضوع فلسفه وجود است يا موجود ؟ 83\r\nفرمايش جناب آخوند قدّس سرّه 84\r\nگذر از يك كتل سنگين 85\r\nمتن 87\r\nترجمه 87\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nنكات تشريحى 88\r\nدر بيان اطلاق وجود 88\r\nدر بيان مساوقت وجود با حق 90\r\nدر بيان صمديّت حق متعال 90\r\nنقش صحف عرفانيه در فهم خطاب محمدى صلّى اللّه عليه و آله و سلّم 93\r\nبيان حالات مختلف موضوع و محمول 94\r\nمتن 95\r\nترجمه 96\r\nنكات تشريحى 96\r\nمطلوب بالذات بودن موضوع فلسفه 97\r\nثمرة شجره طوبى فلسفه 99\r\nمتن 103\r\nترجمه 103\r\nبرهان لمّ و برهان انّ 103\r\nتأملى در مبحث علت و معلول فلسفه 111\r\nنقل خاطره‌اى از جناب علامه طباطبايى قدّس سرّه 117\r\nالفصل الاول 120\r\nترجمه 121\r\nمفهومى يا حقيقى بودن مباحث اين فصل 122\r\nمراد از اشتراك معنوى وجود 123\r\nقول به اشتراك لفظى وجود و ردّ آن 124\r\nالفصل الثانى 129\r\nترجمه 130\r\nنكات تشريحى 132\r\nتحقيقى در ريشه تاريخى عنوان اين فصل 133\r\nمعناى اصالت وجود و اعتباريت ماهيت 135\r\nالقاء يك كد شريف 136\r\nتبيين مبناى اصالت وجود و اعتباريت ماهيت 137\r\nارتقاء به يك مبناى شريف‌تر 139\r\nايراد شيخ اشراق بر اصالت وجود 141\r\nايرادى ديگر بر اصالت وجود و جواب آن 142\r\nفرمايش جناب بهمنيار 143\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nمتن 145\r\nترجمه 146\r\nنكات ادبى 147\r\nچند ايراد و جواب در مسأله اصالت وجود 148\r\nمتن 152\r\nترجمه 153\r\nنكات ادبى 154\r\nنكات تشريحى 154\r\nنظريه محقق دوّانى و نقد آن 154\r\nمتن 163\r\nترجمه 163\r\nنكات ادبى 164\r\nنكات تشريحى 165\r\nوجود ، سبب حمل احكام بر ماهيات است 165\r\nتخليه ماهيت از وجود در مقام ذهن 168\r\nمتن 169\r\nترجمه 170\r\nنكات ادبى 171\r\nنكات تشريحى 171\r\nوجود مساوق با شخصيت است 173\r\nتنزيه حق ( وجود ) از ضدّ و ندّ 175\r\nمتن 176\r\nترجمه 177\r\nنكات ادبى 177\r\nبيان واحديّت و احديّت وجود 177\r\nمتن 179\r\nترجمه 179\r\nنكات تشريحى 180\r\nمتن 181\r\nترجمه 182\r\nنكات ادبى 183\r\nدليل مغايرت دو حيثيت وجودى و ماهوى 183\r\nتوجه به يك نكته 184\r\nيكى از مبادى تصور تغاير وجود و ماهيت در خارج 185\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nمبداء اختلاف آثار 187\r\nتحقيقى در ماهيات 189\r\nمتن 196\r\nترجمه 197\r\nنكات تشريحى 198\r\nنفس الامر به بيان جناب علامه 199\r\nمتن 202\r\nترجمه 203\r\nنكات تشريحى 204\r\nقول جناب محقق طوسى و اشكال بر آن از علامه طباطبائى 204\r\nمتانت قول جناب محقق طوسى 205\r\nقول ديگر در نفس الأمر و رد آن 207\r\nمسئله نفس الأمر در عيون مسائل نفس 207\r\nقانع نشدن علامه حلّى از قول جناب محقق طوسى در مسئله نفس الامر 209\r\nمتن 213\r\nترجمه 213\r\nنكات تشريحى 214\r\nشيئيت مساوق با وجود است 214\r\nتوجيه قول به « حالّ » نزد علامه حسن‌زاده 218\r\nمتن 223\r\nترجمه 224\r\nنكات تشريحى 224\r\nسببى براى وجود نيست 224\r\nحلّ اشكال 226\r\nمتن 228\r\nترجمه 229\r\nنكات تشريحى 229\r\nحقيقت وجود عين خارجيت است 230\r\nحقيقت وجود به علم حصولى در نمىآيد 231\r\nفرق مفهوم با ماهيت 231\r\nالفصل الثالث 233\r\nفى ان الوجود حقيقة مشكّكة 233\r\nترجمه 234\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nفصل سوم در اين است كه وجود يك حقيقت تشكيكى است 234\r\nنكات تشريحى 235\r\nانحاء كثرت در هويات عينيه 236\r\nكثرت ماهوى 237\r\nكثرت وجودى 237\r\nتشكيك ذات مراتب وجود 239\r\nانحاء تشكيك 241\r\nتشكيك عامى 241\r\nمتن 246\r\nترجمه 247\r\nتشكيك خاصى 248\r\nمتن 252\r\nترجمه 254\r\nنكات تشريحى 255\r\nتمايز مراتب وجود به نفس ذات وجود است 255\r\nبين مراتب وجود اطلاق و تقييد مىباشد 255\r\nمتن 257\r\nترجمه 258\r\nاعتبارى بودن تركيب مراتب وجود از وجود و عدم 259\r\nبساطت و تركيب در وجود غير از بساطت و تركيب در موارد ديگر است 259\r\nزيادت حدود مساوق ضيق وجود است 260\r\nاقتضاى قول به مشككه بودن وجود 260\r\nبراى وجود سه تخصص گوناگون است 261\r\nالفصل الرابع 262\r\nفى شطر من أحكام العدم 262\r\nترجمه 263\r\nفصل چهارم در پاره‌اى از احكام عدم است 263\r\nجايگاه عدم در مباحث فلسفه 264\r\nعدم تمايز در اعدام مطلق 264\r\nتمايز در عدم مضاف و عدم مقيد 265\r\nمتن 266\r\nترجمه 267\r\nاشكال اعتبار عدم عدم 269\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاشكالى به قضية « از معدوم مطلق خبر داده نمىشود » و مانند آن 269\r\nالفصل الخامس 272\r\nفى أنّه لا تكرّر فى الوجود 272\r\nترجمه 273\r\nفصل پنجم در اين است كه تكرارى در وجود نيست 273\r\nتشخّص هر شى به يك وجود خاص است 276\r\nاستحالة وجود مثلين به تمام جهات 276\r\nامتناع دارايى دو وجود براى يك موجود 277\r\nتوجيه اول جواز اعادة معدوم و ردّ آن 278\r\nتوجيه دوم براى جواز اعاده معدوم و ردّ آن 280\r\nمتن 282\r\nترجمه 283\r\nدليل اول بر امتناع اعاده معدوم 285\r\nدليل دوم بر امتناع اعاده معدوم 286\r\nدليل سوم بر امتناع اعاده معدوم 286\r\nدليل چهارم بر امتناع اعاده معدوم 287\r\nدليل جواز اعادة معدوم و ردّ آن 287\r\nالفصل الاوّل 290\r\nفى انقسام الوجود إلى المستقل و الرابط 290\r\nترجمه 291\r\nفصل اول در تقسيم نمودن وجود به مستقل و رابط است 291\r\nتقسيم وجود به مستقل و رابط 292\r\nوجود مستقل يا محمولى و نفسى 292\r\nظرافتى در اختيار عنوان 293\r\nشناسايى بيشتر وجود رابط 294\r\nوجود رابط محور طرفين است 295\r\nمتن 297\r\nترجمه 298\r\nكلمات تشريحى 299\r\nعينيت وعاء تحقق وجود رابط با وعاء تحقق طرفين قضيه 300\r\nحكايت وجود رابطى از اتحاد بين طرفين قضيه 300\r\nعدم وجود رابط در حمل اولى و هليات بسيطه 301\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nعدم وجود رابط در قضاياى سالبه 302\r\nفحص بيشترى پيرامون قضاياى سالبه 304\r\nسنخيت وجودات رابط با حق متعال 311\r\nالفصل الثانى 312\r\nفى كيفيّة اختلاف الوجود الرابط و المستقلّ 312\r\nترجمه 312\r\nفصل دوم در كيفيت اختلاف وجود رابط و مستقل است 312\r\nنكات تشريحى 313\r\nفرق بين وجود رابط و نسبت حكميه 314\r\nنحوه اختلاف وجود مستقل با وجود رابط 316\r\nتقسيم وجود رابط به دو قسم و بيان اضافه اشراقى و امكان فقرى 318\r\nمتن 322\r\nترجمه 322\r\nنكات ادبى 323\r\nهر مفهومى تابع شيئى است كه از آن انتزاع مىشود 323\r\nممكنات همه روابط و اضافاتند 326\r\nالفصل الثالث 331\r\nفى انقسام الوجود فى نفسه إلى ما لنفسه و ما لغيره 331\r\nترجمه 332\r\nفصل سوم در انقسام وجود فى نفسه به وجود لنفسه و وجود لغيره است 332\r\nنكات ادبى 334\r\nمراد از لغيره بودن وجود 334\r\nاعراض از شئون جوهرند 337\r\nمفاهيم منتزع از وجودات ناعتى ، ماهيات آنها و يا ماهيات منتزع از آنها به شمار نمىآيند 338\r\nفصل 341\r\nفى انقسام الوجود إلى ذهنىّ و خارجىّ 341\r\nترجمه 341\r\nنكات تشريحى 342\r\nوجود ذهنى و وجود خارجى 343\r\nبررسى اقوال در وجود ذهنى 345\r\nتطوّرات فكرى امام فخر رازى 346\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nمتن 349\r\nترجمه 349\r\nنكته تشريحى 350\r\nبراهين اثبات وجود ذهنى 350\r\nبرهان اول 350\r\nبرهان دوم 351\r\nمتن 352\r\nترجمه 353\r\nاحراز وجود ذهنى از طريق ادراك امور عدمى 354\r\nاحراز وجود ذهنى از طريق خطاى در علوم 354\r\nملازمت قول قائلين به اشباح با تخطئة باب علم 355\r\nمتن 357\r\nترجمه 357\r\nتعدّد در وجود ذهنى و عدم تعدّد در وجود خارجى 359\r\nهر شىء فقط داراى يك ماهيت است 359\r\nمعيار اندراج ماهيت در تحت مقولات 361\r\nحمل اوّلى ذاتى و حمل شايع صناعى 363\r\nمتن 365\r\nترجمه 366\r\nاشكال وحدت جوهر و عرض در وجود ذهنى جوهر 366\r\nمتن 369\r\nترجمه 369\r\nاشكال دوم ، اشكال اندراج يك ذات در تحت دو مقوله 370\r\nفائده 373\r\nمتن 374\r\nترجمه 374\r\nاشكال سوم ، اشكال انفعال ذهن به تصورات گوناگون 374\r\nمتن 376\r\nترجمه 376\r\nاشكال چهارم ، اشكال كليت و جزئيت شىء واحد 377\r\nمتن 377\r\nترجمه 378\r\nاشكال پنجم ، اشكال تصور محالات ذهنى 378\r\nمتن 379\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nترجمه 379\r\nنكته ادبى 380\r\nامر دوم ، فرق بين علم و وجود ذهنى 380\r\nمبدأ بسيارى از اختلافات ، تصور امور معدومه است 382\r\nارتباط بحث وجود ذهنى با معاد جسمانى 386\r\nمتن 387\r\nترجمه 387\r\nاشكال انطباع كبير بر صغير 388\r\nمتن 389\r\nترجمه 390\r\nاشكال انتقال ماهيات به انفسها در ذهن 391\r\nمتن 397\r\nترجمه 398\r\nبراى وجود واجب و عدم مطلق ماهيتى در ذهن نيست 399\r\nمطالبى پيرامون بحث وجود ذهنى 401\r\nنصايح 402\r\nاصل اول : مدخليت وجود ذهنى براى علم به اسرار معاد جسمانى و روحانى 407\r\nمقام لا يقفى نفس ناطقه انسانى 407\r\nاصل دوم : حيطة بحث وجود ذهنى در علم حصولى است 409\r\nاصل سوم : ظهور ظلّى 410\r\nاصل چهارم : فرق ذهن با وجود ذهنى 414\r\nاصل پنجم : انحفاظ ماهيات در انحاء وجودات 416\r\nاصل هشتم : تفاوت صورت علميه با وجود ذهنى 418\r\nاصل هفتم : رد قائلين به شبح در باب وجود ذهنى 420\r\nاصل هشتم : تشبه انسان به حق متعال در ذات و صفات و افعال 422\r\nاصل نهم : عدم اضعفيت صور علميه از وجودات خارجيه 425\r\nاصل دهم : انشاء نفس ناطقة انسانى 426\r\nاصل يازدهم : مظهرى و مظهريت نفس ناطقه انسانى 428\r\nاصل دوازدهم : مظهر بودن و مصدر بودن نفس ناطقه 431\r\nاصل سيزدهم : اسامى صورت حاصلة در ذهن به اعتبار گوناگون 439\r\nاصل چهاردهم 443\r\nنفس ناطقة انسانى در مقام انشاء صور خيالى 447\r\nرد قول مشّاء در باب علم 448\r\nقول شيخ اشراق در باب علم 449\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nرد نظرية شيخ اشراق قدّس سرّه 450\r\nاثبات وجود ذهنى 452\r\nاصل پانزدهم : طلب مجهول مطلق محال است 452\r\nاصل شانزدهم : اطلاق ادله وجود ذهنى بر ادله اثبات صور علميه 454\r\nاصل هفدهم : اثبات وجود ذهنى از طريق معدوم ممكن 455\r\nفهرست 459\r\n\r\n","description":"","footnote":"","page_name":" 469 ","page_number":469},
  {"content":"\r\n . \r\n","description":"","footnote":"","page_name":" 470 ","page_number":470},
  {"content":"\r\n\r\n\r\nفهرست براساس كتاب نهاية الحكمة\r\n\r\nالمقدمة\r\nكلام بمنزلة المدخل لهذه الصناعة 5\r\n\r\nالمرحلة الأولى في أحكام الوجود الكلية\r\nالفصل الاول في انّ الوجود مشترك معنوي 121\r\nالفصل الثاني في أصالة الوجود و اعتباريّة الماهيّة 130\r\nالفصل الثالث في انّ الوجود حقيقة مشكّكة 234\r\nالفصل الرابع في شطر من أحكام العدم 263\r\nالفصل الخامس في أنّه لا تكرّر في الوجود 272\r\n\r\nالمرحلة الثانية في الوجود المستقلّ و الرابط\r\nالفصل الأوّل في انقسام الوجود إلى المستقل و الرابط 290\r\nالفصل الثاني في كيفيّة اختلاف الوجود الرابط و المستقلّ 312\r\nالفصل الثالث في انقسام الوجود في نفسه إلى ما لنفسه و ما لغيره 330\r\n\r\nالمرحلة الثالثة في انقسام الوجود الى ذهني و خارجي\r\nفصل في انقسام الوجود إلى ذهنيّ و خارجيّ 340\r\n\r\n","description":"","footnote":"","page_name":" 471 ","page_number":471},
  {"content":"\r\n . \r\n\r\n","description":"","footnote":"","page_name":" 472 ","page_number":472}
  ]