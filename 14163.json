[
  {"content":"\r\n\r\nآئين شهردارى\r\n\r\n","description":"","footnote":"","page_name":" مقدمهء مترجم 1 ","page_number":1},
  {"content":"\r\n\r\nبسم الله الرحمن الرحيم\r\nوالله واسع عليم .\r\nيوتى الحكمة من يشا و من بوت الحكمة فقد أوتى خيرا كثيرا و ما يذكر إلا أولوالالباب .\r\n( بقرة : 268 ، 269 )\r\nبه نام خداى مهربان بخشاينده / وخداى فراخ كاراست ودانا .\r\nبدهد حكمت آن را كه خواهد ، و آن را كه دهد حكمت ، بدرستى كه داده شد نيكى بسيار ، و نه پند گيرد مگر خداوندان خردها .\r\n( از : ترجمهء تفسير طبرى )\r\n\r\n","description":"","footnote":"","page_name":" مقدمهء مترجم 2 ","page_number":2},
  {"content":"\r\n\r\nمجموعهء\r\nميراث ايران واسلام\r\nمعالم القربة فى احكام الحسبة\r\nآيين شهردارى\r\nدر قرن هفتم\r\nتأليف\r\nمحمد بن احمد قرشى \" ابن اخوه \"\r\nترجمهء\r\nجعفر شعار\r\nبنگاه ترجمه و نشر كتاب\r\n\r\n","description":"","footnote":"","page_name":" مقدمهء مترجم 3 ","page_number":3},
  {"content":"\r\n\r\nچاپ اول : 1347\r\nچاپ دوم : 1360\r\nبنگاه ترجمه و نشر كتاب\r\nوابسته به\r\nمركز انتشارات علمى وفرهنگى\r\nاز اين كتاب سه هزار نسخه روى كاغذ اعلا\r\nدر چاپخانهء كاويان به طبع رسيد\r\nحق طبع مخصوص بنگاه ترجمه و نشر كتاب است\r\n\r\n","description":"","footnote":"","page_name":" مقدمهء مترجم 4 ","page_number":4},
  {"content":"\r\n\r\n\r\n[ مقدمه ناشر 
  ]\r\nبسم اللّه الرّحمن الرّحيم فرهنگ اسلامى ، كه با كتاب خدا و سنت رسول اكرم ( ص ) و آداب اهل بيت عصمت و طهارت ( ع ) پايه‌ريزى شده است ، مقدسترين و استوارترين فرهنگ جهانى است . اين فرهنگ ، كه پس از چهارده قرن همچنان زنده و پوياست ، بهترين عناصر و مايه‌هاى فرهنگهاى باستانى از جمله فرهنگ ايرانى را جذب كرده ، تعالى بخشيده و در بناى خلل‌ناپذير وحدت اسلامى به كار برده است .\r\nآثار اين فرهنگ درخشان در فراخناى جهان همه جا به چشم مىخورد و تلألؤ آنها در موارد بيشمارى خيره‌كننده است . از جملهء اين ذخاير گرانبها كتب و رسايلى هستند كه در معتبرترين گنجينه‌هاى دنياى شرق و جهان غرب خفته‌اند و در لابلاى اوراق آنها حاصل تجارب ظاهرى و باطنى هزاران رهرو شاهراه علم و ايمان بازتاب يافته است .\r\nبه جرأت مىتوان گفت كه آثار مكتوب فارسى و عربى به‌طور عمده و در اساس ، مبلّغ و مروّج انديشه‌هاى اسلامىاند . ازاين‌رو براى بيرون كشيدن اين آثار پر ارزش از زير گرد غليظ نسيان هرچه كوشش شود اندك است . بنگاه ترجمه و نشر كتاب ، بر اين اساس و نياز ، مجموعهء ميراث ايران و اسلام را به يارى خداوند بنيان نهاده است .\r\nهدف اين است كه به انديشه‌هاى اصيل فرهنگ اسلامى جان تازه بخشيم ، ارزش آنها را در پرتو معارف جديد بازشناسيم و با ارائهء سهم پر افتخارى كه اين افكار در فرهنگ جهانى داشته‌اند ، اعتماد به نفس روشنفكران مسلمان را تقويت كنيم .\r\nاين مجموعه آثار قدما را رشته‌هاى گوناگون معقول و منقول دربر مىگيرد و در آن ، نخست به نشر امّهات كتب و مصنفات معتبرى توجه مىشود كه چشم‌اندازهايى تازه در جهان انديشه و ذوق گشوده و كليد دروازه‌هاى روضات معنوى نوى را به دست داده‌اند .\r\nبنگاه ترجمه و نشر كتاب اميدوار است به حول و قوهء الهى و با پايمردى و قدم صدق ارباب علم و معرفت ، در اين راه خجسته ، خدمات ارزنده‌اى تقديم دارد . ان شاء الله .\r\nبنگاه ترجمه و نشر كتاب\r\n\r\n","description":"","footnote":"","page_name":" مقدمهء مترجم 5 ","page_number":5},
  {"content":"\r\n . \r\n","description":"","footnote":"","page_name":" مقدمهء مترجم 6 ","page_number":6},
  {"content":"\r\n\r\n\r\nفهرست مندرجات\r\nمقدمهء مترجم يازده\r\nمقدمهء مؤلف 3\r\nباب نخستين - در شرايط حسبت و صفت محتسب 9\r\nفرق قضا و حسبت ( 11 ) شروط محتسب ( 15 )\r\nباب دوم - در امر به معروف و نهى از منكر 18\r\nاقسام امر به معروف ( 27 )\r\nباب سوم - در حسبت بر ابزارهاى حرام و شراب 31\r\nابزار لهو و لعب و بازيهاى حرام ( 32 )\r\nباب چهارم - در حسبت بر اهل ذمه 35\r\nجزيه ( 41 )\r\nباب پنجم - در حسبت بر اولياى مردگان 43\r\nباب ششم - در معاملات ناروا 46\r\nتعيين بهاى كالا ( 49 ) احتكار ( 50 ) پيشواز كردن قافله براى خريد كالا ( 52 ) ربا ( 53 ) دادوستد اطعمه ( 53 ) ترويج مسكوك قلب و حرمت آن ( 54 ) ستودن كالا ( 55 ) اجاره ( 56 ) شركت ( 57 )\r\nباب هفتم - در بيان چيزهايى كه بر مردان حرام است 58\r\nباب هشتم - در حسبت بر كارهاى ناشايستهء بازاريان 60\r\nوظايف هيزم‌كشان و ستورداران ( 61 )\r\n\r\n","description":"","footnote":"","page_name":" مقدمهء مترجم 7 ","page_number":7},
  {"content":"\r\n\r\nباب نهم - در بيان اندازهء قنطار و رطل و شقال و درهم 63\r\nشقال ( 65 ) ضرب درهم ( 66 )\r\nباب دهم - در شناختن تراز و پيمانه و ذراع 67\r\nقپان قبطى ( 68 ) وزنه‌هاى ترازو ( 69 ) نظارت محتسب بر وزنه‌ها ( 69 ) پيمان‌ها ( 70 ) ذراع و انواع آن ( 71 )\r\nباب يازدهم - در حسبت بر علافان و آسيابانان 74\r\nآرد خانگى ( 75 )\r\nباب دوازدهم - در حسبت بر نان‌پزان و نانوايان 77\r\nنان‌پز خانگى ( 78 )\r\nباب سيزدهم - در حسبت بر بريانگران 79\r\nكباب‌فروش ( 80 )\r\nباب چهاردهم - در حسبت بر لكانه‌پزان 82\r\nباب پانزدهم - در حسبت بر جگرپزان و بوارديان 84\r\nبوارديان ( 85 )\r\nباب شانزدهم - در حسبت بر سلاخان 87\r\nقصابان ( 89 ) حيوانات حلال گوشت و حرام گوشت ( 90 )\r\nباب هفدهم - در حسبت بر كيپاپزان 93\r\nباب هجدهم - در حسبت بر طباخان 95\r\nباب نوزدهم - در حسبت بر كباب‌پزان 98\r\nباب بيستم - در حسبت بر هريسه‌پزان 99\r\nباب بيست و يكم - در حسبت بر ماهىپزان 101\r\nباب بيست و دوم - در حسبت بر زولبياپزان 103\r\nباب بيست و سوم - در حسبت بر حلواپزان 105\r\nباب بيست و چهارم - در حسبت بر شربت‌سازان 109\r\nشربت فقاع ( 117 )\r\nباب بيست و پنجم - در حسبت بر عطاران و شمع‌سازان 119\r\nشمع‌سازى ( 115 )\r\nباب بيست و ششم - در حسبت بر فروشندگان 126\r\nباب بيست و هفتم - در حسبت بر شيرفروشان 129\r\nباب بيست و هشتم - در حسبت بر بزازان 131\r\nباب بيست و نهم - در حسبت بر دلالان 135\r\nباب سىام - در حسبت بر پارچه‌بافان 137\r\n\r\n","description":"","footnote":"","page_name":" مقدمهء مترجم 8 ","page_number":8},
  {"content":"\r\n\r\nباب سى و يكم - در حسبت بر خياطان و رفوگران و گازران و كلاهدوزان 139\r\nرفوگران و گازران ( 140 ) كلاهدوزان ( 140 )\r\nباب سى و دوم - در حسبت بر حريربافان 141\r\nباب سى و سوم - در حسبت بر رنگرزان 142\r\nباب سى و چهارم - در حسبت بر پنبه‌فروشان 144\r\nباب سى و پنجم - در حسبت بر كتان‌فروشان 145\r\nباب سى و ششم - در حسبت بر صرافان 146\r\nباب سى و هفتم - در حسبت بر زرگران 148\r\nباب سى و هشتم - در حسبت بر مسگران و آهنگران 150\r\nآهنگران ( 151 )\r\nباب سى و نهم - در حسبت بر كفشگران 152\r\nباب چهلم - در حسبت بر دامپزشكان 153\r\nباب چهل و يكم - در حسبت بر سمساران برده و كنيز و ستور و خانه 157\r\nدادوستد ستور ( 158 ) دلالان املاك ( 158 )\r\nباب چهل و دوم - در حسبت بر گرمابه‌ها و بيان سود و زيان گرمابه 160\r\nپاكيزه كردن گرمابه ( 161 ) سلمانى گرمابه ( 162 )\r\nباب چهل و سوم - در حسبت بر سدرفروشان 164\r\nباب چهل و چهارم - در حسبت بر فصادان و حجامان 166\r\nحجامت ( 167 )\r\nباب چهل و پنجم - در حسبت بر پزشكان و كحالان و جراحان و شكسته‌بندان 169\r\nوظايف پزشك ( 170 ) كحالان ( 171 ) شكسته‌بندان ( 172 ) جراحان ( 173 )\r\nباب چهل و ششم - در حسبت بر مربيان اطفال 174\r\nباب چهل و هفتم - در حسبت بر خادمان مسجد و مؤذنان 177\r\nوظايف خادمان مساجد ( 179 ) خواندن قرآن ( 180 )\r\nباب چهل و هشتم - در حسبت بر واعظان 181\r\nباب چهل و نهم - در حسبت بر منجمان و نامه‌نگاران 184\r\nباب پنجاهم - در شناختن حدود و تعزيرات و امور ديگرى كه ياد نشده و بيان وظايف محتسب جز آنچه پيش از اين گفته شد 186\r\nتعزيرات ( 188 ) تعزير در اموال ( 189 ) مراتب حسبت ( 190 )\r\nباب پنجاه و يكم - قاضيان و گواهان 192\r\nگواهان و شروط آنان ( 189 )\r\nباب پنجاه و دوم - دربارهء اسيران و كارداران و وظايفى كه در برابر مردم دارند 204\r\n\r\n","description":"","footnote":"","page_name":" مقدمهء مترجم 9 ","page_number":9},
  {"content":"\r\n\r\nباب پنجاه و سوم - وظايف محتسب 206\r\nباب پنجاه و چهارم - در حسبت بر كشتيبانان 209\r\nباب پنجاه و پنجم - در حسبت بر فروشندگان ظروف سفالين و كوزه‌گران 210\r\nباب پنجاه و ششم - در حسبت بر فخاران و سفالگران 211\r\nباب پنجاه و هفتم - در حسبت سوزن‌گران و جوالدوزسازان 213\r\nباب پنجاه و هشتم - در حسبت بر دوك‌سازان 215\r\nباب پنجاه و نهم - در حسبت بر حنافروشان و تقلب ايشان 216\r\nباب شصتم - در حسبت بر شانه‌سازان 217\r\nباب شصت و يكم - در حسبت بر سازندگان روغن كنجد و روغن كتان 218\r\nباب شصت و دوم - در حسبت بر غربال‌سازان 220\r\nباب شصت و سوم - در حسبت بر دباغان و مشك‌سازان 221\r\nباب شصت و چهارم - در حسبت بر نمدمالان 223\r\nباب شصت و پنجم - در حسبت بر پوستين‌دوزان 224\r\nباب شصت و ششم - در حسبت بر حصيربافان و كركره‌سازان 225\r\nباب شصت و هفتم - در حسبت بر كاه‌فروشان 227\r\nباب شصت و هشتم - در حسبت بر چوب‌فروشان و الوارفروشان 228\r\nباب شصت و نهم - در حسبت بر نجاران و چوب‌بران و بنايان و كارگران و گچ‌كاران و چگونگى تقلب و تدليس آنان 229\r\nباب هفتادم - مشتمل بر شرحى دربارهء امور حسبت كه پيش از اين ياد نشده است 232\r\nبرنج‌فروشان ( 232 ) فروشندگان بادبزن و گوگرد و جاروب ( 232 ) سقايان به آب كوزه و مشك و دلو ( 233 ) منع از آغاليدن قوچ‌ها بر يكديگر و جنگانيدن خروسها و به آواز درآوردن بلدرچين و مانند آنها ( 235 )\r\nيادداشتهايى بر چاپ دوم 239\r\n\r\n","description":"","footnote":"","page_name":" مقدمهء مترجم 10 ","page_number":10},
  {"content":"\r\n\r\nبه نام خدا\r\n\r\nمقدّمهء مترجم\r\nمطالعهء وضع اجتماعى ملل مسلمان در قرون اوليهء اسلامى و سرگذشت تطور زندگى مادى و معنوى آنان امرى است كه براى محققان علوم اجتماعى و جامعه‌شناسان و مردم‌شناسان نهايت لزوم را دارد . چگونگى ادارهء شهرها و وضع بازرگانان و كسبه و اصناف و نحوهء داورى قاضى و حدود اختيارات وى و رفتار محتسب در اجراى مقررات و مراقبت امور شهر و طريق دادوستد مردم و توجه به حفظ بهداشت عمومى و وضع پزشكان و دامپزشكان و معلمان و مكتب داران و روحانيان و واعظان و جز آن از امورى است كه يك محقق از آشنايى بدان ناگزير است و براى افراد عادى نيز آگاهى از آن لذتبخش است .\r\nكتابى كه اينك در دسترس شما قرار گرفته موضوعات مذكور را با توجه به جزئيات بيان مىكند .\r\nمؤلف كتاب محمد بن محمد بن احمد بن ابى زيد معروف به ابن اخوه ( 648 - 729 ه ق . / 1250 - 1329 م . ) و ملقب به ضياء الدين از\r\n\r\n","description":"","footnote":"","page_name":" مقدمهء مترجم 11 ","page_number":11},
  {"content":"\r\n\r\nمحدثان بود « 1 » . دربارهء ضبط « ابن اخوه » بايد بگوييم كه زركلى در « الاعلام » خود به نقل از بروكلمان « ابن الاخوة » درج كرده ، اما لوى در ترجمهء انگليسى و دكتر معين در فرهنگ اعلام ابن اخوّه آورده‌اند . بارى اين دانشمند كه به قول لوى ظاهرا از اهل مصر بود در زمان خود چندان شهرت نداشته است اما پس از مرگ به سرعت در سوريه و نقاط ديگر معروف شد . وى كه محتسبى سختگير بوده ، بر پايهء آگاهيهاى شغلى و نيز مطالعات سرشار خود در احكام و مقررات اسلام كتاب خود را تأليف كرده و در آن نخست به ذكر حكم فقهى هر موضوع با استناد به آيات قرآن مجيد و احاديث پرداخته و سپس آن را با وضع موجود روزگار خود تطبيق كرده است ، اما فساد دستگاه حكومت و اولياى امور از مدعيان امر به معروف و نهى از منكر گرفته تا طبقهء فعاله يعنى كسبه و اصناف ، او را دل‌آزرده ساخته ، ازاين‌رو در ضمن شكايت از اوضاع زمان ، به ذكر تباهىهاى اجتماع و حتى تقلبات دكانداران پرداخته است ، اگر كسى چنين كتابهايى را نخوانده باشد و از اين سخن ابن اخوه كه مىگويد : « به روزگار ما علم و عمل به امر به معروف و نهى از منكر متروك شده و حقيقت و نشانه‌اش از ميان رفته و مداهنه و رياكارى بر دلهاى مردم غلبه يافته و توجه به خداوند فراموش شده است . مردم همچون چارپايان به پيروى از هواى نفس و شهوات تن در داده‌اند و مؤمن راستين كه در راه خدا از سرزنش نترسد اندك شده است » « 2 » آگاه نباشد گمان مىكند كه عفريت فساد تنها به جامعهء ما چهره نموده است و در روزگاران قديم مردم در مدينهء فاضله مىزيسته‌اند !\r\nموضوع كتاب بيان احكام حسبت است و حسبت در اصطلاح ادارى اسلامى\r\n\r\n\r\n","description":"","footnote":"\r\n( 1 ) - الاعلام زركلى ، چ 2 ، ج 7 ، ص 263 به نقل از « الدرر الكامنة » ج 4 ، ص 168 و  Brock . S . 2 . 101  .\r\n( 2 ) - همين كتاب ، ص 18\r\n","page_name":" مقدمهء مترجم 12 ","page_number":12},
  {"content":"\r\n\r\nرسيدگى به كار بازار و كوى و برزن و خريد و فروش و منع از تقلبات كسبه و اصناف و كارهايى نظير اينهاست كه از لحاظ تشكيلات ادارى جديد قسمتهايى از وظايف شهردارى و شهربانى و دادستانى را دربر مىگيرد « 1 » ، و به همين مناسبت است كه عنوان ترجمهء فارسى را « آيين شهردارى در قرن هفتم » قرار دادم حال آنكه ترجمهء تحت اللفظى آن « نشانه‌هاى قربت دربارهء احكام حسبت » است .\r\nاز محسنات كتاب اين است كه مؤلف تنها به بيان حكم فقهى ( تئورى ) بسنده نمىكند بلكه وارد موضوعات و مصاديق مىشود و موارد عملى آنها را نشان مىدهد و وظيفهء محتسب را در آن موارد ياد مىكند . ازاين‌رو در اين كتاب دربارهء مسائل مربوط به دانش اقتصاد يعنى كسب و كار و پيمانه و ترازو و اوزان و مقادير و نيز خواص انواع گياهان دارويى و ساير موارد دارويى و همچنين علم اجتماع يعنى رفتار عمومى و مناسبات مردم با يكديگر و حسن معاشرت و منع از تجاوز و تعدى افراد به همديگر و حتى منع از آزار رسانيدن به ستور و سرانجام دربارهء بهداشت عمومى گفتگو شده است و حاصل سخن آنكه از وظيفهء كله‌پز گرفته تا مقررات مربوط به جنگ انداختن قوچ و خروس همه را بيان كرده و حتى در موضوع حفظ بهداشت به نكاتى برمىخوريم كه حقا مايهء شگفتى است از قبيل دستورى كه دربارهء خميرگير داده است بدين‌سان :\r\n« هرگز خميرگير به وسيلهء پاها و زانوان و آرنجهاى خود خمير به عمل نياورد ، زيرا اين كار خوار گرفتن طعام است و چه بسا عرق بغل يا بدنش در خمير مىافتد ، و نيز به هنگام خمير گرفتن جامه‌اى با آستين‌هاى تنگ پوشد و دهان‌بند داشته باشد ، زيرا چه بسا به هنگام عطسه يا سخن گفتن از آب دهان و يا بينى او در خمير مىافتد ، و بر گريبانش دستارى سفيد ببندد تا از\r\n\r\n\r\n","description":"","footnote":"\r\n( 1 ) - ر ك : احمد آرام ، معرفى « معالم القربه » ، راهنماى كتاب س 10 ، ش 4 ، ص 390\r\n","page_name":" مقدمهء مترجم 13 ","page_number":13},
  {"content":"\r\n\r\nقطرات عرق مانع باشد . . . و چون به هنگام روز خمير گيرد كسى را نزد خود بگمارد كه مگس‌پران به دست گيرد و مگس‌ها را براند « 1 » » .\r\nدربارهء دادوستد ، محتسب را از تعيين بها براى كالاهاى فروشندگان باز مىدارد و حتى به امام و كاردار نيز اجازهء تصرف و مداخله در اين كار نمىدهد جز در سالهاى قحط « 2 » . در مورد احتكار مؤلف معتقد است كه محتسب بايد محتكر را به فروش كالا مجبور كند . همچنين منع مىكند از اينكه كسى به پيشواز كاروانى كه كالا به شهر مىآورد برود و به كاروانيان بگويد كه كالاى ايشان در شهر كساد است تا آن را به بهاى ارزانترى بخرد « 3 » .\r\nدربارهء سد معبر مىگويد : فروشندگان حق ندارند كه در كوچه‌هاى تنگ بنشينند يا مصطبهء دكان خود را از پايه‌هاى سقف بازار به گذرگاه بيرون كنند تا راه بر رهگذران تنگ نباشد « 4 » ، و فروشندگان بايد كالاها را در ظروف سربسته نگاه دارند تا از مگس و حشرات و موش و خاك و غبار و جز آن محفوظ ماند « 5 » .\r\nدربارهء لباس‌شويان مىنويسد : محتسب بايد مراقبت كند كه لباس‌شويان پارچه‌هاى مردم را ندزدند و خود يا كارگرانشان آنها را نپوشند و به رهن ندهند ، و هر پارچه‌اى را به نام صاحبش بنويسند تا مخلوط نشود « 6 » . دربارهء مساجد ، محتسب را موظف مىداند كه همه روزه خادمان را به جارو كردن و پاك كردن مساجد وادارد و به نگاهبانان دستور دهد كه گدايان را به مسجد راه ندهند ، و پس از برگزارى نماز درهاى مسجد را ببندند و كسى در آنجا نخوابد و طعام\r\n\r\n\r\n","description":"","footnote":"\r\n( 1 ) - همين كتاب ، ص 77 .\r\n( 2 ) - همين كتاب ، ص 49 .\r\n( 3 ) - همين كتاب ، ص 52 .\r\n( 4 ) - ايضا ، ص 61 .\r\n( 5 ) - ايضا ، ص 128 .\r\n( 6 ) - ايضا ، ص 140 .\r\n","page_name":" مقدمهء مترجم 14 ","page_number":14},
  {"content":"\r\n\r\nنخورد « 1 » ، و سرانجام دربارهء خود محتسب مىنويسد : اگر در انجام دادن وظيفهء خود سستى كند و در صورت شكايت مكرر به گرفتن حق مردم اقدام نكند شرعا ولايتش ساقط مىشود « 2 » .\r\nدر پيش گفتيم كه مؤلف محتسبى سختگير بود و به شغل احتساب احاطهء كامل داشته و سالها بدين شغل پرداخته بود ، و اين امر از شرح انواع تقلباتى كه دربارهء هريك از پيشه‌وران آورده كاملا آشكار است ، اما گويا تقلبات آن زمان بيشتر از آن بوده است كه وى بيان داشته ، و از بيم آنكه مبادا متقلبان به راههاى تقلب بيشتر آشنايى يابند از ذكر همهء آنها خوددارى كرده است « 3 » .\r\nدر اينجا ذكر اين نكته لازم است كه اين گونه كتابها با فوايدى كه در بردارند حقيقت صرف نيستند بلكه گاه‌گاه خرافه‌هايى در لابلاى مطالب به چشم مىخورد ، از قبيل استدلالى كه مؤلف در بحث از آب نيل آورده است « 4 » بدين‌سان :\r\n« در حديث آمده كه جبرئيل با بالهاى خود نيل و فرات را فرود آورد ، و نيل بر بال چپ و فرات بر بال راست وى بود ، برخى از فضلا گفته‌اند كه اين امر دلالت دارد بر آنكه آب نيل سبكتر از آب فرات است زيرا جسم سنگين معمولا به وسيلهء طرف راست و جسم سبك با طرف چپ حمل مىشود و ازاين‌رو آب نيل كه جبرئيل آن را بر بال چپ گرفته بود سبكتر است ! » .\r\n\r\nكتابهاى ديگر :\r\nدر مورد حسبت جز كتاب حاضر كتابهاى ديگرى هم تأليف شده است از قبيل : « نهاية الرتبة فى طلب الحسبة » از عبد الرحمن بن نصر بن عبد اللّه شافعى شيرازى معروف به نبراوى متوفى در 589 ه ق . / 1193 م . كه كتاب مزبور را\r\n\r\n\r\n","description":"","footnote":"\r\n( 1 ) - همين كتاب ، ص 177\r\n( 2 ) - ايضا ، ص 208 قابل توجه اولياى امور !\r\n( 3 ) - ر ك : همين كتاب ، ص 96\r\n( 4 ) - ر ك : متن عربى كتاب ، ص 240\r\n","page_name":" مقدمهء مترجم 15 ","page_number":15},
  {"content":"\r\n\r\nبراى صلاح الدين ايوبى نوشته است . كتاب ديگرى به همين نام از محمد بن حمد بن بسام ( جز ابن بسام شاعر معروف ) است كه بر پايهء كتاب نخستين تدوين شده . ديگر « نصاب الاحتساب » از عمر بن محمد بن عوض شامى و ديگر « كتاب فى آداب الحسبة » از ابو عبد اللّه محمد سقطى ، ديگر « احكام الاحتساب » از يوسف ضياءالدين كه نسخهء خطى از آن در كتابخانهء قاهره موجود است و نيز رسالهء زيدى » از مؤلف گمنام كه نسخهء خطى آن در موزهء بريتانيا هست و ديگر رسالهء ابن - عبدون كه در روزنامهء آسيايى به طبع رسيده ، و ديگر « كتاب الاشارة الى محاسن التجارة » از عبد الفضل جعفر بن على دمشقى و « كتاب المختار فى كشف الاسرار » از جبيرى كه شامل مطالب بسيارى در مورد حسبت است . دو كتاب اخير در روزنامهء آسيايى چاپ شده است . سه كتاب اول از كتب مذكور در فوق داراى مطالب مشتركى هستند اما معالم القربه ( كتاب حاضر ) علاوه بر مطالب مندرج در كتب مشابه ، متضمن مطالب تازه‌اى در امور حسبت است « 1 » .\r\n\r\nمتن عربى و ترجمهء انگليسى :\r\nترجمهء اين كتاب بر پايهء متن عربى كتاب است كه شادروان رو بن لوى « 2 » بر اساس نسخهء موجود در موزهء بريتانيا كتابت شده به سال 771 ه . ق / 1370 م .\r\nدر دورهء جديد نشريات اوقاف گيب در كيمبريج انگلستان به چاپ رسانيده .\r\nبه عقيدهء وى اين كتاب از ميان همهء كتابهاى مشابه كاملتر و وافى به مقصود است .\r\nلوى علاوه بر چاپ متن خلاصهء آن را نيز به زبان انگليسى ترجمه و ضميمهء كتاب كرده است و بنابر آنچه در مقدمهء انگليسى كتاب مىگويد نشر متن و نيز ترجمهء\r\n\r\n\r\n","description":"","footnote":"\r\n( 1 ) - همهء اين اطلاعات تلخيصى است از مقدمهء « لوى » كه به انگليسى نوشته و به كتاب الحاق كرده است و در اين مورد از دوست دانشمندم آقاى عبد الحسين وجدانى بهره برده‌ام و از ايشان سپاسگزارم .\r\n( 2 ) -  Reuben Levy \r\n","page_name":" مقدمهء مترجم 16 ","page_number":16},
  {"content":"\r\n\r\nانگليسى را به تشويق و توصيهء آقاى فولتون « 1 » معاون قسمت كتب عربى كتابخانهء موزهء بريتانيا انجام داده است .\r\nاگرچه لوى در چاپ متن و ترجمهء آن رنج فراوان كشيده و از اعمال دقت فروگذار نكرده است اما كتاب كمابيش غلطهايى دارد از قبيل « منية بن خصيب » به جاى منية ابى خصيب ( ص 64 81 متن عربى ) و تشاوات به جاى نشاوات ( ص 96 ) و جز آن . و در ترجمهء انگليسى نيز به نقل خلاصه‌اى از كتاب بسنده كرده و از ترجمهء عبارات دشوار و مبهم كه فهم آنها حقا براى يك خاورشناس سخت است به كلى چشم پوشيده است چنان كه نگارنده در ترجمهء اصطلاحات و عبارات مشكل نتوانست از ترجمهء انگليسى بهره برگيرد ، اما واژه‌نامه‌اى ( عربى به انگليسى ) كه به كتاب الحاق كرده بسى سودمند است اگرچه برخى لغات دشوار نيز در آن نيامده است .\r\nبارى ، نگارنده با مراجعه به منابع گوناگون تا حدى به حل دشواريها توفيق يافت و در آنجا كه از حل مشكل بازماند يا دچار ترديد شد با قيد علامت استفهام در متن يا درج عين لغت يا عبارت در حاشيه حل آن را به عهدهء خوانندگان فاضل و متتبع واگذاشت تا اگر به نكته‌اى واقف شوند از راه لطف و مرحمت نگارنده را آگاه سازند « 2 » .\r\n\r\n\r\n","description":"","footnote":"\r\n( 1 ) -  Fulton  .\r\n( 2 ) - روش من در ساير آثار ترجمه شده نيز چنين بوده است و فايده‌اى را كه از اين كار متوقع بوده‌ام برگرفته‌ام ، چنان كه در كتاب « تاريخ پيامبران و شاهان » ترجمهء « تاريخ سنى ملوك الارض و الانبياء » از نگارنده ، واژهء « حوسيان » را مورد بحث قرار داده و آن را به نقل قول از علامهء قزوينى مصحف خنياگر نوشته‌ام ، و اخيرا فاضل محترم آقاى سروشيار در ضمن مقاله‌اى مستدل كه در مجلهء راهنماى كتاب س 11 ش 5 ، ص 269 چاپ شده به نادرستى آن معتقد شده و آن را مصحف كوسان و يا گوسان دانسته‌اند و بدين‌سان يك لغت مبهم حل شده است و اين روشى است كه مترجمان دقيق براى اطمينان از صحت مندرجات كتاب از آن غفلت ندارند .\r\n","page_name":" مقدمهء مترجم 17 ","page_number":17},
  {"content":"\r\n\r\nدشوارى بزرگ نگارنده ترجمهء اصطلاحات عربى و پيدا كردن معادل فارسى آنها بود . مثلا روّاس را امروز كله‌پز مىگويند و در فرهنگهاى قديم و جديد فارسى سرفروش « 1 » يا كله‌فروش « 2 » نوشته‌اند و بسحق اطعمه گيپاپز آورده است « 3 » ، يا شرابيين كه به شربت‌سازان معنى شده يا شرائحيين كه به كباب‌پزان ترجمه شده اما مطلق كباب‌پز نيست ( ر ك : ص 98 ) و يا بواردى كه معادل فارسى براى آن پيدا نشد « 4 » يا تشريب كه با ترديد به « روغن آب » « 5 » تعبير شده و « خبز فجل » ( ص 152 ) كه احتمالا به آگنه ( لايى ) كفش ترجمه شده و جراده ( ص 142 ) كه نامعلوم مانده و فرّان ( ص 76 ) كه به نان‌پز تعبير شده و بى شك مشتق از « فرن » ( تنور ؟ ) « 6 » است اما معنى آن روشن نيست جز اينكه در تاريخ ابن بىبى ( فصل 78 ، ج 2 ص 210 دستنويس ) اين عبارت آمده : « هريك فرنى چند بزرگ ساختند و در كار انداختند و در دو سه روز هزار فرن آهك پختند » . اين لغت با واژهء فرانسوى  Fournee  كه به معنى نوعى نان تنورى است و نيز با  Four  و  Fourneau  به معنى اجاق و  Fournaise  به معنى جاى بسيار گرم و داغ كه از ريشهء لاتينى  Fournus  و به معنى اجاقى است كه داراى لبهء مقوسى است تشابه دارد .\r\n\r\nمآخذ :\r\nدر ترجمهء اين كتاب از كتابهاى گوناگون بهره برده‌ام كه از آن ميان به\r\n\r\n\r\n","description":"","footnote":"\r\n( 1 ) - ر ك : السامى فى الاسامى ، چاپ بنياد فرهنگ ايران ، ص 177 ، اما در همين فرهنگ رأاس ضبط شده نه رواس . و نيز ر ك : المرقاة ص 32 و منتهى الارب ذيل رأس .\r\n( 2 ) - ر ك : آنندراج .\r\n( 3 ) - ر ك : حاشيهء همين كتاب حاضر ، ص 93 .\r\n( 4 ) - ر ك : حاشيهء ص 84 از همين كتاب .\r\n( 5 ) - ايضا حاشيهء ص 80 .\r\n( 6 ) - دكتر معين در فرهنگ خود گويد : فرن ( به ضم اول عربى است ) و به معنى تابهء سفالين است كه در آن نان مىپزند .\r\n","page_name":" مقدمهء مترجم 18 ","page_number":18},
  {"content":"\r\n\r\nذكر فرهنگهاى : تاج العروس ، فرهنگ فارسى معين ، المرجع تأليف علايلى ، السامى فى الاسامى ، منتهى الارب ، اقرب الموارد ، آنندراج ، معجم البلدان و  Dozy ( R . ) , Supplement aux dictionnaires arabes  بسنده مىكنم .\r\n\r\nلغات فارسى :\r\nدر اين كتاب مانند اكثر كتابهاى مشابه لغات فارسى يا معرب از فارسى كمابيش ديده مىشود از قبيل نبيد ( ص 31 ) صنج ( سنگ ، ص 69 ) خشكنانك ( ص 106 ) جوارش ( گوارش ، كه جوارشن نيز گويند « 1 » ، ص 106 ) ، ميبه ( مى به ، ص 110 ) بسبايج ( ص 111 ) ، جوارشيات ( ص 113 ) ايارجات ( ص 113 ) فانيذ ( پانيد ، ص 115 ) شوخه ( ص 126 ) ، نافجه ( ص 122 ) زنجار ( زنگار ، ص 125 ) كوامخ ( ص 127 ) ، ارمهان ( نرم آهن ، ص 151 ) « 2 » و جز اينها .\r\n* * * بارى نگارنده آنچه در توانايى داشت كوشيد تا كتابى سودمند به خوانندگان فاضل عرضه بدارد ، با اينهمه يقين دارد كه از نقايص و اشتباهات عارى نيست و قطعا نكاتى از نظر او فوت شده است كه تحقيق در آنها مستلزم فرصت يا وسيلهء كافى براى تتبع است .\r\nجعفر شعار\r\nشهريورماه - 1347 شمسى هجرى\r\n\r\n\r\n","description":"","footnote":"\r\n( 1 ) - ر ك : يواقيت العلوم ، به تصحيح محمد تقى دانش‌پژوه ، ص 219 .\r\n( 2 ) - نيز ر ك : حاشيهء برهان قاطع ، مصحح دكتر معين ، ذيل نرم آهن .\r\n","page_name":" مقدمهء مترجم 19 ","page_number":19},
  {"content":"\r\n . \r\n","description":"","footnote":"","page_name":" مقدمهء مترجم 20 ","page_number":20},
  {"content":"\r\n . \r\n","description":"","footnote":"","page_name":" 1 ","page_number":21},
  {"content":"\r\n . \r\n","description":"","footnote":"","page_name":" 2 ","page_number":22},
  {"content":"\r\n\r\n\r\n[ مقدمهء مؤلف 
  ]\r\nبسم اللّه الرّحمن الرّحيم چنين گويد بندهء نيازمند به خداى بزرگ محمد بن محمد بن احمد معروف به ابن اخوهء قرشى شافعى اشعرى كه خدا وى را مشمول رحمت خود كناد و او و پدر و مادرش و همهء مسلمانان را ببخشاياد :\r\nستايش خداى راست كه جانداران را بيافريد و دانه را بشكافت و بساط زمين را بگسترد و آسمان را بر بالاى آن چون گنبدى بيفراشت و روزى و اجل مردمان را قسمت كرد و هركدام را منزلتى و رتبه‌اى داد و منصب‌هاى قضا و حسبت را از ميان مناصب ممتاز ساخت . او را مىستايم تا ما را از اهل قربت « 1 » سازد و گواهى مىدهم كه خدايى جز او نيست و يگانه و بىشريك است و بدين گواهى آرزومند بهشتيم ، و گواهى مىدهم كه محمد ( ص ) بنده و پيامبر اوست و به دو بود كه اندوه و بلا را از امت مسلمان ببرد و او را بر دشمنانش چون ابوجهل و عتبه پيروز گردانيد . درود خدا بر او و خاندان و ياران و زنانش باد ، و اين درود بر گويندهء آن بهترين نسب است .\r\nاما بعد بر آن شدم كه در اين كتاب از سخنان دانشمندان كه بر پايهء احاديث پيغمبر - بهترين درودها به دو باد - گفته‌اند آنچه را به حال محتسب\r\n\r\n\r\n","description":"","footnote":"\r\n( 1 ) - اشاره به نام كتاب است ، براعت استهلال .\r\n","page_name":" 3 ","page_number":23},
  {"content":"\r\n\r\nكه بر مسند حسبت نشسته و نظر در مصالح مردم و رسيدگى به وضع بازاريان و صاحبان حرفه‌ها از راه مشروع به دست اوست ، گرد آوردم ، تا وى ادارهء امور و رياست خود را بر پايهء آن استوار كند . در اين كار به خدا اعتماد كردم و از او خير خواستم و برخى از اخبار را در كتاب بياوردم و آن را به داستانها و آثار بياراستم و در آن به عيوب كالاها و تدليس پيشه‌وران اشاره كردم ، چنان كه خردمندان و دانشمندان به مطالعهء آن رغبت كنند ، و مشهور است كه كتاب نشانهء خرد نويسندگان است . آن‌گاه كتاب را در هفتاد باب ، هر بابى شامل فصول گوناگون ، بپرداختم بدين‌سان :\r\nباب نخست - در شرايط حسبت و وظيفهء محتسب .\r\nباب دوم - در امر به معروف و نهى از منكر .\r\nباب سوم - در شراب و ابزارهاى حرام .\r\nباب چهارم - در حسبت بر كافران ذمى .\r\nباب پنجم - در حسبت بر دفن مردگان .\r\nباب ششم - در دادوستدهاى نارواى بازار .\r\nباب هفتم - در چيزهايى كه استعمال آنها بر مردان حرام يا جايز است .\r\nباب هشتم - در بيان كارهاى ناشايستهء بازاريان .\r\nباب نهم - در شرح قنطار و رطل و مثقال .\r\nباب دهم - در شرح ترازو و پيمانه‌ها و ذراع .\r\nباب يازدهم - در حسبت بر علافان و آسيابانان .\r\nباب دوازدهم - در حسبت بر نان‌پزان و نانوايان .\r\nباب سيزدهم - در حسبت بر بريانگران .\r\nباب چهاردهم - در حسبت بر لكانه‌پزان « 1 » .\r\nباب پانزدهم - در حسبت بر جگرپزان و بوارديان « 2 » .\r\n\r\n\r\n","description":"","footnote":"\r\n( 1 ) - ر ك : همين كتاب ، ص 82\r\n( 2 ) - ر ك : همين كتاب ، ص 84\r\n","page_name":" 4 ","page_number":24},
  {"content":"\r\n\r\nباب شانزدهم - در حسبت بر سلاخان .\r\nباب هفدهم - در حسبت بر كيپاپزان .\r\nباب هجدهم - در حسبت بر طباخان .\r\nباب نوزدهم - در حسبت بر كباب‌پزان .\r\nباب بيستم - در حسبت بر هريسه‌پزان « 1 » .\r\nباب بيست و يكم - در حسبت بر ماهىپزان .\r\nباب بيست و دوم - در حسبت بر زولبياپزان .\r\nباب بيست و سوم - در حسبت بر حلواپزان ( شيرينىپزان ) .\r\nباب بيست و چهارم - در حسبت بر شربت‌سازان .\r\nباب بيست و پنجم - در حسبت بر عطاران .\r\nباب بيست و ششم - در حسبت بر فروشندگان .\r\nباب بيست و هفتم - در حسبت بر شيرفروشان .\r\nباب بيست و هشتم - در حسبت بر بزازان .\r\nباب بيست و نهم - در حسبت بر دلالان .\r\nباب سىام - در حسبت بر پارچه‌بافان .\r\nباب سى و يكم - در حسبت بر خياطان و رفوگران و گازران ( سپيدكاران ) .\r\nباب سى و دوم - در حسبت بر حريربافان .\r\nباب سى و سوم - در حسبت بر رنگرزان .\r\nباب سى و چهارم - در حسبت بر پنبه‌فروشان .\r\nباب سى و پنجم - در حسبت بر كتان‌فروشان .\r\nباب سى و ششم - در حسبت بر صرافان .\r\nباب سى و هفتم - در حسبت بر زرگران .\r\nباب سى و هشتم - در حسبت بر مسگران و آهنگران .\r\n\r\n\r\n","description":"","footnote":"\r\n( 1 ) - هريسه خوراكى كه از گوشت و حبوب كوبيده ترتيب دهند و بهترين آن از گندم و گوشت مرغ تهيه مىشود ( منتهى الارب ) .\r\n","page_name":" 5 ","page_number":25},
  {"content":"\r\n\r\nباب سى و نهم - در حسبت بر كفشگران .\r\nباب چهلم - در حسبت بر بيطاران .\r\nباب چهل و يكم - در حسبت بر سمساران برده و كنيز و ستور و دلالان خانه‌ها .\r\nباب چهل و دوم - در حسبت بر گرمابه‌داران .\r\nباب چهل و سوم - در حسبت بر سدرفروشان .\r\nباب چهل و چهارم - در حسبت بر رگزنان و حجامان .\r\nباب چهل و پنجم - در حسبت بر پزشكان و چشم‌پزشكان و جراحان .\r\nباب چهل و ششم - در حسبت بر مكتب‌داران .\r\nباب چهل و هفتم - در حسبت بر خادمان مساجد و مؤذنان .\r\nباب چهل و هشتم - در حسبت بر واعظان .\r\nباب چهل و نهم - در حسبت بر منجمان و نامه‌نگاران .\r\nباب پنجاهم - در شناختن حدود و تعزيرات .\r\nباب پنجاه و يكم - در بيان قاضيان و گواهان .\r\nباب پنجاه و دوم - در باب اميران و كارداران و امورى كه بدانان بازبسته است .\r\nباب پنجاه و سوم - در وظايف محتسب .\r\nباب پنجاه و چهارم - در حسبت بر دارندگان كشتىها و مراكب .\r\nباب پنجاه و پنجم - در حسبت بر فروشندگان ديگهاى سفالين و كوزه‌فروشان .\r\nباب پنجاه و ششم - در حسبت بر فخاران و سفالگران ( كاسه‌گران ) « 1 » .\r\nباب پنجاه و هفتم - در حسبت بر سوزن‌گران و جوالدوزسازان .\r\nباب پنجاه و هشتم - در حسبت بر دوك‌سازان .\r\nباب پنجاه و نهم - در حسبت بر حنافروشان و مغشوش بودن حنا .\r\nباب شصتم - در حسبت بر شانه‌سازان .\r\nباب شصت و يكم - در حسبت بر سازندگان روغن كنجد و روغن دانهء كتان .\r\n\r\n\r\n","description":"","footnote":"\r\n( 1 ) - در متن عربى : « الغاضرانيين و الغضارين » آمده . غضار كسى است كه از غضار ( گل چسبناك ، گل رس ) كوزه و تنور و جز آن مىسازد .\r\n","page_name":" 6 ","page_number":26},
  {"content":"\r\n\r\nباب شصت و دوم - در حسبت بر غربالگران .\r\nباب شصت و سوم - در حسبت بر دباغان و مشك‌سازان « 1 » .\r\nباب شصت و چهارم - در حسبت بر نمدمالان ( نمدگران ) .\r\nباب شصت و پنجم - در حسبت بر پوستين‌دوزان .\r\nباب شصت و ششم - در حسبت بر حصيربافان و كركره‌سازان .\r\nباب شصت و هفتم - در حسبت بر كاه‌فروشان .\r\nباب شصت و هشتم - در حسبت بر چوب‌فروشان و الوارفروشان .\r\nباب شصت و نهم - در حسبت بر نجاران و چوب‌بران و بنايان .\r\nو در ضمن همين باب از روغنگر ( نقاش ) و سفيدكار و سازندهء آهن مسمار در و گچ‌كار و ساروج‌ساز نيز گفتگو شده است .\r\nباب هفتادم - در شرح برخى از امور حسبت كه در جاى ديگر نيامده است .\r\n\r\n\r\n","description":"","footnote":"\r\n( 1 ) - متن : بطيطيين از « بطيطة » به معنى نوك كفش بدون ساق . در تاج العروس آمده : البطيط بلغة اهل العراق رأس الخف يلبس ، و قال « كراع » : البطيط عند العامة خف مقطوع ، قدم بلا ساق . اما لوى در ترجمهء انگليسى به مشك‌ساز ترجمه كرده است و قراين همين معنى را تأييد مىكند . ر ك : به متن ، باب شصت و سوم ، ص 222\r\n","page_name":" 7 ","page_number":27},
  {"content":"\r\n . \r\n","description":"","footnote":"","page_name":" 8 ","page_number":28},
  {"content":"\r\n\r\n\r\nباب نخستين در شرايط حسبت و صفت محتسب\r\nحسبت يكى از پايه‌هاى امور دينى است و پيشوايان صدر اسلام خود بدين كار مباشرت مىكردند ، زيرا نيكى آن عام و ثوابش فراوان است . و چون كار نيكو متروك شود حسبت امر به معروف خواهد بود و چون كار بد پيدا شود نهى از منكر و اصلاح مردم است . خداى تعالى فرمود : « در غالب نجواهايى كه مىكنند سودى نيست مگر آنكه كسى به صدقه يا كار نيكو فرمان دهد يا به اصلاح مردم پردازد . » « 1 »\r\nمحتسب از سوى امام يا نايب وى براى نظارت در احوال رعيت و بازبينى كارها و مصالح آنان تعيين مىشود . محتسب را شرط است كه آزاد و بالغ و عاقل و عادل و قادر باشد و ازاين‌رو بچه و ديوانه و كافر نمىتوانند محتسب باشند ، اما رعايا اگرچه مأذون نيستند مىتوانند حسبت كنند ، و احتساب فاسق و برده و زن نيز رواست . اما ذكر تكليف ، كه دارندهء شروط\r\n\r\n\r\n","description":"","footnote":"\r\n( 1 ) -  « لا خَيْرَ فِي كَثِيرٍ مِنْ نَجْواهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ »  ( سورهء 4 « نساء » آيهء 114 ) .\r\n","page_name":" 9 ","page_number":29},
  {"content":"\r\n\r\nمذكور را احتساب واجب است و جهش روشن است . و غير مكلف را حسبت واجب نيست و آنچه گفتيم شرط وجوب بود . اما امكان و جواز آن به مقتضاى عقل است حتى بچهء نزديك به بلوغ و صاحب تميز اگرچه مكلف نيست اما لازم است كه بد را بد شمارد و شراب را به زمين ريزد و آلات قمار را بشكند و در اين عمل او را ثواب است ، و كسى به عنوان اينكه وى مكلف نيست نمىتواند بازش دارد ، زيرا اين كار « قربت » و وى اهل قربت است نظير پيشنماز بودن در نماز و ساير قربت‌ها ، و اين حكم جز حكم در باب « ولايت » است .\r\nاما بنده و افراد رعيت كه حسبت آنان را روا شمرديم بدين سبب است كه در منع از كار بد و ابطال كار بد نوعى ولايت و سلطنت است ليكن به مجرد داشتن ايمان از آن استفاده مىشود ، مانند قتل مشرك و نابود كردن وسايل او و برگرفتن اسلحهء وى ، زيرا بچه موظف بدان است اما شرط نشده ، پس منع از فسق چون منع از كفر است .\r\nدوم ايمان است كه شرط بودن آن پيداست ، زيرا حسبت يارى دين است و از كسى كه منكر اصل دين است چگونه صورت تواند بست . و عدول از مؤمن هم روا نيست زيرا او را سلطنت و استوارى است و كافر خوارمايه است و او را نرسد كه بر مسلمانان فرمان راند . در قرآن آمده : « خداوند دست كافران را بر مؤمنان بازنگذاشته است . » « 1 » محتسب بايد صاحب تدبير و قاطعيت و درشتى در دين و آشنا به احكام شرع باشد تا آنچه را امر مىكند يا از آن بازمىدارد بشناسد ، چه كار نيكو آن است كه شرع نيكو بدارد و بد آن است كه شرع بد بدارد ، چنان كه رسول گرامى فرمايد : هرآنچه مسلمانان نيكو دارندش نيكوست « 2 » . و در معرفت خوب و بد خرد را مداخله نيست و كتاب خدا و سنت حضرت محمد پيغمبر خدا حجت است ، چه بسا نادانى به سبب\r\n\r\n\r\n","description":"","footnote":"\r\n( 1 ) -  « وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  ( سورهء 4 « نساء » آيهء 141 ) .\r\n( 2 ) - قوله ( ص ) : « ما استحسنه المسلمون فهو حسن » .\r\n","page_name":" 10 ","page_number":30},
  {"content":"\r\n\r\nبىبهره بودن از دانش ، قبيح شرعى را نيكو مىشمارد و به عمل ناروا مرتكب مىشود ، از اين روست كه طلب دانش بر هر مسلمانى واجب است .\r\nدانشمندان اختلاف كرده‌اند در اينكه آيا محتسب بايد صاحب اجتهاد شرعى يا اجتهاد عرفى باشد . ابو سعيد اصطخرى بر آن است كه محتسب بايد صاحب رأى و اجتهاد در احكام دين باشد و در موارد اختلاف به رأى خود اجتهاد كند . فرق آن دو اين است كه در اجتهاد شرعى اصلى رعايت مىشود كه حكم آن در شرع ثابت باشد و در اجتهاد عرفى آنچه در عرف ثابت باشد ، چه خداوند متعال فرموده :  « خُذِ الْعَفْوَ وَ أْمُرْ بِالْعُرْفِ »  و ظهور فرق در تشخيص محتسب است امرى را كه اجتهاد در آن وى را رواست ، آن‌گاه كه به منكرات مورد اتفاق آشنا باشد .\r\n\r\nفرق قضا و حسبت\r\nامام ابو الحسن على بن محمد ماوردى گويد : بدان‌كه حسبت واسطه است ميان احكام قضا و احكام مظالم . در دو مورد با احكام قضا موافق و در دو مورد از آن كوتاه است و در دو مورد بر آن زيادت دارد .\r\nاما دو مورد موافق نخست اينكه رواست كه به محتسب دربارهء حقوق آدميان شكايت كنند و او دعوى شاكى را بر مشكى عنه بشنود و اين عام نيست بلكه منحصر است به بخس ( كم دادن حق كسى ) و كم‌فروشى در پيمانه يا وزن يا غش يا تدليس در كالا يا بها يا تأخير وام در صورت تمكن وامدار كه اينها منكرات آشكارند ، و محتسب براى رفع همين امور و نيز به پا داشتن كار نيك كه وظيفهء اوست منصوب است ، چه موضوع حسبت احقاق حق و يارى كردن بر استيفاى حقوق است .\r\nمورد دوم اين است كه محتسب مدعى عليه را آنگاه كه اقرار به تعدى مىكند و توانايى بازگردانيدن حق مدعى را داشته باشد به ايفاى حق مجبور كند ، زيرا تأخير در اين امر ناروا و تعدى است . پيامبر ( ص ) فرموده است :\r\n\r\n","description":"","footnote":"","page_name":" 11 ","page_number":31},
  {"content":"\r\n\r\n« تأخير توانگر در پرداخت وام ستمكارى است . » « 1 »\r\nاما دو موردى كه خارج از كار حسبت و به قضا مربوط است : يكى شنيدن دعويهايى است كه بيرون از ظواهر منكرات است مانند عقد و فرض و فسخ و كسوه كه محتسب جز در مورد تصريح كه زياده بر حسبت مطلق باشد نمىتواند دعوى را بشنود اما در صورت تصريح جايز است و در اين مورد جامع قضا و حسبت خواهد بود ، و بايد محتسب صاحب اجتهاد باشد .\r\nدوم اينكه حسبت منحصر به حقوقى است كه بدان اقرار شود ، اما در صورت انكار اقامهء دليل و گواهان لازم است كه از وظايف قاضى است .\r\nزيادت حسبت به احكام قضا يكى در موردى است كه محتسب مىتواند در امور مربوط به امر به معروف و نهى از منكر تفحص كند اگرچه شكايتى در ميان نباشد ، ولى قاضى جز به وجود مدعى شاكى نمىتواند اقدام كند ، زيرا در اين صورت خارج از منصب ولايت خود رفتار كرده و مسامحه روا داشته است .\r\nدوم اينكه مأمور حسبت را سلطه‌اى است كه به موجب آن بر نگهبانان در آنچه مربوط به منكرات باشد نظارت دارد و قاضى را اين سلطه نيست ، زيرا حسبت بر پايهء ترس نهاده شده و استفادهء محتسب از سلطه و درشتى تعدى و تجاوز از منصب نيست . وظيفهء او تفحص دربارهء منكرات ظاهر و ممانعت از آنهاست و نيز تفحص دربارهء ترك كار نيكوى ظاهر و برپاداشتن آن است ، و اين امر تنها وظيفهء محتسب است .\r\nميان حسبت و مظالم از يك سو شباهتى ( وجه اشتراك ) و از سوى ديگر فرقى است : وجه اشتراك از لحاظ « ترس » مبتنى بر سلطه و قاطعيت است كه موضوع هر دو آنها بدان استوار است . دوم جواز آشنايى به راههاى صلاح و اطلاع دربارهء نهى از تجاوز آشكار است ، و فرق آنها اين است كه رسيدگى به مظالم موضوع است بدانچه قاضيان از آن ناتوان‌اند و حسبت موضوع است\r\n\r\n\r\n","description":"","footnote":"\r\n( 1 ) - « مطل الغنى ظلم » ( حديث نبوى ) .\r\n","page_name":" 12 ","page_number":32},
  {"content":"\r\n\r\nبدانچه قضات از آن دورند .\r\nاما فرق ميان محتسبى كه گماشتهء سلطان است با كسى كه به تطوع نهى از منكر مىكند از چند جهت است :\r\nنخست - اينكه حسبت محتسب واجب عينى است به حكم « ولايت » ، ولى حسبت متطوع واجب كفايى است .\r\nدوم - اينكه حسبت محتسب از حقوق تصرفى اوست و جز بدان نتواند پرداخت ، اما حسبت متطوع عمل نافله است و مىتواند به كار ديگر بپردازد .\r\nسوم - اينكه محتسب براى شكايت در باب نهى از منكر گماشته شده ، به خلاف متطوع كه طرف شكايت نيست .\r\nچهارم - محتسب را واجب است كه به شكايت شاكى رسيدگى كند و متطوع چنين وظيفه‌اى ندارد .\r\nپنجم - محتسب بايد در موارد لازم براى نهى از منكر ياران گيرد ، زيرا حسبت وظيفهء اوست و وى را بدين كار گمارده‌اند و بايد بدان توانا باشد ، اما متطوع چنين وظيفه‌اى ندارد .\r\nششم - محتسب در مورد منكرات ظاهر مىتواند تعزير كند و از حدود تجاوز نكند و متطوع حق تعزير ندارد .\r\nهفتم - محتسب به خلاف متطوع مىتواند از بيت المال در برابر حسبت خود مقررى بگيرد .\r\nهشتم - محتسب در امور عرفى نه شرعى اجتهاد رأى دارد مانند جاهاى نشستن در بازار و تعبيهء روزنه‌ها « 1 » كه طبق اجتهاد خود هرچه خواست برقرار مىكند و متطوع را چنين حقى نيست . اين بود فرقهاى محتسبى كه گماشتهء سلطان است با متطوع در حسبت .\r\n\r\n\r\n","description":"","footnote":"\r\n( 1 ) - متن : و اخراج الاجنحة ، و جناح در لغت به معنى روزنه نيز آمده است .\r\nر ك : اقرب الموارد .\r\n","page_name":" 13 ","page_number":33},
  {"content":"\r\n\r\n\r\nوظايف محتسب\r\nنخستين وظيفهء محتسب اين است كه به گفتهء خود كار بندد و گفتارش با كردارش مخالف نباشد . خداوند متعال در نكوهش بنى اسرائيل فرموده : « آيا مردم را به نيكى فرمان مىدهيد ولى خودتان را فراموش مىكنيد ؟ ! » « 1 » و از پيامبر ( ص ) روايت شده است كه فرمود : در شب معراج مردانى را ديدم كه لبهايشان را با مقراض مىبريدند . از جبرئيل پرسيدم كه اينان كيانند ؟ گفت :\r\n« خطيبان امت تو كه مردم را به نيكى فرمان مىدادند و خود را فراموش مى - كردند . » « 2 » و خداوند از شعيب ( ع ) كه قوم خود را از كم‌فروشى در وزن و پيمانه بازمىداشت چنين خبر مىدهد : « من نمىخواهم در آنچه شما را بازمىدارم خود خلاف كنم و جز اصلاح تا آنجا كه بتوانم قصدى ندارم » « 3 »\r\nو نيز محتسب چنان نباشد كه شاعر گفته :\r\n لا تنه عن خلق و تأتى مثله * عار عليك اذا فعلت عظيم \r\nيعنى : از خويى بازمدار حال آنكه خود مانند آن را به يارى . چون چنين كنى ننگ بزرگى بر تو خواهد بود .\r\nهمچنين محتسب بايد در گفتار و كردارش خدا و خشنودى او را در نظر داشته باشد و نيتش پاك و بىشايبهء ريا و تظاهر باشد و در رياست خود از ستيزه و مفاخرت با ابناى جنس بپرهيزد تا خداوند جامهء قبول بر عمل او بپوشاند و او را موفق بدارد و مهابت و بزرگى او را در دلها استوار كند تا گفته‌هايش را به گوش قبول بشنوند .\r\nپيامبر ( ص ) فرموده است : « هركه خشنودى خدا را در برابر خشم مردم\r\n\r\n\r\n","description":"","footnote":"\r\n( 1 ) -  « أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ »  ( سورهء 2 « بقره » آيهء 44 ) .\r\n( 2 ) - « روى عن النبى ( ص ) قال : رأيت ليلة اسرى بى رجالا تقرض شفاههم بالمقاريض . فقلت من هؤلاء يا جبريل ؟ قال : خطباء امتك الذين يأمرون الناس بالبر و ينسون انفسهم . »\r\n( 3 )  « وَ ما أُرِيدُ أَنْ أُخالِفَكُمْ إِلى ما أَنْهاكُمْ عَنْهُ ، إِنْ أُرِيدُ إِلَّا الْإِصْلاحَ مَا اسْتَطَعْتُ »  ( سورهء 11 « هود » آيهء 88 ) .\r\n","page_name":" 14 ","page_number":34},
  {"content":"\r\n\r\nبگزيند ، خدا او را از شر آنان نگه مىدارد ، و هركه رضايت مردم را به خشم پروردگار برگزيند او را به دست مردم سپارد ، و هركه ميان خود و خداوند نيكى كند ، خدا ميان او و مردم را نيكو گرداند ، و هركه باطن خود را اصلاح كند خداوند ظاهرش را نيكو مىدارد و هركه براى آخرت خود كار كند خدا دنيايش را تأمين مىكند . »\r\nگويند : اتابك پادشاه دمشق محتسبى خواست . مردى را كه از اهل علم بود نام بردند . به احضارش فرمان داد . چون بيامد ، پادشاه گفت : من كار حسبت را كه امر به معروف و نهى از منكر است به تو سپردم . گفت : اگر چنين است از اين طراحه « 1 » برخيز و اين مسند را بردار ، زيرا هر دو ابريشمين‌اند و انگشترى طلا را درآر ، زيرا پيامبر ( ص ) فرمود : « حرير و طلا بر مردان امت من حرام و به زنان حلال است » « 2 » سلطان از طراحه برخاست و فرمان داد تا مسند را برداشتند ، و انگشترى را درآورد و گفت : نظارت در امور شرطه را نيز به حسبت افزودم . و مردم محتسبى با هيبت‌تر از او نديدند .\r\nسبب آن بود كه چون سلطان به دو حسبت داد وى را براى مباشرت امر به معروف و نهى از منكر شايسته ديد و اين صراحت گفتار جهاد اكبر است ، چنان كه رسول خدا فرمود : « برترين جهاد گفتار حق در نزد سلطان جاير است » « 3 » ، و اگر آن دانشمند بر جان و مال خود يا از حادثه مىترسيد بدان مقام نمىرسيد .\r\n\r\nشروط محتسب\r\nمحتسب را سزاست كه آيين رسول خدا ( ص ) را در مورد كوتاه كردن شارب و پيراستن موى بغل و عانه و گرفتن ناخن و پاكيزگى و كوتاهى جامه\r\n\r\n\r\n","description":"","footnote":"\r\n( 1 ) - گستردنى مربع كه بر آن نشينند ، جمع طراريح ( ذيل قواميس العرب ، دزى ) . نوعى سرير است ، ر ك : تاريخ ابن بىبى ، دستنويس ج 2 ، ص 19\r\n( 2 ) - قال ( ص ) : « هذان حرامان على ذكور امتى حل لاناثها » .\r\n( 3 ) - قال ( ص ) : « افضل الجهاد كلمة حق عند سلطان جائر » .\r\n","page_name":" 15 ","page_number":35},
  {"content":"\r\n\r\nو مشك بر خود زدن و همه سنت‌ها و مستحبات شرعى رعايت كند ، و پيداست كه اين وظايف علاوه بر فرايض و مستحبات راتبه « 1 » است كه بايد انجام دهد ، چنان كه يكى از پيروان مذهب شافعى ( رض ) گفته است : اگر كسى بر ترك سنت‌هاى راتبه اصرار ورزد عدالت وى خلل مىپذيرد .\r\nحكايت كرده‌اند كه مردى به غزنه نزد سلطان محمود آمد و از او حسبت خواست سلطان در وى نگريست ، شارب وى دهانش را پوشانيده بود و دامنش بر زمين كشيده مىشد . گفت : اى شيخ برو و نخست بر خود حسبت كن ، آنگاه بازگرد و حسبت بر مردم بخواه .\r\nاز شروط محتسب اين است كه از اموال مردم چشم برگيرد و پاكدامن باشد و از كسبه و پيشه‌وران هديه نپذيرد كه رشوه باشد ، چه رسول خدا گفت :\r\n« خداوند رشوه‌دهنده و رشوه‌گيرنده هر دو را لعنت كند » « 2 » و نيز پاكى و درستى آبرو و هيبت او را نگاه مىدارد و از توجه به علايق مادى مىكاهد ، چنان كه از بزرگى نقل كرده‌اند كه گربه‌اى در خانهء خود داشت و هر روز چيزى از قصاب براى او مىگرفت . اتفاقا كار ناپسندى از قصاب مشاهده كرد . به خانه آمد و گربه را بيرون كرد و آنگاه نزد قصاب رفت و بر وى حسبت كرد و او را از آن كار بازداشت . وى گفت : ديگر به گربهء تو چيزى نخواهم داد .\r\nشيخ گفت : نخست گربه را بيرون كردم و طمع از تو بريدم سپس به حسبت تو پرداختم .\r\nو نيز محتسب بايد غلامان و يارانش را به شروط مذكور ملتزم كند ، چه بيشتر تهمت‌ها از طريق غلامان و ياران باشد . پس اگر يكى از آنان رشوه يا هديه‌اى بگيرد آن را بازگرداند تا به وى گمان بد نبرند و شبهه از او برخيزد و بدين‌سان احترامش بيشتر و از طعن مردم مصون‌تر گردد .\r\n\r\n\r\n","description":"","footnote":"\r\n( 1 ) - سنن راتبه يا رواتب سننى است كه به دنبال فرايض يا در وقت معين انجام مىگيرد . ( اقرب الموارد ) مانند نمازهاى نافلهء معين كه پس از هر نماز مىخوانند .\r\n( 2 ) - « لعن اللّه الراشى و المرتشى » ( حديث نبوى ) .\r\n","page_name":" 16 ","page_number":36},
  {"content":"\r\n\r\nبايد كه محتسب در هنگام حسبت نرم گفتار و گشاده‌رو و خوشخو باشد ، چه اين روش سبب گرايش دلها و رسيدن به مقصود است . خداوند متعال به پيغمبر خود ( ص ) فرمود : « هرگاه بد زبان و درشتخو و سختدل مىبودى از پيرامون تو پراكنده مىشدند . » « 1 » و نيز بايد دانست كه درشتى در پند دلها را مىرماند .\r\nگويند مردى نزد مأمون آمد و او را امر به معروف و نهى از منكر كرد و در سخن درشتى نمود . مأمون گفت : اى فلان ، خداوند شخصى را كه نيكوتر از تو بود ( حضرت محمد ) به سوى كسى كه بدتر از من بود ( فرعون ) فرستاد و به موسى و هارون گفت : « با وى ( فرعون ) به نرمى سخن گوييد ، شايد كه بپذيرد يا بترسد . » « 2 » آنگاه مأمون روگردانيد و به وى ننگريست . و نيز به نرمى بدان توان رسيد كه به درشتى نتوان رسيد ، چنان كه رسول خدا فرمود : خدا نرم گفتار است و هر نرم گفتارى را دوست دارد .\r\nبه نرمى آن بخشد كه به درشتى نبخشد « 3 » ، و اللّه اعلم .\r\n\r\n\r\n","description":"","footnote":"\r\n( 1 ) -  « وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ »  ( قرآن سورهء 3 « آل عمران » آيهء 159 ) .\r\n( 2 ) -  « فَقُولا لَهُ قَوْلًا لَيِّناً لَعَلَّهُ يَتَذَكَّرُ أَوْ يَخْشى »  ( قرآن سورهء 20 « طه » آيهء 44 ) .\r\n( 3 ) - قال ( ص ) : « ان اللّه رفيق يحب كل رفيق ، يعطى على الرفق ما لا يعطى على التعنيف » .\r\n","page_name":" 17 ","page_number":37},
  {"content":"\r\n\r\n\r\nباب دوم در امر به معروف و نهى از منكر\r\nامر به معروف و نهى از منكر بزرگترين پايهء دين است و خدا همهء پيغمبران را بدين كار فرستاد . اگر بساط آن برچيده شود و علم و عمل آن متروك گردد نبوت بيهوده و ديانت نابود باشد و فترت عام و گمراهى و نادانى و تباهى شايع گردد و چاره از دست برود « 1 » و شهرها ويران و بندگان هلاك شوند ، اگرچه تا روز رستاخيز هلاك خود را نفهمند .\r\nاما آنچه از آن بيم داشتيم وقوع يافته ، چه به روزگار ما علم و عمل امر به معروف و نهى از منكر متروك شده و حقيقت و نشانه‌اش از ميان رفته و مداهنه و رياكارى بر دلهاى مردم غلبه يافته و توجه به خداوند فراموش شده است . مردم همچون چارپايان به پيروى از هواى نفس و شهوات تن در داده‌اند و مؤمن راستين كه در راه خدا از سرزنش نترسد اندك شده است .\r\nازاين‌رو هركس در جبران اين فترت و رفع اين نقيصه بكوشد و به دانش\r\n\r\n\r\n","description":"","footnote":"\r\n( 1 ) - در متن « اتسع الخرق » آمده و اشارت است به مثل معروف « اتسع الخرق على الراقع » .\r\n","page_name":" 18 ","page_number":38},
  {"content":"\r\n\r\nيا عمل ، احياى اين آيين پژمرده را عهده‌دار شود ، در واقع از ميان مردم سمت احتساب را دارد و به سبب قصد قربت به بالاترين درجات تقرب مىرسد .\r\nدربارهء امر به معروف و نهى از منكر فضايل بسيارى روايت شده است : خداوند متعال فرموده است : « اى مردم ، از ميان شما بايد گروهى باشند كه به نيكوكارى فراخوانند و به نيكى فرمان دهند و از بدى بازدارند ، ايشان به حق رستگارانند . » « 1 » و نيز فرموده : « مردان و زنان مؤمن دوستان يكديگرند ، به نيكى فرمان مىدهند و از بدى بازمىدارند و نماز مىگزارند » « 2 » و بدين‌سان مؤمنان را به عنوان « نيكى فرمايان » تشويق كرده است . و نيز در قرآن آمده : « اى مسلمانان شما بهترين امتى هستيد كه در ميان مردم ظاهر شده‌ايد ، زيرا به نيكى فرمان مىدهيد و از بدى بازمىداريد » « 3 » . و همچنين آمده : « مؤمنان كسانى هستند كه هرگاه در زمين به ايشان قدرت دهيم نماز مىگزارند و زكات مىدهند و به نيكى امر و از بدى نهى مىكنند . » « 4 » كه در آيهء مذكور امر به معروف را همراه با نماز و زكات ، صفت نيكوكاران بر شمرده است . و نيز در آيهء « در نيكى و پرهيزگارى همديگر را يارى كنيد نه در گناه و تجاوز » « 5 » امر قطعى مىكند ، و تعاون اين است كه در امر به\r\n\r\n\r\n","description":"","footnote":"\r\n( 1 ) -  « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ - الْمُنْكَرِ وَ أُولئِكَ هُمُ الْمُفْلِحُونَ »  . ( قرآن ، سورهء 3 « آل عمران » آيهء 104 ) .\r\n( 2 ) -  « وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُقِيمُونَ الصَّلاةَ »  ( قرآن ، سورهء 9 « توبه » آيهء 71 ) .\r\n( 3 ) -  « كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ »  .\r\n( قرآن ، سورهء 3 « آل عمران » آيهء 110 ) .\r\n( 4 ) -  « الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ »  . ( قرآن ، سورهء 22 « حج » آيهء 41 ) .\r\n( 5 ) -  « وَ تَعاوَنُوا عَلَى الْبِرِّ وَ التَّقْوى وَ لا تَعاوَنُوا عَلَى الْإِثْمِ وَ الْعُدْوانِ » .  ( قرآن ، سورهء « مائده » آيهء 3 ) .\r\n","page_name":" 19 ","page_number":39},
  {"content":"\r\n\r\nمعروف بينديشند و راه نيكوكارى را آسان كنند و راه بدى و تجاوز را تا حد امكان بربندند . نيز خداوند فرموده : « در بسيارى از نجواهاى آنان سودى نيست مگر اينكه كسى به بخشش يا نيكى يا اصلاح در ميان مردم فرمان دهد و هركه براى طلب خشنودى خداوند چنين كند خدا ثواب بزرگى به وى مىدهد . » « 1 » و نيز فرموده : « و اگر دو گروه از مؤمنان با يكديگر جنگ كنند ، در ميان ايشان صلح دهيد . » « 2 » اصلاح يعنى بازداشتن از ظلم و به اطاعت خدا گردن نهادن ، پس اگر ستمكار دست برندارد ، خداوند به جنگيدن با او فرمان مىدهد و مىگويد : « با ستمكار بجنگيد . » و اين همان نهى از منكر است .\r\nاما از اخبارى كه دربارهء امر به معروف آمده ، از جمله روايت حسن ( ع ) از رسول خداست كه فرمود : « هركه به نيكى فرمان دهد و از بدى باز دارد وى خليفهء خداست در زمين و نيز خليفهء پيامبر و كتاب اوست . » « 3 » و نيز از دره دختر ابولهب روايت شده است كه گفت : مردى نزد پيامبر آمد و او بالاى منبر بود و گفت : اى رسول خدا ، بهترين مردم كيست ؟ فرمود : « كسى كه به نيكى فرمان دهد و از بدى بازدارنده‌تر باشد و نيز پرهيزگارتر و در صلهء رحم كوشاتر باشد . »\r\nو از جملهء آنها سخن ابو بكر صديق ( رض ) است كه در خطبهء خود گفت : « اى مردم ، شما آيهء  « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ \r\n\r\n\r\n","description":"","footnote":"\r\n( 1 ) -  « لا خَيْرَ فِي كَثِيرٍ مِنْ نَجْواهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ وَ مَنْ يَفْعَلْ ذلِكَ ابْتِغاءَ مَرْضاتِ اللَّهِ فَسَوْفَ نُؤْتِيهِ أَجْراً عَظِيماً »  ( قرآن ، سورهء « نساء » آيهء 114 ) .\r\n( 2 ) -  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما »  ( قرآن ، سورهء 49 « حجرات » آيهء 9 ) .\r\n( 3 ) - « من امر بالمعروف و نهى عن المنكر فهو خليفة اللّه فى ارضه و خليفة رسوله و خليفة كتابه »\r\n","page_name":" 20 ","page_number":40},
  {"content":"\r\n\r\n مَنْ ضَلَّ إِذَا اهْتَدَيْتُمْ . »  « 1 » را مىخوانيد ، و من از رسول خدا ( ص ) شنيدم كه هر گروهى كه به گناهانى مرتكب شوند و در ميان آنان كسى قادر به نهى از منكر باشد و نكند نزديك است كه خداوند همهء آنان را به عذاب خود فرو - گيرد . » .\r\nابو ثعلبهء خشنى روايت كرد كه از رسول خدا تفسير آيهء  « لا يَضُرُّكُمْ مَنْ ضَلَّ إِذَا اهْتَدَيْتُمْ »  را پرسيدم . گفت : اى ثعلبه ، به نيكى فرمان بده و از بدى بازدار و هرگاه ببينى كه مردم پيرو طمع و هواى نفس‌اند و دنيا را برگزيده‌اند و هر صاحب رأى ، رأى خود را مىپسندد ، به خود بپرداز و عوام را فروگذار ، چه در پشت شما فتنه‌هايى است چون پاره‌هاى شب تاريك كه اگر كسى از مردم آن زمان وضع كنونى شما را داشته باشد اجرى برابر اجر پنجاه تن از شما خواهد داشت . گفتند : پنجاه تن از خودشان ؟ فرمود :\r\nنه ، بلكه از شما ، چه شما بر كار نيك يارانى مىيابيد اما ايشان چنين نخواهند بود .\r\nابن عباس روايت كرد كه به پيامبر اكرم گفتم : اى رسول خدا ، تو ما را به نيكى امر خواهى كرد تا آنجا كه همه نيكيها را انجام خواهيم داد و نيكيى نخواهد ماند ، و همچنين ما را از بدى بازخواهى داشت تا آنكه از همهء بديها دست بازخواهيم گرفت ، پس چرا امر به معروف و نهى از منكر كنيم ؟ فرمود : « به نيكى امر كنيد اگرچه به همهء گفته‌ها عمل نكرده باشيد و از بدى بازداريد اگرچه خود از همهء بديها دست بازنگرفته باشيد » .\r\nعلى بن ابى طالب ( رض ) فرمود : « برترين جهاد امر به معروف و نهى از منكر است . هركه به نيكى فرمان دهد پشت مؤمنان را استوار كرده و هركه از بدى بازدارد بينى منافقان را به خاك ماليده و هركه فاسق را دشمن دارد و براى رضاى خدا خشم گيرد خدا به سود او خشم گيرد . »\r\n\r\n\r\n","description":"","footnote":"\r\n( 1 ) - يعنى اى مؤمنان بر شماست مراقبت خودتان . پس از آنكه هدايت يافتيد ، شخص گمراه به شما زيان نتواند داشت ( قرآن سورهء 5 « مائده » آيهء 105 ) .\r\n","page_name":" 21 ","page_number":41},
  {"content":"\r\n\r\nابو الدرداء گفت : « همانا امر به معروف و نهى از منكر خواهيد كرد و گرنه سلطانى ستمكار بر شما مسلط مىشود كه بزرگان را بزرگ نمى دارد و به كوچكان رحم نمىكند . برگزيدگان شما دعا مىكنند و پذيرفته نمىشود و شما آمرزش مىخواهيد اما بدان نمىرسيد و يارى مىجوييد كسى شما را يارى نمىكند . »\r\nحذيفه گفته است : « روزگارى بر مردم مىرسد كه لاشهء خرى پسنديده تر از مؤمنى باشد كه امر به معروف و نهى از منكر كند ! »\r\nعمر بن خطاب ( رض ) گويد : از رسول خدا شنيدم كه گفت : چه بد هستند قومى كه به دادگرى فرمان ندهند ! و چه بد هستند قومى كه امر به معروف و نهى از منكر نكنند ! و نيز فرمود : بپرهيزيد از نشستن بر سر راهها .\r\nگفتند : ما را چاره‌اى نيست ، آنجا نشستنگاههاى ماست كه در آنجا گفتگو مىكنيم . فرمود : اگر ناگزير باشيد حق راه را بپردازيد . گفتند : حق راه چيست ؟ گفت : پوشيدن چشم و جواب سلام و امر به معروف و نهى از منكر .\r\nعايشه گويد : مردم شهرى كه سكنهء آن هجده هزار تن بودند و كار پيامبران را مىكردند به عذاب خدا گرفتار شدند . پرسيدند : چرا ؟ گفت :\r\nخشم آنان براى خدا نبود و امر به معروف و نهى از منكر نمىكردند . خداوند از شعيب خبر داد كه قوم خود را چنين نهى كرد : « پيمانه و ترازو را كم نكنيد . من خيرخواه شما هستم و من بيم آن دارم كه به عذاب روز رستاخيز گرفتار شويد . اى قوم ، پيمانه و ترازو را كامل و به عدالت دهيد و اشياى مردم را مكاهيد و در روى زمين تباهى و تجاوز مكنيد . در جاى ديگر فرمود :\r\nپيمانه را كامل دهيد و زيانكار مباشيد و با ترازوى درست وزن كنيد و از كم‌فروشى و فساد و تجاوز بپرهيزيد . » « 1 »\r\n\r\n\r\n","description":"","footnote":"\r\n( 1 ) -   « وَ لا تَنْقُصُوا الْمِكْيالَ وَ الْمِيزانَ إِنِّي أَراكُمْ بِخَيْرٍ وَ إِنِّي أَخافُ عَلَيْكُمْ عَذابَ يَوْمٍ مُحِيطٍ . وَ يا قَوْمِ أَوْفُوا الْمِكْيالَ وَ الْمِيزانَ بِالْقِسْطِ وَ لا تَبْخَسُوا النَّاسَ أَشْياءَهُمْ وَ لا    تَعْثَوْا فِي الْأَرْضِ مُفْسِدِينَ »  و  « أَوْفُوا الْكَيْلَ وَ الْمِيزانَ   وَ لا تَكُونُوا مِنَ الْمُخْسِرِينَ  - وزنوا بالقسطاس المستقيم  وَ لا تَبْخَسُوا النَّاسَ أَشْياءَهُمْ   وَ لا تَعْثَوْا فِي الْأَرْضِ مُفْسِدِينَ »  ( قرآن سورهء 11 « هود » آيهء 84 - 85 و سورهء 26 « شعراء » آيهء 181 - 183 ) .\r\n","page_name":" 22 ","page_number":42},
  {"content":"\r\n\r\nپيغمبر فرمود : « امر به معروف و نهى از منكر آن كس كند كه در امر و نهى نرم گفتار باشد و نيز در امر و نهى حكيم و توانا و فقيه باشد . » و اين سخن دلالت مىكند به اينكه فقيه مطلق بودن شرط نيست بلكه كافى است كه در آنچه امر مىكند فقيه باشد .\r\nيكى از گذشتگان پسرانش را پند داد و گفت : « هرگاه خواستيد امر به معروف كنيد ، بايد شكيبايى را بر خود هموار سازيد و به پاداش خدا دل بربنديد ، زيرا هركه چنين باشد آزارى احساس نمىكند . » پس يكى از آداب حسبت صبر را بر خود هموار كردن است و از اين روست كه در قرآن مجيد در حكايت قول لقمان ، صبر با امر به معروف مقرون آمده : « اى پسر ، نماز بگزار و به نيكى فرمان ده و از بدى بازدار و بدانچه بر تو رسيد شكيبا باش ، زيرا صبر از استوارترين كارهاست . » « 1 »\r\nرسول خدا ( ص ) فرمود : « هر چشمى كه كار ناشايست يا نافرمانى به خدا را ببيند و آن را دگرگون نكند ، خداوند در روز رستاخيز آن را گريان سازد اگرچه دوستدار خدا باشد . » « 2 »\r\nنيز فرمود : هركس كار زشتى ببيند بايد آن را با دستش رفع كند و اگر نتواند با زبان ، و اگر نتواند با دل كه اين سست‌ترين ايمانهاست « 3 » .\r\n\r\n\r\n","description":"","footnote":"\r\n( 1 ) - قوله تعالى :  « يا بُنَيَّ أَقِمِ الصَّلاةَ وَ أْمُرْ بِالْمَعْرُوفِ وَ انْهَ عَنِ الْمُنْكَرِ وَ اصْبِرْ عَلى ما أَصابَكَ إِنَّ ذلِكَ مِنْ عَزْمِ الْأُمُورِ . »  ( قرآن سورهء 31 « لقمان » آيهء 17 ) .\r\n( 2 ) - قال رسول اللّه ( ص ) : « ما من عين رأت منكرا او معصية للّه فلم تغيره الا ابكاه اللّه يوم القيامة و ان كان وليا للّه » .\r\n( 3 ) - قال رسول اللّه ( ص ) : « من رأى منكرا فليغيره بيده ، فان لم يستطع فبلسانه ، فان لم يستطع فبقلبه و هو اضعف الايمان » . . . چنين كسى ايمانش ضعيف‌تر است .\r\n","page_name":" 23 ","page_number":43},
  {"content":"\r\n\r\nحسن بصرى از پيامبر ( ص ) نقل كرد كه گفت : برترين شهيدان امت من كسى است كه به مخالفت پيشواى جاير برخيزد و او را امر به معروف و نهى از منكر كند و به دست وى كشته شود كه شهيد است و جايگاه او در بهشت ميان حمزه و جعفر است . « 1 »\r\nاز احمد بن ابراهيم مقرى روايت شده است كه گفت : ابو الحسن نورى مردى كم‌سخن بود و از چيزى بيهوده نمىپرسيد و جز از آنچه نيازمند بود تفحص نمىكرد و چون كار زشتى را مىديد ، اگرچه در آن خطر هلاك بود ، از آن منع مىكرد . روزى به آبشخورى به نام مشرعهء فحامين آمد تا وضو سازد . زورقى ديد محتوى سى خم كه روى آنها باقير « لطف » نوشته بودند چون آن نوشته را خواند وى را ناپسند آمد . چه در بازرگانى و داد و ستد كالايى به نام « لطف » نديده بود . به ملاح گفت : اين خمها چيست ؟\r\nجواب داد ترا چه رسد ، دنبال كار خود برو . نورى را بدين جواب شوق دانستن زيادت شد گفت : دوست دارم كه محتواى اين خمها را بدانم ملاح گفت : به خدا تو صوفيى فضول هستى . شراب است ، از آن معتضد كه بدان مجلس خود را تكميل مىكند . نورى پرسيد كه قطعا شراب است ؟\r\nگفت : آرى . گفت : كلوخى به من ده . ملاح خشمناك شد و به غلامش گفت : كلوخى به وى ده تا ببينم چه مىكند ! نورى كلوخ را برگرفت و به زورق رفت و يكى يكى خم‌ها را مىشكست تا يك خم باقى ماند و ملاح استغاثه مىكرد تا صاحب جسر كه موسى بن افلح بود به زورق نشست و نورى را بگرفت و او را نزد معتضد برد . مردم بر آن بودند كه وى را خواهد كشت ، زيرا شمشير معتضد پيش از سخنش بود .\r\nابو الحسن نورى گويد : بر معتضد درآمدم و او را ديدم كه بر تختى آهنين نشسته و به دستش گرزى است كه آن را مىجنباند . چون مرا ديد\r\n\r\n\r\n","description":"","footnote":"\r\n( 1 ) - قال رسول اللّه ( ص ) : « افضل شهداء امتى رجل قام الى امام جائر فأمره بالمعروف و نهاه عن المنكر فقتله على ذلك فذلك الشهيد منزلته فى الجنة بين حمزة و جعفر »\r\n","page_name":" 24 ","page_number":44},
  {"content":"\r\n\r\nپرسيد : تو كيستى ؟ گفتم : محتسب . گفت : تو را كه حسبت داده است ؟\r\nگفتم : آنكه ترا پيشوايى داده است اى امير المؤمنين . خليفه سر به زير انداخت ، آن‌گاه سر خود را بلند كرد و پرسيد : چرا اين كار را كردى ؟ گفتم : بر تو شفقت كردم زيرا كار ناپسندى را از تو بازگرداندم . معتضد سر به زير انداخت و دربارهء سخن من مىانديشيد ، آنگاه گفت : چرا از آن همه خم يكى سالم مانده است ؟ . گفتم : اگر خليفه اجازه دهد سبب آن را بگويم . گفت : بگو گفتم : من بدين كار براى وظيفه‌اى كه در برابر خداوند پاك داشتم برخاستم و بزرگداشت آفريدگار دلم را فراگرفت و ترس از بازخواست خدا بر من چيره شد و ترس از مردم از ميان رفت و بدين حال به شكستن خمها پرداختم اما از انديشهء اين‌كه من عليه تو اقدام كرده‌ام ترس بر من روى داد و از ادامهء اين عمل بازم داشت و اگر به حال نخستين بودم اگرچه دنيايى پر از خمها مىبود همه را مىشكستم و باكى نداشتم .\r\nمعتضد گفت : برو دست تو را بازگذاشتيم ، هر كار ناروايى را بخواهى از ميان بردار .\r\nابو الحسن گويد : به خليفه گفتم : اين‌چنين نهى از منكر را دوست ندارم ، زيرا من آن وظيفه را براى خدا انجام مىدادم و حال به عنوان محتسب و شرطى انجام مىدهم . معتضد گفت : چه حاجتى دارى ؟ گفتم : فرمان ده تا مرا سالم از اينجا بيرون برند . بدين كار فرمان داد ، و وى به بصره رفت و بيشتر روزگار خود را در آنجا گذرانيد و بيم داشت از اينكه معتضد او را براى حاجتى فراخواند . و همچنان در بصره بود تا آنكه معتضد درگذشت ، آن‌گاه به بغداد بازگشت .\r\nچنين بود آيين علما و شيوهء آنان در امر به معروف و نهى از منكر كه به شوكت پادشاهان بىپروا بودند و در حفظ جان خود به فضل خداى اعتماد داشتند و اگر شهادت نصيبشان مىشد به حكم خدا خشنود بودند . و به سبب همين نيت پاك بود كه سخنشان در دلهاى سخت اثر بخشيد و قساوت را از\r\n\r\n","description":"","footnote":"","page_name":" 25 ","page_number":45},
  {"content":"\r\n\r\nدلهايشان بزدود و به نيكى راغب ساخت ، اما در روزگار ما دنيادوستى برايشان چيره شده است و چنين كسانى نتوانند بر دو نان حسبت كنند تا چه رسد به پادشاهان و بزرگان . و خدا در همه حال ياور ماست .\r\nعادت همهء گذشتگان بر اين بود كه بر كارداران نيز حسبت مىكردند و از تفويض حسبت از طرف ايشان خود را بىنياز مىديدند ، و كسى كه امر به معروف مىكرد يا كاردار راضى بود كه چه بهتر ، يا خشمگين بود كه در اين صورت وى عهده‌دار بود كه از همين خشم غير مشروع او به عنوان منكر نهى كند تا چه رسد به اينكه حسبت را به اجازهء او واگذار كند و طريقهء گذشتگان كه پيشوايان را نيز نهى از منكر مىكردند بدين امر دلالت دارد .\r\nروايت كرده‌اند كه مروان بن حكم در روز عيد خطبه را پيش از نماز خواند . مردى به وى گفت : خطبه پس از نماز است . مروان گفت : اين روش برافتاده است . ابو سعيد گفت : اى مروان ، اين مرد وظيفه‌اى را كه بر عهده داشت انجام داد . رسول خدا ( ص ) به ما گفته است : « هركه منكرى را ببيند بايد آن را با دستش انكار كند ، اگر نتواند با زبانش و اگر نتواند با دلش ، و اين سست‌ترين ايمانهاست . »\r\nگذشتگان ما از اين عمومات بدين امر پى مىبردند كه پادشاهان خود مشمول امر به معروف‌اند تا چه رسد به اينكه موكول به اجازهء ايشان باشد ، زيرا حسبت اين است كه كسى را از كار ناشايست براى خاطر خدا بازدارند تا از ارتكاب بدان محفوظ ماند .\r\nاز سفيان ثورى نقل شده است كه گفت : مهدى در سال 166 حج كرد ، ديدم او را كه رمى جمره مىكند ، گروهى از چپ و راست او را فراگرفته مردم را با تازيانه مىزنند . ايستادم و گفتم : اى زيبارو ، « 1 » ايمن بن وايل از قدامة بن عبد اللّه كلابى روايت كرد كه رسول خدا را ديدم كه روز نحر بر شترى سوار بود و رمى جمره مىكرد و ضرب و دورراندن و تازيانه و\r\n\r\n\r\n","description":"","footnote":"\r\n( 1 ) - سفيان به استهزا چنين خطاب كرده است .\r\n","page_name":" 26 ","page_number":46},
  {"content":"\r\n\r\nدور باش و دور باش در ميان نبود . اما تو ، اينك مردم را در حضور تو مىزنند . مهدى پرسيد اين كيست ؟ گفتند : سفيان ثورى . گفت : اى سفيان اگر « منصور » بود تو چنين گستاخى نمىكردى . گفت : اگر از ماجراى منصور آگاه بودى به چنين كارى برنمىخاستى . پس از رفتن سفيان به مهدى گفتند كه وى تو را زيباروى ( حسن الوجه ) خطاب كرد نه امير المؤمنين .\r\nفرمان داد او را طلب كنند . كسان به دنبالش رفتند و او را نيافتند .\r\nابو الدرداء گويد : اگر مردى در ميان همهء همسايگان و دوستان محبوب و محمود باشد بدان كه او مداهنه كار است .\r\nدانشمندى گفته است : كار نيكو هر كردار يا گفتار يا قصدى است كه شرعا خوب باشد ، و ناشايست هر كردار يا گفتار يا قصدى است كه شرعا ناروا باشد . نهى از منكر در مورد ترك واجب دينى و كار حرام واجب است ، اما در مورد ترك مستحب و كار مكروه مستحب است . و نهى از منكر بايد در صورت امكان با دست و گرنه با زبان و گرنه با دل باشد ، و مردم و كارداران را واجب است كه بدان همت گمارند و انجام‌دهندگان را يارى و تقويت كنند تا دين حفظ شود . و واجب است نهى كسى كه امر به معروف را ترك مىكند . و بايد نهى از منكر به طريقهء سهل و نرم باشد اگر نتيجه نبخشيد درشتى كنند و گرنه به امام شكايت برند . شخص غير مكلف را نهى از منكر نبايد كرد جز به سبب تأديب و بازداشتن از ناشايست ، و همچنين است كافر ذمى كه تظاهر به كار منكر نكند .\r\n\r\nاقسام امر به معروف\r\nامر به معروف بر سه گونه است : نخست آنچه به حقوق خدا بازبسته است . دوم آنچه به حقوق آدميان و سوم آنچه ميان آن دو مشترك است . اما گونهء نخستين خود دو قسم است يكى آنكه امر بدان در صورت جماعت واجب مىشود نه انفرادى ، مانند ترك نماز جمعه در وطن مسكون كه اگر مثلا گروه\r\n\r\n","description":"","footnote":"","page_name":" 27 ","page_number":47},
  {"content":"\r\n\r\nنمازگزاران به چهل تن و بالاتر برسد امر به گزاردن آن واجب است و تارك آن را تأديب مىكنند .\r\nقسم دوم آن است كه محتسب را لازم نيست كه مردم را به نماز جمعه وادارد و آنان را به پيروى از اعتقاد خودش ملزم سازد ، حال آنكه مردم معتقد باشند كه با نقصان تعداد نمازگزاران نمىتوان نماز را خواند .\r\nاما امر به معروف در حقوق آدميان دو قسم است : عام و خاص . عام مانند كور شدن قنات شهر و ويرانى باروى آن و همچنين ويرانى مسجدها و جامع‌ها . و اگر بيت المال ضعيف باشد امرى كه محتسب در اين باره مىدهد متوجه عموم اشخاص متمكن مىشود نه يكى از آنان . ازاين‌رو هرگاه كسى اين كار را انجام دهد حق امر به معروف از محتسب ساقط مىشود .\r\nحق خاص مانند حقوق مردم وقتى كه ضايع شود و قرضهايى كه به تأخير افتد . در اين مورد در صورت شكايت صاحب حق ، بر محتسب است كه مدعى عليه را به شرط مكنت به ايفاى حق مجبور كند .\r\nاما امر به معروف در آنچه ميان حقوق خدا و مردم مشترك باشد مانند اينكه اگر دختران و زنان بىشوهر خواستار ازدواج با اكفاى خود باشند محتسب اولياى آنان را بدين كار وادارد و همچنين زنان را پس از طلاق به رعايت احكام عده ملزم كند .\r\nنهى از منكر نيز سه گونه است : نخست آنچه دربارهء حقوق خداى تعالى است . دوم آنچه دربارهء حقوق اشخاص و سوم آنچه مشترك بين آن دو است . اما نهى دربارهء حقوق خدا نيز بر سه قسم است يكى متعلق به عبادات دوم متعلق به منهيات و سوم متعلق به معاملات است . عبادات مانند آنكه كسى با وضع نماز به عمد مخالفت كند يا اوصاف معين آن را تغيير دهد . مثلا در نماز اخفات جهر و در نماز جهر اخفات كند يا در اذان و اقامه ذكرهايى بيفزايد .\r\nبر محتسب است كه آن را نهى و مرتكب را تأديب كند به شرط آنكه امام متبوعى وى را نگفته باشد . . .\r\n\r\n","description":"","footnote":"","page_name":" 28 ","page_number":48},
  {"content":"\r\n\r\nو مراد از محظورات اين است كه محتسب مردم را از جاهاى شك و تهمت بازدارد . رسول خدا فرمود : آنچه را موجب شك مىشود فروگذار و به آنچه موجب شك نيست بپرداز . محتسب نخست بيم مىدهد و در تأديب نمىشتابد .\r\nابراهيم نخعى حكايت كرد كه عمر بن خطاب ( رض ) مردان را از گردش با زنان بازداشت ، و مردى را ديد كه با زنان نماز مىخواند ، تازيانه‌اش زد . آن مرد گفت : اگر كار نيكى كرده باشم تو ستم كرده‌اى و اگر بد كرده‌ام مرا نياگاهانيدى . عمر گفت : آيا قصد مرا ندانسته‌اى ؟ گفت : نه . پس تازيانه را به سوى او انداخت و گفت قصاص كن . مرد گفت : امروز قصاص نمىكنم . گفت : پس ببخش . گفت : نمىبخشم . همچنان از هم دور شدند و فردا نيز وى را ديد و رنگ چهرهء عمر دگرگون شد . آن مرد گفت : اى امير المؤمنين ، گويا رفتار من تو را متأثر كرده است . گفت : آرى . گفت :\r\nگواه باش كه ترا بخشيدم .\r\nچون محتسب مردى را ببيند كه با زنى در راه عمومى ايستاده است و به آنان شك نبرد نبايد متعرض آنان گردد ، چه مردم گاهى ناگزير از ايستادن هستند ، اما اگر در راه خلوت و جاى مشكوك ايستاده باشند بايد آنها را باز دارد ولى در تأديب شتاب نكند ، چه ممكن است محرم باشند كه در اين صورت بايد بگويد : از ايستادن در جاهاى مشكوك بپرهيزيد ، و هرگاه بيگانه باشند بايد بگويد : از خدا بترسيد از خلوتى كه شما را به گناه بكشاند ، اما منع ايشان بايد بر حسب امارات باشد .\r\nابو ازهر حكايت كرده است كه ابن عايشه مردى را ديد كه با زنى در سر راهى سخن مىگويد ، به او گفت : اگر محرم تو باشد ناشايست است و اگر نباشد ناشايست‌تر . آن‌گاه نزد مردم آمد اتفاقا رقعه‌اى در آغوش او انداختند كه در آن نوشته شده بود :\r\n ان التى ابصرتنى * سحرا اكلمها رسول \r\n\r\n","description":"","footnote":"","page_name":" 29 ","page_number":49},
  {"content":"\r\n\r\n ادت الىّ رسالة * كادت لها نفسى تسيل\r\nفلو ان اذنك عندنا * حتى تسمع ما نقول\r\nلرأيت ما استقبحت من * امرى هو الحسن الجميل \r\nيعنى مرا كه بامداد ديدى كه با زنى سخن مىگفتم ، وى رسولى بود كه پيامى به من آورده بود ، پيامى كه دل من بدان مشتاق بود . اگر تو گوش فرا مىدادى و سخنانى را كه ما مىگفتيم مىشنيدى ، مىدانستى كه آن عمل را كه تو زشت پنداشته‌اى بسيار زيباست .\r\nپسر عايشه رقعه را خواند و ديد كه بر بالاى آن « ابو نواس » نوشته شده ، گفت : چرا من متعرض ابو نواس باشم !\r\nهمين‌قدر كه ابن عايشه ( كه محتسب نبوده است ) پند داده است براى كسانى مانند او كافى است ، ولى براى محتسب كافى نيست . و از سوى ديگر در گفتار ابو نواس تصريحى به ناشايست نيست ، زيرا محتمل است كه اشاره به زن محرم باشد . پس چون محتسب چنين حالى را ببيند بايد دقت و تفحص كند و قراين حال را در نظر گيرد .\r\nمحتسب را لازم است كه جاهايى را كه زنان گرد مىآيند از قبيل بازار پشم « 1 » و كتان و كنار چشمه‌ها و درهاى گرمابه‌هاى زنان ، بازرسى كند و اگر ببيند كه جوانى متعرض زنى مىشود و با وى در غير دادوستد سخن مىگويد يا نگاهش مىكند او را تعزير كند و از ايستادن در آنجا بازش دارد .\r\nزيرا چه بسا جوانان تباهكار كه در چنين جاهايى به قصد شوخى و بازى با زنان مىايستند . پس محتسب بايد جوانى را كه در سر راه زنان بدين منظور مىايستد تعزير كند ، و خدا داناتر است .\r\n\r\n\r\n","description":"","footnote":"\r\n( 1 ) - اصل : سوق الغزل .\r\n","page_name":" 30 ","page_number":50},
  {"content":"\r\n\r\n\r\nباب سوم در حسبت بر ابزارهاى حرام و شراب\r\nاگر نزد مسلمانى آشكارا شراب ديده شود محتسب بايد آن را به زمين ريزد و تأديبش كند و اگر كافر ذمى باشد تنها به سبب ظاهر كردن تأديب مىشود ، اما در ريختن آن اقوال فقيهان مختلف است : ابو حنيفه بر آن است كه نبايد ريخت ، زيرا از اموال كافران ذمى است كه حقوق آنان در نزد محتسب ضمانت شده ، اما شافعى معتقد است كه بايد ريخته شود ، زيرا به عقيدهء وى شراب چه از آن مسلمان و چه از آن كافر مال مضمون نيست .\r\nدر اظهار « نبيد » « 1 » نيز اختلاف هست : ابو حنيفه بر آن است كه چون اموال مورد اقرار مسلمانان است ، ريختن آن و تأديب دارندهء آن روا نيست ،\r\n\r\n\r\n","description":"","footnote":"\r\n( 1 ) - « نبيد » كلمهء فارسى است كه در عربى به ذال گفته و براى آن وجه اشتقاقى ساخته و آن را از نبذ به معنى انداختن و ترك كردن پنداشته‌اند ( ر ك : تاج العروس و اقرب الموارد ذيل نبذ ) اما در معنى آن گفته‌اند : شراب خرماست و برخى شراب انگور دانسته‌اند ، زبيدى گويد : آب فشردهء خرما و مويز و گندم و جو و عسل است ( تاج العروس ) . در منتهى الارب آمده : آب افشرده كه از حبوب و جز آن گيرند .\r\n","page_name":" 31 ","page_number":51},
  {"content":"\r\n\r\nاما شافعى نبيد را چون خمر مىداند و ريختن آن را موجب غرامت نمى - شمارد .\r\nدليل حرمت نبيد حديث نبوى است كه مىگويد : شراب خود حرام است و نيز هر آشاميدنى مست‌كننده « 1 » . و از عمر ( رض ) روايت شده كه بر بالاى منبر رسول خدا گفت : اى مردم ، خمر حرام گرديد و آن از پنج چيز است : انگور ، خرما ، گندم ، جو و مويز .\r\nشراب خرد را مىپوشاند ، و رسول خدا شرابخوار را ده بار لعنت كرد . علما گفته‌اند : فروش عصير از كسى كه شراب مىسازد نيز در اين امر داخل است . شافعى گويد : مكروه است اما بىشك اعانت بر گناه و شبيه فروختن سلاح به راهزنان و كافران حربى و كافران ذمى است .\r\nپس بر محتسب است كه قراين حال را معتبر شمارد و از تظاهر به شراب بازدارد و زجر كند ، اما شراب را بيرون نريزد مگر آنكه حاكم مجتهدى بدان فرمان دهد كه در اين صورت اگر محاكمه شود غرامتى به دو تعلق نمىگيرد .\r\n\r\nابزار لهو و لعب و بازيهاى حرام\r\nاما وسايل سرگرمى و بازيهاى حرام مانند نى و تنبور و عود و چنگ و نظاير آنها اگر آشكار شود محتسب بايد آنها را از هم باز كند تا آنكه به صورت چوبى قابل استفاده درآيد و آشكاركننده را تأديب كند ، اما آن آلات را نشكند مگر اينكه بعد از بازكردن نيز قابل استفاده نباشد . فروش اين آلات نيز روا نيست .\r\nاسباب بازى كه در آن قصد معصيت نباشد و دايگان و مادران در تربيت فرزندان از آنها استفاده كنند گناه نيست ، زيرا داخل در امر « تدبير » است مانند عكس جانداران و شبيه بت‌ها . و روا و ناروا بودن آنها هر دو ممكن\r\n\r\n\r\n","description":"","footnote":"\r\n( 1 ) - قوله ( ص ) : « حرمت الخمرة لعينها و المسكر من كل شراب » .\r\n","page_name":" 32 ","page_number":52},
  {"content":"\r\n\r\nاست ، ليكن بنا به قراين حالى مىتوان منع كرد يا روا شمرد .\r\nرسول خدا بر عايشه وارد شد وى را ديد كه با دختران بازى مىكند ، و سخنى نگفت و بازنداشت . و حكايت شده است كه ابو سعيد اصطخرى را كه از اصحاب شافعى بود در روزگار مقتدر حسبت بغداد دادند . وى بازار « راذى » را به سبب آنكه جز براى نبيد حرام مورد استفاده نبود از ميان برد و بازار لعب را بجا گذاشت و منع نكرد و گفت : عايشه ( رض ) در حضور پيغمبر ( ص ) با دختران بازى مىكرد و پيغمبر منع نمىكرد .\r\nوظيفهء محتسب نيست كه منهياتى را كه ظاهر نشده است تجسس كند و پرده‌ها را بردرد . چه رسول خدا ( ص ) فرمود : « هركس يكى از اين كارهاى زشت را انجام دهد بايد به پوشانيدن خدا پوشيده بماند و گرنه در صورتى كه آشكار شود به وى حد زده مىشود . » « 1 »\r\nپس محتسب از كار حرامى كه ظاهر شده است مىتواند نهى كند و اگر كسى در خانهء خود دور از چشم مردم گناهى كند و در را ببندد محتسب را روا نيست كه تجسس كند مگر آنكه هتك حرمتى در ميان باشد كه امكان تلافى آن از دست مىرود ، مانند اينكه شخص راستگويى خبر دهد كه مردى در خلوت به قصد كشتن ديگرى افتاده است يا مىخواهد با زنى زنا كند كه در اين حال تجسس و كشف قضيه و جستجو رواست تا فرصت ممانعت از هتك حرمت مردم و ارتكاب به گناه از دست نرود .\r\nو نيز در موردى كه بيرون از حد شرعى باشد تجسس و پرده‌درى روا نيست . روايت كرده‌اند از عمر بن خطاب ( رض ) كه بر گروهى وارد شد كه مى مىخوردند و در ميخانه‌ها « 2 » آتش افروخته بودند . گفت : من شما را از اين دو كار بازداشته بودم ولى شما بدان كار نبسته‌ايد ! گفتند : خدا ترا\r\n\r\n\r\n","description":"","footnote":"\r\n( 1 ) - « من اتى من هذه القاذورات شيئا فليستتر بستر الله فانه من يبد لنا صفحته يقم حد الله عليه » .\r\n( 2 ) - متن اخصاص است جمع خص ( به ضم اول ) به معنى خانهء نيين يا ميخانه .\r\n","page_name":" 33 ","page_number":53},
  {"content":"\r\n\r\nاز تجسس و ورود بىاجازه بازداشته ولى تو تجسس كرده‌اى و بىاجازه وارد شده‌اى . عمر گفت : اين دو به آن دو ، و بازگشت و متعرض آنان نشد .\r\nاگر محتسب آواز لهو و لعب از خانه‌اى بشنود كه ساكنان خانه بدان آواز تظاهر كرده باشند از بيرون خانه آنان را نهى مىكند و درون نمىرود ، زيرا وى مكلف است به عمل ظاهر ، و جز آن را نبايد كشف كند .\r\n\r\n","description":"","footnote":"","page_name":" 34 ","page_number":54},
  {"content":"\r\n\r\n\r\nباب چهارم در حسبت بر اهل ذمه\r\nبدان كه آسان گرفتن به اهل كتاب در امور دينى خطر بزرگى دارد .\r\nخداوند پاك در كتاب گرامى گفت : « اى مؤمنان ، دشمنان من و خود را دوست نگيريد و بديشان اظهار دوستى مكنيد . من بدانچه در نهان و آشكار كنيد آگاهم و هركه چنين كارى كند راه راست را گم كرده است » « 1 » و در حديث آمده كه رسول خدا فرمود : « يهود و نصارى را از جزيرة العرب بيرون خواهم كرد و جز مسلمان كسى را در آن باقى نخواهم گذاشت . » و نيز گفت : « يهود و نصارى را در شهرهاى خود سكنى مدهيد مگر اينكه مسلمان شوند ، و هركه پس از مسلمانى از آن برگردد گردنش را بزنيد » .\r\n\r\n\r\n","description":"","footnote":"\r\n( 1 ) -   يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ     وَ أَنَا أَعْلَمُ بِما أَخْفَيْتُمْ وَ ما أَعْلَنْتُمْ وَ مَنْ يَفْعَلْهُ مِنْكُمْ فَقَدْ ضَلَّ سَواءَ السَّبِيلِ   ( قرآن سورهء 60 « ممتحنه » آيهء 1 ) مؤلف آيه را ناقص ذكر كرده و ميان كلمهء « المودة » و « انا اعلم » اين عبارت است : و قد كفروا بما جائكم من الحق يخرجون الرسول و اياكم ان تؤمنوا بالله ربكم ان كنتم خرجتم جهادا فى سبيلى و ابتغاء مرضاتى تسرون اليهم بالمودة . . .\r\n","page_name":" 35 ","page_number":55},
  {"content":"\r\n\r\nچون رسول خدا ( ص ) به جنگ بدر مىرفت ، مردى بت‌پرست نزد او آمد و گفت من مىخواهم با تو به جنگ بروم . فرمود : آيا به خدا ايمان آورده‌اى ؟ گفت : نه . فرمود : بازگرد ، من هرگز از بت‌پرست يارى نمى - جويم . آن‌گاه در نزديكى « شجره » به دو پيوست و مسلمانان به سبب دليرى كه وى داشت به آمدنش شاد شدند و همان سخن نخستين را گفت و همان پاسخ را از پيامبر شنيد ، و در بار سوم كه نزد پيغمبر آمد اسلام آورد و در حضور وى به جنگ و جان‌بازى پرداخت .\r\nابو موسى اشعرى را چون والى بصره كردند ، نزد عمر بن خطاب كه در مسجد بود ، آمد ، و از او اجازه خواست ، و عمر اجازه داد . آن‌گاه دربارهء كاتب خود كه نصرانى بود كسب اجازه كرد . عمر چون آن مرد نصرانى را ديد گفت : خدا ترا بكشد اى ابو موسى ! آيا نصرانى را بر بيت المال گماشته‌اى ؟ آيا نشنيده‌اى كه خدا فرموده : « اى مؤمنان ، يهود و نصارى را دوست مگيريد ، آنان دوست يكديگرند . هركه از شما ايشان را دوست دارد از زمرهء آنان است . » « 1 » گفت : اى امير مؤمنان ، من نويسندگى او را مىخواهم و او دين خود را دارد . عمر گفت : من آنان را گرامى نتوانم داشت با آنكه خداوند خوارشان داشته و آنان را به خود نزديك نتوانم كرد با آنكه خدا دورشان گردانيده است .\r\nعمر بن عبد العزيز به يكى از كاردارانش كه كاتبى به نام حسان را به كتابت گماشته بود نوشت : به من خبر دادند كه تو حسان را به كار گماشته‌اى و او مسلمان نيست ، و خدا فرموده است : « اى مؤمنان ، دشمنان من و خود را دوست نگيريد . » « 2 » و نيز فرموده : « گروهى از اهل كتاب و كافران را كه به\r\n\r\n\r\n","description":"","footnote":"\r\n( 1 ) -  « يا أَيُّهَا الَّذِينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ »  ( قرآن سورهء 5 « مائده » آيهء 51 ) .\r\n( 2 ) -   « يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ . . . »   ( قرآن سورهء 60 « ممتحنه » آيهء 1 ) .\r\n","page_name":" 36 ","page_number":56},
  {"content":"\r\n\r\nدين شما استهزا كردند و آن را بازيچه گرفتند دوست مگيريد و از خدا بترسيد اگر مؤمن هستيد . » « 1 » و چون نامهء من به تو رسد حسان را به اسلام فراخوان . اگر مسلمان شد وى از ماست و ما از او ، و اگر ابا كرد از او يارى مخواه . چون نامه به كاردار رسيد آن را به حسان برخواند و او اسلام آورد . آن‌گاه طهارت و نماز را به وى آموخت . اين حكم اصل استوارى است كه استعانت از كافر را ناروا مىسازد تا چه رسد كه آنان را بر مسلمانان عامل و كاردار كنند .\r\nپس بر محتسب لازم است كه در كار اهل ذمه بنگرد و ايشان را به شروطى كه بر عهده گرفته‌اند و آنچه را از روزگار قديم بر خود لازم دانسته‌اند ملزم سازد ، و در ترك چيزى از تعهدات در گفتار يا در كردار بديشان رخصت ندهد و آنان را به رعايت مضمون نامه‌اى كه اهل ذمه به عمر بن خطاب ( رض ) نوشته بودند ملتزم كند ، آن نامه اين است :\r\n« نامه‌اى است به بندهء خدا عمر بن خطاب امير مؤمنان از نصاراى شهر فلان و شهر فلان : چون نزد ما آمديد و از شما براى خود و خاندان و مالهايمان امان خواسته‌ايم تعهد مىكنيم كه در شهرهاى خود و اطراف آنها كليسا و دير و قلايه « 2 » و صومعهء راهب نسازيم و هركدام كه خراب شود مرمت نكنيم و در سرزمين‌هاى مسلمانان نيز بدين كار نپردازيم چه در شب و چه در روز ، و نيز تعهد مىكنيم كه اگر مسلمانانى بر ما مهمان آيند سه شب به فراخى از ايشان پذيرايى كنيم و در كليساها و خانه‌هاى خود جاسوسى را جاى ندهيم و جاسوسى پوشيده بر مسلمانان نگماريم و به فرزندانمان قرآن نياموزيم و شرع خود را آشكار نكنيم و كسى را بدان فرا نخوانيم و اگر\r\n\r\n\r\n","description":"","footnote":"\r\n( 1 ) -  « لا تَتَّخِذُوا الَّذِينَ اتَّخَذُوا دِينَكُمْ هُزُواً وَ لَعِباً مِنَ الَّذِينَ أُوتُوا الْكِتابَ مِنْ قَبْلِكُمْ وَ الْكُفَّارَ أَوْلِياءَ وَ اتَّقُوا اللَّهَ إِنْ كُنْتُمْ مُؤْمِنِينَ »  ( قرآن سورهء 5 « مائده » آيهء 57 ) .\r\n( 2 ) - قلايه معرب كلاذه از معابد نصارى است و باقليه كه شبيه صومعه است در كليساى نصارى ، يكى است . ( از تاج العروس ذيل قلى ) .\r\n","page_name":" 37 ","page_number":57},
  {"content":"\r\n\r\nكسى از خويشاوندان ما اسلام بياورد او را بازنداريم و مسلمانان را گرامى بداريم و در مجالس خود به احترام ايشان برخيزيم و در لباس و كلاه و عمامه و كفش و فرق موى بدانان تشبه نكنيم و از آنان سخن نگوييم و به نامها و كنيه‌هاى ايشان نامگذارى نكنيم و به اسب سوار نشويم « 1 » و شمشير حمايل نكنيم و سلاح برنگيريم و به كار نبريم و بر نگين انگشترى چيزى به زبان عربى ننگاريم و شراب نفروشيم و به كسى شراب نخورانيم و موى جلو سر را بتراشيم و زنار بر كمر بنديم و صليب‌ها و كتابهاى خود را در راهها و بازارهاى مسلمانان آشكار نكنيم و در كليساهاى خود ناقوس جز به ضرب خفيف ننوازيم و در حضور مسلمانان آواز خود به خواندن چيزى بلند نكنيم و براى مردگان خود به بانگ بلند زارى نكنيم و در راههاى بازارهاى مسلمانان آتش نيفروزيم و استسقا ( طلب باران ) « 2 » و نيز شعانين ( ؟ ) را آشكار نكنيم و مردگان خود را نزد مردگان مسلمانان دفن نكنيم و بردگانى را كه در دست مسلمانان‌اند تملك نكنيم و به خانه‌هاى مسلمانان ننگريم . »\r\nچون نامه به عمر ( رض ) رسيد ، در آن چنين افزود : « و كسى از مسلمانان را نزنيم . اين امور را بر خود و همكيشان شرط كرديم و امان را با رعايت آنها پذيرفتيم و اگر در امرى از اين امور مخالفت كنيم حق ذمت از ما سلب مىشود و آنچه بر معاندان و دشمنان رواست دربارهء ما نيز روا خواهد بود . » سپس به دو نوشت كه اين عهد را اجرا كن و اين شرط را نيز بدان الحاق كرد : « كنيزان مسلمانان را نخرند و هركه مسلمانى را به عمد بزند يا دشنام گويد ذمت او از ميان مىرود . » و نيز به دو نوشت كه « سوار شدن را برايشان ممنوع كن چه اگر آزادشان گذاريم بر مركب با خوىگير « 3 »\r\n\r\n\r\n","description":"","footnote":"\r\n( 1 ) - متن : و لا نركب بالسروج .\r\n( 2 ) - متن : باعوث و آن لغت سريانى است و در اصطلاح ترسايان باران خواستن از خداست ، مسلمانان استسقا گويند . ر ك : منتهى الارب .\r\n( 3 ) - در متن « اكف » آمده و آن جمع اكاف ( به ضم اول ) است به معنى گليم ستبر كه زير پالان بر پشت خر نهند و به فارسى خوىگير گويند .\r\n","page_name":" 38 ","page_number":58},
  {"content":"\r\n\r\nسوار مىشوند . و اگر سوار شوند اسبانشان همانند و مشخص باشد و جامه‌هايى مغاير با جامهء مسلمانان پوشند تا شناخته شوند . » و رنگ زرد براى يهود بهتر است و نصارى زنار يعنى ريسمان ستبر در كمر خود بالاى جامه ببندند و يكى از اين دو امر موجب شناخته شدن آنان است . و هرگاه غيار « 1 » و زنار هر دو شرط شود بايد رعايت كنند و بايد بر گردنشان مهره‌اى از ارزيز يا مس باشد و بدان به گرمابه درآيند تا شناخته شوند ، و رواست كه عمامه و طيلسان بپوشند و اين امر مانع از شناخته شدن آنان نيست ، زيرا تشخيص با امورى جز آن نيز ميسر است . و ديبا پوشيدن ايشان مورد اختلاف است ، بعضى روا و بعضى ناروا مىدانند . و زن ذمى بايد زنار را از زير ازار و بالاى جامه پوشد تا موجب فراهم شدن بدن و بازماندن سر نباشد ، و برخى گفته‌اند بالاى ازار و نيز جامه بپوشد مانند مرد ، و در گردنش مهره‌اى باشد كه با آن به گرمابه رود و يكى از كفشهايش سياه و ديگرى سفيد باشد تا از زنان مسلمان بازشناخته شود .\r\nو اهل ذمه به اسب سوار نشوند ، زيرا اين امر سبب بزرگوارى است و برخى گفته‌اند ممنوع نيستند و به استر و خر با خوىگير مىتوانند سوار شوند اما از عرض يعنى يك پهلو « 2 » . شيخ ابو حامد گفته است به‌طور عادى سوار مىشوند ، ليكن ركاب بايد چوبى باشد .\r\nو نيز در صدر مجلس بنشينند و به سلام آغاز نكنند و از تنگ‌ترين راهها رفت‌وآمد كنند و همچنين در بناى ساختمان بر مسلمانان برترى نجويند اما مساوات در اين امر رواست ، بعضى اين را نيز ناروا مىدانند و برترى ساختمانى در محله‌اى كه خاص اهل ذمه است به قول بعضى روا و به گفتهء\r\n\r\n\r\n","description":"","footnote":"\r\n( 1 ) - غيار پاره‌اى به رنگى جز رنگ جامه كه جهودان در قديم بر كتف مىدوختند تا از مسلمانان شناخته شوند و آن را عسلى يا پارهء زرد نيز گويند . ر ك :\r\nفرهنگ فارسى دكتر معين .\r\n( 2 ) - متن : و ان يركبوا من شق واحد .\r\n","page_name":" 39 ","page_number":59},
  {"content":"\r\n\r\nگروهى نارواست ، و اما امتياز بناهاى ايشان به اينكه روزنه‌هايى به جاده بازكنند نيز مورد اختلاف است و مراد اين است كه ميان ايشان و مسلمانان وجه تمايزى باشد و آنان را بر مسلمانان برترى نباشد . و هرگاه خانه‌اى عالى در تملك داشته باشند در آن سكونت مىكنند ، زيرا با داشتن همين صفت آن را تملك كرده‌اند ، آرى اگر ويران شود حق اعادهء آن را به صورت نخستين ندارند و اين بنا به قول اصح است .\r\nكاش عمر بن خطاب يهود و نصاراى امروز ( زمان مؤلف قرن هفتم ) را مشاهده مىكرد كه بناهاى ايشان بر بناها و مساجد مسلمانان برترى دارد و آنان را با القاب و كنيه‌هاى خلفا مىخوانند از قبيل « رشيد » كه پدر خلفاست و از قبيل ابو الحسن كه كنيهء على بن ابى طالب ( رض ) و ابو الفضل كه كنيهء عباس عموى پيغمبر ( ص ) است و به‌هرحال از اندازه و قدر خود در گذشته‌اند و در گفتار و كردار تظاهر مىكنند و روزگار خوى شيطانى آنان را كه به دست پادشاه وقت استوار شده آشكار ساخته ، اينك به مركب مسلمانان سوار مىشوند و بهترين جامه‌ها را مىپوشند و مسلمانان را به خدمت خود درآورده‌اند چنان كه ديدم مرد يهودى و نصرانى سوار بر اسب و مسلمان در ركاب اوست ، و چه بسا مسلمانان به وى تضرع و التماس مىكنند تا بلايى را كه ايشان را بدان دچار كرده است رفع كند !\r\nاما زنان يهود و نصارى چون از خانه بيرون مىآيند و در كوچه‌ها راه مىروند به سختى شناخته مىشوند و همچنين است در گرمابه‌ها كه چه بسا زن نصرانى در برترين جاى گرمابه و مسلمان پايين‌تر از او نشسته است و نيز به بازار مىروند و در نزد بازرگانان مىنشينند و اينان به سبب خوش لباسى ايشان را گرامى مىدارند و نمىدانند كه اهل ذمه هستند . پس محتسب راست كه بدين امر اهتمام ورزد و بازدارد و متظاهرين را تعزير كند .\r\nاهل ذمه را روا نيست كه در ديار اسلام معبد و كليسا بسازند ، چنان كه عمر ( رض ) فرمان داد تا همهء كليساهايى را كه پس از هجرت تجديد عمارت\r\n\r\n","description":"","footnote":"","page_name":" 40 ","page_number":60},
  {"content":"\r\n\r\nشده بود ويران كنند و بدين‌سان جز معابد پيش از اسلام باقى نماند و نيز « عروه » را از نجد به صنعا فرستاد تا كليساهاى آنجا را جز آنچه پيش از مبعث رسول خدا بوده است ويران سازد .\r\nاما اگر كليسايى به مرور زمان ويران شود ، تجديد بناى آن رواست ، و به گفتهء برخى اين نيز ممنوع است ، زيرا در حكم احداث است . در كتاب « حاوى » آمده است كه اگر كليسا به كلى ويران و راه مردم شده باشد تجديد بناى آن ممنوع و گرنه رواست .\r\nوظيفهء امام است كه از اهل ذمه كه ساكن ديار اسلام‌اند مراقبت كند و نگذارد مورد آزار مسلمانان واقع شوند و اگر با مسلمانان اختلاف داشته باشند و محاكمه را نزد مسلمانان بياورند بايد ميان آنان داورى و حكم كرد ، زيرا حاكم كفار نمىتواند دربارهء مسلمانان حكم كند ، اما اگر اهل ذمه در بارهء اختلاف ما بين به حاكم مسلمانان رجوع كنند به گفتهء برخى بايد حكم داد ، و اين قول « مزنى » رحمة اللّه عليه است و به گفتهء برخى ديگر حكم لازم نيست ، زيرا آنان به اسلام برحسب آنكه در ميان ايشان حكم شود معتقد نيستند و مانند معاهدين هستند و خداوند در قرآن به پيغمبر خود فرمود : « اگر اهل ذمه نزد تو بيايند ميان ايشان داورى يا اعراض كن « 1 » » و اين در صورتى است كه به محاكمه خرسندى دهند و البته پس از داورى بايد گردن نهند .\r\n\r\nجزيه\r\nبر محتسب است كه از كافران ذمى به قدر توانايى جزيه بگيرد : از فقير عايله‌دار يك دينار از متوسط دو دينار و از توانگر چهار دينار در هر سال .\r\nو چون محتسب يا مأمور براى دريافت جزيه نزد ذمى آيد او را پيش خود بايستاند و به او پس گردنى زند و گويد : جزيه را بپرداز اى كافر . و ذمى دست خود را از گريبان خود همراه با جزيه درآرد و با خوارى آن را بدهد .\r\nو در جزيه التزام احكام اسلام شرط است و اگر كافر ذمى از احكام سر\r\n\r\n\r\n","description":"","footnote":"\r\n( 1 ) -  « فَإِنْ جاؤُكَ فَاحْكُمْ بَيْنَهُمْ أَوْ أَعْرِضْ عَنْهُمْ »  ( سورهء 5 « مائده » آيهء 42 ) .\r\n","page_name":" 41 ","page_number":61},
  {"content":"\r\n\r\nبپيچد يا با مسلمانان بجنگد يا با زن مسلمانى زنا كند ، يا به نام نكاح با وى درآميزد ، يا مسلمان را از دينش منحرف كند ، يا به مسلمانى راهزنى كند ، يا بت‌پرستان را پناه دهد ، يا آنان را به پوشيدگيهاى مسلمانان راه نمايد ، يا مسلمانى را بكشد ، يا نام خدا و رسول و دين را به ناروا ذكر كند ، ذمت وى لغو مىشود و در حال كشته شود و مالش غنيمت گردد ، و اين حكم بنا به اصح دو قول است . ابو بكر فارسى گويد : هركس رسول خدا ( ص ) را سب كند حد « 1 » او كشتن است و اگر از منهيات امور بىضرر را انجام دهد مانند ترك غيار و تظاهر به شرابخوارى و نظاير آن ، تعزير « 2 » مىشود ، ليكن عهد او باقى مىماند . پس محتسب بايد بدين امور آشنايى داشته باشد و همهء ايشان را بدان ملزم كند .\r\n\r\n\r\n","description":"","footnote":"\r\n( 1 ) - حد مجازاتى است كه اسلام به نص معين كرده و آن تنبيه بدنى و مقدارش قطعى است يعنى حداكثر و حداقل ندارد و فرق آن با تعزير اين است كه تعزير به رأى امام بسته است ، و نيز حد به شبهه ساقط شود ليكن تعزير با شبهه هم واجب است و حد بر كودك صغير نيست و تعزير بر كودك لازم است و حد بر ذمى جارى شود ليكن تعزير بر او نيست .\r\n( 2 ) - ر ك : به حاشيهء قبل .\r\n","page_name":" 42 ","page_number":62},
  {"content":"\r\n\r\n\r\nباب پنجم در حسبت بر اولياى مردگان\r\nاين امر يكى از امور مهم دينى است ، چنان كه رسول خدا ( ص ) فرموده : « سه چيز است كه تأخير در آنها روا نيست : نماز و جنازه و شخص عزب هنگامى كه براى او كفوى پيدا شود . » « 1 » و نخستين كارى كه ولى ميت انجام مىدهد كفن و دفن است از مال وى . سپس اگر بدهكار باشد قرض او را مىپردازد يا خود حواله مىپذيرد و تقبل مىكند . رسول خدا ( ص ) فرمود :\r\n« مؤمن در گرو قرض خودش است تا آنگاه كه پرداخته شود « 2 » » . سپس به غسل او كه واجب كفايى است مبادرت مىكند . پيغمبر خدا دربارهء كسى كه از شتر افتاده و كشته شده بود فرمود : « او را با آب و سدر بشوييد ، اما او را به عطر نيالاييد ، زيرا وى روز قيامت لبيك‌گويان برانگيخته خواهد شد » .\r\nبهتر اين است كه پدر ميت او را غسل دهد و گرنه جد يا پسر يا نوادهء پسرى يا افراد خاندان به ترتيب ، و گرنه مرد بيگانه - چنان كه در نماز است -\r\n\r\n\r\n","description":"","footnote":"\r\n( 1 ) - « ثلاث لا يؤخرن : الصلاة و الجنازة و الايم » ( حديث نبوى ) .\r\n( 2 ) - « نفس المؤمن مرتهنة بدينه حتى يقضى عنه » .\r\n","page_name":" 43 ","page_number":63},
  {"content":"\r\n\r\nو سپس زنش بدين كار برخيزد . و گفته‌اند زن مقدم بر پدر است به دليل وصيت ابو بكر صديق ( رض ) كه گفت : « زنم مرا غسل دهد » و كسى از صحابه مخالفت نكرد و اجماع گرديد .\r\nبايد كه محتسب تنها به مردان و زنان ثقه و امين و صالح و آگاه كه فصل جنايز را در فقه خوانده و واجبات و مستحبات آن را دانسته باشند اجازهء غسل مردگان دهد ، و نيز از كسى كه بدين كار مباشرت مىكند دربارهء جنايز پرسشها كند . اگر بداند ، او را به حال خود گذارد و گرنه او را منع كند تا آنگاه كه فراگيرد .\r\nاگر ميت زن باشد زنان خويشاوند و در صورت نبودن ايشان زنان بيگانه و در مرتبهء سوم شوهرش او را غسل مىدهند ، به دليل آنكه حضرت على حضرت فاطمه را غسل داد و كسى از صحابه مخالفت نكرد .\r\nتكفين ميت واجب كفايى است و هزينهء آن از مال اوست و مقدم بر قرض و وصيت است . و هرگاه ميت زن شوهردار باشد بر عهدهء شوهر اوست ، چه زنى كه پوشاكش بر عهدهء مردى باشد تكفين وى نيز بر او واجب است .\r\nدر مملوك نيز چنين است . و اگر زن بىشوهر و بىچيز باشد خرج تكفين بر عهدهء كسى است كه متكفل زندگى او بوده است و اگر نباشد از بيت المال است .\r\nاما نماز ميت نيز واجب كفايى است . رسول خدا ( ص ) فرموده :\r\n« بر كسى كه لا إله الا اللّه گفت نماز بخوانيد « 1 » » و سنت اين است كه به‌طور جماعت نماز گزارند چنان كه خلف از سلف اين امر را نقل كرده‌اند .\r\nاما دفن ميت ، حداقل اين است كه در حفره‌اى باشد كه بتواند بدن ميت را بپوشاند و از آسيب درندگان و نيز از بوى آن حفظ كند ، و حد اكمل قبرى است كه به اندازهء قامت مردى متوسط باشد . و تعبيهء لحد بهتر از شق است . پيغمبر ( ص ) فرمود : « شق براى ديگران است و لحد براى\r\n\r\n\r\n","description":"","footnote":"\r\n( 1 ) - قوله ( ص ) : « صلوا على من قال لا إله الا اللّه . »\r\n","page_name":" 44 ","page_number":64},
  {"content":"\r\n\r\nما . » و بايد لحد در جهت قبله باشد .\r\nقبر محترم است و نشستن و راه رفتن و تكيه بر آن مكروه است ، و زاير بايد در جايى كه نزديك قبر است قرار گيرد . و نبش قبور روا نيست مگر اينكه به گذشت زمان اثر آن از ميان برود ، يا اينكه قبر در زمين غصبى باشد و مالك زمين درآوردن آن را بخواهد ، چه رعايت حق زندگان اوليتر است .\r\nمحتسب بايد در جنايز و مقابر تفحص كند و هرگاه نوحه‌گرانى ديد آنان را بازدارد ، و تعزير كند ، چه نوحه‌گرى حرام است . رسول خدا فرمود : « نوحه‌گران و كسانى كه در پيرامون آنان باشند در آتش‌اند » « 1 » .\r\nو نيز از او روايت كرده‌اند كه بر نوحه‌گران و شنوندگان نوحه و كسانى كه ريش خود را بكنند و خروش‌كنندگان و خالكوبان و خال‌كوبيدگان لعنت كرد ، و فرمود : « زنان را در تشييع جنازه اجرى نيست ، اما گريه رواست بىبانگ بلند و نوحه‌گرى و چاك كردن گريبان و بر صورت خود زدن ، كه همه حرام‌اند » .\r\nزنان از زيارت قبور ممنوع‌اند . رسول خدا گفت : « خدا زنانى را كه به زيارت قبور مىروند لعنت كند . » پس چون جنازه را بيرون آرند محتسب بايد زنان را امر كند كه از مردان عقب‌تر باشند و بدانان نياميزند ، و نيز بايد آنان را از گشودن صورت و سر در پشت ميت بازدارد و منادى را فرمان دهد كه اين امر را در شهر به بانگ بلند بگويد ، و اوليتر آنكه زنان را از تشيع جنازه بازدارد ، و هرگاه شنيد كه زنى نوحه‌گر يا آوازخوان يا فاجر است وى را به توبه از گناه وادارد ، اگر دوباره مرتكب شود او را تعزير و از شهر تبعيد كند ، و همچنين خنثى را نيز از كندن موى ريش و درآمدن در ميان زنان بازدارد كه همهء اينها حرام است .\r\n\r\n\r\n","description":"","footnote":"\r\n( 1 ) قال رسول اللّه ( ص ) : « النائحة و من حولها فى النار » .\r\n","page_name":" 45 ","page_number":65},
  {"content":"\r\n\r\n\r\nباب ششم در معاملات ناروا\r\nدر اين باب دادوستدهاى ناروا از قبيل بيع‌هاى باطل ، ربا ، سلم باطل ، اجارهء باطل ، شركت باطل را با ذكر شروط درستى آنها شرح مىدهيم .\r\nاز جملهء آنها اين است كه در دادوستد ايجاب و قبول را ترك و به معاطات بسنده كنند ، ليكن اين امر وابسته به اجتهاد است و تنها براى كسى ممنوع توان دانست كه به وجوب آن معتقد باشد . ديگر شروط باطلى است كه در ميان مردم جارى است و عقد را فاسد مىكند ، و بايد از آنها منع كرد و همچنين است همهء انواع ربا و ساير تصرفات فاسد كه منع آنها لازم است .\r\nنخست بيع است كه خداوند تعالى آن را حلال كرده ، و سه ركن دارد : عاقد و معقود عليه ( مبيع ) و صيغهء عقد . شايسته است كه تاجر با چهار كس دادوستد نكند : بچه و ديوانه و بنده و نابينا ، زيرا بچه و ديوانه نامكلف‌اند و بيع با آنها باطل است ، و در مورد بچه اگر ولى او نيز اجازه دهد به قول شافعى بيع نادرست است و هرچه از آن دو گرفته شود گيرنده\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nضامن است و هرچه به آن دو در معامله داده شود و از ميان برود از مال فروشنده محسوب است .\r\nاما دادوستد بندهء بالغ عاقل جز به اجازهء مالك نادرست است ، و بقال و نانوا و قصاب و ديگران نبايد با بندگان جز به اجازهء مالكانشان معامله كنند .\r\nنابينا نيز چون ناديده را خريد و فروش مىكند معامله با وى باطل است ، و محتسب بايد وكيلى بينا براى او بگمارد تا دادوستد به وسيلهء او انجام گيرد .\r\nاما معامله با كافر رواست جز مصحف ( قرآن ) و كتابهاى حديث و بردهء مسلمان كه فروش آنها به وى ممنوع است و همچنين فروش سلاح به كافر حربى كه نافرمانى به خداست .\r\nركن دوم مبيع است كه شش شرط دارد :\r\nنخست اينكه نجس العين نباشد ، ازاين‌رو معاملهء سگ و خوك و سرگين و مدفوع انسان و عاج و ظروفى كه از عاج ساخته شود باطل است ، زيرا استخوان با مرگ حيوان ناپاك مىشود . و فيل با ذبح پاك نيست و استخوانش نيز با تميز كردن آن پاك نمىشود ، و نيز بيع شراب و پيه و چربى نجس كه از حيوان حرام گوشت به دست مىآيد باطل است اگرچه براى افروختن چراغ يا اندودن كشتىها به كار رود .\r\nدوم اينكه مبيع قابل انتفاع باشد ، ازاين‌رو بيع حشرات و موش و مار روا نيست ، اما فايده‌اى كه شعبده‌باز از مار برمىگيرد و يا افسونگر كه رشته‌هايى از سبد بيرون مىآورد و به مردم نشان مىدهد انتفاع نيست و بدان نبايد اعتنا كرد . و خريد و فروش گربه و زنبور عسل و يوز و شير و جانوران شكارى يا جانورى كه از پوستش استفاده مىشود رواست و نيز معاملهء فيل به سبب استفاده‌اى كه از آن در حمل و نقل مىكنند درست است و نيز بيع طوطى و طاووس و پرندگان آوازخوان جايز است ، زيرا اگرچه حرام گوشت‌اند تلذذ از آواز و تماشاى آنها مباح است .\r\nنگهدارى سگ براى زيبايى آن روا نيست ، زيرا پيغمبر ( ص ) از آن\r\n\r\n","description":"","footnote":"","page_name":" 47 ","page_number":67},
  {"content":"\r\n\r\nنهى فرمود و نيز بيع عود و چنگ و نى و آلات نوازندگى جايز نيست ، زيرا نفع مشروع ندارند . و همچنين است بيع مجسمه‌هاى جانوران كه از گل مىسازند و به عنوان اسباب بازى بچه‌ها در اعياد مىفروشند . شكستن اين مجسمه‌ها شرعا واجب است . اما بيع مجسمهء درخت قابل تسامح است و نيز بيع جامه‌ها و طبق‌ها و پرده‌هايى كه بر آنها عكس جانوران منقوش باشد جايز است .\r\nسوم اينكه مال مورد تصرف ملك فروشنده باشد يا از مالك آن اجازه داشته باشد ، ازاين‌رو نمىتوان از زنى مال شوهر او را خريدارى كرد و به عكس ، و نيز از فرزند مال پدر را به عنوان اينكه اگر مالك اطلاع داشته باشد راضى خواهد بود نمىتوان خريد ، زيرا اگر رضايت قبلى نباشد معامله درست نيست . و همچنين است امثال اين معاملات كه در بازار جريان دارد و محتسب بايد از آنها منع كند .\r\nچهارم اينكه مبيع شرعا و حسا قابل تسليم باشد ، ازاين‌رو دادوستد بندهء گريخته و ماهى كه در آب باشد و جنين در شكم مادر و نسل حيوان نر باطل است ، زيرا حسا قابل تسليم نيست و همچنين است بيع پشم بر پشت حيوان و شير در پستان كه تسليم آنها به سبب آميزش مبيع به غير مبيع دشوار است ، اما آنچه شرعا تسليم آن غير مقدور است مانند مال رهنى و وقفى ، بيع آنها باطل است .\r\nپنجم اينكه عين و اندازه و چگونگى مبيع معلوم باشد . معلوم بودن عين با اشاره به مبيع حاصل مىشود ، بنابراين اگر فروشنده بگويد : « گوسفندى از اين گله به تو فروختم هركدام را كه بخواهم » باطل است ، و نظاير اين معاملات را كسانى كه در دين سهل‌انگارند انجام مىدهند و محتسب بايد آنان را از اين كار بازدارد و تأديبشان كند ، مگر آنكه معامله به‌طور مشاع باشد يعنى مثلا نصف يا يك چهارم يا يك دهم از چيزى را بفروشد كه در اين صورت رواست .\r\n\r\n","description":"","footnote":"","page_name":" 48 ","page_number":68},
  {"content":"\r\n\r\nاما تعيين ارزش با پيمانه يا وزن يا نظر كردن است ، ازاين‌رو هرگاه كسى بگويد : اين جامه را به بهاى جامه‌اى كه فلانى فروخته فروختم و طرفين معامله از آن اطلاع نداشته باشند بيع باطل است .\r\nششم آنكه در تملك از طريق معاوضه ، مبيع مقبوض باشد . و اين شرط خاص است چنان كه رسول خدا ( ص ) از بيع چيزى كه قبض نشده باشد نهى فرمود .\r\nركن سوم - صيغهء عقد است كه عبارت است از ايجاب و قبول ، يعنى فروشنده بگويد : فروختم ، و خريدار بگويد : خريدم ، چنان كه در كتابهاى فقها مشروحا بيان شده است .\r\nاما معاطات را شافعى اصلا بيع نشمرده است به خلاف ابو حنيفه كه آن را بيع دانسته در صورتى كه چيزهاى محقر باشد . و بايد دانست كه ضبط چيزهاى محقر دشوار است ، چه اگر به عرف و عادت واگذار شود مردم در معاطات از آن در گذشته‌اند ، محقرات مانند بستهء سبزى و قرص نان و اندكى ميوه و گوشت كه عادتا از طريق معاطات معامله مىشود .\r\n\r\nتعيين بهاى كالا\r\nروا نيست كه محتسب براى كالاهاى فروشندگان بها تعيين كند ، زيرا بها گذارنده خداوند متعال است و امام و كاردار را نشايد كه در آن تصرف كنند ، و تسعير جز در سالهاى قحط به ايشان حرام است ، چنان كه در روزگار حضرت پيغمبر قيمت‌ها گران شد ، مردم گفتند : اى رسول خدا ، قيمت تعيين كن . فرمود : « خداست كه تنگ مىگيرد و گشايش مىدهد و روزى مىبخشد و من اميد چنان دارم كه به روز رستاخيز در پيشگاه خدا كسى از من دربارهء نفسى يا مالى شكايت نكند . » « 1 »\r\n\r\n\r\n","description":"","footnote":"\r\n( 1 ) - « ان اللّه تعالى هو القابض و الباسط و الرازق و المسعر ، و انى لارجو ان القى اللّه و ليس احد يطالبنى بمظلمة فى نفس و لا مال » .\r\n","page_name":" 49 ","page_number":69},
  {"content":"\r\n\r\nغزالى رحمة اللّه عليه گويد : اگر قحط سالى باشد و قيمت‌ها آشفته گردد و بخواهند آنها را درست كنند نظر به نهى مطلق تسعير نارواست ، ليكن از نظر ديگر با توجه به هدف و مقصود رواست .\r\nمالك رحمة اللّه عليه گويد : « اگر امام در تسعير مصلحتى بيند بايد آن را انجام دهد ، و برخى اعتراض كرده و گفته‌اند كه : اين امر بنا به مصلحت فقير براى رفع تنگدستى است و كسى را نرسد كه در كار خدا مداخله كند و توانگر را فقير و فقير را توانگر كند . در آنجا كه حكم حق ترا متوقف كرده است بايست و آنچه مصلحت مردم مىدانى فرو گذار و از پيروان رأى و نظر و ترك آيه و خبر مباش ، و در آنچه خدا به زبان پيامبرانش گفته حكمتهاست به خلاف استنباط صاحبان دانش . و در اين مورد به عقل عاقل نتوان استدلال كرد و « اگر از نزد غير خدا باشد اختلاف بسيارى در آن مىيابند » . « 1 »\r\nاما در صورتى كه تسعير روا باشد و امام به كالاها قيمت تعيين كند ، شايسته است كه مردم بدان قيمت فروشند ، ليكن اگر مخالفت كردند در اين صورت آيا بيع منعقد مىشود يا نه ؟ قول صحيح اين است كه منعقد است و خلاف‌كننده را بايد تعزير كنند .\r\n\r\nاحتكار\r\nچون محتسب ببيند كه كسى آزوقه را احتكار كرده يعنى به هنگام گرانى خريده و منتظر است تا بر بهاى آن بيفزايد ، بايد او را به فروش آن وادارد ، چه احتكار حرام است و محتكر ملعون . رسول خدا فرمود : « هركس طعامى را چهل روز نگاه دارد ، آن‌گاه بهاى آن را صدقه دهد كفارهء احتكارش\r\n\r\n\r\n","description":"","footnote":"\r\n( 1 ) -  « وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  ( قرآن سورهء 4 « نساء » آيهء 82 ) .\r\n","page_name":" 50 ","page_number":70},
  {"content":"\r\n\r\nنتواند بود » . « 1 » و ابن عمر از پيغمبر گرامى روايت كرد كه گفت : هركه طعامى را چهل روز نگاه دارد از خدا بيزار شده ، و خدا نيز از وى بيزار است . » « 2 » و به گفتهء برخى چنان است كه گويى نفسى را كشته است . و از على ( ع ) روايت شده است كه گفت : « هركس طعامى را چهل روز نگاه دارد سخت‌دل مىشود . » « 3 » و نيز از وى نقل شده است كه طعام احتكار شده را به آتش بسوزانيد . عمر بن خطاب ( رض ) گفته است : در بازار ما احتكار نيست و كسانى كه اموال بسيار دارند و بدان روزىهاى خدا را براى استفادهء ما نگاه مىدارند آنان را نبايد محتكر دانست » .\r\nدر قرآن مجيد آمده است : « و هركه در آن ( دربارهء مسجد الحرام ) الحاد و ستمكارى خواهد به عذاب دردناك ما گرفتار مىشود . » « 4 » و برخى احتكار را ظلم و محتكر را مشمول آيه دانسته‌اند .\r\nبايد دانست كه نهى از احتكار مطلق است و ليكن بايد وقت و جنس هم در نظر گرفته شود ، اما از نظر جنس اقوات عموما مشمول نهىاند ، از اين‌رو احتكار غير اقوات يا چيزهايى كه در زير عنوان قوت ذكر نشده مانند دواها و عقاقير و زعفران و مانند آنها ممنوع نيست ، اگرچه خوردنى هستند .\r\nاما احتكار چيزهايى كه به اقوات كمك مىكنند مانند گوشت و ميوه و نيز آنچه در بعض موارد جانشين اقوات مىشود - اگرچه مداومت در خوردن آنها ممكن نباشد - مورد اختلاف است چنان كه برخى از علما احتكار روغن و عسل و روغن كنجد و پنير و زيتون و نظاير آنها را حرام دانسته‌اند .\r\n\r\n\r\n","description":"","footnote":"\r\n( 1 ) - قال رسول اللّه ( ص ) : « من احتكر طعاما اربعين يوما ثم تصدق بثمنه لم تكن صدقته كفارة » .\r\n( 2 ) - قال ( ص ) : « من احتكر الطعام اربعين يوما فقد برئ من اللّه و برئ اللّه منه لاحتكاره » .\r\n( 3 ) - « من احتكر الطعام اربعين يوما قسى قلبه » .\r\n( 4 ) -  « وَ مَنْ يُرِدْ فِيهِ بِإِلْحادٍ بِظُلْمٍ نُذِقْهُ مِنْ عَذابٍ أَلِيمٍ »  . ( قرآن سورهء 22 « حج » آيهء 25 ) .\r\n","page_name":" 51 ","page_number":71},
  {"content":"\r\n\r\nاما دربارهء وقت نهى از احتكار محتمل است كه نهى شامل همهء اوقات باشد و يا آنكه اختصاص داشته باشد به موقعى كه طعام اندك و مورد احتياج مردم است و تأخير در فروش آن زيان دارد ، ليكن اگر طعام فراوان باشد و مردم از آن بىنياز باشند و بدان جز به بهاى اندك رغبت نكنند و فروشنده بدين سبب در فروش درنگ كند و منتظر قحط نباشد در اين امر زيانى نيست .\r\nو هرگاه قحط اتفاق افتد و در ذخيره كردن خوردنىهايى از عسل و روغن كنجد و مانند آنها زيانى باشد شايد كه به تحريم آن حكم كنند . از اين رو حرام يا جايز بودن احتكار بر مبناى « ضرار » است و اين امر از تخصيص احتكار به طعام معلوم مىشود ، و در صورتى هم كه ضرار نباشد باز احتكار اقوات خالى از كراهيت نيست چه فروشنده بالطبع منتظر بالا رفتن قيمتهاست كه مقدمهء ضرار است و اين ممنوع و نارواست و ازاين‌رو درجات كراهت و تحريم بر حسب شدت و ضعف ضرار فرق مىكند .\r\nيكى از تابعين مردى را چنين پند داد كه فرزند خود را از دو بيع و دو پيشه بازدار : فروش طعام و فروش كفن كه در اين صورت آرزومند گرانى ارزاق يا مرگ مردم خواهد بود و دو پيشه يكى قصابى است كه سبب قساوت دل است و ديگرى ريخته‌گرى ( زرگرى ؟ ) كه دنيا را به زر و سيم مىآرايد .\r\n\r\nپيشواز كردن قافله براى خريد كالا\r\nاستقبال كاروان براى دادوستد روا نيست ، و آن‌چنان است كه كسى به استقبال قافله به بيرون شهر رود و براى ارزان خريدن ، كالاى آنان را كساد قلم‌داد كند . رسول گرامى ( ص ) از اين كار نهى كرد و گفت : « كالاها را مخريد مگر آن‌گاه كه به بازار رسد » . « 1 » و هركس چنين كند فروشنده\r\n\r\n\r\n","description":"","footnote":"\r\n( 1 ) - ان النبى ( ص ) نهى عن تلقى الركبان و نهى عن بيع السلع حتى تهبط الى الاسواق » .\r\n","page_name":" 52 ","page_number":72},
  {"content":"\r\n\r\nخيار فسخ دارد يعنى عقد بنا به مذهب شافعى صحيح و استقبال‌كننده گناهكار و خيار فسخ براى فروشنده بنا به نص حديث ثابت است .\r\n\r\nربا\r\nخداى تعالى ربا را حرام كرده و در حرمت آن تأكيد فرموده است .\r\nواجب است كه صرافان در معاملهء نقدين ( زر و سيم ) و نيز بازرگانان طعام در خريد و فروش اطعمه از ربا بپرهيزند ، و ربا جز در زر و سيم و طعام نيست ، و نيز صراف بايد از بيع نسيه و زياده گرفتن احتراز كند . اما احتراز از نسيه چنان است كه جواهر زرين و سيمين را به جواهر زرين و سيمين دست به دست فروشد ، يعنى قبض طرفين فىالمجلس باشد ، و اينكه صرافان به دارالضرب طلا دهند و در برابر دينارهاى مضروب بگيرند حرام است به سبب نسيه بودن ، و نيز به سبب اينكه معمولا زياده‌اى در كار است چه عادتا سكهء مضروب به اندازهء وزن طلاى تسليم شده نيست .\r\nو اما زياده گرفتن كه بايد از آن بپرهيزند مانند معاملهء شكسته با درست كه در آن هر دو همجنس‌اند يعنى زر در مقابل زر ، و سيم در مقابل سيم است ، ليكن اگر در جنس مختلف باشند رواست چنان كه رسول گرامى فرمود : « طلا در برابر طلا و نقره در برابر نقره است . جنس در مقابل جنس ( همجنس باشند ) ، و با يكديگر برابر باشند و هركه زيادت دهد يا بخواهد مرتكب ربا شده ، و هرگاه جنسها مختلف باشند دادوستد كنيد دست به دست چنان كه بخواهيد . » « 1 »\r\n\r\nدادوستد اطعمه\r\nدر معاملهء اطعمه طرفين بايد فىالمجلس مبيع و ثمن را قبض كنند ،\r\n\r\n\r\n","description":"","footnote":"\r\n( 1 ) - قوله ( ص ) : الذهب بالذهب و الفضة بالفضة ، هاء بهاء ، سواء بسواء ، فمن زاد و استزاد فقد اربى ، فاذا اختلف الجنسان فبيعوا كيف شئتم يدا بيد . »\r\n","page_name":" 53 ","page_number":73},
  {"content":"\r\n\r\nخواه مبيع و ثمن همجنس باشند و خواه نباشند . در صورت همجنس بودن علاوه بر قبض رعايت هم مثلى ( مماثلت ) هم لازم است چنان كه در معامله با قصاب ، به وى گوسفند مىدهند و گوشت مىخرند به نقد يا به نسيه ، كه اين امر حرام است ، زيرا پيغمبر ( ص ) از بيع گوشت در برابر حيوان نهى كرد و همچنين است نانوا كه به او گندم دهند و نان بخرند به نسيه يا به نقد ، كه اين نيز حرام است و نيز معاملهء عصار كه به دو كنجد يا زيتون دهند و از او روغن بخرند و نيز معاملهء لبنيات فروش كه به دو شير دهند و از او پنير و روغن و كره و ساير لبنيات بخرند كه همهء اينها حرام‌اند .\r\nاطعمه را به غير جنس نتوان فروخت مگر به نقد ، و هرگاه همجنس باشند نيز به نقد است خواه همانند ( مماثل ) باشند خواه كم و زياد . از اين رو گندم را با آرد يا نان يا سويق ( آرد نرم ) نمىتوان معامله كرد و همچنين است انگور با شيرهء انگور ( دوشاب ) يا سركه يا عصير و نيز شير با روغن يا كره يا شيرى كه كرهء آن گرفته شده باشد يا پنير ، كه معاملهء آنها درست نيست .\r\n\r\nترويج مسكوك قلب و حرمت آن\r\nصرافانى كه درهم‌هاى قلب را در ميان مردم رواج دهند ستم كرده‌اند ، زيرا معامله‌كنندگان در صورتى كه از زر و سيم شهر آگاه نباشند زيان مىبينند . ازاين‌رو بر محتسب لازم است كه اولا صرافان را فرمان دهد كه سكه‌هاى قلب را ببرند « 1 » و شكل آنها را تغيير دهند و در اين باب خيانت نكنند به طورى كه معامله با آنها غير ممكن گردد .\r\nدوم اينكه شناختن زر و سيم بر بازرگان لازم است نه براى استفادهء خود بلكه براى اينكه ناآگاهانه به مسلمانى سكهء قلب ندهد ، زيرا در اين صورت به سبب كوتاهى در شناختن آن گناهكار خواهد بود ، و تحصيل هر\r\n\r\n\r\n","description":"","footnote":"\r\n( 1 ) - متن : قص است يعنى بريدن انتها يا قسمتى از چيزى .\r\n","page_name":" 54 ","page_number":74},
  {"content":"\r\n\r\nدانشى كه بدان راهنمايى مسلمانان كامل شود واجب است ، و گذشتگان علامات زر و سيم را به سابقهء دينى نه دنيوى فرامىگرفتند .\r\nسوم اينكه اگر سكهء قلب را به مشترى تسليم كند و او با علم به قلب بودنش آن را بگيرد ، صراف از گناه مبرا نيست ، زيرا همين خريدار نيز به قصد فروش آن را مىگيرد .\r\nچهارم اينكه سكهء قلب يعنى سكه‌اى كه اصلا نقره ندارد بلكه آب نقره داده باشند اگر با مس آميخته شود و سكهء شهر باشد به نظر ما معاملهء آن رواست .\r\n\r\nستودن كالا\r\nستودن كالا به صفاتى كه حقيقت ندارد بر بازرگان حرام است و اگر چنين كند اشتباه كارى و ستم است و اگر نپذيرند باز دروغ و ناجوانمردى است . اما هرگاه كالايى را به صفاتى كه دارد بستايد هذيان و سخن گفتن بيهوده است و در مقابل هر كلمه‌اى از اين سخنان مسئول خواهد بود ، چنان كه خداوند فرمود : « هر سخنى كه بنده‌اى بر زبان آرد فرشته‌اى آماده مراقب اوست . » « 1 »\r\nاگر بازرگانى صفاتى از كالا را كه خريدار بدان آگاهى ندارد بستايد رواست مانند ذكر اخلاق نهانى بردگان و كنيزان و نيز چارپايان به شرط آنكه مبالغه و گزافه‌گويى نباشد و بخواهد كه برادر مسلمان خود را به چگونگى كالا آگاه كند تا بدان بگرايد و نيازش برآيد ، و نيز روا نيست كه سوگند خورد چه اگر دروغ باشد سوگند غموس ( دروغ عمدى ) به شمار مىآيد كه از گناهان كبيره و موجب ويرانى سرزمين‌هاست و اگر راست باشد نام خدا را خوار داشته ، زيرا مال دنيا پست‌تر از آن است كه در ترويج آن بىهيچ ضرورتى نام خدا را بر زبان آرند .\r\n\r\n\r\n","description":"","footnote":"\r\n( 1 ) -  « ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ »  ( قرآن سورهء 50 « ق » آيهء 18 ) .\r\n","page_name":" 55 ","page_number":75},
  {"content":"\r\n\r\nابو هريره ( رض ) از رسول خدا ( ص ) روايت كرد كه فرمود :\r\n« سوگند دروغ سبب رواج كالاست اما كسب را نابود مىكند » « 1 » و همو روايت كرد از پيغمبر كه « سه كس را خداوند در روز رستاخيز ننگرد :\r\nتوانگر متكبر و منت گذارنده در برابر بخشش خود و ترويج‌كنندهء كالا به سوگند . » « 2 »\r\n\r\nاجاره\r\nاجاره سه ركن دارد : اجرت ، منفعت و عمل . اما شروط عاقد و ايجاب و قبول مانند بيع است و اجرت نيز مانند ثمن است و منفعتى كه از اجاره موردنظر است تنها كار ( عمل ) است .\r\nركن اول - اين است كه مورد اجاره بهادار يعنى در آن رنج و زحمتى باشد ، ازاين‌رو اجاره كردن فروشنده‌اى براى اينكه فقط كالا را ترويج كند روا نيست و نيز مزدى كه فروشندگان مىگيرند در مقابل اينكه جاه و حشمتى دارند و سخنشان پذيرفته مىشود حرام است ، زيرا اين سخنان مستلزم رنج و زحمتى نيست و قيمت ندارد ، اما اگر با رفت‌وآمد بسيار و سخن گفتن بسيار براى وقوع معامله رنج بكشند مزدى مىگيرند و در اين صورت هم اجرت مثل تعلق مىگيرد . و هرچه فروشندگان به تبانى بگيرند ستمكارى و به ناحق است .\r\nركن دوم - استيجار بر آنچه حرام شرعى است نارواست مانند استيجار بر كشيدن دندان سالم يا بريدن عضوى كه بريدن آن شرعا روا نيست يا استيجار زن حايض براى جارو كردن مسجد يا معلم براى آموختن سحر .\r\nركن سوم - اينكه استيجار در مورد عملى كه بر اجير واجب است\r\n\r\n\r\n","description":"","footnote":"\r\n( 1 ) - « ان اليمين الكاذبة منفقة للسلعة ممحقة للمكسب » .\r\n( 2 ) - قال ( ص ) : ثلاثة لا ينظر اللّه اليهم يوم القيامة : غنى مستكبر و منان بعطيته و منفق سلعة بيمينه . »\r\n","page_name":" 56 ","page_number":76},
  {"content":"\r\n\r\nيا مىتواند در آن نيابت داشته باشد روا نيست ، اما استيجار بر حج و غسل ميت و كندن گور و دفن مرده و حمل جنازه جايز است .\r\n\r\nشركت\r\nشركت در سه مورد باطل و ممنوع است :\r\n1 - شركت مفاوضه يعنى دو تن بىآنكه اموال خود را درهم آميزند در سود و زيان خود را شريك پندارند . ابو حنيفه اين شركت را به يك شرط درست مىداند و آن اين است كه وضع دو شريك يكسان باشد چنان كه هر دو مسلمان يا هر دو كافر يا حربى باشند .\r\n2 - شركت ابدان مانند شركت دو باربر يا دلال در اجرت كار . اما ابو حنيفه اين شركت را درست مىداند .\r\n3 - شركت برپايهء اعتبار و شهرت يعنى شركت يكى از بازرگانان تنها به اعتبار و شهرت و نفوذ خود باشد و ديگرى كار كند .\r\n\r\n","description":"","footnote":"","page_name":" 57 ","page_number":77},
  {"content":"\r\n\r\n\r\nباب هفتم در بيان چيزهايى كه بر مردان حرام است\r\nپوشيدن ابريشم و طلا به فرمودهء رسول خدا ( ص ) مطلقا بر مردان حرام است جز آنكه در مورد كسى كه بينى وى شكافته شده است به كار رود . زر - اندود كردن انگشترى به طورى كه در آن طلا نباشد رواست و اما ريختن انگشترى از زر حرام است .\r\nنگار ديبا بر جامه چون طراز زر نيز نارواست . اما ساختن انگشترى از نقره و آراستن ابزار جنگ از قبيل شمشير و نيزه و كمربند به نقره حلال است .\r\nپوشيدن ابريشم و انگشترى طلا براى پسرى كه به حد رشد نرسيده اختلافى است و قول صحيح آن است كه كار نادرستى است و اگر رشيد باشد بايد منعش كنند ، زيرا رسول خدا ( ص ) فرمود : « ابريشم و طلا بر ذكور پيروان من حرام و بر اناث حلال است . » « 1 » پس آرايش به زر و ابريشم بر\r\n\r\n\r\n","description":"","footnote":"\r\n( 1 ) - قوله ( ص ) : « هذان ( الحرير و الذهب ) حرامان على ذكور امتى حلالان لاناثها . »\r\n","page_name":" 58 ","page_number":78},
  {"content":"\r\n\r\nزنان به شرطى كه از حد نگذرد حلال است .\r\nحكم چيزهايى كه خاص مردان نيست ، بدين‌سان است :\r\n1 - داشتن ظروف ( اوانى ) زرين و سيمين مطلقا حرام است .\r\n2 - كاردهاى غلامان كه به سيم آراسته و استعمال شود اختلافى است و اگر جايز باشد به سبب شباهت آنهاست به ابزار جنگ .\r\n3 - آراستن قرآن به سيم به قول برخى از نظر بزرگداشت رواست .\r\n4 - آراستن كعبه و مساجد به قنديلهاى زرين و سيمين ممنوع است و شايد بتوان آن را از نظر اكرام روا دانست .\r\nبر مردان حرام است فرش ابريشمى و بخور گرفتن در منقل سيمين يا زرين و نيز استفاده از آبخورى سيمين و زرين . رسول اكرم گفته است :\r\n« آنكه در ظروف زرين و سيمين آب خورد همانا روز رستاخيز در اندرونش آتش دوزخ غليان خواهد كرد . » « 1 » و همچنين استفاده از گلاب در قمقمه‌هاى زرين و سيمين حرام است و نيز دادوستد جامه‌هاى حرير و گذاشتن كلاههاى زرين ، كه خاص مردان ساخته شود ، شرعا نارواست .\r\n\r\n\r\n","description":"","footnote":"\r\n( 1 ) - « الذى يشرب فى اوانى الذهب و الفضة انما يجرجر فى جوفه نار جهنم يوم القيامة . »\r\n","page_name":" 59 ","page_number":79},
  {"content":"\r\n\r\n\r\nباب هشتم در حسبت بر كارهاى ناشايستهء بازاريان\r\nكسى را روا نيست كه در كوچه‌هاى تنگ بنشيند يا مصطبهء دكان خود را از پايه‌هاى سقف بازار به گذرگاه بيرون كند ، زيرا اين كار تجاوز است و راه را بر رهگذران تنگ مىكند . پس بر محتسب است كه از اين عمل بازدارد تا به مردم زيانى نرسد . و همچنين است بيرون آوردن فاصله‌ها « 1 » و تعبيهء روزنه‌ها و نصب دكه در راههاى تنگ كه منع از آنها واجب است . اما اگر دكه‌اى يا درختى را بر در خانه بنشانند به گفتهء برخى از اصحاب شافعى رواست ، به شرط آنكه رهگذر را زيانى نرساند ، و حتى گفته‌اند : اگر دور تر از در خانه هم باشد جايز است و قاضى حسين بر همين عقيده است ، ولى شيخ ابو محمد جوينى درختكارى در راه ( شارع ) و نصب دكهء بزرگ را به هيچ‌رو روا نمىداند ، چه راه تنگ باشد چه فراخ ، زيرا اين امر سبب مىشود كه مردم شب‌ها به همديگر برخورند و نيز موجب ازدحام گله‌هاى ستوران مىگردد و\r\n\r\n\r\n","description":"","footnote":"\r\n( 1 ) - متن : فواصل ، در نسخه بدل قرابيد ؟ ؟ ؟ آمده كه مىتوان آن را قراميد خواند به معنى آجرها .\r\n","page_name":" 60 ","page_number":80},
  {"content":"\r\n\r\nبه مرور زمان جاى بناى دكه و درخت مشتبه مىشود و اثر جاهايى كه متعلق به راه است از ميان مىرود .\r\nهمچنين است هرآنچه سبب آزار و زيان بر رهگذران باشد . و نيز بستن ستور در راهها در صورت تنگى راه و واماندن عابران ، ناشايسته است و بايد از آن منع كنند ، مگر آنكه به منظور فرود آمدن و سوار شدن موقتى باشد ، زيرا شارع مشترك‌المنفعه است و كسى حق ندارد منفعت آن را به خود اختصاص دهد جز به قدر احتياج ، و نيز جايز نيست انداختن زباله به راه‌ها و پراكندن پوست خربزه ( يا هندوانه ) و آب پاشيدن راه كه در آن بيم لغزيدن و افتادن باشد و نيز نصب ناودانهايى كه از ديوار بيرون آيد و آب آن به كوچه‌هاى تنگ ريزد ، زيرا سبب نجاست جامه‌ها و تنگى راه مىشود ، و همچنين است باقى گذاشتن آب باران و گل در كوچه و ناروفتن آن‌كه همهء اين كارها بر عموم مردم ناشايست است ، و بر محتسب است كه مردم را به رعايت اين امور مكلف سازد .\r\n\r\nوظايف هيزم‌كشان و ستورداران\r\nمحتسب را سزاست كه بار هيزم و كاه و ستور آب بر وجوال سرگين و خاكستر و بارحلفا ( گياه دوزخ ) و خار را مراقبت كند ، زيرا سبب پارگى جامه‌هاى مردم مىشود و اين امر ممنوع است ، و مىتوان آنها را چنان بست كه آسيبى نرساند ، اما اگر بردن آنها به جاى فراخ صورت بندد بهتر است و گرنه به عنوان اينكه مردم را آسيبى مىرسد نمىتوان از آوردن آنها به بازار مانع شد ، زيرا مردم شهر بدان نيازمندند .\r\nبايد كه محتسب دارندگان هيزم و كاه و سنگ گستردنى « 1 » و گوگرد و شلغم و خربزه ( يا هندوانه ) و قرط ( خوشهء موز يا خرما ) را كه در ميدانها ايستاده باشند موظف بدارد كه بارها را از پشت ستور به زمين گذارند ، زيرا بارها به هنگام ايستادن ستور را مىرنجاند و رسول خدا ( ص ) از آزار دادن\r\n\r\n\r\n","description":"","footnote":"\r\n( 1 ) - در متن « بلاط » آمده يعنى سنگى كه بدان زمين را فرش كنند .\r\n","page_name":" 61 ","page_number":81},
  {"content":"\r\n\r\nحيوان جز در مورد استفاده از گوشت آن بازداشته است .\r\nو نيز بايد كه محتسب بازاريان را به جارو كردن و تنظيف بازار از كثافت انباشته كه مردم را زيان‌بخش است فرمان دهد ، زيرا پيغمبر گرامى فرمود : « لا ضرر و لا ضرار » يعنى نه ضرر است در دين و نه ضرر رسانيدن .\r\nبر كسى روا نيست كه از بام و پنجره همسايه‌ها را بنگرد و نيز مردان را روا نيست كه بىهيچ حاجتى بر سر راه زنان نشينند ، هركه چنين كند تعزير او بر محتسب واجب است .\r\n\r\n","description":"","footnote":"","page_name":" 62 ","page_number":82},
  {"content":"\r\n\r\n\r\nباب نهم در بيان اندازهء قنطار و رطل و مثقال و درهم\r\nچون قنطار و رطل و مثقال و درهم پايهء دادوستد و سبب اعتبار كالاهاست بايد كه محتسب آنها را بشناسد و بررسى كند تا دادوستد به طريق شرعى باشد .\r\nهر سرزمينى را رطل خاصى است كه نسبت به رطل نواحى ديگر كمتر يا بيشتر است و من در اينجا به بيان قسمتى از آنها كه محتسب ناگزير از فراگرفتن آنهاست با ذكر تفاوت آنها مىپردازم .\r\nاما قنطار كه در قرآن مجيد آمده است « 1 » به گفتهء معاذ بن جبل 1200\r\n\r\n\r\n","description":"","footnote":"\r\n( 1 ) - در دو آيه از قرآن لفظ قنطار ( به صورت مفرد ) آمده است ، نخستين اين است :  « وَ مِنْ أَهْلِ الْكِتابِ مَنْ إِنْ تَأْمَنْهُ بِقِنْطارٍ يُؤَدِّهِ إِلَيْكَ وَ مِنْهُمْ مَنْ إِنْ تَأْمَنْهُ بِدِينارٍ لا يُؤَدِّهِ إِلَيْكَ إِلَّا ما دُمْتَ عَلَيْهِ قائِماً »  ( سورهء 3 آيهء 75 ) و دوم اين آيه است :\r\n « وَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً »  ( سورهء 4 آيهء 20 ) و در يك مورد هم به صورت جمع ( قناطير ) آمده :  « زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ »  ( سورهء 3 - آيهء 41 ) .\r\n","page_name":" 63 ","page_number":83},
  {"content":"\r\n\r\nاوقيه است و اين قول ابن عمر است و ابى بن كعب آن را از پيغمبر گرامى روايت كرده است . و ضحاك آن را 1200 مثقال گفته و روايت حسن ( ع ) از پيغمبر ( ص ) نيز چنين است ، و ابو نصره گويد : قنطار به اندازهء پوست گاوى پر از زر و سيم است . و انس بن مالك به نقل از رسول اكرم گويد : هزار دينار است ، و از ابن عباس و ضحاك روايت شده كه 12000 درهم يا هزار دينار ديهء مسلمان است ، و به گفتهء ابو صالح صد رطل است كه متعارف در ميان مردم نيز همين است .\r\nو رطل 12 اوقيه و اوقيه 12 درهم است و در اين وزن خلافى نيست ، اما رطل بيشتر سرزمين‌ها و شهرها با يكديگر فرق دارد : رطل حجازى 120 درهم ، رطل مصرى 144 درهم ، بغدادى 130 ، دمشقى 600 ، حموى 660 ، حلبى 720 ، حمصى 794 ، ليتى 200 ، جروى 312 ، حرانى 720 ، عجلونى و رومى 1200 ، غزاوى 720 ، قدسى و خليلى و نابلسى 800 ، كركى 900 درهم است .\r\nدر محله‌ها نيز رطل‌هاى گوناگون هست و رطل‌هايى كه در بازارها متداول است بدين قرار است : شهر « قوص » رطلهاى مختلف دارد : رطل گوشت و نان و سبزىها 315 درهم و باقى نيازمنديها رطل ليتى يعنى 200 درهم است . در شهر اسيوط ( سيوط ) نان و گوشت 1600 و باقى نيازمنديها ليتى ( 200 درهم ) است . در شهر منفلوط گوشت و نان به رطل ليتى و باقى مصرى ( 144 ) است . در شهر منية ابى الخصيب « 1 » رطل مصرى ( 144 درهم ) در شهر اخميم نان و گوشت هزار درهم است كه « من » خوانند و باقى ليتى ( 200 درهم ) است . در قريهء دروت سربام « 2 » رطل مصرى است ، در شهر « محله »\r\n\r\n\r\n","description":"","footnote":"\r\n( 1 ) - در متن « منية بن خصيب » آمده و درست آن است كه در متن آورده‌ايم ، ياقوت گويد : منية ابى خصيب شهرى بزرگ و زيبا و پر جمعيت است بر كنارهء نيل در صعيد پايين ( معجم البلدان چاپ ليدن ، ج 4 ، ص 675 ) .\r\n( 2 ) - قريه‌اى در صعيد مصر داراى باغهاى بسيار و نخلستان ( معجم البلدان ) .\r\n","page_name":" 64 ","page_number":84},
  {"content":"\r\n\r\nدو برابر و يك سوم رطل مصرى است . رطل شهر مرزى اسكندريه به اندازهء دو رطل و دو اوقيه يعنى 312 درهم است ، رطل شهر مرزى دمياط دو رطل و يك ربع و نيم اوقيهء مصرى ، بلبيس يك رطل و يك ربع مصرى مساوى 180 درهم ، منية سمنود دو رطل و يك ششم رطل مصرى ، شهر فيوم 150 درهم است . و من نشنيده‌ام كه رطل دو شهر يا دو قريه برابر باشد جز به‌ندرت . و اوقيه به نسبت رطل خود يك دوازدهم آن است .\r\n\r\nمثقال\r\nمثقال به اتفاق علما يك درهم و دو دانگ و نيم است و دانگ 24 قيراط و قيراط 7 / 4 3 حبه و حبه 7 / 5 85 دانه به وزن 200 دانهء خردل برى متوسط است . برخى از علما گفته‌اند مثقال مكه در روزگار رسول اكرم معادل 72 حبه از دانه‌هاى جو پر و متوسط بود .\r\nدرهم 6 دانگ و معادل 60 حبه است ، و برخى گفته‌اند 5 / 2 50 دانهء جو معمولى است و وزن هر حبهء درهم برابر 70 دانهء خردل برى متوسط است ، و دينار مانند درهم و 7 / 3 آن ، و درهم از دينار به نصف و خمس است .\r\nاين مقادير تقريبى و بنا به گفتهء امامان است و اگر درهم اسلامى مغاير اندازه‌هاى مذكور باشد و قدرش محقق باشد در شناختن اندازهء مثقال معتبر است و گرنه ضابط همان مقادير مذكور برپايهء دانهء جو است .\r\nاما وزن مثقال هميشه متغير بوده است . از عمر بن خطاب ( رض ) نقل شده كه چون اختلاف درهم را ديد كه از آن جمله درهم بغلى كه 8 دانگ و طبرى 4 دانگ و برخى 3 دانگ و يمنى يك دانگ بود ، گفت : آنچه را در دادوستد مردم اغلبيت دارد با توجه به حد بالا و پايين در نظر بگيريد . از اين - رو از مجموع درهم بغلى و طبرى كه 12 دانگ بود نصف آن يعنى 6 دانگ را گرفت و درهم اسلامى را 6 دانگ قرار داد و هرگاه 7 / 3 آن را بدان بيفزايند « مثقال » گردد . و اگر از مثقال 10 / 3 بكاهند درهم مىشود و هر ده درهم معادل هفت مثقال و هر ده مثقال 14 درهم و 7 / 2 است ، و خدا داناتر است .\r\n\r\n","description":"","footnote":"","page_name":" 65 ","page_number":85},
  {"content":"\r\n\r\n\r\nضرب درهم\r\nسعيد بن مسيب گفته است كه عبد الملك بن مروان نخستين كسى بود كه درهم منقوش ساخت . در آن روزگار دينار رومى و درهم خسروى ( ساسانى ) و اندكى حميرى معمول بود . عبد الملك به حجاج ( بن يوسف ) فرمان داد كه در عراق درهم سكه زند و وى به سال 74 ه . ق . و به گفتهء بعضى در 75 بدين كار پرداخت و نيز در سال 76 در نواحى ديگر نيز به سكه زدن فرمان داد و روى سكه « اللّه احد ، اللّه الصمد » نقش كرد .\r\nيحيى بن نعمان غفارى گويد : نخستين كسى كه در اسلام سكه زد مصعب بن زبير بود كه به فرمان عبد اللّه بن زبير در سال هفتاد هجرى برپايهء سكه‌هاى خسروان ايران سكه زد و در يك سوى آن « بركة » و در سوى ديگر « اللّه » نوشت .\r\nذكر اين سخن در اينجا به مناسبت گفتگو از درهم بود ، و بر محتسب واجب است كه دربارهء اوزان و مقادير كاهلى نورزد .\r\n\r\n","description":"","footnote":"","page_name":" 66 ","page_number":86},
  {"content":"\r\n\r\n\r\nباب دهم در شناختن ترازو و پيمانه و ذراع\r\nترازوى درست آن است كه دو طرف آن برابر و كفه‌هايش معتدل و سوراخ آويزهء آن در ميانهء شاهين ، و سوراخ تيز و مسمار فولادين باشد تا آنكه تند حركت كند ، و در غير اين صورت مىايستد و به خريدار زيان مىرساند .\r\nبايد كه محتسب ترازوداران را وادار كند تا ترازو را پاك كنند و همه وقت انواع روغن‌ها و چرك را از آن بزدايند ، زيرا چه بسا در بينى ترازو چيزى مىماند و خريدار را زيان مىزند ، و نيز بايد فروشنده پيش از وزن ترازو را آرام كند آن‌گاه كالا را به دست خود و اندك‌اندك در ترازو گذارد و با انگشت شست خود فشار ندهد تا مرتكب كم‌فروشى نشود .\r\nو بايد كه ترازوى فروشنده آويزان باشد ، و محتسب اجازه ندهد كه فروشندگان با ترازوى رطلى در دست وزن كنند .\r\nاز جمله تقلب‌هاى نهانى در وزن طلا اين است كه فروشنده ترازو را به دست خود بالا و روبروى صورت خود نگاه دارد و در كفهء حامل طلا بدمد\r\n\r\n","description":"","footnote":"","page_name":" 67 ","page_number":87},
  {"content":"\r\n\r\nتا كفه به پايين متمايل شود و خريدار متوجه نباشد ، زيرا وى به ترازو مىنگرد نه به دهان فروشنده .\r\nفروشندگان تقلبى ديگر نيز مىكنند كه سبب كم‌فروشى است ، چنان كه مومى زير يكى از كفه‌ها مىچسبانند يا حلقهء بالاتر ترازو را با موى نازكى كه براى خريدار نامرئى است مىبندند و بدين‌سان از كالا كم مىكنند ، و نيز برخى از فروشندگان آويزه‌اى دارند به نام « مودى » « 1 » ، يعنى عمود ترازو فولادى و زبانهء آن از نرم آهن است ، زبانه را به سوى كفه‌اى كه محتوى كالا خواهد بود كج مىكنند و بدين‌سان كم مىفروشند .\r\nو بدان اى محتسب كه ترا به امر پيمانه و وزن گمارده‌اند و اين كارى است كه مردم روزگاران گذشته را نابود ساخته است . بايد كه به دست خود بدين كار بپردازى و ترازو و پيمانه را بررسى كنى و بر خطاكاران نبخشى زيرا بخشودن از خطا بازنمىدارد و همهء اين فروشندگان از عامهء مردم‌اند ، پس هركه نفس خود را تزكيه نكند و همتش جز فرج و بطن نباشد مجازات و تعزير است كه او را از گناه بازمىدارد و خطاكار را بر جاى خود مىنشاند .\r\n\r\nقپان قبطى\r\nبايد كه محتسب هر زمان قپان قبطى را بيازمايد چه در نتيجهء استعمال بسيار در وزن كردن هيزم و كالاهاى سنگين خراب مىشود . بايد عيارهايى از سنگ‌ريزه‌ها در كيسه‌هايى از ليف هندى يا پارچهء زبر كتانى نزد خود و در جايى دور از رطوبت و غبار نگاه دارد و براى آزمايش و بررسى قپانها مردى ديندار و امين كه شايبهء ريا در كارش نباشد و پرواى نفع دوستان را نكند بگمارد .\r\nو نيز بر محتسب است كه كسى را اجازهء توزين با قپان ندهد مگر آنكه امانت و عدالت و وقوف او به وسيلهء عادلانى كه برگزيدگان مجلس او\r\n\r\n\r\n","description":"","footnote":"\r\n( 1 ) - مودى شايد اسم فاعل باشد از « اودى » يعنى هلاك و نابود ساخت .\r\n","page_name":" 68 ","page_number":88},
  {"content":"\r\n\r\nهستند ثابت شود ، زيرا توزين هنرى بزرگ است و معمولا فروشنده و خريدار در مورد درستى و نادرستى ، گفتار او را حجت مىدانند .\r\n\r\nوزنه‌هاى ترازو\r\nوزنه‌ها بايد آهنى باشد و محتسب آنها را بيازمايد و خود مهرى بر آنها بنگارد ، و نبايد كه از سنگ بسازند ، زيرا چون به هم برخورند از وزنشان كاسته شود . اما اگر آهن در دسترس نباشد وزنه‌هاى سنگى را بايد در پوست كند و پس از آزمايش بر آنها مهر زند و هر زمان آنها را بازبيند تا از چوب و سر شلغم همانند آنها را درست نكنند . و نيز در يك دكان دو نوع وزنه يا سنگ ( صنج ) « 1 » بىآنكه بدان نيازمند باشند ، نگاه ندارند ، زيرا فروشنده را در آن بيم تهمت است و همچنين وزنه‌هاى غير معمول از قبيل يك سوم رطل و يك سوم اوقيه و يك سوم درهم را به كار نبرد ، زيرا چه بسا به هنگام وزن بخصوص در ازدحام خريداران با « نصف » اشتباه مىشود ، و خدا داناتر است .\r\n\r\nنظارت محتسب بر وزنه‌ها\r\nبر محتسب است كه مثقال‌ها و سنگ‌ها و رطل‌ها و حبه‌ها را بى آگاهى صاحبانشان بررسى و آزمايش كند ، زيرا برخى از صرافان حبهء گندم را در آب مىخيسانند . سپس سر سوزن‌هاى فولادى را در آن فرو مىبرند آنگاه مىخشكانند تا به حالت نخستين در مىآيد و اثرى در آن نمىماند .\r\nو نيز فرمان دهد كه رنگ وزنهء نقره ( صنج ) را مغاير رنگ وزنهء مثقال برگزينند ، زيرا چه بسا سنگ نصف درهم را عوض رباعى ( چهارگانه ) به كار مىبرند ، حال آنكه ميان آن دو فرق است و همچنين سنگ يا هشتم را عوض سنگ دو قيراطى مىگيرند ، و خدا داناتر است .\r\n\r\n\r\n","description":"","footnote":"\r\n( 1 ) - صاحب اقرب الموارد گويد : « سنج به سين فصيح‌تر و جمع آن سنجات است و آن وزنه‌اى است مانند اوقيه و رطل ، و معرب سنكهء فارسى است . » پيداست كه معرب سنگ است .\r\n","page_name":" 69 ","page_number":89},
  {"content":"\r\n\r\n\r\nپيمانه‌ها\r\nخداى بزرگ فرموده است : « واى به حال كم‌فروشانى كه چون از مردم پيمانه گيرند پر مىگيرند و چون براى آنان پيمانه يا وزن كنند مىكاهند .\r\nآيا آنان گمان ندارند كه در روز بزرگى برانگيخته خواهند شد ، چنان روزى كه مردم در پيشگاه خداى جهانيان مىايستند ؟ » « 1 »\r\nو رسول خدا ( ص ) فرمود : « پيمانه پيمانهء مدينه و وزن وزن مكه است » « 2 »\r\nپيمانهء درست آن است كه گشادگى و فراخى بالا و پايين آن يكسان باشد و دهانهء آن محصور نباشد و قسمتى اندرون و قسمتى بيرون نباشد ، و بهتر آن است كه آن را با ميخهايى استوار كنند كه به سبب پايين و بالا رفتن كم و زياد نشود .\r\nبراى آزمايش پيمانه‌ها بهترين چيز حبوب ريز است كه عادتا اوزان آنها مختلف نمىشود از قبيل خردل ، شبدر ، بزر قطوناء و كسفره ( كزبره ، گشنيز ؟ ) « 3 » و مانند آنها . و هر دكاندار از پيمانه‌هاى درست يك پيمانه ، نيم‌پيمانه ، ربع و ثمن مىتواند داشته باشد چه بدانها نيازمند است ، اما بايد به مهر محتسب ممهور باشد .\r\nمحتسب را شايسته است كه پيمانه‌ها را بازرسى كند ، زيرا فروشندگان نخود و باقلا و نيز علافان تكهء چوبى را كه توى آن را كنده‌اند به عنوان پيمانه به كار مىبرند و طول آن در حدود يك وجب و قسمت كنده\r\n\r\n\r\n","description":"","footnote":"\r\n( 1 ) - قال اللّه تعالى :     « وَيْلٌ لِلْمُطَفِّفِينَ . الَّذِينَ إِذَا اكْتالُوا عَلَى النَّاسِ يَسْتَوْفُونَ .    \r\n    وَ إِذا كالُوهُمْ أَوْ وَزَنُوهُمْ يُخْسِرُونَ .        أَ لا يَظُنُّ أُولئِكَ أَنَّهُمْ مَبْعُوثُونَ . لِيَوْمٍ عَظِيمٍ .   \r\n   يَوْمَ يَقُومُ النَّاسُ لِرَبِّ الْعالَمِينَ »    ( سورهء 83 « مطففين » آيهء 1 - 6 ) .\r\n( 2 ) - قال رسول الله ( ص ) : « المكيال على مكيال المدينة و الوزن على وزن مكة » .\r\n( 3 ) - كسفره ظاهرا همان كسبرة است كه لغتى است در كزبرة يعنى گشنيز .\r\nر ك : تاج العروس ذيل كسبر .\r\n","page_name":" 70 ","page_number":90},
  {"content":"\r\n\r\nشده به اندازهء چهار انگشت است و بدين‌سان خريدار به سبب بزرگى و درازى آن بىآنكه جوف آن را بداند گول مىخورد و اين تدليس آشكارى است . و محتسب بايد توجه كند كه برخى از مردم به ته پيمانه نان و گچ سياه و بعضى به اطراف آن كنجاره « 1 » مىچسبانند به طورى كه آشكار و معلوم نيست و نيز در پوست پيمانه عملى مىكنند كه به كم‌فروشى مىانجامد .\r\nازاين‌رو محتسب بايد هميشه فروشندگان را مراقبت كند .\r\nاما فروشندگانى كه به پيمانه دادوستد مىكنند صالح نيستند بخصوص در روزگار ما كه در گرفتن پيمانه زياد مىگيرند ( كه در ميان خود آن را غزر و طرح « 2 » خوانند ) و به هنگام فروش كم مىدهند و آن را « مشفق » ( كاسته شده ) خوانند ، و خداى متعال آنان را نكوهش كرده چنان كه در آغاز سخن ياد كرديم . پس بايد كه محتسب ايشان را از كيفر خدا بترساند و از كم - فروشى در همهء موارد مذكور بازدارد و هرگاه كسى خيانت كرد او را در ملأ عام تعزير كند تا ديگران بدان عبرت گيرند .\r\n\r\nذراع و انواع آن\r\nذراعها هفت‌گونه است . كوتاه‌ترين آنها قصبه سپس يوسفيه سپس سواد بعد هاشميهء كوچك بعد هاشميهء بزرگ كه « زياديه » نيز گويند ، بعد عمريه بعد ميراثيه است .\r\nاما ذراع قصبه كه به نام ذراع الدور ( دور : خانه‌ها ؟ ) نيز خوانده مىشود\r\n\r\n\r\n","description":"","footnote":"\r\n( 1 ) - در متن « كسب » ( به ضم اول ) است يعنى كنجاره و ته‌نشست روغن كنجد و جز آن .\r\n( 2 ) - غزر به فتح اول به معنى فراوانى و كثرت ، و طرح به معنى اسقاط عددى است از عدد بيشتر ( اقرب الموارد ) و نيز به معنى فروختن كالا به زور كه در گلستان سعدى به اين معنى به كار رفته است در آنجا كه فرمايد : « ظالمى را حكايت كنند كه هيزم درويشان خريدى به حيف و توانگران را دادى به طرح . . . » ( گلستان ، چاپ فروغى ، 1320 ، باب اول ، ص 43 ) .\r\n","page_name":" 71 ","page_number":91},
  {"content":"\r\n\r\nاز ذراع سواد يك انگشت و دو سوم كمتر است و نخستين كسى كه آن را وضع كرد ابن ابى ليلى قاضى بود و مردم وادى عموما بدان دادوستد مىكنند .\r\nذراع يوسفى كه قاضيان « دور » در مدينة السلام بدان ذرع مىكنند به مقدار دو سوم انگشت كمتر است و واضع آن ابو يوسف قاضى است .\r\nذراع سواد به مقدار يك انگشت و دو سوم درازتر از هاشميهء كوچك و واضع آن « رشيد » است كه آن را با ذراع غلام سياهش كه بالاى سر او بود تعيين كرد و در معاملهء بَزّ ( پارچهء كتانى ) و نيز در بازرگانى و ابنيه از آن استفاده مىشود و مردم نيل مصر بدان ذرع مىكنند .\r\nذراع هاشميهء كوچك كه از ذراع سواد درازتر است و به دست ابو موسى اشعرى نهاده شد ، از ذراع زياديه به اندازهء 3 / 4 كمتر است و در بصره و كوفه بدان دادوستد مىكنند . هاشميهء بزرگ كه ذراع شاهانه و واضع آن « منصور » است به اندازهء پنج انگشت و دو سوم از ذراع سواد درازتر است و آن را زياديه نيز گفته‌اند ، زيرا « زياد » بدان سرزمين سواد را ذرع كرد و مردم اهواز بدين ذراع دادوستد مىكنند .\r\nديگر ذراع عمريه كه به نام عمر بن خطاب خوانده شده ، زيرا وى بدين ذراع سرزمين سواد را ذرع كرد و به اندازهء يك ذراع و مشتى و انگشت شست قائم است . « حكم » گفته است كه عمر درازترين و كوتاه‌ترين ذراع را با ذراع سوم جمع كرد و ثلث آن را با افزودن يك مشت و انگشت شست قائم برگرفت و دو طرف آن را با سرب مهر كرد و به حديفه و عثمان بن حنيف فرستاد تا بدان سرزمين سواد را ذرع كنند و نخستين كسى كه پس از او اين ذراع را به كار برد عمر بن هبيره بود .\r\nذراع ميراثيه برابر يك ذراع و دو سوم ذراع سواد و دو سوم انگشت است و مأمون آن را وضع كرد و بريد و بندهاى آب و بازار و نهرها و حفره‌ها را بدان ذرع مىكنند .\r\nاما ذراع معين شرعى كه امام غزالى رحمة اللّه عليه و ديگران ياد\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nكرده‌اند برابر بيست و چهار انگشت و هر انگشت شش جو چنان كه شكم هر جو بر پشت جو ديگر باشد و هر جو شش شعيره از موى استر است .\r\n\r\n","description":"","footnote":"","page_name":" 73 ","page_number":93},
  {"content":"\r\n\r\n\r\nباب يازدهم در حسبت بر علّافان و آسيابانان\r\nاحتكار غله - چنان كه پيش از اين گفتيم - بر علافان حرام است و نبايد گندم بد را به خوب و كهنه را به تازه بياميزند ، زيرا اين كار تدليس به مردم است . و آسيابان موظف است كه غله را پيش از آرد كردن غربال كند تا از خاك و گل و غبار پاك شود ، و نيز بايد به هنگام آرد كردن اندكى آب بر گندم بپاشند تا سفيدى آرد افزون شود .\r\nو بايد كه محتسب در هر سه ماه يا كمتر از آن آسيابان را به تعويض غربال وادارد ، چه ممكن است صوف ( پشم ؟ ) « 1 » آن سست باشد .\r\nهمچنين محتسب بايد آرد را بررسى كند ، زيرا گاهى آرد نخود يا باقلا براى افزودن سفيدى بدان مىآميزند و اين كار خيانت است و هر كه چنين خيانتى ورزد محتسب بايد او را بازدارد و تأديبش كند ، و نيز نگذارد كه پس از كندن و تراشيدن سنگ آسياب بلافاصله غله را بدان آرد كنند ، زيرا آرد آلوده مىشود و به مردم زيان مىرسد . و بايد كه غله را پاك كند\r\n\r\n\r\n","description":"","footnote":"\r\n( 1 ) - مراد مؤلف ظاهرا سطح مشبك غربال است .\r\n","page_name":" 74 ","page_number":94},
  {"content":"\r\n\r\nو بسيار بكوبد تا آرد تميز به بهترين صورتى به دست آيد .\r\nصاحبان ستور را شايسته است كه دربارهء استفاده از ستور از مخالفت يزدان پاك بترسند و در شب و روز به اندازهء احتياج آسايش آنها را تأمين كنند ، و ستورى را در آرد كردن بيش از 6 مدّ به كار نگمارند . و محتسب بايد ترازو و رطل ( واحد وزن ) آسيابان و نيز ترازوى نقره و وزنه‌هاى آن و نيز پيمانه‌ها و بطه‌ها « 1 » و عيارها را بررسى كند و فرمان دهد كه كيسه‌هاى حمل آرد سالم باشد ، چه معمولا وزن آرد در آسياب درست است ، اما چون كيسه پاره باشد ، آرد در راهها مىريزد و به خريدار زيان مىرسد . بطه معادل پنجاه رطل و بنابراين تليس « 2 » برابر سه بطه يعنى 150 رطل است .\r\nمحتسب را شايسته است كه سهميه‌اى براى آسيابانان تعيين كند كه هر روز آن را به دكانهاى نانوايى ببرند .\r\n\r\nآرد خانگى\r\nآسيابان براى خانه‌ها يعنى كسانى كه نان خانگى مىخورند نيز گندم آرد مىكند ، زيرا بيشتر مردم به خوردن نان بازارى مايل نيستند و از سوى ديگر در خانه مراقبت بر پختن نان بيشتر و به دست خود آنان است . از اين‌رو بايد آسيابان گندمهاى مردم را جز به ثقهء امين پاكدامن تسليم نكند ، زيرا وى به خانه‌ها درمىآيد و با فرزندان و كنيزان ( زنان ؟ ) ايشان سخن مىگويد . و بايد كه گندم را با رعايت امانت به آسياب معين حمل كند و نام صاحب و محل او را بر كدويى « 3 » بنويسد و در گوش ظرف بياويزد تا به مال ديگران مخلوط نشود ، و نيز بايد آرد نرم باشد تا براى صاحبش ريع\r\n\r\n\r\n","description":"","footnote":"\r\n( 1 ) - بطه وزنى است معادل پنجاه رطل . ر ك : چند سطر بعد .\r\n( 2 ) - تليسه ظرفى است كه از خوص ( برگ خرما ) سازند و گازران به كار برند جمع آن تلاليس است ( تاج العروس ) . امروزه در آذربايجان ( تبريز ) تليس ( به فتح اول ) در معنى گونى ( مثلا كيسهء برنج ) به كار مىرود .\r\n( 3 ) - متن : يقطينه ، كه واحد يقطين است .\r\n","page_name":" 75 ","page_number":95},
  {"content":"\r\n\r\nداشته باشد . « 1 »\r\n« ويبهء » مصرى برابر 40 تا 44 رطل است و اگر از آن افزون‌تر باشد به حساب ويبه محاسبه مىشود تا اندازهء اجرت آن معلوم باشد . و گندم كسى را در قادوس ( ظرف گونه‌اى كه به هنگام آرد كردن دانه را در آن ريزند ) با مال ديگران نياميزد بلكه باقىماندهء گندم اولى را بردارد ، و همچنين است آرد دور سنگ آسيا كه با جاروبى آن را جارو مىزند ، تا مال كسى در مال ديگرى بىاجازهء صاحبش مخلوط و در نتيجه حرام نشود .\r\n\r\n\r\n","description":"","footnote":"\r\n( 1 ) - متن : و ان تكون ناعمة الطحن حتى تحصل الزكاة لصاحبها .\r\n","page_name":" 76 ","page_number":96},
  {"content":"\r\n\r\n\r\nباب دوازدهم در حسبت بر نان‌پزان و نانوايان\r\nبايد كه محتسب نان‌پزان و نانوايان را ملزم كند تا سقف تنور را بلند بسازند و دودكش‌هاى فراخ تعبيه كنند و نيز به هنگام تعمير آتشخانه ( دهنهء تنور ) را جارو كنند و ظروف را بشويند و آب پاكيزه به كار برند و تغار خمير را بشويند و تميز كنند و با حصيرى كه داراى دو چوب آويزان بر تغار باشد بپوشانند ، و هرگز خميرگير به وسيلهء پاها و زانوان و آرنج‌هاى خود خمير به عمل نياورد چه اين كار خوار گرفتن طعام است و چه بسا از عرق بغل يا بدنش در خمير مىافتد . و نيز به هنگام خمير گرفتن جامه‌اى با آستين‌هاى تنگ پوشد و دهان‌بند داشته باشد ، زيرا چه بسا به هنگام عطسه يا سخن گفتن از آب دهان و يا بينى او در خمير مىافتد . و بر گريبانش دستارى سفيد ببندد تا از قطرات عرق مانع باشد و نيز موهاى ذراعين « 1 » را بسترد تا در خمير نيفتد ، و چون به هنگام روز خمير گيرد كسى را نزد خود بگمارد كه مگس‌پران\r\n\r\n\r\n","description":"","footnote":"\r\n( 1 ) - ذراع از سر انگشتان تا آرنج است و به فارسى ارش گويند .\r\n","page_name":" 77 ","page_number":97},
  {"content":"\r\n\r\nبه دست گيرد و مگسها را براند .\r\nمحتسب بايد بداند كه نانوايان چيزهايى به آرد مىآميزند از قبيل زردچوبه و زعفران و مانند آنها ، تا نان گلى رنگ نمايد و برخى نخود و باقلا مىآميزند .\r\nمحتسب بايد نانوايان را از پختن نان پيش از عمل آمدن خمير باز دارد ، زيرا نان فطير در ترازو سنگين و براى معده ثقيل است و همچنين است در صورتى كه نمك نان كم باشد .\r\nشايسته است كه دانه‌هاى خوشبو از قبيل زيرهء سفيد و سياه‌دانه و كنجد و يانسون « 1 » و مانند آنها بر نان پاشند و نان را پس از آنكه خوب پخته ، اما نسوخته باشد ، از تنور درآرند .\r\nبهتر است كه محتسب بر هر دكانى روزانه سهميهء معينى مقرر كند تا به هنگام كميابى نان امور شهر مختل نشود . و بايد كه در پايان هر روز دكانهاى نانوايى را بازرسى كند و نگذارد كسى از كارگران در روى كيسه‌هاى آرد يا در محل خمير گرفتن بخوابد . و دستور دهد كيسه‌ها را پس از تكان دادن و شستن بر طنابها آويزند .\r\n\r\nنان‌پز خانگى\r\nمحتسب بايد در كار نان‌پزان خانگى نيز مراقبت كند ، چه مردم بدين امر سخت نيازمندند . بايد دستور دهد كه دودكش‌ها را اصلاح كنند و سنگهاى تنور را گاه‌گاه جارو زنند تا از سوختهء گياه و چوب و خاكستر پاك باشد و چيزى به نان نچسبد و شاگردى را مأمور كند كه نانهاى مردم را بشناسد و طبق‌هاى خمير را به هم مخلوط نكند ، و نيز سمك « 2 » را دور تر از نان بگذارد تا از روغن به روى نان نچكد ، و از خمير زياده بر آنچه ( به عنوان حق نان‌پزى ) براى او تعيين شده بر نگيرد . و خدا داناتر است .\r\n\r\n\r\n","description":"","footnote":"\r\n( 1 ) - يانسون به سكون نون گياه خوشبويى است ( المنجد ) و مراد در اينجا دانهء آن است\r\n( 2 ) - معنى سمك معلوم نشد ، ظاهرا مراد چراغ روغنى است كه از آن براى روشنايى استفاده مىكردند .\r\n","page_name":" 78 ","page_number":98},
  {"content":"\r\n\r\n\r\nباب سيزدهم در حسبت بر بريانگران\r\nمحتسب مىتواند چارپا را پيش از فروبردن در تنور وزن كند و در دفتر خود بنويسد و آنگاه پس از درآوردن دوباره وزن كند . اگر به اندازهء يك سوم از وزنش كاسته شده باشد به حد كمال پخته است و گرنه بايد آن را به تنور بازگردانند .\r\nمحتسب بايد مراقبت كند كه جز چارپايان لطيف شهرى و فربه را كه منحصرا علف خورد ذبح نكنند و نيز نگذارد كه چارپايان صعيديه ( منسوب به صعيد مصر ) و براقى ( از جنس براق كه بالاتر از خر و پست‌تر از استر است ) و مجنس ( كه پدرش صعيديه و مادرش براقى يا به عكس باشد ) و چارپايان ثنيه « 1 » و لاغر ذبح كنند .\r\nو نيز مراقبت كند كه وقتى فروشندهء گوشت چارپا را وزن مىكند\r\n\r\n\r\n","description":"","footnote":"\r\n( 1 ) - ثنيه بر وزن عطيه يعنى شتر مادهء شش ساله و اسب مادهء چهار ساله و گوسفند و گاو سه ساله ، و جمع آن ثنيات است ( ر ك : منتهى الارب و اقرب الموارد ) .\r\n","page_name":" 79 ","page_number":99},
  {"content":"\r\n\r\nوزنهء آهنى يا وزنهء مثقال سربى در آن نگذارد « 1 » ، و نشانهء پختگى اين است كه شانهء حيوان را به سرعت بكشد اگر كنده شود كاملا پخته است .\r\nهمچنين محتسب بايد مراقبت كند كه قبل از آويختن حيوان ، شكم آن را از سرگين و پوست آن را از خون و نيز همهء اعضاى آن را تميز كنند و با آب بشويند ، و نگذارد كه آن را جز به زعفران رنگين كنند و از استعمال گل سرخ و ابو مليح ( كاجيره ) و عسل و شير براى رنگين ساختن گوشت بپرهيزند زيرا اين چيزها سبب مىشود كه گوشت ناپخته در نظر بيننده پخته نمايد و اين كار خيانت است .\r\nبرخى از بريانگران چارپايانى بزرگ ذبح مىكنند و قسمتى از آن را نزد محتسب آورده ، باقى را نهان مىكنند و بدين‌سان وى را اغفال مىكنند .\r\nبايد محتسب دستور دهد كه تنورها را به گل پاكيزه كه به وسيلهء آب پاك درست شده باشد بيندايند ، زيرا چه بسا گل را از زمين دكان كه آميخته به خون و سرگين است برمىگيرند كه ناپاك است و گاهى موقع گشادن تنور به گوشت بريان نيز مىرسد و آن را ناپاك مىكند .\r\n\r\nكباب‌فروش\r\nبرخى از فروشندگان كباب كوبيده در زير دست خود چيزى موسوم به « تشريب تنور » « 2 » مىگذارند كه عبارت از آب ( روغن ؟ ) و نمك است و از حيوانى كه در تنور بريان مىشود در كاسه‌اى گرد مىآيد . آنان موقع كوبيدن گوشت آن را اندك‌اندك مىپاشند و به مشتريان مىدهند و گاهى زياده‌اى از آن در شب‌هاى تابستان باقى مىماند و بويش متغير مىشود كه براى خوشبو و خوشمزه كردن آن ليموى تازه بدان مىآميزند . و برخى از\r\n\r\n\r\n","description":"","footnote":"\r\n( 1 ) - گويا مراد اين است كه در اندرون گوشت پخته ، آهن‌پاره و جز آن نگذارد .\r\n( 2 ) - ظاهرا مراد همان است كه امروزه « روغن آب » گويند .\r\n","page_name":" 80 ","page_number":100},
  {"content":"\r\n\r\nكباب‌فروشان نيز پيه كليه و كبد و دنبلان را ، چنان كه خريدار نبيند ، با كباب مخلوط مىكنند . همهء اينها تدليس است و مراقبت محتسب در اين امور لازم است .\r\nو نيز محتسب بايد آنان را مكلف سازد كه چون از فروش بپرداختند و خواستند از دكان بازگردند روى گوشت ( يا كباب ) « 1 » نمك بپاشند و آن را در ظرفى خالى « 2 » بگذارند تا از حشرات زمين محفوظ بماند . و خدا داناتر است .\r\n\r\n\r\n","description":"","footnote":"\r\n( 1 ) - متن : « قرم » .\r\n( 2 ) - متن : ابلوجه ، ظرفى است با اندازهء معين كه محصول نيشكر را در آن گذارند و گنجايش آن يك قنطار است . ( المرجع تأليف علايلى ) .\r\n","page_name":" 81 ","page_number":101},
  {"content":"\r\n\r\n\r\nباب چهاردهم در حسبت بر لكانه‌پزان « 1 »\r\nشايسته است كه دكانهاى لكانه‌پزان نزديك دكهء محتسب باشد و مراقبت كند كه لكانه را در حضور او بسازند ، زيرا در آن تقلب بسيار كنند ، و نيز فرمان دهد كه گوشت خوب و فربه برگيرند و آن را تميز كنند ، و نيز گوشت گوسفند باشد و در ظرف پاكيزه‌اى بكوبند و به هنگام كوبيدن گوشت\r\n\r\n\r\n","description":"","footnote":"\r\n( 1 ) - مقصود چيزى شبيه كالباس يا قورمه است . در متن عربى نقانقيين است و نقانق معرب نكانه يا نكانك است . در فرهنگهاى فارسى لكانه ، لكانك ، نكانه ، نكانك ، نقانق ، لقانق ، زونج ، عصيب ، چرغند ، مالكانه ( ؟ ) همه به معنى رودهء گوسفند به گوشت ( يا گوشت و جگر ) آكنده و پخته آمده است ( نظير كالباس امروزه ) و در مقدمة الادب زمخشرى به صورتهاى لكانه و لكونه و لكامه آمده ، و لكامه سختوبا ( آش شكمبه ) معنى شده است ( ر ك : مقدمة الادب چاپ دانشگاه ج 1 ص 345 ) . ناصر خسرو گويد :\r\n از پس ديوى دوان چو كودك ليكن * رود و مى است و زليبيا و لكانه \r\nر ك : فرهنگ اسدى و برهان قاطع .\r\n","page_name":" 82 ","page_number":102},
  {"content":"\r\n\r\nكسى را نزد خود بگمارند كه مگس‌پران به دست گيرد و مگس‌ها را براند و نيز پيه و امعا و احشاى چارپا و سميذ ( آرد سفيد ) و فلفل و انواع روغن‌ها را در حضور محتسب يا جانشين وى يا شخصى كه مورد اعتماد وى باشد به گوشت بياميزند . سپس گوشت كوبيده را در روده‌هاى تميزى كه با آب و نمك شسته شده است بيا كنند .\r\nو بايد مراقبت كند كه در ساختن لكانه تقلب نكنند ، چنان كه برخى از لكانه‌پزان گوشت بز يا شتر بدان مىآميزند و بعضى آرد سفيد بيرون از اندازهء معمول مىزنند ، يا گوشت لاغر مصرف مىكنند و برخى به هنگام كوبيدن گوشت به آن آب مىپاشند . در همهء اين موارد محتسب مىتواند پيش از بريان كردن لكانه آن را بشكافد و از چگونگى تقلب آگاه شود .\r\nهر شخص هشيار و دقيق نيز به تقلبات پى مىبرد اگرچه در چيزهاى كوبيده باشد ، اما اگر در تابه بگذارند قابل تشخيص نيست ، زيرا نخست آن را بر سيخ كباب مىزنند و چون به پختگى نزديك شد روغنش مىريزد و چگونگيش شناخته نمىشود .\r\nمحتسب بايد لكانه‌پزان را موظف بدارد كه تابه را از هر سه روز يك بار به وسيلهء روغن كنجد تميز كنند و پس از بريان كردن لكانه از دانه‌هاى خوشبو و توابل كوبيده « 1 » و جز آن بدان بپاشند .\r\n\r\n\r\n","description":"","footnote":"\r\n( 1 ) - توابل جمع تابل ادويه‌اى است كه در غذا ريزند ، مانند فلفل ، زيره ، دارچين ، زردچوبه و جز آن .\r\n","page_name":" 83 ","page_number":103},
  {"content":"\r\n\r\n\r\nباب پانزدهم در حسبت بر جگرپزان و بوارديان « 1 »\r\nمحتسب بايد مراقبت كند كه جگر بز و گاو را به جگر گوسفند نياميزند و هركدام را جدا تهيه كنند ، و نيز بايد جگرپزان را نزد خود فرا خواند و دستور دهد تا جگر را پاره‌پاره كنند و سپس نمك بدان بپاشند و بر زنبيل ( سبد ) « 2 » بگذارند و با آب تميز كنند . آنگاه اندكى گرم كنند و سپس در تنور آويزند . چون خوب پخته شد درآورند و در حضور او يا شخص معتمد نمك نرم و گشنيز « 3 » خشك و زيرهء رومى به‌طور نصف در نصف بدان بيفزايند\r\n\r\n\r\n","description":"","footnote":"\r\n( 1 ) - بواردى منسوب بوارد و به معنى سازندهء بوارد است و آن به گفتهء دزى مترادف مبردات و به معنى گياهان و عقاقير خنك‌كننده است و نيز به غذاهاى مختلفى گفته مىشود كه به وسيلهء سركه و آب خورش تند تهيه مىگردد . ر ك : دزى ج 1 ذيل « برد » . براى اين كلمه معادل فارسى به نظر نرسيد .\r\n( 2 ) - متن : مشنة شمار ، و مشنه به معنى زنبيل بىدسته است . ر ك : دزى ، ذيل قواميس العرب .\r\n( 3 ) - در متن : « كسفرة » آمده و آن ظاهرا همان كسبرة است كه لغتى است در كزبرة يعنى گشنيز . رك : تاج العروس ذيل كسبر .\r\n","page_name":" 84 ","page_number":104},
  {"content":"\r\n\r\nو سپس براى هر ده سيخ يك اوقيه فلفل يك اوقيه دارچين بزنند ، آنگاه زيتون پاكيزهء خوب براى هر ده سيخ يك رطل و نيم بريزند .\r\nو بايد مراقبت كند كه شب‌مانده را به تازه و آميخته به پياز را به بريان شده نياميزند و هرگاه شب‌مانده‌اى باشد صبح زود جداگانه بفروشد .\r\n\r\nبوارديان\r\nبوارديان موظف‌اند كه كلم را جز در آب گرم نخيسانند و مراقبت كنند كه آب از ديگ نريزد تا خوب بپزد ، اما در شلغم و لوبيا ، لوبياى فرنسى « 1 » را با حرانى « 2 » نياميزند و چوبهاى آن را بپيرايند و همچنين بايد كرد در شلغم . و نيز نبايد كه با نوشادر بياميزند ، زيرا تقلب است و زيان‌آور ، بلكه بايد طبق معمول با بورهء ارمنى آميزند ، و نيز پس از آنكه آب گرم بدان ريختند در آب سرد نگذارند چنان كه برخى اين عمل را براى سير كردن رنگ آن انجام مىدهند ، اما زيان‌آور و موجب برص است .\r\nپس بر محتسب است كه دكانها را بازرسى كند و مرتكب چنين كارى را به سختى تأديب كند و آنان را موظف بدارد كه شب‌مانده را به تازه نياميزند و شلغم را در آب لوبيا و به عكس لوبيا را در آب شلغم نخيسانند ، زيرا براى خورنده زيان‌بخش است و همچنين بايد بادنجان صاج ( ؟ ) را خوب بپزند و سركهء خوب و زيرهء رومى و گشنيز خشك و سبزى « 3 » و فلفل و دارچين بدان بيفزايند ، اما بايد ريشه‌هاى خشك دارچين را بپيرايند . و بايد خرفه « 4 » را نيز\r\n\r\n\r\n","description":"","footnote":"\r\n( 1 ) - ظاهرا مراد فرانسوى است .\r\n( 2 ) - منسوب حران به فتح اول و تشديد دوم و آن شهرى قديمى و معروف بوده است در جزيره واقع در 35 كيلومترى جنوب اورفه ، و مورخان رومى از آن به  Carrhae  نام مىبرند ( فرهنگ فارسى دكتر معين ) .\r\n( 3 ) - در متن : حوائج البقل است و شايد مراد هويج ( حويج ) باشد .\r\n( 4 ) - متن : رجلة ، و آن خرفه ( به ضم اول ) است كه گياهى است خودرو\r\n","page_name":" 85 ","page_number":105},
  {"content":"\r\n\r\nخوب بپزند و ريگ و چوبهاى آن را جدا كنند و سركهء خوب « 1 » و سير بدان بيفزايند ، و برخى آن را با شير و سير به عمل مىآورند كه در اين صورت بايد شير را بسيار و سير را اندك كنند تا مضر نباشد .\r\nبادنجان را هم بايد با پوست بريان كنند و پيش از بريان كردن در آب و نمك بدارند تا زوايد آن جدا شود . آن‌گاه با روغن كنجد تازه بريان كنند و پيش از پخته شدن از تابه بر ندارند و هرگز روغن زيتون شيرين به كار نبرند ، اما چه بسا چنين مىكنند و خريدار گمان مىكند كه روغن كنجد است ، و پيداست كه اين عمل تقلب است و مرتكب بايد تأديب شود .\r\n\r\n\r\n","description":"","footnote":"\r\nو داراى ساقه‌هاى سرخ كه روى زمين مىخوابد . گلبرگهايش سفيد يا زرد و تخم‌هاى آن ريز و سياه است . تخم آن در پزشكى به كار مىرود ، و نام ديگر آن بلقة الحمقاء است ( فرهنگ فارسى دكتر معين ) .\r\n( 1 ) - متن : الخل الحاذق است كه ظاهرا معادل است با آنچه امروز « جا افتاده » مىگويند .\r\n","page_name":" 86 ","page_number":106},
  {"content":"\r\n\r\n\r\nباب شانزدهم در حسبت بر سلّاخان « 1 »\r\nگوشت حيوان حلال گوشت به شرط تذكيه ( ذبح شرعى ) حلال است ، چنان كه خداوند مىفرمايد : « حرام شد بر شما گوشت حيوان مرده و خون و گوشت خوك و آنچه به غير نام خدا ذبح شود و خفه شده و به سنگ زده و از جاى بلند افتاده و به ضرب شاخ مرده و آنچه درندگان از آن خورده باشند مگر آنچه تذكيه كنيد » « 2 » ، اما ماهى و ملخ حلال است چنان كه رسول خدا ( ص ) گفته است : « حلال شد بر شما دو مرده يعنى ماهى و ملخ و دو خون يعنى كبد و طحال ( سپرز ) » « 3 » .\r\n\r\n\r\n","description":"","footnote":"\r\n( 1 ) - متن « جزار » است يعنى سلاخ ، اما از سطور بعد معلوم مىشود كه مراد سلاخى است كه مالك گوسفند و گاو و نظاير آن است كه ذبح مىشود و شايد بتوان به اصطلاح امروز « چوبدار » تعبير كرد .\r\n( 2 ) - قوله تعالى :  « حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ بِهِ وَ الْمُنْخَنِقَةُ وَ الْمَوْقُوذَةُ وَ الْمُتَرَدِّيَةُ وَ النَّطِيحَةُ وَ ما أَكَلَ السَّبُعُ إِلَّا ما ذَكَّيْتُمْ »  . ( قرآن سورهء 5 « مائده » آيهء 3 ) .\r\n( 3 ) - قوله ( ص ) : « احل لكم ميتتان و دمان ، اما الميتتان فالسمك و الجراد و اما الدمان فالكبد و الطحال » .\r\n","page_name":" 87 ","page_number":107},
  {"content":"\r\n\r\nذبيحهء مجوسان و بت‌پرستان حلال نيست ، خداوند متعال فرمود :\r\n« طعام اهل كتاب به شما حلال است » « 1 » ، كه مراد ذبيحه است و اين دو فرقه اهل كتاب نيستند .\r\nبچه و نابينا و ديوانه و مست مىتوانند تذكيه كنند اما مكروه است ، زيرا اغلب در جايگاه بريدن سر خطا مىكنند . و رواست سر بريدن با هر چيز تيز حتى نى و سنگ تيز بجز دندان و ناخن كه پيغمبر اسلام از آنها بازداشت ، و فرمود آنها دشنه‌هاى حبشه است .\r\nبنابر آنچه گفته شد مستحب است كه جزار مسلمان و بالغ و عاقل باشد و به هنگام ذبح بنابه خبر مشهور نام خدا را بر زبان آرد و بر پيغمبر ( ص ) درود بفرستد ، و مستحب است كه به سوى قبله روى آرد كه بهترين جهات است ، و شتر را عقال زده و ايستاده نحر كند .\r\nو نبايد گوسفند را به سختى از پايش بكشند و نبايد با كارد كند سر ببرند ، زيرا سبب آزار حيوان مىشود و رسول خدا ( ص ) از آزار رسانيدن به حيوان بازداشته است ، و نيز قبل از سرد شدن گوسفند مذبوح و بيرون شدن روح وى ، كندن پوستش مشروع نيست .\r\nو نبايد شخص گنده دهن به هنگام سلخ در حيوان بدمد ، زيرا بوى بد دهانش گوشت را بدبو مىكند . برخى از سلاخان گوشت را از ناحيهء فرج حيوان « 2 » مىشكافند و در آن آب مىدمند و البته جاهاى معين را كه آب در آنها مىتوان دميد مىدانند . پس محتسب بايد در اين امور مراقبت كند . و بعضى از سلاخان در بازار گاو فربه به مردم عرضه مىكنند ، اما جز\r\n\r\n\r\n","description":"","footnote":"\r\n( 1 ) قوله تعالى :  « طَعامُ الَّذِينَ أُوتُوا الْكِتابَ حِلٌّ لَكُمْ »  ( قرآن سورهء 5 « مائده » آيهء 5 ) .\r\n( 2 ) - متن : شفافير . دزى اين لغت را صورتى از شفائر مىداند ، و آن جمع شفيرة به معنى فرج زنان و جانوران ماده است . ر ك : ذيل قواميس العرب ذيل شفر .\r\n","page_name":" 88 ","page_number":108},
  {"content":"\r\n\r\nآن را سر مىبرند . و نبايد شتر زخمى را سر ببرند مگر آنكه بهبود يابد .\r\n\r\nقصابان\r\nبايد كه محتسب قصابان را نگذارد تا بر در دكانهايشان كشتار كنند ، زيرا راه به خون و سرگين آلوده مىشود كه ناشايست و ممنوع است ، و معبر عمومى تنگ و تراوش نجاست به جامهء مردم سبب اضرار مىشود .\r\nپس حق آن است كه در كشتارگاه ذبح كنند . و نيز نبايد قصابان پاره‌هاى گوشت را چنان آويزند كه از حد سكوى دكان بيرون آيد ، زيرا چه بسا گوشت جامه‌هاى مردم را مىآلايد . و نيز محتسب فرمان دهد كه گوشت بز را از گوسفند جدا گذارند و به همديگر نياميزند و گوشت بز را با زعفران نقطه‌چين كنند تا مشخص شود ، و نيز دم بز را تا فروش آخرين قسمت آن بر گوشت وى آويزان بدارند . و گوشت بز به سفيدى پيه و باريكى كمر و نازكى استخوان شناخته مىشود .\r\nو نبايد پيه بز را به پيه گوسفند بياميزند ، و پيه گوسفند متمايل به زردى است ، و نيز گوشت فربه را به لاغر و نر را به ماده مخلوط نكنند . و برخى از قصابان براى فريفتن خريدار آلت گوسفند نر را بر روى گوشت ماده مىآويزند كه تقلب است .\r\nهرگاه نزد قصابى چارپايى مريض يا به رنگ دگرگون پيدا شود محتسب او را از فروش آن با گوشتهاى ديگر بازدارد و فرمان دهد كه در بيرون از دكان خود بفروشد تا به عنوان گوشت سالم به مردم تحويل نشود ، و نيز آن را در حضور امينى كه از طرف محتسب باشد بفروشد و اجازه ندهد كه به طباخانى كه براى مردم غذا مىپزند فروخته شود .\r\nمحتسب يكايك قصابان را فرمان دهد كه چون فروش را تمام كرد به روى تختهء قصابى « 1 » نمك كوبيده بپاشد تا به هنگام گرما كرم نگذارد ، و نيز\r\n\r\n\r\n","description":"","footnote":"\r\n( 1 ) - متن : القرمة الذى يقصب عليها اللحم ، در زبان محاوره « كنده » مىگويند .\r\n","page_name":" 89 ","page_number":109},
  {"content":"\r\n\r\nبا حصير بپوشاند و روى آن ظرف بزرگى « 1 » خالى همراه با سنگهايى كه آن را سنگين كند بگذارد تا سگ نليسد و از حشرات زمين محفوظ بماند و اگر نمك نباشد اشنان كوبيده بپاشند .\r\nشايسته است كه قصابان با يكديگر شريك نباشند تا بر يك بهاى معين اتحاد نكنند . و بر محتسب است كه از فروش گوشت در برابر حيوان باز دارد ، چنان كه گذشت . و هرگاه محتسب شك كند كه حيوان ميته است يا مذبوح ، با آب بيازمايد . اگر بر روى آب بيايد مرده است و اگر در ته آب بماند مذبوح است ، و نيز اندكى از آن را به آنش افكند اگر نچسبد ميته و گرنه مذبوح و حلال است . و همچنين است در تخم‌مرغ كه فاسدش بالاى آب مىآيد و تازه‌اش به ته آب مىرود . در مورد گنجشكان و ساير پرندگانى كه مىفروشند همين آزمايش با آب بايد صورت گيرد ، زيرا بسيارى از شكارچيان بىدين‌اند و بسا اوقات پرندگانى را كه خفه شده است با مذبوح همراه مىفروشند .\r\n\r\nحيوانات حلال گوشت و حرام گوشت\r\nخداوند متعال فرمود : « اى پيغمبر ، از تو مىپرسند كه چه چيز بر مسلمانان حلال شده است ؟ بگو : چيزهاى پاكيزه » « 2 » ، و نيز فرمود : « خداوند طيبات را بر شما حلال و خبايث را حرام كرده است . » « 3 » و مراد از طيب حلال است . و در اين باب شافعى حيوانات حلال گوشت و حرام گوشت را برشمرده و گفته است : هرچه اباحت آن در شريعت آمده مباح و هرچه\r\n\r\n\r\n","description":"","footnote":"\r\n( 1 ) - در متن ابلوجه است . ر ك : حاشيهء صفحهء 81 .\r\n( 2 ) - قال اللّه تعالى :  « يَسْئَلُونَكَ ما ذا أُحِلَّ لَهُمْ قُلْ أُحِلَّ لَكُمُ الطَّيِّباتُ »  ( قرآن سورهء 5 « مائده » آيهء 4 ) .\r\n( 3 ) - و قال اللّه تعالى :  « وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ »  ( قرآن سورهء 7 « اعراف » آيهء 157 ) .\r\n","page_name":" 90 ","page_number":110},
  {"content":"\r\n\r\nتحريم آن نقل شده حرام است . اما دربارهء چيزهايى كه اباحت يا حرمت آنها در شريعت نيامده مرجع عرف و عادت مردم است : آنچه را پاكيزه مىدانند حلال و آنچه را ناپاك مىدانند حرام است .\r\nو در آيهء  « يا أَيُّهَا الرُّسُلُ كُلُوا مِنَ الطَّيِّباتِ »  مراد از طيب حلال است و در تشخيص طيب از خبيث مناط اعتبار عادت عربان روزگار پيغمبر گرامى ( ص ) است نه عرب باديه‌نشين و اجلاف ، چه ايشان هرچه مىيافتند مىخوردند ، تا آنجا كه روايت شده است كه از اعرابيى پرسيدند : چه مىخوريد ؟ گفت : هرآنچه بجنبد و راه رود جز ام جبين ( حشره‌اى زرد و شكم بزرگ ) .\r\nبنابر آنچه گفتيم ، حيوان دو قسم است : پاك و ناپاك . اما از حيوانات اهلى شتر و گاو و گوسفند بنا به اجماع امت و نيز اسب بنا به روايت جابر بن عبد اللّه پاك است . جابر گويد : در جنگ خيبر اسب و استر و خر ذبح كرديم ، رسول خدا ( ص ) از استر و خر بازداشت ، اما اسب را نهى نكرد .\r\nاز چارپايان وحشى گاو و گورخر و آهو و سوسمار و كفتار و روباه و خرگوش و موش صحرايى و خارپشت و گربهء وحشى و راسو حلال گوشت‌اند و عرب آنها را پاكيزه مىداند و ناب قوى ندارند .\r\nشافعى رحمة اللّه عليه گويد : رسول خدا از خوردن گوشت هر حيوان درنده‌اى كه دندان ناب دارد بجز كفتار و نيز هر پرندهء چنگال‌دار بازداشت و ازاين‌رو شير و گرگ و يوز و پلنگ و خرس و فيل و ميمون و زرافه و تمساح و شغال اجماعا حرام گوشت و كفتار و روباه و نظاير آنها كه ناب ضعيف دارند در مذهب ما ( شافعى ) حلال گوشت‌اند .\r\nاما از انواع گربه گربهء اهلى بىآنكه در آن اختلافى باشد حرام است ، بنابه حديث منقول از رسول اكرم ( ص ) كه فرمود : « خوردن گربه و نيز بهاى آن حرام است ، زيرا چيزهاى ناپاك همچون موش و جز آن را مىخورد » ، ليكن بعضى گربهء وحشى را چون گورخر حرام مىدانند و بعضى حلال .\r\n\r\n","description":"","footnote":"","page_name":" 91 ","page_number":111},
  {"content":"\r\n\r\nاما جانوران ناپاك يعنى سگ و خوك حرام گوشت‌اند و نيز حشراتى كه عربان خبيث مىدانند از قبيل مار و عقرب و موش و سوسك و زنبور و مگس و مانند آن حرام هستند ، چنان كه خدا مىفرمايد : « خبايث بر شما حرام مىشود . » « 1 »\r\nاز انواع پرندگان شترمرغ و خروس و مرغ خانگى و مرغابى و كبوتر و گنجشك و هر پرندهء طوقدار و مانند آنها حلال است ، و پرندگان شكارى كه به چنگال خود شكار مىكنند از قبيل كركس و چرغ ( صقر ) و شاهين و باز ، و پرندگان مردارخوار مانند زاغ پيسه و زاغ سياه بزرگ و نيز هدهد و پرستو و خفاش حرام گوشت‌اند و برخى از خراسانيان هدهد را حلال دانسته‌اند .\r\nاز حيوانات دريايى ماهى حلال گوشت و قورباغه حرام گوشت است و نيز مار آبى و به گفتهء قاضى ابو الطيب نسناس كه شبيه آدمى است و به گفتهء شيخ ابو حامد خرچنگ حرام‌اند . برخى از خراسانيان قورباغه و خرچنگ و غير آن را « 2 » حلال دانسته‌اند .\r\nخوردن چيزهايى كه مضر است مانند سم و شيشه و خاك و سنگ روا نيست ، چه خداوند فرموده : « خودتان را مكشيد » « 3 » . و همچنين است چيزهاى ناپاك كه از قبيل خبايث است .\r\n\r\n\r\n","description":"","footnote":"\r\n( 1 ) - قوله تعالى :  « وَ يُحَرِّمُ عَلَيْهِمُ الْخَبائِثَ »  ( قرآن سورهء 7 « اعراف » آيهء 157 ) .\r\n( 2 ) - متن : و ما سواهما ( ؟ ! )\r\n( 3 ) - قوله تعالى :  « وَ لا تَقْتُلُوا أَنْفُسَكُمْ »  . ( قرآن ، سورهء 4 « نساء » آيهء 29 ) .\r\n","page_name":" 92 ","page_number":112},
  {"content":"\r\n\r\n\r\nباب هفدهم در حسبت بر كيپاپزان « 1 »\r\nفروختن كله و پاچه به صورت پخته يا ناپخته رواست ، اما آنچه مسموط ( با پوست و مو ) و ناپيراسته باشد به گفتهء شيخ ابو على مانند پاچه است و حلال ، و امام ( شافعى ) گفته است : اگر بريان باشد رواست و گرنه احتمال حرمت است . پس محتسب بايد كيپاپزان را فرمان دهد تا كله و پاچه را با آب داغ بپيرايند و موهاى آنها را بزدايند سپس با آب سرد - جز آبى كه قبلا در پيراستن به كار رفته - آن را بشويند و بينى حيوان را نيز بشويند و سپس خيشوم ( بن بينى ) او را بشكافند تا اگر غذا و چرك و كرم بوده باشد بيرون گردد .\r\nفروشنده را روا نيست كه كلهء بز را به كلهء گوسفند مخلوط كند و بايد پوست كلهء بز را پيش از جوشاندن در آب بكند تا از گوسفند بازشناخته شود .\r\n\r\n\r\n","description":"","footnote":"\r\n( 1 ) - در متن رواسين است كه امروز « كله‌پز » تعبير مىكنند ، اما كيپاپز در شعر بسحق اطعمه آمده است :\r\n كيپاپزان سحر كه سر كله واكنند * آيا بود كه گوشهء چشمى به ما كنند ؟ \r\n","page_name":" 93 ","page_number":113},
  {"content":"\r\n\r\nو تشخيص اين دو براى شخص بافراست پوشيده نيست ، اما براى اينكه محتسب در موارد دشوار بدين امر آگاه شود نشانه‌هايى بيان مىكنيم : نشانهء كلهء گوسفند اين است كه در زير هريك از چشمانش سوراخ‌گونه‌اى است به نام مأق « 1 » و در چشم بز نيست ، و نيز بينى گوسفند به خلاف بز از بن نازك است .\r\nچه بسا كيپاپزان به هنگام كساد بازار كله‌هاى مانده را به تازه مىآميزند . اما كلهء مانده را مىتوان شناخت بدين‌سان كه استخوان نازك موسوم به شوكه ( خار ) را كه در حلقوم آن است بكشند و بو كنند اگر بدبو باشد كهنه و بائت است .\r\nمحتسب بايد مراقبت كند كه كله و پاچه را در آب شيرين بجوشانند و دارچين و مصطكى « 2 » و زاج يمانى ( زاج سفيد ) خوب و نمك بدان بيفزايند تا خوشبو و مطبوع شود و كله را تا كاملا نپخته باشد از ديگ بيرون نيارند .\r\n\r\n\r\n","description":"","footnote":"\r\n( 1 ) - مأق در فرهنگها به گوشهء چشم معنى شده است .\r\n( 2 ) - در متن مصطكا معرب از  Mastixe  يونانى ، گونه‌اى سقز كه به صورت شيرابه بر اثر ايجاد شكاف از ساقه و شاخه‌هاى درختچهء مصطكى خارج مىشود و منعقد مىگردد و بو و طعم آن ملايم و مطبوع است . . . ( فرهنگ فارسى دكتر معين ) .\r\n","page_name":" 94 ","page_number":114},
  {"content":"\r\n\r\n\r\nباب هجدهم در حسبت بر طباخان\r\nمحتسب بايد طباخان را فرمان دهد كه ظروف را پس از شستن با آب گرم و اشنان بجوشانند و از مگس و حشرات محفوظ دارند و گوشت بز را به گوشت گوسفند و گوشت شتر را به گوشت گاو نياميزند ، زيرا ممكن است كسى كه سابقهء بيمارى داشته آن را بخورد و بيماريش عود كند . و چون گوشت را با آب ناپاك بپزند ، اندرون و بيرونش ناپاك مىشود .\r\nو نيز بايد مراقبت كند كه روغن طعام بسيار و گوشت اندك نباشد ، چنان كه بيشتر طباخان روغن را داغ مىكنند و در ديگ مىريزند و چربى به روى طعام مىآيد و بدين‌سان مردم گول مىخورند و آن را از بسيارى گوشت مىپندارند . برخى از طباخان مقدارى از ماده‌اى به نام قنبيل « 1 » كه شبيه روغن\r\n\r\n\r\n","description":"","footnote":"\r\n( 1 ) - قنبيل معرب  Kampilla  هندى ، گياهى است كه گونه‌هاى مختلفش به شكل درختچه مىباشد . ميوه‌اش به بزرگى نخود و پوشيده از غبار قرمز رنگ است اين ميوه را به صورت قطعاتى درآورده خشك مىكنند و سپس آنها را در سبدى قرار داده بر روى يكديگر با دست مالش مىدهند . بر اثر اين عمل غبارى از اصطكاك\r\n","page_name":" 95 ","page_number":115},
  {"content":"\r\n\r\nكنجد است به ديگ مىريزند و چون بخواهند كفچه‌اى از آن برگيرند به كنار ديگ مىگريزد و در كفچه چيزى نمىماند ، و اين تقلب است .\r\nنشانهء گوشت بز اين است كه در ديگ كبود مىنمايد و استخوانش باريك است و نشانهء گوشت گاو غلظت بشرهء آن است .\r\nمحتسب بايد مراقبت كند تا در طعامها تقلب نكنند ، چه بسا آش شيرترش « 1 » به آرد گندم يا آرد برنج مىآميزند تا وزنش را افزون‌تر كنند يا گوشت بريان را با شير مىآميزند تا خريدار چنين پندارد كه سفيدى آبگوشت از بسيارى چربى است و برخى گوشت را با اندكى برنج مىآميزند . همهء اينها تدليس است ، و هرگاه بيم آن نبود كه بيدينان و دونان انواع تقلبات را فراگيرند و در طعام‌ها تقلب كنند در باب تدليس و تقلب بيش از اين شرح مىدادم .\r\nطباخان بايد ادويهء طعام را بسيار و آب آن را كم كنند و گوشت را خوب بپزند و روى آن را بپوشانند و ظرفهايى را كه مردم در آنها غذا مىخورند با آب تميز و اشنان بشويند .\r\nطباخان در پختن « نيده » « 2 » ( سمنو ؟ ) نبايد جز آرد پاكيزه به كار برند ، و بايد نشاوات « 3 » ( ؟ ) آن را بسيار كنند تا شيرينى آن بيشتر شود . و محتسب اجازه\r\n\r\n\r\n","description":"","footnote":"\r\nميوه‌ها بر يكديگر حاصل مىگردد كه اگر در آب ريخته شود بر سطح آن قرار مىگيرد و بر اثر حرارت بوى معطر از آن استشمام مىشود . . . ( فرهنگ فارسى دكتر معين ) .\r\n( 1 ) - در متن مضيره است و آن آشى است كه از شير ترش سازند و گاهى شير تازه بر آن افزايند ( اقرب الموارد ) .\r\n( 2 ) - نيده در فرهنگهاى معتبر ديده نشد . در فهرست لغاتى كه به زبان انگليسى شرح شده چنين آمده : خمير خوشمزه‌اى است كه در بعضى شهرهاى مصر تهيه كنند و مادهء اصلى آن گندم كوبيده است .\r\n( 3 ) - متن : تشاوات ، و نشاوات كه نسخه بدل است به نظر درست مىآيد و ظاهرا مراد مواد شيرين نشئه‌آور است و ممكن است جمع نشاء ( نشاسته ) باشد .\r\n","page_name":" 96 ","page_number":116},
  {"content":"\r\n\r\nندهد كه ترازو بياويزند و آن را بفروشند مگر آنكه كاملا پخته باشد . و براى هر تليس كه 150 رطل آرد است يك ويبه به پيمانهء مصرى ( 22 يا 24 مدّ ) سبزيجات بيفزايند . و گندم كهنه كه بو گرفته باشد به كار نبرند ، زيرا مزهء طعام را تغيير مىدهد . و نيز نگذارد كه در تابستان كه ميوه فراوان است نيده بپزند ، زيرا به فروش نمىرسد و ترش و مضر مىشود ، و نيز آنان را موظف بدارد كه نيدهء مانده را كه شكسته ( منكسر ) نامند به تازه نياميزند . نشانهء فساد آن كفك و نيز مادهء سياهى است كه بر روى آن پيدا مىشود . و نيز طباخان را از رنگين كردن آن بازدارد ، زيرا چه بسا با ماده‌اى به نام ابو مليح ( كاجيره ) رنگين مىكنند كه بدان زيبايى و تازگى مىبخشد و به نظر خريدار پخته مىنمايد ، حال آنكه خمير است . و بهترين نيده آن است كه خوب پخته شده و حلاوتش بيشتر باشد . محتسب بايد همهء اين امور را نظارت كند .\r\n\r\n","description":"","footnote":"","page_name":" 97 ","page_number":117},
  {"content":"\r\n\r\n\r\nباب نوزدهم در حسبت بر كباب‌پزان « 1 »\r\nكباب‌پزان « 1 » بايد از طعامهاى مردم احتراز كنند « 2 » و ديگ‌ها ( يا تابه‌ها ) را با اشنان و ليف ( پوست درخت خرما ) با استفاده از آب گرم بشويند و نيز سخانه ( اجاق ؟ ) را هر روز سحرگاه بشويند و هيزم پاك به كار برند و سرگين نسوزانند ، چه ممكن است در طعام بيفتد . و بايد كسانى بدين كار بپردازند كه همهء طعامها را بشناسند و آنكه پشت لوح ( پيش‌خوان ؟ ) مىايستد بايد مورد اعتماد و امين بر اموال مردم باشد . و چون ديگى بشكند آن را با خون كه ناپاك است تعمير نكنند بلكه با آرد و برام « 3 » تعمير كنند .\r\n\r\n\r\n","description":"","footnote":"\r\n( 1 ) - متن : شرائحيين ، و شرائح جمع شريحه يا شريح و آن تكهء گوشت نازك شده يا گوشت چربىدار دراز ( ممتد ) است ( تاج العروس ذيل شرح ) و شرائحى فروشندهء آن است . ( در فرهنگ فارسى دكتر معين چنين آمده : شراحى ( ؟ ) نوعى كباب كه از گوشت شرحه شرحه ( تكه‌تكه ) مىپختند و در سطل مىنهادند ) .\r\n( 2 ) - متن عربى : يؤخذ على الشرائحيين ان يحترزوا على اطعمة الناس . . .\r\nو ظاهرا مراد استفاده از بازماندهء طعام مردم است .\r\n( 3 ) - ظاهرا مراد بند فلزى يا چوبى است كه سفال يا چينى را بدان تعمير كنند .\r\n","page_name":" 98 ","page_number":118},
  {"content":"\r\n\r\n\r\nباب بيستم در حسبت بر هريسه‌پزان « 1 »\r\nمحتسب بايد مراقبت كند كه هريسه‌پزان « 1 » در برابر يك ويبهء مصرى ( 22 يا 24 مد ) گندم چهل رطل مصرى گوشت گاو يا 32 رطل گوشت گوسفند مصرف كنند ، و اجازه ندهد كه از گوشت بز يا شتر به عمل آورند چنان كه همين خيانت را مىكنند و از مردم نهان مىدارند . و بايد گوشت فربه و تازه و تميز و بدون رگ و چرك باشد و فاسد و بدبو نشده باشد . و بهتر است كه آن را مدتى در آب و نمك بگذارند تا هرچه خون در اندرون آن است بيرون آيد ، آنگاه با آب ديگرى بشويند و در ديگ بريزند . سپس محتسب با مهر حسبت خود آن ديگ را مهمور كند و به هنگام بامداد نمايندهء محتسب مهر را باز كند و هريسه در حضور او پخته شود . اين مراقبت براى آن است كه هريسه‌پز گوشت را از ديگ بيرون نيارد تا فردا آن را بازگرداند چنان كه بيشتر آنان در صورت\r\n\r\n\r\n","description":"","footnote":"\r\n( 1 ) - در متن : « هرائسيين » است منسوب هرايس ، و آن جمع هريسه است . در برخى از فرهنگها در معنى هريسه‌پز هراس آورده‌اند ( ر ك : مقدمة الادب زمخشرى ) ، و هريسه طعامى است كه از گندم كوبيده و گوشت و روغن سازند .\r\n","page_name":" 99 ","page_number":119},
  {"content":"\r\n\r\nنبودن مهر به اين كار دست مىزنند . برخى به هريسه گياه گوش فيل ( قلقاس ) « 1 » مىآميزند و بعضى گوشت كله را در نهان بدان مخلوط مىكنند و بعضى ديگر هريسهء شب مانده را به هريسهء تازه مىآميزند . محتسب بايد در همهء اين موارد مراقبت كند .\r\nروغن هريسه بايد تازه و خوشبو باشد و به هنگام روغن‌كشى مصطكى و دارچين به كار ببرند . محتسب بايد توجه كند كه چه تقلباتى در روغن مىكنند ؟ زيرا برخى از ايشان استخوانهاى گاو و يا شتر را مىشكنند و از آن روغن مىگيرند و در هريسه به كار مىبرند . راه شناختن روغن اين است كه چند قطره از آن را مىچكانند اگر جريان كرد و منجمد نشد خالص است و گرنه مغشوش است .\r\nهريسه‌پزان بايد ديگ‌هاى هريسه و روغن را بشويند و تميز كنند تا هريسه بدبو و بدمزه نباشد و كرم توليد نشود .\r\n\r\n\r\n","description":"","footnote":"\r\n( 1 ) - در متن قلقاس است و قلقاس يا قلقاص معرب از  Kolokassion  ( يونانى ) ، گياهى است علفى و داراى ساقهء زيرزمينى غده‌اى و با گلهاى معطر ، و آن را گوش فيل گويند . . . ( فرهنگ فارسى دكتر معين ذيل قلقاس و گوش فيل ) .\r\n","page_name":" 100 ","page_number":120},
  {"content":"\r\n\r\n\r\nباب بيست و يكم در حسبت بر ماهىپزان\r\nبايد ماهىپزان هر روز ظروف « 1 » و طبقهايشان را كه در آن ماهى حمل مىكنند بشويند و پس از آن هر شب نمك كوبيده بدان بپاشند ، و همچنين است ترازوها كه اگر از شستن آنها غفلت كنند متعفن و كثيف مىشود و چون ماهى تازه در آن نهند بدبو و بدمزه مىگردد . و بايد ماهى را بشكافند و تميز كنند و پوست و فلس آن را بپيرايند و كاملا بشويند و آن‌گاه نمك بپاشند ، و هنگامى كه هوا گرم است بيشتر بخيسانند تا اينكه بو ندهد ، آنگاه آرد بپاشند و پس از خشك شدن بپزند و آرد ابو مليح ( كاجيره ) كه براى خوشرنگ و تازه نمودن مىآميزند مصرف نكنند ، به هنگام پختن در آب نخيسانند ، زيرا سبب سفتى و ناپختگى مىشود . و بائت را به تازه مخلوط نكنند . و نشانهء تازه اين است كه خيشوم آن سرخ است به خلاف كهنه .\r\nمحتسب بايد همه وقت ماهى پخته را بازرسى كند ، چه ممكن است ماهى را با پيهى كه از شكم آن بيرون مىآيد بپزند و به هنگام پختن آن را\r\n\r\n\r\n","description":"","footnote":"\r\n( 1 ) - متن « قفاف » است و آن جمع قفه است به معنى ظرفى شبيه كدو .\r\n","page_name":" 101 ","page_number":121},
  {"content":"\r\n\r\nبا زيتون بياميزند . و اجازه ندهد كه جز روغن كاجيره ( قرطم ) كه خوشبوتر از روغن شلغم ( سلجم ) است يا روغن كنجد تازه ، روغن ديگرى مصرف كنند ، و با روغن بزر نيز نپزند و ماهى را تا كاملا نپخته باشد از ديگ يا تابه بيرون نيارند .\r\nاما در كباب كردن ماهى بايد همهء حوايج خود را در حضور شخص معتمد فراهم آرند ، چنان كه عادتا چنين كنند و پيش از آن ماهى را بشويند و تميز كنند و پس از آنكه كاملا كباب شد از آتشدان درآرند .\r\nماهيى كه از نواحى دور مىآورند يا به سبب كساد در انبارها مىماند بايد فلس آن را باقى گذارند و نمك سود كنند بخصوص سر و خيشوم آن را ، تا از توليد كرم محفوظ بماند ، و هرگاه ماهى فاسد شود آن را در مزبله‌هاى بيرون شهر اندازند .\r\n\r\n","description":"","footnote":"","page_name":" 102 ","page_number":122},
  {"content":"\r\n\r\n\r\nباب بيست و دوم در حسبت بر زولبياپزان\r\nديگ زولبيا بايد از مس قرمز خوب باشد . نخست بايد در آن نخاله بسوزانند و پس از سرد شدن با بورهء سلق « 1 » بسايند . آنگاه دوباره روى آتش گذارند و اندكى عسل در آن بريزند تا بسوزد ، سپس با گرد سفال آن را جلا دهند ، بعد بشويند ، و در اين صورت از چرك و كثافت تميز مىشود و مىتوان آن را به كار برد .\r\nآرد زولبيا بايد بهترين آرد باشد تا موجب سفيدى زولبيا شود ، و بهترين روغن ، روغن كنجد است كه با آن بايد بپزند و از روغن كاجيره كه شيرين است و آن را « دهن » مىخوانند بپرهيزند . پيش از پختن زولبيا بايد خمير آن عمل آمده باشد ، و نشانهء آن اين است كه از روغن كنجد بالا مىآيد ، اما خمير فطير در ته ديگ مىماند ، و نيز خمير عمل آمده به صورت پاره‌هاى\r\n\r\n\r\n","description":"","footnote":"\r\n( 1 ) در متن به ورق السلق آمده ، به ورق معرب بوره است كه در فرانسوى  Borax  گفته‌اند ، ملح آبدار برات سديم است . بورهء طبيعى مزهء گس دارد و آن را ملح‌الصناعه نيز گويند ( فرهنگ فارسى دكتر معين ) .\r\n","page_name":" 103 ","page_number":123},
  {"content":"\r\n\r\nنى است كه چون در دست برگيرند فراهم آيد و چون به حال خود گذارند به حالت نخستين بازمىگردد ، و خمير فطير سفت است و مجوف نيست و نبايد كه در خمير آن نمك يا نطرون ( نوعى بوره ) به كار برند ، بلكه بوره به مقدار اندك بزنند تا شيرين و مطبوع باشد و در صورتى كه نمك داشته باشد تهوع مىآورد .\r\nاز عيوب زولبيا سياهى آن است كه گاهى از كثيف بودن تابه و گاهى به سبب نوع آرد است يا آنكه با روغن معمولى مىپزند ، و گاهى به سبب ناآشنايى در پختن ، شعلهء آتش بر آن مىزند و آن را سياه مىكند . محتسب بايد در همهء اين امور مراقبت كند . و خدا داناتر است .\r\n\r\n","description":"","footnote":"","page_name":" 104 ","page_number":124},
  {"content":"\r\n\r\n\r\nباب بيست و سوم در حسبت بر حلواپزان\r\nحلوا انواع بسيار و گوناگون دارد و نمىتوان آنها را به يك صفت توصيف كرد ، و اندازهء مواد آن بسته به انواع آن است از قبيل نشاستهء بادام ، پسته ، خشخاش و جز آن ، و گاهى ماده‌اى در يكى از آنها بسيار و در ديگرى اندك است ، و در همه حال به عرف بازبسته است . اينك مشهورترين آنها را ياد مىكنيم : مقرضه ( حلواى عسل ) ، صابونى ، لوزيه ( بادامى ) ، خشخاشى ، پسته‌اى ، خبيصهء يقطين ( حلوايى ساخته از روغن و خرما ) ، قاهريه ، مشبك ، زقلبع ، مصطنعيه ، قطاب « 1 » پخته ، عاضديه ، رأس العصفور ( سر گنجشك ) ، ساق خادم ، حما ( ؟ ) ، البانوا ( ؟ ) ، زولبياى فرنگى ، كاك تركى « 2 » ، افطلوا ، تالفه ،\r\n\r\n\r\n","description":"","footnote":"\r\n( 1 ) - متن : « قطائف » ، و آن قطاب است كه نوعى شيرينى است و از آرد سفيد و نشاسته و تخم مرغ و روغن با شرايط خاص مىپزند . ر ك : فرهنگ فارسى دكتر معين .\r\n( 2 ) - متن « كعك » است و آن به فارسى كاك و در قبطى  Kake  است و نانى است پخته از آرد خشكه با روغن و شير ، و بعضى آن را كليچه دانسته‌اند . . . ر ك : فرهنگ فارسى دكتر معين .\r\n","page_name":" 105 ","page_number":125},
  {"content":"\r\n\r\nشعبيه ، لقيمات قاضى ، خدود ترك ، خدود اغانى ، اخميميه ، اسيوطيه ، لبابيه ، رديهء مكشوفه ، مسير يقطين ، مجروده ، هريسهء ماكيان ، هريسهء گل سرخ ، جوارش عود « 1 » ، جوارش عنبر ، جوارش مصطكى ، جوارش نارنج ، كشيك هوى ( ؟ ) ، قرص ليمو ، دنف پسته‌اى ( ؟ ) ، بلاط كه به بندق توصيف كنند ( ؟ ) ، و شيرهء غليظ سكنگبين ، خشكنانك « 2 » شامى و مصرى ، بسندود ( ؟ ) ، مشاش « 3 » و كعب « 4 » غزال هياجى ، سابورى ( شاپورى ؟ ) لوزينهء « 5 » خرما « 6 » ، فرك اوساط كه از حشو شعبيهء كاهى ( ؟ ) سازند ، قاووت و بقسماط « 7 » كه فراهم آمدهء\r\n\r\n\r\n","description":"","footnote":"\r\n( 1 ) - جوارش بىگمان معرب گوارش است و به صورت جوارشن ( به نون ) هم آمده و آن نوعى حلواست و نيز معجونى است كه براى هضم طعام سازند و خورند ( ر ك : فرهنگ فارسى معين و آنندراج ذيل جوارش و گوارش ) .\r\n( 2 ) - خشكنانك كه به صورتهاى خشك نان ، خشكنانه ، خشكنانگ ، خشكنانج آمده ، نانى است كه با آرد و روغن و شكر پزند ( فرهنگ فارسى دكتر معين ) . در تجارب السلف ( ص 348 س 5 ) آمده : و چندان اطعمهء غريب و حلواهاى لذيذ بر آن سماط بود كه در حصر هيچ حاضر نگنجد و در ميان تلى عظيم از حلاوى و خشكنانك بر هم ريخته بود .\r\n( 3 ) - مشاش حلوايى است ساخته از شكر يا عسل و كنجد ( فرهنگ فارسى معين ) .\r\nمشاش آبگينه را گويند و آن عسلى است قوام داده كه بر طبق ريزند و پهن كنند تا سرد و سخت شود و در وقت خوردن دندان‌گير باشد ( آنندراج ) .\r\n( 4 ) - كعب نوعى فانيد ( پانيد ) است و آن‌چنان باشد كه قند را به قوام مىآرند و پاره پاره مىكنند و به كار مىبرند ( فرهنگ فارسى دكتر معين ) .\r\n( 5 ) - لوزينه يا لوزينج حلوايى است كه از شكر ( يا عسل ) و مغز بادام نرم كوبيده و مخلوط به گلاب با روش خاص مىپزند . ر ك : فرهنگ فارسى معين .\r\n( 6 ) - متن : رطب است ، شايد مراد لوزينهء تر باشد .\r\n( 7 ) - بقسماط يا بقسمات يا بكسمات مأخوذ از يونانى  paximaot  نوعى نان روغنى است كه خمير آن را چهارگوش بريده ، بپزند و جهت توشهء راه مسافران با\r\n","page_name":" 106 ","page_number":126},
  {"content":"\r\n\r\nخشكنان و كل ( ؟ ) و اشكر ( ؟ ) و دلالات بنت الصالح ( ؟ ) و امشاط سكرى است .\r\nو شايسته است كه حلوا را خوب بپزند و ناپخته يا سوخته نباشد ، و حلواپز همواره با مگس‌پران مگس‌ها را براند .\r\nمحتسب بايد مراقبت كند كه حلواپزان تقلب نكنند ، چنان كه بسيارى از ايشان حلواى مقرضه را به جاى آنكه با عسل زنبور بسازند با عصير ليموى سبز ساخته به خريدار مىگويند كه از عسل است ، و برخى حلواى مشبك و قاهريه را به جاى عسل از قند به عمل مىآورند و گاهى در تهيهء خبيصهء ( حلواى ساخته از روغن و خرما ) نرم و نيز رطبه ( ؟ ) و صابونى بيش از حد معمول نشاسته به كار مىبرند . و علامت تقلبى بودن آن اين است كه مىشكند و چون بماند فاسد مىشود . و برخى نيز در اندرون خشكنان آرد افزون‌تر از حد معمول به كار مىبرند .\r\nهرگونه از حلوا ضريبه‌اى ( درصد ) معمول دارد ، از جمله درصد حلواى مقرضه و صابونيه و خبيصهء يقطين هر ده رطل شكر دو رطل نشاسته و دو رطل از انواع مغزها و بوى افزارهاست ، اما در خشكنان هر قنطار شكر مصرى با پنجاه رطل آرد و يك مثقال مشك عراقى و پنج رطل گلاب شامى و مغز پسته مطابق معمول است ، و به پوستهء آن روغن كنجد فراوان مىمالند .\r\nاما حلواى « منفوشه » ( ؟ ) ، هر ده رطل آرد را با پنج رطل نشاسته مىپزند و با روغن كنجد تازه بريان مىكنند . و محتسب بايد از آلايش و تقلب در آن نهى كند ، زيرا برخى به جاى شكر ، قند به كار مىبرند و به نام شكرى عرضه مىكنند ، و نيز فرمان دهد كه سفيدهء تخم مرغ « 1 » كمتر و بوى\r\n\r\n\r\n","description":"","footnote":"\r\nخود برند . نوعى نان قاق ( كاك ، كعك ) كه به صورت گرده‌هاى كوچك در سمنان و قراى اطراف آن سازند و با چاى خورند ( فرهنگ فارسى دكتر معين ) .\r\n( 1 ) - در متن « زيبق البيض » آمده و مترجم انگليسى آن را توضيح نداده و مبهم دانسته است و ظاهرا مراد سفيدهء تخم مرغ است .\r\n","page_name":" 107 ","page_number":127},
  {"content":"\r\n\r\nافزار بيشتر به كار برند .\r\nتقلبات انواع حلوا از ظاهر حلواها پيداست و محتسب بايد در همهء امور مراقبت كند ، و از خداست توفيق .\r\n\r\n","description":"","footnote":"","page_name":" 108 ","page_number":128},
  {"content":"\r\n\r\n\r\nباب بيست و چهارم در حسبت بر شربت‌سازان « 1 »\r\nدربارهء شربت‌هاى دارويى تدليس بسيار كنند و نمىتوان به چگونگى همهء آنها آگاه شد . عقاقير ( داروهاى گياهى ) و شربت‌ها طبايع و خواص گوناگون دارند ، چنان كه مثلا شربتى براى مرضى خوب و سودمند است و اما اگر نوع ديگرى را بدان بيفزايند خاصيت آن را از ميان مىبرد و ناچار براى بيمار مضر مىشود . پس بر شربت‌سازان واجب است كه خدا را ناظر حال خود بدانند . و بر محتسب است كه آنان را بيم دهد و از مجازات و تعزير بترساند و شربت‌ها و عقاقير آنان را هر زمان پس از آنكه شبانه دكانهايشان را مهر زند ناآگاهانه بازرسى كند ، و ايشان را موظف بدارد كه شربت را جز از قند خوب و پاكيزهء مصر نپزند و از ترنيق « 2 » و گلاب عسل « 3 » نسازند .\r\n\r\n\r\n","description":"","footnote":"\r\n( 1 ) - متن : شرابيين ، و در اينجا مراد كسى است كه شراب ( شربت آشاميدنى دارويى ) بسازد .\r\n( 2 ) - ترنيق يا جاليگون يا جاليقون گياهى است از خانوادهء نعناعيان و به يونانى قديم آن را فليسون خوانند . ( فرهنگ فارسى معين ) .\r\n( 3 ) - متن : جلابية العسل المرسل .\r\n","page_name":" 109 ","page_number":129},
  {"content":"\r\n\r\nو محتسب بايد دستور پزشكى را به آنان مقرر بدارد و آن براى هر ده رطل شكر 3 / 1 3 رطل آب ميوه است ، و نبايد در شربت سيب و شربت انگبار « 1 » و بنفشه و مانند آن ليمو بيشتر به كار برند ، زيرا روده‌ها را تجريد مىكند « 2 » و به بيمار زيان مىآورد .\r\nشربتها گونه‌هاى بسيار دارد و از هفتاد گونه مىگذرد . اينك مشهورترين آنها را نام مىبريم . از جملهء آنها شربت گلاب ، شربت نيلوفر ، شربت گل سرخ تازه ، شربت گل سرخ ازرار ( ؟ ) ، شربت گل سرخ مكرر ، شربت سيب ساده ، شربت سيب رنگين ( مخضب ) ، شربت سيب فتحى ، شربت ليموى سايل ( جريان‌كننده ) ، شربت ليموى مستوى ، شربت ليموى مرمل « 3 » ، شربت سكنگبين ساده ، شربت سكنگبين بزورى « 4 » ، شربت سكنگبين انارى ، شربت آلو ، شربت آلبالو ، شربت ميبهء « 5 » ساده ، شربت ميبهء معطر ، شربت بِهِ مشك‌آميز ، شربت ليموى بهى ( الليمون السفرجلى ) ، شربت دينارى ، شربت اصول ( ريشه‌ها ، بيخها ) ، شربت پوست ريشهء كاسنى ، شربت انار شيرين ، شربت انارى ، شربت شاهتره ، شربت صندل سفيد ، شربت صندلين ( صندل سفيد و سرخ ) ، شربت\r\n\r\n\r\n","description":"","footnote":"\r\n( 1 ) - در متن « انجبار » و آن معرب انگبار به فتح اول است ، گياهى است از تيرهء ترشكها كه ريشه‌اش دور خودش مىپيچد و در تداوى به عنوان قابض به كار رود ، انارف ، برسيان دارو . ( فرهنگ فارسى معين ) .\r\n( 2 ) - تجريد به معنى برهنه كردن و پوست كندن و پيراستن موى پوست است آيا در اينجا مراد لينت مزاج است ؟\r\n( 3 ) - مرمل به معانى رقيق شده ، آراسته ، آلوده ، اندوده و جز آن آمده است .\r\nر ك : اقرب الموارد .\r\n( 4 ) - به زور جمع بزر به معنى بذر در استعمال فارسى زبانان است ، و در اينجا چگونگى معلوم نشد .\r\n( 5 ) - ميبه به گفتهء صاحب اقرب الموارد كلمهء فارسى است مركب از مى ( شراب ) و به ( ميوه ) و آن نوعى از ادويه است .\r\n","page_name":" 110 ","page_number":130},
  {"content":"\r\n\r\nچوب ( عود ) ، شربت برف ، شربت تمرهندى ، شربت بارهنگ ، شربت زرشك ، شربت عناب ، شربت خشخاش ، شربت مورد « 1 » ، شربت مارچوبه ، شربت اصطخودج ( ؟ ) ، شربت گشنيز « 2 » ، شربت زوفا « 3 » ، شربت نرگس ، شربت شفتالو ، شربت مفرح ، شربت ميوه ( فاكهه ) ، شربت راوند « 4 » ، شربت كافور پرورده ، شربت بسبايج « 5 » ( بس پايك ) ، شربت نعناع ، شربت مراقيا « 6 » ، شربت سركه ( خل ) ، شربت انگبار ( انجبار ) « 7 » ، شربت ترشك « 8 » ، شربت عرق شيرين‌بيان ، شربت گورگياه « 9 » ، شربت نارنج ، شربت نجيل « 10 » ،\r\n\r\n\r\n","description":"","footnote":"\r\n( 1 ) - در متن « آس » و آن گياه يا درختى است به گونه‌هاى مختلف : آس احمر يكى از گياهان تيرهء خلنگ ( خدنگ ؟ ) و آس برى صغير درختچه‌اى است داراى ميوهء ترش مزهء مطبوع خوراكى ، و شايد مراد در اينجا همين درختچه باشد كه از آن شربت مىساختند .\r\n( 2 ) - متن : كزبرة البير ، كزبره يعنى گشنيز ، اما « بير » معلوم نشد .\r\n( 3 ) - زوفا يا زوفاء گياهى است با ريشه‌هاى ضخيم و منشعب با برگها و گلهاى معطر . اسانس اين گياه مشابه اسانس نعناع است و مصرف طبى دارد ( فرهنگ فارسى معين ) .\r\n( 4 ) - راوند يا ريوند گياهى است كه از ساقهء خزندهء آن‌كه ريشهء ريوند ناميده مىشود و نيز از برگهاى آن استفادهء طبى كنند ، گونهء خوراكى اين گياه به نام ريواس موسوم است ( فرهنگ فارسى معين ) .\r\n( 5 ) بسبايج يا بسفايج معرب بس پايك ( بسيارپا ) سرخسى است كه در ايران در نواحى مازندران و گيلان و گرگان فراوان مىرويد . . . ( فرهنگ فارسى معين ) .\r\n( 6 ) - مراقيا يا مراكيه نوعى از درخت شوره ( آنندراج ) .\r\n( 7 ) - ر ك : حاشيهء 1 صفحهء قبل .\r\n( 8 ) - متن : حماض ، و آن ترشك است . گياهى است با ريشهء ضخيم كه در چمن‌زارها و كشت‌زارها رويد ( فرهنگ فارسى معين ) . قسمتى از آن ترش و قسمتى تلخ است ( آنندراج ) .\r\n( 9 ) - متن : اذخر .\r\n( 10 ) - نجيل نوعى گياه شور است .\r\n","page_name":" 111 ","page_number":131},
  {"content":"\r\n\r\nشربت قطام « 1 » ( ؟ ) ، شربت افتيمون « 2 » ، شربت راس « 3 » ، شربت انجير ، شربت افسنتين « 4 » ، شربت عوسج « 5 » ، شربت شير خشت « 6 » ، شربت توت ، شربت پياز دشتى ( عنصل ) ، شربت گاو زبان ، شربت عسل ، شربت كمون دشتى ( عذبه ) ، شربت جمار « 7 » ، شربت سكنگبين پياز دشتى ( عنصلى ) ، شربت غورهء نعناع‌دار ( الحصرم المنعنع ) ، شربت عضاة الراعى « 8 » ، شربت املج « 9 » و شربت ابريسم ( ابريشم ؟ ) .\r\nاين بود نامهاى شربتهاى معمول . چون ذكر شربتهاى غير معمول سودى ندارد از آن چشم پوشيديم . شربتهاى مذكور براى مقاصد گوناگونى ساخته مىشوند و ازاين‌رو مختلف هستند ، هر شربتى مشتمل بر گلاب و عصارهء ميوه‌اى كه به نام همان ميوه خوانده مىشود يا آب گل ( ماء الزهر ) يا موادى از قبيل گياهان خشك ( حشايش ) و عقاقير ( گياهان دارويى ) است ، و\r\n\r\n\r\n","description":"","footnote":"\r\n( 1 ) - قطام به معنى چرغ ( پرنده ) يا گوشت آن است . و در اينجا مناسب به نظر نمىآيد .\r\n( 2 ) - متن : كشوثا . از لاتينى  Cuscuta  گياه افتيمون كه شبيه گياه سس از تيرهء پيچكيان است ( فرهنگ فارسى معين ) .\r\n( 3 ) - چند قسم از گياهان بدين نام‌اند : راس فارسى ( ديوخار ) ، راس هندى ، گياهى از تيرهء بادنجانيان كه آسه و عوسج نيز نامند ( فرهنگ فارسى معين ) .\r\n( 4 ) افسنتين يا خاراگوش يا كشوث رومى گياهى است داراى گلهاى زرد ( فرهنگ فارسى معين ) .\r\n( 5 ) - عوسج را به فارسى سياه درخت يا ديوخار گويند . ( فرهنگ فارسى معين ) .\r\n( 6 ) - متن : شير خشك ، كه لغتى است در شير خشت و فارسى است .\r\n( 7 ) - جمار به ضم اول و تشديد دوم مغز تنهء درخت خرما يا جوانه‌هاى نوك شاخهء خرماست ( فرهنگ فارسى معين ) .\r\n( 8 ) - متن : عصاة ، اما ظاهرا عضاة است به معنى درخت خاردار .\r\n( 9 ) - املج يا آمله درختى است از تيرهء فرفيون ( فرهنگ فارسى معين ) .\r\n","page_name":" 112 ","page_number":132},
  {"content":"\r\n\r\nگلاب مادهء اصلى در دارو نيست و تنها به منظور رسانيدن عصارهء ميوه و گل يا عقاقير به اعضا از آن استفاده مىشود ، زيرا كار كبد « 1 » اين است كه به شيرينى متمايل باشد ، ازاين‌رو آن را وسيله قرار مىدهند كه شربت را به سرعت به اعضا برساند .\r\nقانونى كه حكماى گذشته در ساختن شربت‌ها مقرر كرده‌اند عبارت از يك سوم عصارهء ميوه است چنان كه پيش از اين گفتيم . اما عقاقير و گياهان خشك و گلها و آبها به اختلاف شربتها گوناگون مىشوند : در بعضى از آنها مقدار گلاب با گياه ( عقار ) برابر و در بعضى كمتر و در بعضى بيشتر است و مقدار همهء آنها بستگى به كيفيت شربت مطلوب به هنگام حاجت و برحسب راى پزشكان است .\r\nمعجونها نيز نامهاى بسيار دارند و همچنين است قرصها ، رب‌ها ، داروهاى ليسيدنى ( مكيدنى ؟ ) ، جوارشيات « 2 » ، حبوب ، ايارجات « 3 » ، شياف‌ها و چيزهايى كه از مطبوخات مىسازند . و اگر در اين باب آنچه گفتنى بود مىگفتم و استقصا مىكردم سخن به درازا مىكشيد ، ازاين‌رو شمارهء بسيارى از شربت‌هاى معمول و مورد استفاده را بيان كردم تا عموم را سودمند افتد .\r\nمحتسب بايد در تهيهء مواد گياهى ، قرص‌ها ، معجونها و سفوفات « 4 »\r\n\r\n\r\n","description":"","footnote":"\r\n( 1 ) - متن : كيد ، و ظاهرا نادرست است .\r\n( 2 ) - جوارشيات يا جوارش ( معرب گوارش ) معجونى است مفرح و مقوى و محلل رياح و مصلح اغذيه ( فرهنگ فارسى معين ) .\r\n( 3 ) - ايارجات معرب اياره ( فارسى ) كه ياره نيز گويند ، تركيبى است كه پزشكان براى لينت مزاج دهند ( ر ك : آنندراج ذيل ياره ) .\r\n( 4 ) - سفوفات جمع سفوف ( به فتح اول ) به معنى داروى خشك كوبيده و هرگونه گرد دارويى و اختصاصا مخلوطى از كوبيدهء دانه‌هاى گرد شدهء چند گونه گياه طبى است كه به عنوان بادشكن مصرف مىشده ، و اين گياهان عبارتند از : زيرهء سياه ، تخم گشنيز ، گز علفى ، ترنجبين و جز آن . ( فرهنگ فارسى معين ) .\r\n","page_name":" 113 ","page_number":133},
  {"content":"\r\n\r\nپيش از به كار بردن آنها مراقبت كند و يكى از اهل خبرت را كه به انواع عقاقير آشنا باشد و نيز صالح و نيكوكار باشد بدين كار بگمارد و آنان را به استفاده از بهترين مواد وادار كند ، و در مورد استعمال عقاقير از دستور « ابن البيان » يا « ابن التلميذ » پيروى كنند ، چه اين دستور سودمندتر است ، و چگونگى هر آرد يا عصاره نيز به خوبى روشن نيست .\r\nدربارهء گياه راوند بايد مراقبت كرد . برخى از شربت‌سازان شيرين - بيان ترك را در آب سبزيجات مىخوابانند ، سپس آن را مىفشارند و مجوف مىكنند و آن را به نام راوند چينى مىفروشند كه اين كار تقلب است . راوند سه گونه است : دو گونهء آن‌كه چينى و زنگى است به نام راوند قديم و يكى كه راوند تركى است به نام راوند جديد معروف است . اما راوند چينى را كه بهترين و سودمندترين همهء آنهاست از سرزمين چين مىآورند و آورندگان آن نقل مىكنند كه آن ريشهء گياهى شبيه گوش فيل ( قلقاس ) « 1 » است كه به هنگام درآوردن آن ريشه را دو يا سه پاره مىكنند و پس از سوراخ كردن در نخ مىچينند و مىآويزند تا خشك و جامد شود .\r\nخصوصيات راوند چينى آن است كه تكه چوبهايى ستبر ، و هر تكهء آن به اندازهء كف دست يا نزديك به آن است . رنگ آن خاكسترى همراه با قرمز تند است و رنگ مقطع آن زرد و به رنگ خدنگ ( خلنج ) و جوهر آن سبك و سست است . چون مقدارى از آن را بجوند چسبندگى پيدا مىكند و مزهء گس و تلخ و تند دارد . اگر از جويدهء آن به دست بمالند ، رنگ زرد زعفرانى خواهد داشت و بهترينش آن است كه جوهر متكاثف و مزهء گس شديد نداشته باشد و مقطع آن از شيرين بيان سالم‌تر باشد . و در غير اين صورت مغشوش است .\r\nراوند زنگى و تركى در رنگ و مزه و بو و منفعت مغاير راوند چينى است . راوند شامى در عمان واقع در شام مىرويد و آن رگهايى است چوبى\r\n\r\n\r\n","description":"","footnote":"\r\n( 1 ) - ر ك : صفحهء 78 همين كتاب .\r\n","page_name":" 114 ","page_number":134},
  {"content":"\r\n\r\nو دراز و گرد به ضخامت انگشتان و راوند ستور ( دواب ) ناميده مىشود ، زيرا دامپزشكان شربت آن را به هنگام حرارت و سوزش كبد ستور به آنها مىخورانند ، و براى انسان مضر است .\r\nقارچ غاريقون در صورتى كه سفيد روشن و سبك وزن و تلخ باشد خالص است ، اما سفيدى تنها كافى نيست ، زيرا گاهى با چيزهاى سفيد مغشوش مىشود ، و مىتوان آن را با انداختن در آب آزمود ، بدين‌سان كه آن را در آب حركت مىدهند تا بياميزد ، اگر روى آب بماند خالص و اگر مقدار بيشترى از آن رسوب كند ، مغشوش است .\r\nترنجبين خالص به رنگ سفيد مايل به كمى سرخى است با دانه‌اى گرد و روغنى سبك و مزه‌اى شيرين متمايل به مزهء منّ ( نوعى شير خشت ) و مهوع و با طعمى نزديك به طعم قند . چون در آب گرم حل كنند اندكى روغن روى آب مىايستد و تفاله و ته نشست آن مانند بادام مقشّر كوبيده و نرم است و بوى خود را حفظ مىكند ، اما ترنجبين مغشوش اين بو را ندارد و در خراسان و ماوراء النهر بسيار باشد ، و بهترين آن سفيد و تازه است و مزاج آن گرم معتدل ، و لطيف‌تر و شيرين‌تر از شكر و داراى رطوبت است .\r\nشير خشت « 1 » دو گونه است كه از دو شهر خراسان مىآوردند : اول شير خشت خوب و سفيد و سبك وزن و كاملا شيرين است كه چون آن را روى زبان گذارند سردى سخت احساس مىشود و تفاله‌اش نمىماند . دوم معروف به بير خشك است كه سفيد مايل به كبود است و چون روى زبان گذارند كمى شيرينى احساس مىشود و اندكى از آن حل مىگردد و تفالهء بسيارى شبيه صمغ مىماند و گاهى با فانيذ « 2 » ( پانيد ) مىآميزند . شناختن شير خشت تقلبى\r\n\r\n\r\n","description":"","footnote":"\r\n( 1 ) - متن : شير خشك ، و به هر دو صورت در فرهنگها آمده است . ر ك : فرهنگ فارسى معين .\r\n( 2 ) - فانيذ معرب پانيذ شكرى سرخ رنگ يا زرد رنگ يا قند سفيد است و نوعى از حلوا هم هست . . . ( فرهنگ فارسى معين ) .\r\n","page_name":" 115 ","page_number":135},
  {"content":"\r\n\r\nبر شخص دقيق و هشيار پوشيده نمىماند و اين شير خشت از درخت خلاف ( گونه‌اى از بيد ) « 1 » گرفته مىشود .\r\nخيار شنبر ( چنبر ) يا فلوس « 2 » اگر تازه باشد نبايد آن را بفروشند ، زيرا زيان‌بخش است بلكه بايد كهنهء سه ساله تا 10 ساله باشد و همچنين است عسل آن .\r\nشربت‌سازان بايد شربت گل سرخ و نيلوفر و گلاب را در ظروف شيشه‌اى نگاه دارند و گرنه بر محتسب است كه آنها را نابود كند و شربت - ساز را به رعايت اين امور وادارد . و بايد محتسب عرق نيلوفر و عرق بلسان شامى را بازرسى كند ، زيرا برخى نيلوفر يا بلسان شهر خود را در آن مىآميزند و به نام شامى مىفروشند . و نيز شربت‌سازان را فرمان دهد تا آبى را كه قاشق‌ها را در آن مىگذارند به‌طور مداوم به آب تميز تبديل كنند . و نيز مراقبت كند كه آب جو ( ماء الشعير ) « 3 » ربيعى ( بهارى ) باشد كه سودمندتر است ، و اگر تا مقدارى آب جو مانده باشد افزودن آب تازه بدان نادرست است ، بلكه بايد هر روز آب جو تازه‌اى بسازند ، و در تهيهء آن زغال به كار برند نه هيزم ، زيرا ممكن است دودآلود شود و به بيمار زيان‌بخش گردد . و همچنين در روغنها روغن عراقى را به شامى نياميزند و هركدام را جدا بدارند .\r\n\r\n\r\n","description":"","footnote":"\r\n( 1 ) - در نسخهء بدل به جاى خلاف « جلاب » آمده و در فارسى گپ‌شير نوشته‌اند و نام شير خشت نيز به همين مناسبت است .\r\n( 2 ) - متن : فلوس الخيار شنبر الجديد ، و فلوس به نامهاى گوناگون : خيار چنبر خيار شنبر ، قثاء هندى ، خرنوب هندى ، شنبار و جز آن آمده است و ميوهء آن به طول 30 تا 40 و گاهى 60 سانتىمتر و به قطر 2 تا 3 سانتىمتر است . در مغز فلوس مقدارى قند و صمغ و مقدارى مواد موسيلاژ هست . مغز فلوس ملين و مسهل است .\r\n( فرهنگ فارسى معين ) .\r\n( 3 ) - مراد آبجو معمولى كه از تخمير جو مىسازند ( فقاع ) نيست بلكه آبى است كه در آن جو مقشر جوشانيده باشند براى مداوا .\r\n","page_name":" 116 ","page_number":136},
  {"content":"\r\n\r\n\r\nشربت فقّاع\r\nشربت فقّاع ( آب جو ) دو گونه است : خاص و خرجى . آبجو خاص را كه اقسما ناميده مىشود از شكر و دانهء انار و ادويهء خوشبو و پاكيزه مىسازند و آب جو خرجى از درد قند سفيد ( قطارهء ) « 1 » عال ( ؟ ) تهيه مىكنند .\r\nآب جو درصدى ( ضريبه‌اى ) دارد ، ازاين‌رو آب جوسازان بايد براى هر كوزهء آب جو خاص يك اوقيه شكر و ربع اوقيه دانهء انار و طيب به كار برند و در آب جو خرجى براى هر صد كوزه 3 / 1 + 8 رطل مصرى درد قند سفيد ( قطاره ) با ادويهء خوشبو و طيب مصرف كنند .\r\nآب جو ( ماء شعير ) را جز براى شخص گرم مزاج روا ندارند و براى تهيهء آن ، جو پاك كرده ( منقّى ) را در آب مىخيسانند و پس از خشك شدن مىكوبند و روى آتش مىجوشانند و پس از سرد شدن مىپالايند و عسل قطاره و ادويهء خوشبو و طيب و سداب « 2 » بدان مىافزايند ، و خوردن آن موجب انبساط نفس و هضم غذا مىشود .\r\nمحتسب بايد شربت‌سازان را موظف بدارد كه ديگها را هر روز بشويند و روى آنها را بپوشانند و كوزه‌هاى آب جو را از بيرون و اندرون با مسواك زبر بمالند و اندكى از آب جو ( ماء الشعير ) را كه مىماند دور ريزند ، و براى دكان خود درى از نى يا شاخهء خرما تعبيه كنند تا شبها مانع از دخول سگ باشد و نيز چون كوزه‌ها كهنه و بدبو شود آنها را به كار نبرند و در هر\r\n\r\n\r\n","description":"","footnote":"\r\n( 1 ) - متن : قطاره و آن دردى است كه از جوشاندن قند سفيد به دست آيد ( فرهنگ فارسى معين ) .\r\n( 2 ) - سداب به ضم اول گياهى است با برگهاى ضخيم و آبدار و سبز مايل به آبى و گلهايى زرد رنگ . از آن اسانسى مىگيرند كه بوى قوى و مزهء تلخ و تند دارد . . .\r\n( فرهنگ فارسى معين ) .\r\n","page_name":" 117 ","page_number":137},
  {"content":"\r\n\r\nسه ماه قلعى ظروف « 1 » را تجديد كنند و پيش از پر كردن بخور دهند ( تا خوشبو گردد ) . محتسب بايد همهء اين امور را دربارهء شربت‌سازان مراقبت كند .\r\n\r\n\r\n","description":"","footnote":"\r\n( 1 ) - متن : « يغيروا قصديرها » ، قصدير به معنى قلعى و رصاص است ( ر ك : فرهنگ ناظم الاطباء ) جسمى معدنى كه با آن دو فلز را لحيم كنند يا اندايند ( اقرب الموارد ) در اينجا مراد قلعى است اما مرجع « ها » كيزان ( كوزه‌ها ) است و كوزه را كه ظرفى گلين يا سفالين است قلعى نتوان زد ، ازاين‌رو شايد مراد از قصدير لعابى است كه بر سفال مىزنند .\r\n","page_name":" 118 ","page_number":138},
  {"content":"\r\n\r\n\r\nباب بيست و پنجم در حسبت بر عطاران و شمع‌سازان\r\nبدان كه حسبت بر عطاران و شمع‌سازان از مهم‌ترين وظايف محتسب است كه بايد مراقبت و بازرسى كند . بر محتسب است كه تنها به كسانى كه اهل خبره و باتجربه و امين و خداترس باشند دادوستد عقاقير ( گياهان دارويى ) و اقسام عطرها را اجازه دهد . زيرا عقاقير را جداجدا از عطار مىخرند و غالبا تركيب مىكنند ، ازاين‌رو شخصى ناآگاه عقارى را به گمان آنكه مطلوب اوست مىخرد و جاهل ديگرى از او خريدارى مىكند و به گمان اينكه به يقين نافع خواهد بود در دارو به كار مىبرد ، اما نتيجهء معكوس مى گيرد و براى او مضر مىشود و پيداست كه در اين‌گونه موارد ضرر بيشتر است زيرا عقاقير داراى طبايع گوناگون هستند و ادويه نيز برحسب مزاجهاست و چون اين ادويه را چيزهايى جز عقاقير افزايند آنها را مىسوزاند .\r\nپس محتسب بايد در تقلبات عقاقير مراقبت كند ، زيرا برخى از عطاران طباشير « 1 » را با استخوان سوخته مىآميزند . راه شناختن آن اين است كه اگر\r\n\r\n\r\n","description":"","footnote":"\r\n( 1 ) - طباشير يا تباشير ماده‌اى است سفيد رنگ ( سيليكاتهاى قليايى ) كه آن را از\r\n","page_name":" 119 ","page_number":139},
  {"content":"\r\n\r\nدر آب اندازند استخوان رسوب مىكند و طباشير بالاى آب مىآيد .\r\nگفته‌اند كه گياه طباشير چون باد بدان وزد به سبب اصطكاك جوانب آن مىسوزد و مادهء طباشير بيرون مىآيد . و بهترين آن سبك وزن و سفيد است و زود ساييده و كوبيده مىشود . در درجهء سوم سرد است و قابض و ملين است .\r\nبرخى از عطاران كندر را با صمغ و قلفونيه « 1 » مىآميزند . و نشانهء مغشوش بودنش اين است كه اگر اندكى از آن را در آب اندازند افروخته مىشود و دود و بو از آن برمىخيزد .\r\nتمر هندى را به تقلب با موم و نمك و سركه مىآميزند و به نام عجين - البلاد مىفروشند ، اما اين تمر هندى مغشوش چون بماند مىگندد ، در صورتى كه عجين البلاد عفونت ندارد .\r\nنوعى از عجين البلاد به شكل بادنجان است كه در اندرون آن تمر هندى سفيد چون پنبه است و ليفى مانند ابريشم سرخ و دانهء كوچك دارد ، و پادشاهان هند در بلاد خود براى استفادهء خويش آن را به كار مىبرند .\r\nقسط « 2 » شيرين را به تقلب با ريشهء سوسن كوهى « 3 » ( يا زنجبيل شامى )\r\n\r\n\r\n","description":"","footnote":"\r\nدرون نى هندى ( خيزران ) مىگيرند و سابقا در داروها به كار مىرفت ( فرهنگ فارسى معين ) .\r\n( 1 ) - قلفونيه يا قلفونيا نوعى صمغ درخت صنوبر است و آن را زنگبارى و علل يابس نيز گويند ( فرهنگ فارسى معين ) .\r\n( 2 ) - قسط گياهى است از تيرهء زنجبيل‌ها كه در حدود 15 گونه از آن شناخته شده ، داراى ساقهء زيرزمينى غده‌اى شكل و برگهايى ضخيم و گوشت داراست . ريشهء اين گياه را كه شيرين مزه و سفيد رنگ و خوشبوست در تداوى و نيز به عنوان خوشبو كردن ادويه و اغذيه به كار مىبرند . قسط را مرادف با زنجبيل شامى نيز گفته‌اند . . . ( فرهنگ فارسى معين ) .\r\n( 3 ) - در متن : راسن آمده كه سوسن كوهى يا زنجبيل شامى ( كه آن را قسط شامى يا غرسا نيز گويند ) است ( فرهنگ فارسى معين ) .\r\n","page_name":" 120 ","page_number":140},
  {"content":"\r\n\r\nآميزند ، اما قسط خوشبوست و چون در دهان گذارند مزهء خاص دارد و سوسن كوهى چنين نيست .\r\nگاهى پر ريزهء « 1 » سنبل را به گوش فيل ( قلقاس ) مىآميزند ، و آن را بدين شناسند كه چون در دهان گذارند دل را مىآشوبد و مىسوزاند .\r\nگاهى افيون را كه خواب‌آور است با باقلاى خشك كوبيده و به قول بعضى با عدس مىآميزند ، و افيون عصارهء خشخاش سياه مصرى است . و نيز آن را با ماميثا « 2 » و شير كاهوى « 3 » برى و صمغ درآميزند و مغشوش با صمغ ، براق و بسيار صاف است .\r\nمقل كبود « 4 » را نيز با صمغ قوى مخلوط مىكنند ، اما مقل هندى ( كبود ؟ ) رايحه‌اى خوش دارد و اصالت آن را با همين بو مىتوان شناخت .\r\nبرخى از عطاران پوستهء درخت كندر را با پوستهء درخت صنوبر مىآميزند ، و آن را با انداختن در آتش مىتوان شناخت كه اگر شعله‌ور شد و بويش برخاست خالص و گرنه مغشوش است .\r\n\r\n\r\n","description":"","footnote":"\r\n( 1 ) - در متن : « زغب » است و آن به معنى پرريزه است و آنچه اول نمايان شود از موى و پر ، و در اينجا ظاهرا مراد قسمتهاى نازك گياه است .\r\n( 2 ) - ماميثا گونه‌هاى بسيار دارد : نوعى از آن‌كه كعب الغزال نيز خوانند به عنوان تداوى به كار مىرود ، يعنى عصارهء انساج آن را در امراض پوستى تجويز مىكنند .\r\nنوعى ديگر از تيرهء كوكناريان است و برحسب رنگهاى گوناگون گلهايش اقسام مختلف دارد و آن را خشخاش تيغى و نعمان البرى نيز خوانند ( فرهنگ فارسى معين ) .\r\n( 3 ) - متن : الخس البرى ، و خس به معنى كاهو و نيز ريشهء گياهى است پيچيده و گره - دار مانند ريشهء سنبل رومى كه معطر است و عطر آن را استخراج مىكنند . ر ك فرهنگ فارسى معين .\r\n( 4 ) - متن : « مقل ازرق » و آن نوعى از كندر است كه يهوديان بخور سازند و صمغ درختى است با گونه‌هايى چند از جملهء آنها مقل ازرق كه مايل به سرخى و تلخى است . ر ك : آنندراج .\r\n","page_name":" 121 ","page_number":141},
  {"content":"\r\n\r\nبرخى زعفران را با گوشت مرغ خانگى يا گاو مىآميزند ، بدين‌سان كه گوشت را در آب مىخيسانند و بعد بدان نمك مىپاشند و خشك مىكنند و به زعفران مىآميزند . زعفران تقلبى را بدين شناسند كه اندكى از آن در سركه مىخيسانند ، اگر به هم پيوست و فراهم آمد مغشوش و گرنه خالص است .\r\nبرخى از ايشان جنوى ( ؟ ) را با كيتلانى ( ؟ ) مىآميزند و به نام « جنوى » مىفروشند و نيز معسل را با كيتلانى آميخته به نام « جنوى » مىفروشند .\r\nبعضى مشك را با راوند تركى يا خون سياوشان « 1 » و رامك قاطر « 2 » مىآميزند و در اندرون نافه‌اى « 3 » قرار مىدهند . براى شناختن آن ، آن را در گلاب ( ماء ورد ) مىسايند و آب قرمز مىشود ، اما راوند چون چوب است بالاى گلاب مىماند .\r\nمشك خالص را چون بسايند بويش قوى مىشود . برخى از عطاران در تهيهء مشك تقلب مىكنند ، بدين‌سان كه نافه را از پوستهء املج « 4 » و شيطرج هندى « 5 » مىسازند و مشك را با آب و صمغ صنوبر و شبيه آن مىآميزند و در اندرون نافه مىكنند و سر آن را با صمغ مىبندند و سپس بر سر تنور خشك مىكنند . براى شناختن نافهء تقلبى بايد آن را بازكنند و مقابل دهان گيرند ، اگر\r\n\r\n\r\n","description":"","footnote":"\r\n( 1 ) - متن : دم الاخوين ، و عندم نيز خوانند .\r\n( 2 ) - رامك تركيبى است از زاج سياه و مازو و پوست انار و صمغ و دوشاب انگورى كه خوردن آن دفع اسهال كند . ( آنندراج ) و « قاطر » نوعى درخت خون سياوشان كه آن را دراسنا و شيان نيز نامند ( فرهنگ فارسى معين ) .\r\n( 3 ) - متن : نافجه : كه به فارسى نافه و به معنى كيسه‌اى كه مشك در آن است .\r\n( 4 ) - املج يا آمله درختى است از تيرهء فرفيون ( فرهنگ فارسى معين ) .\r\n( 5 ) - شيطرج گياهى است نسبتا زيبا ، داراى ساقه‌هاى منشعب و شاخه‌هاى زاويه‌دار كه به حال خودرو مىرويد . بر روى شاخه‌هاى متعدد آن گلهاى گلى يا بنفش رنگ ظاهر مىشوند و آن را حشيشة الاسنان نيز خوانند ( فرهنگ فارسى معين ) .\r\n","page_name":" 122 ","page_number":142},
  {"content":"\r\n\r\nحدتى چون تيزى آتش از مشك بر زبان ظاهر شد خالص است و خون و جز آن در آن نياميخته‌اند و گرنه مغشوش است .\r\nشناختن انواع مشك تقلبى بدان است كه اندكى از آن در دهان گذارند و بعد به پيرهن سفيدى بدمند و تكان دهند اگر افشانده شد و رنگين نكرد خالص است و آميخته با خون و جز آن نيست و اگر رنگين كرد و افشانده نشد مغشوش است .\r\nبعضى هم مشك را با دم‌الغزال « 1 » مىسايند و آن را در روده مىآكنند و برخى ديگر با نان سوخته يا با جگرهاى سوخته مىآميزند .\r\nگاهى در ماءورد ( عرق گل ) دمشقى نيز تقلب كنند بدين‌سان كه در ده رطل آب اندكى حنظل ( شحم الحنظل ؟ ) آميزند و بجوشانند تا آنكه منقبض و تلخ شود ، و آن را با چشيدن مىتوان دانست .\r\nگاهى عنبر را با ماده‌اى به نام زبان گنجشك مىآميزند ، و شناختن آن چنين است كه روى آتش گذارند اگر تصلب يافت زبان گنجشك است و همچنين است اگر در آب اندازند و حل شود .\r\nبرخى از عطاران در عود تقلب مىكنند ، چنان كه دفر « 2 » رنگين را در [ عنبر 
  ] سيلى ( ؟ ) مىآميزند و آن از بويش به هنگام سوزاندن معلوم مىشود و گاه به عنبر جاوى « 3 » ( ؟ ) عنبر سيلى ( ؟ ) افزايند ، اما عنبر سيلى موقع سوختن دود مىكند ، ولى جاوى بوى عود مىدهد و اگر ريگ بدان آميزند و آرد كنند با چشيدن معلوم مىشود .\r\nتقلب در هليلهء پرورده بدين است كه آن را در خربزهء سبز ( بطيخة الخضراء ) يك روز نگاه دارند ، چون نرم شد عسل بدان افزايند ، اما از مزه و\r\n\r\n\r\n","description":"","footnote":"\r\n( 1 ) - دم‌الغزال گياهى است مانند ترخون تند و زبان گز كه دختران بدان دست سرخ نگارين كنند ( از اقرب الموارد ) .\r\n( 2 ) - دفر به فتح اول و دوم به معنى متعفن و چيز بدبوست اما در اينجا مراد معلوم نيست .\r\n( 3 ) - بعيد نيست كه جاوى منسوب جاوه و سيلى منسوب سيلان باشد .\r\n","page_name":" 123 ","page_number":143},
  {"content":"\r\n\r\nرنگش مىتوان شناخت .\r\nدر عنبر نيز تقلباتى كنند : برخى كف دريا را با صمغ سياه و موم سفيد و سندروس « 1 » و عود و سنبل مىآميزند ، و راه شناختن آن‌چنان است كه گفتيم .\r\nدر عود هندى نيز تقلب مىكنند : بدين‌سان كه صندل را تبريد ( ؟ ) مىكنند تا مانند عود شود و در مطبوخ مو كهنه مىخيسانند و پس از پاك كردن با عود هندى مىآميزند . راه شناختن آن اين است كه آن را در آتش مىاندازند و بوى صندل مىدهد . و بعضى ديگر از پوستهء چوبى به نام ابلين ( ؟ ) مىسازند ، بدين‌سان كه آن را در عرق گل كه به مشك و كافور پرورده باشند چند روز مىخيسانند و پس از بيرون آوردن آن را مىجوشانند و پاك مىكنند و برخى هم از چوب زيتون تهيه مىكنند و راه شناختن آن اين است كه در آتش مىاندازند و مغشوش بودن آن معلوم مىشود .\r\nدر كافور نيز تقلباتى است . بعضى از عطاران آن را از تراشهء پروردهء خراطان مىسازند و بعضى ديگر كافور را با آب صمغ سفيد خمير كرده ، بر روى غربال بخور مىدهند و برخى آن را از سنگ نوشا در مىسازند و بعضى از هستهء غورهء خرما به عمل مىآورند ، بدين‌سان كه هسته را مىكوبند تا مانند كف شود و به اندازهء خودش كافور مىافزايند و با آب كافور خمير كرده سپس مانند كافور رقيقش مىكنند .\r\nشناختن تقلبات كافور چنان است كه گفتيم ، و در مورد بعضى از آنها كه ذكر نشده شناختن بدين‌سان است كه مقدارى از آن را در آب مىاندازند اگر رسوب كرد مغشوش است و اگر روى آب آمد خالص است ، يا مقدارى از آن را بر پارچه‌اى بريزند و روى آتش قرار دهند اگر بپرد و باقى نماند خالص است و اگر بسوزد و خاكستر شود مغشوش است .\r\n\r\n\r\n","description":"","footnote":"\r\n( 1 ) - در متن : صندروس ، و آن سرو كوهى است و نيز صمغى است كه از گونه‌اى سرو كوهى استخراج مىشود و در طب قديم مورد استعمال بوده است . ( فرهنگ فارسى معين ) .\r\n","page_name":" 124 ","page_number":144},
  {"content":"\r\n\r\nلاجورد خالص را چون بر آتش قرار دهند به رنگ كبود در مىآيد و متصاعد نمىشود ، اما تقلبى متصاعد مىشود و مىسوزد . و لاجورد خوب آن است كه به رنگ غرى ( سريشم ؟ ) باشد و اگر سخت زبان را بگزد با يتوع ( گياه يا تره‌اى كه وقت بريدن از آن شير درآيد ) آميخته و مغشوش است و رنگش سفيد مىشود .\r\n\r\nشمع‌سازى\r\nدر ساختن شمع نيز تقلب بسيار است ، گاهى آن را با زيتون غليظ مىآميزند و گاهى آرد باقلا و نخود كوبيده به هنگام سيلان بدان مىآميزند .\r\nو راه شناختن اين است كه آن را در آب بنهند اگر بالاى آب آمد خالص و گرنه مغشوش است . و جدا كردن زيتون آميخته به وسيلهء اشنان و آب انجام مىگيرد .\r\nبرخى از شمع‌سازان در اندرون شمع سفيد شمع سياه قرار مىدهند كه به زنجارى « 1 » موسوم است ، يا آنكه از زير آن ريم شمع و روى آن شمع سفيد پاكيزه مىنهند و خريدار همه را شمع سفيد مىپندارد ، يا در زير شمع پنبهء بسيار - اگر ارزان باشد - مىگذارند و به بهاى شمع مىفروشند . همهء اين‌ها تقلب و تدليس است و محتسب بايد در همهء اين موارد بىاهمال و سستى مراقبت كند .\r\n\r\n\r\n","description":"","footnote":"\r\n( 1 ) - ظاهرا معرب زنگار فارسى است .\r\n","page_name":" 125 ","page_number":145},
  {"content":"\r\n\r\n\r\nباب بيست و ششم در حسبت بر فروشندگان\r\nچنان كه پيش از اين گفتيم ترازو و رطل و سنگ درهم فروشندگان بايد بازرسى شود و نبايد كه كالاى بد و خوب را كه جداگانه با بهاى معين خريده‌اند به يكديگر آميزند ، و نيز نبايد سركهء كهنه را با تازه بياميزند . برخى از فروشندگان سركه را با آب مخلوط مىكنند ، تشخيص آن بدين‌سان است كه گوگردى برگيرند و مدتى در آن بگذارند ، سپس بيرون آرند ، اگر در آن تقلبى باشد آشكار مىشود .\r\nبعضى از فروشندگان عسل نى ( نيشكر ؟ ) را با آب گرم مىآميزند و برخى زيتون خوب يا روغن كنجد را به هنگام رواج با روغن كاجيره « 1 » مخلوط مىكنند ، و تشخيص آن بدين‌سان است كه چون در نان گرم زنند شوخهء « 2 »\r\n\r\n\r\n","description":"","footnote":"\r\n( 1 ) - متن : زيت القرطم است كه به فارسى كاجيره گويند . گياهى است يك يا دو ساله از تيرهء مركبان . از دانه‌هاى آن روغنى مىگيرند كه اثر مسهلى دارد . . .\r\n( فرهنگ فارسى معين ) .\r\n( 2 ) - شوخه ظاهرا معرب شوخ فارسى به معنى چرك و ريم است .\r\n","page_name":" 126 ","page_number":146},
  {"content":"\r\n\r\nكاجيره ظاهر مىشود . و مىتوانند آن را در شاخهء قنديلى بريزند و فتيله‌اى در آن بگذارند و روشن كنند ، اگر دود برآمد مغشوش است .\r\nكسانى كه پنير مىپزند « 1 » ، پس از پختن بايد آن را دوبار در آب گرم بخيسانند و در بار سوم كه پنير خود از ديگ بالا مىآيد پاك مىشود . و جز با روغن كنجد تازه نبايد پخت ، و همچنين است پنير بريان شده كه پس از فروچكيدن آبش بايد بفروشند . و محتسب بايد مراقبت كند كه هنگام بريان - كردن با آب گرم پاكش كنند و چون در پنير بريان ترديد كند در نان گرم بيازمايد ، هرگاه شوخه‌اى ظاهر شود روغن كاجيره است ، و از سوى ديگر بو و مزهء روغن كنجد براى شخص هشيار پوشيده نيست .\r\nمحتسب بايد ترشىها را هم برحسب گونه‌هاى مختلف آنها بازرسى كند و هرگاه ترشى خوب نرسيده باشد آن را به سركه بازگردانند و اگر متغير و فاسد شود يا كرم گذارد فرمان دهد كه به مزبله‌ها اندازند ، و نيز آبكامه‌هاى « 2 » فاسد را به بيرون شهر ريزند ، زيرا پس از ترشيدن خوردنى نيست ، و همچنين است پنيرى كه در خم‌ها مانده باشد و نيز چربىها و روغن - هاى متغير كه به سبب مضر بودن دادوستد آنها حرام است . ترشى كبر « 3 » را نيز اگر بماند و در آن كرم پيدا شود بايد دور ريخت ، و اين ترشى را جز با\r\n\r\n\r\n","description":"","footnote":"\r\n( 1 ) - ظاهرا همانند پنيرى كه در ميان ايلات ايران معمول است يعنى پنير را با روغن سرخ مىكنند و گاهى بدان زعفران مىزنند .\r\n( 2 ) - متن : كوامخ است جمع كامخه كه ظاهرا معرب « كامه » است . در فرهنگ فارسى معين آمده : آبكامه نان خورشى است كه از شير و ماست و غيره سازند با طعم ترش .\r\n( 3 ) - كبر به فتح اول و دوم مأخوذ از يونانى كاپريس ( قباريس معرب ) گياهى به گونه‌هاى مختلف است . غنچه‌هاى نشكفته تمام گونه‌هاى اين گياه را جهت ساختن ترشى به كار مىبرند و اثر مدر و اشتهاآور دارد . . . ر ك : فرهنگ فارسى دكتر معين .\r\n","page_name":" 127 ","page_number":147},
  {"content":"\r\n\r\nشير و نان كپك‌زده « 1 » نبايد ساخت و در تهيهء آن براى هر ده رطل شير 5 / 2 رطل نان كپك‌زده مىآميزند .\r\nدربارهء عسل هم بايد از تقلب ممانعت كند ، زيرا برخى از فروشندگان به عسل آب مىآميزند . و نشانهء مغشوش بودن آن اين است كه در زمستان مانند آرد سفيد « 2 » و در تابستان مايع رقيق است . بعضى ديگر صمغ مىآميزند ، بدين‌سان كه آن را مدت يك روز كامل در آب مىخيسانند . سپس به وسيلهء چوبى آن را به هم مىزنند . آن‌گاه براى هر ده رطل عسل پنج رطل صمغ مىريزند و خوب مخلوط مىكنند . و نشانهء مغشوش بودن آن اين است كه حباب‌دار ( محبب ) است و چون در دهان گذارند مزهء صمغ مىدهد .\r\nشايسته است كه كالاهاى خود را در ظروف سربسته نگاه دارند تا از مگس و حشرات زمين و خاك و غبار و بول موش و مانند آن محفوظ ماند . و محتسب بايد فرمان دهد كه در شستن ظروف پارچهء كهنهء پاك و تميز به كار برند نه كهنه‌هاى مزبله‌ها و پارچه‌هاى ناپاك ، زيرا در اين صورت به سلامت مردم مضر خواهد بود .\r\nو همچنين بايد مگس‌پران در دست بگيرند و در تمام مدت روز مگس‌ها را برانند . و نيز محتسب بايد آنان را موظف بدارد كه جامه‌هاى نظيف پوشند و دستها و همچنين ظروف را بشويند و ترازو و پيمانه را پاكيزه كنند و نيز دكانهاى منفردى را كه در نواحى بيرون بازار قرار دارند زير نظر گيرد و كالاها و ترازوى ايشان را هر زمان به طور سر زده بازرسى كند ، زيرا بيشتر آنان تدليس مىكنند .\r\n\r\n\r\n","description":"","footnote":"\r\n( 1 ) - متن : الخبز العفين .\r\n( 2 ) - متن : سميذ ، و آن به معنى آرد سفيد يا حلوايى است كه از شير گوسفند و شكر مىپزند .\r\n","page_name":" 128 ","page_number":148},
  {"content":"\r\n\r\n\r\nباب بيست و هفتم در حسبت بر شيرفروشان\r\nبر محتسب است كه شيرفروشان را موظف بدارد تا ظروف خود را بپوشانند و دكانشان سفيد و سنگ فرش و نيز پوشش‌ها تازه باشد ، زيرا مگس محلى را كه در آن شير باشد دوست مىدارد . و بر دهانهء ظرفى كه در آن شير مىدوشند برگ خرماى تميز بگذارند تا مانع از چرك باشد . و شيرفروش بايد هر روز ظروف و ديگها را با مسواكى كه از ليف ( برگ خرما ) تازه ساخته شده باشد و با آب تميز بشويد تا شير در هواى گرم فاسد نشود . هيچيك از فروشندگان نبايد زيادتر از سهميهء خود شير داشته باشند ، زيرا فاسد و ترش مىشود ، و بايد جز شير چرب‌دار خوب مصرف نكنند و شير چربى گرفته « 1 » هم نباشد زيرا به سبب فقدان چربى مزه ندارد . و همچنين است شير آميخته به آب كه به گفتهء « رافعى » دادوستد آن اصلا روا نيست . و تشخيص آن چنين است كه در آن گياه عدس آبى ( طحلب ) مىاندازند تا شير را از آب مشخص كند ، و مىتوانند تار مويى را در آن بيندازند و سپس بيرون آرند اگر چيزى از شير به\r\n\r\n\r\n","description":"","footnote":"\r\n( 1 ) - متن : مقشوط ، و امروز در زبان محاوره « شير چرخ‌كرده » مىگويند .\r\n","page_name":" 129 ","page_number":149},
  {"content":"\r\n\r\nمو نچسبد مخلوط است و گرنه خالص است ، و همچنين هرگاه قطره‌اى از آن را به پارچه‌اى بچكانند آن را جذب مىكند و اگر خالص باشد مىماند . و در صورتى كه تشخيص بر محتسب دشوار باشد مىتواند اندكى از آن شير را در ظرفى بريزد و پنير مايه بزند و مهر زند و نزد خود نگاه دارد ، اگر آب داشته باشد معلوم مىشود .\r\n\r\n","description":"","footnote":"","page_name":" 130 ","page_number":150},
  {"content":"\r\n\r\n\r\nباب بيست و هشتم در حسبت بر بزّازان\r\nكسى كه به دادوستد پارچه ( پارچهء كتانى ) مىپردازد ، بايد احكام بيع و عقود و موارد حلال و حرام را بداند تا در شبهه نيفتد و كار حرام نكند .\r\nعمر ( رض ) گفته است : در بازارهاى ما بازرگانى نكند مگر كسى كه در دين بينا باشد و گرنه بخواهد يا نخواهد مرتكب رباخوارى مىشود .\r\nدر روزگار ما بيشتر فروشندگان پارچه ، كارهاى ناروا مىكنند كه اينك در اينجا بيان مىكنم : از آن جمله است « نجش » يعنى كسى كالايى را به زيادت بها بخواهد و نخرد و بدين وسيله كالا درافتد . رسول خدا از اين كار كه خديعه و مكر است نهى كرد .\r\nابو هريره از پيغمبر گرامى روايت كرد كه فرمود « نجش مكنيد و با يكديگر دشمنى و حسد نورزيد و از همديگر مبريد و بندگان خدا و دوستان هم باشيد . » « 1 »\r\n\r\n\r\n","description":"","footnote":"\r\n( 1 ) - قال ( ص ) : « لا تناجشوا و لا تباغضوا و لا تحاسدوا و لا تدابروا و كونوا عباد اللّه اخوانا » .\r\n","page_name":" 131 ","page_number":151},
  {"content":"\r\n\r\nو فروشنده نبايد بهاى كالا را زياده از حد معمول گران كند و مردم را بفريبد ، چه اين كار حرام است .\r\nاز جملهء امور حرام اين است كه كسى كالايى را به بهاى معينى به شرط خيار بخرد . شخص ديگر به او بگويد كه آن را بازگردان ، من بهتر از آن را به همين بها يا مانند آن را به بهايى كمتر به تو مىفروشم . اين گفتار حرام است . چنان كه ابو هريره از رسول خدا ( ص ) روايت كرد كه فرمود : « كسى بر بيع ديگرى بيع نكند و بر خواستگارى وى خواستگارى نكند » « 1 » و نيز اين امر موجب فساد است .\r\nدادوستد شهرنشين با صحرانشين ( غير شهرى ) حرام است ، مثلا كسى كالايى را براى فروش به شهر مىآورد و آن كالا مورد احتياج مردم است ، چنان كه اگر بفروشد فراخى و گرنه مضيقه روى خواهد داد . در اين ميان سمسارى به او مىگويد : مفروش تا من اندك‌اندك به فروش رسانم و بر بهاى آن بيفزايم . از رسول خدا ( ص ) روايت شده است كه فرمود : « شهرى با صحرانشين بيع نكند » ، سپس گفت : « سمسارى هم در ميان نباشد » « 2 » و نيز فرمود : « شهرى با صحرانشين بيع نكند ، زيرا مردم را اغفال مىكنند . خداوند مردم را به وسيلهء يكديگر روزى مىدهد . » « 3 »\r\nگاهى فروشنده جامه‌اى را به كسى عرضه مىكند و مىگويد : اين جامه را در برابر جامهء تو به تو مىفروشم ، يا اينكه : اين جامه را به ده درهم نقد و به بيست درهم نسيه مىفروشم ، و برخى كالا را با مدت نامعلوم يا به شرطى نامعين كه در آينده تحقق خواهد يافت مىفروشند ، و برخى ديگر كالايى را\r\n\r\n\r\n","description":"","footnote":"\r\n( 1 ) - قال ( ص ) : « لا يبيع الرجل على بيع اخيه و لا يخطب على خطبة اخيه . » .\r\n( 2 ) - روى طاووس ( داود ) عن ابيه عن ابن عباس قال قال رسول اللّه ( ص ) : « لا يبيع حاضر لباد . » قلت : لم لا يبيع حاضر لباد ؟ قال : « لا يكون له سمسارا . » .\r\n( 3 ) - و قال ( ص ) : « لا يبيع حاضر لباد ، دعوا الناس فى غفلاتهم ، يرزق اللّه بعضهم من بعض . » .\r\n","page_name":" 132 ","page_number":152},
  {"content":"\r\n\r\nخريدارى مىكنند و پيش از قبض آن را به ديگرى مىفروشند . همهء اين امور حرام و نارواست . رسول خدا از بيع غير مقبوض بازداشت .\r\nبر بازرگان واجب است كه همهء عيوب كالا را چه پنهان و چه آشكار برشمارد و چيزى پنهان ندارد ، زيرا در صورت كتمان ستمكار و متقلب است و به نصح « 1 » كار نبسته ، حال آنكه نصح واجب است . و اگر كسى از دو روى جامه بهترين آن را نشان دهد و ديگرى را پنهان دارد ، يا جامه را در محل تاريك عرضه بدارد خيانت كرده است .\r\nدليل حرمت تقلب حديثى است كه از رسول خدا روايت شده است بدين مضمون كه وى بر فروشندهء طعامى بگذشت او را خوش آمد . دستش را در آن فروبرد و رطوبتى ديد . گفت : « چرا مرطوب است ؟ » مرد پاسخ داد كه : « آب باران آن را خيس كرده است . » فرمود : « چرا آن را بالاى طعامها نگذاشتى تا مردم ببينند ! هركس خيانت كند از ما نيست . » « 2 »\r\n« نصح » نيز چنان كه اشاره شد واجب است ، بنا به حديثى كه از پيغمبر روايت شده است كه وى به هنگام بيعت جرير و مسلمان شدن او نصح را نيز بر او مقرر داشت . و جرير موقع فروش كالا عيوب را برمىشمرد ، سپس خريدار را مخير مىداشت و مىگفت : اگر خواهى بخر و گرنه فروگذار .\r\nبه دو گفتند : در اين صورت دادوستد انجام نمىپذيرد . گفت : ما با رسول خدا بر « نصح » دربارهء همهء مسلمانان بيعت كرده‌ايم .\r\nبازرگان بايد در مورد نحوهء خريد و مقدار رأس المال راست بگويد ،\r\n\r\n\r\n","description":"","footnote":"\r\n( 1 ) - مراد از « نصح » ( پند دادن ) چنان كه از سطور بعد برمىآيد اين است كه پس از آنكه عيوب را بر خريدار برشمارد بگويد : اگر خواهى بخر و گرنه فروگذار .\r\n( 2 ) - « مر ( النبى ) برجل يبيع طعاما ، فأعجبه ، فأدخل يده فرأى بللا ، فقال :\r\nما هذا ؟ فقال : اصابته السماء . فقال : هلا جعلته فوق الطعام حتى يراه الناس . من غشنا فليس منا » .\r\n","page_name":" 133 ","page_number":153},
  {"content":"\r\n\r\nاما چه بسا كارهاى ناروا مىكنند ، از جمله اينكه بازرگانى كالايى را به بهاى معين و مدت معين ( نسيه ) مىخرد و در موقع فروش بر اساس رأس المال اما نقدا و با افزودن سود مىفروشد اين عمل نارواست ، زيرا مدت به حساب نيامده است ( الاجل يقابله قسط من الثمن ) ، و برخى كالا را به بهاى معينى مىخرند و چون عيبى در آن پيدا مىشود ارش ( تفاوت قيمت ) آن را از فروشنده مىگيرند ، آنگاه به هنگام فروش به رأس المال بىمحاسبهء ارش مىفروشند . اين عمل نيز حرام است .\r\nشخصى هم با همسايه يا غلامش تبانى مىكند ، بدين‌سان كه جامه‌اى را مثلا به ده درهم به او مىفروشد و سپس از او به پانزده درهم مىخرد تا به هنگام فروش بگويد : اين جامه را به پانزده درهم خريده‌ام ، اين عمل هم حرام است .\r\nاگر كسى جامه‌اى را به ده درهم خريد و دو درهم براى شستن و يك درهم براى رفو كردن آن خرج كرد ، نبايد بگويد كه من اين جامه را به 13 درهم خريده‌ام يا بهاى آن 13 درهم است اين سخن دروغ است ، بلكه بايد بگويد : به 13 درهم تمام شده است . همچنين اگر كسى جامه‌اى را به ده درهم بخرد و كارى معادل سه درهم در آن بكند نبايد بگويد كه اين جامه به 13 درهم بر من تمام شده يا رأس المال آن 13 درهم است بلكه بايد بگويد : به ده درهم خريده و معادل سه درهم در آن كار كرده‌ام .\r\nبر محتسب است كه در همهء اين امور مراقبت كند و از كارهاى ناروا بازدارد و ترازو و ذرع‌هاى آنان را بازرسى كند و ايشان را موظف بدارد كه با خريداران و عرضه‌كنندگان كالا به خوبى معامله كنند و در همه حال راست بگويند .\r\n\r\n","description":"","footnote":"","page_name":" 134 ","page_number":154},
  {"content":"\r\n\r\n\r\nباب بيست و نهم در حسبت بر دلّالان\r\nدلال بايد متدين و امين باشد و كسانى از ثقات عادل و اهل خبرت كه شهادتشان پذيرفته مىشود در حضور محتسب به ديندارى و امانت و صداقت وى در شغل دلالى شهادت دهند . زيرا كالاهاى مردم به دست ايشان است و فروشندگان ايشان را امين مىشمارند .\r\nدلال را شايسته نيست كه از پيش خود بر بهاى كالا بيفزايد مگر اينكه خود بازرگان چنين كند و نبايد شريك بزاز باشد و نبايد بهاى كالا را بىآنكه صاحب كالا وكيلش كرده باشد بگيرد .\r\nبرخى از دلالان به بافندگان بَزّ ( كتان ) و نساجان و بازرگانان مبلغى وام مىدهند ، به شرط آنكه كالاى خود را منحصرا به او بفروشد ، اين عمل حرام است ، زيرا پيغمبر گرامى از قرضى كه به عنوان جلب منفعت باشد نهى فرمود .\r\nبرخى ديگر كالا را خود مىخرند و به صاحبش چنين وانمود مىكنند كه ديگرى خريده است و بعد آن را به مردم مىفروشند .\r\n\r\n","description":"","footnote":"","page_name":" 135 ","page_number":155},
  {"content":"\r\n\r\nبرخى ديگر كالايى را كه از آن خودشان است به معرض فروش مىگذارند و بر بهاى آن مىافزايند و مردم چنين مىپندارند كه اين بها را يكى از بازرگانان داده است و كالا هم متعلق به خودش نيست . اين عمل نيز خيانت و تدليس است .\r\nبعضى ديگر با بزاز بر مبلغ معينى تبانى مىكنند و چون بازرگانى كالاى خود را نزد بزاز مىآورد ، وى مىگويد : در اينجا سمسارى است كه كالا را به بهاى عادلانه مىخرد ، سپس آن دلال را فرامىخواند و بازرگان با وى معامله مىكند و پس از پايان معامله و گرفتن بها بزاز مبلغ مورد تبانى را به دلال مىپردازد . اين عمل بر بزاز حرام است .\r\nهرگاه دلال عيبى در كالا ببيند بايد خريدار را بدان آگاه كند .\r\nبايد كه محتسب در همهء اين امور مراقبت كند و دلالان را موظف بدارد كه حق دلالى را جز از دست فروشنده نگيرند ، زيرا برخى از آنان با خريدار بر مبلغى بيشتر از آنچه معمول است تبانى مىكنند بىآنكه فروشنده بدان آگاه باشد . اين امور همه حرام است .\r\n\r\n","description":"","footnote":"","page_name":" 136 ","page_number":156},
  {"content":"\r\n\r\n\r\nباب سىام در حسبت بر پارچه‌بافان\r\nمحتسب پارچه‌بافان را موظف بدارد كه پارچه را نيكو به عمل آورند و استوار بافند و طول و عرض آن متعارف باشد و رشته ( ريس يا نخ ) را به وسيلهء سنگ سياه زبر از پوستهء سياه بپيرايند . و از پاشيدن آرد و گچ پخته به پارچه كه به منظور محكم و عالى نشان دادنش مىكنند بازدارد ، زيرا اين عمل تدليس است . و فرمان دهد كه به هنگام بافتن پارچهء تازه و براى رنگ كردن رشته ، رشتهء سفيد برگزينند و رشتهء سياه را رنگ نكنند زيرا رنگ نمىگيرد و به خريدار ضرر مىرساند .\r\nبرخى از پارچه‌بافان فقط روى پارچه را از رشتهء خوب مىبافند كه اين عمل خيانت است و بايد مراقبت شود .\r\nهرگاه پارچه‌بافى رشته‌اى از كسى گرفت تا براى او پارچه ببافد بايد هنگام گرفتن و پس از بافتن آن را وزن كند تا متهم به خيانت نشود ، و چون كسى ادعا كند كه پارچه‌باف رشتهء او را عوض كرده است در اين صورت هرگاه نمونه‌اى از همان رشته داشته باشد و پارچه‌باف آن را بپذيرد اهل خبرت در\r\n\r\n","description":"","footnote":"","page_name":" 137 ","page_number":157},
  {"content":"\r\n\r\nاين‌باره نظر مىدهند و اگر نمونه‌اى يا دليلى در دست نباشد پارچه‌باف سوگند مىخورد كه تغيير نداده است . نبايد كه پارچه‌بافان پارچه‌ها را در راهها بگسترند ، زيرا اين عمل سبب زحمت و ضرر عابران مىشود .\r\n\r\n","description":"","footnote":"","page_name":" 138 ","page_number":158},
  {"content":"\r\n\r\n\r\nباب سى و يكم در حسبت بر خياطان و رفوگران و گازران و كلاهدوزان\r\nخياطان بايد در بريدن جامه و زيبايى يقه ( طوق ) و فراخى بريدگىها و درستى آستين‌ها و دامن مراقبت كنند و بهتر آن است كه دوخت جامه استوار باشد و سست نباشد و سوزن بلند و نخ كوتاه باشد .\r\nو شايسته است كه قبل از بريدن پارچهء گرانبها آن را اندازه گيرند ، مثلا اگر پارچهء حرير يا ديبا باشد به هنگام گرفتن و نيز پس از دوختن جامه آن را وزن كنند .\r\nمحتسب بايد مراقبت كند تا دزدى نكنند چنان كه برخى از ايشان چون جامهء حرير و مانند آن بدوزند آب و نمك بدان بپاشند تا وزنش افزون گردد .\r\nو نيز نبايد خياطان در دوختن جامه‌هاى مردم مماطله كنند و با نگاهدارى كالاى ايشان و رفت‌وآمد بسيار به آنان ضرر رسانند . و مدت نگاهدارى پارچه نبايد بيش از يك هفته باشد مگر آنكه با صاحب كالا از پيش شرط كرده باشند كه در اين صورت از زمان مشروط تجاوز نكند .\r\n\r\n","description":"","footnote":"","page_name":" 139 ","page_number":159},
  {"content":"\r\n\r\n\r\nرفوگران و گازران\r\nشايسته است كه رفوگران سوگند خورند كه براى گازران و آرد فروشان جامهء خز و جز آن را رفو نكنند مگر آنكه در حضور صاحب جامه باشد . و نيز مطرّز ( آنكه جامه را به نقش و نگار بيارايد مانند قلابدوز ) و رقّام ( آنكه جامه را به خطوط و نشانه‌ها بيارايد ) نقش و نگار جامه‌هايى را كه گازر يا آردفروش نزد او مىآورد از جامه‌اى به ديگرى نقل نكند ، چنان كه برخى از ايشان چنين تقلبى را دربارهء جامه‌هاى مردم روا مىدارند .\r\nمحتسب بايد مراقبت كند كه گازران پارچه‌هاى مردم را ندزدند و خود يا كارگرانشان آنها را نپوشند و به رهن ندهند و بر هر پارچه‌اى نام صاحبش را بنويسند تا پارچه‌ها به هم مخلوط نشود .\r\n\r\nكلاهدوزان\r\nاما كلاهدوزان بايد كلاه را از پارچه‌هاى تازه حرير يا كتان بسازند نه پارچه‌هاى كهنهء رنگ كرده . چنان كه برخى از آنان به پارچه‌هاى كهنه نشاسته و صمغ مىزنند و تدليس مىكنند . پس بر محتسب است كه مرتكبان را ادب كند و بازدارد .\r\n\r\n","description":"","footnote":"","page_name":" 140 ","page_number":160},
  {"content":"\r\n\r\n\r\nباب سى و دوم در حسبت بر حريربافان\r\nمحتسب بايد فرمان دهد كه حرير طبيعى ( كژ ) « 1 » را پيش از سفيد كردن رنگ نكنند تا رنگش ثابت باشد . و برخى حرير شامى را به حرير شهرى ( بلدى ) مىآميزند و به نام شامى مىفروشند و نيز حرير قزّ رنگ كرده را با قطارش ( ؟ ) رنگ كرده مىآميزند . و بعضى ديگر حرير را با نشاستهء پرورده يا با روغن يا زيتون سنگين مىكنند يا در ريشه‌هاى آن گره‌هايى از غير حرير قرار مىدهند تا خريدار را بفريبند .\r\n\r\n\r\n","description":"","footnote":"\r\n( 1 ) - در متن : حرير القزاست و قز معرب كژ يا كج فارسى به معنى ابريشمى كه از پيله به دست مىآيد .\r\n","page_name":" 141 ","page_number":161},
  {"content":"\r\n\r\n\r\nباب سى و سوم در حسبت بر رنگرزان\r\nبسيارى از رنگرزان حرير سرخ و جز آن از رشته و جامه را به جاى روناس با حنا رنگ مىكنند كه در آغاز درخشان است ، اما چون آفتاب بدان رسد ، رنگش تغيير مىيابد و درخشندگى خود را از دست مىدهد .\r\nبرخى هم از مشترى نقره را مىگيرد تا آن را به رنگ سرمه‌اى ( كحلى ) كند ، آنگاه در ماده‌اى به نام جراده « 1 » فرو مىبرد و سپس با كفك خم آن را به عمل مىآورد . سپس به مشترى بازمىگرداند ، اما پس از مدتى به رنگ اصلى برمىگردد . همهء اين امور تدليس است و محتسب بايد مرتكبان را باز دارد .\r\nشايسته است كه رنگرزان نامهاى هريك از مشتريان را با مركب\r\n\r\n\r\n","description":"","footnote":"\r\n( 1 ) - جراده به ضم اول به معنى چوب مقشر است ( ر ك : اقرب الموارد ) شاخهء پيراسته از پوست و برگ . صاحب تاج العروس آرد : « الجرادة اسم لما جرد من الشىء » .\r\nدزى گويد : جراده ( به ضم اول ) ابزار باغبانى براى وجين كردن است . به‌هرحال معنى موردنظر مؤلف به دست نيامد .\r\n","page_name":" 142 ","page_number":162},
  {"content":"\r\n\r\nبر جامه‌ها بنويسند تا اشتباه روى ندهد . بسيارى از رنگرزان جامه‌هاى مردم را به رهن مىدهند يا آنها را براى پوشيدن به مردم عاريه مىدهند . اين كار خيانت و تجاوز است و محتسب بايد مراقبت كند و نيز از آميختن رنگ به مواد ديگر بازدارد و در اين موارد از اهل خبرهء امين و برگزيده يارى گيرد .\r\n\r\n","description":"","footnote":"","page_name":" 143 ","page_number":163},
  {"content":"\r\n\r\n\r\nباب سى و چهارم در حسبت بر پنبه‌فروشان\r\nپنبه‌فروشان بايد پنبهء تازه و كهنه و نيز سرخ و سفيد را از يكديگر جدا سازند و به هم نياميزند . و شايسته است كه چند بار پنبه را بزنند تا پوستهء سياه و دانهء شكستهء آن جدا شود ، زيرا اگر دانه در آن بماند در وزن به حساب مىآيد و چون در لباس يا لحاف بماند ، به هنگام شستن و كوبيدن جامه را مىبرد و موجب ضرر مردم مىشود .\r\nبرخى از پنبه‌فروشان پنبهء بد قرمز را حلاجى كرده ، در زير پنبهء سفيد پاكيزه قرار مىدهند كه جز به هنگام رشتن معلوم نمىشود .\r\nمحتسب بايد پنبه‌فروشان را منع كند از اينكه زنان را بر در دكانهايشان بنشانند تا منتظر اتمام حلاجى پنبه باشند ، و نيز نبايد با آنان سخن گويند ، و پنبه را در جاهاى سرد و مرطوب براى افزايش وزن آن نگذارند ، زيرا وزنش كاسته مىشود و اين كار تدليس است .\r\n\r\n","description":"","footnote":"","page_name":" 144 ","page_number":164},
  {"content":"\r\n\r\n\r\nباب سى و پنجم در حسبت بر كتان‌فروشان\r\nبهترين كتان مصرى كتان جنوى ( ؟ ) است و بهترين آن برگش نرم و بدترين آن برگش كوتاه و زبر و شكننده است .\r\nكتان‌فروشان نبايد كه كتان بد را به خوب و كتان بحرى را به صعيدى « 1 » و صعيدى را به كورى « 2 » بياميزند . و زنان را نگذارند كه بىسبب بر در دكانها نشينند . محتسب تنها به كسى مىتواند اجازهء فروش كتان بدهد كه پاكى و امانت و خويشتن‌دارى و پاكدامنى وى در حضور او ثابت شده باشد ، زيرا آنان با زنان دادوستد مىكنند . و محتسب بايد مراقبت كامل كند و سست نگيرد .\r\n\r\n\r\n","description":"","footnote":"\r\n( 1 ) - صعيدى منسوب به صعيد واقع در مصر .\r\n( 2 ) - ظاهرا منسوب كور كه نام جاهايى در يمن و عراق است . ر ك : معجم البلدان .\r\n","page_name":" 145 ","page_number":165},
  {"content":"\r\n\r\n\r\nباب سى و ششم در حسبت بر صرافان\r\nشغل صرافى خطر بزرگى بر دين دارد و كسى كه بدين شغل مىپردازد بايد از پيش احكام شرع را بشناسد تا از افتادن در محظورات شرعى بپرهيزد .\r\nبر محتسب است كه بازار صرافان را بازرسى كند و اگر صرافى را ببيند كه ربا مىخورد يا به كار ناروا مىپردازد او را تعزير كند و در صورت تكرار عمل او را از بازار براند . شرح اين مطلب در فصل ربا آمده است و در اينجا تنها به ذكر مواردى كه در آنجا نيامده است مىپردازيم .\r\nصراف را روا نيست كه دينار كاشانى « 1 » را با دينار شاپورى « 2 » معامله كند ، چه آن دو دگرگون‌اند ، و نيز نبايد دينارى را همراه با دو جامه به بهاى دو دينار بفروشد چنان كه برخى از صرافان و بزازان چنين مىكنند ، مثلا دينارى به عنوان وام به كسى مىدهند و دو جامه نيز به بهاى دو دينار به وى مىفروشند و جمعا سه دينار در سر مدت معين حاصل مىشود كه بايد بپردازد . اين عمل\r\n\r\n\r\n","description":"","footnote":"\r\n( 1 ) - متن : قاشانى .\r\n( 2 ) - متن : سابورى .\r\n","page_name":" 146 ","page_number":166},
  {"content":"\r\n\r\nحرام و نارواست ، زيرا قرض دادن به قصد انتفاع انجام گرفته ، چنان كه اگر دينار را به مشترى قرض ندهد وى جامه‌ها را از او به دو دينار نمىخرد .\r\nمحتسب بايد ترازو و سنگ‌هاى آنان را نيز بازرسى كند چنان كه پيش از اين گفتيم .\r\n\r\n","description":"","footnote":"","page_name":" 147 ","page_number":167},
  {"content":"\r\n\r\n\r\nباب سى و هفتم در حسبت بر زرگران\r\nزرگران بايد ظروف زرين و سيمين و زيورآلات را به غير جنس بفروشند تا تفاوت آن حلال شود و اگر به جنس بفروشند تفاوت حرام است .\r\nو نيز از نسيه بپرهيزند ، و قبض فىالمجلس صورت گيرد چنان كه در فصل ربا گفتيم .\r\nهرگاه زرگر زيورآلاتى را كه مغشوش ( مخلوط به مواد ديگر ) است بفروشد بايد مقدار آن مواد را به خريدار توضيح دهد ، و چون بخواهد زيورى براى كسى بسازد نخست آن را وزن كند و سپس در حضور او در كوره نهد و پس از بيرون آوردن دوباره وزن كند و عين آن را به وى دهد تا صاحب زيور تقلب نپندارد و اگر به لحيم نيازمند باشد پيش از لحيم نيز وزن كند ، و بايد هر نگين يا گوهرى را كه بر انگشترى يا زيورآلات مىنشاند از پيش در حضور صاحبش وزن كند .\r\nبارى تدليس و تقلب زرگران نهانى است و به سختى آشكار مىشود و تنها امانت و ديانت ايشان مىتواند آنان را از تقلب بازدارد .\r\n\r\n","description":"","footnote":"","page_name":" 148 ","page_number":168},
  {"content":"\r\n\r\nزرگران دربارهء مواد جلادهنده و رنگها آگاهى بيشترى دارند . برخى از ايشان نقره را با ماده‌اى رنگ مىكنند كه هرگز نمىريزد مگر آنكه در روباص ( ؟ ) بخوابانند .\r\nكوره‌هاى ريخته‌گرى نبايد بلندتر باشد بلكه خمره‌اى در سطح زمين بسازند چنان كه طلا و نقره‌اى را كه زرگر در آن مىگدازد از چشم صاحبش پوشيده نباشد . و نيز نبايد از بوته چيزى كه موسوم به سيل النار است بدزدد ، و در آن مس و مواد ديگر نياميزد .\r\nهمچنين انگشترسازان نبايد انگشترى را به وسيلهء سربى « 1 » ( يا قلعى ) كه در زير نگين تعبيه مىكنند سنگين كنند و به نام نقره به مردم بفروشند . و بايد صفات نگين را به راستى بگويند ، زيرا غالبا شيشهء رنگ كرده است . و اگر محتسب اطلاع يابد كه كسى به چنين كارها دست مىيازد تعزيرش كند و برملا سازد تا تباهكاران پند گيرند .\r\nاما خاكهء دكان زرگران را كه از آن مردم و مجهول المالك است شايسته است كه بفروشند و از طرف صاحبانش صدقه دهند . و روا نيست كه آن را جز در برابر فلوس ( يا عوضى كه غير جنس باشد ) بفروشند ، زيرا به يقين آميخته به طلا و نقره است و سبب ربا مىشود .\r\n\r\n\r\n","description":"","footnote":"\r\n( 1 ) - متن : رصاص . و آن بر دو گونه است : رصاص سياه كه همان سرب و ارزيز است و رصاص سفيد كه همان قلعى است . ر ك : فرهنگ فارسى دكتر معين .\r\n","page_name":" 149 ","page_number":169},
  {"content":"\r\n\r\n\r\nباب سى و هشتم در حسبت بر مسگران و آهنگران\r\nاگر مسگر قطعهء مسى بخرد كه شامل تكه‌هاى بهم چسبيده باشد هنگام فروش بايد خريدار را بدان آگاه كند و اگر سفيدكارى شده باشد بايد به قلمى درشت بر آن عبارت « كهنهء چسبيده » را بنگارد تا خريدار بداند و آگاه باشد ، و اگر نهان بدارد تقلب كرده است و خريدار پس از اطلاع مىتواند بازگرداند .\r\nو محتسب بايد چنين كسى را تعزير كند .\r\nمحتسب بايد مسگران را موظف بدارد كه اگر چيزى را نسيه خريده‌اند خريدار را آگاه كنند نه اينكه بطور مطلق بگويند : بهاى خريد چنين است كه در اين صورت تدليس مىشود ، چنان كه در فصل مربوط به بزازان گفته شد .\r\nمسگران نبايد مس قرمز را به مس سوسى « 1 » يا مس گرم را به سرد بياميزند و قلعى ( يا سرب ) مس را زياد نكنند ، زيرا اگر از چنين مسى هاون\r\n\r\n\r\n","description":"","footnote":"\r\n( 1 ) - منسوب سوس كه نام شهرى و بندرى در تونس و نيز معرب شوش نام شهرى در خوزستان است و نواحى ديگرى هم بدين نام هست .\r\n","page_name":" 150 ","page_number":170},
  {"content":"\r\n\r\nيا طشت و جز آن بسازند به هنگام افتادن مانند شيشه زود مىشكند .\r\nو محتسب نبايد اجازه دهد كه طشت مفرّغ « 1 » ( ؟ ) بسازند مگر آنكه محكم باشد چنان كه اگر بيفتد آسيب نبيند .\r\nمس را ضريبه‌هايى ( درصدها ) است : حمراء بزرگ 5 / 2 رطل به رطل مصرى ، و سلطانيه 5 / 1 رطل ، سفريه 2 / 1 1 رطل ، چينى 4 / 1 2 رطل ، چراغ 6 رطل ، چراغ پايه 8 رطل ، قالب هناب ( ؟ ) 9 اوقيه و طبق مفرغ يك دست 4 / 1 2 رطل است .\r\n\r\nآهنگران\r\nآهنگران نبايد كارد و مقراض و كلبتين ( انبر ) و مانند آن را از نرم - آهن « 2 » بسازند ، زيرا قابل انتفاع نيست و بعضى آن را به نام فولاد به مشترى عرضه مىكنند كه تدليس است و ميخ‌هاى كج و دور انداخته را به ميخ تازه نياميزند بلكه آنها را رنگ زنند و جدا دارند تا موجب اشتباه نشود .\r\nمحتسب بايد در ساختن انواع ميخ و بيل و كلنگ و گاوآهن و همهء ابزارهاى آهنى مراقبت كند و متقلب را تعزير كند و برملا سازد و اگر تكرار كند از ميان مسلمانان تبعيدش كند .\r\n\r\n\r\n","description":"","footnote":"\r\n( 1 ) - مفرغ در مقابل مسكوك است مثلا درهم مفرغ درهمى است كه در قالب ريخته شود اما مسكوك نباشد . ر ك : اقرب الموارد .\r\n( 2 ) - در متن « ارمهان » است ، در فهرست لغات كتاب به معنى نرم آهن آمده و بىشك مصحف نرم آهن است . دزى در ذيل قواميس العرب گويد : « نرم آهن لغة يعنى آهن نرم ، معرب آن نرماهن و آن به نوعى از آهن نرم اطلاق شود » نظامى گويد :\r\n تو در من چه نرم آهنى ديده‌اى * كه پولاد او را پسنديده‌اى \r\n( حاشيهء برهان قاطع مصحح دكتر معين ) .\r\n","page_name":" 151 ","page_number":171},
  {"content":"\r\n\r\n\r\nباب سى و نهم در حسبت بر كفشگران\r\nكفشگران نبايد آگنه « 1 » را در كفش زياد كنند ، زيرا در اين صورت غده پيدا مىكند ، و چرم پروردهء طايفى « 2 » به كار برند نه چرم فطير . و كفش را با نخى كه از قلب كتان به دست مىآيد بدوزند و طول نخ بيشتر از يك ذراع نباشد تا ساييده نشود و با سوزن بلند بدوزند و با موى خوك ندوزند ، زيرا بنا به مذهب شافعى ناپاك است ، اما مالك و ابو حنيفه پاك مىدانند و احمد ( ابن حنبل ) مكروه مىشمارد .\r\nكفشگران كه كفش زنان را مىدوزند آگنهء « 3 » بسيار به كار نبرند و آگنهء\r\n\r\n\r\n","description":"","footnote":"\r\n( 1 ) - متن : خبز فجل ، در فرهنگهاى معروف به نظر نيامد ، ليوى در واژه‌نامهء كتاب آن را احتمالا به زياده‌هايى كه از مقوا و جز آن در لاى كفش مىگذارند معنى كرده است . ر ك : حاشيهء 3 همين صفحه\r\n( 2 ) - طايفى ظاهرا منسوب به طايف نام شهرى كه در مشرق مكه واقع است .\r\n( 3 ) - متن : حشو است كه به فارسى آگنه گويند به معنى آنچه بدان درون چيزى را پر كنند و به پا كنند ، و امروزه در اصطلاح كفشگران « لايى » گفته مىشود .\r\n","page_name":" 152 ","page_number":172},
  {"content":"\r\n\r\nپاشنه را سخت كنند .\r\nكفشگران نبايد در كالاى مردم مماطله كنند ، مگر اينكه مدت معينى در دادوستد شرط شود ، زيرا نگاه داشتن كالا و رفت‌وآمد بسيار به ضرر مردم است ، و محتسب بايد در اين امر مراقبت كند .\r\n\r\n","description":"","footnote":"","page_name":" 153 ","page_number":173},
  {"content":"\r\n\r\n\r\nباب چهلم در حسبت بر دامپزشكان\r\nدامپزشكى دانشى بزرگوار است و حكما در كتابهاى خود آن را شرح كرده و در باب آن تصنيفها ساخته‌اند . معالجهء بيمارى حيوانات دشوارتر از معالجهء بيمارى انسان است ، زيرا ستوران زبان بسته‌اند و بيمارى و درد خود را گفتن نتوانند ، اما بيمارى آنها را با احساس و بررسى مىتوان فهميد .\r\nپس دامپزشك بايد به بيمارى ستوران و معالجهء آنها آگاه باشد و اين شغل را كسى بايد بر عهده گيرد كه در فنون فصد ( رگ زدن ) و قطع و داغ كردن و نظاير آن صاحب خبرت باشد و گرنه موجب مرگ يا شكستگى ستور مىشود و در اين صورت ارش و كاهش بهاى آن را به طريق شرع بايد بپردازد و محتسب نيز او را تعزير كند .\r\nشايسته است كه دامپزشك پيش از تراشيدن سم اسب و ستور ديگر ، سم را مشاهده كند ، اگر كج باشد از سوى ديگر مقدارى بتراشد تا متعادل باشد و اگر دست ستور قائم باشد ، به عقب ميخهاى كوچك و به جلو ميخهاى\r\n\r\n","description":"","footnote":"","page_name":" 154 ","page_number":174},
  {"content":"\r\n\r\nبزرگ بزند و هرگاه قايم نباشد به عكس عمل كند . اما در تراشيدن سم زياده‌روى نكند ، زيرا ستور اعمش « 1 » مىشود . و ميخ را سست نزند زيرا نعل مىجنبد و سنگ‌ريزه و ريگ در زير آن داخل مىشود و سم را از اندرون مىسايد « 2 » ، و بر سم محكم نكوبد تا موجب از كار افتادن ستور نشود . و بدان كه نعل چسبيده سم را نگاه مىدارد و نعل نرم ميخهاى استوار را ثابت‌تر مىكند و ميخ بلند بهتر از ستبر است .\r\nبيطار بايد به بيمارى ستور و آسيبهايى كه به آنها مىرسد و مردم به هنگام اختلاف دربارهء ستور ، نزد او مىآيند آشنا باشد . يكى از حكيمان در كتاب بيطرة ( دام‌پزشكى ) انواع بيمارىهاى ستور را 320 نوع گفته است و ما چند نوع از مشهورترين آنها را مىگوييم : از آن جمله است : خناق رطب ، خناق خشك ، جنون ، فساد دماغ ، سردرد ، آماس شكم ، آماس ، نوعى بيمارى دل ( مرة الهائجه ) ، خشام ( افتادن غضروفهاى بن بينى ) ، درد كبد ، درد دل ، كرم شكم ، درد شكم ( مغل ) « 3 » ، مغص « 4 » ، ريح سوس « 5 » ، قضاع « 6 » ، صدام « 7 » ، سرفهء سرد ، سرفهء گرم ، خون‌ريزى از دبر و نره ، درد مفاصل ، رهصه « 8 » ، پيدايش آب گرم در چشم و سوراخهاى بينى ، سستى\r\n\r\n\r\n","description":"","footnote":"\r\n( 1 ) - اعمش آنكه چشمش ضعيف شود و آب از آن جارى گردد ( اقرب الموارد ) .\r\n( 2 ) - متن : ترهص الدابة . يعنى ستور را بيمارى رهصه عارض مىشود و آن سنگينى است كه در اندرون سم اسب روى مىدهد .\r\n( 3 ) - متن : مغل است ، و آن درد شكم ستور است به سبب علف يا خاك خوردن .\r\n( 4 ) - مغص دردى است در شكم كه بيشتر در روده‌هاى باريك روى مىدهد .\r\n( 5 ) - سوس بيماريى است در سرين ستور .\r\n( 6 ) - نوعى بيمارى و درد شكم .\r\n( 7 ) - بيماريى است در سر ستور .\r\n( 8 ) - رهصه سنگينى است كه در اندرون سم اسب عارض مىشود .\r\n","page_name":" 155 ","page_number":175},
  {"content":"\r\n\r\nگوش ، كرى و مانند آن‌كه شرح همهء آنها به درازا مىكشد .\r\nبيطار بايد به معالجهء اين بيماريها و سبب پيدايش آنها آشنا باشد .\r\nبعضى از اين بيماريها چون بر ستور عارض گردد عيب دايمى مىشود و بعض ديگر به عكس عيب دايمى نيست . اگر بيم درازى سخن نبود در اين باره مشروحا سخن مىگفتم . محتسب بايد سستى نكند و بيطاران را بيازمايد .\r\n\r\n","description":"","footnote":"","page_name":" 156 ","page_number":176},
  {"content":"\r\n\r\n\r\nباب چهل و يكم در حسبت بر سمساران برده و كنيز و ستور و خانه\r\nسمساران برده و كنيز بايد از كسانى باشند كه در نزد مردم به امانت و پاكدامنى و خويشتن‌دارى و عدالت شناخته شده باشند ، زيرا مردم كنيزان و بردگان خود را به ايشان مىسپارند و ايشان چه بسا كنيزان و بردگان را به خانهء خود مىبرند .\r\nشايسته است كه سمسار به هنگام معاملهء كنيز يا بنده ، فروشنده يا آورنده را بشناسد و نام و اوصاف او را در دفترش بنويسد كه مبادا آزاد يا دزديده شده باشد . و روزگار بردگان را كه در گذشته به دست صاحبانشان بودند مطالعه كند تا به شروط برده‌فروشى آگاه باشد . و سمسار نبايد عيبى را كه مىداند از خريدار نهان دارد .\r\nخريدار كنيز را رواست كه به صورت و دستهاى وى بنگرد و اگر خواستار رؤيت كامل يا خلوت كردن باشد براى برده‌فروش ممكن نيست مگر اينكه در منزل او زنانى باشند و همهء بدن كنيز را بنگرند . خريدار برده نيز مىتواند بالاتر از ناف و پايين‌تر از زانوى او را ببيند و اين محدوديت پيش از\r\n\r\n","description":"","footnote":"","page_name":" 157 ","page_number":177},
  {"content":"\r\n\r\nعقد است ، اما پس از اجراى معامله خريدار مىتواند همهء بدن كنيز را ببيند .\r\nروا نيست كه كنيز و فرزندش را از هم جدا كنند و فروش كنيز و بردهء مسلمان به اهل ذمه ممنوع است و نيز فروش كنيز براى آوازخوانى حرام است . رسول خدا فرمود : « زنان رامشگر و آوازخوان را مفروشيد و مخريد و غناء را به آنان مياموزيد ، در اين دادوستد خيرى نيست و بهاى آن حرام است » « 1 » و خداوند فرمود : « از مردم كسانى هستند كه سخنان باطل و سرگرم كننده را خريدارند . » « 2 » .\r\nسمسار بايد به عيوب و بيماريهاى غلام و كنيز آشنا باشد و به هنگام فروش برده‌اى همهء بدنش را بجز شرم او بنگرد ، تا عيوب و بيماريها را بداند و خريدار را به آن آگاه سازد .\r\n\r\nدادوستد ستور\r\nسمساران ستور به هنگام معامله بايد فروشنده يا آورنده را بشناسند و نام و صفات آن را - چنان كه پيش از اين گفتيم - در دفتر خود بنويسند تا ستور معيوب و دزديده نباشد . و عيوب و سن و راه رفتن آن را به خريدار بگويند ، و فروش به نام بازرگان و از طرف او باشد ، و در امور مربوط به جانداران از خدا بترسند .\r\n\r\nدلّالان املاك\r\nدلالان املاك بايد سوگند خورند كه املاك شبهه‌آلود را نفروشند از قبيل ملكى كه از طريق اقرار يا رهن از دست صاحبش بيرون شده باشد و نيز با بچه و يتيم جز به اجازهء وصى او معامله نكنند ، و حق دلالى را فقط از\r\n\r\n\r\n","description":"","footnote":"\r\n( 1 ) - قوله ( ص ) : « لا تبيعوا القينات و المغنيات و لا تشتروهن و لا تعلموهن ، و لا خير فى تجارة فيهن و ثمنهن حرام » .\r\n( 2 ) - قوله تعالى :  « وَ مِنَ النَّاسِ مَنْ يَشْتَرِي لَهْوَ الْحَدِيثِ »  ( قرآن سورهء 31 « لقمان » آيهء 6 ) .\r\n","page_name":" 158 ","page_number":178},
  {"content":"\r\n\r\nفروشنده بگيرند و خريدارى را كه به بهاى افزون‌تر مىخرد به خريدارى كه به بهاى كمترى مىخواهد مقدم بدارند ، چنان كه گاهى به عللى به خلاف اين عمل مىكنند .\r\nو محتسب بايد هر دلالى را كه شروط مذكور را رعايت نكند از شغل دلالى بازدارد .\r\n\r\n","description":"","footnote":"","page_name":" 159 ","page_number":179},
  {"content":"\r\n\r\n\r\nباب چهل و دوم در حسبت بر گرمابه‌ها و بيان سود و زيان گرمابه\r\nمحتسب بايد فرمان دهد كه گرمابه‌داران گرمابه را اصلاح و آب را گرم نگاه دارند . يكى از حكيمان گفته است : بهترين گرمابه‌ها آن است كه بنايش قديم و فضايش وسيع و آبش شيرين باشد .\r\nبدان‌كه اثر طبيعى گرمابه گرم شدن به وسيلهء هواى آن و خيس شدن به وسيلهء آب آن است ، سراى اول خنك‌كننده و خيساننده و سراى دوم گرم و نرم‌كننده و سراى سوم گرم و خشك‌كننده است .\r\nگرمابه را سود و زيانى است . اما سودهاى آن بازشدن مسام بدن و ريختن زياده‌ها و بازشدن بادها و بسته شدن مزاج ، در صورتى كه كار كردن آن به سبب ناگوارى خوراك بوده باشد ، و پاكيزگى از چرك و عرق ، زايل شدن خارش و جرب ، و نرم شدن بدن و خوبى هضم و نضج سرماخوردگى و زكام و استوار شدن ( مصونيت ؟ ) در برابر بعضى از تب‌هاست .\r\nاما زيانهاى گرمابه اين است كه بدن را سست و حرارت آن را در مدت درنگ در گرمابه ضعيف مىكند و اشتها را از ميان مىبرد و قوهء باه را ناتوان\r\n\r\n","description":"","footnote":"","page_name":" 160 ","page_number":180},
  {"content":"\r\n\r\nمىسازد ، و بزرگترين زيان آن به هنگام ريختن آب گرم بر اعضاى ناتوان است كه بدن را خشك و لاغر و ناتوان مىسازد .\r\nاستحمام پس از سيرى اما بعد از هضم اول بدن را نرم و فربه ، و پوست را زيبا مىكند .\r\nنقش و نگارهايى كه بر در حمام يا اندرون آن است نارواست و بايد محو شود . سخن گفتن در گرمابه مكروه است و قرآن نبايد خواند مگر آنكه نهانى باشد . و در ميان عشائين ( ميان غروب آفتاب و تاريكى اول شب ) و نزديك غروب به گرمابه رفتن مكروه است ، زيرا هنگام پراكنده شدن شياطين است .\r\nگفته‌اند : آب گرم در زمستان از جمله نعمتهايى است كه در روز رستاخيز از آن پرسيده خواهد شد . « 1 » و ابن عمر گفته است : گرمابه از جمله نعمتهايى است كه آن را ايجاد كرده‌اند و ياران رسول خدا در گرمابه‌هاى شام استحمام كرده‌اند .\r\nشايسته است كه آب را بسيار نريزند بلكه به اندازهء حاجت بسنده كنند .\r\nبر زنان حرام است كه به گرمابه روند مگر آنكه نفساء ( داراى نفاس ) يا بيمار باشند ، چنان كه عايشه ( رض ) به سبب بيمارى به گرمابه رفت . اما اگر ضرورتى باشد با ازار وسيعى بدن خود را بپوشانند . و مكروه است كه مرد هزينهء حمام زن را بدهد ، زيرا كمك بر انجام دادن مكروه است .\r\n\r\nپاكيزه كردن گرمابه\r\nمحتسب بايد گرمابه‌دار را موظف بدارد كه گرمابه را بشويد و بروبد و هر روز چند بار با آب پاك نه با آب غساله ( آب مصرف شده و ريخته به\r\n\r\n\r\n","description":"","footnote":"\r\n( 1 ) - متن : من النعيم الذى يسئل عنه . مصنف در اين عبارت از آيهء :  « ثُمَّ لَتُسْئَلُنَّ يَوْمَئِذٍ عَنِ النَّعِيمِ »  ( قرآن سورهء 102 « تكاثر » آيهء 8 ) متأثر شده است با اين فرق كه آيهء مذكور در مورد دوزخيان است .\r\n","page_name":" 161 ","page_number":181},
  {"content":"\r\n\r\nهنگام شستن ) پاكيزه كند و سنگهاى كف حمام را با چيزهاى زبر بمالد تا سدر و خطمى بدان نچسبد و سبب لغزش مردم نشود . و هر روز كثافات خزينه را بشويد و نيز كثافتها و ته‌نشست را كه از مجارى آب در تيان‌ها فراهم مىآيد در هر ماه يك بار بشويد ، زيرا اگر چركها و پليديها بيشتر از آن بماند مزه و بوى آب را تغيير مىدهد .\r\nمجارى آب را بايد با پارچه يا ليف ( پوستهء درخت خرما ) پاك ببندند نه با موهايى كه از شانه مىريزد . و بايد روزانه دو بار با بخورهايى از قبيل كندر و مصطكى و لادن گرمابه را خوشبو كنند .\r\nمحتسب بايد مراقبت كند تا كفشگران و نمدسازان ، چرم يا نمد را در گرمابه نشويند ، زيرا بوى آنها مردم را رنج مىدهد . و شخص جذامى يا ابرص نبايد به گرمابه درآيد . و بايد گرمابه‌دار لنگهايى عريض كه ميان ناف و زانو را بپوشاند داشته باشد تا به مردم به اجاره ( ايجار ) دهد .\r\nمحتسب بايد فرمان دهد تا گرمابه را از بامداد باز كنند ، زيرا مردم پيش از نماز براى طهارت بدان نياز دارند .\r\nجامه‌دار « 1 » بايد جامه‌هاى مردم را نگاه دارد و اگر چيزى گم شود ضامن آن است .\r\nبايد در گرمابه خمى بزرگ حاوى آب شيرين و گوارا تعبيه كنند تا مردم بخصوص در تابستان آب بياشامند و نيز بايد سدر و دلوك « 2 » كه مورد احتياج مردم است در گرمابه موجود باشد ، زيرا بيرون رفتن از گرمابه براى استحمام كننده دشوار است ، و بهتر است كه سدرفروشى بر در حمام بگمارد تا سدر و ساير ابزار گرمابه بفروشد .\r\n\r\nسلمانى گرمابه\r\nسلمانى بايد استره‌هاى خوب فولادى به كار برد تا براى مردم سودمند\r\n\r\n\r\n","description":"","footnote":"\r\n( 1 ) - متن : وقاف به تشديد قاف است از وقوف به معنى ايستادن .\r\n( 2 ) - دلوك به فتح اول بوى خوش است كه بر خود مالند .\r\n","page_name":" 162 ","page_number":182},
  {"content":"\r\n\r\nافتد ، و شايسته است كه آرايشگر « 1 » سبك و خوش‌اندام و به كار خود آشنا باشد . و در روز نوبت خود چيزهايى از قبيل پياز و سير و گندنا ( تره ) نخورد ، زيرا مردم از بوى آنها متأذى مىشوند ، و موى بچه را جز به اجازهء ولى او و نيز موى برده را جز به اجازهء صاحبش نسترد و موى عذار امرد و ريش مخنث را نتراشد .\r\nبر محتسب است كه هر زمان گرمابه را بازرسى و امور مذكور را مراقبت كند و اگر كسى شرم خود را نپوشاند تعزيرش كند ، زيرا حرام است و رسول خدا نگرنده و بازگذارنده را لعن كرده است . و زنان در اين مورد از مردان حريص‌ترند و به سبب رفاه و تنعم و سرمستى مرتكب اعمالى ناروا مىشوند و چون كسى آنان را منع نمىكند اين اعمال در همه جا رواج مىيابد ، چنان كه هم‌اكنون جامه‌هايى مىپوشند كه به عقل شيطان هم نمىرسد و به منظور شهرت و خودنمايى است نه پوشش ، از جمله عصابه‌هايى « 2 » به سان كوهان شتر به سر مىبندند و به مردم آشكار مىكنند . بر محتسب است كه اگر بتواند ايشان را از اين كار بازدارد و پند دهد و از كيفر خدا بيم دهد و اگر نتواند نهى از منكر بر او واجب نيست .\r\nبعضى از دلاكان ران و پايين ناف مشترى را مىگشايند تا بدانجا كيسه كشند ، و گاهى دست را به زير لنگ مىبرند . اين كار نارواست ، زيرا مس شرم ديگران مانند نگريستن آن حرام است .\r\n\r\n\r\n","description":"","footnote":"\r\n( 1 ) - متن : مزين به كسر و تشديد ياء .\r\n( 2 ) - عصابه به معنى سربند و پارچه‌اى كه بر پيشانى مىبندند .\r\n","page_name":" 163 ","page_number":183},
  {"content":"\r\n\r\n\r\nباب چهل و سوم در حسبت بر سدرفروشان\r\nچون سخن از گرمابه رفت دربارهء سدرفروشان نيز به مناسبت شرحى مىنويسم : سدرفروشان بايد سدر تابستانى را به هنگام كوبيدن با مقدارى سدر زمستانى بياميزند تا رنگش را روشن و اثرش را بيشتر كند ، و نبايد از برگهاى درختان بدان بياميزند چنان كه برخى از ايشان برگ بيد « 1 » و توت و جز آن را در آن مىآميزند .\r\nبراى شناختن سدر سالم مقدارى از آن را در طاس بريزند و به هم بزنند اگر كف كند و سفيد باشد سالم و اگر زرد باشد مخلوط است . و برخى سدر را به ماده‌اى موسوم به سراده كه همان هستهء كنار است و نيز با چوب سدر مىآميزند و پس از خشك كردن آرد مىكنند ، اما چون بدان دست شويند در بن مويها مىماند و چرك را نمىزدايد . بر محتسب است كه مرتكبان را سخت تأديب كند تا ديگران پند گيرند .\r\nاگر پس از كوبيدن سدر تشخيص آن دشوار باشد از طريق وزن بايد\r\n\r\n\r\n","description":"","footnote":"\r\n( 1 ) - متن : صفصاف است ، به معنى بيد يا بيدمشك يا ترنگوت .\r\n","page_name":" 164 ","page_number":184},
  {"content":"\r\n\r\nشناخت ، هر قدح از سدر سالم يك رطل و دو اوقيه به رطل مصرى وزن دارد .\r\nكسانى كه اشنان را آرد مىكنند نبايد تدليس كنند و آن را به لوبيا گرگى ( ترمس ) بياميزند ، و هنگامى كه كوبيدهء ترمس بسيار باشد مانع زدودن چرك مىشود و در دست شوينده مانند خمير مىگردد .\r\nمحتسب بايد دربارهء كوبيدهء لوبيا گرگى نيز مراقبت كند ، زيرا برخى به تقلب آرد باقلا بدان مىآميزند ، و نيز ترازو و پيمانه‌هاى سدرفروشان را بازرسى كند .\r\n\r\n","description":"","footnote":"","page_name":" 165 ","page_number":185},
  {"content":"\r\n\r\n\r\nباب چهل و چهارم در حسبت بر فصّادان و حجّامان\r\nكسى كه فصد ( رگ زدن ) مىكند بايد به دانش و امانت معروف باشد و به تشريح اعضا و رگها و عضلات و شريانها و چگونگى آنها آشنا باشد تا كارد را به رگهاى غير معهود يا در عضله و شريان نزند ، زيرا اين عمل موجب مرگ انسان مىشود ، و برده‌اى را جز به اجازهء صاحبش و بچه‌اى را جز به اجازهء سرپرستش و نيز زن حامله را فصد نكند و فصد را در جاى مناسب انجام دهد و درحالىكه پريشان دل است به فصد نپردازد .\r\nمحتسب بايد از فصادان تعهد بگيرد كه به فصد ده تن جز با مشورت پزشكان اقدام نكنند و آنان عبارتند از : كسانى كه بدن سخت لاغر ، بدن بسيار خشك ، بدن متخلخل ، بدن سفيد سست ( شل ) يا بدن زرد رنگ بىخون باشند و كسى كه مدت درازى بيمار شده باشد ، صاحب مزاج بسيار سرد و به هنگام درد سخت . در اين امور فصاد بايد چگونگى را روشن كند آنگاه به فصد بپردازد .\r\nپزشكان در پنج مورد از فصد بازداشته‌اند ، اگرچه زيان آنها به پايهء\r\n\r\n","description":"","footnote":"","page_name":" 166 ","page_number":186},
  {"content":"\r\n\r\nزيان ده مورد مذكور نمىرسد : پس از همخوابگى ، پس از استحمام ، به هنگام پرى معده از خوراك ، به هنگام پرى معده و روده‌ها از فضلات ، و به هنگام سرما يا گرماى سخت .\r\nبدان كه فصد در مواقع اختيارى در چاشتگاه پس از هضم خوراك انجام مىشود ، اما به هنگام ضرورت نمىتوان به تأخير انداخت و نبايد به مانع توجه كرد .\r\nشايسته است كه شخص پس از فصد ، غذا را تدريجى بخورد و خوراكش لطيف باشد و بر پشت دراز كشد و از خواب بپرهيزد ، زيرا موجب سستى اعضا مىشود و اگر به هنگام فصد دستش آماس كند دست ديگر را رگ زنند .\r\nفصاد بايد نيشترهاى متعدد و نيز زهى براى بستن دست و نافهء مشك و قرص آن را داشته باشد كه در صورتى كه مريض بيهوش شود فورا نافه را جلو بينى او بگيرد و مقدارى از قرصها را به او بخوراند تا به هوش بيايد و بايد سر نيشتر را با زيتون خوب بمالد تا موقع رگ زدن درد نياورد و نيشتر را به سرعت بزند و فرو نبرد .\r\nبدان كه شايسته است ضربت فصاد در زمستان پهن‌تر باشد تا خون منجمد نشود و در تابستان تنگ گيرد تا موجب بيهوشى مريض نباشد و نيز نيروى جسمانى مريض را مراقبت كند . و هرگاه رنگ خون تغيير يابد يا بيهوشى و ضعف رخ دهد بايد فورا محل رگ زدن را ببندد تا خون بند آيد .\r\nرگهايى كه معمولا فصد مىشود بسيار است از آن جمله است رگهاى سر و دستها و بدن و پاها و شريانها .\r\n\r\nحجامت\r\nحجامت بسيار سودمند و خطر آن از رگ زدن كمتر است . حجام بايد\r\n\r\n","description":"","footnote":"","page_name":" 167 ","page_number":187},
  {"content":"\r\n\r\nسبك و خوش اندام و به كار خود آگاه و نيز سبكدست باشد يعنى بيمار را درد نرساند .\r\nبهترين موقع حجامت دومين يا سومين ساعت از روز است ، و اما منافع آن بسيار است از جمله اينكه سنگينى ابروان و جرب چشم و بدبويى دهان را بهبود مىبخشد ، ولى موجب نسيان مىشود ، چنان كه رسول گرامى ( ص ) فرمود : « عقب مغز جايگاه حفظ است و حجامت آن را ناتوان مىسازد . » « 1 »\r\nحجام بايد ابزار ختان ( ختنه ) يعنى استره ( تيغ ) و گيره « 2 » داشته باشد ، و ختنه بر مرد و زن واجب است و عامهء اهل دانش چنين گفته‌اند ، اما ابو حنيفه مستحب مؤكد مىداند . و دليل ما ( پيروان شافعى ) روايت پيغمبر گرامى است كه به مردى فرمود : « اسلام بياور ، جامهء كفر را از خود دور كن و ختنه كن » . ازاين‌رو ختنه بر زن و مرد واجب است هم دربارهء خودشان و هم فرزندانشان ، و اگر سستى كنند امام آنان را بدين كار مجبور مىكند .\r\n\r\n\r\n","description":"","footnote":"\r\n( 1 ) - قال ( ص ) : « ان مؤخر الدماغ موضع الحفظ و تضعفه الحجامة » .\r\n( 2 ) - متن : مقص ، و آن به معنى ناخن پيراى و ناخن بر و به اصطلاح امروز ناخن‌گير است ، اما در اينجا مراد ابزار ختنه ( گيره ) است .\r\n","page_name":" 168 ","page_number":188},
  {"content":"\r\n\r\n\r\nباب چهل و پنجم در حسبت بر پزشكان و كحالان و جراحان و شكسته‌بندان\r\nپزشكى علمى نظرى و عملى است كه در شريعت اسلام به منظور حفظ تندرستى و دفع بيماريها مباح شمرده شده است و در اين باره احاديثى نقل شده ، از جمله روايت عطاء بن سائب است كه گفت : « ابو عبد الرحمن اسلمى بيمار بود ، به عيادتش رفتم . غلامش خواست او را مداوا كند بازداشتم ، گفت : او را بگذار ، زيرا عبد اللّه بن مسعود از رسول خدا خبر داد كه فرمود :\r\nخداوند دردى نيافريده مگر آنكه داروى آن را نيز آفريده است » « 1 » . و از عطاء بن ابى هريره روايت شده كه رسول خدا گفت : « اى مردم مداوا كنيد ، زيرا خداوند هر دردى را چاره‌اى نهاده است » « 2 » و از جابر نقل شده كه :\r\nپيغمبر گرامى طبيبى را نزد ابى بن كعب فرستاد تا او را داغ كند . و به روايت ديگر از ابو هريره مردى در جنگ احد زخمى شد ، رسول خدا دو تن پزشك را كه در مدينه بودند براى معالجهء وى فراخواند . پزشكان گفتند : « اى\r\n\r\n\r\n","description":"","footnote":"\r\n( 1 ) - قال ( ص ) : « ما انزل اللّه داء الا و انزل له دواء » .\r\n( 2 ) - قال ( ص ) : « يا ايها الناس تداووا فان اللّه لم ينزل داء الا و انزل له شفاء » .\r\n","page_name":" 169 ","page_number":189},
  {"content":"\r\n\r\nپيغمبر خدا ، ما در روزگار جاهليت معالجه مىكرديم ، چون اسلام آمد جز توكل راهى نيست » فرمود : « معالجه‌اش كنيد ، زيرا خدا هر دردى را درمانى نهاده است . » پزشكان به معالجهء وى پرداختند و بهبود يافت .\r\nپزشكى واجب كفايى است ، اما در روزگار ما كسى از مسلمانان بدان نمىپردازد و چه بسا شهرهايى كه طبيب ندارد جز اهل ذمه كه در مورد احكام طب شهادت آنان پذيرفته نيست . در اين زمان كسى را نمىبينيم كه دانش پزشكى را فراگيرد ، اما در علم فقه بخصوص مسائل اختلافى و جدلى غور مىكنند ، و شهر پر از فقهايى است كه سرگرم فتوى و پاسخ دادن به وقايع هستند و من نمىدانم كه دين چگونه اجازه مىدهد كه به يك واجب كفايى كه گروهى بدان پرداخته‌اند سرگرم شوند و عمل واجب ديگرى را كه متروك مانده همچنان ترك كنند . سبب اين غفلت جز اين نتواند بود كه علم طب مانند علم فقه وسيلهء به دست گرفتن قضا و فرمانروايى و صاحب مقام بودن و بر ديگران برترى جستن و غلبه بر رقيبان نيست . دريغا كه دانش دين بر افتاده است ! از خدا بايد يارى بخواهيم كه ما را از اين غرور و گمراهى بازگرداند .\r\n\r\nوظايف پزشك\r\nطبيب بايد به چگونگى و تركيب بدن و مزاج اعضا و بيماريهاى اعضا و علل و نشانه‌ها و داروهايى كه آنها را بهبود مىبخشد آگاه باشد و نيز تهيهء دارو و روش مداوا را بداند ، و هركس چنين نباشد روا نيست كه به معالجهء بيماران بپردازد بخصوص معالجه‌اى كه در آن احتمال خطر باشد . و كسى را سزا نيست كه بدانچه آگاهى ندارد بپردازد . عمرو بن شعيب به نقل از پدرش و او از جدش روايت كرد كه رسول خدا فرمود : « هركه علم طب نداند و طبابت كند ضامن است . » « 1 » شايسته است كه طبيبان هر شهرى را پيشوايى باشد چنان كه\r\n\r\n\r\n","description":"","footnote":"\r\n( 1 ) - قال ( ص ) : « من تطبب و لم يعلم منه طب قبل ذلك ضامن » .\r\n","page_name":" 170 ","page_number":190},
  {"content":"\r\n\r\nگفته‌اند : پادشاهان يونان در هر شهرى حكيمى سرشناس مىگماردند كه طبيبان شهر را مىآزمود ، هركدام را اندك مايه مىيافت او را از معالجه باز مىداشت و فرمان مىداد كه دانش خود را تكميل كند .\r\nشايسته است كه چون طبيب نزد بيمار آيد ، از سبب بيمارى و درد بپرسد ، سپس شربت‌ها و داروهايى گياهى بر او مقرر دارد و نسخه‌اى بر اولياى بيمار به شهادت كسانى كه نزد بيمار باشند بنويسد ، و فرداى آن روز باز نزد مريض آيد و معاينه كند و قارورهء او را ببيند و از وى بپرسد كه آيا مرض تخفيف يافته يا نه ؟ آنگاه به مقتضاى حال دستورهايى دهد و نسخه‌اى بنويسد . روز سوم و چهارم و روزهاى ديگر نيز چنين كند تا آنگاه كه مريض بهبود يابد يا بميرد . اگر بهبود يابد طبيب مزد و كرامت ( تحفه ) خود را مىگيرد و اگر بميرد اولياى وى نزد حكيم شهر آيند و نسخه‌هايى را كه طبيب نوشته است به وى عرضه كنند اگر با علم حكمت و طب مطابق باشد و طبيب كوتاهى نكرده باشد ، گويد اجلش فرارسيده بود . و اگر به خلاف اين باشد گويد ديهء ميت را از طبيب بگيريد ، زيرا وى با نادانى و كوتاهى خود او را كشته است . بدين‌سان در امر طب مراقبت مىكردند تا كسى كه در طب دستى ندارد بدان نپردازد و طبيب در وظيفهء خود سستى نكند .\r\nشايسته است كه محتسب از طبيبان تعهدى را كه بقراط از اطبا گرفت ، بگيرد ، و نزد او سوگند ياد كنند كه به كسى داروى زيانبخش ندهند و با سم تركيب نكنند و داروى سقط جنين را به زنان و داروى قطع نسل را به مردان نگويند ، و چون نزد مريض آيند از نگريستن به محارم چشم پوشند و رازها را فاش نسازند و هتك حرمت نكنند و از كارهاى ناروا بپرهيزند .\r\n\r\nكحالان\r\nمحتسب بايد كحالان ( چشم‌پزشكان ) را با كتاب حنين بن اسحاق موسوم به « مقالات دهگانه در باب چشم » بيازمايد ، هركس از عهدهء آزمايش\r\n\r\n","description":"","footnote":"","page_name":" 171 ","page_number":191},
  {"content":"\r\n\r\nبرآيد و به تشريح طبقات چشم و غده‌ها و رطوبتهاى سه‌گانه و امراض سه‌گانه و بيماريهايى كه فرع آن است و به تركيب داروهاى چشم و چگونگى عقاقير آشنا باشد اجازه دهد كه به معالجهء چشم بپردازد .\r\nكحالان دوره‌گرد اغلب غير قابل اعتماد هستند ، زيرا بىدين‌اند .\r\nمحتسب بايد از معالجهء اين گروه از بيماريها و عوارض چشم ناآگاه‌اند ممانعت كند . و شايسته نيست كه كسى براى معالجه به آنان اعتماد كند و كحل‌ها و داروهاى « 1 » ايشان را به كار برد ، زيرا بعضى از آنان داروهايى از نشاسته و صمغ مىسازند و آن را به رنگهاى گوناگون رنگ مىكنند :\r\nداروى سرخ را با سرنج « 2 » و سبز را با زردچوبه و نيل سياه را با اقاقيا ( جز اقاقياى معروف ) ، و زرد را با زعفران مىسازند و بعضى داروهايى از ماميثا ( كعب الغزال ) با تركيب صمغ مىسازند و بعضى كحل ( داروى ماليدنى ) را از هستهء هليلهء محروق و فلفل تهيه مىكنند . تقلبات دارويى ايشان بسيار است و نمىتوان برشمرد . و چون محتسب نمىتواند به هنگام معالجهء چشم مردم حضور يابد ، بايد تحليف به عمل آورد .\r\n\r\nشكسته‌بندان\r\nشكسته‌بند به شرطى مىتواند به شكسته‌بندى پردازد كه گفتار ششم از كتاب « كناش فوليس » « 3 » را كه در باب شكسته‌بندى است فراگيرد و شمارهء\r\n\r\n\r\n","description":"","footnote":"\r\n( 1 ) - متن : اكحال و اشياف است ، كحل به معنى سرمه و داروى چشم ، و اشياف جمع شياف ، و در اينجا به معنى دارويى است كه در چشم استعمال مىشود و شايد مراد از كحل داروى ماليدنى باشد .\r\n( 2 ) - متن : سيلقون ، و ظاهرا صحيح سليقون است به معنى سرنج كه داراى رنگ قرمز خوشرنگى است و در نقاشى مورد استفاده قرار مىگيرد و آن را ساليقون و ساريقون و آذرگون نيز گويند . ر ك : فرهنگ فارسى معين .\r\n( 3 ) - فوليس ظاهرا همان است كه ابن النديم به صورت فولس ذكر كرده و از شاگردان بقراط به شمار آورده است ، اما « كناش » معلوم نشد .\r\n","page_name":" 172 ","page_number":192},
  {"content":"\r\n\r\nاستخوانهاى آدمى را كه 200 عدد است و 84 عدد آن بزرگتر است و نيز شكل و اندازهء هر استخوانى را بداند تا به هنگام شكستگى يا در رفتن آن را به جاى نخستين بازبرد . محتسب بايد اين امور را در وى بيازمايد .\r\n\r\nجراحان\r\nجراحان بايد كتاب جالينوس موسوم به « قاطاجانس » « 1 » را كه دربارهء زخمها و مرهم‌هاست فراگيرند و تشريح و نيز اعضاى بدن انسان و عضلات و رگها و شريانها و اعصاب را بدانند تا به هنگام قطع بواسير و غير آن مراقبت كنند ، و نيز يك دست نيشتر كه از آن جمله نيشترى كه سرش گرد باشد و نيشتر مورب و نيز ارهء بريدن و انواع مرهم‌ها و مرهمدان و داروى كندر كه براى قطع خون است داشته باشند .\r\nبرخى از جراحان تكه‌هاى استخوان مردم را در زخم نهان مىدارند سپس در حضور مردم آن را از زخم درمىآورند و ادعا مىكنند كه به سبب داروهاى قاطع آنان از زخم بيرون آمد . و بعضى از آنان مرهم‌هايى از كلس « 2 » شسته شده با روغن زيتون مىسازند ، سپس آن را با گل سرخ « 3 » قرمز يا با زردچوبه و نيل سبز و يا با زغال ساييده سياه مىكنند . محتسب بايد اين امور را مراقبت كند .\r\n\r\n\r\n","description":"","footnote":"\r\n( 1 ) - دزى اين لغت را به معنى اسكيل آورده كه گياهى است دارويى و پياز موش نيز گويند ؛ ر ك : ذيل قواميس العرب دزى و منتهى الارب .\r\n( 2 ) - كلس گياهى است با گونه‌هاى بسيار كه در تداوى به كار مىرود .\r\n( 3 ) - متن : مغره است و آن گل سرخ است كه با آن رنگ كنند ( فرهنگ فارسى معين ) .\r\n","page_name":" 173 ","page_number":193},
  {"content":"\r\n\r\n\r\nباب چهل و ششم در حسبت بر مربيان اطفال\r\nآموختن خط در مساجد روا نيست ، زيرا پيغمبر ( ص ) فرمود : مساجد را از بچه‌ها و ديوانگان پاكيزه داريد . اينان ديوارهاى مسجد را سياه و زمينش را با بول و ساير نجاسات ناپاك مىكنند . و بايد محتسب جاهايى را در اطراف بازار براى تعليم آنان تعيين كند ، و نيز نبايد در خانه‌ها به تعليم پردازند .\r\nتعليم ارجمندترين پيشه‌هاست ، رسول گرامى فرمود : « برترين شما كسى است كه قرآن را فراگيرد و تعليم دهد . » « 1 » در حديث ديگر آمده :\r\n« بهترين كسانى كه بر زمين راه مىروند معلمان هستند كه چون دين متروك شود آن را تازه كنند » « 2 » .\r\n\r\n\r\n","description":"","footnote":"\r\n( 1 ) - قوله ( ص ) : « خيركم من تعلم القرآن و علمه » .\r\n( 2 ) - و قوله ( ص ) : « خير من مشى على الارض المعلمون الذين كلما خلق الدين جددوه » .\r\n","page_name":" 174 ","page_number":194},
  {"content":"\r\n\r\nمعلم بايد از اهل صلاح و پاكدامن و امين و حافظ كتاب خدا و خوش خط و آشنا به علم حساب باشد ، و بهتر آن است كه ازدواج كرده باشد . و نبايد محتسب به شخص عزب اجازه دهد كه مكتب‌خانه داير كند مگر اينكه پيرمردى معروف به ديندارى و نيكوكارى باشد و با اين همه در صورتى به او اجازه داده مىشود كه پاكيزه اخلاق و شايستهء تدريس باشد .\r\nمربى را شايسته است كه به بچه‌ها مهربانى كند و نخست حروف و نوشتن آنها را به تدريج ياد دهد و پس از آشنايى كامل ايشان به حروف ، سوره‌هاى كوچك قرآن را بياموزد . سپس عقايد دينى و پس از آن اصول حساب و نامه‌نگارى را ياد دهد ، و آنان را موظف بدارد كه به هنگام بيكارى به فراگرفتن خوشنويسى طبق سرمشق بپردازند و ايشان را به حفظ آنچه املا كرده است وادار سازد . چون بچه به هفت سالگى برسد او را به نماز خواندن به‌طور جماعت مكلف كند ، و نيز فرمان دهد كه به پدر و مادر نيكى كند و از اطاعت اوامر آنان و سلام دادن و دست‌بوسى به هنگام ورود سرپيچى نكند و بر بىادبى و سخن زشت و كارهايى خلاف شرع از قبيل قاب‌بازى و تخم بازى و نردباختن و همهء انواع قمار ، ايشان را بزند ، اما بچه را با چوب درشت كه موجب شكستگى استخوان شود يا چوب نازك كه دردى نداشته باشد نزند بلكه حد وسط باشد ، و مىتواند با شلاقى داراى تسمهء پهن بر كفل و ران و پايين پاهايش بزند ، زيرا زدن بر اين اعضا موجب عارضهء بيمارى نمىشود .\r\nشايسته نيست كه مربى بچه‌ها را براى انجام دادن حوايج و كارهاى خود كه موجب ننگ خانواده‌هايشان باشد مانند حمل خاك و زباله و سنگ و جز آن بگمارد ، و نيز نبايد او را به خانهء خود كه خالى باشد بفرستد ، تا سبب تهمت نشود ، و بچه‌اى را براى نامه‌نويسى همراه با زنى نفرستد ، زيرا فاسقان به بچه‌ها حيله و خيانت مىكنند .\r\nمعلم نبايد به زن يا دخترى نوشتن آموزد ، زيرا رسول خدا از آن نهى كرده و فرموده است : « زنانتان را نوشتن نياموزيد و آنان را در غرفه‌ها\r\n\r\n","description":"","footnote":"","page_name":" 175 ","page_number":195},
  {"content":"\r\n\r\nننشانيد ، اما سورهء نور را به ايشان بياموزيد » « 1 » . و نيز بايد بچه‌ها را از حفظ اشعار ابن حجاج و مطالعهء آنها بازدارد و بدان مجازات كند .\r\n\r\n\r\n","description":"","footnote":"\r\n( 1 ) - قال ( ص ) : « لا تعلموا نساءكم الكتابة و لا تسكنوهم الغرف و لكن علموهن سورة النور » .\r\n","page_name":" 176 ","page_number":196},
  {"content":"\r\n\r\n\r\nباب چهل و هفتم در حسبت بر خادمان مسجد و مؤذنان\r\nشايسته است كه محتسب بر جامع‌ها و مساجد نظارت كند و خادمان آنها را موظف بدارد كه هر روز مسجد را جارو كنند و از پليديها پاكيزه بدارند و حصيرها را بتكانند و غبار آنها را برگيرند و قنديلها را بشويند و هر شب آنها را روشن كنند و پس از نماز درها را ببندند تا بچه‌ها و ديوانگان بدانجا نيايند ، و نيز كسى در آنجا طعام نخورد و نخوابد و به حرفه‌اى نپردازد و دادوستد نكند و ضاله‌اى را ندا نزند و براى سخن گفتن دربارهء امور دنيوى در آنجا ننشيند .\r\nشرع از همهء اينها بازداشته و اين امور را ناپسند شمرده است .\r\nهمسايگان مساجد پيش از ديگران به هنگام شنيدن اذان بايد به نماز جماعت مبادرت ورزند تا شعاير اسلام حفظ شود . رسول خدا فرمود :\r\n« همسايهء مسجد جز در مسجد نماز نگزارد » « 1 » .\r\nاز نمازهاى مهم نماز جمعه است و روز جمعه همانند اعياد سال و واسطة العقد هفته است و آن را جمعه خواندند زيرا جامع فضايل است ، و به وجود\r\n\r\n\r\n","description":"","footnote":"\r\n( 1 ) - قوله ( ص ) : « لا صلوة لجار المسجد الا فى المسجد » .\r\n","page_name":" 177 ","page_number":197},
  {"content":"\r\n\r\nهمين روز مسلمانان بر اهل كتاب برترى يافتند .\r\nمحتسب بايد در اوقات اذان بازارها را كه جايگاه شيطان است زير نظر گيرد ، هركس به هنگام نماز به كسب پردازد يا لهو و لعب او را از نماز بازدارد مجازاتش كند و به پيرى و مقام اشخاص اعتنا نكند تا مسلمانان پست و زبون نشوند ، چنان كه در روزگار گذشته چون يكى از صاحبان مقام دزدى مىكرد فرومىگذاشتند ، اما چون ضعيف مرتكب دزدى مىشد حد مىزدند ، و به همين سبب نابود شدند .\r\nدر اثناى سال روزهايى است كه نمازهاى مخصوص دارد ، مانند نماز تراويح « 1 » و نماز رغايب كه در نخستين جمعهء ماه رجب و نماز شب نيمهء شعبان .\r\nدر اين مراسم مسجدها از انبوه مردم پر مىشود ، اما كسانى هم به منظور دوست بازى و به قصد نادرستى بدان‌جا مىآيند . بر محتسب است كه گروهى را بگمارد تا آنها را بگيرند و مجازات كنند و در دلهايشان رعب اندازند ، زيرا اين‌گونه اشخاص نماز را ضايع مىكنند و از شهوات پيروى مىكنند .\r\nكسى كه در مناره اذان مىدهد بايد عادل و ثقه و امين و آشنا به اوقات نماز باشد ، زيرا رسول خدا فرمود : « مؤذنان امنا و پيشوايان ضامنان‌اند ، خدا ائمه را رستگار كند و مؤذنان را ببخشاياد . » « 2 » .\r\nشايسته است كه محتسب وقت‌شناسى مؤذنان را بيازمايد و هركه وقت نشناسد او را از اذان بازدارد تا آنگاه كه فراگيرد .\r\nمستحب است كه مؤذن خوش صوت باشد ، و بر محتسب است كه از نغمه در اذان يعنى دراز كردن تلفظ و طربناك كردن آن بازدارد و او را فرمان دهد كه چون بر مناره رفت از نگريستن به حرم مردمان و خانه‌هايشان چشم پوشد و در اين باره از وى تعهد گيرد . و كسى جز مؤذن آن هم در اوقات نماز نبايد بر مناره رود .\r\n\r\n\r\n","description":"","footnote":"\r\n( 1 ) - اين نماز بيست ركعت است كه در شبهاى رمضان مىخوانند .\r\n( 2 ) - قال ( ص ) : المؤذنون امناء و الائمة ضمناء فارشد اللّه الائمة و غفر للمؤذنين » .\r\n","page_name":" 178 ","page_number":198},
  {"content":"\r\n\r\nشايسته است كه مؤذن به منازل ماه و شكل كواكب آنها آشنا باشد تا اوقات شب و گذشتن ساعات را بداند . منازل ماه 28 است بدين‌سان : شرطين ، بطين ، ثريا ، دبران ، هقعه ، هنعه ، ذراع ، نثره ، طرف ، جبهه ، خرتان ، صرفه ، عواء ، سماك ، غفر ، زبانيان ، اكليل ، قلب ، شولة ، نعائم ، بلدة ، سعد ذابح ، سعد بلع ، سعد سعود ، سعد اخبيه ، فرغ مقدم ، فرغ مؤخر و بطن الحوت كه همان رشاء است . صبح على الدوام در هر منزلى از منازل مذكور 13 روز طلوع مىكند ، آنگاه به منزل بعدى منتقل مىشود . چون مؤذن دريابد كه صبح در كدام منزل است به منزلى كه در ميانهء آسمان حايل است مىنگرد و طالع را از ساقط بازمىشناسد ، و اين دانش و محاسبه‌اى است كه شرح آن به درازا مىانجامد .\r\nشايسته است كه در شبهاى رمضان ذكر و تسبيح را زيادتر كند و هنگام سحرها بانگ زند ، آنگاه آب خورد و نزديك صبح دوباره زنگ زند و سپس نزديك اذان بازبانگ زند و آنگاه فانوس را خاموش كند و اذان دهد ، و هرگاه خاموش كردن فانوس دشوار باشد آن را بشكند ، زيرا كسى كه به سبب دورى از مسجد ، اذان را نمىشنود در خوردن و آشاميدن و امساك به فانوس توجه دارد كه روشن است يا خاموش .\r\n\r\nوظايف خادمان مساجد\r\nمحتسب فرمان دهد كه خادمان روز جمعه بر در مسجد جامع بايستند و درويشان را كه به صورت دسته‌جمعى براى گدايى مىآيند از ورود به مسجد بازدارند ، چه ايشان مانع مىشوند كه مردم به ذكر و عبادت بپردازند و وضع نماز را به هم مىزنند بخصوص كسانى كه مىايستند و اخبار و داستانهاى بىپايه مىگويند و مردم به سخنانشان گوش مىدهند و از امرى كه براى آن گرد آمده‌اند بازمىمانند .\r\nبر محتسب است كه در اين‌باره مراقبت كند و مأمورانى براى كمك به\r\n\r\n","description":"","footnote":"","page_name":" 179 ","page_number":199},
  {"content":"\r\n\r\nخادمان بفرستد تا نظم را برقرار نمايند .\r\nنارواست كه در مسجد جامع و جز آن در يك زمان چند تن اذان دهند ، زيرا هنگامى كه حاضران مسجد همه شنيده باشند و آواز اذان هم از مسجد به بيرون نرود تا مردمى كه بيرون هستند بشنوند چه فايده خواهد داشت . همهء اين امور ناروا و مخالف سنت صحابه و گذشتگان است .\r\n\r\nخواندن قرآن\r\nمحتسب فرمان دهد كه اهل قرآن قرآن بخوانند ، اما از تلحين ( آوازخوانى ) و قرائت آن چون آوازهاى غنايى و اشعار بازدارد ، زيرا مخالف شرع است .\r\nپيغمبر گرامى فرمود : « قرآن را با لحن‌هاى عرب بخوانيد نه با آوازهاى اهل عشق و اهل كتاب ( يهود و نصارى ) . پس از من مردمى خواهند آمد كه قرآن را همچون آوازخوانان و نوحه‌گران مىخوانند و سخن خدا از حنجره‌هايشان نخواهد گذشت اما خودشان و شنوندگانى كه قرائت آنان را خوش مىدارند فريب مىخورند » « 1 » .\r\n\r\n\r\n","description":"","footnote":"\r\n( 1 ) - قال ( ص ) : « اقرؤوا القرآن بلحون العرب و اصواتها و اياكم و لحون اهل العشق و لحون اهل الكتابين ، و سيجىء بعدى قوم يرجعون القرآن ترجيع الغناء و النوح ، لا يجاوز حناجرهم ، مفتونة قلوبهم و قلوب الذين يعجبهم شأنهم » .\r\n","page_name":" 180 ","page_number":200},
  {"content":"\r\n\r\n\r\nباب چهل و هشتم در حسبت بر واعظان\r\nبر محتسب است كه در كار واعظان بنگرد ، و كسى را اجازهء وعظ دهد كه به ديانت و نيكى و فضيلت معروف باشد و نيز دانا به علوم شرعى و ادب و حافظ قرآن و احاديث رسول اكرم و آشنا به اخبار صالحان و حكايات گذشتگان باشد . و بايد واعظ را در اين امور آزمايش كنند اگر از عهده برآمد به وعظ بپردازد و گرنه بازش دارند ، چنان كه على بن ابى طالب ( ع ) حسن بصرى را كه به مردمان سخن مىگفت بيازمود و پرسيد : ستون دين چيست ؟ گفت : پارسايى . پرسيد : آفت آن چيست ؟ گفت : آزمندى .\r\nگفت : اكنون سخن بگوى اگر بخواهى .\r\nهركس داراى شروط مذكور باشد ، مىتواند در جوامع و مساجد بر منبر رود و هركه بدين امور نادان باشد حق سخن‌رانى ندارد و اگر دست بازنداشت تعزيرش بايد كرد . اما اگر كسى اندكى از سخنان واعظان و نيز احاديث و اخبار صالحان گذشته را بداند و براى ارتزاق وعظ كند رواست به شرط آنكه بر منبر ننشيند بلكه به پا ايستاده سخن گويد ، زيرا بر منبر نشستن\r\n\r\n","description":"","footnote":"","page_name":" 181 ","page_number":201},
  {"content":"\r\n\r\nرتبهء شريفى است كه جز به واعظان صلاحيت‌دار روا نيست . و در اهميت منبر بسنده است كه رسول خدا و خلفا و امامان بر آن مىنشستند و در دورهء اول اسلام تنها دو كس بر منبر مىرفتند : خطيب نماز جمعه يا نماز عيد و مردى بزرگوار كه به قصد پند دادن مردم و يادآورى رستاخيز و بيم دادن از كارهاى ناروا و تشويق به نيكوكارى بر منبر مىرفت و اين امر سودمند مىافتاد .\r\nدر روزگار ما واعظ جز براى انجام دادن مراسم مردگان يا عقد زناشويى مورد نياز نيست ، البته اجتماعاتى بيهوده هم تشكيل مىشود كه مردم نه براى شنيدن پند و سود بردن در آنجا گرد مىآيند بلكه اين مجامع نوعى تفريح و سرگرمى است و كارهايى ناروا از قبيل فراهم آمدن زنان و ديدن يكديگر در آنجا صورت مىگيرد ! اينها همه بدعت و گمراه‌كننده است و بايد به سختى از اين امور ممانعت شود .\r\nاز شروط واعظ اين است كه كوشش و گفتار او براى خدا و در راه خدا باشد و سخن‌پرداز و كوشا باشد ، خداوند فرمود : « اى محمد ، ياد آورى كن ، زيرا يادآورى مؤمنان را سودمند افتد » « 1 » و نيز فرمود : « خداوند شما را پند مىدهد تا هرگز به چنين كارى بازنگرديد » « 2 » .\r\nفقيهان و متكلمان و اديبان و نحويان ، سخن‌رانان و واعظان را قصه پرداز خوانند . دانشمندى گفته است : مجالس وعظ بهترين مجامع و جامه‌هاى آنها گران‌بهاترين جامه‌هاست . در آنها دلها نرم مىشود و از گناهان توبه مىكنند .\r\nواعظ بايد عالم به كتاب و سنت و درست زبان و خوش‌بيان باشد و سخنانش با اشارت و رموز باشد . مالك بن دينار گفته است : « واعظ كسى\r\n\r\n\r\n","description":"","footnote":"\r\n( 1 ) - قال تعالى :  « وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ »  . ( قرآن سورهء 51 « ذاريات » آيهء 55 ) .\r\n( 2 ) - و قال تعالى :  « يَعِظُكُمُ اللَّهُ أَنْ تَعُودُوا لِمِثْلِهِ أَبَداً »  . ( قرآن سورهء 24 « نور » آيهء 17 ) .\r\n","page_name":" 182 ","page_number":202},
  {"content":"\r\n\r\nاست كه چون به خانه‌اش درآيى ابزار خانه‌اش ترا پندآموز گردد و در آنجا ظرف وضو و سجادهء نماز ببينى » .\r\nسخنان قصه‌گويان و نيز واعظانى كه در گفتار خود بدعتها مىآميزند نارواست . قصه‌گو اگر اخبار دروغ بگويد فاسق است و بازداشتن او واجب ، و همچنين است واعظ بدعت‌گذار كه حضور در مجلس او جز به قصد رد گفتارش نارواست .\r\nواعظى كه جوان باشد و خود را براى زنان بيارايد و در جامه و وضع ظاهرى از قبيل داشتن موهاى دراز و نيز در حركات و رفتار خود را مقبول زنان بنمايد بايد از وعظ ممنوع گردد ، زيرا فساد آن بيشتر از صلاح است .\r\nبايد كه در مساجد ميان زنان و مردان حايلى باشد تا مردان زنان را نبينند و مايهء تباهى نشود . و بايد زنان را از حضور در مساجد براى نماز و نيز در مجلس وعظ كه احتمال فساد رود بازدارند ، اما عبور زن از مسجد به حالت استتار رواست .\r\n\r\n","description":"","footnote":"","page_name":" 183 ","page_number":203},
  {"content":"\r\n\r\n\r\nباب چهل و نهم در حسبت بر منجمان و نامه‌نگاران\r\nدربارهء منجمان احاديثى نقل شده است كه از اشتغال به طالع‌بينى و ستاره‌شناسى نهى مىكند . از زيد بن خالد جهنى روايت شده كه رسول خدا با ما در حديبيه نماز صبح گزارد . پس از نماز رو به مردم كرد و گفت : « آيا مىدانيد كه خداى شما چه گفته است ؟ » گفتند : خدا و رسولش داند . فرمود :\r\n« بندگان من برخى مؤمن و برخى كافرند ، اما كسى كه گويد : باران بر ما آمد به فضل و رحمت خدا ، وى مؤمن است ، و كسى كه گويد : باران به سبب تمايل ستاره نازل شد به من كافر است و به ستاره مؤمن . » اين حديث نشان مىدهد كه علم ستاره‌شناسى بر اساسى نيست بلكه دامى براى كسب روزى است .\r\nمنجمان و نامه‌نگاران نبايد بر دروازه و كوچه و دكان بنشينند بلكه بايد در شارع بنشينند ، زيرا بيشتر كسانى كه نزد آنان مىآيند زنان‌اند . در روزگار ما گروهى از جوانان و كسان ديگر بىآنكه نيازى داشته باشند در نزد منجمان و نامه‌نگاران مىنشينند تا با زنانى كه به قصد طالع‌بينى يا نامه نويسى در آنجا مىباشند گفتگو كنند و اين امر سبب تباهىهايى مىشود كه\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nگفتنى نيست ، از اين‌روست كه اگر بر شارع عام باشند بهتر است .\r\nمحتسب بايد آنان را سوگند دهد كه دربارهء امور روحانى مانند محبت و تحريك و زبان بستن و جز آن چيزى ننويسند ، زيرا ساحرى حرام است و هرگاه كسى بدين اعمال مرتكب شود بايد او را تعزير كند تا ديگران عبرت گيرند .\r\nنامه‌نگاران نيز نبايد مطالبى را كه بيرون از وظيفهء آنان است بنويسند از قبيل سند بيع و تعهد و اجاره و وثيقه و آنچه از وظايف عدول است . و نيز براى زنان نامه‌اى خطاب به مردان بيگانه ننويسند و دربارهء امور دولتى هم چيزى ننگارند و نويسندگى آنان محدود به امور عادى باشد ، از قبيل نوشتن نامه و كسب خبر و آنچه فايده‌اش خاص فرستندهء نامه است . اما دربارهء امورى كه متضمن زيان ديگران است نبايد نامه‌اى بنويسد و اگر كسى از اين حدود درگذرد محتسب او را تأديب كند ، هرگاه بازگردد شغل خود را از سر مىگيرد و گرنه تعزيرش كند .\r\n\r\n","description":"","footnote":"","page_name":" 185 ","page_number":205},
  {"content":"\r\n\r\n\r\nباب پنجاهم در شناختن حدود و تعزيرات « 1 » و امور ديگرى كه ياد نشده و بيان وظايف محتسب جز آنچه پيش از اين گفته شد\r\nنخست دربارهء تازيانه و شلاق « 2 » سخن مىگوييم : تازيانه بايد نه ستبر و سخت باشد و نه نازك و نرم ، بلكه متوسط باشد تا تن را رنجور نكند . زيد بن اسلم روايت كرد كه مردى نزد رسول خدا آمد و به زنا اعتراف كرد . وى تازيانه خواست تازيانه‌اى شكسته آوردند . فرمود : بالاتر از اين باشد . تازيانهء جديدى آوردند گفت : پايين‌تر باشد . تازيانه‌اى نرم آوردند و بدان حد زد .\r\nاما شلاق را از چرم گاو يا شتر تهيه مىكنند و به وسيلهء درفش مىدوزند « 3 »\r\n\r\n\r\n","description":"","footnote":"\r\n( 1 ) - حدود جمع حد و آن عقوبتى شرعى و معين و قطعى است يعنى حداكثر و حداقل ندارد به خلاف تعزير كه به رأى امام بسته است ، و حد به شبهه ساقط مىشود اما تعزير با وجود شبهه هم واجب است و حد بر ذمى جارى شود ليكن تعزير بر او نيست . ر ك : فرهنگ فارسى دكتر معين .\r\n( 2 ) - متن : السوط و الدرة .\r\n( 3 ) - متن : مخروزة .\r\n","page_name":" 186 ","page_number":206},
  {"content":"\r\n\r\nو معمولا آن را بر دكهء محتسب آويزند تا مردم ببينند و دلهاى تباهكاران بلرزد و اهل تدليس بترسند و از تزوير ابا كنند .\r\nاگر زناكارى بكر ( مرد زن ناگرفته ) را نزد محتسب بياورند بايد او را صد تازيانه در ملأ عام بزند ، چنان كه خداوند فرمود : « گروهى از مؤمنان بايد ناظر عقوبت زناكاران باشند » « 1 » و اين كيفر در مورد كسى است كه بالغ و عاقل و مختار باشد ، خواه مسلمان باشد يا ذمى يا مرتد .\r\nمرد به هنگام حد يا تعزير بايد ايستاده باشد و دراز نكشد و صورت و سر و فرج و خاصره و ساير جاهايى كه خطر هلاك دارد بايد از ضرب مصون باشد و نبايد برهنه‌اش كنند بلكه پيراهنى بر تن داشته باشد و اگر جامهء حشودار « 2 » يا كركى پوشيده باشد درمىآورند تا مانع ضرب نباشد . ضرب شلاق بايد به وسيلهء مردان انجام گيرد و موجب زخمى كه ايجاد خون‌ريزى كند نباشد ، اما زن را به حال نشسته و با ازار بايد شلاق زد و جامه‌هاى خود را نيز بر تن داشته باشد تا تنش پوشيده ماند .\r\nگفتيم كه كيفر مرد زناكار اگر بكر باشد صد تازيانه است ليكن اگر متأهل باشد عقوبتش سنگسار كردن است .\r\nچون بخواهند زناكار را با ثبوت زنا رجم كنند بايد چاهى بكنند و او را در وسط چاه قرار دهند تا نگريزد و اگر بگريزد بگيرند و سنگسار كنند تا بميرد . اما اگر زناكار خود اقرار كرده باشد و بخواهند رجم كنند حفر چاه لازم نيست و اگر بگريزد دنبالش نمىكنند .\r\nزن باردار را نمىتوان حد زد مگر پس از وضع حمل ، به شرط آنكه براى بچه‌اش زن شيردهنده‌اى پيدا شود .\r\n\r\n\r\n","description":"","footnote":"\r\n( 1 ) - قوله تعالى :  « وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ »  . ( قرآن سورهء 24 « نور » آيهء 2 ) .\r\n( 2 ) - متن : محشوة ، مىتوان لايىدار معنى كرد و آن جامه‌اى است كه ميان آستر و ابرهء آن پنبه يا پشم يا پارچه قرار مىدهند .\r\n","page_name":" 187 ","page_number":207},
  {"content":"\r\n\r\nلواط و نزديكى با ستوران نيز چون زنا حرام است و شايد حرمت لواط بيشتر از زنا باشد . دليل حرمت آيهء شريفه است كه مىفرمايد : « لوط به قوم خود گفت : آيا به چنين كار زشتى تن درمىدهيد كه كسى از جهانيان خود را بدان نيالوده است ؟ » « 1 » و نيز فرمود : « به كارهاى زشت نزديك نشويد چه آشكار باشد چه نهان » « 2 » .\r\nدر حد لواط اختلاف شده است و برخى برآنند كه لواط مانند زناست ، اگر زناكار محصن ( متأهل ) باشد سنگسار مىشود و اگر بكر باشد تازيانه‌اش مىزنند ، و ابو حنيفه گفته است : در لواط حد نيست و مرتكب بايد تعزير و سپس زندانى شود تا بميرد .\r\nدر نزديكى با ستوران قول اصح آن است كه تعزير كنند .\r\n\r\nتعزيرات\r\nتعزير كار امام يا جانشين اوست و با حد و تأديب مغايرت دارد ، چنان كه اگر شوهر زن خود را يا معلم شاگرد را بزند تأديب ناميده مىشود .\r\nتعزير در مواردى چند است از قبيل گناهى كه حد ( عقوبت معين ) يا كفاره ندارد مانند دزدى در كمتر از حد نصاب و تهمت زدن در غير زنا و خيانت و شهادت دروغ .\r\nمالك و اوزاعى گفته‌اند كه امام در ضرب براى تعزير مختار است و دليل آن حديث رسول خداست كه فرمود : « كسى را بيشتر از ده تازيانه مزن مگر آنكه حدى از حدود خدا باشد » « 3 » .\r\n\r\n\r\n","description":"","footnote":"\r\n( 1 ) - قوله تعالى :  « وَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ »  . ( قرآن سورهء 7 « اعراف » آيهء 80 ) .\r\n( 2 ) - قوله تعالى :  « لا تَقْرَبُوا الْفَواحِشَ ما ظَهَرَ مِنْها وَ ما بَطَنَ »  . ( قرآن سورهء 6 « انعام » آيهء 151 ) .\r\n( 3 ) - قال ( ص ) : « لا تجلد احدا فوق عشر جلدات الا فى حد من حدود اللّه تعالى » .\r\n","page_name":" 188 ","page_number":208},
  {"content":"\r\n\r\nرواست كه تعزير با چوب يا با تازيانه‌اى كه گره « 1 » آن شكسته باشد انجام گيرد ، اما نبايد چنان باشد كه موجب خون‌ريزى گردد . و رواست كه گناهكار را برهنه كنند و در ملأ عام آورند و گناه او را در صورتى كه تكرار كرده باشد به بانگ بلند بگويند ، و نيز رواست كه موى سرش را بتراشند اما ريش را نبايد تراشيد ، و بعضى سياه كردن روى را نيز روا دانسته‌اند . اما وارونه نشاندن گناهكار بر ستور نيز از احكام گذشته نقل شده است . و در تعزير جايز است كه گناهكار را زنده به دار آويزند اما از غذا و آب و نيز از وضو گرفتن براى نماز نبايد ممنوع شود ، و نماز را به اشاره بخواند و چون آزاد شد اعاده كند ، و صلب او از سه روز درنگذرد .\r\n\r\nتعزير در اموال\r\nتعزير در اموال ( جريمه ) نيز به گفتهء « مالك » رواست ، مثلا كسى كه زكات را نپردازد از وى همان زكات و نيز نيمهء مالش به عنوان عقوبت گرفته مىشود . روايت شده است كه سعد بن ابى وقاص جامهء كسى را كه در مدينه شكارى كشته بود بگرفت و گفت : شنيدم از رسول خدا كه مىفرمود : « هركه مردى را ببيند كه در مدينه صيد مىكند جامه‌اش از آن اوست » .\r\nو روايت كرده‌اند كه عمر شير مخلوطى را به زمين ريخت و نيز از على ( ع ) نقل شده است كه طعام احتكار شده را به آتش بسوخت . غزالى گفته است : « كاردار مىتواند هر جا كه مصلحت ببيند چنين كارى كند » و من ( مؤلف كتاب ) برآنم كه كاردار بايد ظروفى را كه محتوى شراب است بشكند چنان كه در روزگار رسول خدا همين كار صورت گرفته و نسخ آن ثابت نشده است .\r\n\r\n\r\n","description":"","footnote":"\r\n( 1 ) - متن : بالسوط الذى كسرت ثمرته ، و ثمره گرهى است در انتهاى تازيانه كه براى شكنجهء بيشتر تعبيه كنند . ر ك : اقرب الموارد .\r\n","page_name":" 189 ","page_number":209},
  {"content":"\r\n\r\n\r\nمراتب حسبت\r\nمراتب حسبت نخست نهى و دوم وعظ و سوم منع و بيم دادن است .\r\nو عقوبت در برابر خطاى گذشته و منع دربارهء عمل حاضر است و افراد مردم جز منع كه از ميان بردن كار نارواست وظيفه‌اى ندارند و عقوبت و بيم دادن ( زجر ) وظيفهء كارداران است .\r\nپند كسى كه خود پند ناگرفته است سودى ندارد و هركه تشخيص دهد كه گفتارش در مورد حسبت پذيرفته نيست و مردم به فسق وى آگاه‌اند ، نبايد پند دهد ، زيرا سودى نخواهد داشت .\r\nمرتبهء ديگر بيم دادن از خدا و تهديد به ضرب يا اقدام به ضرب است تا از عملى كه گناهكار بدان مرتكب است از قبيل اصرار در غيبت يا تهمت زدن خوددارى كند . مرتبهء ديگر دشنام دادن و درشتى كردن است ، و مراد از دشنام اين است كه خطاكار را به صفاتى كه متصف بدانهاست خطاب كند از قبيل :\r\nاى فاسق ، اى احمق ، اى نادان ، آيا از خدا نمىترسى ؟ اى بىادب و مانند آن . و در اين مورد بايد دو نكته را در نظر گيرد : نخست آنكه دشنام ندهد و درشتى نكند جز در موردى كه ملاطفت نتيجه‌بخش نباشد و گناهكار به انديشهء ضرر رسانيدن باشد و پند و خيرخواهى را استهزا كند . دوم آنكه جز به راستى سخن نگويد ، و درشتى به اندازهء حاجت كند و اگر آن را سودمند نيافت خشم خود را ظاهر سازد و او را پست و حقير شمارد .\r\n* * * محتسب بايد از اخته كردن انسان و ستور بازدارد و مرتكب را تأديب كند و اگر سزاوار قصاص يا پرداخت ديه باشد به انجام دادنش اهتمام ورزد و از خضاب كردن ريش به رنگ سياه بازدارد جز كسى كه مجاهد راه خدا باشد .\r\nمحتسب بايد از دادوستد آلات لهو بازدارد و هر دو از فروشنده و\r\n\r\n","description":"","footnote":"","page_name":" 190 ","page_number":210},
  {"content":"\r\n\r\nخريدار را ادب كند و از ضرر رسانيدن و نيز از كار گدايانى كه در بازارها نشسته قرآن مىخوانند و آن را وسيلهء گدايى قرار داده‌اند ، ممانعت كند ، زيرا مخالف شرع است .\r\n\r\n","description":"","footnote":"","page_name":" 191 ","page_number":211},
  {"content":"\r\n\r\n\r\nباب پنجاه و يكم قاضيان و گواهان\r\nقضا در لغت به معنى استوار كردن كارى و تمام كردن آن است . چون طبيعت مردمان به نزاع و دوستى مال و پيشى جستن بر يكديگر نهاده شده به قاضى نيازمندند تا به دست توانا نزاع را قطع كند و آنان را به اجراى حق وادارد .\r\nدر قرآن و سنت پيغمبر دربارهء قضا سخنانى آمده است . خداوند مىفرمايد : « اى داود ، ترا در زمين جانشين نهاديم ، ميان مردمان به حق حكم كن » . « 1 » بدين‌سان معلوم مىشود كه قضا و حكم در ميان مردم از آيين‌هاى پيامبران بوده است . و نيز فرمود : « آنگاه كه مؤمنان را به سوى خدا و رسولش فراخوانند تا پيامبر ميان آنان حكم كند ، سخن نگويند جز اينكه شنيديم و فرمانبرداريم ، ايشان رستگارانند » « 2 » .\r\n\r\n\r\n","description":"","footnote":"\r\n( 1 ) - قوله تعالى :  « يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ »  .\r\n( قرآن سورهء 38 « ص » آيهء 26 ) .\r\n( 2 ) - و قوله :  إِنَّما كانَ قَوْلَ الْمُؤْمِنِينَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ أَنْ \r\n","page_name":" 192 ","page_number":212},
  {"content":"\r\n\r\nاز رسول خدا روايت شده كه فرمود : « حسد نيست مگر در دو چيز :\r\nمردى كه خدا توانگرش كند و ثروت او موجب هلاك و گمراهى نشود و مردى كه خدايش حكمت دهد و او بدان داورى كند و خود نيز كار بندد » « 1 » .\r\nو نيز فرمود : « آيا مىدانيد كه در روز رستاخيز سابقون كيان‌اند ؟\r\nگفتند : خدا و رسولش داناست . گفت : آنان كه دربارهء مسلمانان چنان حكم كنند كه دربارهء خودشان حكم مىكنند » « 2 » .\r\nو نيز فرمود : « چون قاضى در مسند خود نشيند ، دو فرشته بر او نازل شوند و او را استوار بدارند و راهنمايى و يارى كنند و اگر بيداد كند او را فروگذارند » « 3 » .\r\nو نيز فرمود : « هركه به شغل قضا پرداخت گويى بىكارد ذبح مى - كند » « 4 » و فرمود : « قاضيان سه گونه‌اند : قاضيى در بهشت است و او كسى است كه حق را بداند و بدان حكم كند و دو قاضى ديگر در دوزخ‌اند : يكى آنكه حق را بداند و از آن عدول كند و ديگر آنكه به نادانى داورى كند » « 5 » .\r\nپيغمبر خود در موارد بسيارى داورى كرده و گروهى از ياران خود را به شغل قضا گماشته است ، از آن جمله على ( ع ) را به يمن براى داورى\r\n\r\n\r\n","description":"","footnote":"\r\n يَقُولُوا سَمِعْنا وَ أَطَعْنا وَ أُولئِكَ هُمُ الْمُفْلِحُونَ  ( قرآن سورهء 24 « نور » آيهء 51 ) .\r\n( 1 ) - روى عن النبى ( ص ) انه قال : « لا حسد الا فى اثنين : رجل آتاه اللّه مالا فسلطه على هلكته فى الحق و رجل آتاه اللّه الحكمة فهو يقضى بها و يعمل بها » .\r\n( 2 ) - و عن النبى ( ص ) انه قال : « هل تدرون من السابقون الى ظل اللّه يوم القيامة ؟\r\nقالوا اللّه و رسوله اعلم . قال الذين اذا حكموا للمسلمين حكموا كحكمهم لأنفسهم » .\r\n( 3 ) - قال ( ص ) : « اذا جلس القاضى فى مجلسه هبط عليه ملكان يسددانه و يرشدانه و يوفقانه و اذا جار عرجا و تركاه » .\r\n( 4 ) - قال ( ص ) : « من ولى القضاء فقد ذبح به غير سكين » .\r\n( 5 ) - قال ( ص ) : « القضاة ثلاثة : قاض فى الجنة و اثنان فى النار . فاما الذى فى الجنة فرجل عرف الحق فقضى به و اما الذان فى النار ، فرجل عرف الحق فجار فى الحكم فهو فى النار و رجل قضى فى الناس على جهل فهو فى النار » .\r\n","page_name":" 193 ","page_number":213},
  {"content":"\r\n\r\nفرستاد و به وى گفت : « چون دو خصم نزد تو آيند داورى مكن مگر آنكه سخن دومى را نيز بشنوى . » على گويد : پس از اين كلام چيزى بر من دشوار نگرديد .\r\nو نيز رسول خدا معاذ را به قضاى يمن و عتاب بن اسيد را در سال فتح به قضاء مكه برگماشت . ابو بكر ( رض ) انس بن مالك را قاضى بحرين كرد و عمر بن خطاب ( رض ) ابو موسى اشعرى را قاضى بصره و عبد الله بن مسعود را قاضى كوفه كرد و على بن ابى طالب ( رض ) عبد الله بن عباس را قاضى بصره ، و عثمان ( رض ) شريح را قاضى كرد .\r\nقضاء واجب كفايى است ، چون يكى از مردم بدان پردازد از ديگران ساقط است . قضاء از قبيل امر به معروف و نهى از منكر و از جهاد افضل است چنان كه اگر ترك كنند همه گناهكارند .\r\nقاضى بايد به كتاب و سنت و اجماع امت و موارد اختلاف گذشتگان آشنا باشد ، همچنين بايد فقيه و عالم به موارد قياس و استنباط از اخبارى كه مختلف باشد و ترجيح اقوال امامان در موارد اشتباه و نيز خردمند و امين و پايدار و بردبار و هشيار و بيدار باشد و غافلگيرش نكنند و فريبش ندهند ، چشم و گوشش بىعيب و به زبانهاى مردمى كه دربارهء آنان داورى مىكند آشنا باشد و پاكدامن و منزه و بىطمع و عادل و رشيد و درست لهجه و صاحب تدبير و حكمش قاطع باشد و سرزنش مردمان او را از حق بازندارد ، خوش‌اندام و با وقار و آرامش باشد ، و اگر از قريش باشد بهتر است .\r\nحكايت كنند كه على بن ابى طالب ( رض ) ابو الاسود دؤلى را شغل قضا داد و در همان روز او را بر كنار ساخت . گفت : چرا معزولم كردى ؟\r\nبه خدا سوگند من خيانتى نكردم و به من خيانتى نشد . فرمود : شنيدم كه در محاكمه بانگ آواز تو از آواز طرفين بلندتر بود .\r\nامام شافعى ( رض ) گويد : « قاضى نبايد جابر و ظالم و ناتوان و زبون باشد » . و برخى گفته‌اند : قاضى بايد استوار باشد بىسختگيرى ، و نرم باشد\r\n\r\n","description":"","footnote":"","page_name":" 194 ","page_number":214},
  {"content":"\r\n\r\nبىضعف ، زيرا اگر جبار باشد خصم از بيان دليل خود مىترسد و اگر ناتوان باشد خصم زبان‌درازى مىكند .\r\nحاكم با كتاب خدا ، و در صورتى كه حكم در قرآن نباشد با سنت رسول خدا ( ص ) داورى كند ، و هرگاه كسى شروط داورى را بكمال داشته باشد و جز او در آنجا شخصى صالح نباشد قضا بر او واجب عينى است .\r\nقاضى را شروطى است كه سبب صحت داورى است و آنها بلوغ ، عقل ، آزادى ، مرد بودن ، اسلام ، عدالت ، شنوايى ، بينايى و دانش است .\r\nاز اين‌رو داورى بچه اگرچه به درجهء اجتهاد و علم رسيده باشد و نيز داورى ديوانه درست نيست و همچنين زن و خنثى نيز نمىتوانند عهده‌دار قضا باشند ، اما ابو حنيفه روا مىداند ، و نيز كافر نمىتواند قاضى مسلمانان باشد . داورى فاسق ( غير عادل ) نيز صحيح نيست ، زيرا پيروى از قول حاكم و فرمانبردارى از او واجب است اما قول فاسق را نمىتوان پذيرفت چنان كه خداوند فرمود : « اى مؤمنان ، اگر فاسقى خبرى آورد تحقيق كنيد » « 1 » شخص نابينا و كر و لال و شخص عامى نمىتوانند قاضى باشند . داورى عامى را بعضى از اصحاب ابو حنيفه روا دانسته‌اند به شرط آنكه به اهل دانش رجوع كند و طبق گفتهء آنان حكم دهد . شخص بيسواد كه نوشتن نمىداند ، به گفتهء برخى مىتواند قاضى باشد .\r\nدربارهء اجتهاد نيز شرط است كه مجتهد به كتاب و سنت و اجماع و قياس جلى دانا باشد و از قرآن آيات دال بر احكام را كه پانصد آيه است فراگيرد و از سنت نيز احاديث دال بر احكام را بداند ، و از كتابهايى از قبيل سنن ابى داود و سنن بيهقى و جز آنها آگاه باشد و امور اجماعى را نيز بداند تا به خلاف آنها حكم ندهد و از قياس كه اصل چهارم از اصول احكام است آگاه باشد .\r\n\r\n\r\n","description":"","footnote":"\r\n( 1 ) - قال اللّه تعالى :  « يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا »  و قرىء فتثبتوا ( قرآن سورهء 49 « حجرات » آيهء 6 ) .\r\n.\r\n","page_name":" 195 ","page_number":215},
  {"content":"\r\n\r\nامام غزالى رحمة اللّه عليه گفته است : « اگر كسى را سلطان قاهر به ولايت و داورى برگمارد تا امور مسلمانان معطل نماند ولايتش صحيح است . » با ولايت حاكم فاسق و جاهل بايد مخالفت شود ، اما اگر سلطان چنين كسى را به ولايت گماشت ، احكامش بناچار بايد اجرا گردد .\r\nو نيز غزالى گفته : « شايسته است كه قاضى در جايى فراخ در ميانهء شهر كه مردم بشناسند به مسند قضا بنشيند و در جامع و مسجد براى حكم ننشيند ، زيرا چه بسا مرد جنب و زن حايض و كافر ذمى و بچه و شخص پابرهنه و كسى كه از نجاسات نمىپرهيزد بدان‌جا در مىآيند و حصيرها را كثيف مىكنند و گاه به هنگام كثرت جمعيت بانگ و داد و فرياد بسيار مىشود .\r\nامام ابو القاسم صيمرى نقل كرده است كه خليفه مستظهر بامر اللّه يكى از ياران امام شافعى را حسبت داد و او به جامع منصور درآمد و قاضى القضاة را ديد كه به داورى مشغول است ، گفت : سلام بر تو ، خداوند فرموده است :\r\n« مؤمنان كسانى هستند كه اگر در زمين قدرت يابند نماز بگزارند و زكات دهند و به نيكى فرمان دهند و از ناروا بازدارند ، و سرانجام كارها با خداست . » « 1 » و خداوند ، خليفه المستظهر را در زمين قدرت داده و دست او را در امر به معروف و نهى از منكر بازگذاشته و من و تو را جانشينان وى قرار داده است تا حدود الهى را اجرا كنيم . ما خود بايد به حدود خدا كار بنديم تا عامهء مردم از ما پيروى كنند و ما نمك شهر هستيم كه بايد فساد عوام را اصلاح كنيم ، نشستن و داورى تو در جامع درست نيست ، آيا سخن خدا را نشنيده‌اى كه فرمود : « خانه‌هايى ( مساجدى ) كه خدا اذن داد كه برافراشته شود و نام وى در آنها ياد گردد ، مردانى در آن خانه‌ها بامداد و شبانگاه به تسبيح مشغول‌اند كه دادوستد ايشان را از ياد خدا و از نماز و\r\n\r\n\r\n","description":"","footnote":"\r\n( 1 ) - قال اللّه تعالى :  « الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ وَ لِلَّهِ عاقِبَةُ الْأُمُورِ »  . ( قرآن سورهء 22 « حج » آيهء 41 ) .\r\n","page_name":" 196 ","page_number":216},
  {"content":"\r\n\r\nزكات بازنمىدارد . » « 1 » و در اين مسجد كه تو داورى مىكنى زنى با شوهرش همراه با بچهء خود براى محاكمه نزد تو مىآيند و بچه به حصيرها مىشاشد و مردى با كفش بدان‌جا مىآيد و حصيرها را كثيف مىكند و بانگ و فرياد بلند مىشود ، و همهء اين امور شرعا حرام است . گويد : قاضى فىالحال برخاست و پس از آن هرگز براى داورى به جامع بازنگشت .\r\nاگر قاضيى از رسيدگى به كار مدعيان ابا كند و احكام متوقف و فرياد اهل دعوى بلند شود ، محتسب بايد او را به وظيفه‌اش آشنا سازد و علو مقامش او را از اين كار بازندارد .\r\nابراهيم بن بطحاء - كه حسبت دو جانب بغداد را بر عهده داشت - بر در خانهء ابو عمرو بن حماد كه قاضى القضات بود بگذشت و گروهى را ديد كه بر در نشسته‌اند و منتظر ابو عمرو هستند تا بر داورى بنشيند ، و آفتاب دميده و هوا را گرم كرده بود . ابراهيم حاجب خود را فراخواند و گفت :\r\nقاضى را بگو كه مردم بر در زير گرماى آفتاب نشسته و از انتظار در رنج‌اند ، يا به محاكمه بنشين يا آنكه عذر خود را برگو تا بازگردند » .\r\nمحتسب بايد كسى را كه در مجلس محاكمه سفاهت كند ، يا قاضى را طعن كند ، يا به حكمش گردن ننهد تعزير كند و اگر قاضى را ببيند كه بر كسى خشم گرفته دشنامش مىدهد يا كينه مىورزد ، بازش دارد و پندش دهد و از خداى عزوجل بيم دهد ، زيرا قاضى نبايد به هنگام خشم حكم دهد و يا هذيان گويد يا درشتخو و بد زبان باشد . و اگر در ميان غلامان و يارانش جوانى خوش صورت باشد او را براى احضار زنان نفرستد .\r\nاما وكيلانى كه نزد قاضى هستند مصلحت مردم را در نظر نمىگيرند ، و در روزگار ما بيشتر وكيلان سست عقيده‌اند و از هركدام از طرفين دعوى\r\n\r\n\r\n","description":"","footnote":"\r\n( 1 ) - قوله تعالى :   « فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ »   ( قرآن سورهء 24 « نور » آيهء 36 - 37 ) .\r\n","page_name":" 197 ","page_number":217},
  {"content":"\r\n\r\nچيزى مىگيرند و صورت شرعى بدان مىدهند و قضيه را متوقف مىكنند ، و بدين‌سان حق مردم ضايع مىشود ، اما اگر خود طرفين دعوى حاضر شوند بىآنكه وكيلى داشته باشند حقيقت از لابلاى سخنانشان به زودى آشكار مىشود .\r\nوكيل نگرفتن در روزگار ما بهتر از توكيل است مگر اينكه طرف دعوى زنى پوشيده ( غير مكشفه ) يا بچه باشد كه حاكم بايد براى آنان وكيل برگمارد .\r\n\r\nگواهان و شروط آنان\r\nاهميت گواهى در قرآن مجيد و در اخبارى كه از رسول خدا و صحابه روايت شده مشروحا آمده است . خداوند شهادت را بالاترين مقام قرار داده و آن را به خود نسبت داده و فرشتگان و بزرگوارترين آفريدگان را بدان گرامى كرده است ، چنان كه فرمود : « اى پيغمبر ، خداوند به آنچه بر تو نازل كرده گواه است و آن را به علم خود فرود آورده و فرشتگان نيز گواه‌اند و شهادت خداوند بسنده است . » « 1 » و نيز فرمود : « چگونه است آن زمان ( روز رستاخيز ) كه براى هر امتى شاهدى مىآوريم ، و ترا بر اينان ( مسلمانان ) گواه مىنهيم . » « 2 » بدين‌سان براى هر امتى شاهدى نهاد و آن را برترين منزلت ساخت . و نيز خداوند روا نداشت كه گواهى فاسق پذيرفته شود و عدل را شرط آن نهاد ، چنان كه فرمود : « و دو تن صاحب عدل را گواه بگيريد . » « 3 » و نيز فرمود :\r\n« اگر اين نبود كه خداوند مردمان را به وسيلهء يكديگر دفع مىكند ، زمين\r\n\r\n\r\n","description":"","footnote":"\r\n( 1 ) - قال تعالى :  « لكِنِ اللَّهُ يَشْهَدُ بِما أَنْزَلَ إِلَيْكَ ، أَنْزَلَهُ بِعِلْمِهِ وَ الْمَلائِكَةُ يَشْهَدُونَ وَ كَفى بِاللَّهِ شَهِيداً »  . ( قرآن سورهء 4 « نساء » آيهء 166 ) .\r\n( 2 ) - و قال تعالى :  « فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً »  ( قرآن سورهء 4 « نساء » آيهء 41 ) .\r\n( 3 ) - قوله تعالى :  « وَ أَشْهِدُوا ذَوَيْ عَدْلٍ مِنْكُمْ »  . ( قرآن سورهء 65 « طلاق » آيهء 2 ) .\r\n","page_name":" 198 ","page_number":218},
  {"content":"\r\n\r\nتباه مىشد . » « 1 » كه مراد گواهان هستند كه مال و جان و آبروى مردم به وسيلهء شهادت آنان حفظ مىشود و اجراى احكام به سخن ايشان صورت مىگيرد .\r\nدر حديث آمده كه رسول خدا فرمود : « گواهان را گرامى بداريد ، زيرا خداوند به وسيلهء ايشان حقوق را استيفا مىكند و ستم را از ميان مىبرد . » « 2 » به شهادت گواهان است كه دشوارى رفع مىشود و آن پايهء فضيلت است .\r\nحكومت كاردار ثابت نيست مگر به عدل ، و حكم قاضى و فتواى مفتى در صورتى قابل اجراست كه عادل باشند . خليفه و سلطان و قاضى به سخن گواهان اعتماد مىكنند و با گفتار دو تن گواه كسى كشته مىشود ، زنى حلال مىگردد ، گمراهى به هدايت تبديل مىيابد و اموال منتقل و حدود واجب مىشود ، و كسى حق مخالفت با ايشان ندارد .\r\nازاين‌رو بر گواه عاقل ، واجب است كه از احكام شهادت آنچه را مورد نياز است كار بندد و آداب آن را بداند و در اين راه از خدا يارى جويد ، و مبادا از كسانى باشد كه مقام گواهى را براى رياست‌طلبى و فراهم آوردن ثروت يا براى انتقام‌جويى از دشمن و برترى به همگنان و تكبر و مباهات مىخواهند كه اين‌چنين كسان مورد خشم خداوند قرار مىگيرند .\r\nپس كسى كه شغل شهادت را مىپذيرد ، وظيفهء بسيار خطيرى را بر عهده مىگيرد . چه بسا ممكن است در امرى ناروا از روى نادانى شهادت دهد و خود هلاك شود و ديگران را نيز هلاك كند ، يا شهادت دروغ بدهد و گرفتار عذاب خدا گردد .\r\nعادل در شرع كسى است كه سه صفت در او گرد آيد : درستى دين\r\n\r\n\r\n","description":"","footnote":"\r\n( 1 ) - قوله تعالى :  « وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ »  ( قرآن سورهء 2 « بقره » آيهء 251 ) .\r\n( 2 ) - قال ( ص ) : « اكرموا الشهود فان اللّه يستخرج بهم الحقوق و يدفع بهم - الظلم » .\r\n","page_name":" 199 ","page_number":219},
  {"content":"\r\n\r\nو درستى احكام و درستى جوانمردى . و اين صفات مشتمل بر هفت امر است :\r\nحريت ، عقل ، اسلام ، بلوغ ، صالح بودن در دين ، مروت و بيدارى و هشيارى .\r\nبنابراين شهادت مغفل و كودن يا كسى كه بسيار غلط و اشتباه كند و نيز شهادت بچه و برده و كافر و ديوانه و فاسق - اگرچه راستگو باشد - درست نيست .\r\nگفته‌اند : ضابط در پذيرفتن شهادت اين است كه مرتكب گناه كبيره نباشد و در گناه صغيره مداومت نكند ، اما سماع عود و چنگ و طنبور و نى و هرچه براى شادى نوازند حرام است ، و سماع دف ( دايره ) و انواع طبلها رواست جز تنبك ( كوبه ) كه طبلى است دراز ميان تنگ و دو طرف آن پهن و معروف به طبل سودان است .\r\nاما آوازخوانى مورد اختلاف است ، و اهل حجاز مباح دانند و استدلال كنند به حديثى كه از رسول خدا نقل شده است كه : وى حسان بن ثابت را ديد كه كنيزش آواز مىخواند . حسان پرسيد : آيا كار لهوى كه مىكنم رواست ؟ فرمود مانعى نيست ان شاء اللّه . عمر بن خطاب گويد : غنا توشهء مشتاقان است . وى وقتى در خانه تنها مىبود ترنم مىكرد . عثمان دو كنيز داشت كه شبها براى او آواز مىخواندند و چون هنگام استغفار مىرسيد مىگفت : خاموش باشيد . در همهء اين موارد شرط اين است كه زياده‌روى نباشد و كسى كار خود را بدان منحصر نكند .\r\nكسانى كه غنا را حرام دانسته‌اند به اين آيه استدلال كرده‌اند : « از مردم كسانى هستند كه خريدار سخنان لهواند تا بدان از راه خدا گمراه كنند » « 1 » .\r\nبه گفتهء برخى مراد غنا و به گفتهء برخى ديگر خريد و فروش كنيزان آواز - خوان است .\r\nاما گوش دادن به غنا ، اگر شخصى بطور مداوم گوش دهد و بدان\r\n\r\n\r\n","description":"","footnote":"\r\n( 1 ) - قوله تعالى :  « وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ »  . ( قرآن سورهء 31 « لقمان » آيهء 6 ) .\r\n","page_name":" 200 ","page_number":220},
  {"content":"\r\n\r\nمشهور باشد و در بازارها و راهها گوش فرادهد شهادتش پذيرفته نيست ، ليكن اگر در خلوت براى آرامش خاطر باشد مخل عدالت نيست و شهادت وى پذيرفته است .\r\nخريدن كنيزان آوازخوان رواست به شرط آنكه زياده‌روى و تظاهر نشود ، اما اگر به عنوان گذراندن معيشت باشد تا مردم كنيزان را به خانه‌ها فراخوانند مخل عدالت است و شهادت چنين كسى مقبول نيست .\r\nسماع حدى « 1 » و سرود عرب بىاشكال است ، و دربارهء شعر سرودن و شعر خواندن شافعى گفته است : شعر سخن است ، خوبش خوب است و بدش بد ، و از شعرى كه دروغ باشد يا متضمن فحش يا تهمت بدكارى باشد بايد پرهيز كرد ، اما خواندن شعر زشت و ناروا اگر به قصد نهى از منكر باشد رواست و گرنه ممنوع است . و به‌هرحال هرآنچه ذكرش حرام نيست ، سماعش نيز حرام نيست و سماع و رقص فىنفسه حرام نيستند ، ليكن مداومت در آنها خلاف جوانمردى است . و پوشيدن حرير و نشستن بر آن و استفاده از طلا و به كار بردن آن حرام و گناه صغيره است .\r\nبازى نرد به گفتهء بسيارى از ياران شافعى از كباير و حرام است و « مالك » داشتن نرد را حرام و بازى آن را فسق دانسته است . بازى شطرنج نيز به عقيدهء مالك حرام است و به گفتهء ابو حنيفه كراهت غليظ دارد و شافعى حرام نمىداند ، زيرا شطرنج سبب تقويت انديشه و تدبير و هوش و ادراك است و نيز شبيه آداب جنگ و حيله‌هاى جنگى است ، چه « شاه » به سلطان تشبيه شده و فرزان ( فرزين ) به وزير مشاور كه گاهى ملازم اوست و گاهى بنا به مصلحت از او جداست . اسب و فيل از تجهيزات جنگى و نزديك سلطان هستند و پيادگان ( سربازان ) همانند سربازانى هستند كه پيش شاه ايستاده‌اند ، و فرزين ( وزير ) و رخ همانند سپر سلطان در طرفين هستند\r\n\r\n\r\n","description":"","footnote":"\r\n( 1 ) - حدى ( به ضم اول ) يا حداء آوازى است كه براى تهييج شتران خوانند تا تيزتر روند .\r\n","page_name":" 201 ","page_number":221},
  {"content":"\r\n\r\nچنان كه معمولا كسى كه به سبب نقصان مهره‌ها نمىتواند شاه را بگيرد ( شهمات كند ) به محاصرهء او مىپردازند « 1 » ، و اين بازى محتاج تفصيل است اما در اين مختصر ميسر نيست . گروهى از صحابه و تابعين از جمله عبد اللّه ابن زبير ، ابن عباس ، ابو هريره ، سعيد بن جبير و عطاء به بازى شطرنج پرداخته‌اند .\r\nاما نگهدارى كبوتر براى آوازش و نيز سرگرمى و خواباندن مرغ روى تخم بىاشكال است و مسخرگى پيشه كردن و سخنان خنده‌آور گفتن و جامهء غير متعارف پوشيدن ، چنان كه فقيه قبا بپوشد يا كلاه كلوته « 2 » گذارد كه در شهر وى معمول نباشد خلاف جوانمردى است و هركه سرش برهنه ( بىكلاه ) باشد و پاهاى خود را در ميان مردم دراز كند چنان كه خلاف رسوم ايشان باشد ، نيز ناجوانمردى كرده است . و شايسته است كه شاهد در كوچه و بازار و پيش چشم مردم غذا نخورد و در شارع عام بول نكند و كالايى كه خريده است به سبب بخل در مزد حمالى ، خود برندارد .\r\nصاحبان حرفه‌هاى پست از قبيل حجامت و پارچه‌بافى و نگهبانى و كار كردن در گرمابه و جمع كردن فضلات گوشت قصابان و ماهى فروشى و جز آنها مىتوانند شهادت بدهند و گواهى آنان پذيرفته است ، زيرا كارشان مورد حاجت است ، و به گفتهء بعضى شهادتشان مقبول نيست ، زيرا اتخاذ شغلى با توجه به اين‌كه مردم آن را پست مىشمارند دليل سبك عقلى ايشان است ، و قول ديگر اين است كه هرچه از نظر دين پست باشد مذموم است\r\n\r\n\r\n","description":"","footnote":"\r\n( 1 ) - اين كار در اصطلاح شطرنج‌بازان كيش دادن است .\r\n( 2 ) - كلوته كلاهى است گوشه‌دار كه لاى بين آستر و رويهء آن را پنبه كنند و آن را كودكان و نيز صوفيان پوشند و گوشه‌هاى آن را در زير چانه بندند :\r\n صوفى شدى ز خوف سيه شد لباس تو * چون صوفيان كلوته به سر بر عقيق رنگ \r\n( سوزنى )\r\nر ك : فرهنگ فارسى معين .\r\n","page_name":" 202 ","page_number":222},
  {"content":"\r\n\r\nاما هرچه از نظر دنيا پست باشد مانند پارچه‌بافى ، مذموم نيست .\r\nبر شاهد واجب است كه از سخنان و كارهايى كه مورد اختلاف است خوددارى كند تا عوام بر او زبان نگشايند و به او بدگمان نشوند و دور از تهمت باشد . و نيز واجب است كه طعامش را پاكيزه و جامه‌اش را زيبا كند و در به كار بردن الفاظ دقت كند و با دوستان و همسايگان گشاده‌رو باشد چنان كه عمر ( رض ) گفته است : شهادت كسى كه دوستان ، همسايگان و معاشرانش از او سپاسگزار باشند پذيرفته است . و شاهد بايد از معاشرت دونان و كسانى كه به بدعت معروف باشند بپرهيزد و جوانمردى خود را نگاه دارد و خود را زير بار منت ديگران قرار ندهد .\r\n\r\n","description":"","footnote":"","page_name":" 203 ","page_number":223},
  {"content":"\r\n\r\n\r\nباب پنجاه و دوم دربارهء اميران و كارداران و وظايفى كه در برابر مردم دارند\r\nشايسته است كه محتسب در مجالس اميران و كارداران حاضر شود و آنان را فرمان دهد كه به مردم مهربانى و نيكى كنند و احاديثى را كه در اين باب وارد شده است به ايشان برخواند . چنان كه رسول خدا فرمود : « اميرى كه امور مسلمانان به دست اوست اگر كوشش نكند و پند ندهد به بهشت نخواهد رفت » .\r\nروايت شده است كه عباس عموى پيغمبر ( ص ) به وى گفت : « اى رسول خدا ، امارتى به من ده . » گفت : « اى عمو ، اگر نفسى را زنده كنى بهتر است از امارتى كه از محاسبهء آن بر نيايى ، زيرا امارت در روز رستاخيز مايهء حسرت و ندامت است ، اگر بتوانى امير نباشى مباش » .\r\nعمر بن خطاب ( رض ) هر شب همراه عسس در شهر مىگشت تا اگر خللى ببيند رفع كند ، و مىگفت : « اگر گوسفندى تلف شود از مسؤوليت آن در روز رستاخيز مىترسم » .\r\nازاين‌رو بر كاردار امور مسلمانان واجب است كه خويشتن‌دار باشد\r\n\r\n","description":"","footnote":"","page_name":" 204 ","page_number":224},
  {"content":"\r\n\r\nو در اوامر خداى بزرگ تأمل كند و بداند كه ستم كارداران بدترين ستم‌هاست ، زيرا حق را باطل مىكنند و باطل را حق ، و گويند ما به راه حق هستيم حال آنكه حق را كشته‌اند .\r\nكاردارى امرى بسيار مهم است ، و والى در كار خود موفق نمىشود مگر آنكه با دانشمندان و صالحان و فضلاى دين معاشرت كند و راه عدل را از ايشان فراگيرد تا كار بر او آسان گردد .\r\nبزرگترين خصلتى كه خاصه و عامه از والى توقع دارند اين است كه حق خاصگان و پيرامونيان و ياران را وفا كند و هر زمان از ايشان تفقد كند و نگذارد كه مأموران او از وامداران بيشتر از حد تمكن آنان بگيرند . اين اندازه كه گفتيم بسنده است .\r\nوالى بايد در پند دادن و بازداشتن مردم از ظلم نرم‌خو و ظريف و نرم‌گفتار و گشاده‌رو باشد و جبار و ترشرو نباشد . خداوند به پيغمبر خود فرمود : « اگر بد زبان و درشتخو بودى از پيرامون تو پراكنده مىشدند » « 1 » .\r\n\r\n\r\n","description":"","footnote":"\r\n( 1 ) - قال اللّه :  « وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ . »  ( قرآن سورهء 3 « آل عمران » آيهء 159 )\r\n","page_name":" 205 ","page_number":225},
  {"content":"\r\n\r\n\r\nباب پنجاه و سوم وظايف محتسب\r\nمحتسب بايد كه همواره بازارها را مراقبت كند و هر زمان سوار شود و به بازاريان و فروشندگان و دكانها و راهها و ترازوها و وزنه‌ها سركشى كند و طرز معاش و خوراك و نيز تقلباتى را كه مىكنند بنگرد . شب يا روز در اوقات مختلف به بازرسى پردازد و اين كار را غفلتا انجام دهد . و اگر بازرسى بعضى از دكانها به هنگام روز ميسر نباشد در موقع شب مهر زند و بامداد به بازرسى پردازد . به هنگام بازرسى بايد شخصى امين و كاردان و استوار و مقبول القول همراه او باشد ، اما جز بدانچه بر خود او آشكار شود اعتماد نكند . و نيز بازرسى بازارها را سست نگيرد ، چنان كه نقل شده است در روزگار على بن عيسى وزير ، محتسب بغداد غالبا در خانهء خود مىنشست .\r\nبه دو نوشت : حسبت با پوشيدگى و دورى از مردم سازگار نيست ، در بازارها بگرد تا روزى بر تو حلال باشد ، و به خدا سوگند اگر در خانه بنشينى مستوجب كيفر الهى خواهى بود .\r\nدر حديث صحيح آمده كه : محتسب مىتواند به ظن غالب خود حكم\r\n\r\n","description":"","footnote":"","page_name":" 206 ","page_number":226},
  {"content":"\r\n\r\nكند و متهمان را حتى بدانچه شرعا نارواست بترساند تا گناهكار معلوم گردد ، زيرا اين روش به سود عامهء مسلمانان است . چنان كه روايت شده است كه دو زن هركدام پسر خود را همراه داشتند . گرگ پسر يكى از آنها را ربود . وى به رفيقش گفت : پسر تو را ربوده است . وى جواب داد پسر تو بود نه پسر من . براى محاكمه نزد داود ( ع ) آمدند . وى به سود زن بزرگتر حكم داد . آن‌گاه نزد سليمان بن داود آمدند و داستان را به وى گفتند .\r\nگفت : كاردى بياوريد تا بچه را دو نيمه كنم و به آنها دهم . زن كوچكتر گفت : خدا ترا رحمت كناد ، اين كار را مكن ، بچه از آن اوست . سليمان به سود زن كوچكتر حكم كرد و بچه را به او داد .\r\nشايسته است كه محتسب همواره به حال سوار يا پياده مأموران و غلامان و يارانى به اندازهء احتياج همراه داشته باشد ، زيرا اين امر بر احترام و هيبت او مىافزايد و در گرفتن حق از وامداران وى را يارى مىكنند . اما بايد پاكدامن و خويشتن‌دار و زيرك و با شهامت باشند ، و محتسب بايد آنان را تربيت و تهذيب كند و به آنان بياموزد كه چگونه نزد او كار كنند و وامداران را چگونه تعقيب كنند ، و كسى را كه نزد وى مىآورند سبب جلب را به او نگويند تا براى رهايى خود دليل نينديشد و چون كسى را با ساز و برگ و وسايل كار بطلبند به همان حالتى كه او را مىيابند جلب كنند و امكان ندهند كه از وزنه‌ها چيزى در دكان يا در سر راه بگذارد ، و اگر نصرانى ذمى را بىزنار يا يهودى ذمى را بىعلامت « 1 » يافتند او را به همان حال حاضر كنند تا كاردار وى را كيفر دهد .\r\nمأمورى كه براى احضار كسى مىرود بايد با مشورت محتسب اقدام كند و به هنگام رفتن بايد با عزم و قوت نفس باشد و خصم را به سرعت حاضر كند تا بترسد و مرعوب شود . اما چون نزد محتسب بيايد نرمى و\r\n\r\n\r\n","description":"","footnote":"\r\n( 1 ) - علامت يهود « غيار » ( پارچهء زردى كه بر كتف مىدوختند ) بوده است .\r\n","page_name":" 207 ","page_number":227},
  {"content":"\r\n\r\nمهربانى بيند و به حق گرايد و اگر قصد انكار داشته باشد عدول كند و از گناهى كه بدان اصرار داشت بازگردد .\r\nهرگاه محتسب تأديب گناهكار را به تأخير اندازد مأموران بايد چنين كنند و بىفرمان او سرش را باز نكنند و چون به ضرب فرمان دهد قصد محتسب را بدانند كه آيا با تازيانه مىخواهد يا شلاق ؟ زيرا تأديب هركس بايد متناسب با وضع او و كيفيت گناهش باشد . و همهء اين امور دربارهء تعزير است كه شامل ضرب و قفا زدن و حبس و سرزنش و توبيخ است ، و عفوى كه مقرر شده است در حق اللّه است نه حق الناس .\r\nاگر محتسب امرى را كه بدان موظف است فروگذارد گناهكار است و اگر شكايت مكرر شود و به گرفتن حق اقدام نكند ولايتش شرعا ساقط مىشود يا از شايستگى حسبت و نيز از مروت و عدالت مىافتد ، اما اگر از آن امر ناتوان باشد بايد به امام يا نايب او واگذار كند .\r\nبر سلطان واجب است كه معيشت كافى براى محتسب مقرر دارد و در آن تعجيل كند و دستش را باز بدارد و با او معارضه نكند و از شفاعت دربارهء خواص يا عوام در نزد او بپرهيزد . و اللّه اعلم .\r\n\r\n","description":"","footnote":"","page_name":" 208 ","page_number":228},
  {"content":"\r\n\r\n\r\nباب پنجاه و چهارم در حسبت بر كشتيبانان\r\nمحتسب بايد مراقبت كند كه كشتيبانان و صاحبان مراكب در كشتىها بيش از اندازه بار حمل نكنند تا بيم غرق نرود و نيز از حركت به هنگام وزيدن باد سخت بازدارد و چون در كشتى زنان و مردان باشند ميان آنان حايلى قرار دهند .\r\n\r\n","description":"","footnote":"","page_name":" 209 ","page_number":229},
  {"content":"\r\n\r\n\r\nباب پنجاه و پنجم در حسبت بر فروشندگان ظروف سفالين و كوزه‌گران\r\nمحتسب بايد مراقبت كند كه فروشندگان ديگ سفالين و كوزه و ظروف سفالين ، ناسالم را به جاى سالم نفروشند ، چنان كه بعضى ظرف سفالى سوراخ شده يا شكسته را به وسيلهء گچ آميخته به پيه و سفيدهء تخم مرغ و سفال قرمز ساييده مرمت مىكنند و به نام سالم مىفروشند . چون محتسب چنين ظروفى نزد آنان ببيند تأديبشان كند تا براى ديگران عبرت باشد .\r\n\r\n","description":"","footnote":"","page_name":" 210 ","page_number":230},
  {"content":"\r\n\r\n\r\nباب پنجاه و ششم در حسبت بر فخاران و سفالگران\r\nمحتسب بايد شخصى را كه ثقه و كاردان و به كار فخارى و تقلب فخاران آشناست بر ايشان بگمارد . و مقرر دارد كه كاسه‌هاى سفالى « 1 » را از سنگريزهء كوبيده بسازند نه از ريگ ، مگر اينكه كاسهء « خرجى » باشد كه در مهمانىها استعمال كنند ، و نيز به قالب معمولى و روغن آن كامل باشد و در رنگ كردن آنها قلياى « 2 » كبود و توبان ( ؟ ) و مغنيز « 3 » ( مغنيسا ) به كار\r\n\r\n\r\n","description":"","footnote":"\r\n( 1 ) - متن : زبادى ، و آن جمع زبديه ( به كسر اول و سوم و تشديد ياء ) كاسهء بزرگ سفالين است ( صحفة من حزف ) . « تاج العروس » .\r\n( 2 ) - متن : قلى ، و آن خاكسترى است كه از سوختهء حمض گيرند ، قليا .\r\n( فرهنگ فارسى معين ) .\r\n( 3 ) - مغنيز ظاهرا همان است كه در آنندراج به صورت مغنيسا آمده و آن گلى است سياه رنگ شبيه مرقشيشا ، و بعضى گويند سنگى است الوان و بسيار سست و نرم كه شيشه‌گران به كار برند و آن را سنگ سليمانى گويند و به گچ رنگ شهرت دارد . ( آنندراج ) .\r\n","page_name":" 211 ","page_number":231},
  {"content":"\r\n\r\nبرند و نيز ظرف كامل و بىعيب باشد نه آنكه چون طعام در آن نهند و به كسى دهند در دست گيرنده يا دهنده بشكند .\r\nچون كوزه‌اى معيوب باشد آن را جدا كنند و براى غير طعام بفروشند و مرمت نكنند و به تدليس به خريدار نفروشند . و روا نيست كه در پختن آن نجاست انسان يا زباله به كار برند ، زيرا نجس است ، بلكه حلفاء ( گياه دوزخ ) و قيشه يعنى پوستهء برنج و مانند آنها را بسوزانند .\r\nفروشندهء گل رس ( غضار ) بايد گل كوزه را از گل تنور جدا سازد و بهم نياميزد و مشترى را بدان آگاه كند . و بر سفالگر است كه چون خريدار صد جام از او خواهد تدليس نكند ، مثلا يك جام را به عنوان نمونهء فروش نشان دهد و موقع تحويل جنس ديگرى را تحويل دهد ، بلكه بايد كالا را كاملا تعيين كند . و نيز بر حمالان شرط كند كه خريداران غريب را يارى كنند ، و نيز فروشندگان بايد در مورد رنگ كردن و جدا كردن معيوب و شمارهء كالاى فروخته شده حق خريداران را ايفا كنند چنان كه پيش از اين اشارت شد .\r\n\r\n","description":"","footnote":"","page_name":" 212 ","page_number":232},
  {"content":"\r\n\r\n\r\nباب پنجاه و هفتم در حسبت بر سوزن‌گران و جوالدوزسازان\r\nمحتسب بايد مردى امين و كاردان به سوزن‌گران و جوالدوزسازان برگمارد تا سوزن فولادى را با نرم آهن « 1 » مخلوط نكنند چه نرم آهن با فولاد دمشقى قابل اختلاط است ، و بايد هر جنس جدا از جنس ديگر باشد ، و محتسب بايد صنعتگران را بدين امر سوگند دهد .\r\nبهترين سوزنها سوزن خياطى است كه مسوده نيز خوانند و عالىترين آنها گرد چشم است .\r\nسوزن‌گران موظف‌اند كه سوزن را پس از ساختن در آتش بگذارند و سپس سرد كنند ، زيرا فولاد پس از گداخته و سرد شدن شكننده مىشود اما غير فولاد بيشتر نرم مىگردد .\r\nجوالدوز نيز بايد از فولاد يا نرم آهن ساخته شود و بهترين آن فولادى است . جوالدوز گونه‌هاى مختلف دارد كه اينك براى اطلاع محتسب برخى از آنها را با تعيين وزن ياد مىكنيم . از آن جمله است حزاميه و مزابليه كه\r\n\r\n\r\n","description":"","footnote":"\r\n( 1 ) - متن : ارمهان و آن مصحف نرم آهن فارسى است . ر ك : ص 151\r\n","page_name":" 213 ","page_number":233},
  {"content":"\r\n\r\nهر ده عدد يك رطل مصرى وزن دارد و محيره و فقاعيه كه سه عدد يك رطل است و خياطيه و نقشيه هر صد عدد يك رطل و ركابيه هر 15 عدد يك رطل و مكانسيه و جوالدوز تضريب چهار عدد يك رطل و كفيه 25 عدد يك رطل و خرجيه و اباريه صد عدد دويست درم است . و اللّه اعلم .\r\n\r\n","description":"","footnote":"","page_name":" 214 ","page_number":234},
  {"content":"\r\n\r\n\r\nباب پنجاه و هشتم در حسبت بر دوك‌سازان\r\nدوك‌سازان بايد معروف به امانت و ديانت و پاكدامنى و صلاح باشند چه دادوستد ايشان بيشتر با زنان است . و محتسب نبايد به كسى كه صفات مذكور را ندارد اجازهء دوك‌سازى دهد ، و بايد مراقبت كند كه در ساختن دوك فقط چوب ساسم ( درختى سياه يا آبنوس ) و مشابه آن به كار برند تا فورا نشكند ، و نيز مسى كه در آن استعمال مىشود بايد مس زرد كوبيده ( مضروب ) باشد . و بهترين مس دوك آن است كه هفتاد دوك يك رطل باشد اما خرجى ( وسط ) هر هشتاد دوك يك رطل است . و بايد در دادوستد با زنان و جز ايشان خدا را در نظر گيرند .\r\n\r\n","description":"","footnote":"","page_name":" 215 ","page_number":235},
  {"content":"\r\n\r\n\r\nباب پنجاه و نهم در حسبت بر حنافروشان و تقلب ايشان\r\nشايسته است كه محتسب مردى را كه به حناسازى آشنا باشد و تقلب و تدليس حنا را بداند بر حنافروشان بگمارد تا حناى سالم بىعيب بسازند و ريگ و آرد درشت « 1 » بدان نياميزند . حناى تقلبى را كه به ريگ و روغن كتان آميخته باشند با غربال كردن مىتوان شناخت ، زيرا آرد و ريگ به روى غربال مىآيد ، و نيز مىتوانند از هركدام از حناى سالم و مغشوش يك پياله برگيرند و جداگانه وزن كنند ، مغشوش سنگين‌تر خواهد بود .\r\n\r\n\r\n","description":"","footnote":"\r\n( 1 ) - متن : الجريش ، و جريش نمك خوش ناكرده است ( منتهى الارب ) در اقرب الموارد آمده : جريش نمكى است كه پاكيزه نشده و شكننده باشد گويى پاره‌اى از آن پارهء ديگر را حك مىكند و نيز به معنى آرد غليظ ( درشت ) است .\r\n","page_name":" 216 ","page_number":236},
  {"content":"\r\n\r\n\r\nباب شصتم در حسبت بر شانه‌سازان\r\nبايد مراقبت شود كه شانه‌سازان شانه‌هاى مردانه و زنانه را از چوب شمشاد رو مىسازند كه بهترين چوب براى شانه است ، و چوب تر ( سبز ) نباشد ، زيرا پس از ساختن شانه و خشك شدن كج مىشود و مىشكند .\r\nبهترين شانه از ذبل « 1 » ساخته مىشود و اگر شانه را به جاى چوب شمشاد از چوب نارنج و جز آن بسازند در موقع شانه زدن رشته‌هايى ( اليافى ) از چوب به وجود آمده موى انسان را مىكند .\r\nشانه‌سازان بايد در ساختن شانه دقت كنند و با درفش ( ابزار آهنى كفشگر كه بدان چرم را سوراخ كند ) مىتوان آزمايش كرد ، چه درفش تنها در چوب سالم فرو مىرود و تحدب شانه كه سبب نازكى دهانه و در نتيجه نازكى دندانه مىشود بهتر است .\r\n\r\n\r\n","description":"","footnote":"\r\n( 1 ) - ذبل به فتح اول استخوانهاى پشت جانورى دريايى است كه از آن دست‌بند و شانهء زنان مىسازند ( اقرب الموارد ) .\r\n","page_name":" 217 ","page_number":237},
  {"content":"\r\n\r\n\r\nباب شصت و يكم در حسبت بر سازندگان روغن كنجد و روغن كتان\r\nبر محتسب است كه مردى را كه ثقه و آشنا به روغن‌كشى باشد بر سازندگان روغن بگمارد تا پيش از گرفتن روغن ، كنجد را بشويند و تميز كنند و بريان كنند و بكوبند تا پوسته‌اش جدا شود آنگاه آرد كنند . و كسى را اجازه ندهد كه بىشستن پايش به روغن‌كشى بپردازد و بايد جامه‌اى با آستين‌هاى تنگ بپوشد چه ممكن است عرق كند و از قطرات آن بر روغن بريزد و دهان‌بند بزند كه به هنگام سخن گفتن آب دهنش در خمير روغن كنجد نيفتد .\r\nمحتسب بايد آنان را موظف بدارد كه در همه احوال پاكيزگى و طهارت را رعايت كنند و پس از تهيهء خمير با حصيرهايى روى آن را بپوشند . و نيز محتسب بايد سبوهاى روغن را وزن كند بخصوص به هنگام تابستان كه وزن آنها كم مىشود . ميزان سبوى روغن 4 / 1 26 رطل مصرى است .\r\nبر محتسب است كه روغنگيران كتان را نيز مراقبت كند تا پيش از\r\n\r\n","description":"","footnote":"","page_name":" 218 ","page_number":238},
  {"content":"\r\n\r\nفشردن دانهء كتان آن را بريان بكنند تا بويش ظاهر شود و هرگاه به صورت خام بفشارند بويش ظاهر نمىشود ، و معمولا روغن كتان را با روغن شيرين ( الزيت الحلو ) تدليس مىكنند .\r\nخوردن روغن كاجيره ( قرطم ) « 1 » به زنان باردار مضر است و موهايشان را مىريزد ، اما برخى از فروشندگان كاجيره را به روغن پاكيزه و روغن كنجد كه در بازار رايج و گران قيمت باشند مىآميزند ، چنان كه قبلا اشاره كرديم .\r\n\r\n\r\n","description":"","footnote":"\r\n( 1 ) - قرطم به معنى كاجيره ( گياه ) است ، از دانه‌هاى اين گياه روغنى استخراج مىشود كه داراى اثر مسهلى است ، و از گلبرگهاى آن مادهء رنگى به نام زردج استخراج مىكنند . ر ك : فرهنگ فارسى معين .\r\n","page_name":" 219 ","page_number":239},
  {"content":"\r\n\r\n\r\nباب شصت و دوم در حسبت بر غربال‌سازان\r\nشايسته است كه محتسب مردى را كه به انواع تقلبات غربال‌سازان آشناست بديشان برگمارد . غربالگر بايد موى ميته به كار نبرد ، و علامت اين نوع مو آن است كه زبر و شكننده است . و نيز مو را به حال طبيعى بى آنكه رنگ كرده باشند در غربال استعمال كند ، اما برخى زاج كبود ( يا زاج سرخ ) و جز آن را برمىگيرند و آن را بر آتش مىگذارند ، آنگاه موى را در آن مىاندازند و بدين‌سان موقتا با دوام مىشود ، اما سپس از هم مىگسلد . اين عمل تدليس است .\r\nمحتسب بايد آنان را سوگند دهد كه غربال را از پوست حيوان تذكيه شده بسازند نه از پوست ميته ، و قبل از سوراخ كردن پوست ، آن را بشويند و تميز كنند .\r\n\r\n","description":"","footnote":"","page_name":" 220 ","page_number":240},
  {"content":"\r\n\r\n\r\nباب شصت و سوم در حسبت بر دباغان و مشك‌سازان\r\nشايسته است كه محتسب مردى ثقه و آشنا به كار دباغى بر دباغان برگمارد و آنان را به خداى بزرگ سوگند دهد كه پوست را با آرد گندم و نخاله دباغت نكنند و در آستر اسقاط ( ؟ ) همان پوستى را به كار برند كه در رويهء آنها مصرف مىكنند .\r\nنبايد كه پوست بز را جز به قرظ يمانى ( صمغ عربى ) « 1 » دباغت كنند و بايد صمغ را هموزن پوست بگيرند ، زيرا چنان كه اشاره كرده‌ايم وزن صد پوست كوچك چهل رطل مصرى و وزن صد پوست بزرگ در حدود شصت رطل است و هرچه افزون‌تر باشد بر صمغ نيز بايد افزود مگر آنكه برحسب شمارهء پوستها باشد .\r\n\r\n\r\n","description":"","footnote":"\r\n( 1 ) - متن : قرظ يمانى ، و آن صمغ عربى است كه به نام اقاقيا ( جز اقاقياى معمولى ) نيز خوانده مىشود . ( فرهنگ فارسى معين ) برگ سلم ( به فتح اول و دوم ) كه بدان دباغت كنند ، كرت ، كيكر ، پوست ساقهء آن قهوه‌اى رنگ است .\r\nر ك : اقرب الموارد و فرهنگ فارسى معين .\r\n","page_name":" 221 ","page_number":241},
  {"content":"\r\n\r\nترتيب دباغت اين است كه هر دسته را در حوض آن همراه با صمغ يمانى معتدل سه روز مىخيسانند ، آن‌گاه به حوض ديگر كه به همان اندازه صمغ داشته باشد مىبرند و چهار بار پياپى چنين مىكنند تا پيه و چربى آن تميز شود . و گاه به تقلب سه بار مىكنند و در بار سوم مازو مىزنند كه به پوست زيانبخش است و آن را تباه مىكند . و نشانهء پوست تقلبى اين است كه در برابر آفتاب سياه مىشود .\r\nدباغت در تابستان بهتر از زمستان است و به كار بردن مازو و قرظ مصرى پوست را معيوب مىكند . و در حوضى كه دويست عدد پوست انداخته باشند حداقل دو تن بايد كار كنند . در پوست گاو نيز نبايد كه ميته را به دباغت شده بياميزند .\r\nمشك‌سازان بايد فقط پوست تذكيه شده به كار برند و پوست ميته مصرف نكنند و كسانى كه بنا به سفارش ايشان مشك مىسازند بايد روش تهيه را بدانند و همهء وسايل لازم را داشته باشند . و محتسب بايد غفلتا دكانهاى ايشان را بازرسى كند . مشكى كه از پوست ذبيحه مىسازند درخشان و زرد مىنمايد ، اما آنچه از پوست ميته باشد مايل به سياه است و از بوى و زبرى نيز مىتوان شناخت ، و در پوست ميته بناچار اندكى از موها مىماند ، زيرا نمىتوانند به هنگام تهيهء مشك همهء موها را با استره بپيرايند ، و نيز پوست ميته پس از خشك شدن شكاف مىخورد .\r\nمحتسب بايد مراقبت كند كه مشك‌هاى بزرگ را از سه تكه ( طاقه ) و متوسط را از دو تكه و كوچك را از يك تكه بسازند ، و تكه‌ها ستبر و سالم و بىوصله باشد و هركه خلاف كند تأديب و تعزيرش كند .\r\n\r\n","description":"","footnote":"","page_name":" 222 ","page_number":242},
  {"content":"\r\n\r\n\r\nباب شصت و چهارم در حسبت بر نمدمالان\r\nمحتسب بايد مردى ثقه و آشنا به نمدمالى را بر نمد مالان برگمارد تا در نمد پشم ميته به كار نبرند . و آن را از نرمى و بدبويى مىتوان شناخت . و پشم سر گوسفند و جز آن نيز نبايد استعمال كنند و نشانهء آن اين است كه بسيار زبر است . وزن نمد سرخ 4 رطل و نمد كبود 5 / 1 رطل است . و در الياف ساير نمدها نيز دقت كنند ، و بايد صمغ در آن به كار برند و ريختهء كتان « 1 » مصرف نكنند . و محتسب بايد از ساختن نمدهايى كه از ريزه‌هاى گياه كتان به صورت قالبى تهيه مىشود ممانعت كند .\r\n\r\n\r\n","description":"","footnote":"\r\n( 1 ) - متن : مشاق است ، و در سطر بعدى مشاقه آمده است و آن زياده‌هايى است كه موقع شانه زدن كتان از آن مىريزد .\r\n","page_name":" 223 ","page_number":243},
  {"content":"\r\n\r\n\r\nباب شصت و پنجم در حسبت بر پوستين‌دوزان\r\nبر محتسب است كه شخصى ثقه و پوستين‌شناس بر پوستين‌دوزان برگمارد و آنان را موظف بدارد كه پوستين قوچ و جز آن را از پوستى كه خوب دباغت كرده باشند بسازند و خوب بدوزند و كهنه و وصله‌دار را به تازه نياميزند و گروهى خاص بدين شغل پردازند و بر در منازل نفروشند بلكه در بازار بفروشند و ندا زنند تا همهء مردم از آن آگاه شوند .\r\n\r\n","description":"","footnote":"","page_name":" 224 ","page_number":244},
  {"content":"\r\n\r\n\r\nباب شصت و ششم در حسبت بر حصيربافان و كركره‌سازان « 1 »\r\nمحتسب بايد مردى ثقه و حصيرشناس را بر حصيربافان برگمارد و آنان را موظف بدارد كه جز حصيرى را كه از سمار « 2 » بافته شده رنگ نكنند مگر اينكه « قلزمى » باشد ، و نىهاى آبى را نيز رنگ نكنند ، زيرا شكافته مىشود . و تنها با روناس قبرصى رنگ كنند و در رنگرزى بقم « 3 » به كار نبرند ،\r\n\r\n\r\n","description":"","footnote":"\r\n( 1 ) - متن : « الحصريين العبدانى و الكركر و العبدانى » و مغشوش است .\r\nعبدانى معلوم نشد اما كركر همان پنجرهء چوبين است كه تيغه‌هاى مورب دارد تا از تابش مستقيم نور خورشيد مانع شود و در فرانسوى به  persienne  معروف است ، زيرا نخستين بار در ايران آن را ساخته‌اند و مردم مغرب زمين آن را از ايرانيان فراگرفته‌اند .\r\n( 2 ) - سمار به فتح اول گونه‌اى نى بورياست ( فرهنگ فارسى معين ) .\r\n( 3 ) - رنگى است كه از درخت بقم كه در بافت‌هاى آن مادهء رنگين است به دست مىآيد و در رنگرزى پارچه‌هاى ابريشمى و پشمى به كار مىرود . ر ك : فرهنگ فارسى معين .\r\n","page_name":" 225 ","page_number":245},
  {"content":"\r\n\r\nزيرا رنگش تغيير مىيابد و چون چيزى ترش بر آن بريزند زرد مىشود . اما اگر روناس كمياب باشد دو سوم از آن را با يك سوم بقم به كار برند .\r\nنى سياه را با آب آهن « 1 » و قلقند رنگ مىكنند . و بايد آبهايى كه در رنگرزى به كار مىبرند پاك باشد ، زيرا مردم از آن حصيرها براى مسجد برمىگيرند تا بدان نماز خوانند ، و از بافتن حصير از الياف كتان خوب استفاده كنند ، و مادام كه الياف حصيرى را خوب در يكديگر نفشرده‌اند آن را قطع نكنند ، زيرا نىها مىخشكد و مانند غربال مىشود .\r\nحصير شامل خانه‌هايى است : بالاترش صد خانه و پس از آن نود و هشتاد و هفتاد خانه است .\r\nكركر را مراقبتى نيست « 2 » .\r\nنداكنندگان براى فروش كالا نبايد بخس كنند و از نزد خود براى خريداران غريب چيزى بر بها بيفزايند ، و هرآنچه بازرگان تعيين مىكند آن را بگويند و از پول كالا پس از فروش چيزى برنگيرند .\r\n\r\n\r\n","description":"","footnote":"\r\n( 1 ) - متن : « ماء الحديد » ، و آن آب آهن‌دار است .\r\n( 2 ) - متن : و الكركر فلا اعتبار به ( ؟ ) .\r\n","page_name":" 226 ","page_number":246},
  {"content":"\r\n\r\n\r\nباب شصت و هفتم در حسبت بر كاه‌فروشان\r\nمحتسب بايد مراقبت كند كه كاه‌فروشان كاه باقلا و شبدر و جلبان « 1 » و عدس و ريشه‌هاى گندم ( برايب ) را در كاه گندم نياميزند ، و به خداى بزرگ سوگندشان دهد كه بر مسلمانان تدليس نكنند و جوالهاى تورى آنان معمولى و به وزن 250 رطل مصرى باشد و چون جوال‌ها را از مراكب ؟ پر مىكنند به جاى ديگر نبرند تا از آن بكاهند و در تورهاى كوچكترى بريزند و آنگاه به معرض دادوستد گذارند . هركه چنين كند بايد تأديب و تعزيرش كنند .\r\n\r\n\r\n","description":"","footnote":"\r\n( 1 ) - جلبان به ضم اول گياهى است شبيه به كرسنه و آن را در بعضى نقاط مانند باقلاى تر پزند و با نمك خورند و گاهى هم آرد كنند و از آن نان پزند و تازهء آن را نيز ناپخته خورند . خلر هم گويند . ( فرهنگ فارسى معين ) .\r\n","page_name":" 227 ","page_number":247},
  {"content":"\r\n\r\n\r\nباب شصت و هشتم در حسبت بر چوب‌فروشان و الوارفروشان\r\nشايسته است كه محتسب مردى ثقه را بر چوب‌فروشان بگمارد تا وضع آنان را به وى خبر دهد ، و بايد مراقبت كند كه از بچه ( صغير ) و محجور چوب نخرند ، و نيز چوب وقفى متعلق به جامع و مسجد و جز آن را خريدارى نكنند . هرگاه كسى الوار درخت خرما را خريدارى كند و آنها را به شكل مربع و جز آن ببرد به مشترى نبايد بگويد كه هريك از تخته‌ها را جداگانه خريده است ، اين عمل حرام و قابل تأديب است .\r\n\r\n","description":"","footnote":"","page_name":" 228 ","page_number":248},
  {"content":"\r\n\r\n\r\nباب شصت و نهم در حسبت بر نجاران و چوب‌بران و بنايان و كارگران و گچ‌كاران و چگونگى تقلب و تدليس آنان\r\nبر محتسب است كه مردى ثقه و امين و آشنا به كار هريك از ايشان برگمارد . بسيارى از صنعتگران مزد معينى را كه روزانه است مىپذيرند اما بامداد دير مىآيند و عصر زودتر بازمىگردند ، محتسب بايد از اين كار منع كند .\r\nبرخى از بنايان و نجاران و روغنگران ( نقاشان ) كارى را كه كارفرما پيشنهاد مىكند در نظر وى سبك و كوچك نشان مىدهند تا بدان راغب شود .\r\nچون راغب شد و بدان آغاز كرد به هزينه‌اى بيش از آنچه پيش‌بينى شده است نيازمند مىشود و متضرر مىگردد و گاهى فقير و مقروض مىشود تا آنجا كه قبل از پايان يافتن بنا اجبارا آن را مىفروشد ، اين كار آزار بزرگى است .\r\nمحتسب بايد به وسيلهء سوگند دادن و پند دادن و ترسانيدن اين‌گونه صنعتگران ايشان را از اين قبيل كارها بازدارد .\r\n\r\n","description":"","footnote":"","page_name":" 229 ","page_number":249},
  {"content":"\r\n\r\nاگر بنايان از تخته‌هايى كه به عنوان پايه و ستون « 1 » اجاره گرفته مىشود چيزى قطع كنند بايد خسارت آن را بپردازند ، و محتسب علاوه بر اعتذار بايد تأديبشان كند .\r\nكارگرانى كه معروف به « رقاص » « 2 » هستند بايد تنبان « 3 » پوشند تا هنگامى كه به بالا و پايين در حركت‌اند شرم آنان پوشيده ماند .\r\nچوب‌بران بايد براى بريدن هر قطعه چوب سه تن با يكديگر يارى كنند : يكى منشار را تيز كند و دو تن ديگر به نوبت به بريدن مشغول شوند و به تناوب يكى از آنها بياسايد .\r\nمحتسب بايد بنايان را به خدا سوگند دهد كه از گچ‌فروشان رشوه و هديه نگيرند تا گچ ناپخته و بد را بپذيرند و در نتيجه به كارفرما ضرر زنند ! نشانهء پختگى گچ اين است كه در كوره پيش از كوبيدن زرد مىنمايد و چون با آب بياميزند و به كار برند زود خشك مىشود .\r\nو ساروج‌فروشان نبايد جز ساروج « طوابقى » ساروج ديگرى به مردم فروشند و نبايد مواد ديگر در آن بياميزند و بايد به وزن بفروشند ، و يك قنطار ساروج 140 رطل است .\r\nسفيدكاران نيز به هنگام سفيد كردن جايى ساروج را به اندازه به گچ سفيد بياميزند تا به آسانى به ديوار ماليده شود و گچ از ديوار نيفتد ، و بايد گچ سفيد را بيازمايند تا نفع كارفرما حفظ شود .\r\nاما نجارانى كه آهن مسمار در مىسازند ، محتسب بايد مردى ديندار و كاردان بر آنان بگمارد ، زيرا كارى بس مهم است و حفظ اموال و صيانت\r\n\r\n\r\n","description":"","footnote":"\r\n( 1 ) - آيا مراد داربست است ؟\r\n( 2 ) - متن : المعروفين بالرقاصين ، و ظاهرا مراد ناوه‌كش‌ها و كارگرانى هستند كه در عمارت بالا و پايين مىروند .\r\n( 3 ) - متن : لباس التبايين ، و تبايين ظاهرا جمع تبان است كه معرب تنبان فارسى است .\r\n","page_name":" 230 ","page_number":250},
  {"content":"\r\n\r\nحريم بدان بستگى دارد . پس در كار آنها بايد مراقبت شود تا علاوه بر كليد كليد ديگرى نسازند مگر آنكه متعلق به دو تن شريك باشد و سازنده معروف به پاكدامنى باشد .\r\nمحتسب بايد نقاشان را نيز به خداى بزرگ سوگند دهد كه در نقاشى خيانت نكنند ، خواه در چيزهايى كه خود آماده مىسازند يا به سفارش مردم براى آنان كار مىكنند . بايد آنچه را به مردم مىفروشند سه بار نقاشى كنند ( روغن زنند ) و پيش آفتاب گذارند تا قبل از دادن به صاحبانش كاملا آفتاب خورده باشد ، زيرا چه بسا يك بار يا دو بار روغن مىزنند و بمحض اينكه مختصر آب يا رطوبت بدان مىرسد فاسد مىشود .\r\nدربارهء رنگهايى كه مردم به آنان مىدهند تا استعمال كنند نيز بايد امين باشند و بازمانده را به صاحبانش برگردانند .\r\nاز كشيدن تصاوير نيز بايد ممانعت شود ، زيرا رسول خدا صورتگران را لعنت كرد . در حديث آمده : « كسانى كه صورتهايى مىكشند در روز رستاخيز دچار عذاب الهى مىشوند و خدا به آنان خطاب مىكند كه آفريدهء خود را زنده كنيد » .\r\n\r\n","description":"","footnote":"","page_name":" 231 ","page_number":251},
  {"content":"\r\n\r\n\r\nباب هفتادم\r\nمشتمل بر شرحى دربارهء امور حسبت كه پيش از اين ياد نشده است .\r\n\r\nبرنج‌فروشان\r\nبسيارى از برنج‌فروشان تقلب مىكنند ، ازاين‌رو محتسب بايد مردى ثقه را برايشان بگمارد تا مراقبت كند كه برنج آميخته به نمك را به نام برنج خوب و سالم به مسلمانان نفروشند ، زيرا مشترى از او برنج خريده است نه نمك . و نيز مراقبت كند كه در سر كيسه‌ها برنج خوب و سالم و در زير آنها خرده برنج تعبيه نكنند كه خيانت و تدليس است ، و محتسب بايد مرتكبان را تأديب كند .\r\n\r\nفروشندگان بادبزن و گوگرد و جاروب\r\nبادبزن را بايد از برگ پاكيزهء درخت خرما ( خوص ) سازند و شاخهء آن بايد ستبر باشد تا نشكند و به خريدار ضرر نرسد .\r\nدر كبريت نيز بايد جز گوگرد تميز خشك به كار نبرند زيرا گوگرد\r\n\r\n","description":"","footnote":"","page_name":" 232 ","page_number":252},
  {"content":"\r\n\r\nسبزتر زود آتش نمىگيرد .\r\nدر تهيهء جارو نيز بايد همهء آن را از ليف ( پوستهء خرما و مانند آن ) بسازند نه آنكه خاكهء ليف در آن بياكنند و آن را بدوزند و خريدار چنين پندارد كه همه‌اش ليف است و به هنگام جارو كردن از هم بپاشد و محتويات آن بيرون ريزد ، و بدين‌سان به مشترى ضرر رسد !\r\nمحتسب بايد بر صمغ‌سازان ( قيرفروشان ؟ ) « 1 » نيز مردى ثقه بگمارد و آنان را به خداى بزرگ سوگند دهد كه در زفت خاك اره و ريگ و رب زيتون ( ؟ ) نياميزند . زفت خشك را با نان سوخته نيز مىآميزند . محتسب بايد در اين امر مراقبت كند .\r\n\r\nسقايان به آب كوزه و مشك و دلو\r\nكسانى كه آب كوزه مىفروشند بايد خم‌هاى خود را تميز كنند و آنها را بپوشانند و چون اندكى چرك در آن گرد آيد بشويند . كوزه‌ها را نيز بشويند و هر روز با ريزهء سفال شكسته و اشنان بمالند و دود بخور بدهند ، چه دهانهاى مردم آنها را متغير و بدبو مىكند . و نيز به آب شيرين رودخانه آبهاى شور نياميزند كه تقلب است .\r\nكوزه بايد متوسط باشد و دهانهء آن نيز نه تنگ باشد نه گشاده ، و بايد كوزه‌ها را بياويزد تا هوا بدانها برخورد و خنك كند ، و هركسى را از كوزه‌اى كه فراخور حال اوست آب دهد و اگر رئيسى يا بزرگى نزد او بيايد كوزهء تازه‌اى كه كسى از آن آب نياشاميده باشد به دو دهد .\r\nشايسته است كه پوششهايى از برگ خرما براى پوشاندن خم‌ها برگيرد ، و نگذارد كه كسى از خم آب بياشامد يا دستش را در آن فرو برد ،\r\n\r\n\r\n","description":"","footnote":"\r\n( 1 ) - متن : زفات است صيغهء مبالغهء زفت ، و زفت صمغ دارويى كه از گياهان به دست مىآيد و ضماد مىكنند و نيز به قير معدنى كه در تداوى جهت ماليدن روى پوست به كار مىرود اطلاق مىشود . ر ك : فرهنگ فارسى معين .\r\n","page_name":" 233 ","page_number":253},
  {"content":"\r\n\r\nو بايد در نظافت دكان و بدن و جامه‌اش بكوشد .\r\nبر محتسب است كه شب و روز غفلتا دكانهاى آنان را بازرسى كند و اگر خمى سرگشاده يا كوزه‌اى كثيف ببيند ، يا مشاهده كند كه آب دريا را به آب چاه مىآميزد تأديبش كند و آبها را بيرون ريزد و دكانش را ببندد تا ديگران پند گيرند .\r\nمسافرانى كه آبهاى مختلف را ديده و آشاميده‌اند بر اين معنى اتفاق دارند كه آبى بهتر از آب نيل نيست و به گفتهء بعضى سبكتر از آب فرات است .\r\nبر محتسب است كه بر سقايانى كه به مشك و دلو آب مىفروشند مردى امين برگمارد تا در ساختن مشك فقط پوستى كه با صمغ عربى « 1 » كاملا دباغى شده و مدتى مانده باشد به كار برند و مواد ديگرى كه آب يعنى مادهء زندگى را حفظ مىكند استعمال نكنند و نيز پوست استر و پوست كثيف و نيز آستر مشكهاى مستعمل به كار نبرند . و قربه ( نوعى مشك ) را جز با چرم مصرى يا سلفهء ( ؟ ) يمانى نسازند .\r\nمحتسب بايد سقايان و صاحبان مشك را فرمان دهد كه چون به رودخانه درآيند از جاهاى كثيف دور شوند و آنگاه آب بردارند ، و اجازه ندهد كه از جاهاى نزديك به ساحل كه آبشخور است يا نزديك مجراى حمام است آب بردارند ، بلكه بالاتر روند .\r\nاگر سقايى مشك تازه‌اى داشته باشد بايد مدتى به استخرهاى آسياب و جايگاه روغنگيرى و مانند آنها آب ببرد و به وسيلهء آن آب آشاميدنى نفروشد ، زيرا به سبب دباغت و داشتن قطران مزه و رنگ و بوى آن متغير مىشود . اما چون تغير زايل شد محتسب اجازه دهد كه آب آشاميدنى بفروشد .\r\nسقايان بايد در گردن ستوران زنگ و پاره‌هاى آهن و مس ببندند تا به\r\n\r\n\r\n","description":"","footnote":"\r\n( 1 ) - متن : القرظ اليمانى . ر ك : به حاشيهء صفحهء 221 ( باب 63 )\r\n","page_name":" 234 ","page_number":254},
  {"content":"\r\n\r\nهنگام گذشتن از بازار طنين‌انداز شود و اشخاص نابينا و ناآگاه و بچه‌ها دور شوند و مكاريان و سپرسازان « 1 » و باربران هيزم و خاك و گل نيز چنين كنند ، و محتسب ايشان را بدين كار موظف بدارد .\r\nبر محتسب است كه بر گازرانى كه پارچه‌هاى مردم را مىشويند مراقبت كند تا جامه‌ها را در آبى كه در آن قليا و آهك و نطرون ( بورهء سفيد ) - كه آن را « مقه » خوانند - ريخته و جوشانده باشند نشويند ، زيرا اين كار به جامه زيان مىزند و آن را مىپوساند و سبب توليد شپش مىشود . و نيز جامه را روى چوب يا با چوب نفشارند ، و مرتكبان را تأديب كند .\r\n\r\nمنع از آغاليدن قوچ‌ها بر يكديگر و جنگانيدن خروسها و به آواز درآوردن بلدرچين و مانند آنها\r\nبسيارى از مردمان مىدانند كه آغاليدن قوچ و خروس و مانند آنها بر يكديگر نارواست . اين جانداران از جملهء جانداران ستيزه‌جو هستند .\r\nگوشتشان حلال است اما كشتن آنها حلال نيست مانند قوچ سروزن و خروس جنگى و بلدرچين آوازخوان « 2 » و جز آن . و بيشتر مردم چنين حيواناتى را نگاه مىدارند و آنها را بر دشمنى و ستيزه پرورش مىكنند و چه بسا اين كار سبب ايجاد فتنه و نزاع و تشويش و پارگى جامه‌ها مىشود و اراذل را بر مىانگيزد ، تا آنجا كه دسته‌ها تشكيل مىدهند و سرانجام به كارهاى زشت و نارواى ديگر كه حرام است دست مىيازند .\r\nازاين‌رو بر تو ، اى محتسب ، لازم است كه در اين‌باره حكم كنى و\r\n\r\n\r\n","description":"","footnote":"\r\n( 1 ) - متن : التراسين ، ظاهرا مراد سپرسازان و حمل‌كنندگان آنها بر ستور هستند .\r\n( 2 ) - متن : السمان الصباح . و سمان يا سمانى بلدرچين يا كرك است و آن پرنده‌اى معروف است و به سبب آواز خاصى كه دارد و صوت بدبده از آن شنيده مىشود بدبده نيز مىنامند . ر ك : فرهنگ فارسى دكتر معين ، ذيل كرك .\r\n","page_name":" 235 ","page_number":255},
  {"content":"\r\n\r\nدر موارد شبهه‌آلود از دانش خود يارى جويى ، زيرا خاموشى در برابر بدعت ، خرسندى به آن است و بازنداشتن از آن همانند فرمان دادن به ارتكاب بدعت است . و بايد كوشش تو از براى خدايى باشد كه شنوا و بيناست « و هر چه در آسمان و زمين و در ميانهء آنها و در زير خاك است از آن اوست » « 1 »\r\nاما شرح اين سخنان به درازا مىكشد ، زيرا كارهاى ناروا قابل شمارش نيست و به همين اندازه بسنده مىكنيم ، و از خدا مىخواهيم كه ما را يارى و توفيق دهد تا از همهء اين امور در امان باشيم . وى شايستهء آن است كه از او اطاعت كنند و گناهان را مىبخشايد .\r\nپايان\r\n\r\n\r\n","description":"","footnote":"\r\n( 1 ) - عين آيه كه در متن آمده چنين است :  « لَهُ ما فِي السَّماواتِ وَ ما فِي الْأَرْضِ وَ ما بَيْنَهُما وَ ما تَحْتَ الثَّرى  ( قرآن ، سورهء 20 « طه » آيهء 6 ) .\r\n","page_name":" 236 ","page_number":256},
  {"content":"\r\n\r\n\r\nيادداشتها\r\n\r\n","description":"","footnote":"","page_name":" 237 ","page_number":257},
  {"content":"\r\n . \r\n","description":"","footnote":"","page_name":" 238 ","page_number":258},
  {"content":"\r\n\r\n\r\nيادداشتهائى بر چاپ دوم\r\nص نوزده ، س 5 حسبت - اصطلاح حسبت در متن‌هاى فارسى نيز در همين معنى يا نزديك به آن به كار رفته است . در قصص قرآن مجيد ( برگرفته از تفسير سورآبادى ) چنين آمده : چون گفت ( ابراهيم ) مر پدر خويش را و گروه او را : چيست اين تنديسها كه شما بر آن و بر پرستيدن آن ايستادگان‌ايد ؟ و آن آن بود كه پدر وى آزر بت كردى و آن را پرستيدى . ابراهيم بر وى حسبت كرد ، گفت : اين چرا مىپرستى ؟ . . . ( ص 256 )\r\nمعنى حسبت و شرايط و وظايف محتسب در باب اول از همين كتاب حاضر به تفصيل آمده است ، اما براى تكميل سخن نظر تهانوى را نيز در اينجا مىآورم : احتساب و حسبت در لغت به معنى شمردن و حساب است ، و احتساب به معنى انكار و حسبت به معنى تدبير نيز آمده ، و در شرع اسلام امر به معروف است هنگامى كه ترك معروف آشكار شود ، و نهى از منكر است هنگامى كه عمل به منكر ظاهر گردد . آنگاه حسبت در شريعت عامّ است و هر چيز مشروعى را كه براى خدا انجام مىشود مانند اذان ، امامت ، اداى شهادت و امور بسيار ديگر را دربرمىگيرد ، و از اين روست كه گفته‌اند : قضاء بابى از بابهاى حسبت است . اما حسبت در عرف به امورى اختصاص دارد يكى از آنها بيرون ريختن شرابها ، دوم شكستن سازهاى زهى ( همچون عود و طنبور ) ، سوم اصلاح جادّه‌ها ( ترجمه از كشّاف اصطلاحات الفنون ) و نيز رجوع شود به لغت‌نامهء دهخدا ذيل حسبت ( وظايف محتسب ) و تاريخ تمدن اسلامى ، تأليف جرجى زيدان ، ج 1 ، ص 189 - 191 و دستور الكاتب ، فصل 16 از صنف اول از مرتبهء سوم و فهرست موضوعى آن ، ج 1 ، چاپ روسيّه ، و تاريخ بخارا ، ص 31 و مجلهء بررسيهاى تاريخى سال سوم ، ش 5 ، و سازمان ادارى حكومت صفوى ترجمهء مسعود رجب‌نيا و اصطلاحات ديوانى ، تأليف حسن انورى ، ص 226 و 229\r\n\r\n","description":"","footnote":"","page_name":" 239 ","page_number":259},
  {"content":"\r\n\r\nخواجه نظام الملك طوسى در سيرالملوك ( سياست‌نامه ) نيز به وظايف و صفات محتسب اشارتى دارد : « همچنين به هر شهرى محتسبى بايد گماشت ، تا ترازوها و نرخها راست مىدارد و خريد و فروختها مىداند ، تا اندر آن راستى رود ؛ و هر متاعى از اطراف آرند و در بازارها فروشند ، احتياط تمام كند تا غشى و خيانتى نكنند ، و سنگها راست دارند ، و امر معروف و نهى منكر به جاى آرند . و پادشاه و گماشتگان بايد كه دست او قوى دارند ، كه يكى از قاعدهء مملكت و نتيجهء عدل اين است ، و اگر جز اين كنند ، درويشان در رنج افتند ، و مردم بازارها چنان كه خواهند خرند و چنان كه خواهند فروشند و فضله جوى مستولى شوند ، و فسق آشكارا شود و كار شريعت بىرونق گردد . و هميشه اين كار يكى از خواص را فرمودندى يا خادمى را يا پير تركى را ، تا هيچ محابا نكردى و خاص و عام از او بترسيدندى . همهء كارها بر انصاف بودى و قواعد اسلام محكم ( تصحيح جعفر شعار ، ص 63 - 64 ) .\r\nص بيست ، س 3 تعيين بها براى كالاها - اين حكم محلّ تأمل است . رجوع شود به صفحهء 49 كتاب و يادداشت مربوط به همان صفحه .\r\nص بيست و يك س 19 نهاية الرتبة . . . - اين كتاب به تحقيق دكتر بازالعرينى ، به وسيلهء لجنة التأليف ، مصر ، در سال 1956 م . چاپ شده است . رجوع شود به مقالات و بررسيها ، سال 1354 شمسى ، ش 21 و 22 ، ص 202 .\r\nص بيست و دو ، س 12 كتب مشابه - مؤلف در بيان بيشتر مطالب از آثار امام غزالى مخصوصا احياء العلوم بهره برده ، و با اينهمه در حدّ خود بسيار سودمند و نفيس است ، خاصّه فرقهايى كه در باب قاضى و محتسب بيان كرده ، از دقت و اهميّت كافى برخوردار است . در ساير قسمتهاى كتاب هم آرا و عقايد بسيار مهمى ديده مىشود ، از جملهء آنها شرح راههاى تقلب در هر شغل و پيشه است كه آن مطالب را در جاى ديگر به هيچ وجه نمىتوان به دست آورد ( نظر استاد محترم آقاى حسن قاضى ) .\r\nص بيست و چهار س 3 كلّه‌فروش - در كتاب « مناقب » اوحدالدين كرمانى « سرپز » آمده است ( ص 36 دستنويس ) .\r\nص 15 ، س 5 - متن حديث رسول اكرم اين است : « من ارضى اللّه بسخط النّاس كفاه شرّهم ، و من ارضى النّاس بسخط اللّه و كله اليهم ، و من احسن فيما بينه و بين اللّه احسن اللّه فيما بينه و بين النّاس ، و من اصلح سريرته اصلح اللّه علانيته ، و من عمل لآخرته كفاه اللّه امر دنياه . »\r\nص 28 ، س 1 - شرط اقامهء نماز جمعه دست‌كم حضور 40 تن است - مؤلف شافعى است و در مذهب شافعى وجود دست كم چهل نفر براى اقامهء نماز جمعه لازم است ، امّا در\r\n\r\n","description":"","footnote":"","page_name":" 240 ","page_number":260},
  {"content":"\r\n\r\nمذهب ابو حنيفه با چهار تن نيز نماز خوانده مىشود . در مذهب شيعهء اماميّه حداقل پنج نفر است با احتساب امام در اين عدد . محقق حلّى مىگويد : « الجمعة لا تجب الّا بشروط :\r\nالاوّل السلطان العادل او من نصبه ، الثانى العدد ، و هو خمسة ، الامام احدهم ، قيل سبعة ، و الاوّل اشبه » ( شرايع ، ص 20 ) .\r\nص 48 ، س 3 : شكستن مجسّمه‌ها شرعا واجب است - مؤلف در صفحهء 32 سطر آخر در اين باره مىگويد : « اسباب بازى بچه‌ها مانند عكس جانداران و شبيه بت‌ها گناه نيست » كه ظاهر عبارت با آنچه در اينجا آمده است تناقض دارد . امّا بايد دانست كه در متن عربى كتاب در مورد اوّل كلمهء « تصاوير » و در مورد دوّم « الصور المصنوعة من الطّين » آمده است كه دو موضوع مختلف‌اند و ايرادى به نظر نمىرسد . محقق حلّى در شرايع ( ص 69 ) مىگويد : آلات لهو مانند عود و نى و مجسّمه‌هائى ( هياكل ) كه بدعت و براى پرستش است مانند صليب و بت ، حرام است . و نيز مىگويد ( ص 70 ) : ساختن مجسّمه‌ها ( الصّور المجسّمه ) حرام است .\r\nص 49 ، س 15 تعيين بهاى كالا - ممنوعيت تعيين نرخ كالاها براى محتسب و حتى براى امام و كاردار محلّ تأمّل است . آنچه مسلّم است غبن فاحش نبايد باشد . على عليه السّلام در نامهء خود به مالك مىفرمايد : « و ليكن البيع بيعا سمحا ، بموازين عدل و اسعار لا تجحف بالفريقين من البائع و المبتاع » يعنى خريد و فروش بايد آسان و منصفانه و طبق موازين عدل و با قيمتهائى باشد كه به هيچيك از فروشنده و خريدار اجحاف نشود .\r\nبه‌هرحال اين اصل حكم است امّا چگونگى اجرا ، اگر هم گاهى منع تعيين نرخ به مصلحت باشد ، از موضوعات و مصاديق است و بستگى به عامل عرضه و تقاضا و عوامل اقتصادى جامعه دارد .\r\nص 49 ، روزى مىبخشد - بايد افزود : و بها مىگذارد .\r\nص 61 ، س 13 مكلف سازد - دربارهء تنگ كردن گذرگاه و درختكارى در شارع و نصب دكّهء بزرگ و نظافت راهها و وظايف هيزم‌كشان در كتاب كيمياى سعادت چنين آمده است : « منكرات شاهراهها آن است كه ستون در شاهراهها بنهند و دكّان كنند چنان كه راه تنگ شود ، و درخت كارند و قابول ( مخارجهء عمارت ) بيرون آورند ، چنان كه اگر كسى بر ستور بود در آنجا كوبد و خروارها بار بر ؟ دد و ستور ببندند و راه تنگ گردانند ، و اين نشايد الّا به قدر حاجت ، چنان كه فروگيرند و با خانه نقل كنند ، و بار بر ستور نهادن زيادت از آنكه طاقت دارد نشايد ، و كشتن گوسفند قصابى را بر راه چنان كه مردمان را خطر بود ، نشايد ، بلكه بايد در دكّانى جاى آن بسازد و همچنين پوست خربزه و برف در راه افكندن و يا آب زدن چنان كه در وى خطر باشد كه پاى مردم بلغزد ، همچنين هركه بر راه\r\n\r\n","description":"","footnote":"","page_name":" 241 ","page_number":261},
  {"content":"\r\n\r\nافكند يا آبى كه از بام او آيد راه را گيرد ، بر وى واجب بود كه راه را پاك كند ، امّا آنچه عام بود بر همه بود ، و والى را بود مردمان را برآن حمل كند . ( كيمياى سعادت ، تصحيح احمد آرام ، به نقل نگين ، سال 12 ، ش 149 ص 5 ) .\r\nص 109 ، س 1 شربت‌سازان - شربت‌سازان ترجمهء واژهء شرابيّين جمع شرابىّ است .\r\n« شراب » به معنى شربت داروئى و دواى جوشيدهء به قوام آمده ، در متون فارسى ديده مىشود ، مانند اين بيت از ديوان كبير :\r\n شربت صحّت فرست ، هم ز شرابات خاص * زانك تو جوشيده‌اى ، زانك تو افشرده‌اى \r\nو شراب انار و شراب بنفشه به معنى شربت انار و بنفشه در اين بيت :\r\n خمار درد سرت از شراب مرگ‌شناس * مده شراب بنفشه بهل شراب انار \r\nرجوع شود به ديوان كبير ، تصحيح فروزانفر ، ج 7 ، ص 341 و 342\r\nدر فرهنگ محيط المحيط « شراب » به معنى آنچه مىآشامند از شربت قند ( ماء السّكّر ) و شربت ليمو و مانند آن آمده است و فروشنده و سازندهء آن را « شراباتى » مىگويند .\r\nص 110 ، س 11 سيبه ساده - خوارزمى مىگويد : ميبه شربتى است آميخته از ربّ به و مى ، و نامش نيز تركيبى از آن دو است ( مفاتيح العلوم ، ص 176 ) داود انطاكى مىنويسد : شراب انگور آميخته به گونه‌اى هل و جوزبويا و ميخك است . محمد على امام شوشترى بر آن است كه « ميبه » از « مى » و « آب » و پسوند « ه » ساخته شده است و معنى ميى را دارد كه از آب انگور مىساخته‌اند و حرف الف در آن اماله گرديده و شكل فارسى واژه « ميابه » بوده است . براى اين اشتقاق مدركى ذكر نشده . رجوع شود به واژه‌هاى فارسى در عربى ، ص 653 - 654 .\r\nص 115 ، س آخر فانيذ - رجوع شود به هرمزدنامه تأليف ابراهيم پورداود ، ص 34 - 35 و حاشيهء برهان قاطع ، به تصحيح دكتر معين ذيل فانيذ\r\nص 132 ، س 14 سمسارى - چنان كه از سخن مؤلف پيداست ، سمسارى به معنى واسطگى فروش كالاست و به‌طور مطلق حرام نيست و موارد خاصّى دارد همچون ضرورى بودن كالا يا معاملهء شهرى با صحرانشين ، كه اغلب همراه با فريبكارى است . امّا سمسارى در معنى امروزى كه كهنه‌فروشى يا امانت‌فروشى است هيچگونه اشكالى ندارد ، بلكه چاره‌ساز مشكلات زندگى مردم است ، مگر آنكه از حدود اسلام تجاوز كند ، كه در اين صورت مشمول قاعدهء عمومى حرمت مىشود .\r\nص 157 ، س 1 برده و كنيز - برده و كنيز تنها در جنگ مسلمانان با كفّار و اسارت مردان و زنان به دست مسلمين مطرح است كه در شرايط و حالات متعدد به آزاد كردن آنان\r\n\r\n","description":"","footnote":"","page_name":" 242 ","page_number":262},
  {"content":"\r\n\r\nدستور داده شده است . خريد و فروش انسانها به صورتى كه در بعض كتابها از جمله در اين كتاب آمده ، با اسلام راستين مغايرت دارد .\r\nص 161 ، س 15 بر زنان حرام است كه به گرمابه روند مگر آنكه . . . پيداست كه زن بايد تطهير كند ، گويا نظر مؤلف اين است كه زن جز در مواقع اضطرارى از خانه بيرون نرود و نيز خود را بپوشد . ظاهرا دليل مؤلف در اين امر رواياتى است كه بيشتر جنبهء طريقيّت دارد و گرنه خروج زن از خانه و به گرمابه رفتن وى نمىتواند رأسا حرام باشد .\r\nص 174 س 3 آموختن خط در مساجد . . . - آموزش اطفال در سنّ مناسب در مسجد يا خانه ، به شرط رعايت آداب لازم ، مانعى نبايد داشته باشد ، و تصميم‌گيرى در اين امر به مقتضيات زمان و امكانات جامعه بستگى دارد . در زمان ما ( سال 1359 هجرى شمسى ) به بركت انقلاب اسلامى ، مساجد مركز آموزش فرهنگ اسلامى به مردم خاصه جوانان و نوجوانان ، و محلّ ادارهء امور محلّات و رفع نيازهاى مادّى و معنوى مردم گرديده است .\r\nص 175 ، س 15 ايشان ( بچه‌ها ) را بزند . . . - مؤلف برپايهء اوضاع و احوال روزگار خود اظهارنظر كرده است و زيانهاى تنبيه بدنى كه از سالها پيش مورد بحث صاحبنظران قرار گرفته ، بر كسى پوشيده نيست .\r\nص 175 س آخر - زنان را نوشتن نياموزيد و آنان را در غرفه‌ها ننشانيد - بر فرض اينكه حديث منقول از رسول اكرم صحيح باشد ، مىتوان آن را محدود به زمان و مكان خاصّى دانست و با اصل كلّى « طلب العلم فريضة على كلّ مسلم » منافات دارد ، و اينكه زنان را از غرفه‌نشينى منع كرده است نيز مؤيد اين معنى است . ظاهرا زنان براى خودنمائى در اتاقهاى فوقانى مىنشستند و اين امر موجب فساد مىشد و به همين جهت از اين كار نهى شده است . به‌هرحال امروزه با توجه به ضرورت آپارتمان‌نشينى در شهرهاى بزرگ ، نمىتوان چنين دستورى را اجرا كرد .\r\nص 198 ، س آخر - اگر اين نبود كه خداوند مردمان را به وسيلهء يكديگر دفع مىكند . . . - مؤلف در استناد به آيهء  « وَ لَوْ لا دَفْعُ اللَّهِ النَّاسَ . . . »  و تفسير آن به گواهان ، اشتباه كرده است . در تفسيرهاى معروف از جمله كشّاف زمخشرى چنين قولى ، حتى به صورت « قيل » ديده نشد . آيه دربارهء لزوم جهاد و دفاع است ، چنان كه در سورهء حج آيهء 40 نيز آمده است :  « الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَهُدِّمَتْ صَوامِعُ وَ بِيَعٌ وَ صَلَواتٌ وَ مَساجِدُ يُذْكَرُ فِيهَا اسْمُ اللَّهِ كَثِيراً وَ لَيَنْصُرَنَّ اللَّهُ مَنْ يَنْصُرُهُ إِنَّ اللَّهَ لَقَوِيٌّ عَزِيزٌ . » \r\n\r\n","description":"","footnote":"","page_name":" 243 ","page_number":263},
  {"content":"\r\n . \r\n\r\n","description":"","footnote":"","page_name":" 244 ","page_number":264}
  ]