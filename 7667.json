[
  {"content":"\r\n\r\n\r\n[ دربارهء مترجم 
  ]\r\nپانزدهمين جلد ابن اثير اين پانزدهمين جلد از ترجمهء تاريخ كامل ابن اثير است كه تقديم خوانندگان گرامى مىشود .\r\nچهارده جلد اين تاريخ را كه شايد معتبرترين تاريخ اسلامى شمرده شود شادروان عباس خليلى اديب و دانشمند معروف ترجمه كرد . عباس خليلى بسال 1269 شمسى در نجف متولد شد . پدرش شيخ اسد إله و عموهايش همه از علماى بزرگ بودند .\r\nخليلى در سايه توجهات آنان به كسب دانش پرداخت و درين راه پيشرفت شايانى كرد .\r\nخاندان خليلى اصلا اهل تهران بودند و جد او حاج ميرزا خليل تهرانى در زمان محمد شاه طبابت مينمود و نوشته‌اند او طبيبى بود كه مرده را زنده ميكرد . عباس خليلى پس از تكميل تحصيلات خود در نجف ، به ايران آمد و با استفاده از معلوماتى كه در نجف اندوخته بود به كارهاى فرهنگى پرداخت . ابتدا در روزنامه رعد كه بمديريت سيد ضياء الدين طباطبائى منتشر ميشد مشغول نويسندگى گرديد و چيزى نگذشت كه به سردبيرى اين\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nروزنامه رسيد .\r\nدر سال 1299 پس از كودتا روزنامه اقدام را منتشر كرد و طبع و نشر اين روزنامه را تا سال 1310 ادامه داد . او خدمات دولتى خود را از كار در شهردارى آغاز كرد بعد به دادگسترى منتقل شد . در سال 1328 به سمت سفير فوق العاده ايران در حبشه و يمن انتخاب گرديد و مدتى را در اين دو كشور گذراند . عباس خليلى ضمنا نايب رئيس انجمن طرفداران ملل متحد و نايب رئيس انجمن بين المللى قلم بود . در سال 1313 به سمت نايب رئيس كنگرهء مطبوعات جهان انتخاب شد و تا سال 1318 اين سمت را داشت . از آنجا كه در زبان عربى تسلط فوق العاده داشت ، به زبان عربى شعر ميسرود و در سال 1307 در مسابقه شعر عرب جايزه دوم را گرفت ولى شعر او در بيروت اول اعلام گرديد و بدين جهت در آنجا نيز جايزه اول نصيب او شد .\r\nخليلى به نوشتن كتب ادبى و تاريخى يا ترجمه اين گونه كتابها از عربى به فارسى علاقه داشت و حاصل كوششى كه درين راه به كار برده قريب سى جلد كتاب مىباشد كه اكثر آنها مكرر تجديد طبع شده است .\r\nخليلى در بيست و يكم بهمن ماه 1350 دار فانى را وداع گفت . آخرين اثر ادبى و تاريخى آن شادروان ترجمه تاريخ ابن اثير است كه چهارده جلد آن چاپ شد و متأسفانه اجل مهلتش نداد كه اين امر مهم را بپايان رساند . روى اين اصل براى آنكه تاريخ كامل ، ناقص نماند از آقاى هاشمى حائرى دانشمند نامى و نويسنده گرامى درخواست شد تا با احاطه كاملى كه به زبان عربى دارند با ما همكارى فرمايند و كارى كه شادروان عباس خليلى آغاز كرد به انجام رسانند . چون ميزان اطمينان و ايمان خوانندهء هر كتاب به نويسنده يا مترجم آن ، بسته به اطلاعاتى است كه درباره احوالات او دارد ، درين جا طى شرحى كوتاه به\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nمعرفى آقاى هاشمى ميپردازد اگر چه شك نيست كه اكثر خوانندگان گرامى اين كتاب به خوبى ايشان را ميشناسند و به سوابق خدمات ايشان وقوف دارند .\r\nعلى هاشمى حائرى بسال 1278 در كربلا به دنيا آمد و مدتى با خانوادهء خود در عراق بسر برد نياكان او از فارس و معروف به شيرازى و از سلسلهء سادات حسينى و اهل دين و دانشهاى دين بودند . محيط زندگى او نيز در خردسالى و نوجوانى محيط دينى و مذهبى بود . پس از تصرف قسمت عمده عراق بوسيله انگليسيها در سال 1917 در جنگ بين المللى اول ، در هفده سالگى باتفاق دو برادر بزرگتر و كوچكتر از خود به وطن خويش ايران بازگشت در سنين بين نوزده و بيست سالگى قلم بدست گرفت و ديگر از دستش نداد . همزمان با آغاز سلطنت رضا شاه كبير وارد خدمت مطبوعاتى شد . اين كار را از خبرنگارى و در ضمن ترجمه از مطبوعات مصرى\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nدر روزنامه ستاره ايران و شفق سرخ شروع كرد و بعدا در 1310 در روزنامه اطلاعات ادامه داد . در سال 1316 وزارت فرهنگ يك قطعه نشان علمى بنام سردبيرى اطلاعات به او اعطاء نمود . در سال 1318 بسردبيرى روزنامه ايران كه مديريت آن با مرحوم مجيد موقر بود به آن مؤسسه منتقل گرديد . در تير ماه سال 1319 از طرف نخست وزيرى وقت به خدمت و نوشتن گفتار براى راديو ايران كه دو ماه بيش از تأسيس آن سپرى نشده بود دعوت شد . با تأسيس روزنامه مهر ايران بسردبيرى آن روزنامه به خدمت مطبوعاتى خويش ادامه داد . در تير ماه سال 1328 روزنامه طلوع را شخصا تأسيس كرد . در سال 1341 طلوع غروب نمود و غروب آن هم اختيارى بود اما قلم را همچنان در دست داشت و اگر از روزنامه دارى منصرف شد از روزنامه‌نگارى منصرف نگرديد چنان كه با مختصرى همكارى با روزنامه كيهان و ايران نوين تاكنون همچنان بخدمات مطبوعاتى خود ادامه داده است .\r\n« آغاز تمدن بشر » ، « تاريخ جمعيت‌هاى سرى » ، « رستاخيز حسينى » ، « گرگ خاكسترى » ( در شرح حال آتاتورك ) ، « جنگ نفت در خاورميانه » از كتبى است كه آقاى هاشمى ترجمه و تأليف كرده‌اند .\r\nبه غير از اينها داستان‌هاى متعددى ترجمه و مقالات بىشمارى در طول نيم قرن نويسندگى نگاشته‌اند كه در مطبوعات كشور بچاپ رسيده است .\r\nاينك پانزدهمين جلد تاريخ ابن اثير را كه آقاى هاشمى حائرى ترجمه فرموده‌اند تقديم فرهنگ دوستان ميكنم و از خداى بزرگ مسئلت مىنمايم كه ايشان را در انجام اين خدمت فرهنگى مؤيد و منصور بدارد و اين بنده را در طبع و نشر آن توفيق عنايت فرمايد .\r\nعلى اكبر علمى\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : على هاشمى حائرى\r\nجلد پانزدهم\r\nتهران 1351 - شمسى\r\nناشر :\r\nELMI\r\nشركت سهامى چاپ وانتشارات كتب ايران\r\n\r\n","description":"","footnote":"","page_name":" 1 ","page_number":5},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":6},
  {"content":"\r\n\r\nبسم اللّه الرّحمن الرّحيم\r\n\r\n[ ادامه سال سيصد و پنجاه هشت 
  ]\r\n\r\nبيان اختلاف فرزندان ناصر الدوله و درگذشت پدر آنها\r\nسبب اختلاف فرزندان ناصر الدوله اين بود كه وى شهر رحبه و ماردين و غيرها را به پسر خود حمدان واگذار كرده بود . ابو تغلب و ابو البركات و خواهر آنان جميله فرزندان ناصر الدوله از زوجهء او فاطمه دختر احمد كردى بودند . و فاطمهء كرديه بر ناصر الدوله مسلط بود . او با فرزندش ابو تغلب همدست شده ناصر الدوله را چنان كه قبلا هم ذكر كرديم . دستگير كردند . ناصر الدوله به پسرش حمدان ماجرا را نوشت و او را خواست تا با يارى او عليه ابو تغلب و مادرش نيرو پيدا كند ، فرزندان ناصر نامه او را بدست آوردند و نگذاشتند به مقصد برسد و پدر خود را بترساندند و او را از اين گونه كارها برحذر داشتند ، و بيم آنان از اقدامات پدر ناگزيرشان نمود كه او را به دژ « كواشى » انتقال دهند .\r\nاين خبر چون به حمدان رسيد بر او گران آمد و دشمن جانى آنها شد . حمدان شجاعترين آنان بود . بهنگام مرگ عمويش « سيف الدوله » از رحبه به رقّه رفت و آنجا را متصرف گرديد . سپس عنان عزيمت به نصيبين گشود و كسانى را كه به اطاعتش\r\n\r\n","description":"","footnote":"","page_name":" 3 ","page_number":7},
  {"content":"\r\n\r\nگردن نهادند جمع كرد و از برادران خويش خواست كه پدرش را آزاد كنند و او را بخانه‌اش ( در حاشيه به مقامش ) بازگردانند .\r\nابو تغلب به قصد جنگ و ستيز رو به سوى حمدان نهاد . و پيش از آنكه با حمدان روبرو شود . او از پيش روى ابو تغلب به « رقه » بگريخت و وى حمدان را دنبال كرد و محاصره‌اش كرد سرانجام بر اساس دخن ( در حاشيه دخل ) با هم كنار آمده صلح كردند ، و هر كدام به محل خود بازگشت .\r\nناصر الدوله حسن بن ابى الهيجاء عبد اللّه بن حمدان بن حمدون تغلبى ماهى چند به زيست و در ربيع الاول سال سيصد و پنجاه و هشت درگذشت ، و در « تل توبه » در شرق موصل به خاك سپرده شد . ابو تغلب پس از مرگ ناصر الدوله املاك برادرش حمدان را متصرف شد ، و برادر خود ابو البركات را به سوى حمدان گسيل داشت ، همين كه به « رحبه » نزديك شد ، گروهى زياد از ياران حمدان از وى امان خواستند در اين هنگام حمدان منهزم گرديد و رو به عراق نهاد كه در پناه بختيار درآيد . در رمضان سال سيصد و پنجاه و هشت ببغداد رسيد . بختيار مقدمش گرامى شمرد و او را بزرگ داشت و ارمغانهاى بسيار و گرانقدر و آنچه را كه شخصى چون او بدانها نياز داشت . تقديمش كرد و در همانحال نقيب ابا احمد موسوى پدر شريف رضى را نزد ابو تغلب گسيل داشت كه با برادرش صلح كند و صلح كرد ، و حمدان به رحبه بازگشت . عزيمتش از بغداد در جمادى الاولى سال سيصد و پنجاه و نه بود .\r\nهمين كه ابو البركات ، از عزيمت حمدان رو به « رحبه » بدان صورت آگاه شد آنجا را ترك كرد . و حمدان بدانجا ورود كرد . ابو تغلب برادرش به او نامه نوشت كه با هم يك جا جمع شوند ، حمدان پيشنهاد او را رد كرد . ابو تغلب دوباره برادرش ابو البركات را به قصد جنگ و ستيز بسوى او فرستاد : همين كه حمدان از قصد او آگاه شد « رحبه » را ترك كرد و ابو البركات بر آنجا استيلا يافت و پادگانى از ارتش براى حفاظت در آنجا گماشت و خود به « رقه » بازگشت و سپس از آنجا به « عربان » رفت .\r\nهمين كه حمدان در بازگشت ابو البركات آگاهى يافت ، و در آن موقع در دشت\r\n\r\n","description":"","footnote":"","page_name":" 4 ","page_number":8},
  {"content":"\r\n\r\nتدمر بود و در ماه شعبان به رحبه بازگشت ، شب هنگام بدانجا رسيد ، گروهى از جوانان همراه خود را ، از باروى شهر به داخل شهر فرستاد ، و آنان دروازهء شهر را بر رويش گشودند اين كار چنان به آرامى انجام شد كه كسى از سربازان پادگان مستقر در آنجا ، آگاه نگرديد همين كه حمدان به شهر داخل شد و سپيده دم بامدادان نمايان گرديد امر بدميدن كرنا نمود . سربازانى كه در رحبه بودند و از بيرون شهر جدا و آگاه از ماجرا نبودند ، گمان كردند صداى بوق و كرنا از خارج شهر است در آن احوال هر كس كه به حمدان رسيد اسير او شد ، تا اينكه تمام آنها را گرفت : بعضى را كشت و بعضى را هم بجانشان بخشيد ، چون ابو البركات آگاه از ماجرا شد به « قرقيسيا » رفت . و با برادرش حمدان دو نفرى به گفتگو نشستند و لكن اساسى براى توافق بين آنان يافت نشد . ابو البركات به حمدان گفت : من به عربان باز ميگردم ، و به ابى تغلب نامه مينويسم شايد او آنچه را كه تو طلب ميكنى انجام دهد .\r\nابو البركات به « عربان » برگشت . و حمدان از گدارى از نهر فرات عبور كرد و برادرش ابى البركات را تعقيب كرد ، و در « عربان » به او رسيد . در حالى كه او ، ابو البركات خويشتن از گزند برادر ايمن ميدانست و با حمدان و همراهانش بدون ترس و بىسلاح روبرو شد . حمدان بنا را بجنگ و ستيز گذاشت ، پيكار بين آنها شدت پيدا كرد ، ابو البركات شخصا در ميان معركه به نبرد پرداخت ، حمدان برادرش به او رسيد و با ضربتى بخاكش افكند و او را يه بند كشيد و همان روز هم مرگش فرا رسيد . مرگ او روز سوم رمضان بود . نعش او را در تابوتى گذاشتند به موصل حمل كردند و در « تل توبه » در جوار پدرش به خاك سپرده شد .\r\nبعد از اين رويداد . ابو تغلب دست به كار تجهيزات لشكرى شد كه رو به حمدان گذارد . و برادرش ابو الفوارس محمد را پيشاپيش به « نصيبين » گسيل داشت ابو الفوارس چون بدانجا رسيد با برادرش حمدان بناى مكاتبه گذاشت و وى را برتر از ابى تغلب ياد كرده بود گزارش اين مكاتبه به ابا تغلب رسيد ، پس به محمد ابو الفوارس برادر خود نامه نوشت و او را خواست تا بر اقطاعات ( تيول ) او بيفزايد . محمد چون نزد ابا تغلب\r\n\r\n","description":"","footnote":"","page_name":" 5 ","page_number":9},
  {"content":"\r\n\r\nرسيد . دستگير شد و ابى تغلب او را به دژ « كواشى » در شهر موصل به زندان افكند و دارائى او را كه بالغ بر پانصد هزار دينار بود متصرف شد .\r\nهمين كه ابو الفوارس دستگير شد . ابراهيم و حسين فرزندان ناصر الدوله از ترس گزند ابى تغلب نزد حمدان برادر خود رفتند و با او جمع شدند و به « سنجار » عزيمت نمودند .\r\nابو تغلب در رمضان سال سيصد و شصت از موصل رو به آنها گذاشت ابراهيم و حسين را توان برابرى با او نبود و هر دو برادر به او نوشتند و از او خواستند كه نزد او برگردند ولى در نهان اين خدعه انديشيده بودند كه چون نزد ابا تغلب رسيدند و به آنها تامين داده شد او را بكشند . ابا تغلب بخواست آنها پاسخ مثبت داد ، و رو به او گريختند و گروه زيادى از ياران حمدان هم از آنان پيروى كردند . در اين موقع حمدان از سنجار به عربان بازگشت . يار و همراه حمدان از ابى تغلب تامين خواست و پناهندهء او شد و او از خدعه و مكر ابراهيم و حسين ابو تغلب را آگاه كرد و چون خواست هر دو را دستگير كند از بيم او فرار كردند .\r\nدر اين اثنا « ان نما » غلام حمدان و نايب او در رحبه ، اموال حمدان را جمع كرده و رو به ياران ابى تغلب به « حران » گذاشت و ياران ابى تغلب در « حران » با فرماندار آنجا « سلامة البرقعيدى » بودند . اين پيش آمد « حمدان » را ناگزير ساخت كه به « رحبه » باز - گردد و ابا تغلب نيز به « قرقيسيا » رفت و فوجى از لشكريان خود را از نهر فرات عبور داد .\r\nو حمدان در رحبه مورد فشار قرار گرفت . نميدانست چه كند و فرار بر قرار اختيار نمود و خويشتن را نجات داد و ابو تغلب بر رحبه مستولى گرديد ، و باروى شهر را نوسازى نمود و به موصل بازگشت و در ذى حجه سال سيصد و شصت وارد موصل شد .\r\nحمدان پس از فرار از رحبه به بغداد رفت و در آخر ذى حجه سال سيصد و شصت وارد آن شهر گرديد و باتفاق برادرش ابراهيم در پناه بختيار قرار گرفتند . حسين برادر ديگرشان به نزد ابى تغلب رفت و از او طلب تامين كرد و نزد او باقيماند . حمدان و ابراهيم كه به بختيار پناهنده شده بودند مورد اكرام و احترام بختيار واقع شدند و\r\n\r\n","description":"","footnote":"","page_name":" 6 ","page_number":10},
  {"content":"\r\n\r\nارمغانها و هداياى گرانقدرى به آنان « اعطا » شد .\r\n\r\nبيان آنچه روميان در شام و جزيره كردند\r\nدر اين سال پادشاه روم به شام وارد شد . نه كسى مانع از ورود او شد و نه با او جنگ كرد وى به شهرهاى طرابلس بتاخت و آباديها را بسوزاند . دژ « عرقه » را محاصره كرد و آن را مسخر نمود و بباد نهب و غارت گرفت و ساكنانش را اسير كرد .\r\nمردم طرابلس قبلا فرماندار آنجا را بسبب شدت بيدادگريهاى او از آنجا بيرونش كرده بوده بودند ، و او به « عرقه » رفته بود . آنجا را نيز روميان گرفتند ، او را دستگير و تمام دارائى او را هم گرفتند .\r\nپس از آن پادشاه روم قصد « حمص » كرد . مردم حمص قبلا آنجا را تخليه و نقل مكان كرده بودند پادشاه روم « حمص » را گرفت و آتش زد . و به شهرهاى ساحلى باز - گشت و تمام آنها را بباد غارت گرفته خراب و هيجده منبر را تصرف نمود و روستاهاى بىشمارى را بگرفت . و دو ماه در شام توقف كرد . بهر نقطه و ناحيه كه اراده ميكرد و آنچه ميخواست خراب ميكرد . و هيچكس مانع او نميشد ، مگر بعضى از اعراب كه گاه اوقات پيرامون اردوگاه روميان دستبردهائى ميزدند . گروهى از آنها بدين نصارى گرويدند و نزديك بود مسلمانان و اعراب و غيرهم را نيز جلب كند و لكن اعراب از قصد آنها سرباز زدند ، و روميان با بيدادگريهاى خويش مهابتى بزرگ در دلها افكندند . پادشاه روم ميخواست بر انطاكيه و حلب همان آورد كه بر ساير بلاد آورده بود و لكن به او گزارشى رسيد كه مردم آن بسيج شده‌اند و ذخاير و سلاح تدارك كرده‌اند و نيازمنديهاى خويش تامين نموده‌اند . پس از عزيمت بدان صوب خوددارى كرد و از قصد خويش بازگشت و برگشت در حالى كه حدود يكصد هزار اسير را به بند كشيده بهمراه داشت . اسيران جمله بچه‌ها از پير و دختر و جوانان بودند . مردان سالمند و كهن سال و پيرزنان . گروهى از آنها را كشت و گروهى را نيز به حال خود\r\n\r\n","description":"","footnote":"","page_name":" 7 ","page_number":11},
  {"content":"\r\n\r\nرها كرد و رفت .\r\nدر حلب « قرغويه » غلام سيف الدوله بن حمدان حكومت داشت . او ابا المعالى بن سيف الدوله را چنان كه ذكر خواهيم كرد . بمقابله با روميان آماده كرد . و با روميان درگيرى پيدا كردند . و سرانجام بكشور خود بازگشتند . گويند سبب بازگشت آنها كثرت بيمارى و مرگ بود . و نيز گفته شده طول مدت سفر و دورى از كشور خودشان موجب دلتنگى و خمودگى آنها شده ، بسرزمينهاى خود بازگشتند تا كرت ديگر دوباره باز آيند .\r\nپادشاه روم افواج بسيارى هم از سپاهيان خويش به جزيره ( مقصود عراق است . م . ) گسيل داشت آنها به « كفرتوثا » تاختند ، كشتند و سوختند و گروهى را به اسارت گرفته بازگشتند ، در آن هنگامه از ابى تغلب بن حمدان نه بانگى برخاست و نه اثرى ديده شد .\r\n\r\nبيان چيره شدن قرغويه بر حلب و اخراج ابو المعالى بن حمدان از آنجا\r\nايضا در اين سال قرغويه ، غلام سيف الدوله بن حمدان بر حلب مستولى گرديد و ابا المعالى شريف بن سيف الدوله بن حمدان را از آنجا بيرون كرد . ابو المعالى به « حران » روى نهاد . مردم حران به او راه ندادند . او از اهالى « حران » طلب كرد كه به يارانش اجارت دهند وارد شهر شوند و نيازمنديهاى دو روز خود را تهيه نموده بازگردند . و اين اجاره را دادند . از آنجا به « ميثافارقين » و بر مادرش وارد شد و او دختر سعيد بن حمدان بود . بسيارى از ياران و همراهان ابا المعالى از دور و بر او پراكنده شدند و نزد ابى تغلب بن حمدان رفتند .\r\nابى المعالى همين كه به مادرش رسيد . مادرش آگاه شد كه غلامان و دبيرانش .\r\nتوطئه بر دستگيرى و زندانى كردن او كرده‌اند . همچنانكه ابو تغلب نسبت به ناصر الدوله همين رفتار كرده بود . پس مادرش دروازه‌هاى شهر بر روى او به بست و به مدت سه روز فرزند خويش را مانع از آن شد كه بر او وارد شود . تا آنكه كسانى را كه مادرش ميخواست\r\n\r\n","description":"","footnote":"","page_name":" 8 ","page_number":12},
  {"content":"\r\n\r\nطرد و تبعيد كند . طرد كرد . و چون مادرش از امنيت خويش اطمينان يافت . به او و كسانى كه در همراهى او باقيمانده بودند اجازهء ورود به شهر داد و ارزاق بدانها داد و « حران » بدون امير بماند و لكن خطبه بنام ابى المعالى بن سيف الدوله خوانده ميشد و گروهى از پيشوايان مردم در آنجا به تمشيت امور عامه پرداختند .\r\nپس از آن ابا المعالى در سال سيصد و هفتاد و دو از فرات عبور كرده رو به شام نهاد و قصد « حماة » كرد و در آنجا اقامت گزيد كه ذكر آن خواهيم كرد .\r\n\r\nبيان خروج ابى خزر در افريقا\r\nدر اين سال ( سيصد و هفتاد و دو ) « ابو خزر زناتى » در افريقا خروج كرد . گروهى زياد از مردم بربر و « نكار » گرد او جمع آمدند . « المعز » شخصا به عزم قتال با او ، همت گمارد و به شهر « باغايه » رسيد ، ابو خزر نزديك به همان ناحيه با نمايندهء « المعز » در پيكار بود . و چون ابو خزر شنيد « المعز » نزديك شده كسانى كه گردش جمع آمده بودند ، از پيرامونش پراكنده شدند ، و « المعز » براى دست يافتن به ابو خزر كه متوازى شده بود ، او را دنبال كرد و راههائى ناهموار و دشوار پيمود . از اين رو بازگشت و در بازگشت « ابا الفتوح يوسف بلكين بن زيرى » را به تعقيب ابى خزر مأمور كرد كه بكدام راه رفته او را دستگير كند .\r\n« ابا الفتوح » بدنبال ابى خزر رفت و لكن بر او دست نيافت و چيزى از او پيدا نكرد .\r\n« المعز » به قرارگاه خود در « منصوريه » بازگشت .\r\nدر ربيع الاخر سال سيصد و پنجاه و نه ابو خزر خارجى از « المعز » تأمين خواست و تقاضاى دخول در اطاعت او كرد . « المعز » تقاضايش را با خرسندى پذيرفت و عطاياى بسيارى به او بخشيد .\r\nبدنبال اين ماجرا ، نامه‌هائى از « جوهر » به دستش رسيد كه بنام او در مصر و شام دعوت كرده است ( مقصود تبليغ خلافت است . م ) و از « المعز » خواسته بود كه رهسپار بسوى او ( مصر ) گردد . « المعز » از وصول اين نامه بسى ابراز شادمانى كرد\r\n\r\n","description":"","footnote":"","page_name":" 9 ","page_number":13},
  {"content":"\r\n\r\nو مسرت شديد خود را از اين اخبار به همه مردم اعلام كرد و شعراء و سخنوران او را ستايش كردند ، از جمله ستايش گران « محمد بن هانى اندلسى » است كه گفته است :\r\n « يقول بنو العباس : قد فتحت مصر * فقل لبنى العباس : قد قضى الأمر » \r\nكه در فارسى چنين معنى ميدهد : بنى عباس مىگويند ، مصر فتح شد . به بنى عباس بگو ، كار از كار گذشت .\r\n\r\nبيان اينكه ابى البركات بن حمدان قصد « ميثافارقين » كرده و انهدام او\r\nدر ذى قعده اين سال ، ابو البركات بن ناصر الدوله بن حمدان قصد ( تسخير ) ميثافارقين » كرد . همسر سيف الدوله دروازه‌هاى شهر بر رويش به بست و مانع از ورود او به شهر شد . ابو البركات برايش پيام فرستاد . من جز براى جنگ با كفار قصدى نداشتم و از همسر سيف الدوله طلب يارى كرد . پس قرار بر اين شد كه دويست هزار درهم براى ابو البركات فرستاده شود و فرستاده شد . و دهكدهائى نزديك به « نصيبين » كه متعلق به سيف الدوله بود به او داده شد .\r\nبعد از آن بر همسر سيف الدوله معلوم گرديد كه ابو البركات ، در خفا اقدام مىكند كه به شهر وارد شود .\r\nبانوى سيف الدوله عده‌اى از غلامان سيف الدوله را باردوگاه ابو البركات گسيل داشت كه به آنها گفته شود : اين حق سرور شما نيست كه چنين افعالى دربارهء حرم او و فرزندش روا داريد .\r\nپس همراهان ابو البركات از جنگ و ستيز روى گرداندند و گروهى رجاله شبانه ابو البركات را تحت فشار قرار دادند . و او از آن گير و دار ، بسلامت جست و گريخت و اردوگاه و لشكريانش بباد نهب و غارت گرفته شد . و گروهى از همراهانش و غلامانش\r\n\r\n","description":"","footnote":"","page_name":" 10 ","page_number":14},
  {"content":"\r\n\r\nدر آن گير و دار كشته شدند . ابو البركات نامه بهمسر سيف الدوله نوشت و گفته بود كه من قصد سوء نداشتم . بانوى سيف الدوله با سخن خوشايند به دو نوشت و بعضى از آنچه كه در آن حادثهء شبانه از اردوگاه او به غارت رفته بود ، به دو بازگرداند . و يكصد هزار درهم هم برايش فرستاد و اسيران را آزاد كرد .\r\nدر آن هنگام ، ابو المعالى بن سيف الدوله فرزندش . در حلب با « قرغويه » غلام پدرش در نبرد بود .\r\n\r\nبيان پاره‌اى رويدادها\r\nدر دهم محرم اين سال اهالى بغداد . چنان كه عادت كرده بودند ، به منظور سوگوارى بر حسين بن على رضوان اللّه عليهما ، بازارها بستند و تعطيل عمومى كردند .\r\nدر همين سال « قرامطه » رسولانى به « بنى نمير » و ديگر اعراب گسيل داشتند و آنان را دعوت باطاعت از خود كردند . اين دعوت را آنها پذيرفتند و سوگند به اطاعت ياد كردند و ابو تغلب بن حمدان براى « قرامطه » در « هجر » هداياى گرانمايه كه ارزش آن به پنجاه هزار درهم بالغ بود فرستاد .\r\nدر همين سال شاپور بن ابى طاهر قرمطى از عموهايش خواست كه زمام امور و كار لشكريان را به او سپارند و خاطر نشان آنان كرد كه پدرش اين امر را در عهدهء او گذاشت است . اعمامش او را در خانه‌اش زندانى كردند و دستاق به آن بر او گماردند و در نيمهء رمضان مردهء او را از آنجا بيرون آوردند و دفنش كردند و اهل بيتش را از گريه و شيون بر مرگ او منع كردند . پس از يك هفته به آنها اجازه دادند هر چه خواهند انجام دهند .\r\nهم در اين سال در شب پنجشنبه چهاردهم رجب تمام قرص ماه گرفت و خسوف كامل رويداد .\r\nدر شعبان همين سال جنگى بين ابى عبد اللّه علوى و علوى ديگرى كه بنام اميرك\r\n\r\n","description":"","footnote":"","page_name":" 11 ","page_number":15},
  {"content":"\r\n\r\nشناخته شده و او « ابو جعفر الثائر باللّه » بود رويداد و گروه زيادى از مردم ديلم و جبل ( مقصود گيلان است . م ) كشته شدند و ابو عبد اللّه بن داعى باسارت گرفتار آمد و در دژى زندانى شد ، سپس در محرم سيصد و پنجاه و نه آزاد و بمقام رياست خويش بازگشت . و ابو - جعفر فرمانده كل سپاهيان او گرديد .\r\nو در همين سال بختيار وزير خود ابى الفضل عباس بن حسين و تمام ياران او را دستگير و اموال و املاكشان را تصرف نمود ( مصادره كرد . م ) و ابو الفرج محمد بن - عباس را به وزارت خويش برگزيد . پس از آن ابو الفرج را عزل كرد و ابا الفضل را بجاى خود بازگرداند ( يعنى وزير خود كرد . م ) در اين سال گرانى در عراق شدت پيدا كرد و مردم مضطرب شدند . سلطان بر مواد خوراكى نرخ گذارى كرد . بليه قحط و غلا شدت بيشترى يافت . ضرورت سلطان را ناگزير كرد نرخ گذارى را ملغى كند در اثر آن تسهيلى در امر پديد آمد ، ولى مردم از گرانى رو بموصل و شام و خراسان نهادند و عراق را ترك كردند .\r\nدر همين سال شيرزاد نفى بلد شد . او بر بختيار چيرگى پيدا كرده ، و بر وزير و سپاه حكم ميراند سپاهيان از سلطهء او بيمناك شدند . و تركان عزم كشتن او نمودند « سبكتكين » آنان را منع كرد و به آنها گفت : او را بترسانيد تا فرار كند . شيرزاد از بغداد گريخت . و حفظ مال و ملك خود را در عهدهء بختيار گذاشت همين كه او از بغداد دور شد ، بختيار اموال و املاك و خانه‌اش را تصرف نمود . و اين كار بر بختيار عيب گرفته شده است و شيرزاد رو به ركن الدوله نهاد تا كارش را با بختيار باصلاح بينجامد ولى چون به « رى » رسيد درگذشت .\r\nهم در اين سال عبيد اللّه بن احمد بن محمد ابو الفتح نحوى معروف به « حخجخ » درگذشت ( در حاشيه تولد او در سال دويست و هشتاد ياد شده است ) .\r\nدر همين سال عيسى پزشكى طبيب القاهر باللّه و الحاكم در دولت او بود . درگذشت . او دو سال پيش از فوتش كور شده بود . تولد او به سال دويست و هفتاد و يك بود\r\n.\r\n\r\n","description":"","footnote":"","page_name":" 12 ","page_number":16},
  {"content":"\r\n\r\n\r\n359 سال سيصد و پنجاه و نه\r\n\r\nبيان تصرف انطاكيه از جانب روميان\r\nدر محرم اين سال روميان شهر انطاكيه را تصرف كردند .\r\nسبب اين رويداد اين بود كه روميان شهرى منيع كه آن « لوقا » نزديك به انطاكيه بود . متصرف شدند . و با اهالى آنجا كه نصارى بودند توافق كردند كه به انطاكيه بروند و چنين وانمود كنند كه از بيم روميان بدانجا پناه آورده‌اند . و چون به انطاكيه درآمدند . آنگاه كه روميان به آنجا رسيدند . آنها را در گشودن شهر يارى كنند . با توافقى كه نمودند . آنها را آزاد گذاشتند . مسيحيان شهر « لوقا » به انطاكيه آمدند و نزديك بگورستان آن ناحيه رحل اقامت افكندند .\r\nهمين كه دو ماه از انتقال آنها گذشت روميها باتفاق برادر پادشاه « نقفور » به سوى انطاكيه روى نهادند . عدهء آنها چهل هزار مرد سپاهى بود و با روى انطاكيه را محاصره كردند و از كوهستانى كه مردم لوقا در آنجا اقامت گزيده بودند . بالا رفتند همين كه اهل شهر آنها را ديدند كه آن ناحيه را تصرف كردند خود را از باروى شهر به زير انداختند و روميان شهر را گرفتند ، و شمشير بجان سكنه كشيده و آنها را كشتند .\r\nپس سالمندان و پيران و اطفال را از شهر بيرون كردند و به آنان گفتند : هر جا كه خواهيد برويد . و جوانان و زنان و خردسالان از پسر و دختر باسارت گرفتند به روم فرستادند\r\n\r\n","description":"","footnote":"","page_name":" 13 ","page_number":17},
  {"content":"\r\n\r\nو عدهء اين اسيران زياد بر بيست هزار نفر بود . محاصرهء شهر از ذى حجه شروع شده بود .\r\n\r\nبيان تصرف روميان شهر حلب را و بازگشت آنها از آنجا\r\nهمين كه روميان انطاكيه را تصرف كردند . سپاهى گران به حلب گسيل داشتند . در آن هنگام حلب در محاصرهء ابو المعالى شريف بن سيف الدوله بود كه با « قرغويه » سيفى در پيكار و « قرغويه » در آنجا در محاصره بود . چون ابو المعالى شنيد كه روميان روى به حلب نهاده‌اند . از پيرامون آن شهر دور شد و به باديه و دشت رفت كه از دسترس روميان دور باشد . روميان به آنجا رسيدند و شهر را محاصره كردند . « قرغويه » در آنجا بود . ساكنان شهر در دژ متحصن گرديدند . روميان شهر را تصرف نمودند و دژ را در محاصره گرفتند . جماعتى از مردم حلب نزد روميان رفتند و بين روميان و « قرغويه » ميانجيگرى كردند .\r\nرسولان بين آنها رفت و آمد داشتند تا سرانجام پيكار بطور هميشگى موقوف گرديد به اين شرط كه « قرغويه » مقدار نقدينه‌اى كه توافق شده بود براى روميان بفرستد و روميان حق داشته باشند كه چنانچه سپاهيان خواستند از روستاهاى آن ناحيه نيازمنديهاى خويش خريدارى كنند . « قرغويه » نتواند و نخواهد كه روستائيان قراء خود را ترك نمايند .\r\nبا تصرف حلب شهرهاى حماة و حمص و كفر طاب و معره و افاميه و شيزر و دژها و دهكده‌هائى كه جزء اين شهرها و قصبات بود به تصرف روميان درآمد و گروگانها به روميان تسليم نمودند .\r\nپس از آن روميان از حلب رفتند و مسلمانان برگشته آنجا را بدست آوردند\r\n.\r\n\r\n","description":"","footnote":"","page_name":" 14 ","page_number":18},
  {"content":"\r\n\r\n\r\nبيان تصرف ملاذكرد بوسيله روميان\r\nدر همين سال پادشاه روم سپاهى به « ملاذكرد » از توابع ارمنستان گسيل داشت و آنجا را محاصره كردند و مسلمانان ساكن آن شهر را سخت در فشار گذاشتند و قهرا و با خشونت ملاذكرد را متصرف شدند و بر شوكت آنها افزوده گشت و مسلمانان در ديگر شهرها از آنها بيمناك شده و روميان به همه جا دست يافته شر و فساد پراكندند و هر جا ميخواستند ميرفتند و كسى آنها را مانع نبود .\r\n\r\nبيان عزيمت ابن عميد بسوى حسنويه\r\nدر اين سال ركن الدوله به وزير خويش ابا الفضل بن عميد فرمان داد در رأس سپاهى گران به سوى حسنويه رود . و تجهيزات لشكرى تدارك كرد و ابن عميد را بسوى شهر « حسنويه » گسيل داشت يعنى شهرى كه حسنويه در آن اقامت داشت .\r\nانگيزهء ركن الدوله در اين امر اين بود كه حسنويه بن حسين كردى به سبب اشتغال به كارهاى مهمتر از آن كه به آنها سرگرم بود به حال خود گذاشته بود زيرا كه ديلميان را چون سپاهيان خراسان قصد او ميكردند ، بمقابله با آنها روانه ميكرد و بدين جهات ركن الدوله با حسنويه مماشاه ميكرد و از پارهء كارهاى ناروا كه از او سرميزد آنها را ناديده ميگرفت و حسنويه از كاروانها باج ميگرفت كه آنها را تحت حمايت خويش به مقصد رساند اين گزارشها به ركن الدوله ميرسيد ، و سكوت ميكرد .\r\nهمين كه بين حسنويه و سهلان بن مسافر اختلاف پديد آمد و منتهى بدان شد كه سهلان به قصد جنگ و ستيز با حسنويه روى به او نهاد . و « حسنويه » او را با همراهانش منهزم كرد . سهلان و همراهانش در محلى گرد هم آمدند حسنويه قصد آنها نمود . و آن محل را محاصره كرد . پس دستور داد هر چه از خس و خاشاك و غيره است جمع كنند و آنچه جمع شده و بسيار هم بود در پيرامون محلى كه سهلان و همراهانش مجتمع بودند\r\n\r\n","description":"","footnote":"","page_name":" 15 ","page_number":19},
  {"content":"\r\n\r\nآتش زد . و هوا نيز فصل گرما بود . محاصره‌شدگان از شدت اين كار و آتش و گرماى هوا نزديك به هلاكت بودند و چون مرگ را پيش روى خود ديدند زينهار خواستند و حسنويه تمام آنها را دستگير كرد .\r\nخبر اين رويداد چون به ركن الدوله رسيد بر او گران آمد و متحمل آن نشد و در اين هنگام بود كه به ابن عميد امر كرد كه به سوى « حسنويه » روان شود . ابن عميد در محرم بهمراه فرزندش ابو الفتح حركت كرد . فرزند او ابو الفتح جوانى دلشاد بود .\r\nجوانى و رفاه و امر و نهى او را سبكسر كرده بود و كارهائى از او سرميزد كه پدرش را خشمناك ميكرد . بيمارى ابن عميد كه به نقرس و بيماريهاى ديگر مبتلا بود شدت يافت و چون به همدان رسيد . در آنجا درگذشت و فرزندش بجاى او نشست . و با حسنويه در ازاء مقدار مالى كه ازو گرفت صلح كرد و به رى به خدمت ركن الدوله رسيد .\r\nابن عميد پيش از مرگش ميگفت : مرا نه كشت مگر فرزندم و خرابى و دمار خاندان عميد نخواهد بود مگر از جانب او . و همچنان شد كه او گمان كرده بود .\r\nابو الفضل بن عميد از نيك مردان جهان بود آنچه او از حسن تدبير و سياست ملك و چيرگى در نوشتن و همه گونه آرايش سخن در خود جمع داشت . در ديگران فراهم نيامد دانشورى بود كه در چندين رشته از فنون از جمله ادب زبردست بود و در ادب از دانشمندان بشمار ميرفت و منجمله از بهر داشتن اشعار عرب بود . چه آنكه محفوظات او در اشعار عرب آن اندازه بود كه هيچكس بمانند او آنقدر اشعار از حفظ نداشت . و ديگر از دانشهاى گذشته از سلامت عقيده برخوردار بود و همچنان فضائل ديگر با نيك‌خوئى و نرمش و حسن سلوك با ياران و همنشينان خويش و داشتن شجاعت تامه و دانا بأمور جنگ و سخنورى عضد الدوله نزد او آموزش و پرورش يافت و از او سياست ملك و دانش دوستى و مهر ورزى نسبت بدانشمندان به او آموخت . عمر ابن عميد اندكى بيش از شصت سال و مدت وزارتش بيست و چهار سال بود\r\n.\r\n\r\n","description":"","footnote":"","page_name":" 16 ","page_number":20},
  {"content":"\r\n\r\n\r\nبيان كشته شدن نقفور پادشاه روم\r\nدر اين سال نقفور پادشاه روم كشته شد . او از خاندان پادشاهى نبود و « دمستق » بود . روميان « دمستق » را مردى ميدانستند كه از جهت شرقى خليج قسطنطنيه به كشور روم ميامد كه اين زمان بيشتر آن در دست اولاد قلج ارسلان است . هر كس كه از آن سوى ببلاد روم ميآمد . او را « دمستق » ميناميدند . نقفور از همين زمره مردم بود . و نسبت به مسلمانان سخت دشمنى ميورزيد و همو بود كه به روزگار سيف الدوله حلب را تسخير كرد و شأن او نزد روميان بزرگ شد و نيز او بود كه طرسوس و مصيصه و أذنه و عين‌زربه و بر ديگر بلاد پيروزى پيدا كرد .\r\nنقفور اصلا نصرانى نبود و فرزند مردى مسلمان از اهالى « طرسوس » بود كه او را بنام « ابن الفقاس » ميشناختند و قبول نصرانيت كرد ( مسيحى شد ) پسرش « نقفور » مردى دلير و جنگ آور بود . چون كارش بالا گرفت پادشاه را كشت و بجايش نشست و كشور روم از آن او شد همه اينها را ما ياد كرده‌ايم .\r\nچون به پادشاهى نشست همسر پادشاه مقتول را با اكراه آن بانو به زنى گرفت ملكه را از پادشاه سابق و مقتول دو فرزند بود . پس از آن نقفور هم خود را مصروف كشورهاى اسلامى و استيلاى بر آنها نمود و به علت درگيرى پادشاهان اسلامى بين خودشان « نقفور » به آنچه كه ميخواست دست يافت و بنياد كارش را بر هجوم بر ممالك اسلامى نهاد . قصد شهرها نمود آنها را بباد نهب و غارت گرفته خراب ميكرد . و نتيجهء آن مهاجمات اين ميشد كه شهرها ضعيف و زبون ميشدند آنگاه آنها را متصرف ميگرديد بر مرزهاى جزيره و شام غلبه كرد و مردم را به اسارت گرفت اسيرانى كه او گرفت برون از شما راست مسلمانان از مهابت او ترسى بزرگ داشته و شكى نداشتند كه او تمامى شام ، و مصر و ديار بكر را به علت اينكه كسى نبود كه جلوى او را بگيرد .\r\nچه\r\n[ ؟ 
  ] خواهد كرد .\r\n\r\n","description":"","footnote":"","page_name":" 17 ","page_number":21},
  {"content":"\r\n\r\nهمين كه كارش در بيداد بالا گرفت . فرمان خدا . چنان كه به حساب او آمده بود .\r\nفرا رسيد . و آن چنين رخ داد كه « نقفور » عزم جزم كرد . پسران پادشاه مقتول را مقطوع النسل نمايد . كه نسلى از آنان بجاى نماند و ديگر احدى معارض پادشاهى اولاد او نگردد . مادر آنها كه از قصد « نقفور » آگاه شد ، دچار تلق و نگرانى شد ، و به حيله به كشتن او كمر بست و به « ابن شمشقيق » كه او نيز در آن هنگام « دمستق » بود پيامى فرستاد و او را با خود يار كرد . ملكه با « اين ششقيق » موافقت نمود كه وى با گروهى از مردان ، در جامهء زنان و زى نسوان به كاخ او درآيند . ملكه به همسر خويش « نقفور » در اين باره گفت كه گروهى از زنان وابسته و خويشاوندش بديدن او آمده بودند .\r\nملكه آنها را به مخفيگاهى متصل به كاخ شاهى هدايت كرده ، آنها در آنجا قرار گرفتند .\r\n« ابن شمشقيق » به علت مهابت بزرگى كه « نقفور » داشت . سخت از او ميترسيد . با اين وجود دعوت ملكه را اجابت گفته پاسخ مثبت بخواست او داده بود . در شب ميلاد .\r\nدر اين سال « نقفور » بخوابيد . و بخوابى سنگين فرو رفت . آنگاه زنش در را گشود و آن جماعت بخوابگاه « نقفور » داخل شدند و او را كشتند . جماعتى از خواص و پاسدارانش بر آن گروه شوريدند . از آنان نيز در آن گير و دار هفتاد و چند تن كشته شدند . سپس فرزند ارشد پادشاه سابق بجاى پدر جلوس كرد و « ابن شمشقيق » مشاور او گرديد .\r\nآورده‌اند كه « نقفور » هيچگاه سلاح از خود دور نمىكرد . مگر آن شب كه خداى بزرگ خواسته بود كشته و نابود گردد . بى سلاح بود !\r\n\r\nبيان تصرف شهر حران بوسيله ابى تغلب\r\nدر بيست و دوم جمادى الاولى در اين سال ، ابو تغلب بن ناصر الدوله بن حمدان ، روى به حران نهاد . چون نزديك به شهر رسيد . ديد مردم شهر دروازه‌هاى شهر به رويش بسته‌اند و از ورود او به شهر امتناع ميكنند لذا با مردم حران به جنگ و ستيز پرداخت و شهر را محاصره كرد و سپاهيان و همراهانش مزارع و آباديهاى اطراف شهر را درو كردند . در اردوگاه قحط و غلا بالا گرفته شدت يافته بود . ابى تغلب و سپاهيانش\r\n\r\n","description":"","footnote":"","page_name":" 18 ","page_number":22},
  {"content":"\r\n\r\nتا سيزدهم جمادى الاخره ، در پيرامون حران اردو زده بودند . پس از آن دو تن از اعيان شهر شبانه نزد ابى تغلب رفته ، با او صلح كرده براى مردم شهر زينهار گرفتند و به شهر برگشتند .\r\nهمين كه صبح شد و مردم شهر از اقدامى كه شبانه انجام شده بود ، آگاه شدند ، مضطرب گرديدند ، و سلاح بر گرفته ميخواستند آن دو تن را بقتل رسانند ، بعضى از اهالى شهر مردم را دعوت به سكون و آرامش نمودند و مردم ساكت شدند و اتفاق بر اتمام صلح كردند ، و همگى روى به ابى تغلب آوردند و دروازه‌هاى شهر را بر رويش گشودند . ابو تغلب و خواهرانش و گروهى از ياران او به شهر حران وارد شدند . و نماز جمعه را در شهر ادا كردند و دوباره باردوگاه خويش بازگشتند . ابى تغلب « سلامه برقعيدى » را چنان كه مردم حران خواسته بودند . به فرماندارى آنجا گماشت . « برقعيدى » مردى با سلامت نفس بود و كار « رقه » را نيز به او واگذار كرد . اين شخص ( برقعيدى ) از اكابر ياران دودمان حمدان بشمار است .\r\nابو تغلب پس از تمشيت امور حران بموصل بازگشت . در حالى كه گروهى از نوجوانان حران را نيز بهمراه خود داشت انگيزهء سرعت او در بازگشت از حران اين بود كه « بنى نمير » در موصل بناى خرابكارى و شرارت گذاشته بودند و عامل ابى تغلب را در « برقعيد » بقتل رسانده بودند . او با شتاب بازگشت كه اشرار را گوشمالى بدهد و شر آنها را دفع نمايد .\r\n\r\nبيان كشتن سليمان بن ابى على بن الياس\r\nدر اين سال سليمان بن ابى على بن الياس كه پدرش ايالت كرمان داشت كشته شد . و علت آن چنين بود كه به امير منصور بن نوح كه صاحب خراسان بود . گفتند كه كرمان از « قفص » و « بلوص » ( همان بلوچ است . م . ) با او يك دل‌اند و در اطاعت او هستند . و او را به طمع تصرف كرمان برانگيختند ، پس سپاهى به سوى كرمان گسيل داشت . همين كه بدان ايالت رسيد . « قفص » و « بلوص » و ديگر مردم سر از طاعت\r\n\r\n","description":"","footnote":"","page_name":" 19 ","page_number":23},
  {"content":"\r\n\r\nعضد الدوله پيچيده و از او جدا شده بودند ، به امير منصور بن نوح پيوستند و كارش بالا گرفت و جمعش بزرگتر شد . در اين احوال « كوركير بن جستان » ( در حاشيه كوركيز و گورگين ) جانشين عضد الدوله در كرمان . قصد او كرده با او بجنگ و ستيز برخاست و با او جنگيد . در اين گير و دار سليمان و دو برادرزاده‌اش فرزندان « اليسع » كه « بكر » و « حسين » ناميده ميشدند كشته شدند و گروه زيادى از فرماندهان خراسان نيز در آن پيكار مقتول گرديده ، سر آنها به شيراز براى عضد الدوله فرستاده شد . و او نيز آنها را براى پدرش ركن الدوله فرستاد و گروه زيادى هم اسير شدند .\r\n\r\nبيان فتنه صقليه ( سيسل )\r\nدر اين سال المعز لدين اللّه خليفه « علوى » ، « يعيش » مولى حسن بن على بن ابى الحسن را بر جزيرهء صقليه به فرماندارى گماشت . قبائل در دار الصناعهء آنجا گرد آمدند . بين موالى كتامه و قبائل فتنه پيدا شد و با يك ديگر جنگيدند . از موالى كتامه گروه زيادى به قتل رسيد و گروهى از موالى هم در « سرقوسه » ( همان سراكوس است . م . )\r\nبه قتل رسيدند .\r\nشر و فتنه فزونى يافت . و دشمنى و كين خواهى بين آنها شدت پيدا كرد .\r\n« يعيش » فرماندار كوشيد بين آنها صلح برقرار كند موفق نشد و با وى موافقت نكردند . مردم شرير در هر ناحيه سر برداشته و به نهب و غارت دست گشادند و به فتنه و فساد برخاستند . و برزگران و دهقانان و همچنين مردم در قلاع انتيل ميزيستند .\r\nمورد تجاوز و تطاول پردامنهء خويش قرار دادند . گزارش اين رويدادها چون به المعز رسيد . « يعيش » را معزول كرد و بجاى او ابا القاسم بن حسن بن على بن ابى الحسين را به نيابت از جانب برادرش احمد بدان صوب گسيل داشته و منصوب كرد . و چون ابا القاسم به صقليه رسيد مردم از انتصاب او خرسند شدند و آتش شر و فتنه خاموش و از بين رفت و بر اطاعت از او اتفاق كردند\r\n.\r\n\r\n","description":"","footnote":"","page_name":" 20 ","page_number":24},
  {"content":"\r\n\r\n\r\nبيان محاصره كردن عمران بن شاهين\r\nدر شوال اين سال بختيار ، به قصد محاصره كردن عمران بن شاهين رو به « بطيحه » نهاد . يك ماه در « واسط » به شكار رفته در آنجا اقامت گزيد . سپس وزير خود ابا الفضل را مأمور كرد كه به جامده و پيرامون « يطيحه » سرازير شود . بناى كار را بر اين گذارد كه دهانه انهار و مجارى مياه را كه به « بطيحه » روان ميشد گرفته ، و آب آنها را به دجله و « ناروث » و « ربع طير » برگرداند ، اقداماتى كه امكان داشت در عراق در اجراى چنان برنامه‌اى به عمل آيد ، انجام گرديد . روزهاى اقامت به درازا كشيد آب دجله فزونى يافت و هر چه از آن كارها شده بود ، خراب كرد .\r\nعمران ، از پناهگاه خود در « بطيحه » به پناهگاه ديگرى در همان منطقه نقل مكان كرد و هر چه هم از دارائى داشت با خود به پناهگاه جديد انتقال داد . همين كه آب فرو نشست و راهها خشك و استقامت يافت ، محاصره‌شدگان جاى عمران بن - شاهين را در آن نقطه خالى يافتند و باز هم روزهاى درازى سپرى گرديد . مردم ( از سپاهيان ) از طول اقامت خسته شدند و آن سرزمين را به علت گرمى زياد هوا و پشه و قورباغه و نرسيدن مواد غذائى كه بدان معتاد بودند ، مكروه داشتند . و سپاهيان بر وزير ( ابا لفضل ) بتمرد برخاسته ، به او ناسزا گفته و دشنام داده و حاضر به اقامت در آن محل نبودند . با چنان پيش آمدى بختيار ناچار بمصالحه شد كه مالى از عمران بگيرد و به راه خود برود .\r\nعمران در آغاز امر ، بيمناك شده ، حاضر بود پنج هزار هزار درهم ( پنج ميليون . م ) تقديم كند . وقتى بهمريختگى و پاشيدگى كار بختيار را بديد حاضر شد هزار هزار . درهم آن هم به اقساط بدهد ، بى آنكه گروگانى بدهد و يا سوگند در پرداختش ياد و تعهدى بنمايد . همين كه بختيار و لشكريانش از آن محل كوچيدند ، عمران ، در پيرامون مردم اردو بدستبردهائى اقدام كرد ، و غنيمتى هم از آنها گرفت و اردو و ارتش بختيار شيرازهء نظمش گسيخت و در آن فساد پيدا شد ، و اطاعت\r\n\r\n","description":"","footnote":"","page_name":" 21 ","page_number":25},
  {"content":"\r\n\r\nو مهابت ما فوق از ميان رفت . در رجب سال سيصد و شصت و يك بختيار به بغداد بازگشت .\r\n\r\nبيان پاره‌اى از رويدادها\r\nدر ربيع الاخر اين سال ، قرغويه ، غلام سيف الدوله بن حمدان ، با ابو المعالى بن سيف الدوله صلح كرد . و در حلب بنام ابو المعالى خطبه خوانده شد ، و او در آن هنگام در « حمص » اقامت داشت . ابو المعالى و قرغويه هر دو با هم ، در قلمرو خويش بنام « المعز لدين اللّه » پادشاه مغرب و مصر خطبه خواندند .\r\nدر رمضان اين سال ، آتش‌سوزى عظيمى در سه شنبه بازار بغداد ، رخ داد و گروهى از مرد و زن به آتش سوختند و اما مسافران وارد بدان شهر و ديگر مردم كه در آن طريق تلف شدند عده‌شان زياد بود ، و نيز در چهار نقطه غربى بغداد آتش‌سوزى رويداد .\r\nدر اين سال ، در مكه خطبه بنام المطيع للّه ( خليفه عباسى ) و قرمطيان مهاجر خوانده شد . و در مدينه خطبه بنام المعز لدين اللّه خوانده شد ، ولى در خارج از شهر مدينه ابو احمد موسوى پدر شريف رضى خطبه بنام المطيع للّه خواند .\r\nو هم در اين سال عبيد بن عمر بن احمد ، ابو القاسم عبسى شافعى از قراء در « قرطبه » ( گرناد اسپانيا . م ) درگذشت ، و او داراى تصانيف زيادى است . تولد او در بغداد يه سال دويست و نود و پنج بود . و ابو بكر محمد بن داود دينورى صوفى مشهور به « رقى » از مشاهير مشايخ آنها بود و گفته شده كه در سال سيصد و شصت و دو درگذشت .\r\nو در اين سال نيز ، قاضى « ابو العلا » محارب بن محمد بن محاب فقيه شافعى در جمادى الاخره درگذشت و او عالم به فقه و كلام بود\r\n.\r\n\r\n","description":"","footnote":"","page_name":" 22 ","page_number":26},
  {"content":"\r\n\r\n\r\n360 وقايع سال سيصد و شصت\r\n\r\nبيان عصيان اهل كرمان بر عضد الدوله\r\nهمين كه عضد الدوله چنان كه ياد كرديم كرمان را تصرف كرد قفصيها و بلوچها اجتماع كردند . و بين آنها ابو سعيد بلوصى ( بلوچى . م . ) و فرزندانش نيز بودند . در اجتماعى كه كردند . بر خلاف و سرپيچى ( عليه عضد الدوله ) توحيد كلمه پيدا كرده و سوگند بر ثبات و پايمردى ياد نمودند . عضد الدوله عابد بن على را به يارى كوركير روانه داشت و ملحق به او گرديد . هر دو با سپاه خويش به جيرفت روى نهادند در دهم ماه صفر با متمردين روبرو شده و پيكارى سخت و كشت و كشتارى بين طرفين صورت گرفت ، و هر دو گروه پايمردى بخرج دادند . سرانجام قفصيها و همراهانشان روى بهزيمت گذاشتند پنجهزار تن از شجاعان و وجوه لشكريان قفصيها كشته شده و دو فرزند ابى سعيد در آن نبرد كشته شدند .\r\nسپس عابد بن على قفصيان را مورد پى گرد قرار داد و آنها را همه جا دنبال كرد و برخوردهائى با آنها داشت و در تنگنا قرار گرفته و پيشروى عابد بن على منتهى به هرمز گرديد و آنجا را متصرف شد . عابد بر بلاد تيّز ( در حاشيه تستر هم ذكر شده است ) و دو هزار اسير از آنها گرفت بقيه مردم زينهار خواستند ، و دژها و پناهگاهها و جبال خود را تسليم نمودند و قرار بر اين شد در صلح و سلم زيست كنند ، شعار جنگ و\r\n\r\n","description":"","footnote":"","page_name":" 23 ","page_number":27},
  {"content":"\r\n\r\nستيز بدور افكنده و حدود اسلام را از نماز و اداى زكات و گرفتن روزه و روزه‌دارى انجام دهند .\r\nپس از آن عابد روى به طوايف ديگرى نهاد كه آنها را « حروميه » و « حاسكيه » ميگفتند و كارشان تخويف و ارعاب رهگذران در دريا و خشكى بود . آنها قبلا به سليمان بن ابى على بن الياس يارى كرده بودند كه ذكر آن گذشت عابد به سركوبى آنها اقدام كرد و گروه بسيارى از آنها را كشت و بنديان را نزد عضد الدوله فرستاد و تا مدتى از زمان آن سرزمين روى امن و آرامش بديد .\r\nديرى نپائيد كه بلوصها ( بلوچها ) به روش خود كه خونريزى و راهزنى بود بازگشتند . همين كه عضد الدوله آگاه شد ، لشكر بياراست و در ذى قعده روى بكرمان نهاد ، همين كه به سيرجان رسيد . فتنه و فساد بلوچها را از راهبرى به كرمان و سجستان و خراسان و خرابيها ديگر كه كرده بودند ، از نزديك بديد ، پس عابد بن على را با سپاهى گران مجهز كرد به سركوبى و تعقيب آنها مأمور كرد . بلوچها چون احساس اين امر كردند رو به تنگه‌ها و اماكن صعب العبور نهاده ، در آنجاها مستقر شده به گمان اينكه ، سپاه عضد الدوله دستش به آنها نميرسد . و در آنجاها به امنيت زيست ميكنند .\r\nعابد با سپاه خويش رد آنها را دنبال كرد ، بدين گونه كه از حركت او آگاه نشدند و وقتى در آن تنگه‌ها كه جاى گرفته بودند ، به خود آمدند ، كه از هر سو سپاهيان عابد بر آنها مسلط بودند ، و نتوانستند فرار كنند ، يك روز هم شكيبائى كردند ، و آن روز نوزدهم ربيع الاول سال سيصد و شصت و يكم بود آنگاه در آخر روز ، بناى فرار گذاردند و در اين كار بيشتر مردان جنگ آور آنها كشته شد و زنان و فرزندانشان اسير شدند .\r\nاندك عده‌اى كه از آنان باقى ماند . زينهار خواستند و خواستهء آنها پذيرفته شد و از آن موقع كوهستانىها را كوچاندند و عضد الدوله بجاى آنها برزگران و زارعين را اسكان كرد و آنها زمينها را براى كشت و كار هموار كردند . عابد آن طوائف را در دريا و خشكى و همه جا آنقدر مورد پى گرد قرار داد و دنبال كرد تا جمع آنها را پراكند و امنيت را برقرار كرد\r\n.\r\n\r\n","description":"","footnote":"","page_name":" 24 ","page_number":28},
  {"content":"\r\n\r\n\r\nبيان تصرف دمشق از جانب قرمطيان\r\nدر ذى قعده اين سال ، قرمطيان به دمشق رسيدند و آن را تصرف كرده جعفر بن فلاح را كشتند علت آن اين بود كه قرمطيان چون شنيدند جعفر بن فلاح بر شام چيره گرديده است ، استيلاى او براى آنها مهم و موجب تشويش خاطر آنان گرديد . زيرا كه بين قرمطيان و ابن طغج قرار بر اين داده شده بود كه هر سال سيصد هزار دينار براى قرامطه بدهد . همين كه جعفر بن فلاح دمشق را متصرف شد ، دانستند كه آن مال ديگر بدست شان نخواهد رسيد . پس عزم نمودند ، قصد شام كنند . در آن هنگام حسين بن احمد بن بهرام قرمطى پيشواى قرمطيان بود . او در حركت به سوى شام به عز الدوله بختيار پيغام فرستاد و از او مساعدت مالى و سلاح طلب كرد . عز الدوله خواست او را اجابت كرد و قرار بر اين شد كه چون به كوفه براى حركت بسوى شام رسيدند ، مساعداتى كه طلب كرده بود به او رسانده شود . همين كه بكوفه رسيدند . بختيار آنچه خواسته بودند به آنها رساند و به سمت شام حركت كردند .\r\nخبر عزيمت آنها به شام به جعفر بن فلاح رسيد ، بدان توجهى نكرد ، و بيمى به خود راه نداد احساس وجود قرمطيان نكرد مگر هنگامى كه . در بيرون از دمشق او را تحت فشار گذاشته بقتل رساندند و مال و سلاح و دواب او را بغنيمت گرفته دمشق را متصرف شدند و بمردم آن زينهار دادند و رو به سوى « رمله » نهاده بر آنجا و تمام حوزهء مربوط بدان مسلط شدند .\r\nهمين كه مغاربه ( مردم مغرب كه مراكش كنونى باشد ) كه در آن حوزه سكونت داشتند ، خبر كارهاى قرمطيان را شنيدند به « يافا » عزيمت نمودند . در آنجا متحصن شدند ، قرامطه رمله را متصرف شده و روى به مصر نهادند . و گروهى از خود گماشتند كه « يافا » را در محاصره گيرد چون بدان سرزمين رسيدند گروه بسيارى از عربها ، و سربازان و اخشيديها و كافوريها ، به قرمطيان پيوستند و در « عين شمس » مصر مجتمع شدند .\r\n\r\n","description":"","footnote":"","page_name":" 25 ","page_number":29},
  {"content":"\r\n\r\nسپاهيان جوهر نيز گرد آمده و بمقابله با آنها برخاسته و چند كرت با هم نبرد كردند .\r\nدر آن روزها پيروزى با قرمطيان بود . و مغاربه را بشدت محاصرهء نمودند . از سوى ديگر در برخى از روزها مغاربه از مصر بيرون شده بمقابله قرامطه شتافتند و بر ميمنهء اردوى آنها حمله كردند عربها و ديگران كه به قرمطيان پيوسته بودند منهزم گرديد و قصد مركز قرامطه نمودند و آنجا را بباد غارت گرفتند قرمطيان ناگزير شدند . آنجا ( عين شمس ) را ترك كرده ، به شام بازگشتند و در « رمله » فرود آمدند .\r\nپس يافا را در محاصره شديد قرار داد و بر محصورين در يافا سخت گرفتند .\r\nجوهر از مصر گروهى از يارانش را به يارى محصورين به يافا گسيل داشت . با اين گروه پانزده مركب خواربار حمل ميشد قرامطه مراكب خود را بدان كاروان روان داشتند ، محمولات مراكب جوهر را گرفتند . فقط يكى از مركبها نجات يافت كه آن را هم روميان متصرف شدند .\r\nحسين بن بهرام پيشواى قرمطيان را شعرى دربارهء مغاربه ياران المعز لدين اللّه است كه گفته است .\r\n « زعمت رجال الغرب انى هبتها * فدمى اذا ما بينهم مطلول »\r\n« يا مصر ان لم اسق ارضك من دم * يروى ثراك فلا سقانى النيل » \r\nاين شعر بگونه زبان فارسى چنين است : مردان غرب گمان كردند . از آنان درگذشتم . پس از اين رو خون من بين آنها روان گردد ، اى مصر اگر من زمين تو را از خونى مشروب و خاكت را سيراب نكنم ، رود نيل مرا سيراب نكند .\r\n\r\nبيان قتل محمد بن حسين زناتى\r\nدر اين سال ، يوسف بلكين بن زيرى ، محمد بن حسين بن خزر زناتى را ، با گروهى از بستگان و پسر عمش را بقتل رساند . محمد بن حسين زناتى در افريقا ( بايد توجه كرد\r\n\r\n","description":"","footnote":"","page_name":" 26 ","page_number":30},
  {"content":"\r\n\r\nكرد كه كلمه افريقيه از جهت جغرافيائى شامل شمال افريقا مىشود كه جزء قلمرو علويان يا خلفاى فاطمى بود . م . )\r\nبر المعز لدين للّه ، عصيان ورزيد ، و جمع بسيارى از « زناته » و « بربرها » بر او گرد آمدند . عصيان او بر المعز گران آمد ، زيرا ميخواست بمصر برود پس ترسيد از اينكه محمد را در مملكت به حال عصيان گذاشته برود ، و محمد مردى سركش و طاغى بود .\r\nچگونگى قتل او چنين بود كه او با جماعتى بود كه از بستگان و يارانش گرد هم نشسته سرگرم شرب بودند ( ميخوارگى . م ) يوسف اين خبر بدانست با يك ستون از ياران ( مسلح ) خويش پنهانى بسوى اجتماع آنان رفت . محمد در غفلت ماند تا اينكه ، يوسف بر او وارد شد . همين كه محمد او را ديد خود را با شمشير خويش كشت و يوسف در بقيهء آن جمع شمشير نهاده به قتل‌شان رساند ، آنها هم كه زنده ماند دستگير و اسير شدند . اين امر براى المعز بسى گرانقدر شناخته شد و سه روز به شادى و شادمانى نشست .\r\n\r\nبيان چند رويداد\r\nدر اين سال عضد الدوله « كوركير بن جستان » را دستگير كرد و او را نگاه داشت كه جاى صلحى هم بجاى ماند .\r\nدر اين سال ابو تغلب بن حمدان دختر عز الدوله بختيار را به زنى گرفت . او سه سال از عمرش ميگذشت كه به عقد زواج ابو تغلب به مهريهء يكصد هزار دينار ، درآمد و وكيل در قبول عقد ابا الحسن على بن عمرو بن ميمون يار ابى تغلب بن حمدان بود .\r\nصيغهء عقد در ماه صفر جارى شد .\r\nدر اين سال دو نفر در مسجد دير مار ميخائيل در حومه موصل به قتل رسيدند ، ابو تغلب جماعتى از مردم نصارى را مورد مصادره قرار داد .\r\n\r\n","description":"","footnote":"","page_name":" 27 ","page_number":31},
  {"content":"\r\n\r\nدر ان سال مؤيد الدوله بن ركن الدوله ، صاحب ابا القاسم بن عباد را به وزارت خود منصوب كرد و او همهء امور را اصلاح نمود .\r\nو در اين سال ابو القاسم سليمان بن ايوب طبرانى صاحب معاجم سه‌گانه در اصفهان در سن صد سالگى درگذشت و . ابو بكر محمد بن حسين اجرى كه از حفاظ حديث بود در مكه وفات كرد .\r\nو در اين سال سرى بن احمد بن سرى ابو الحسن كندى الرقاء ، شاعر موصلى در بغداد درگذشت\r\n.\r\n\r\n","description":"","footnote":"","page_name":" 28 ","page_number":32},
  {"content":"\r\n\r\n\r\n361 سال سيصد و شصت و يك\r\n\r\nبيان آنچه كه روميان در جزيره كردند\r\nدر محرم اين سال ، پادشاه روم بر « رها » و نواحى آن تاخت آورد و به ديار جزيره روى نهاد تا به نصيبين رسيد . روميان دست به نهيب و غارت و اسارت مردم گشودند و آن سرزمينها به آتش كشيده خراب كردند . در ديار بكر نيز چنين كردند .\r\nدر آن هنگامه از ابى تغلب بن حمدان جنبشى و كوشش در دفع آنها ديده نشد و ليكن مالى براى روميان فرستاد كه بدان وسيله خود از گزند آنها در امان باشد .\r\nگروهى از مردم آن بلاد به بنداو رفتند . و از آن اعمال فرياد استغاثه بلند كرده جزع و فزع نمودند و در مساجد و مشاهد اجتماع نمودند . مسلمانان را برانگيختند . و اعمال روميان را از نهب و غارت و قتل و اسارت زنان و دستگيرى مردان شرح دادند . مردم اين اعمال را بس گران و بزرگ يافتند . و اهل جزيره ( عراق ) از گشاده بودن راه و طمع روميان و اينكه كسى يافته نميشود كه از پيشروى آنها جلوگيرى كند بيمناك شدند . مردم بغداد با آن گروه مهاجران همصدا شده و رو بخانهء خليفه « الطائع للّه » نهادند . خواستند بر خانهء او هجوم كنند . درها به روى آنها بسته و مانع از ورود آنها شدند . و مردم چيزها از پاسداران شنيدند كه ذكر آن زشت است .\r\n\r\n","description":"","footnote":"","page_name":" 29 ","page_number":33},
  {"content":"\r\n\r\nدر آن هنگام بختيار در نواحى كوفه مشغول شكار بود . وجوه اهالى بغداد نزد او رفتند و استغاثه كردند . و اشتغال او را به شكار و قتال با عمران بن شاهين كه مردى مسلمان بود . و ترك جهاد با روميان و جلوگيرى از آنها را در پيشروى در بلاد اسلام بر او خرده گرفته قابل قبول ندانستند . بختيار به آنها وعده داد كه براى جهاد بسيج خواهد كرد . و به صاحب خود سبكتكين پيام فرستاد و فرمان تجهيزات براى جهاد داد و امر كرد كه عامهء مردم را بر اين امر برانگيزاند . سبكتكين آن فرمان را اجراء كرد . و آنقدر مردم عامه براى جهاد گرد آمدند كه از شمارش بيرون بود . بختيار به ابى تغلب بن حمدان حكمران موصل نامه نوشت و به او امر كرد كه سيورسات و علوفه تهيه كند و عزم خود را به جهاد با روميان به او اطلاع داد . ابى تغلب . با ابراز شادمانى و خرسندى آنچه از او خواسته شده بود اجابت كرد و اقدام بتدارك آنها نمود .\r\n\r\nبيان فتنهء بغداد\r\nدر اين سال فتنه‌اى بزرگ در بغداد رخ داد . و آشوبگران ، فزون از اندازه اظهار تعصب نمودند و مردم چند دستگى يافته كارشان به تحزب كشيد . و عياران پيدا شدند . و فساد ظاهر كردند و مال مردم را ربودند .\r\nعلت اين رويداد . چنان كه ذكر كرديم برانگيخته شدن عامه براى جهاد بود كه جمع آمدند و كثرت و فزونى پيدا كردند و بين آنها گروههائى از نوجوانان و جوانان و سنيان و شيعيان و عياران بوجود آمد . و دارائى مردم به غارت رفت و مردان كشته شدند ، خانه‌ها به آتش كشيده شد . از جمله نقاطى كه به آتش كشيده شد محله كرخ كه كانون بازرگانى و شيعه‌نشين بود . و بدين سبب فتنه‌اى بين نقيب ابى احمد موسوى و وزير ابى الفضل شيرازى پديد آمد دشمنى پيدا كردند .\r\nاز سوى ديگر بختيار رسولى نزد « المطيع للّه » ( در فصل پيش الطائع للّه ذكر شده بود . »\r\n\r\n","description":"","footnote":"","page_name":" 30 ","page_number":34},
  {"content":"\r\n\r\nفرستاد و از او پولى طلب كرد كه هزينه مجاهدان تأمين كند . المطيع بپاسخ گفت : « مخارج مجاهدان و غزاة با خودشان است . و ديگر مصالح مسلمين با آنهاست .\r\nچنانچه دنيا در دست من بود و اموال وصولى براى من فرستاده ميشد . الزام باقدام چنين كارى داشتم و اما هر گاه حال و وضع من چنين است كه هست . الزامى به هيچ - پرداختى از اين اموال ندارم . بلكه كسى كه مملكت و بلاد در دستش است . ملزم بانجام اين امور است و براى من جز « خطبه » چيزى بجاى نمانده است . اگر خواهيد عزل شوم اين كار را ميكنم » .\r\nنامه‌ها بين آنها رد و بدل شد تا آنكه كار به تهديد كشيد . پس المطيع للّه چهارصد هزار درهم پرداخت كرد . و نيازمند به فروش جامه‌هاى خويش گرديد و خرابى خانه‌اش و كارهاى ديگر از اين گونه . بين مردم عراق و حجاج خراسان و مردم ديگر شايع شد كه خليفه مصادره شده است . همين كه بختيار آن پول را دريافت كرد آن را صرف مصالح خويش نمود . و داستان جهاد و غزاة از ميان رفت !\r\n\r\nبيان رهسپار شدن المفر لدين للّه از غرب به مصر\r\nدر اين سال ، المفر لدين للّه علوى از آفريقا رو بدربار مصر رهسپار گرديد .\r\nآغاز حركت او اواخر شوال سال سيصد و شصت و يك . و نخستين سفر او از « منصوريه » بود . در بين راه در « سردانيه » كه قريه‌اى نزديك به « قيروان » است رحل اقامت افكند . در آنجا رجال و عمال و اهل بيتش به او پيوستند و تمام آنچه در كاخ خويش از نقدينه و كالا و ديگر چيزها داشت همه را يك جا گرد آورد . حتى اينكه دينارها را تبديل به شمش كرد . به شكل سنگ آسياب و هر دو سنگى از آن شمشها بر شترى بار كردند .\r\nاز آنجا رو بمصر نهاد . بيش از عزيمت يوسف بلكين بن زيرى بن مناد صنهاجى حميرى را به فرمانروائى بلاد آفريقا منصوب كرد . الا اينكه او را بر جزيرهء صقليه\r\n\r\n","description":"","footnote":"","page_name":" 31 ","page_number":35},
  {"content":"\r\n\r\n( سيسيل ) فرمانروا نكرد همچنان بر طرابلس ( ليبى كنونى . م . ) « اجدابيه » و « سرت » هم بيرون از قلمرو بلكين نگاه داشته شد در طرابلس غرب عبد اللّه بن يخلف كنانى را كه شأنى مؤثر نزد المعز داشت . بحكومت نشاند .\r\nو براى وصول و ايصال ماليات آفريقا . « زيادة اللّه بن قديم » را و بر خراج عبد الجبار خراسانى و حسين بن خلف موصدى را گماشت و به آنها فرمان داد كه از يوسف بن زيرى اطاعت كرده منقاد او باشند .\r\nالمعز لدين للّه . پيش از عزيمت بمصر ، چهار ماه در « سردانيه » مقيم بود ، تا اينكه از همه كار كه ميخواست انجام شود فراغت پيدا كرد و سپس از آنجا رهسپار مصر شد . و يوسف بلكين در ملازمت او بود و المعز بين راه به او توصيه و سفارشها در آنچه كه بايد بكند بنمود . ما شرح احوال سلف يوسف بلكين و دودمان او را تا آنجا كه نياز باشد خواهيم آورد . و يوسف را المعز لدين اللّه . از بين راه . بصوب قلمرو خودش روانه كرد و خود با سپاهيان خويش به طرابلس رسيد گروهى از لشكريانش به جبال « نفوسه » گريختند . آنها را خواست دستگير كند ولى بر آنها دست نيافت .\r\nسپس از طرابلس رو بمصر گذاشت . همين كه به « برقه » رسيد . محمد بن هانى شاعر اندلسى كه همراهش بود . به پنهانى كشته شد . نعش او را در كنار دريا يافتند كه بر رو بر زمين افتاده و كسى ندانست كى او را كشته است قتل او در اواخر رجب سال سيصد و شصت و دو رخ داد . محمد بن هانى از سخنوران چيره دست بود و لكن در ستايش المعز گزافه مىگفت تا آنجا كه علماء تكفيرش كردند . از جمله گفته‌هاى اوست كه ميگويد :\r\n « ما شئت لا ما شائت الأقدار * فاحكم فانت الواحد القهار » \r\nو اين سخت در مدح المعز است كه مفاد آن به زبان فارسى چنين خواهد بود كه سرنوشت ( قضا و قدر ) تو حكم كن كه تو واحد القهارى ( اين از صفات ربوبيت است م . )\r\n\r\n","description":"","footnote":"","page_name":" 32 ","page_number":36},
  {"content":"\r\n\r\nو گفتهء ديگرش : « و لطال ما زاحمت حول ركابه جبريلا » و مفادش اينست كه بسا در پيرامون موكبش جبرئيل دچار ازدحام گردد . . و ديگر از گفته‌ها كه منسوب به اوست و من در ديوان او نيافتم اينست كه گفته است :\r\n « حل برقادة المسيح * حل بها آدم و نوح »\r\n« حل بها اللّه ذو المعالى * فكل شيء سواه يريح » \r\nباز هم در ستايش المعز است كه به فارسى چنين معنى ميدهد كه در « رقاده » مسيح فرود آمده ، آدم و نوح فرود آمده ، ذو المعالى چنان كه خدا خواسته فرود آمده همه چيز جز او باد است ! رقاده نام شهرى است نزديك به قيروان ، و آن كس كه به او تعصب ميورزد ( يعنى به المعز ) چنين تاويل مىكند ( اشاره به معناى اشعار فوق است م . ) و خدا داناست ( يعنى اينكه اين شعر از او باشد يا نباشد م . ) و بالجمله از حد مدح تجاوز روا داشته است .\r\nسپس المعز بسير خود ادامه داد تا اينكه در اواخر شعبان اين سال باسكندريه رسيد در آنجا وجوه اهالى مصر و اعيان به خدمتش رسيدند . با خرسندى آنها را پذيرفت و ديدار كرد و مقدمشان گرامى داشت و به نيكى با آنان رفتار كرد و بعد در پنجم رمضان سال سيصد و شصت و دو به قاهره وارد شد و عساكر خويش در حومهء قاهره جاى فرمود .\r\nو بسيارى از آنها در چادرها باقيماندند .\r\nو اما يوسف بلكين ، پس از بدرود با المعز ، چون بازگشت در منصوريه اقامت گزيد و به تمشيت امور ملك پرداخت ، و عمال خويش بر ولايات گمارد . و سپس بگردش و بازديد حوزهء قلمرو خود پرداخت . و دلهاى مردم خوش كرد . در آن اثناء اهالى « باغايه » بر سر عامل او ريختند . و با او بجنگ و ستيز برخاسته او را ملزم نمودند .\r\nيوسف سپاهى بسوى آن مردم گسيل داشت . ولى بر آنها چيرگى نيافت عامل او ، اوضاع و احوال را به يوسف گزارش كرد . يوسف آمادهء اقدام شد و سپاهيان گرد - آورد كه بسوى « باغايه » روان كند . در آن هنگام كه او سرگرم تجهيزات بود ،\r\n\r\n","description":"","footnote":"","page_name":" 33 ","page_number":37},
  {"content":"\r\n\r\nبه دو خبر رسيد كه مردم « تاهرت » عصيان نموده به مخالفت برخاسته‌اند . و عامل او را بيرون كرده‌اند . پس يوسف با سپاه خود به « تاهرت » عزيمت كرد . و با متمردين جنگيد . و بر آنان پيروز شد و « تاهرت » را خراب كرد . باز هم به او خبر رسيد كه مردم « زناته » بر « تلمسان » فرود آمده‌اند . پس رو به آنها گذاشت . پيش از رسيدن او بدانجا « زناته » « تلمسان » را ترك كرده فرار كردند . يوسف بر حومه تلمسان فرود آمد .\r\nمدت زمانى آنجا را محاصره كرد . سرانجام مردم شهر گردن بر حكم او نهاده و تسليم شدند . او آنها را بخشيد الا اينكه آنان را به شهر « اشير » كوچاند . و مهاجران در نزديكى آنجا شهرى بنا كردند و نامش را تلمسان گذاشتند .\r\nديگر اينكه زيادة اللّه بن قديم با عامل ديگر كه با او بود . بنام عبد اللّه بن محمد كاتب ، رقابتى پيدا شد كه منتهى به جنگ بين آنها گرديد . و گرد هر كدام گروهى جمع آمدند . و جنگهائى چند بين آنها صورت گرفت . يوسف بلكين . بسبب صحبتى قديم كه با عبد اللّه داشت . متمايل به او بود . سرانجام ابا عبد اللّه ( در سطر بالا فقط عبد اللّه .\r\nذكر شده است م . ) ابن قديم را دستگير و زندانى كرد . و بعد او روش مستبدانه در پيش گرفت . ابن قديم همچنان تا پايان درگذشت المعز در مصر . زندانى بود . و كار يوسف بلكين قوتى بسزا يافت .\r\nدر سال سيصد و شصت و چهار ، خلف بن حسين ، پديد گرديد . و به « دژى » منيع نشسته و جمع زيادى از مردم بربر و غير هم در پيرامونش گرد آمدند . او از دوستان ابن - قديم و يارى كنندگان او بود يوسف از ماجرا آگاه شد و روى به دو نهاد . و در حوالى « دژ » فرود آمد و به نبرد با اهل آن قلعه پرداخت . در آن گير و دار گروهى از طرفين كشته شدند و سرانجام يوسف آن دژ را بگرفت و پيروزى يافت و خلف بن حسين بگريخت و مردم زيادى از آن دژ كشته شدند . و هفتهزار سر از آن مقتولين به قيروان فرستاده شد . پس از آن خلف دستگير شد يوسف امر كرد كه او را بر شتر سوار كرده بگردانند . بعد هم بدارش كشيد . و سرش را بريد بمصر فرستاد . مردم « باغايه » چون از اين رويدادها آگاه شدند بترسيدند و با يوسف از در مصالحه درآمدند\r\n\r\n","description":"","footnote":"","page_name":" 34 ","page_number":38},
  {"content":"\r\n\r\nو حكمش را گردن نهادند . يوسف آنها را از باغايه كوچاند و بامر وى شهر را خراب كردند .\r\n\r\nگزارش احوال يوسف بلكين بن زيرى بن مناد و دودمان او\r\nنام او يوسف بلكين بن زيرى بن مناد صنهاجى ، حميرى ، است . و پيش از آنكه منصور ، به مغرب درآيد . صنهاجيها و ديگر از هواخواهانش در مغرب به اطاعت او درآمدند .\r\nپدرش مناد . بزرگ قوم خود بود . دارائى و فرزندان بسيار و خوانى گسترده داشت و هر كس به او وارد ميشد . از حسن ميزبانى او برخوردار ميشد . در روزگار خويش فرزندش زيرى را به پيشگامى روان ميداشت و بسى از صنهاجيان را به پيش رانده و بر آنان تاخت آورده و اسير گرفته بود « زناتيان » بر او رشك بردند . و گرد هم آمدند تا همگان روى به او نهاده با وى بجنگند . زيرى با جد و كوشش . شبانه بر آنها بتاخت .\r\nزناتيان در دشت پر از خار و خاشاك فرود آمده بودند . زيرى آنها را در فشار و تنگنا بينداخت . بسيارى از زناتيان كشته شدند . و آنچه داشتند به غنيمت گرفته شد . همراهان زيرى فزونى پيدا كردند و زناتيان در سرزمين خود در تنگنا افتاده بودند . به زيرى پيشنهاد كردند . جز اين سرزمين جاى سكناى ديگر برايشان برگزيند . زيرى آنها را به موضع شهر « شير » كوچ داد . آن موضع داراى چشمه سارها بود . و آنجا را پسنديد و شهر « اشير » را در آن نقطه بنياد گذارد و خود و همراهانش نيز در آنجا اقامت گزيدند . اين كار به سال سيصد و شصت و چهار بود .\r\nزناتيان در آن ديار شرارت و فساد ميكردند . چون به پى گردانها اقدام ميشد .\r\nبكوهستانها و بيابانها متوارى و در پناه كوهپايه و صحارى قرار ميگرفتند . همين كه شهر « اشير » ساخته شد ، صنهاجه در آن سرزمين و بلاد بين زناتيان و بربرها واقع شد و القائم از اين امر خرسند گرديد .\r\n\r\n","description":"","footnote":"","page_name":" 35 ","page_number":39},
  {"content":"\r\n\r\nزيرى از احوال « غماره » و فساد آنها . و حلال داشتن حرامها ، آگاهى يافت و شنيد كه بين آنها پيغمبرى پيدا شده است . پس بسوى آنها شتافت و با آنها جنگيد و پيروز گرديد و آن كس كه دعوى نبوت ميكرد به بند كشيد . و فقها را احضار نمود .\r\nو مدعى نبوت را كشت .\r\nدر رويداد ابى زيد خارجى نيز ، زيرى اثرى نيك از خود بجاى گذارد . و مال دولت را به القائم كه در مهديه اقامت داشت ، فرستاد و اين كارش بر حسن موقع او افزود .\r\nكرت ديگر زناتيان شهر « اشير » را محاصره نمودند . زيرى جمع زيادى را عليه آنها گرد آورد ، و چند پيكاريين فريقين رويداد و مردمى بسيار از طرفين كشته شدند . و سرانجام زيرى پيروز گرديد ، نابودشان كرد .\r\nدر آن اثناء شخصى كه او را سعيد بن يوسف ميناميدند . در كوه « اوراس » ظهور كرد و به مخالفت با منصور قيام نمود . و پيروانش فزونى پيدا كرد . زيرى پسرش بلكين را در رأس سپاهى گران بدفع او روان كرد . بلكين او را در « باغايه » دريافت و با هم جنگيدند . در آن پيكار . آن شخص خارجى و پيروانش از « هواره » و غير هم كشته شدند . و با اين كار منزلت . بلكين نزد منصور افزون گرديد .\r\nفتح شهر فاس هم چنان كه قبلا ياد كرديم . اثرى بسزا در فزونى مقام و منزلت او داشت .\r\nمحمد بن حسين بن خزر زناتى ، از طاعت المعز سرپيچى كرده بود . بلكين بن زيرى قصد او كرد . گروه زيادى گرد محمد بن حسين زناتى جمع شده و كار او بالا گرفته بود .\r\nيوسف بلكين بر او ظفر ياب شده و تيغ را بيدريغ بميان همراهان زناتى او به كار انداخت .\r\nو بسيارى را كشت . المعز از اين پيروزى فراوان خشنود و خرسند گرديد زيرا كه ميخواست . يوسف بلكين را بسبب نيرومندى او ، و كثرت اتباعش ، در مغرب بجاى خود مستقر سازد . و بيمناك بود كه پس از عزيمتش از مغرب بمصر زناتى بر بلاد مغرب استيلاء يابد . و چون وحشت بين او و زناتيان قوت يافت . پس ظفريابى بلكين بر زناتى\r\n\r\n","description":"","footnote":"","page_name":" 36 ","page_number":40},
  {"content":"\r\n\r\nموجب امنيت خاطر او شد كه بلاد مغرب امن خواهد ماند .\r\nاز وقايع ديگر اينكه ، جعفر بن على فرمانرواى شهر « مسيله » و « زاب » و نواحى وابسته بدان دو محل ، با زيرى خوب نبود ، و بين آنها بر اساس حسادت اختلاف بود و چون مقام و منزلت زيرى نزد المعز بيش از پيش شد . خوشايند جعفر نبود ، پس از حوزهء قلمرو خويش بيرون رفته و به زناتيان پيوست . آنها او را بزرگ پذيرا شدند و بنا به دشمنى كه با زيرى داشتند او را . جعفر بن على را - به سرورى خود گزين كردند و بر المعز عصيان ورزيدند . زيرى با گروه زيادى از صنهاجيان و غير هم روى به عاصيان نهاد . در ماه رمضان طرفين با هم روبرو شدند . و جنگ بين آنها شدت يافت . در اين اثناء اسب زيرى سكندرى خورد و زيرى بر زمين افتاد و كشته شد . جعفر در زناتيان دگرگونى حالى ديد و دريافت كه سرپيچى از اطاعت او را ميانديشند و ابراز پشيمانى از قتل زيرى مينمايند . پس به آنها گفت : يوسف بلكين فرزندش از كين خواهى خون پدر چشم نميپوشد . و تنها راضى به كشتن يكى نخواهد شد . عقيدهء من اين است كه بكوهستانهاى بلند و تنگه‌هاى دشوار گذر ، متحصن شويم . زناتيان بر رأى او صحه گذاشتند و اجابت دعوتش نمودند . جعفر هر چه دارائى و مال داشت با اهل بيت خود .\r\nبر مركبها بار كرد . و ضمنا به بندگان خود در آن كاروان نهانى دستور داد كه در كاروان ، و بمسافتى معين فتنه‌اى پديد آرند . آن موكب حركت كرد و كاروانيان برفتند و جعفر بين زناتيان باقيماند . و از دور چشم به كاروان و مراكب دوخته بود ، كه بناگاه فتنه‌اى در جمع كاروانيان از دور ديده شد . جعفر به زناتيان گفت من خود ميروم به‌بينم چه باعث اين فتنه و شر شده ، و بر مركب خود سوار و بكاروان پيوست و از زناتيان نجات پيدا كرد . و از آنجا رو به اندلس نهاد . در اندلس حاكم اموى مقدمش را گرامى داشت . و با او نيك رفتارى كرد . زناتيان پشيمان شدند كه چرا او را نكشتند و هر چه با خود داشت به غنيمت نربودند .\r\nبعد از حادثهء قتل زيرى . يوسف بلكين . مردانى را گرد آورد و با كثرت عده روى به زناتيان به كين خواهى رفت . بسيارى از زناتيان را كشت و زنانشان باسارت برد و\r\n\r\n","description":"","footnote":"","page_name":" 37 ","page_number":41},
  {"content":"\r\n\r\nفرزندانشان به غنيمت گرفت و امر كرد ديگها بر سر آنها نهاده و در آن حال در آن ديگها غذا طبخ كنند ( ! ) همين كه المعز از اين جريان آگاه شد او نيز خرسند گرديد و « مسيله » و نواحى وابسته بدان را بر اقطاع و تيول بلكين افزود و شأن او زيادتى يافت . باقى احوال او را ، پس از فرمانروائى بر افريقيه ياد خواهيم كرد .\r\n\r\nبيان صلح ميان امير منصور بن نوح و ركن الدوله و عضد الدوله\r\nدر اين سال صلح ميان امير منصور بن نوح سامانى فرمانرواى خراسان و ما وراء النهر و ركن الدوله و فرزند او عضد الدوله سرانجام يافت و مقرر گرديد كه ركن الدوله و عضد الدوله هر سال يكصد و پنجاه هزار دينار به امير منصور بن نوح تقديم دارند و نوح با دختر عضد الدوله ازدواج كرد و هدايا و ارمغانهائى برايش بفرستاد .\r\nكه همانند آن براى او حمل نشده بود و نامهء صلح بين آنها نوشته شد و اعيان خراسان و فارس و عراق بر آن گواهى نوشتند .\r\nآن كس كه اين صلح را برقرار كرد . محمد بن ابراهيم سيمجور ، فرمانده لشكر و سپاه خراسان از جانب امير منصور بود .\r\n\r\nبيان پاره‌اى رويدادها\r\nدر صفر اين سال ، ستاره‌اى بزرگ ، بپاشيد ، و نورى بسيار داشت و بهنگام پاشيدگى بانگى چون رعد داشت . و نورش باقيماند .\r\nدر شوال اين سال ، ابو تغلب بن حمدان ، قلعه ماردين را متصرف شد و جانشين برادرش حمدان قلعه را تسليم كرد . ابو تغلب هر چه از برادرش در آن قلعه از مال و حرمسرا و اثاث و سلاح بود تصرف نمود همه را بموصل حمل كرد\r\n.\r\n\r\n","description":"","footnote":"","page_name":" 38 ","page_number":42},
  {"content":"\r\n\r\n\r\n362 سال سيصد و شصت و دو\r\n\r\nبيان هزيمت روميان و اسارت دمستق\r\nدر اين سال بين هبة اللّه بن ناصر الدوله بن حمدان و دمستق ، در « ميثافارقين » برخوردى رويداد . علت آن ، چنان كه ياد كرديم . تاختن دمستق به بلاد اسلام ، و غارت ديار ربيعه و ديار بكر بود . دمستق چون ديد در راه پيشروى او مانعى وجود ندارد . طمع به تصرف « آمد » در او قوت يافت . و قصد آنجا كرد . در « آمد » « هزار مرد » غلام ابى الهيجاء بن حمدان ، فرماندار بود ، پس مراتب را به ابى تغلب نوشت و از او طلب يارى كرد . ابى تغلب برادر خود ابا القاسم هبة اللّه بن ناصر الدوله را به يارى « هزار مرد » گسيل داشت . و او چون به « آمد » رسيد با « هزار مرد » اتفاق كردند با دمستق جنگ كنند ، و روى به او نهادند و در سلخ رمضان با او روبرو شدند . دمستق با انبوهى لشكر بود ولى حريفانش - هبة اللّه و هزار مرد - او را در تنگه‌اى . به تنگنا انداختند و در آنجا دريافتند كه ميدانى براى جولانگاه اسبان نيست و روميان آماده چنان مواجهه و برخوردى نبودند ، لاجرم روى بهزيمت گذاشتند و مسلمانان دمستق را اسير و زندانى كردند . تا اينكه در سال سيصد و شصت و سه در زندان مريض شد .\r\nابو تقلب ، پزشكان را گرد آورد و براى بهبود و درمان او كوشيد . ولى مفيد به حال مريض نشد و مرد\r\n.\r\n\r\n","description":"","footnote":"","page_name":" 39 ","page_number":43},
  {"content":"\r\n\r\n\r\nبيان آتش‌سوزى كرخ\r\nدر شعبان اين سال . كرخ دچار حريق شد و بسوخت . علت آن اين بود كه دستاق يان مردى عامى را بقتل رساند . عامهء مردم و تركان شوريدند . قاتل بترسيد و داخل بعضى از تركان شد . شورشيان وى را از آنجا كوبيده بيرون كشيدند و كشتند و نعشش را سوزاندند . و درهاى دستاقخانه ( زندان ) را گشودند و زندانيان از آنجا بيرون ريختند . وزير ابو الفضل به منظور دستگيرى جنايتكاران حركت كرد . و حاجبى را كه « صافى » نامداشت ، با گروهى بهمراه براى قتال با عامه به كرخ روان كرد . اين شخص ( صافى ) تعصبى افراطى در سنى بودن داشت . در عده‌اى از اماكن كرخ آتش اندازى كرد و حريقى مدهش و عظيم در آن كوى رويداد . عدهء كسانى كه در آن آتش‌سوزى جان سپردند هفده هزار انسان ، و از اماكن سيصد دكان و بسيارى از ساختمانهاى مسكونى و سى و سه مسجد و اموال بىشمارى از مردم ، تلف شد و پاك بسوختند .\r\n\r\nبيان عزل ابى الفضل از وزارت عز الدوله و وزارت ابن بقيه\r\nهم در اين سال ابو الفضل عباس بن حسين ، در ذى حجه . از وزارت عز الدوله بختيار ، معزول گرديد و بجاى او محمد بن بقيه وزير شد و مردم از اين انتصاب در شگفت شدند زيرا محمد بن بقيه مردى وضيع ( از طبقهء پائين ) و پدرش يكى از زارعين بود . و لكن خود او ، به بختيار نزديك بود . و سرپرست آشپزخانه بود . و غذا تقديم بختيار ميكرد و دستمال سفر بر دوش داشت تا اينكه وزير شد .\r\nوزير ابى الفضل زندانى شد . ديرى نپائيد كه درگذشت ، و گفته شده او را مسموم كردند .\r\nدر زمان وزارت خود ، جانب خدائى كارها را تضييع ميكرد . از جمله اينكه او\r\n\r\n","description":"","footnote":"","page_name":" 40 ","page_number":44},
  {"content":"\r\n\r\nكرخ بغداد را آتش زد و در آن حريق از مردم و اموال آنها چندان هلاك كرد و تلف شد كه بشمارش نيايد و ديگر اينكه نسبت به رعيت و گرفتن مال كه آن را به منظور سلامت خود بين سپاهيان پخش كند ، ستمكار بود . خدايش سلامت نگاه نداشت و سودى از آن بيدادگريها نبرد و راست گفت رسول خدا صلّى اللّه عليه و سلم آن جا كه ميفرمايد :\r\nكسى كه مردمى را با خشم خود راضى خواهد . خدا بر او خشم گيرد و مردم را بر او خشمگين سازد .\r\nآنچه از خشم خدا بر او رفت ، راه را بر دشمنانش هموار ساخت ، و گرفتار آمد و دشمنانش سعايت او نمودند . و وى بنا بدلخواه آنان هر چه ميخواستند ، از زياد « روى در امر دين و ستم به رعيت انجام داد . همسرش ، در حالى كه او در زندان بسر ميبرد . بدنبال پيش آمد گرفتارى او ، درگذشت . و خانه‌اش ويران گرديد . چنان كه گوئى نه از تاك نشان بود و نه از تاك نشان . پناه بر خدا از بدفرجامى سرنوشت . و از خدا ميخواهيم اعمال ما را ختم به خير نمايد . چندانكه دنيا و آنچه در آن هست زوال‌پذير است .\r\nو اما اين بقيه . همين كه كارش استوارى گرفت ، و با اموالى كه از ابى الفضل و هواخواهانش بدست آورد و جريان احوال بر مرادش پيشرفت . او نيز برگشته ستم به رعيت روا داشت . همه كارها بدست او انجام ميشد . آباديها خراب كرد ، عياران پيدا شدند . و آنچه خواستند كردند ، و اختلاف بين بختيار و تركان فزونى يافت . اين بقيه در اصلاح كار بين سبكتكين و بختيار اقدام كرد و هر دو با هم كنار آمدند ولى اين صلح و آشتى ، به زير خاكستر آتشى پنهان داشت . در آن حال سبكتكين با تركان نزد بختيار رفت و با او ديدار كرد . پس از آن اوضاع به همان فسادى كه داشت برگشت .\r\nعلت اين دگرگونى حال با وجود صلح و آشتى چنين بود كه يكى از ديلميان ، به حال مستى بهنگام عبور از حريم خانه سبكتكين ، با زوبينى كه به دستش بود آن را به ديوار خانه سبكتكين پرت كرد و در آن فرو رفت ، سبكتكين آن را دريافت ، بانك بر غلامان خويش زد آنها را خواست و آن ديلمى مست را دستگير كردند . گمان سبكتكين اين بود\r\n\r\n","description":"","footnote":"","page_name":" 41 ","page_number":45},
  {"content":"\r\n\r\nكه آن سلاح به قصد كشتن او به كار برده شده ، از مرتكب بازپرسى كرد . ولى اعتراف بچنان قصدى نكرد . او را نزد بختيار فرستاد و از ماجرا آگاهش كرد . بختيار به قتل آن مرد ديلمى فرمان داد و او را كشتند . و بدگمانى سبكتكين بيش از پيش گرديد و گمان كرد كه آن ديلمى را مأمور كشتن او كرده بودند . چون دستگير شد ، براى اينكه رازى را افشاء نكند ، او را كشتند . با كشتن او ، ديلميان به جنبش درآمدند و سلاح پوشيدند ، عليه تركان . بختيار آنان را راضى كرد و از قصد خود بازگشتند .\r\n\r\nبيان پاره‌اى رويدادها\r\nدر ذى حجهء اين سال . عز الدوله بختيار ، شريف ابا احمد موسوى پدر رضى و مرتضى را با نامه‌اى نزد ابى تغلب بن حمدان به موصل روانه كرد . وى بموصل رفت و در محرم سال سيصد شصت و سه بازگشت در اين سال ابو العباس محمد بن الحسن بن سعيد مخرمى صوفى دوست شبلى در مكه درگذشت\r\n.\r\n\r\n","description":"","footnote":"","page_name":" 42 ","page_number":46},
  {"content":"\r\n\r\n\r\n363 سال سيصد و شصت و سه\r\n\r\nبيان استيلاى بختيار بر موصل و آنچه در آن رويداد رخ داد\r\nدر ربيع الاول اين سال . بختيار به موصل رفت تا اينكه بر آنجا و نواحى آن و آنچه در دست ابى تغلب بن حمدان است ، مستولى گردد . علت اين كار ، چنان كه پيش از از اين ياد كرديم ، پناهندگى حمدان بن ناصر الدوله بن حمدان و برادرش ابراهيم به بختيار و شكايت آنها از برادر خودشان ابى تغلب بود . بختيار به آنان نويد داد كه ياريشان خواهد كرد . و متصرفات و اموال آنان را از ابى تغلب گرفته و به آنها پس خواهد داد و انتقام آنان را خواهد گرفت . پيش آمد واقعهء بطيحه و اشتغال بختيار بدان انجام آن نويد را چندى بتأخير افكند . همين كه از آن اشتغال فراغتى پيدا شد . حمدان و ابراهيم ، حديث گذشته با بختيار بازگو كردند . و حمدان مالى فراوان تقديم داشت و و كار ابى تغلب برادر خويش را در چشم بختيار كوچك وانمود كردند . و خواستند كه ابى تغلب بلادى كه در دست دارد ، در ضمانت بختيار قرار دهد و در اطاعت او باشد ، و اموال تقديمش كند و خطبه بنامش خواند . ديگر اينكه ، ابا الفضل وزير اقدام به اين كار را ستود و مشورت داد كه بختيار اين كار را بكند . به گمان اين كه مالى بسيار يافته خواهد شد و زير دست او خواهد جريان يافت . و انگيزهء ديگر عزيمت بختيار به قصد استيلاى بر موصل اين بود كه ابراهيم بن ناصر الدوله از نزد بختيار گريخت و به نزد\r\n\r\n","description":"","footnote":"","page_name":" 43 ","page_number":47},
  {"content":"\r\n\r\nبرادر خود ابى تغلب بازگشت . پس عزم بختيار به قصد موصل با اين پيش آمد نيز فوت يافت ، در آن اثنا ابا الفضل وزير معزول و ابن بقيه به جاى او بوزارت منصوب گرديد . ابو تغلب به اين بقيه نامه نوشت و در نامهء خويش ، كوتاه آمده بود . پس ابن بقيه هم بختيار را ، در قصدى كه استيلاى بر موصل بوده اغراء كرده او را برانگيخت . و بختيار از بغداد روى بموصل نهاد و در نوزدهم ربيع الاخر به آنجا رسيد و در « دير اعلى » فرود آمد .\r\nابو تغلب همين كه بختيار بموصل نزديك شد . از موصل بيرون شد و به « سنجار » رفت . و گردونه‌ها بشكست . خزانهء موصل از اموال دولتى و نويسندگان ديوان تهى ساخت . پس از رسيدن به « سنجار » به سوى بغداد رهسپار شد و در بين راه متعرض هيچكس از ساكنان آباديها نشد ، و او و همراهانش نيازمنديهاى خويش را با بهترين قيمتها ميخريدند . همين كه بختيار از عزيمت ابى تغلب آگاه شد . وزير خود ابن بقيه و سبكتكين را ببغداد گسيل داشت . ابن بقيه وارد بغداد شد ولى سبكتكين به « حربى » رحل اقامت افكند . در آن موقع ابو تغلب به بغداد نزديك شده بود . عياران و اشرار در جهت غربى بغداد . عليه او شوريدند و فتنه‌اى عظيم ميان سنيان و شيعيان پديد آمد .\r\nمردم بازار و خوار و بار فروشان كه سنى بودند ، زنى را بر شترى سوار كرده . او را عايشه ناميدند . بعضى خود را طلحه و برخى هم خود را زبير ناميدند و هر دو گروه به جنگ و ستيز پرداختند ، و شعار ميدادند و ميگفتند : با ياران على بن ابى طالب ميجنگيم . و مانند اين گونه شرارتها .\r\nجهت شرقى بغداد . امن و آرام بود . و جهت غربى در آتش فتنه ميسوخت گروهى از رؤساى عياران دستگير و كشته شدند . مردم يك اندازه آرامش خاطر يافتند . و اما ابو تغلب همين كه آگاه شد كه ابن بقيه وارد بغداد شده و سبكتكين حاجب در « حربى » فرود آمده ، از سوى بغداد بازگشت و نزديك بحدود آن فرود آمد . و ميان آنها مختصر برخوردهائى صورت گرفته ، آنگاه در پنهانى با يك ديگر اتفاق كردند كه به صورت ظاهر اختلاف با همديگر آشكار سازند ، تا اينكه هر دو با هم بتوانند ، خليفه و وزير و مادر\r\n\r\n","description":"","footnote":"","page_name":" 44 ","page_number":48},
  {"content":"\r\n\r\nبختيار و اهل بيتش را دستگير سازند . و چنانچه اين برنامه اجراء ميكردند . نتيجه ، بنا بر اتفاقى كه كرده بودند ( يعنى توطئه كرده بودند ) چنين بود كه سبكتكين ببغداد نقل مكان ميكرد و ابو تغلب بموصل بازميگشت ، و آنچه ميخواست از بختيار ميگرفت و ملك خود را تصرف مينمود .\r\nدر اين اثناء سبكتكين انديشمندانه از فرجام بدينكار بيمناك شد . به جاى خود متوقف ماند . ابن بقيه وزير نزد سبكتكين آمد و با يك ديگر بگفتگو نشستند ، پس آن اتفاق فسخ گرديد ( توطئه بهم خورد ) و در باب صلح با ابو تغلب مكاتبه كردند و قرار بر اين شد كه ابا تغلب بلاد و آنچه را كه با او هست در ضمانت خويش گيرد . و سه هزار « كر » ( واحد وزن است كه هر « كر » مساوى با چهل « اردب » و هر « اردب » برابر 24 صاع بوده است . م ) غله به بختيار بعنوان توشهء سفر بدهد ، و املاك و اقطاع برادرش حمدان را به جز « ماردين » به او مسترد دارد .\r\nهمين كه صلح شد . گزارش امر را به بختيار دادند تا از موصل برگردد . و ابو تغلب به آنجا رود و سبكتكين وارد بغداد شود . بختيار تسليم ( تسليم آن صلح ) شد .\r\nچون ابى تغلب در بازگشت بموصل نزديك به بختيار رسيد . بختيار از او بيمناك شد زيرا كه بيشتر سپاهيانش با سبكتكين برگشته بودند ، ابن بقيه وزير از سبكتكين خواست كه بسوى بختيار برود . سبكتكين در اين مورد گران جانى كرد . سپس بفرجام مسامحه كارى خويش انديشيد و با ناخوشدلى بسوى بختيار رفت . و اين رفتار او از مردم پوشيده نماند .\r\nو اما بختيار ، در « دير اعلى » جائى كه فرود آمده بود . همراهانش را گرد آورد .\r\nابو تغلب در « حصباء » زير موصل فرود آمد ، و عرض بلاد بين او و بختيار فاصله بود . مردم موصل نسبت به ابى تغلب تعصب نشان دادند و از آنچه از بختيار از مصادرهء اموال و گرفتن دارائى به آنها رسيده بود در عوض محبت خود را به ابى تغلب آشكار نمودند . در آن بين مردم دخيل در اختلاف آنها شده بين انان ، بختيار و ابى تغلب آشتى برقرار شد . ابو تغلب از بختيار طلب كرد او را ملقب به لقب سلطانى نمايد ، و زوجه‌اش كه دختر بختيار\r\n\r\n","description":"","footnote":"","page_name":" 45 ","page_number":49},
  {"content":"\r\n\r\nبود به او تسليم كند ( پيش از اين ياد شده بود كه دختر عز الدوله بختيار در سه سالگى به عقد ازدواج ابى تغلب درآورده شده بود . و از اين بيان مستفاد مىشود كه معقودهء ابى تغلب بن حمدان هنوز در خانهء پدر بوده است . م ) و از آن قرارى كه نهاده شده بود . چشم بپوشد . بختيار از ترس او ، هر چه خواسته بود اجابت كرد و با هم اتفاق نمودند . بختيار از موصل به بغداد بازگشت .\r\nموصليها از بازگشت او ابراز شادمانى كردند زيرا كه در مدت توقفش در آنجا ، با آنان بدرفتارى و ستم كرده بود .\r\nهمين كه بختيار به « الكحيل » رسيد . آگاه شد كه ابا تغلب . گروهى از ياران او را كه بختيار به آنها امان داده بود ، كشته است . اين گروه بموصل برگشته بودند كه اموال و خانواده‌ها و دارائى خويش را در آنجا بگيرند . ابى تغلب آنها را كشته بود . چون اين خبر به بختيار رسيد . سخت بر او گران آمد . و به جائى كه رسيده بود توقف كرد و به وزير ابى طاهر بن بقيه و حاجب سبكتكين پيام فرستاد و به آنها امر كرد . بسوى او روانه شوند . قبلا به آنها دستور داده بود كه صلح بين او و ابى تغلب استوار گرديده و امر بتوقف آنها كرده بود ، همين كه پيام بختيار به آنها رسيد با عساكر خويش رو بسوى او روان شدند و همه روى بموصل نهادند و در اواخر جمادى الاخره در « دير اعلى » فرود آمدند . ابو تغلب ، موصل را ترك كرد به « تل يعفر » رفت . عز الدوله تصميم گرفت او را هر جا كه برود تعقيب كند تا به او دست يابد . ابو تغلب دبير و نديم خود ابا الحسن على بن عمرو را نزد عز الدوله فرستاد بختيار او را به بند كشيد . و ابا الحسن بن عرس و ابا احمد بن حوقل را نيز با او به بند كشيد .\r\nمكاتبات بين ابى تغلب و بختيار همچنان مبادله ميشد . و ابو تغلب سوگند ياد كرد كه از قتل آن جماعت آگاه نبوده است ، دوباره آشتى بين آنان برقرار شد . و ابى - تغلب آنچه قرار بود از مال بدهد براى بختيار فرستاد . عز الدوله شريف ابا احمد موسوى و قاضى ابا بكر محمد بن عبد الرحمن را نزد ابى تغلب روان كرد و آنان ابا تغلب را سوگند دادند . و صلح تجديد شد . و عز الدوله در هفدهم رجب از موصل برگشت\r\n\r\n","description":"","footnote":"","page_name":" 46 ","page_number":50},
  {"content":"\r\n\r\nو ابا تغلب بدانجا مراجعت نمود .\r\nهمين كه بختيار از موصل برگشت دختر خويش را تجهيز نمود و براى ( شوى او ) ابا تغلب فرستاد . دختر بختيار با او بسر ميبرد تا اينكه از او گرفته شد . و بعد از آن ديگر خبرى از آن شناخته نشد .\r\n\r\nبيان بروز فتنه ميان بختيار و يارانش\r\nدر اين سال ، در آغاز فتنهء بين تركان و ديلميان در اهواز رويداد . آنگاه شدت يافته سراسر عراق را در برگرفت . علت بروز اين فتنه چنين بود كه عز الدوله بختيار دارائيش كاهش يافت . سپاهيانش عليه او تجرى پيدا كردند . و جانب او فرو گذاردند .\r\nو بنا را بر آشوبگرى نهادند : بختيار تصميمى نتوانست گرفتن وزير و ديوانيانش چيزى كه بدان وسيله تدبير كنند و مردم فريفته سازند ، نيافتند . به همين سبب بود كه روى بموصل نهادند و لكن از آن كار هم گشايش در كار بدست نيامد . پس صواب چنين ديدند كه به اهواز روى آورند و متعرض « بختكين آزادرويه » بشوند كه فرماندار و سرپرست آنجا بود . و در آنجا بكارهايش خرده‌اى بگيرند و مالى از او و ديگران بدست آورند .\r\nبختيار و سپاهيانش رو به اهواز نهادند . سبكتكين ترك را بجاى خود در بغداد ترك كرد ، چون بختيار به اهواز رسيد . بختكين مراسم خدمت بجاى آورد و اموالى گرانقدر تقديم داشت و خويشتن در اطاعت او دانست . و در آن احوال بختيار در اين انديشه بود كه چه خرده از او بگيرد ! اتفاق چنين رويداد كه ميان تركان و ديلميان فتنه برپا شد . علتش اين بود كه بعضى از ديلميان در خانه‌هائى در اهواز فرود آمدند . عده‌اى هم از تركان نزديك به ديلميان به منزلى سكنا گزيدند . در آنجا مقدارى خشت وجود داشت . و يك غلام ديلمى ميخواست از آنها آخورى براى چارپايان بسازد . غلامى از تركان او را مانع شد . و با يك ديگر دست بگريبان شده كتك كارى كردند . يك تركى و يك ديلمى\r\n\r\n","description":"","footnote":"","page_name":" 47 ","page_number":51},
  {"content":"\r\n\r\nهر كدام به پشتيبانى غلام خود از منزل بيرون آمد . تركى در برابر ديلمى زبون گرديد .\r\nسوار شد و تركان را به يارى خويش خواست . ديلميان نيز سوار شده سلاح برگرفتند .\r\nدر آن گير و دار بعضى از سركردگان ترك كشته شدند . تركان بخونخواهى ياران خود بپاخاستند ، و در جنگ بين آنها يك سركردهء ديلمى نيز كشته شد ، و تركان از شهر بيرون رفتند .\r\nبختيار براى تسكين فتنه تلاش كرد ولى نتوانست آتش آن خاموش كند ، با ديلميان مشورت كرد كه چه بايد كرد ؟ گوشها سخن هر گوينده را در آن رأى زنى پيروى ميكرد . به بختيار مشورت دادند كه رؤساى تركان بگيرد . تا شهر از وجودشان پاك گردد . آزاد رويه و دبيرش سهل بن بشر وسباشى خوارزمى بكتيجور كه از هواخواهان سبكتكين بود . احضار شدند . چون حضور پيدا كردند . بختيار آنان را به بند كشيد و دست ديلميان را در ميان تركان آزاد گذاشت و ديلميان نيز اموال و ستوران و چارپايان تركان را غارت كرده و عده‌اى بين آنها كشته شدند ، و بقيهء تركان گريختند و بختيار ، املاك و اقطاع سبكتكين را متصرف شد . و امر كرد در بصره جار زدند كه ريختن خون تركان مباح است !\r\n\r\nبيان فريبكارى بختيار و برگشت آن به او\r\nبختيار با مادر و خواهرانش ( در خفا ) توطئه‌چيد كه چنانچه به آنها بنويسد كه تركان را دستگير كنند ( در بغداد ) چنان تظاهر نمايند كه بختيار مرده است و به ماتم و سوگ او نشينند ، هر گاه كه سبكتكين به مجلس سوگ آنها حاضر شد او را دستگير كنند و بمادر و خواهرانش با كبوتر نامه بر پيام فرستاد و ماجرا را به آنها بازگو كرد . همين كه نامه بدست آنها افتاد . فرياد شيون و زارى از منزل بختيار برخاست و مرگ بختيار را شايع كردند ، به گمان اينكه سبكتكين به محض شنيدن اين خبر نزد آنها به خانه بختيار خواهد رفت . سبكتكين چون فرياد شيون و ضجه را بشنيد ، شخصى را فرستاد و جوياى ماوقع شد به او آگاهى دادند كه بختيار درگذشته است . باز هم كسى را فرستاد و پرسيد : اين خبر را كى به آنها داده است و چگونه اين خبر به آنها رسيده است ؟\r\n\r\n","description":"","footnote":"","page_name":" 48 ","page_number":52},
  {"content":"\r\n\r\nنقل قولى موثق كه موجب اطمينان قبلى باشد نتوانستند بكنند ، و سبكتكين شك كرد .\r\nسپس رسولانى از اتراك به سبكتكين رسيدند و از ماجرا آگاهش كردند ، و او دريافت كه اين كار فريب و مكيدتى عليه او بود . تركان او را دعوت كردند عليه خانوادهء عز الدوله توطئه كند . سبكتكين اين كار را نكرد و پيكى نزد ابى اسحاق بن معز الدوله گسيل داشت و به او آگاهى داد كه ميان او و برادرزاده‌اش ، اوضاع و احوال به فساد گرائيده است و اميد به اصلاحش ندارد . و او ميخواهد از اطاعت سروران ( موالى ) خود ، گرچه به او بد كرده باشند سر به تابد و از ابى اسحاق خواست كه فرمان فرمانروائى بنام او صادر كند . ابى اسحاق پيشنهاد او را به مادرش عرضه داشت و او وى را از اين كار منع كرد .\r\nهمين كه سبكتكين چنين ديد ، با تركان سوار شد و خانهء بختيار را دور زد و در محاصره گرفت ، سپس آن را به آتش كشيده بدانجا داخل شد ، و ابا اسحاق و ابا طاهر پسران معز الدوله و مادرشان و هر كس كه آنجا بود ، دستگير كرد . آنها از او تقاضا كردند كه امكاناتى برايشان فراهم سازد كه به « واسط » بروند .\r\nسبكتگين تقاضاى آنان را اجابت كرد و به « واسط » رفتند ، المطيع للّه نيز با آنها بود .\r\nسبكتكين او را گرفته به منزلش برگرداند . اين امر در نهم ذى قعده رخ داد و سبكتكين پس از اين كار دست روى تمام دارائى بختيار در بغداد گذاشت و تركان در منازل ديلميان فرود آمدند و هر جا سراغ دارائى و اموال آنها ميگرفتند آن را متصرف ميشدند و در آن گير و دار عامه ناس از اهل سنت به يارى سبكتكين بشوريدند زيرا سبكتكين به تسنن تظاهر مىكرد ، سبكتكين به آنها كه سردمداران جنبش بودند ، خلعت داد . و بر گروه آنها سركردگان و فرماندهان گماشت پس آنها بر شيعيان بشوريدند و با آنها به پيكار برخاستند . و خونها بين آنها ريخته شد و « كرخ » دوباره به آتش سوزانده شد . و شيعيان چيرگى پيدا كردند\r\n.\r\n\r\n","description":"","footnote":"","page_name":" 49 ","page_number":53},
  {"content":"\r\n\r\n\r\nبيان خلع المطيع و خلافت الطائع للّه\r\nدر نيمهء ذى قعدهء اين سال ، المطيع للّه خلع شد . او مبتلا به بيمارى فلج بود ، و زبانش سنگين شده بود ، و حركت بر او مقدور نبود ، ولى او بيمارى خود را پنهان نگاه داشته بود . سبكتكين ، حال او را كشف كرده و اين دفعه بدانست كه بيمار است . پس او را دعوت كرد كه خويشتن را خلع و خلافت را به فرزندش الطائع للّه واگذار كند . المطيع اين كار را كرد . و الطائع للّه كه نامش ابو الفضل عبد الكريم بود ، بجايش بخلافت نشست .\r\nالمطيع للّه در سيزدهم ذى قعده خويشتن خلع كرد . مدت خلافتش بيست و نه سال و پنجاه و چند روز كم بود و پس از خلع او به الطائع للّه بيعت كرده و كار خلافت بر او استوار گرديد .\r\n\r\nبيان جنگ بين المعز لدين اللّه علوى با قرامطه\r\nدر اين سال ، قرامطه به فرماندهى حسن بن احمد . از احساء رو بديار مصر نهادند و آنجا را محاصره نمودند و همين كه المعز لدين اللّه فرمانرواى مصر شنيد ، كه حسن بن احمد ، قصد مصر دارد . نامهء به او نوشت . و در آن مراتب فضل خويش و خاندان خود را ، ياد كرده و تذكار نمود كه دعوت آنها ( علويان و قرامطه ) يكى است و در آغاز دعوت قرامطه براى او و نياكان او بوده است ، و به او موعظه و در اندرز به او مبالغه كرد ، و تهديدش كرد و نامه را براى او فرستاد .\r\nحسن بن احمد ، پيشتاز قرمطيان در پاسخ او نوشت : نامه‌ات رسيد ، دست آوردش اندك و برترى خواهى ان بيش بود . ما بدنبال اين نامه رو بسوى تو نهاديم .\r\nو السلام » حسن بن احمد حركت كرد و به مصر رسيد ، و با سپاهيانش « در عين شمس » فرود آمد و پيكار و معركهء قتال گرم و بجان رزمندگان چنگ انداخت . شب روان\r\n\r\n","description":"","footnote":"","page_name":" 50 ","page_number":54},
  {"content":"\r\n\r\nشبانه ، دست به غارت گشودند ، جمع لشكريانش فزونى يافت . و از جمله كسانى كه به او پيوست « حسان بن طائى » امير عرب در شام بود كه گروه بزرگى با او بودند .\r\nهمين كه المعز كثرت عدهء حسن بن احمد بديد . كار را بزرگ يافت و در ديدگاهش مهم آمد . و در كار خويش متحير گرديد . سپاهيانش را براى قتال با او ، به بيرون نكشيد . با رايزنهاى خود به مشورت پرداخت ، رايزنانش به او اندرز داده گفتند : گزيرى نيست جز آنكه بكوشيم ميان آنها تفرقه اندازيم و القاى اختلاف ميان آنها نمائيم . و اين كار جز بوسيله « ابن الجراح » ساخته نيست . پس المعز به او نوشت و از وى استمالت كرد . و يكصد هزار دينار به او داد تا با آن قرمطى به مخالفت برخيزد .\r\n« ابن الجراح » آنچه از او خواسته شده بود پذيرفت . او را سوگند بانجام تعهدش دادند ، سوگند ياد كرد . كه همين كه پول به دستش رسيد . مردم را بگريزاند .\r\nمالى كه به او وعده داده شده بود . آماده كردند . چون ديدند زياد است .\r\nبيشتر آن را بدينار تهى از زر سكه زدند و با پوشش طلا پوشانده و در انتهاى - كيسه‌هائى جاى داده . و زر خالص ( يعنى آن دينارهاى واقعى كه سكه زر ناب بود ) روى آنها قرار دادند . و براى « ابن الجراح » فرستادند . « ابن الجراح » به المعز پيام فرستاد كه در روز فلان ، سپاهيانش را بميدان آورد و با او بجنگند ، و او در فلان جبهه قرار گاه دارد . و چون سپاهيان المعز به او حمله كنند ، او خواهد گريخت . المعز همان كار كرد ، و ابن الجراح با تمام اعرابى كه بهمراهش بودند ، منهزم شد و آنها از پيش روى سپاه المعز گريختند . حسن قرمطى چون انهزام آنها را ديد در كار خويش حيران گرديد ، و ايستادگى كرد و با سپاه خود بجنگ پرداخت ، و لكن لشكريان المعز به قرمطيان طمع كردند و جنگ با او را ادامه داده و از همه جانب به قرامطه حمله‌ور شدند . حسن بن احمد فرسوده گرديد و روى از جنگ برتافت و فرار بر قرار ترجيح داد .\r\nسپاه المعز در اثر او رفتند . و بر اردوگاهش پيروزى يافتند . و يك هزار و پانصد اسير كه در اردو بودند ، گرفتند و گردن آنها را زدند و آنچه هم از مال و منال در اردو بود ، غارت كردند .\r\n\r\n","description":"","footnote":"","page_name":" 51 ","page_number":55},
  {"content":"\r\n\r\nبعد از آن المعز ، القائد ابا محمد بن ابراهيم بن جعفر را با ده هزار مرد جنگى بسيج كرد و به او امر نمود قرامطه را تعقيب كرده ، بر آنها دست يابد . و او به تعقيب آنها روان گرديد . و در حركت ، از بيم آنكه مبادا قرامطه رو به او برگردند . با كندى و سنگينى پيش ميرفت ، و اما قرامطه رو به راه خود رفتند ، تا اينكه در « اوزعات » فرود آمده و از آنجا به شهر خود « احساء » عزيمت نمودند . در حالى كه چنين وانمود ميكردند كه دوباره باز خواهند گشت .\r\n\r\nبيان تصرف دمشق از جانب المعز و فتنه‌هائى كه رويداد\r\nچون المعز از انهزام قرمطى از شام و مراجعت او به بلاد خود ، آگاه شد ، القائد « ظالم بن موهوب عقيلى » را به سمت استاندارى دمشق گسيل داشته ، و ظالم وارد بدمشق گرديد و كارش بالا گرفت . و بر ميزان دارائى و شمارهء هواخواهان و عدهء او افزوده شد زيرا كه « ابا المنجى » و پسرش كه دو تن از اصحاب قرمطى بودند ، در دمشق اقامت داشتند و گروهى از قرامطه نيز با آنان بودند . ظالم آنها را دستگير كرد و آنچه دارائى و هستى داشتند تصرف كرد .\r\nالقائد ابا محمود ( در بالا ابا محمد آورده شده بود . م . ) كه المعز او را به تعقيب قرامطه مأمور كرده بود . پس از چند روز بعد از ورود ظالم بدمشق . بان جا رسيد . ظالم به پيشوازش به بيرون از شهر رفت ، و مقدمش را با مسرت تلقى كرد . زيرا از بازگشت قرمطى آگاهى داشت و از قائد محمود طلب كرد در حومه دمشق فرود آيد . او نيز با سپاهيانش ، در بيرون شهر دمشق فرود آمدند . ظالم ابا المنجى و فرزند او و مرد ديگرى كه « نابلسى » ناميده ميشد . تسليم ابا محمود كرد . اين شخص نابلسى اخير الذكر از « رمله » گريخته و به قرمطى نزديك شده بود ، پس در دمشق نيز اسير گرديد . ابو - محمد آنان را بمصر فرستاد . ابو المنجى و پسر او زندانى شدند و به نابلسى گفته شد :\r\nآيا تو آن كسى نيستى كه گفته بودى هر گاه ده چوبهء تير در تركش ميداشتم نه تاى آن را\r\n\r\n","description":"","footnote":"","page_name":" 52 ","page_number":56},
  {"content":"\r\n\r\nبسوى مغربيان پرتاب ميكردم و يكى ديگر را بجانب روميان ؟ نابلسى به اين گفته اعتراف كرد . پوست از تنش كندند و پر از كاه كرده او را بدار زدند .\r\nهمين كه ابا محمود در بيرون شهر دمشق فرود آمد ، همراهان و يارانش بنا را به فساد و تبهكارى گذاشتند و به راهزنى دست گشادند . مردم مضطرب شده ترسيدند .\r\nدر آن اثناء رئيس شرطه ( پليس ) از اهل بلد يكتن را گرفته ، گشت و در اثر آن جنجال برپا شد و مردم شهر شوريدند و ياران قاتل را كشتند . ظالم بناى مدارا را با مردم گذاشت و از جهت ديگر بسبب شدت غارتگرى مغاربه ( مغربيان را كه جزء سپاهيان ابا محمد بودند . ) در روستاهاى اطراف شهر . روستائيان از كثرت بيدادگرى آنها رو به شهر آوردند . ماه شوال به نيمه رسيده بود كه فتنه‌اى عظيم ميان سپاهيان ابا محمود و عامهء ناس روى داد و جنگى سخت بين دو گروه صورت گرفت . ظالم هواخواه عامه بود و تظاهر ميكرد خواهان اصلاح ذات البين است . و نيت خود به ابا محمود آشكار نكرده تا اينكه طرفين از هم جدا شدند .\r\nديگر از پيش آمدها اين بود كه همراهان ابى محمود ، در غوطهء دمشق ، به كاروانى كه از « حوران » ميآمد . آن را گرفتند و از مردم قافله سه تن را كشتند .\r\nبستگانشان نعش آنها را به مسجد جامع ( دمشق ) آوردند ، و در آنجا قرار دادند . در اثر آن بازارها بسته شد و مردم دچار هراس شدند ، خواستند دست بجنگ بزنند . عقلاى قوم آنها را آرام كردند .\r\nاز پيش آمدهاى ديگر اينكه مغاربه قصد غارت « قسيسنيه » و « لؤلؤ » كردند .\r\nجار زنى در ميان افتاد ، مردم را از نيت آنها آگاه كرد . مردم از مغاربه ابراز نفرت كردند و در هفدهم ذى قعده با آنها بجنگ و ستيز پرداختند . ابو محمود با جمع خود سوار و روى بمردم گذاشت . و صفوف آنها در هم فشرد . مغاربه نيرو يافتند و مردم عامه به آن سوى باروى شهر گريختند . در آنجا درنگ كردند . از مردم شهر كسانى هم كه نتوانسته بودند خود را به صفوف آنها در بيرون از شهر برسانند . به آنها پيوسته ، و از آنجا مغاربه را بباد تيراندازى گرفتند و باران تير بر آنها باريدند و دشمن را در تنگنا قرار دادند\r\n\r\n","description":"","footnote":"","page_name":" 53 ","page_number":57},
  {"content":"\r\n\r\nمغاربه از اطراف شهر به قرارگاه خود برگشتند . عامه آنها را . دنبال كردند و آنان را ناگزير ببازگشت رو بخودشان كردند . مغاربه به آنها حمله‌ور شدند . و عامه از پيش روى آنها گريختند . و اين بار مغاربه سر در پى آنها نهاده تا شهر آنها را دنبال كردند .\r\nو ظالم از دار الاماره بيرون آمد .\r\nمغاربه آتش در شهر افروختند . اين كار را از ناحيهء « باب الفراديس » ( فارسى آن درهاى بهشت مىشود . فراديس جمع فردوس و اين كلمه همان « پرديس » فارسى است م . ) آغاز كردند . و آن ناحيه را سوزاند - و آتش رو به جهت قبله زبانه كشيد و بخش زيادى از شهر بسوخت و گروهى از مردم هلاك شدند . و بر باد و خاكستر شدن مقدار اثاث و كالا و دارائى مردم در آن آتش‌سوزى از حد شمار بيرون بود . و زندگى مردم زشت‌ترين صورت پيدا كرد ، آنگاه با ابا محمود آشتى كردند سپس آشتى را نقض نمودند . و همچنان اين روش تا ربيع الاخر سال سيصد و شصت و چهار دوام داشت .\r\n\r\nبيان فرمان روائى جيش بن صمصامه در دمشق\r\nدر ربيع الاخر سال سيصد و شصت و چهار ، فتنهء دمشق اعاده شد . و مراوداتى براى استقرار صلح به عمل آمد سرانجام ميان ابى محمود و دمشقيان قرار بر اين استوار گرديد كه ظالم از شهر اخراج شود . و به جايش « جيش بن صمصامه » خواهرزادهء ابى - محمود قرار گيرد . بر اين امر اتفاق كردند و ظالم از شهر بيرون رفت و از پى بيرون شدن او « جيش بن صمصامه » زمام امور را در شهر قبضه كرد . فتنه خوابيد و مردم آرام و مطمئن شدند .\r\nپس از چند روز مغاربه بنا را به تبهكارى و فساد در ناحيه « باب الفراديس » نهادند . مردم بر آنها شوريدند و به قتال با آنها پرداختند و هر كه به آنها پيوست كشتند .\r\nو از آنجا روى يه كاخى كه « جيش » در آن سكنى داشت گذاردند . جيش با سپاهيانى از مغاربه كه همراهش بودند به بيرون شهر گريخت و به اردوگاه سپاهيان پيوست .\r\nفرداى آن روز اول جمادى الاولى از همان سال . جيش با سپاهى گران به شهر يورش برد .\r\n\r\n","description":"","footnote":"","page_name":" 54 ","page_number":58},
  {"content":"\r\n\r\nمردم شهر با او جنگيدند ، او بر مردم پيروزى يافت و آنها را منهزم كرد و آنچه از آبادانى شهر سالم مانده بود سوزاند . كشتار بين او و مردم روزهاى بسيار دوام يافت . مردم در در اضطراب و ترس ميزيستند . خانه‌ها خراب شد . وصول خواربار به شهر قطع شد . راه بسته گرديد . داد و ستد از ميان رفت . آب مشروب شهر قطع شد . قنوات و گرمابه‌ها نابود گرديد . و بسيارى از فقيران و مستمندان در جاده‌ها از گرسنگى و سرما مردند . با عزل ابى محمود گشايشى ، و فرجى بعد از شدت پيدا شد .\r\n\r\nبيان فرمان روائى ريان خادم در دمشق\r\nآنچه در دمشق از كشتار و آتش‌سوزى و تخريب . چنان كه ياد كرديم ، روى داد .\r\nاخبار آن به المعز فرمانرواى مصر رسيد ، و او از آن اخبار سخت در هم شد و برآشفت و كار را بزرگ يافت پس به سركرده « ريان خادم » والى طرابلس . امر كرد بدمش برود . و اوضاع و احوال آنجا را از نزديك ببيند ، و احوال مردم آن شهر را معلوم نموده حقيقت وقايع را برايش گزارش كند . و القائد ابا محمود را نيز ، روانهء مصر كند . « ريان » امتثال امر كرد و بدمشق رفت ، و حقيقت اوضاع و احوال را براى المعز نوشت . و به ابى محمود نيز پيشنهاد كرد آنجا را ترك كند . ابى محمود با جمع قليلى از سپاهيان از آنجا به - « رمله » عزيمت كرد و اكثر سپاهيان او زير فرمان ريان به جاى ماندند . اين امر همچنان باقيماند تا اينكه « الفتكين » چنان كه ياد خواهيم كرد به والىگرى دمشق منصوب شد .\r\n\r\nبيان حال بختيار پس از دستگيرى تركان\r\nچنان كه ياد كرديم . از كارهاى بختيار در دستگيرى تركان . پس از آن بر ذخيرهء « آزادرويه » در جنديشاپور دست يافته و آن را گرفت . پس از آن رفتار تركان را با سبكتكين در نظر گرفت و ملاحظه نمود . بعضى از آنها در سواد اهواز عليه او عصيان كرده‌اند .\r\nغلامانش در داخل خانه‌اش . عليه او بوده در اضطرابند . مشايخ تركان از بصره نزد\r\n\r\n","description":"","footnote":"","page_name":" 55 ","page_number":59},
  {"content":"\r\n\r\nاو رفتند . و بسرزنش اعمال او زبان گشودند . خردمندان ديالمه به بختيار گفتند : ما ناگزير بايد در جنگ تركان را براى دفاع از خود در تيراندازى همراه داشته باشيم .\r\nبختيار انديشناك گرديد و سپس « آزادرويه » را آزاد نمود و به جاى سبكتكين فرمانده سپاهش كرد . به اين گمان كه تركان با او انس پيدا ميكنند . ساير دستگيرشدگان را نيز آزاد كرد و به « واسط » نزد مادر و خواهرانش رفت و از آنجا به عموى خود ركن الدوله و پسر عمش عضد الدوله نامه نوشت و از آنان خواست به يارى او بشتابند ، و براى آنان نوشت كه چه به روزگار او رسيده است . نامه‌اى هم به ابى تغلب بن حمدان نوشت و از او خواست كه به يارى او ، بنفسه اقدام كند ، و خاطر نشان او نمود هر گاه به يارى او قيام كند . مالى كه بايد بدهد از او گرفته نخواهد شد . و براى عمران بن شاهين در بطيحه خلعتهائى فرستاد و از بقيهء مالى كه تعهد داشت بپردازد و بر اساس آن صلح كرده بودند .\r\nگذشت كرد ، و گفت يكى از دختران خود را بحباله نكاح او درميآورد . و از او خواست كه با سپاه بسوى او آيد .\r\nركن الدوله عموى او سپاهى را بسيج كرد و ابى الفتح بن عميد وزيرش را در رأس آن قرار داد و به فرزندش عضد الدوله نوشت و دستور داد كه به يارى پسر عمش برود و با ابن عميد گرد هم آيند .\r\nاما عضد الدوله . وعده داد كه بسوى او خواهد آمد . و خود در انتظار فرجام كار بختيار بود چون دل در ملك عراق بسته بود .\r\nو اما عمران بن شاهين در پاسخ نامهء بختيار نوشت : اما گذشت از آن مال . ما خود ميدانيم كه اصل و اساسى نداشت كه قبولش كردم اما در مورد وصلت ، من ازدواج نميكنم مگر آنكه از جانب خودم ذكرى در اين باره شده باشد . علويان كه سروران ما هستند ، خواستند دامادشان باشم . تقاضاى ايشان اجابت نكردم . و اما خلعتها و اسب ، من از كسانى نيستم لباسى كه شما بپوشيد بپوشم . و فرزندم آنها را قبول كرد .\r\nو دربارهء گسيل داشتن سپاه بايد بگويم كه مردان من . بسبب اينكه گروهى بسيار از مردان شما را كشته‌اند نتوانند ميان شما سكنى بگيرند .\r\n\r\n","description":"","footnote":"","page_name":" 56 ","page_number":60},
  {"content":"\r\n\r\nسپس آنچه او و پدرش . پياپى ، با وى رفتار كردند ياد كرده و گفت : با وجود اين ( سوابق ) . بناچار نيازمند بدان خواهد شد كه بخانهء من پناهنده شود . در آن حال ، به خدا من ، بخلاف آنچه خودش و پدرش با من رفتار كردند ، رفتار خواهم كرد .\r\nبعدها همانطور هم شد .\r\nو اما ابو تغلب بن حمدان ، پاسخ داد با شتاب بسوى او روان مىشود . و برادر خود ابا عبد إله لحسين بن ناصر الدوله بن حمدان را با فوجى سپاه به « تكريت » گسيل داشت .\r\nو در انتظار بيرون شدن تركان از بغداد گرديد ، كه چنانچه بر بختيار ظفر ياب شوند . او خود ببغداد وارد شده آنجا را متصرف شود . همين كه تركان از بغداد دور شدند . ابو - تغلب ، وارد بغداد شد تا اينكه بختيار را ملزم به اسقاط مالى كه تعهد اداى آن كرده بود ، بنمايد . ابى تغلب هنگامى وارد بغداد شد كه مردم شهر به بليه بزرگ عياران مبتلا بودند . او شهر را مورد حمايت خود قرار داد و دست مفسدين را كوتاه ساخت .\r\nو از اين سوى . تركان بسركردگى سبكتكين چون از بغداد بيرون رفتند . روى بسوى واسط نهادند خليفه الطائع للّه ، و المطيع خليفه مخلوع را نيز همراه بردند .\r\nهمين كه به دير « عاقول » رسيدند . المطيع للّه در آنجا درگذشت ، و سبكتكين نيز بيمار شد و او نيز در همانجا درگذشت . جنازه آنها را ببغداد حمل كردند . و « الفتكين » بر تركان سركرده شد . و او از بزرگان سركردگان و از موالى معز الدوله بود . بختيار از مرگ سبكتكين مسرور شد و گمان كرد كه تركان با مرگ سبكتكين ساخته و شيرازهء امورشان گسيخته و منحل خواهد شد . همين كه امور آنها را در سلك انتظام نگريست . مسرتش مبدل به غصه گرديد .\r\nبختيار در « واسط » بود و تركان بسوى او رهسپار گرديدند . و نزديك بناحيهء اقامتگاه او فرود آمدند و حدود پنجاه روز ميان آنها و سپاهيان بختيار پيكار جريان داشت . جنگ بين اتراك و بختيار همچنان پيوسته دوام داشت . در معركه پيروزى با تركان بود . و بختيار را محاصره كردند و بر شدت حصار افزودند . چشم از او بر نميداشتند ، و او به حال ترس مترقب بود كمك برسد . و ارسال نامه و پيك را به -\r\n\r\n","description":"","footnote":"","page_name":" 57 ","page_number":61},
  {"content":"\r\n\r\nعضد الدوله ادامه داد ، و او را بر ميانگيخت كه به يارى او بشتابد و به او نوشت :\r\n « فان كنت مأكولا فكن انت آكلى * و الا فادركنى و لما أمزق \r\nمدلول آن به فارسى چنين است : اگر خوردنى هستم . تو خورندهء من باش و گر نه هنگامى مرا خواهى دريافت كه پاشيده شده باشم ! همين كه عضد الدوله كار بدان منوال يافت و ديد آنچه اميد بفرجام كار بختيار داشت به حدى كه ميخواسته رسيده است . پس ظاهرا براى يارى او روى بعراق نهاد و در باطن بر ضد او بود .\r\n\r\nبيان تصرف عمان از جانب عضد الدوله\r\nدر ربيع الاول اين سال ، ابو القاسم مطهر بن محمد وزير عضد الدوله بر جبال عمان و خوارجى كه در آنجا بودند دست يافته آنجا را متصرف گرديد و خوارج را تار و مار كرد .\r\nعلت اين رويداد چنين بود كه چون معز الدوله درگذشت . ابو الفرج بن عباس نايب معز الدوله در عمان آنجا را ترك كرد . و كار عمان بدست عمر بن نهبان طائى افتاد . و بنام عضد الدوله . مردم را فراخواند . پس از آن زنگيان بر شهر چيره شدند و گروهى هم از سپاهيان با آنها بودند و ابن نهبان را كشتند . و شخصى را بنام ابن حلاج بر خود امير كردند . آن رويدادها موجب گرديد كه عضد الدوله از كرمان نيروى سپاهى بعمان گسيل دارد و ابا حرب طغان ، بر آنها فرماندار نمايد . سپاه عضد الدوله از راه دريا به عمان رفتند . ابو حرب از كشتى با سپاهيانش به خشكى درآمدند و كشتيها را در دريا از آن پايگاه دور نگاه داشتند . و به « صحار » قصبهء عمان رسيدند . در آنجا سپاهيان و زنگيان با ابو حرب و سپاهش در خشكى و دريا بمقابله پرداختند ، و جنگى شديد ميان آنها صورت گرفت كه در نتيجه ابو حرب و سپاهش پيروزى يافتند و بر « صحار » مسلط شده و مردم آنجا گريختند . اين رويداد در سال سيصد و شصت و دو\r\n\r\n","description":"","footnote":"","page_name":" 58 ","page_number":62},
  {"content":"\r\n\r\nرخ داد .\r\nپس از آن زنگيان ( سياهان ) در « بريم » گرد آمدند . « بريم » روستائى است كه با صحار دو فرسنگ ( دو مرحله ) فاصله دارد . ابو حرب و سپاهيانش روى به آنها آوردند و با برخوردى كه با آنها رويداد . گروه زيادى از زنگيان و سپاهيانى كه همراه آنها بودند كشته و اسير شدند و آن بلاد روى آرامش ديد .\r\nاز سوى ديگر ، در جبال عمان گروه بسيارى از خوارج گرد هم آمدند و شخصى را كه « ورد بن زياد » نامداشت بر خود امير نمودند و خليفه‌اى براى خود برگزيدند كه نام او « حفص بن راشد » بود و بر شوكت آنها افزوده شد . عضد الدوله ، مطهر بن عبد إله را نيز از راه دريا در رأس سپاهى ، بسوى آنها گسيل داشت . و او چون به نواحى « حرفان » از اعمال عمان رسيد . مردمش را سركوب نمود و آنها را سخت در تنگنا گذاشت و اسير كرد . سپس به « دما » كه تا « صحار » چهار روز راه بود ، عزيمت كرد و با مردم آن جا به قتال پرداخت و عظيم بر سر آنها ريخت و منكوب‌شان كرد و كشته و اسير بسيار از سران آنها كشت و باسارت گرفت « ورد » امير آنها بگريخت و امام آنها « حفص » نيز فرار كرد . مطهر آنها را تا « نزوى » كه قصبه‌اى از جبال عمان است ، دنبال كرد . و در آنجا هم از پيش روى مطهر و سپاهيانش رو بهزيمت گذاردند و باز هم تعقيبشان كرد . و بقية السيف آنها را نيز كشت و « ورد » به قتل رسيد و « حفص » به يمن گريخت و در آنجا معلم ( مكتبدار ) شد . مطهر از آنجا به محلى كه به « شرف » شناخته شده بود ، رفت گروه بسيارى حدود ده هزار نفر عرب در آن محل گرد آمده بودند و مطهر بر آنها تاخت و سركوب‌شان كرد و بلاد امن و كارهايش استوار گشت . همگان به اطاعت سر فرود آورده و مخالفى ديگر در آنجا باقى نماند .\r\n\r\nبيان پاره‌اى از رويدادها\r\nدر اين سال ، در موسم حج . در مكه و مدينه . بنام المعز لدين للّه علوى فرمانرواى مصر خطبه خوانده شد .\r\n\r\n","description":"","footnote":"","page_name":" 59 ","page_number":63},
  {"content":"\r\n\r\nدر اين سال بنو هلال و گروهى از اعراب بر حاجيان تاخت آوردند و خلق بسيارى از قاصدين حج را كشتند ، و وقت تنگ شد و حج از بين رفت يعنى موسم آن سپرى گرديد ، در آن حادثه كسى بسلامت نماند مگر كسانى كه با شريف ابى احمد موسوى از طريق مدينه بمكهء رفتند و حج گذاردند .\r\nدر ذى حجه زلزله عظيمى در « واسط » رخ داد .\r\nدر اين سال عبد العزيز بن جعفر بن احمد بن يزداد فقيه حنبلى معروف به غلام الخلال درگذشت و سن او هفتاد و هشت سال بود .\r\nدر پايان اين سال تاريخ ثابت بن سنان بن ثابت بن قره ، بپايان رسيد . اين تاريخ از سال دويست و نود و پنج از خلافت المقتدر باللّه آغاز شده بود\r\n.\r\n\r\n","description":"","footnote":"","page_name":" 60 ","page_number":64},
  {"content":"\r\n\r\n\r\n364 سال سيصد و شصت و چهار\r\n\r\nبيان استيلاى عضد الدوله بر عراق و دستگيرى بختيار\r\nدر اين سال ، عضد الدوله به عراق رسيد و بر آنجا استيلاء يافت و بختيار را دستگير كرد و سپس او را از عراق بيرون راند .\r\nعلت اين امر اين بود كه چون بختيار نامه‌هاى متواتر به عضد الدوله نوشت و از او طلب يارى كرد كه با مساعدت او بر تركان پيروزى يابد ، عضد الدولهء با لشكريان فارس رو به عراق گذاشت . و در اهواز ابو الفتوح بن عميد وزير پدرش ركن الدوله نيز با لشكريان رى به او پيوست و هر دو سپاه به « واسط » عزيمت نمودند .\r\nاز آن سوى چون « الفتكين » خبر رسيدن آنها را به خاك عراق شنيد . از پيرامون « واسط » ببغداد بازگشت و تصميم گرفت . بغداد را پشت سر خود قرار داده و در « ديالى » جنگ كند .\r\nچون عضد الدوله به عراق رسيد . با بختيار گرد هم آمدند ، و عضد الدوله رو بجبههء شرقى بغداد رفت و به بختيار دستور داد كه رو به سمت غربى آن برود . همين كه خبر نزديك شدن « الفتكين » ببغداد . به ابى تغلب رسيد . از بغداد روى بموصل نهاد زيرا يارانش در آنجا شلوغ كارى كرده نتوانست در بغداد بماند . پس از رفتن ابى تغلب « الفتكين » ببغداد رسيد و آن را از تمام جهات محصور يافت . زيرا كه بختيار قبلا به « ضبة بن محمد الاسدى » از مردم « عين تمر » و كسى كه « متنبهى » او را هجو كرده بود .\r\n\r\n","description":"","footnote":"","page_name":" 61 ","page_number":65},
  {"content":"\r\n\r\nنوشته بود كه برود اطراف بغداد را بباد غارت گيرد و وصول مال ديوانى را ( مال ديوان اعم بود از مالياتهاى نقدى و جنسى م . ) قطع كند كه به بغداد نرسد . و نامهء مشابهى در همين باره به « بنى شيبان » نوشت . ابو تغلب بن حمدان نيز از ناحيه موصل منع ارسال مال ديوانى و مسافران شب رو ببغداد كرد . نتيجتا در بغداد . نرخها رو بگرانى نهاد و عياران و مفسدين مردم بغداد را چاپيدند و « الفتكين » در طلب مواد غذائى در فشار گذاشته شد و در تنگنا افتاد . عضد الدوله رو ببغداد پيشرفت ، « الفتكين » و تركان او را بين « ديالى » و « مدائن » دريافته با يك ديگر بمقابله برخاستند . و جنگ شديدى ميان آنها روى داد كه منتهى به هزيمت تركان شد و گروه زيادى از آنها كشته شدند و خود را به « ديالى » رسانده و از پلهايى كه برايشان ساخته بودند عبور كرده و اكثر آنها با زحمت در عبور از پلها ، به آب افتاده غرق شدند . و همچنين عيارانى هم كه از بغداد با تركان به راه افتاده و در عساكر آنها جاى گرفته بودند .\r\nكشته و غرق شدند و اين رويداد در چهاردهم جمادى الاولى رخ داد .\r\nتركها به « تكريت » رفتند . عضد الدوله رو ببغداد رفت ، در بيرون از شهر فرود آمد همين كه خبر رسيدن تركها به « تكريت » به او رسيد وارد بغداد شد . و بدار الملك آنجا فرود آمد . تركان پيش از ترك بغداد خليفه را به زور با خود از بغداد بيرون برده بودند . عضد الدوله بذل مساعى نمود تا او را ببغداد بازگرداندند و در هشتم رجب از راه آبى ، ببغداد رسيد و عضد الدوله براى ديدارش رفته او را در آب ( دجله ) ديدار كرد . در آن هنگام دجله مملو از مردم شب زنده دار و ميخوارگان بوده و در بغداد كسى بجاى نمانده بود ، و هر گاه انسانى ميخواست از دجله بگذرد .\r\nاز كثرت ازدحام مردم در شط ميتوانست از روى كتف و شانهء آنها عبور كند .\r\nعضد الدوله ، خليفه را بهمراه آورد و در دار الخلافه او را فرود آورد .\r\nعضد الدوله طمع در ملك عراق بسته بود . و بختيار را ضعيف كرد . ولى از ترس پدر خود ركن الدوله ، دست روى او نگذاشت . بلكه سپاه بختيار را گمارد كه عليه او شوريده ، اغتشاش كنند و در ازاء ايستادگى در برابر تركان و شكيبائى كه\r\n\r\n","description":"","footnote":"","page_name":" 62 ","page_number":66},
  {"content":"\r\n\r\nكه كردند . از او طلب مال و احسان كنند . سپاهيان نيز همين كار كردند و در اين باره پافشارى نمودند . در حالى كه بختيار ، چيزى نه بيش و نه كم در دست نداشت بانها بدهد . آنچه هم كه داشت ، غارت شده بود ، و بقيه را نيز خود مصرف كرده و كشور حراب و دستش از گرفتن چيزى از ديگران كوتاه بود .\r\nدر اين احوال عضد الدوله به بختيار مشورت داد كه التفاتى بخواسته‌هاى آنها نكند ، و خشونت به كار برد و وعده‌اى كه نتواند انجامش دهد به آنها ندهد و به آنها بفهماند كه او در صدد نيست بر آنها امارت داشته و رياست كند . عضد الدوله به بختيار نويد داد . هر گاه آنچه گفته انجام بدهد ، آنگاه او براى اصلاح ذات البين ميان آنها ميانجيگرى خواهد كرد . بختيار گمان كرد كه عضد الدوله ناصح مشفقى براى اوست . و همان كرد كه عضد الدوله گفته بود و از امارت استعفا كرد . در خانه‌اش را بست ، و دبيران و پرده‌داران خويش را مرخص كرد . عضد الدوله ظاهرا به او نوشت و به محضرى كه پيشروان سپاه جمع بودند حاضر شود تا به آنها نزديك گردد و دلهايشان خوش نمايد . ولى در پنهانى به او توصيه كرد كه چنان دعوتى را از جانب او نپذيرد . بختيار هم بدان توصيه عمل كرد و گفت : من امير آنها نيستم و ميان من و آنها معامله‌اى .\r\nوجود ندارد و از آنها برى هستم . سه روز بين آنها نامه رد و بدل ميشد و عضد الدوله آنها را اغراء ميكرد و اغتشاش و شوريدگى بيشتر ميشد . بختيار به عضد الدوله پيام فرستاد و انجام نويدى كه بوى داده شده بود . خواست . عضد الدوله سپاه را به چند گروه پراكنده و بختيار و خواهرانش را خواست و آنان را دستگير كرد و تحت نظر قرار داد و مردم را جمع كرد و آنها را از استعفاى بختيار از امارت و زبونى او از اداره امور و شئون ملك آگاه كرد و وعدهء انعام و امعان نظر در امور آنها داد سپاهيان در برابر عضد الدوله سكوت كرده و بگفته‌هايش تسليم شدند . دستگيرى بختيار در بيست و ششم جمادى الاخره رويداد .\r\nخليفهء الطائع للّه نيز از بختيار متنفر بود زيرا در جنگ و ستيز با تركان بختيار با تركها بود . و چون خبر دستگيرى او شنيد . خرسند گرديد ، و به عضد الدوله توجه\r\n\r\n","description":"","footnote":"","page_name":" 63 ","page_number":67},
  {"content":"\r\n\r\nكرد : و عضد الدوله نيز آنچه از باب تعظيم و تكريم مقام خلافت فراموش و ترك كرده بود ، بجاى آورد . و امر به تعمير دار الخلافه و تكثير وسائل و اثاث و عمارت متعلق بخليفه نمود . و تيولهاى او را مورد حمايت قرار داد . خليفه چون ببغداد وارد شد و در دار الخلافه فرود آمد . عضد الدوله ، اموال زيادى از نقد و كالا و فرش به او داد .\r\n\r\nبيان بازگشت بختيار بملك خود\r\nهمين كه بختيار دستگير شد . مرزبان پسر او در بصره والى بود ، چون خبر دستگيرى پدر را شنيد از عضد الدوله روى گردان شد و نامه به ركن الدوله نوشت و از ماجرائى كه بر پدرش و عمه‌هايش از جانب عضد الدوله و ابى الفتوح بن عميد رفته بود ، شكايت كرد . و فريبكارى كه در اين ماجرا انجام شده بود ، براى ركن الدوله بازگو كرد . ركن الدوله پس از دريافت اين نامه خويشتن از سريرى كه بر آن جلوس كرده بود بر زمين افكند و بر خاك بغلطيد و روزى چند از خوردن و نوشيدن امتناع كرد . و دچار بيمارى گرديد كه بقيه ايام عمر مبتلا بدان بود .\r\nبعد از بختيار محمد بن بقيه ( وزير بختيار ) كمر به خدمت عضد الدوله بميان بست و شهر « واسط » و نواحى آن را برايش ضبط كرد ، همين كه بسوى او رفت از اطاعت عضد الدوله ، سرپيچى كرد . و به مخالفت او برخاست . و از دستگيرى بختيار ناخشنودى ابراز كرد و به عمران بن شاهين نامه نوشت و از او طلب يارى كرد . و از مكر عضد الدوله او را بر حذر داشت . عمران تقاضاى او را اجابت كرد .\r\nعضد الدوله ، سهل بن بشر وزير « الفتكين » كه در زندان بختيار بود . از زندانش بيرون آورد و شهر اهواز به او واگذار كرد . در آن اثناء محمد بن بقيه با سهل بن بشر مكاتبه كرد و تمايل او را نسبت به خود خواست و سهل خواستهء او را اجابت كرد . همين كه « ابن بقيه » بر عضد الدوله عصيان ورزيد . او سپاهى نيرومند بمقابله با « ابن بقيه »\r\n\r\n","description":"","footnote":"","page_name":" 64 ","page_number":68},
  {"content":"\r\n\r\nگسيل داشت . ابن بقيه در آب ( دجله ) با عساكرى كه عمران بن شاهين بمدد او فرستاده بود ، با سپاه عضد الدوله مصاف داد . و لشكريان عضد الدوله به زشت ترين صورت منهزم گرديدند ، و در همان حال نامه به ركن الدوله دربارهء احوال خويش و وضع و حال بختيار نوشت . ركن الدوله به مرزبان و ديگر حاميان بختيار نامه نوشت و آنان را به بردبارى و ثبات سفارش كرد و آنان را آگاه كرد كه خود براى اخراج عضد الدوله و بازگرداندن بختيار ( بملك خود ) بسوى عراق رهسپار مىشود .\r\nكسانى كه پيرامون عضد الدوله بودند . عليه او دستخوش نگرانى شده ، و دشمنانش چون ، مخالفت پدرش را با كارهايش دانستند بر تجرى عليه او افزودند .\r\nموادى كه از فارس و دريا ( حوزه خليج فارس م ) به او ميرسيد ، قطع شده ، و جز بغداد چيزى به دستش نماند . و عامه به او طمع ورزيدند و از آنچه مكروه داشت در ديدگاهش قرار گرفت . پس صلاح در آن ديد كه ابى الفتح بن عميد را با نامه‌اى نزد پدرش بفرستد و از ماجرائى كه بر او رفته و پراكندگى اموال و زبونى بختيار در حفظ بلاد آگاهش نمايد و بگويد چنانچه اوضاع اعاده شود ، مملكت و خلافت از ميان آنها خواهد بيرون رفت و كار به پريشانى انجامد . و از او بخواهد كه از يارى بختيار چشم بپوشد و به ابى الفتح گفت : هر گاه آنچه از او خواستى اجابت كرد .\r\nآنگاه به او بگو كه من ( عضد الدوله ) سرزمين عراق را براى تو تضمين ميكنم ، و هر سال سى هزار هزار ( سى ميليون ) درهم بسوى تو حمل خواهم نمود و بختيار و و كسانش نزد تو ميفرستم كه آنها را مخير كنى . چنانچه اقامت نزد تو خوش آيند آنهاست . نزد تو بمانند و هر گاه بعضى از بلاد فارس بخواهند ، به آنها تسليم خواهم كرد و گشادگى برايشان فراهم كنم و چنانچه دوستدارى بعراق بيائى و تدبير كار خلافت نمائى . و بختيار را به « رى » روانه كنى و من به فارس برگردم امر امر شماست .\r\nعضد الدوله به ابن عميد گفت : هر گاه آنچه گفتم مورد قبول يافت فبها و گر نه به او بگو :\r\nاى سرور و پدر . شما امرت و گفته‌ات پذيرفته است و لكن من . بعد از آنچه\r\n\r\n","description":"","footnote":"","page_name":" 65 ","page_number":69},
  {"content":"\r\n\r\nآشكارا اظهار دشمنى شد نتوانم اين گروه را آزاد كنم . چه ، پس از آزادى ، با همه نيروهاى خود . با من بجنگ و ستيز دست مىبرند ، و اختلاف كلمه پيدا مىشود و اين دودمان تا ابد ، در اختلاف خواهند بود . اگر آنچه گفتم پذيرفتنى . من بنده سر به راه و رام هستم و هر گاه نپذيرفتى و امر به انصراف من كردى ، من بختيار و كسانش را خواهم كشت و هر كس هم كه متهم به گرايش و ميل بسوى آنهاست دستگير مينمايم و از عراق بيرون ميروم و اين بلاد را به حال خود ترك ميكنم » تا يكى كه موافق با ارادهء امور آن باشى ، بر آن بگمارى .\r\nابن عميد از رساندن چنان نامه‌اى به ركن الدوله ، بيمناك شد و به عضد الدوله مشورت داد كه آن نامه را ديگرى ببرد و خود بدنبالش نزد ركن الدوله خواهد رفت ، و همچو رايزنى ، به او مشورت ميدهد كه آنچه طلب كرده‌اى اجابت كند .\r\nعضد الدوله ، پيكى را با آن نامه ، بسوى پدر فرستاد . و ابن عميد ، بدنبالش سوار بر جمازه ( شتر تندرو ) روان گرديد . همين كه نامه رسان بر ركن الدوله وارد شد . و پاره‌اى از مندرجات نامه را براى او ، خواند ، ركن الدوله ، سپند آسا از جاى برخاست كه نامه رسان را بكشد : و او از محضرش بگريخت . پس از آنكه خشمش فرو نشست .\r\nاو را بحضور خود طلبيد و گفت : به فلان بگو ، يعنى به عضد الدوله ، و او را بنامى غير از نام او خواند و دشنامش داد ، كه :\r\nتو به يارى برادرزاده‌ام بسوى او رفتى و طمع به مملكت او كردى ، مگر نميدانى من به « حسن بن فيروزان » كه نسبت به من بيگانه بود ، بارها بسى يارى كردم و خود و كشورم بمخاطره انداختم و هر گاه كه ظفرياب ميشدم . بلادش را به او بازبرميگرداندم . و هيچ چيز كه درهمى هم ارزش داشته باشد از او نستاندم . سپس ابراهيم بن مرزبان را يارى كردم و او را به آذربايجان بازگرداندم . « زيرى » و سپاهيان خويش را به يارى او گسيل داشتم و درهمى از او نگرفتم همه اين كارها براى نيكنامى انجام دادم . و نگاهداشت آئين جوانمردى ، تو اكنون ميخواهى با دو درهمى خرج برادرزاده‌هايم كرده‌اى بر من منت گذارى و سپس چشم طمع به سرزمينها آنها بدوزى\r\n\r\n","description":"","footnote":"","page_name":" 66 ","page_number":70},
  {"content":"\r\n\r\nو مرا بكشتن آنان تهديد ميكنى نامه رسان بازگشت و ابن عميد به آنجا وارد شد ، ركن الدوله ، روى از او بپوشاند و گوش به سخنانش نداد . و تهديد به هلاكش كرد و به دو پيامى فرستاد و گفته بود : تو را با آن فاعل . مقصودش عضد الدوله بود . ترك كردم كه هر چه توانيد تلاش كنيد . سپس بر شما بيرون نخواهم آمد مگر با سيصد جمازه كه مردان بر آنها سوار پاشند . آنگاه اگر خواستيد پايدارى كنيد . به خدا سوگند ، شما را نخواهم كشت مگر با نزديكترين كسان شما .\r\nركن الدوله ميگفت : شب همه شب ، من برادرم معز الدوله را در خواب مىبينم كه انگشت بدندان ميگزد و ميگويد : اى برادر آيا چنين بود ضمانتى كه درباره فرزندم كردى كه او را بجاى من پدر باشى ؟ ركن الدوله برادرش - معز الدوله - را بىاندازه دوست داشت زيرا كه او را پرورده بود و بمنزلهء پدر براى ركن - الدوله بود .\r\nسپس مردمان وساطت ابن عميد ، نزد ركن الدوله نمودند و بذل مساعى در اين امر نمودند و به ركن الدوله گفتند . ابن عميد تحمل اين نامه كرد كه آن را وسيله‌اى براى خلاصى خود از عضد الدوله قرار دهد و نزد شما بازگردد ، تا هر چه صلاح بدانيد امر كنيد ، پس از آن وساطت ، ركن الدوله اجازهء حضور به ابن عميد داد و او را پذيرفت .\r\nابن عميد تعهد باز گرداندن عضد الدوله به فارس و استقرار بختيار در عراق كرد ، و ركن الدولهء او را نزد عضد الدوله روانه كرد ، ابن عميد چون به عضد الدوله رسيد حقيقت حال را به او تفهيم نمود . عضد الدوله همين كه ، جريان امور را از هر سو عليه خويش نگريست . به اين كار گردن نهاد كه به فارس بازگشته . و بختيار را بكارش برگرداند . پس او را از زندان آزاد نمود و به او خلعت بخشيد . و شرط كرد كه نايب او در عراق باشد و بنامش خطبهء خوانند ، و از جهت ضعف بختيار برادرش ابا اسحاق را فرمانده سپاه كند . عضد الدوله آنچه از بختيار و كسانش گرفته بود . به آنها پس داد .\r\nو در شوال اين سال به فارس بازگشت و به ابى الفتح بن عميد وزير پدرش دستور داد كه\r\n\r\n","description":"","footnote":"","page_name":" 67 ","page_number":71},
  {"content":"\r\n\r\nبعد از سه روز به او ملحق گردد .\r\nهمين كه عضد الدوله ، به فارس عزيمت كرد ، ابن عميد نزد بختيار اقامت گزيد و به خود پرداختند و بختيار را اغرا كرده ببازى گرفت ، و باطنا با يك ديگر اتفاق كردند كه هر گاه ركن الدوله درگذشت ابن عميد وزير بختيار باشد . خبر اين اتفاق به عضد - الدوله رسيد ، و همين امر ، چنان كه ذكر آن خواهيم كرد اسباب هلاك ابن عميد گرديد .\r\nبختيار در بغداد استقرار يافت . و در عهود وى كه با عضد الدوله در ميان داشت .\r\nپايدار نماند . و همين كه كار استقرار او تثبيت گرديد . ابن بقيه را نزد آن كس كه عضد الدوله او را گماشته بود ، فرستاد . و او بحضور بختيار رسيد . وحشت ميان بختيار و عضد الدوله ، به او تأكيد گرديد . بعد از حركت عضد الدوله از بغداد فتنه بروز كرد . ابن بقيه به استمالت حال سپاهيان پرداخت و مال فراوانى به خزانهء خود رساند . و هر گاه كه بختيار مالى از او ميخواست . سپاهيان را به مطالبهء مال از بختيار بر ميانگيخت .\r\nو اين كار بر بختيار بسى گران آمد . بمشورت ، پرداخت و دربارهء پيش آمدى بد كه ابن بقيه را در آن سرنگون كند . اين خبر به ابن بقيه رسيد . بر نزد او رفت و زبان به نكوهش او گشود . بختيار انكار كرد و سوگند ياد كرد . ابن بقيه از او در احتراز باقيماند .\r\n\r\nبيان مخالفت كرمانيان بر عضد الدوله و تسلط دوباره او بر كرمان\r\nدر اين سال مردم كرمان به مخالفت با عضد الدوله بپاخاستند . و سبب آن اين بود كه مردى از اهالى « جروميه » كه سرزمينى گرمسيرى است . بنام « طاهر بن صمه » به كفالت از جانب عضد الدوله ، ابواب جمعى آن ناحيه را وصول كرد و مال زيادى گرد آورد . و طمع به تصرف آن نمود . در آن هنگام عضد الدوله به عراق روان شد و ، مطهر بن عبد اللّه وزير خويش را به عمان گسيل داشت كه بر آنجا مستولى گردد .\r\n\r\n","description":"","footnote":"","page_name":" 68 ","page_number":72},
  {"content":"\r\n\r\nپس كرمان از پادگان سپاهى كه داشت خالى ماند . طاهر از فرصت استفاده كرد و مردم « جروميه » و غير هم را گرد خود جمع آورد و گروه زيادى گرد او جمع آمدند .\r\nدر آن اثناء يكى از تركان سامانى بنام « يوزتمر » . از ابى الحسن محمد بن ابراهيم سيمجور ، فرمانده سپاه خراسان از جانب سامانيان . دچار وحشت شده بود .\r\n« طاهر بن صمه » « يوزتمر » و پيروانش را به كرمان خواست و او را به طمع تصرف آن ناحيت برانگيخت . « يوزتمر » بدان صوب رهسپار گرديد ، و با طاهر دست بيكى شدند . به شرط آنكه « يوزتمر » امير و فرمانده باشد . مردم « جروميه » بر « يوزتمر » ( كه او را بيگانه ميان خود ميدانستند ) شوريدند و او گمان كرد كه طاهر آنها را گماشته كه چنان كنند . پس با هم اختلاف پيدا كرده بجنگيدند و « يوزتمر » بر طاهر پيروزى يافت و او را اسير كرد و بر يارانش چيره شد .\r\nگزارش اين احوال به حسين بن ابى على بن انياس كه در خراسان بود ، رسيد .\r\nو طمع به تصرف كرمان كرد . و گروهى گرد آورد و مردمى بسيار بر او گرد آمدند و روى بدان بلاد گذارد .\r\nاز سوى ديگر مطهر بن عبد اللّه ، بر عمان و جبال آن مستولى گرديد و خوارج را در آن ناحيت سركوب و تار و مار كرد و پيروزمندانه بازگشت . در آن اثناء نامهء عضد الدوله از بغداد به دستش رسيد كه بوى امر كرده بود بكرمان رهسپار گردد .\r\nو مطهر رو بسوى كرمان نهاد و در بين راه متمردين و اشرار و مفسدين را ، سركوب كرده ، كشت و بدار زاد و كيفر بخشيد و دمار از روزگارشان بدر آورد . و « يوزتمر » را غافلگير كرده بر او بتاخت ، و در حومهء شهر « بم » با « يوزتمر » بقتال پرداخت ، « يوزتمر » منهزم گرديد . بدرون شهر رفت و مطهر او را در « دژى » در ميان شهر محاصره كرد . « يوزتمر » از او زينهار خواست . و به او داده شد . و از آنجا بيرون آمد و طاهر نيز با او بود . مطهر ، امر كرد طاهر را گرفته سپس سر از بدنش جدا كرد . و اما « يوزتمر » او را ببعضى از قلاع رفيعه بردند و همان پايان كار و دوران او بود .\r\n\r\n","description":"","footnote":"","page_name":" 69 ","page_number":73},
  {"content":"\r\n\r\nپس از آن مطهر روى به حسين بن الياس نهاد . گروهى انبوه با او ديد . و از وى بيمناك شد . ولى چاره‌اى جز روبرو شدن با او نديد ، و دست به پيكارى سخت زدند . در آن نبرد ، حسين پشت دروازهء « جيرفت » منهزم شد شكست خورد . سپاهيانش گريختند و ليكن باروى شهر مانع از فرار آنها شد . و كشته زياد دادند . و حسين اسير شد . و ديگر خبرى از او بدست نيامد و كرمان براى عضد الدوله تصفيه و اصلاح شد .\r\n\r\nبيان فرمانروائى الفتكين بر دمشق و ماجراى او تا به زمان مرگ\r\nما سابقا ، از هزيمت « الفتكين » مولى ( بندهء ) معز الدوله بن بويه . از سرور ( مولا ) خود بختيار بن معز الدوله و از عضد الدوله ، در فتنهء تركان در عراق ، ياد كرده بوديم ، اينك گوئيم همين كه « الفتكين » رو بهزيمت گذارد . با طايفه‌اى از سربازان صالح ترك ، راه خويش ( به سمت غرب ) در پيش گرفت و به « حمص » رسيد . و نزديك بدان ناحيت فرود آمد . ظالم بن موهوب عقيلى كه زمانى از جانب المعز لدين للّه در دمشق امارت داشت ، قصد او نمود كه « الفتكين » را دستگير كند و لكن موفق بانجام قصد خود نشد و برگشت و « الفتكين » روى بدمشق نهاده و در بيرون شهر دمشق فرود آمد در آن هنگام « ريان » كه نوكر المعز بود . امير دمشق بود . و تازه بدوران رسيده‌ها بر آنجا چيره شده بودند و اعيان دمشق در حكم با آنها نبودند . و اطاعت از كسانى كه مسلط بر امور بودند . نداشتند چون « الفتكين » در بيرون شهر دمشق فرود آمد . اشراف و شيوخ شهر دمشق به قرار گاه او رفتند و از آمدن او بدان ناحيت ابراز خرسندى نمودند و از وى خواستند كه ميان آنها بماند و زمام امور كشورشان بدست بگيرد ، و داغ ننگ مصريان از زندگيشان بزدايد . زيرا كه سلطهء مصريان را خود مكروه ميدانند و مخالف با معتقدات آنها هستند و از ستمكارى عمال آنها بستوه آمده‌اند . و با قبضه نمودن زمام امور ، شر اين تازه واردان از سر آنها كوتاه سازد . « الفتكين » تمناى آنان را پذيرفت و ايشان را بر طاعت و يارى خود ، سوگند داد\r\n\r\n","description":"","footnote":"","page_name":" 70 ","page_number":74},
  {"content":"\r\n\r\nو خود نيز سوگند ياد كرد كه آنان را مورد حمايت و پشتيبانى قرار دهد . و رنج و آزار مصريان و ديگران از ايشان بدور دارد . و با اين قرار ، « الفتكين » وارد دمشق شد و « ريان خادم » از آنجا بيرون رفت . و نام المعز از خطبه بيفتاد و در شعبان بنام الطائع للّه خطبه خوانده شد . « الفتكين » اشرار و مفسدين را قلع و قمع كرد . و همهء مردم از او بترسيدند و مهابتش در دلها افتاد و بسيارى از امور و شئون دمشقيان اصلاح گرديد .\r\nدر آن هنگام اعراب بر سواد شهر و نواحى وابسته بدان ، چيره شده بودند .\r\n« الفتكين » قصد دفع شر آنها كرد و بر آنها بتاخت و گروه زيادى از آنها بكشت و شجاعت و قوت نفس و حسن تدبير خويش بمنصهء ظهور رساند و امن و آرامش در بلاد استوار داشت و هواخواهانش فزونى يافتند ، و ثروت و مال او افزايش يافت ( خزانه‌اش آباد گرديد ) و ثباتش در آن مقام استوار گرديد .\r\nبه المعز كه در مصر بود ، نامه نوشت ، و با او بمدارا پرداخت و اظهار انقياد كرد . المعز ، در پاسخ از او سپاس داشت و از « الفتكين » خواست كه بمصر آيد ، تا خلعت بوى پوشاند و به واليگرى از جانب او بدمشق بازگردد . « الفتكين » بگفتهء او اعتماد نكرد . و از رفتن بمصر خوددارى نمود . پس المعز سپاه خود گرد آورد و بسيج نمود . و قصد « الفتكين » كرد كه بدمشق رهسپار شود . تا آنجا كه به ياد داريم ، در آن اثنا « المعز » بيمار شد و در سال سيصد و شصت و پنج درگذشت ، و پس از او فرزندش العزيز باللّه بجاى پدر نشست . « الفتكين » با درگذشت المعز ، از جانب مصر ، امنيت و آسودگى خاطر پيدا كرد . پس او قصد متصرفات العزيز كرد و تا كرانه‌هاى شام پيشروى كرد ، و رو به صيدا نهاد و آنجا را محاصره كرد . در صيدا « ابن الشيخ » با رؤساى مغاربه وجود داشتند و ظالم بن موهوب عقيلى هم با آنها بود .\r\nبا كثرت عده‌اى كه مغاربه داشتند « الفتكين » به نبرد با آنها پرداخت ، و تظاهر بعقب‌نشينى كرد . مغاربه بطمع دست يافتن به او از صيدا بيرون آمدند ، و سر در پى دشمن نهادند ، همين كه از صيدا بدور شدند ، « الفتگين » با سپاهش برگشت و حمله‌ور شد و\r\n\r\n","description":"","footnote":"","page_name":" 71 ","page_number":75},
  {"content":"\r\n\r\nچهار هزار نفر از آنها را كشت .\r\nپس از آن « الفتكين » طمع به تصرف « عكا » نمود ، و روى بدانجا نهاد ، « طبريه » را گرفت و از نهب و قتل و غارت ، در آنجا همان كرد كه در صيدا كرده بود و بدمشق بازگشت .\r\nهمين كه العزيز از جريان احوال آگاه شد با وزير خرد « يعقوب بن كلس » بمشورت نشست كه چه بايد كرد ؟ وزيرش به او مشورت ، داد كه « جوهر » را با عساكر شام بمقابلهء با « الفتكين » روانه كند . العزيز « جوهر » را مجهز كرد و بدان صوب گسيل داشت . الفتكين چون از عزيمت « جوهر » آگاه شد ، مردم دمشق را جمع كرد و به آنها گفت : شما ميدانيد كه من توليت امر شما را جز به رضايت خودتان نپذيرفتم و بزرگ و كوچك شما قبول اين امر از من خواستيد . من رهگذرى بودم كه از اين حدود ميگذشتم . اين امر گمراهتان كرد و من ميخواستم از اينجا دور شوم تا مبادا بسبب وجود من رنج و آزارى بشما نرسد . دمشقيان به او گفتند :\r\nجدائى از تو ، براى ما امكان‌پذير نيست و مال و جان در هواخواهى و يارى تو ارزانى خواهيم داشت و با تو به پا ميخيزيم . « الفتكين » از آنها خواست سوگند ( وفادارى ) ياد كنند . آنها سوگند ياد كردند . و نزد آنها ماند . « جوهر » در ذى قعده سال سيصد و شصت و پنج بدان محل رسيد و دمشق را محاصره كرد ، و از رزم « الفتكين » و رزمندگانش آنچه ديد ، بزرگ يافت و گرانبارى پيكار را دريافت . جنگ دو ماه دوام يافت و گروه زيادى از طرفين كشته شدند .\r\nهمين كه اهالى دمشق طول اقامت مغاربه را در پيرامون دمشق نگريستند ، به « الفتكين » مشورت دادند كه با حسن بن احمد قرمطى ، مكاتبه كرده ، از او استمداد نمايد . « الفتكين » همين كار كرد و قرمطى از « احساء » رو بسوى او رفت ، همين كه نزديك بدان ناحيت رسيد ، جوهر از اطراف دمشق بدور شد زيرا كه ترسيد مبادا بين دو دشمن گرفتار آيد . جوهر و عساكرش هفت ماه در اطراف دمشق قرار گاه داشتند ، چون قرمطى بدانجا رسيد . با « الفتكين » گرد هم آمدند و هر دو باتفاق بدنبال جوهر\r\n\r\n","description":"","footnote":"","page_name":" 72 ","page_number":76},
  {"content":"\r\n\r\nرفتند . و او را در بيرون از « رمله » سپاهش را فرود آورده و احمال و اثقال را به « عسقلان » فرستاده است . پس بناى جنگ گذاشتند . عدهء « الفتكين » و قرمطى از مردان شام و اعراب و غير هم افزون و حدود پنجاه هزار سوار و پياده بودند ، اين سپاه بر « نهر الطواحين » ( شايد بتوان گفت سر آسياب م . ) فرود آمدند و اين محل سه فرسنگ از شهر دور و آب شهر از آنجا تأمين ميشد و آب را بر شهر بستند . جوهر و سپاهش نيازمند آب باران در بركه‌ها شدند . آب آنها نيز كفاف احتياجات آنها را نميداد ، لاجرم از آنجا كوچيده به « عسقلان » رفتند ، « الفتكين » و قرمطى بدنبالش رفتند و او را در « عسقلان » محاصره كردند . واردات شهر از خوار و بار كاهش يافت مواد غذائى يافته نميشد . فصل زمستان بود . حمل و نقل ذخاير از راه دريا از مصر و غيره ممكن نبود ، ناگزير به خوردن مردار ( اكل ميته ) شدند . هر پنج رطل شامى بهاى نان بيك دينار ( سكه طلا ) مصرى رسيد .\r\nدر آن گير و دار « جوهر » به « الفتكين » نامه نوشت و او را دعوت بموافقت و اطاعت و بذل اموالى بسيار نمود . « الفتكين » ميخواست اين مهم انجام دهد ولى قرمطى او را مانع ميشد و ميترساند . در نتيجه بر شدت حال جوهر و همراهانش افزوده گشت و مرگ را به چشم ديدند . پس جوهر به « الفتكين » نامه نوشت و از او خواست با هم ديدار كنند . « الفتكين » درخواست جوهر را اجابت كرد . و هر دو سواره با هم ديدار كردند . جوهر به او گفت : البته ميدانى آنچه ما را با هم جمع آورده عصمت اسلام و حرمت دين است . اين فتنه اكنون بدرازا كشيده ، و خونها ريخته شده و اموال به غارت رفته و ما نزد خداوند بزرگ مسئول هستيم . من تو را دعوت به صلح و و اطاعت و موافقت نمودم و پيشنهاد بخشش نمودم و تو نپذيرفتى . و آنچه كه آتش - افروز اين فتنه‌خواهانست پذيرفتى خداى بزرگ را به بين و بنفس خود ( ضمير خود ) رجوع كن و ارادهء خود را بر هواى ديگرى ( مقصود قرمطى است . م . )\r\nچيره‌ساز .\r\n« الفتكين » به او گفت : به خدا سوگند من به تو ، در صحت رأى و مشورت ، اعتماد\r\n\r\n","description":"","footnote":"","page_name":" 73 ","page_number":77},
  {"content":"\r\n\r\nدارم و لكن قبول آنچه مرا بدان دعوت مينمايى به سبب وجود قرمطى ميسر نيست .\r\nو تو خود باعث بودى كه من با سازش با او بپردازم .\r\nجوهر گفت : چنانچه كار بدين منوال است ، من بنا به امانتى كه دارى تصديق حال تو مينمايم و در تو جوانمردى مىبينم ، و كار بر ما سخت دشوار گرديده است و ميخواهم بر من و بر مسلمانانى كه با من همراه هستند منت نهى ، و ذمه‌ات بر ما باشد ، كه با سپاس از تو ، رو به سرور خويش بازگردم و در قبول اين كار بين جلوگيرى از خونريزى و عمل بمعروف را جمع كرده‌اى .\r\n« الفتكين » درخواست جوهر را پذيرفت و سوگند وفاى بقولى كه داده بود ، ياد كرد ، و برگشت و با قرمطى ديدار نمود . و جريان گفتگوها و نتيجه را به او گفت قرمطى خاطر نشان او كرد كه خطا كرده است زيرا « جوهر » مردى است داراى حزم و مكيدت ، و رو به صاحب خود ( العزيز باللّه ) ميرود و دوباره با نيروئى تازه نفس بازگشته كه ما را ياراى برابرى با آن نخواهد بود ، پس صواب آنست كه از قول خود بازكردى تا جملگى از گرسنگى بميرند و بشمشير آنها را بگيريم . « الفتكين » امتناع از عهد شكنى و قول خود نمود و گفت : نسبت به او غدر روا ندارم ، و به جوهر و همراهانش اجازه داد كه بمصر بازگردند و آنها بازگشتند . جوهر چون بمصر رسيد ، و با العزيز اجتماع كرد ، شرح حال را به او گفت و افزود : اگر خواهى آنها را بگيرى خود بنفسه بسوى آنها روانه شو ، و گر نه آنها در اثر من خود را باينجا برسانند . العزيز عرض وجود كرد . و مال پراكند و مردان گرد آورد ، و روى بدشمن نهاد و جوهر در مقدمهء سپاه بود .\r\nخبر به « الفتكين » و قرمطى رسيد و به « رمله » بازگشتند ، و اعراب و غير هم را گرد آوردند و صفوف خود فشرده نمودند . العزيز به حومه « رمله » رسيد و نزديك آنجا فرود آمد و سپس در محرم سال سيصد و شصت و هفت صفوف خود براى جنگ بياراستند . در آن گير و دار العزيز شجاعتى از « الفتكين » بديد كه او را دچار شگفتى كرد ، و به او پيام فرستاد و دعوت به طاعتش نمود و بذل مال و امارت و فرمانروائى\r\n\r\n","description":"","footnote":"","page_name":" 74 ","page_number":78},
  {"content":"\r\n\r\nولايات به او پيشنهاد كرد و وعده داد او را فرماندهى عساكرش بدهد و در دولت او مرجع امور باشد و خواست كه نزد او بيايد و گفته‌هايش را بشنود ، و چون نزد او آيد و نزديك شود . از مركب پياده گردد ، بين دو صف زمين ببوسد . « الفتكين » به پيام آوردنده گفت . به امير المؤمنين بگوى هر گاه اين قول پيش از اين رسيده بودى ، بشتاب نزد ايشان ميشدم و اطاعت ميكردم اما اكنون ، جز آنچه مىبينيد . ممكن نيست » و سپس بر ميسرهء سپاه العزيز حمله‌ور شد و آن را در هم شكست و جمع بسيارى كشته شدند . همين كه العزيز چنان ديد . از قلب لشكر به سپاهيان دشمن حمله كرد .\r\nو فرمان به ميمنه داد كه حمله كند : قرمطى و الفتكين و سپاهيان آنها در هم شكسته شد و روى بهزيمت نهادند ، مغاربه شمشير ميان فراريان نهاد ، بسى از آنها كشته و حدود يك هزار تن در آن پيكار از آنها بكشتند .\r\nالعزيز در چادر خود به نشست . و افراد ، اسيران نزد او ميبردند ، و هر اسيرى كه ميآوردند به آوردنده‌اش خلعتى مىبخشيد . و اعلام كرد هر كس « الفتكين » را نزد او آورد . صد هزار دينار به او بخشش خواهد كرد . « الفتكين » همچنان در حال فرار بود و تشنگى آتش بجانش مىزد . تا اينكه « مفرج بن دغفل طائى » او را بديد ، ميان آنها انس و آشنائى قديمى بود . « الفتكين » از او آب خواست . « مفرج » او را سيراب كرد ، و او را با خود بخانه‌اش برد و فرود آورد و گراميش داشت . و نزد خود نگاه داشت .\r\nآنگاه « مفرج » نزد العزيز رفت و او را از دستگير كردن « الفتكين » آگاه ساخت و جايزه‌اى كه « العزيز » وعده داده بود مطالبه كرد . العزيز تضمين آن مال كرد و مامورانى با او روانه كرد كه « الفتكين » را تسليم آنها كند . « الفتكين » چون نزد العزيز شد . شك نداشت كه بيدرنگ او را خواهد كشت . و ليكن بخلاف آنچه گمان كرده بود ، العزيز او را گرامى داشت و آنقدر از او احسان و اكرام بديد كه او را به زانو درآورد . العزيز امر كرد چادرى براى « الفتكين » نصب كنند . و همهء آنهايى كه در خدمت او بودند ، به او رد كرد . و چيزى از وضع و حال خود ، گوئى از دست نداده است . و آنقدر هدايا و اموال به او بخشيد كه همانند آن نديده بود العزيز « الفتكين »\r\n\r\n","description":"","footnote":"","page_name":" 75 ","page_number":79},
  {"content":"\r\n\r\nرا با خود بمصر برد و از اخص خدمتگزاران و پرده‌دار خويش ساخت .\r\nو اما حسن قرمطى ، به حال انهزام به « طبريه » رسيد . پيك العزيز در آنجا به او رسيد و از جانب العزيز او را بخواند كه برگردد تا از نيكيهاى او برخوردار شود و بيشتر از آنچه كه به « الفتكين » رفتار شده با وى خواهد شد . ولى حسن نپذيرفت و بازنگشت . العزيز بيست هزار دينار به او رساند و آن را سالانه برايش ارسال مىداشت . و او به احساء برگشت همين كه العزيز بمصر رسيد ، « الفتكين » نزديك به كاخ خود فرود آورد . و كار او بالا گرفت و شأنش فزون گرديد و امر و نهى ميكرد و بر وزير « يعقوب بن كلس » برترى نشان داد . و رفتن نزد او را ترك گفت . پس بين آنها دشمنى سخت بروز كرد .\r\nو كسى را گمارد كه به او زهر خوراند و در مسموميت درگذشت و العزيز از مرگ « الفتكين » اندوهگين شد و وزير را متهم بدان پيش آمد كرد او را چهل و چند روز زندانى نمود و پانصد هزار دينار از او گرفت . در اثر كنار رفتن وزير امور دولت العزيز دستخوش نابسامانى گرديد . العزيز از زندان آزادش كرد . و خلعت به او داد و بمقام وزارتش بازگرداند .\r\n\r\nبيان پاره‌اى از رويدادها\r\nدر اين سال حجاج به سيمرا رفتند هلال ذى حجه در آنجا رؤيت نمودند و عادت جاريه بر آن بود كه بعد از چهار روز هلال رؤيت شود . و در ضمن به آنها آگاهى رسيد تا زمانى كه به « غمره » برسند ، آبى نخواهند يافت و در « غمره » نيز آب كم است . فاصله بين آنها و غمره بيست روز راه بود ، پس ناگزير بمدينه بازگشتند و در آنجا توقف كردند ، و از آنجا مراجعت كرده ، اول محرم در كوفه بودند .\r\nدر اين سال در افريقا ، از سمت شرق كوكبى عظيم در آسمان ظهور كرد كه دنباله‌اى با روشنى عظيم داشت . حدود يك ماه اين ستارهء ( دنباله‌دار ) طلوع ميكرد ، سپس ناپديد گرديد و ديده نشد .\r\nدر اين سال ، ابو القاسم عبد السلام بن موسى مخرمى صوفى كه در مكه اقامت داشت و با ابا على رودبارى و طبقهء او و غيره مصاحب بود . درگذشت\r\n.\r\n\r\n","description":"","footnote":"","page_name":" 76 ","page_number":80},
  {"content":"\r\n\r\n\r\n365 سال سيصد و شصت و پنج\r\n\r\nبيان درگذشت المعز لدين اللّه علوى و زمامدارى فرزندش العزيز بالله\r\nدر اين سال المعز لدين اللّه درگذشت . نامش ابو تميم معد بن المنصور باللّه اسماعيل بن القائم بأمر اللّه ، ابى القاسم محمد بن المهدى ابى محمد ، عبيد اللّه علوى حسينى بود . و مادرش ام ولد . و فوتش در مصر هفدهم ربيع الاخر اين سال بود . او در المهديهء آفريقا در يازدهم ماه رمضان سال سيصد و بيست و نه متولد شد و بهنگام مرگ پنجاه و چهار سال و تقريبا شش ماه داشت .\r\nعلت فوت او اين بود كه پادشاه روم قسطنطنيه ، پيكى نزد او به آفريقيه ميفرستاد كه همواره ميان او و پادشاهان روم در رفت و آمد بود . در يكى از روزها المعز با او خلوت كرد و به او گفت : آيا زمانى كه من در المهديه بودم و تو بعنوان پيام‌آور نزد من آمدى به ياد دارى چه گفتم به تو ؟ من به تو گفتم زمانى بر من وارد خواهى شد كه مالك مصر باشم ؟ پيام آورد گفت : آرى . المعز به او گفت : من اكنون به تو ميگويم روزى بر من وارد مىشوى كه در بغداد و من خليفه هستم .\r\nرسول پادشاه روم به او گفت : آيا به من زينهار ميدهى و خشمگين نميشوى . هر گاه\r\n\r\n","description":"","footnote":"","page_name":" 77 ","page_number":81},
  {"content":"\r\n\r\nآنچه اميدانم بگويم ؟ المعز به او گفت : بگو و تو در زينهار ما هستى . آن رسول گفت : پادشاه ( روم ) آن سال كه مرا نزد تو فرستاد . عظمت و بزرگى تو و كثرت ياران تو را چنان ديدم كه نزديك بود ، بميرم . و چون به كاخ تو رسيدم ، نورى بس درخشان از آن ساطع نگريستم كه چشم مرا بر هم نهاد ، سپس بر تو وارد شدم ، تو را بر سريرت نشسته ديدم ، گمان كردم آفريدگارى .\r\nچنان كه هر گاه به من ميگفتى كه به آسمان عروج خواهى كرد آن را محقق مييافتم و اكنون هم نزد تو آمدم ، چيزى از آن همه عظمت و شكوه نيافتم به شهر شما وارد شدم .\r\nبه چشم من سياه و تاريك نمود كرد . و بر شما وارد شدم ، از مهابتى كه آن سال نگريستم چيزى نديدم ، با خود گفتم آنچه ديدم از گذشته بود و اينك امور بر ضد آنست كه درگذشته بود .\r\nالمعز بشنيدن آن سخنان سر بجيب تفكر فرو برد . و آن پيام آور از نزد او بيرون رفت ، و از آنچه بين آنها رفته بود . المعز به تب شديدى مبتلا شد و مرض او منتهى بمرگ او گرديد .\r\nمدت زمامداريش بيست و دو سال و پنجاه و دو روز بود و از آن مدت دو سال و نه ماه در مصر اقامت داشت و بقيه در افريقا بود ، او نخستين كس از خلفاى علوى است كه مصر را به تصرف درآورد و روى بدان نهاد . او بسيار دلبستگى به نجوم داشت و گفته‌هاى منجمين به كار مىبست . منجمى به او گفته بود : در فلان وقت او را قرانى هست و مشورت داد كه در زيرزمينى خود را پنهان سازد تا آن قرآن درگذرد . بمشورت او عمل كرد . سركردگان خود را احضار كرد و به آنها گفت : ميان من و خداى من عهدى است من نزد او ميروم و پسرم « نزار » ( مقصودش العزيز بود ) را بر شما خليفت مينمايم . گوش بفرمانش بوده اطاعتش كنيد .\r\nآنگاه بدان زير زمين رفت . هر گاه يكى از مغاربه ابرى به حال فرود آمدن مينگريست .\r\nبه گمان اينكه المعز در آنست باشارت سلام ميداد المعز سالى غايب از انظار بود . سپس ظاهر شد و مدت مديدى زنده بود . تا اينكه بيمار شد و درگذشت و فرزندش العزيز\r\n\r\n","description":"","footnote":"","page_name":" 78 ","page_number":82},
  {"content":"\r\n\r\nپس از درگذشت او مسرور شد و در عيد قربان آن سال بر مردم نماز گذارد و بر ايشان خطبه خواند ، و خويشتن دعا كرد ، و از مرگ پدر به خود تسليت گفت .\r\nالمعز ، مردى عالم ، فاضل ، با دهش و كريم و شجاع بود ، و روش پدر را در حسن سلوك و انصاف رعيت ، همچنان دنبال كرد . دعوت خويش مكتوم نگاه داشت . مگر بر خواص ، تا زمانى كه آن را آشكارا كرد و دعاة خويش را امر به تبليغ كرد ولى تا حدودى كه مورد مذمت ديگران قرار نگيرد .\r\nهمين كه بعد از درگذشت پدرش زمام امور را قبضه كرد و استقرار يافت ، لشكريان از او اطاعت كردند و بر او گرد آمدند . او در زمان فوت پدر امور ( دعوت مكتوم ) را شخصا اداره ميكرد تا اينكه آشكارا ساخت . سپس رو به مغرب رفت و دينارها كه بنامش سكه زده شده بود ، ميان مردمان پراكنده و پخش كرد . و « يوسف بلكين » را به فرماندارى افريقيه گمارد . و اضعاف بر آنچه كه در قلمرو پدرش بود ، بر وسعت حوزه فرمانروائى او افزود و آنها عبارت بودند از طرابلس و « سرت » و « اجدابيه » و يوسف عمال خويش بر آنها گمارد و در آن هنگام كارش بزرگى يافت ، و از ناحيهء المعز در امن بود ، و در ملك به استبداد رفتار كرد و به صورت ظاهر و مجامله اظهار اطاعت ميكرد و مراقبت از او سودى در پى نداشت .\r\n\r\nبيان جنگ يوسف بن بلكين با زناتيان و غيرهم در افريقيه\r\nدر اين سال « خزرون بن فلفول بن خزر » زناتى ، گروهى بسيار گرد خود جمع آورد .\r\nو بسوى « سجلماسه » عزيمت كرد . در رمضان با حكمران « سجلماسه » روبرو شد و « خزرون » او را كشت و « سجلماسه » را تصرف كرد . مال و تجهيزات و بسيار - چيزهاى ديگر بدست آورد . و سر فرماندار « سجلماسه » را بريده به « اندلس » فرستاد و شأن زناتيان در آن ناحيت بزرگ شد ، و فرمانروائى شان استوار گرديد .\r\nدر آن هنگام « بلكين » نزديك « سبته » بود . از آنجا به سمت « فاس » و « سجلماسه » و « زمبن‌هبط » عزيمت نمود . و همهء آن نواحى را متصرف گرديد و عمال بنى اميه را از آنجا طرد كرده و زناتيان از پيش روى\r\n\r\n","description":"","footnote":"","page_name":" 79 ","page_number":83},
  {"content":"\r\n\r\nاو بگريختد و بسيارى از آنها به « سبته » كه در قلمرو اموى صاحب اندلس بود پناهنده شدند . در راه « بلكين » بيشه زارى انبوه وجود داشت كه قابل عبور نبوده امر بقطع درختان و بوته‌ها و سوزاندن آنها كرد . و آن جا را سوزاندند تا قابل عبور سپاهيان گرديد .\r\nسپس بلكين شخصا روى به « سبته » نهاد تا از كوهى كه مشرف بدان بود ، بر « سبته » مشرف گرديد نيمروزى در ارتفاعات آن نقطه بسر برد ، و اطراف و جوانب را نگريست تا بيند از كدام جهت ميتواند « سبته » را محاصره كرده با مردمش بجنگد .\r\nما حصل بررسيهاى او اين شد كه ديد آن جا را نميشود گرفت مگر از راه دريا با كشتيهاى جنگى مردم « ستبه » بنوبهء خود از حضور او در آن ناحيت سخت بيمناك شده بودند .\r\n« بلكين » از آنجا به « بصره » بازگشت . و آن شهرى است زيبا كه بصرهء مغرب ناميده مىشود . همين كه زناتيان از مراجعت « بلكين » و رفتن او ببصره آگاه شدند ، رو بسرزمينهاى دور دست غرب . بدشتهاى شن زار ، گريزان از « بلكين » كوچيده فرار كردند . يوسف « بلكين » به بصره رسيد . صاحب اندلس در آنجا عظيم آبادانى كرده بود . يوسف امر به خرابى و غارت شهر كرد و از آن جا به بلده « برغواطه » عزيمت نمود .\r\nدر « برغواطه » شاهى بنام « عين بن ام الانصار » فرمانروائى مىكرد . او مرد شعبده باز و افسونگرى بود و دعوى نبوت كرد . مردم آن ديار به طاعتش گردن نهادند و هر چه به آنها امر مىكرد ، انجام ميدادند و براى آن مردمان شريعتى برقرار نمود . « بلكين » با آنان جهاد كرد . و جنگهاى بزرگى كه بتوصيف نگنجد ميان آنها صورت گرفت و سرانجام بلكين بر آنها پيروز گرديد و خداوند « عبس بن ام الانصار » را بكشت ، و سپاهيانش منهزم شدند و كشتارى بسيار از آنها شد و آن قدر از زنان و فرزندان اسير گرفته و به افريقيه فرستادند كه مردم افريقيه گفتند كه تا به آن زمان اين اندازه اسير نديده بودند . يوسف بلكين در آن ناحيت بماند و مردمش را متهور كرد و مسلط بر آنجا گرديد . اهالى « سبته » از او ترسان و زناتيان رو بدشتهاى شن زار فرارى\r\n\r\n","description":"","footnote":"","page_name":" 80 ","page_number":84},
  {"content":"\r\n\r\nبودند تا بسال سيصد و هفتاد و سه .\r\n\r\nبيان محاصره كسنته و غيرها\r\nدر اين سال ، ابو القاسم بن الحسن بن على بن ابى الحسين ، فرمانرواى صقليه ( سيسل ) با سپاه اسلام ، باتفاق گروهى از صلحاء و علماء در رمضان رو به شهر « مسينى » گذاشتند و دشمن از پيش روى آنان گريخت . و سپاه اسلام از آن جا به « كسنته » رفته روزى چند آنجا را محاصره كردند . مردمش تقاضاى زينهار كردند . خواست آنها برآورده شد ، و مال زيادى از آنها گرفتند و رو بقلعهء « جلوا » گذاشتند . در آن جا نيز چنان كردند كه در جاهاى ديگر پس از آن ابو القاسم بن حسن به برادر خود القاسم امر كرد با كشتيهاى جنگى به ناحيهء بريوله عزيمت كند و شبگردان در تمام « قلوزيه » پراكنده سازد . او فرمان برد . و غنائم بسيار بدست آورد ، و كشت و اسير كرد و خود و برادرش به شهر بازگشتند .\r\nچون سال سيصد و شصت و شش فرا رسيد ، ابو القاسم امر به بناى « رمطه » نمود كه قبلا خراب شده بود ، و دوباره به جنگ ( غزا ) روى آورد ، و بجمع سپاه پرداخت .\r\nو به قلعهء « اغائه » بتاخت . مردم آنجا زنهار خواستند . به آنها زينهار داده شد و قلعه را با آنچه در آن بود تسليم ابو القاسم كردند ، پس از آن روى به شهر « طارنت » گذاشت به آنجا كه رسيد ديد مردم شهر همگى گريخته‌اند و دروازه‌هاى شهر را بسته‌اند و رفته‌اند . همراهانش از باروى شهر به داخل آن رفته ، دروازه‌ها گشودند و مردم به آنجا وارد شدند . از آن پس امر به انهدام شهر داد ، و شهر « طارنت » را خراب كرده سوزاندند .\r\nابو القاسم شبگردانى به سوى « اذرنت » و غيره گسيل داشت و خود ، در پيرامون « عرويسه » فرود آمد و با مردمش بمقابله پرداخته ، اهالى آنجا مالى بدادند . با آنها صلح كرد و به شهر بازگشت .\r\n\r\nبيان پاره‌اى از رويدادها\r\nدر اين سال بنام العزيز علوى كه خداى تعالى در پناهش گيرد ، در مكه خطبه\r\n\r\n","description":"","footnote":"","page_name":" 81 ","page_number":85},
  {"content":"\r\n\r\nخوانده شد ولى قبلا سپاهى بدان صوب گسيل داشته و مكه را محاصره كرده و به اهالى سخت گرفته و مانع از وصول خواربار به آنجا شده ، نرخها گران شد و مردم در تنگناى شديد گرفتار آمدند .\r\nدر اين سال « بسليمن\r\n[ ؟ 
  ] بن ارمانوس » پادشاه روم به وردا معروف به « سقلاروس » دمستقى را فرماندارى داد . همين كه در مقر خويش برقرار و بر جايش استوار گرديد ، از پادشاه بترسيد و پشتيبانى ابى تغلب بن حمدان را طلب كرد ، و داماد او شد و تاج بر سر نهاد . و كشور را طلب نمود .\r\nدر اين سال ابو احمد بن عدى جرجانى در جمادى الاخره ، بدرود زندگى گفت و او پيشوائى مشهور است و هم در اين سال محمد بن بدر الكبر الحمامى ، غلام ابن طولون كه بعد از پدرش بر فارس والى بود درگذشت .\r\nدر ذى قعدهء اين سال ، ثابت بن سنان بن ثابت بن قرهء صابى ، صاحب تاريخ درگذشت\r\n.\r\n\r\n","description":"","footnote":"","page_name":" 82 ","page_number":86},
  {"content":"\r\n\r\n\r\n366 سال سيصد و شصت و شش\r\n\r\nبيان درگذشت ركن الدوله و پادشاهى عضد الدوله\r\nدر محرم اين سال ، ركن الدوله ، ابو على الحسن بن بويه درگذشت و فرزند خويش عضد الدوله را بجانشينى خويش برقرار داشت . بنا به آنچه قبلا ياد كرديم . آغاز بيمارى او از زمانى بود كه شنيد ، بختيار برادرزاده‌اش فرزند معز الدوله دستگير شده است . در آن اثناء عضد الدوله فرزندش ، پس از آزاد كردن بختيار به بغداد بازگشته بود .\r\nخشم پدرش ركن الدوله بر خاص و عام آشكارا شده بود . از آن بترسيد كه پدرش در حال خشم بر او بدرود زندگى گويد ، و ملكش مختل و طاعتش زوال پذيرد .\r\nپس به ابى الفتح بن عميد وزير ركن الدوله نامه نوشت و از او خواست كه ميان او و پدرش جدائى را به بستگى به پيوندد و او را نزد خود احضار كند و بعد از خود ملك به او واگذارد . ابى الفتح در اين باره بكوشيد و ركن الدوله خواستهء او را اجابت و در خويشتن احساس سبكبارى كرد . و از رى به اصفهان رفت و در جمادى الاولى بسال سيصد و شصت و پنج بدانجا فرود آمد . و فرزندش عضد الدوله را از فارس نزد خويش خواند . و ساير فرزندان خود را در اصفهان جمع خواست . ابو الفتح بن عميد دعوتى عظيم به عمل آورد كه در آن ركن الدوله و فرزندانش و سركردگان سپاه و لشكريان حضور داشتند . همين كه از صرف طعام فراغ پيدا شد ، ركن الدوله پسر خود عضد الدوله را بجانشينى بعد از خود اعلام كرد و به فخر الدوله ابى الحسن على - همدان و اعمال جبال و به فرزند ديگرش مؤيد الدوله اصفهان و اعمال آن بداد و آنان\r\n\r\n","description":"","footnote":"","page_name":" 83 ","page_number":87},
  {"content":"\r\n\r\nرا در اين بلاد زير فرمان عضد الدوله برادرشان قرار داد .\r\nدر آن روز عضد الدوله بساير مردم خلعت ، از جامه و پوشاك ، بنا به زىّ ديلم ببخشيد . سركردگان و خواهرانش بنا به عادت خود كه با پادشاهان خويش داشتند با تقديم ريحان بوى شادباش گفتند و مراسم تحيت بجاى آوردند . ركن الدوله فرزندان خويش را بيگانگى و اتفاق و ترك اختلاف وصيت كرد و به آنان خلعت پوشاند .\r\nسپس در رجب از اصفهان به رى عزيمت كرد و بيماريش دوام يافت تا بدرود زندگى گفت و با درگذشت او دين و دنيا بالتمام ، بسبب كمال خيرى كه در وجودش بود ، مصيبت ديد و گزند يافت . بهنگام فوت عمرش زياده بر هفتاد سال و مدت سلطنتش چهل و چهار سال بود .\r\n\r\nبيان پاره‌اى از سيرتهاى نيك او\r\nركن الدوله مردى بردبار ، با دهش و دستى گشاده در بخشش داشت و بسيار بخشنده بود . با رعايا و سپاهيان نيك رفتار و كردار و به آنها بسى مهربان و رؤف و در داورى ميان آنان دادگر و همتى بلند داشت عظيم پرتلاش و نيكبخت و روى گردان از ستم و ستمكارى و مانع ياران خويش از بيدادگرى و پرهيزكار از خونريزى بود . ريختن خونى واجب نميديد مگر آنگاه كه ناگزير از آن بود . و خاندانها را حامى و پشتيبان بود ، و زندگيشان تأمين ميكرد و آنها را از مسكنت مصون نگاه مىداشت . در ماه‌هاى روزه‌دارى براى نماز بمساجد جامع ميرفت . و براى رد مظالم به داورى مىنشست ، علويان را با اموال بسيار تعهد ميكرد . يعنى در پناه خود داشت كه بىنياز از ديگران باشند ، بمردم حاجتمند ، مال زياد بخشش مينمود و با خاص و عام با نرمش رفتار ميكرد .\r\nبعضى از يارانش در اين باره با وى گفتگو داشتند ، و سخت گيرى مرداويج بر يارانش ياد آور او شدند . به آنان گفت : نگاه كنيد چگونه يارانش از او جدا شدند و اخص آنها و نزديكترينشان ، بسبب خشونت و سخت گيرى او ، بر وى تاختند و من چگونه آبادانى كردم و مردم بسبب نرمش و ملاطفت دوستدار من هستند .\r\n\r\n","description":"","footnote":"","page_name":" 84 ","page_number":88},
  {"content":"\r\n\r\nآورده‌اند كه او به سفرى روانه شد و در خرگاهى كه پيش از وقت همراهانش برپا كرده بودند ، فرود آمد . طعامى تقديم داشتند ، پس به برخى از همراهانش گفت : براى چه در مثل گفته‌اند : بهترين چيزها امارت درتريه است ؟ ملازمش گفت :\r\nبراى اينكه شما اكنون در اين خرگاه نشسته‌ايد و اين خوردنى در پيش داريد .\r\nو بنده را نه خرگاهى است و نه خوردنى . ركن الدوله بخنديد ، خرگاه و طعامى كه برايش آورده بودند ، بوى بخشيد . به اين نيكخوئى و نيك رفتارى بنگريد كه چه زيباست .\r\nاقدام او در حادثهء بختيار دليل بر كمال رادمردى و مروت و وفادارى و نگاهداشت پيوندهاى خويشاوندى است . خدايش بيامرزد و از وى خشنود باشد و او را حسن عهد و مودت و اقبال بود .\r\n\r\nبيان رهسپار شدن عضد الدوله بسوى عراق\r\nدر اين سال عضد الدوله مجهز گرديد و روى به عراق نهاد . چونكه گزارشهائى از آنجا ميرسيد از كارهاى بختيار و ابن بقيه ، كه به استمالت و جلب اطرافيان همچو « حسنويه كردى » و فخر الدوله بن ركن الدوله ، و ابى تغلب بن حمدان و عمران بن - شاهين و غير هم و اتفاق جملگى بر دشمنى با او پرداخته بودند . و به او خبر رسيد از دشنامهاى زشت كه به او ميدادند ، و ملاحظهء اينكه عراق سرزمين خوبى است و تصرف آن بر عظمت مملكتش ميفزايد و انگيزه‌هاى ديگر .\r\nبختيار به عزم بىكار با عضد الدوله « بواسط » سرازير گرديد . « حسنويه » به او وعده داده بود كه شخصا به يارى او خواهد شتافت و همچنين ابو تغلب بن حمدان .\r\nولى هيچيك از آنها بوعدهء خود وفا نكردند . سپس بختيار از آنجا بمشورت با ابن بقيه روى باهواز نهاد . عضد الدوله از فارس رو بانها رفت و در ذى قعده با يك ديگر روبرو شدند و بجنگيدند ، بعضى از لشكريان بختيار از او روى گردان شده به سپاه عضد الدوله پيوستند ، و بختيار روى بهزيمت گذاشت ، عضد الدوله مال او و مال ابن بقيه را بگرفت و احمال و اثقال آنها غارت شد . بختيار چون به « واسط » رسيد ، ابن شاهين صاحب\r\n\r\n","description":"","footnote":"","page_name":" 85 ","page_number":89},
  {"content":"\r\n\r\n« بطيحه » مال و سلاح و ديگر هداياى گرانقدر برايش فرستاد ، بختيار خود نزد عمران بن شاهين رفت و بر او وارد شد ابن شاهين مقدمش را گرامى داشت و اموال زياد و اشياء نفيس تقديم بختيار كرد . مردم گفتهء سابق عمران بن شاهين كه گفته بود روزى بختيار بخانهء من آيد و از من يارى جويد ، به ياد آورده در شگفت ماندند چون همانگونه كه گفته بود ، اكنون تحقق پيدا كرده بود . سپس بختيار به « واسط » برگشت و اما عضد الدوله ، سپاهى به بصره گسيل داشت و آنجا را تصرف كرد . علتش اين بود كه ميان « مضر » و « ربيعه » اختلاف افتاده بود . « مضر » ( يعنى طايفه مضر كه در بصره سكونت داشتند ، هواخواه عضد الدوله بودند و بنا به قرارى كه با عضد الدوله گذاشته بودند ، تمايل و گرايش بوى نشان ميدادند و ربيعه ( طايفهء ديگرى كه در بصره بودند ) با مضريها مخالفت كرده ، ابراز تمايل به بختيار مينمودند ، همين كه بختيار منهزم گرديد ، ربيعه ضعيف شد و مضر نيرو گرفت و به عضد الدوله نوشتند و از او خواستند سپاهى به بصره گسيل دارد ، پس آن سپاه به بصره روانه كرد و آن شهر تسليم شد و سپاه در آنجا اقامت گزيد .\r\nبختيار « واسط » را قرارگاه خويش ساخت و آنچه در بغداد و بصره از مال و غيره داشت در « واسط » گرد آورد و آن را بين همراهانش پخش كرد ، و در همانحال ، ابن بقيه كه وى را ترك كرده و در امور و شئون ملك ، بى دخالت بختيار ، باستبداد عمل ميكرد ، بختيار دستگيرش كرد . ابن بقيه ماليات را براى خود وصول ميكرد .\r\nو چيزى از آن بدست بختيار نميرسيد . ابن بقيه نيز ميخواست با دستگير كردن بختيار به عضد الدوله نزديك شده تقرب پيدا كند ، زيرا كه ابن بقيه بود كه اسباب فساد احوال بين آنها بود .\r\nهمين كه بختيار ابن بقيه را دستگير و اموالش را گرفته و پخش كرد ، با عضد - الدوله به منظور صلح بناى مكاتبه گذاشت ، و رسولانى بين آنها رفت و آمد داشتند همراهان بختيار با نظر او اختلاف داشتند بعضى او را مشورت ميدادند كه صلح كند و برخى هم او را از اين كار نهى ميكردند . در آن اثناء « عبد الرزاق و « بدر » پسران حسنويه با هزار سوار رزمنده براى يارى به بختيار بدانجا رسيدند . همين كه وارد\r\n\r\n","description":"","footnote":"","page_name":" 86 ","page_number":90},
  {"content":"\r\n\r\n« واسط » شدند در آنجا به منظور پيكار با عضد الدوله رحل اقامت افكندند خبر آن به عضد الدوله رسيد كه بختيار نقض شرط كرده است . پس از آن بختيار بر آن شد كه از واسط عزيمت كند و روى ببغداد گذاشت پسران « حسنويه » هم او را ترك كرده نزد پدر خود برگشتند ، و بختيار در بغداد اقامت گزيد ، و سالى بگذشت و او در بغداد بود . عضد الدوله به واسط و سپس از آنجا به بصره رفت و بين ربيعه و مضر آشتى داد . اين دو قبيله يكصد و بيست سال بود كه با هم اختلاف داشته و در جنگ و ستيز بودند .\r\nاز شگفتيهاى ماجراى بختيار ، در اين رويداد ، اين بود كه بختيار غلام تركى داشت كه طرف ميل او بود ، و اين غلام ترك در جملهء اسيران اسير شد . و خبرش از بختيار قطع گرديد و او از اين پيش آمد بسيار غصه‌وار و اندوهگين شد و از لذات خويش و اهتمام بر آنچه كه به او روى آورده و زوال ملك و از ميان رفتن خود امتناع ورزيد ، حتى آشكارا بهمگان گفت : فاجعهء اين غلام از فاجعهء از دست رفتن ملك من بزرگتر است ! سپس شنيد كه او در جمله اسيران گرفتار شده است . نامهء بعضد الدوله نوشت كه ، هر چه دوست دارد تقديم ميدارد كه غلام را به او برگرداند ، عضد الدوله غلام را به او بازگرداند ، و اين حادثه بر زبانها افتاد و نقل مجالس و محافل شد و نزد پادشاهان بر رسوائى و سستى او افزود .\r\n\r\nبيان درگذشت منصور بن نوح و پادشاهى نوح پسر او\r\nدر نيمهء شوال اين سال ، امير منصور بن نوح پادشاه خراسان و ما وراء النهر در بخارا درگذشت . مدت سلطنت او پانزده سال بود . پس از او فرزندش ابو القاسم نوح بجاى پدر زمام امور را بدست گرفت . در آن هنگام سيزده سال از عمر او ميگذشت و به منصور ملقب گرديد\r\n.\r\n\r\n","description":"","footnote":"","page_name":" 87 ","page_number":91},
  {"content":"\r\n\r\n\r\nبيان درگذشت قاضى منذر البلوطى\r\nدر ذى قعده اين سال ، ابو الحاكم قاضى منذر بن سعيد البلوطى قاضى القضاة اندلس درگذشت . وى پيشوائى فقيه ، خطيب ، شاعر ، و فصيح و داراى دينى استوار بود .\r\nروزى عبد الرحمن الناصر پس از بناى الزهراء و كاخهايش وارد شد . عبد الرحمن زير قبه‌اى زرنگار نشسته بود ، ساختمان بىسابقه و بسيار بديع بود . و گروهى از اعيان در پيشگاه او حضور داشتند . عبد الرحمن الناصر روى بحاضران كرد و پرسيد :\r\nآيا شنيده‌ايد كسى ساختمانى ، بمانند اين بنا كرده باشد ؟ گروه حاضران گفتند : نه ديده‌ايم و نه شنيده‌ايم . و او را ستودند و در ستايش گزافه گفتند . و قاضى همچنان سربزير افكنده بود . عبد الرحمن از وى باز پرسيد . قاضى بگريست و اشك بر گونه و محاسنش جارى شد و گفت : به خدا سوگند گمان نميكردم ، خداوند شيطان را ، چنين بر تو چيرگى بخشد كه بتمكين او سر فرود آورده تو را رهبرى كند . با وجود اينكه خداوند تو را بر وى برترى داده است و اكنون بجاى كافران فرود آمده‌اى .\r\nعبد الرحمن به او گفت : بنگر كه چه ميگوئى . چگونه بجاى كافران فرود آورده است ؟\r\nقاضى به او گفت . خداوند بزرگ گويد :    وَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَ مَعارِجَ عَلَيْها يَظْهَرُونَ وَ لِبُيُوتِهِمْ أَبْواباً وَ سُرُراً عَلَيْها يَتَّكِؤُنَ وَ زُخْرُفاً . . .    « تا آنجا كه فرمايد : »  وَ الْآخِرَةُ عِنْدَ رَبِّكَ لِلْمُتَّقِينَ  [ ( 1 ) 
  ] مدلول سخنان پروردگار بگونهء فارسى چنين باشد : و گر نه اين بود كه مردم همه يك امت‌اند آنان كه به خدا كافر ميشوند ، سقف خانه‌هاشان از سيم قرار ميداديم كه نردبام نصب كرده بالا روند و بر منازلشان فراوان درها و ( در داخل ) تختها كه بر آن تكيه زنند قرار ميداديم و عمارتشان به زيورها ميآراستيم . تا آنجا كه فرمايد :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيات كريمه از سوره 43 شريفهء زخرف است و آيه‌ها 31 و 33 و جزء اخير از آيهء 34 مىباشد . م .\r\n","page_name":" 88 ","page_number":92},
  {"content":"\r\n\r\n« روز بازپسين نزد خدا ، و مخصوص مردم پرهيزگار است » .\r\nعبد الرحمن از آن سخنان يكه خورد و بگريست و گفت : خدا تو را پاداش نيك دهد . و چون تو را ميان مسلمانان افزون نمايد .\r\nاخبار اين قاضى بسيار و بس نيكو اخبارى است ، از آن جمله است كه : مردم دچار قحطى شدند و خواستند براى طلب باران بمصلى بيرون از شهر بروند . عبد الرحمن پيكى نزد او فرستاد و امر به بيرون شدن او نمود ، قاضى به پيام آور گفت : ايكاش نديدمى ، در همچو روزى كه در آن هستم امير چه مىكند ؟ پيام آور گفت : كسى را تا كنون از او زبونتر و خاشعتر نديدمى . جامهء زبر بر تن پوشيده و بر خاك نشسته و سر و محاسن خويش بر آن نهاده و گريسته و گناهان خود بر زبان رانده و مىگويد ( به خدا ميگويد ) سر و پيشانيم بدست تو است . آيا ميخواهى مردمان را بخاطر من عذاب دهى ؟\r\nقاضى به رسول عبد الرحمن گفت : پسر باران با خود بار كن ببر ، خداوند روا داشت ما را سيراب از رحمت خود كند . چونكه جبار زمين سر به خاك سود . جبار بر ما رحمت آورد . آنگاه با مردم از شهر براى استسقاء بيرون رفت . همين كه بر منبر رفت و ديد مردم همگى چشم به دو دوخته‌اند گفت :  « سَلامٌ عَلَيْكُمْ كَتَبَ رَبُّكُمْ عَلى نَفْسِهِ الرَّحْمَةَ أَنَّهُ مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِهِ وَ أَصْلَحَ  : [ ( 1 ) 
  ] بگونه فارسى خدا چنين فرموده است : « درود بر شما باد ، خداوند مهر و بخشندگى بر خود فرض نموده است كه هر كس از شما كارى زشت از روى نادانى كرده باشيد . و سپس توبه كند و خويشتن اصلاح نمايد . . » و اين آيه را مكرر از بالاى منبر فرو خواند . فرياد شيون و گريهء مردم بتوبه بلند شد و او خطبهء خويش تمام كرد .\r\nو مردم سيراب شدند .\r\n\r\nبيان دستگير شدن ابى الفتح بن عميد\r\nدر اين سال ، عضد الدوله ، ابى الفتح بن عميد وزير پدرش را بگرفت و يك چشم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قرآن مجيد سورهء - 6 آيه 54 م .\r\n","page_name":" 89 ","page_number":93},
  {"content":"\r\n\r\nاو را كند و بينى او را بريد .\r\nسبب آن اين بود كه ابا لفتح زمانى كه با عضد الدوله در بغداد بود و شرح آن داديم . عضد الدوله از بغداد به فارس رفت و به ابى الفتح نيز دستور داد . بشتاب از بغداد به رى برود . ابى الفتح اقامت در بغداد خوشايندش آمد . و با عضد الدوله مخالفت كرد در بغداد ماند . و با بختيار به ميگسارى نشست و گرايش به دو پيدا كرد ، و در آنجا املاك و منازلى خريد . به اين نيت كه هر گاه ركن الدوله بدرود زندگى گويد بدانجا بازگردد و سپس بناى مكاتبه را با بختيار دربارهء مسائلى گذاشت كه عضد الدوله از آنها اكراه داشت .\r\nابى الفتح نماينده‌اى از جانب خود نزد بختيار داشت . آن نماينده عضد الدوله را ساعت به ساعت از جريان احوال آگاه ميساخت و با او مكاتبه داشت . همين كه عضد الدوله بعد از فوت پدرش به پادشاهى رسيد . به برادر خود فخر الدوله كه در رى مقيم بود نامه نوشت و دستور داد كه ابى الفتح و ياران و هواخواهانش را دستگير كند .\r\nفخر الدوله نيز آن كار را كرد و دودمان ابن عميد ، چنان كه پدرش ابو الفضل گمان كرده بود ، منقطع گرديد .\r\nابى الفتح ، شبى كه فرداى آن دستگير شد ، به شادى و شادمانى گذراند .\r\nو در آن شب ندماء و خنياگران به عشرت گاه خويش بخواند . و اسباب و افزار زرنيه و بلورين و انواع بويهاى خوش كه كسى را بمانند آنها نبود . در آن محفل به ديد ناظران گذاشت . و مىنوشيدند و شعر و سرود سرانيدند و خود او نيز دربارهء خويشتن اين ابيات را تغنى كرد :\r\n دعوت المنى و دعوت العلى * فلما اجاباه دعوت القدح\r\nو قلت لايام شرح الشباب * الى فهذا او ان الفرح\r\nاذا بلغ المرء اماله * فليس له بعدها مقترح \r\nمفاد آن به فارسى چنين است كه ميگويد آرزوها و ( سر ) بلنديها را بخواندم و چون فرا آمدند . ساتكين ( قدح شراب ) بخواستم و سرگذشت روزگاران جوانى بازگو كردم كه هم اكنون آغاز شادى و شادمانى است . هر گاه مرد آنچه را كه آرزومند است\r\n\r\n","description":"","footnote":"","page_name":" 90 ","page_number":94},
  {"content":"\r\n\r\nبدان دست يابد ، پس از آن ديگر چيزى تازه و دلگشا نخواهد بود .\r\nهمين كه اين ابيات تغنى كرد ، خوشدل شد ، و مى همى نوشيد تا اينكه مست شد و از جاى بپاخاست و به غلامانش گفت مجلس را همانگونه كه هست ترك كنند تا پگاه فرا رسد و به ندماى خويش گفت : شب را به بامداد رسانند . تا دوباره گرد هم آئيم و تأخير روا نداريد . ندمايش بيرون شدند و خود به اندرون بخوابگاه رفت . همين كه سحرگاهان فرا رسيد . مؤيد الدوله ( در بالا گفته شده كه عضد الدوله به فخر الدوله دستور دستگيرى او داد ، و در اينجا ، مؤيد الدوله آورده شده است م . ) او را - بخواست و دستگيرش كرد و مأموران بخانه‌اش روانه كرد و هر چه در آنجا يافته ميشد . از جمله اثاث همان محفل شبانه را جملگى تصرف كرد .\r\n\r\nبيان درگذشت الحاكم و زمامدارى پسرش هشام\r\nدر اين سال الحاكم بن عبد الرحمن بن محمد بن عبد اللّه بن محمد بن عبد الرحمن المستنصر باللّه اموى امير اندلس بدرود زندگى گفت . مدت امارتش پانزده سال و پنج ماه و سن او شصت و سه سال و هفت ماه بود . او مردى بود ، با چشمانى سرخ رنگ ، استخوان بالاى بينى برآمده با منخرين تنگ . صدائى بلند و زنگ دار . تنومند . بلند قامت و دوستدار اهل دانش . و خود او دانشمند و فقيه در مذاهب ، و داناى انساب و تواريخ و گرد آورنده كتابها و دانشمندان و گرامى داشتن آنان و بخشش و احسان بدانها بود . مردان با دانش و فرهنگ را از سرزمينهاى دور دست بسوى خود ميخواند كه از وجودشان فايده برگيرد و بانان نيكى كند .\r\nهمين كه درگذشت پسرش هشام وليعهد او جاى پدر گرفت ، او ده سال پيش نداشت و به المؤيد باللّه ملقب گرديد . در روزگار او اختلافات در كشور روى داد . و گرفتار آمد و زندانى شد سپس دوباره بر مسند امارت بازگردانده شد .\r\nعلت آن اين بود كه همين كه « المؤيد » به امارت رسيد . منصور ابو عامر محمد بن ابى عامر « معافرى » و پسرانش مظفر و ناصر . حاجبان دربار او شدند . و ابو عامر در مقام حاجب بودن « المؤيد » را از انظار مردم پوشيده داشت ، و كسى او را\r\n\r\n","description":"","footnote":"","page_name":" 91 ","page_number":95},
  {"content":"\r\n\r\nنميديد و دسترس به او نداشت و ابو عامر حاجب او زمام امور را قبضه كرد و بنحو رضايت بخش بامور دولت قيام و اقدام و با رعيت به عدل و داد رفتار نمود . و دنيا رو به او كرد . و يك بار به غزو - جهاد - اشتغال ورزيد . و بلاد بسيار از دشمنان بگرفت .\r\nو بلاد اندلس از غنائم و بردگان پر شد و بيشتر لشكريان را از مشهورين چون « واضح الفتى » و غيرهم كه به عامريان شناخته ميشدند برگزيد .\r\nخداوند دوام حال او را بيست و شش سال طولانى نمود . كه در آن مدت پنجاه و دو غزوه بين « صانفه » و « شاتيه » انجام داد و بسال سيصد و نود و دو درگذشت .\r\nابو عامر با حزم و دورانديش و با ارادهء قوى و بسيار با داد و دهش و حسن سياست بود . از جمله محاسن اعمالش اينكه ، بعنوان غازى ( مجاهد ) وارد بلاد فرنگان شد و تنگه‌اى كه بسرزمين فرنگيان راه داشت ، پشت سر گذاشت و آن محل دره‌اى بود بين دو كوه . و در عمق خاك فرنگ پيشرفتند . از دشمن اسير مىگرفتند ، خراب ميكرده و به غنائم دست ميافتند . همين كه ارادهء بازگشت كرد .\r\nملاحظه نمود كه دشمن ( فرنگيان ) دهانهء تنگه را بسته‌اند و آنجا را از تجاوز مسلمانان حفاظت مينمايند . پس چنين تظاهر كرد كه ميخواهد براى هميشه در سرزمين آنها اقامت كند و او با لشكريانش شروع به ساختمان مساكن و كشت غلات نمود . و هيزم و كاه و خواربار و نيازمنديهاى خويش فراهم آوردند . فرنگيان همين كه عزم او را در اقامت ديدند ، از در مسالمت و آشتى درآمدند ، به او پيام دادند . غنائم را ترك به كشور خود بازگردد . در پاسخ آنها گفت : من تصميم به اقامت در اينجا گرفته‌ام پس غنائم را به او واگذار نمودند . و باز هم پاسخ مثبت براى صلح به آنها نداد . پس مالى به او تقديم داشته چهارپايان و اشتران به او دادند كه آنچه از سرزمين شان بغنيمت گرفته بر آنها بار كرده به بلاد خود بازگردد . آن وقت بود كه تقاضاى آنها براى صلح و آشتى پذيرفته شد و دهانهء تنگه را گشودند و بكشور خويش بازگشت .\r\nابو عامر اصلش از « جزيرة الخضراء » و در عنفوان جوانى وارد « قرطبه » شد .\r\nو قصدش تحصيل دانش و ادب و شنيدن حديث بود . در تحصيلات خويش كامياب\r\n\r\n","description":"","footnote":"","page_name":" 92 ","page_number":96},
  {"content":"\r\n\r\nو برا قرآن ممتاز گرديد . سپس بستگى به خدمت « صبح » مادر « المؤيد » پيدا كرد .\r\nنزد او جايگاهى بزرگ يافت ، همين كه الحاكم المستنصر درگذشت « المؤيد » صغير بود و مادرش بترسيد كه مبادا امور كشور مختل گردد . ابو عامر ، امنيت و آرامش و زوال بيم و ترس را براى « صيح » تضمين كرد ، او مردى توانا و با بازوانى نيرومند بود . تقدير هم با تدابيرش يارى كرد . امراء خزانه‌اش آباد نمودند و كمكهاى مالى كردند . سپاهيان را به خود جلب كرد و جريان امور به نيكوترين وجه بسلك انتظام كشيد . مادر ابو عامر « تميمى » و پدرش « معافرى » از زاد ورود « حمير » بود و چون درگذشت بعد از او پسرش عبد الملك ملقب به المظفر جاى پدر گرفت و به سيرت و روش پدر رفتار كرد و بسال سيصد و نود و نه درگذشت . زمامدارى فرزندش هفت سال بود .\r\nسبب مرگ او اين بود كه برادرش عبد الرحمن او را مسموم كرد . عبد الرحمن كاردى كه يك جهت آن را به زهر آلوده بود ، بوسيلهء آن سيبى را در حضورش به دو نيمه بريد آن نيمه كه با لبهء زهر آلود كارد بريده شده بود ، به برادرش داد و آن نيمهء سالم را در حضورش خورد . عبد الملك مطمئن شد و آن نيمه مسموم را بخورد و بمرد .\r\nهمين كه عبد الملك درگذشت برادرش عبد الرحمن ملقب به الناصر زمام امور را قبضه كرد ، و به راهى غير از راه پدر و برادر برفت ، و سرگرم ميگسارى و عياشى و غير ذلك گرديد ، سپس دسيسه كرد و « المؤيد » را بترساند كه او را وليعهد خويش كند ، و كرد ، مردم و بنو اميه بر او رشك برده و خشمگين شده او را مغضوب داشتند و عليه او بجنبش درآمدند تا اينكه بقتل رسيد .\r\nعبد الرحمن در زمان زمامدارى خود به غزا روى به « شاتيه » نهاد و در عمق خاك « جلالقه » پيشرفت ، پادشاه آنجا بمقابلهء او نيامد . و در ارتفاعات جبال متحصن گرديد . عبد الرحمن به سبب كثرت رودخانه‌ها و برف به او دسترس پيدا نكرد و در آن سرزمين به تنگنا افتاد و از آنجا با دست پر بازگشت و در بين راه خبر ظهور محمد بن هشام بن عبد الجبار بن الناصر لدين اللّه را در قرطبه بشنيد كه وى بر آنجا استيلاء\r\n\r\n","description":"","footnote":"","page_name":" 93 ","page_number":97},
  {"content":"\r\n\r\nيافته است و « المؤيد » را به اسيرى گرفته و سپاهيان او پراكنده شده و با « المؤيد عدهء » كسى جز خواص او باقى نمانده ست . پس روى به قرطبه نهاد تا تلافى آن رويداد و مصيبت كند چون بدانجا رسيد ، لشكريان محمد بن هشام بمقابله با او بيرون شدند و او را كشتند و سرش را بريده به قرطبه آورده در كوى و برزن بگرداندند . قتل عبد الرحمن بسال سيصد و نود و نه بود ، و بعد از كشتن ، بدارش كشيدند .\r\n\r\nبيان ظهور محمد بن هشام در قرطبه\r\nدر سال سيصد و نود و نه ، محمد بن هشام بن عبد الجبار بن عبد الرحمن الناصر لدين اللّه ، اموى در قرطبه ظهور كرد ، دوازده مرد با او بود . مردم با او بيعت كردند . ظهور او در سلخ جمادى الاخره بود و ملقب به المهدى باللّه گرديد قرطبه را متصرف شد و المؤيد را به گرفت و او را در كاخش زندانى كرد . سپس او را بيرون آورد و پنهانش نمود و چنين وانمود كرد المؤيد مرده است . در واقع شخص نصرانى كه شباهتى به المؤيد داشت مرده بود . مرده آن نصرانى را در شعبان اين سال بمردم نشان دادند و به آنها گفت كه وى المؤيد است . مردم هم در مردن المؤيد ترديد نكردند و بر مردهء آن نصرانى نماز خواندند و در گورستان مسلمانان بخاكش سپردند . آنگاه محمد بن هشام ، چنان كه ياد خواهيم كرد ، المؤيد را از محل اختفايش بيرون آورد و نشان مردم داد و خود را تكذيب كرد . مدت حكومت اين المؤيد تا زمانى كه زندانى شد سى و سه سال و چهار ماه بود ، سپس مردم از ابن عبد الجبار به علت كارهاى زشتش روى گردان شدند .\r\nاز جمله اعمال زشتش در نظر مردم ، تهيه نبيند ( شراب انگور يا خرما ) در كاخ خودش بود و او را نباذ ناميدند ( يعنى كسى كه زياد شراب درست مىكند ) و ديگر اينكه رفتار او با المؤيد بود كه وى را كذاب و متلون و كينه‌توز نسبت به بربرها بشناساند ، و مردم از وى روى گردان شدند\r\n.\r\n\r\n","description":"","footnote":"","page_name":" 94 ","page_number":98},
  {"content":"\r\n\r\n\r\nبيان خروج هشام بن سليمان عليه محمد بن هشام\r\nهمين كه مردم اندلس از ابن عبد الجبار ، روى گرداندند و او را مبغوض داشتند ، روى به هشام ابن سليمان بن عبد الرحمن الناصر لدين اللّه نهادند و او را از خانه بدر آوردند و با او بيعت كردند ، و ملقب به الرشيد گرديد . اين رويداد در 26 شوال سال سيصد و نود و نه رخ داد . و مردم در خارج از قرطبه اجتماع كرده متشكل شدند و ابن عبد الجبار را محاصره نمودند .\r\nو رسولان بين آنها رفت و آمد كرد و پيشنهاد كردند ابن عبد الجبار با شرط اينكه خود و اهل بيتش و همه يارانش تأمين داشته باشند ، خويشتن خلع كند .\r\nاز آن سوى ابن عبد الجبار همه يارانش را گرد آورد . و بمقابلهء آنها رفت و با هشام و هواخواهانش پيكار كرد . هشام و يارانش منهزم شدند و هشام به اسيرى گرفتار شد ابن عبد الجبار او را كشت و عده‌اى از سركردگان او را نيز بقتل رساند .\r\nابن عبد الجبار عموى هشام بود .\r\n\r\nبيان خروج سليمان نيز عليه او\r\nهمين كه ابن عبد الجبار هشام بن سليمان بن الناصر را كشت و هواخواهان او گريختند ، سليمان بن الحاكم بن سليمان بن الناصر نيز با آنها گريخت و او برادرزادهء هشام مقتول بود . هواخواهان عمويش كه بيشترشان بربر بودند ، بعد از آن رويداد به دو روز ، با او بيعت كردند و به لقب المستعين باللّه ملقبش نمودند . بعدا به الطاهر باللّه ملقب گرديد . اين گروه نزد نصارا رفتند و با مسيحيان صلح كردند و از آنها طلب يارى نمودند ، و نصارا به آنان يارى كردند و باتفاق روى به قرطبه نهادند و در محلى بنام « بقنيج » بمقاتله پرداختند ، و آن رويدادى مشهور است و پيكارى سخت كردند و در آن گير و دار بيرون از شمار كشتار شد و در نتيجه ابن عبد الجبار منهزم گرديد و در كاخ قرطبه متحصن شد و سليمان وارد شهر شد و او را در كاخش\r\n\r\n","description":"","footnote":"","page_name":" 95 ","page_number":99},
  {"content":"\r\n\r\nمحاصره كرد .\r\nهمين كه ابن عبد الجبار ، ملاحظه نمود به تنگنا گرفتار آمده است ، المؤيد را آشكار كرد و پيش انداخت به گمان اينكه المؤيد او و سليمان هر دو را خلع مينمايد .\r\nو امر بدست المؤيد ميفتد . در اين امر هم بنا باينكه گمان مردم بر اين بود كه المؤيد مرده است ، كسى با او موافقت نكرد ، همين كه ابن عبد الجبار بيچارگى خود را دريافت ، حيله‌اى به كار بست و پنهانى فرار كرد و مخفى شد ، سليمان به كاخ قرطبه فرود آمد و مردم بعنوان خلافت با او بيعت كردند . اين امر در شوال سال چهارصد رخ داد .\r\nسليمان چند روزى در قرطبه ماند . عده كشتگان در محل « بقنيح » حدود سى و پنجهزار بود . بربرها و روميها ( مقصود مسيحيان است ) بر قرطبه هجوم آوردند . و آنجا را بباد غارت گرفتند و گروه زيادى را باسارت به بند كشيدند .\r\n\r\nبيان بازگشت ابن عبد الجبار و كشته شدن او و بازگشتن المؤيد\r\nهمين كه ابن عبد الجبار پنهانى فرار كرده مخفى شد ، پنهانى به « طليطله » عزيمت كرد در آنجا « واضح الفتى عامرى » با يارانش نزد او رفته ، و او را جمعى از نصارا را گرد آورد و باتفاق روى به قرطبه نهادند . سليمان براى مقابلهء با آنها به پيشوازشان رفت و نزديك به محلى بنام « عقبة البقر » با هم تلافى كردند و با سختى بمقاتله پرداخته ، و سليمان و همراهانش منهزم شدند . اين رويداد در نيمهء شوال سال چهارصد رخ داد . سليمان به « شاطبه » عزيمت كرد و ابن عبد الجبار وارد قرطبه شد و تجديد بيعت براى خود كرد و منصب حجابت با اختيار اينكه در امور تصرف داشته باشد به « واضح » واگذار كرد .\r\nگروهى از جوانان عامرى ، منجمله « عنبر » و « خيرون » و غيرهما جزء همراهان سليمان بودند . كس نزد ابن عبد الجبار فرستادند و از او طلب كردند كه طاعت آنان بپذيرد و آنان را در زمرهء مردانش قرار دهد . ابن عبد الجبار تقاضاى آنان را پذيرفت . اين گروه از جوانان نيت شان اين بود به كيد و فريب به ابن عبد الجبار دست يافته او را بكشند . همين كه وارد قرطبه شدند ، « واضح » را بسوى خويش جلب و متمايل\r\n\r\n","description":"","footnote":"","page_name":" 96 ","page_number":100},
  {"content":"\r\n\r\nنمودند . و با قتل ابن عبد الجبار با آنها موافق گرديد . اينان روز نهم ذى حجه سال چهار صد در كاخ قرطبه اجتماع كرده كاخ را متصرف شدند و ابن عبد الجبار را به بند كشيده اسير نمودند و المؤيد را بيرون آورده و او را بر مسند خلافت نشانده با او بيعت كردند . سپس ابن عبد الجبار را به حضور المؤيد آوردند . المؤيد گناهانش را بر شمرد و به دو بازگو كرد ، سپس او را كشتند و سر بريده‌اش را در قرطبه بگرداندند ، در آن هنگام سى سال از سن او ميگذشت و مادرش « ام ولد » بود .\r\nلازم مينمود كه ما اين رويدادها را از اين پس ياد كرده باشيم و اينكه ذكر آنها را پيش انداختيم بسبب وابستگى بعضى از آنها ببعض ديگر بود و زيرا كه هر يك از اين رويدادها طول مدتى نداشته كه موجب تأخير و پراكندگى اخبار آنها شود .\r\n\r\nبيان بازگشت ابو المعالى بن سيف الدوله بكشور حلب\r\nدر اين سال ابو المعالى شريف بن سيف الدوله بن حمدان پادشاه حلب ، بدار - الملك خويش بازگشت علت اين رويداد چنين بود كه « قرغويه » همين كه بر حلب ، چنان كه ذكر آن گذشت ، بسال سيصد و پنجاه و شصت ، چيره گرديد و سرور خود ابو المعالى را از آنجا بيرون راند . ابو المعالى به « ميثافارقين » نزد مادر خود رفت و سپس از آنجا روانه « حماة » كه تعلق به خودش داشت گرديد و در آنجا فرود آمد . روميها حمص و توابع آن را ، چنان كه از آن نيز ياد كرديم ، خراب كردند ، پس از ورود به « حماة » با « رفتاش » بندهء پدرش ( سيف الدوله ) كه در دژ « برزويه » جاى داشت بر ابو المعالى فرود آمد و به او خدمت كرد و شهر حمص را آبادانى نمود . و جمعيت آن افزايش پيدا كرد .\r\n« قرغويه » در حلب نايبى بنام « بكجور » بجاى خود تعيين كرده بود . « بكجور » در مقام نيابت او نيرومند شد . و كارش بالا گرفت و « قرغويه » سرور خويش را دستگير و در دژ حلب زندانى كرد و در آنجا به مدت شش سال فرمانروائى كرد . هواخواهان قرغويه كه در حلب بودند به ابى المعالى بن سيف الدوله نامه نوشتند كه به قصد\r\n\r\n","description":"","footnote":"","page_name":" 97 ","page_number":101},
  {"content":"\r\n\r\nحلب رهسپار آن صوب گردد و آنجا را متصرف شود . ابى المعالى بحلب رفت و مدت چهار ماه آنجا را محاصره نمود سرانجام آن را به تصرف درآورد .\r\nشهر حلب به تصرف درآمد ولى دژ آن در دست بكجور باقيماند . رسولانى ميان ابى المعالى و بكجور رفت و آمد كردند . سرانجام بكجور حاضر شد تسليم شود با شرط اينكه به او و خانواده‌اش زينهار داده شود و دارائى او مصون بماند و فرماندارى حمص به او واگذار شود . و بكجور خواست كه اين امان‌نامه و پيمان با حضور وجوه « بنى كلاب » داده شود . ابى المعالى تقاضايش را اجابت كرد و امان نامه و پيمان آماده و به او داده شد . و دژ حلب تسليم ابى المعالى شد و بكجور از جانب ابو المعالى و فرماندار منصوب او به حمص رفت و همت خويش صرف عمران و حفظ راههاى آنجا كرد . و در نتيجه آبادانى رو به فزونى گذارد و خيرات افزايش يافت سپس ، بكجور ، چنان كه بيان خواهيم كرد ، بسال سيصد و هفتاد و شش بدمشق منتقل گرديد .\r\n\r\nبيان آغاز دولت سبكتكين\r\nدر اين سال سبكتكين شهر « غزنه » و توابع آن را تصرف كرد . و اين آغاز كار او بود . سبكتكين از غلامان ابى اسحاق بن البتكين . فرمانده ارتش سامانيان در غزنه بود . و سبكتكين نزد او از پيشقدمان بود و مدار كارها بر او گردش داشت . و در ايام امير منصور بن نوح بهمراه ابى اسحاق به بخارا رفت و ارباب امور دولت سامانى در آنجا سبكتكين را به خردمندى و پاكى و رأى نيك و اراده نيرومند . باز شناختند .\r\nو با ابى اسحاق به غزنه بازگشت . پس از آن ديرى نپائيد كه ابو اسحاق بدرود زندگى گفت و پشت سر خود كسى از خانواده و خويشاوندانش بجاى نگذاشت كه صلاحيت تقدم و پيشوائى داشته باشد . سپاهيانش گرد هم آمدند تا امعان نظر كنند كه چه كسى زمام امر آنها بدست بگيرد و متحد القول باشند ، در بادى امر اختلاف پيدا كردند . سپس برگزين ساختن سبكتكين اتفاق نمودند چون او را به خردمندى و دين دارى و جوانمردى و نيك انديشى دريافته بودند او را بر خود مقدم داشتند . و\r\n\r\n","description":"","footnote":"","page_name":" 98 ","page_number":102},
  {"content":"\r\n\r\nامور خويش به او سپردند و سوگند ياد كردند و اطاعت او نمودند . او هم امور آنان را قبضه كرد و رفتارى نيك با آنان داشت ، و امور آنان را با حسن سياست اداره كرد و خويشتن را در حال و مال همچو فردى از آنان قرار داد . از املاك شخصى خويش آنقدر ذخيره ميكرد كه در هفتهء دو روز همهء آنان را بر خوان گستردهء خويش فرا ميخواند سپس او سپاهيان خويش گرد آورد و آنها را بسيج كرد و بعنوان مجاهد روى به هند نهاد . ميان او و هنديان جنگهائى روى داد كه توصيف آن نوزادان را پير كند . و بلاد آنها را كشف كرد و يورشها برد و غارتها كرد و طمع در آن ملك بست . هندوان از او بيمناك شدند . از بلاد هند باستيانها و دژها بگرفت و بسيارى از آنان را كه بشمارش نيايند به كشت . در بعضى از « غزوات » او . هنديان در گروهى بس انبوه گرد آمدند ، و روزها بدرازا بر سبكتكين و سپاهش گذشت و هندوان در قتال با آنها روش مماطله در پيش گرفته بودند ، توشهء مسلمان تمام شد ، و در امتيازى كه داشتند زبون شدند . و شكايت به سبكتكين بردند . به آنها گفت : من براى خود چيزى از سويق ( مخلوط گندم و جو ) به پشتوانه بهمراه دارم همان را عادلانه ميان خود قسمت ميكنيم تا خداوند بر ما منت گذارده گشايشى روى دهد . آنگاه بهر فردى يك قدح پر از سويق ميداد و از خود نيز همان اندازه بهره ميگرفت . و روز و شب به همان قسمت ميگذراندند و با اين وجود با كفار هم مىجنگيدند تا اينكه خداوند پيروزى نصيب آنها كرد و بر دشمن ظفر ياب شدند و گروه زيادى از آنها كشتند و اسير گرفتند .\r\n\r\nبيان فرمانروائى سبكتكين بر قصدار و بست\r\nكار سبكتكين و شأن و منزلت او بزرگى يافت و بالا گرفت و مردم به نيكى از او ياد ميكردند و صاحبان مطامع دلبستگى به يارى او پيدا كردند و صاحب « بست » كه نامش « طغان » بود و از امراى بزرگ بشمار ميرفت نزد او شد و از او يارى خواست .\r\nعلت اين امر چنين بود كه اميرى بنام « بابى تور » عليه « طغان » به پا خاسته و شهر « بست » را تصرف كرده بود . و طغان را از آنجا ، پس از كارزارى سخت ، بيرون رانده بود . او روى به سبكتكين آورد از او طلب يارى كرد . و مالى هم مقرر داشت\r\n\r\n","description":"","footnote":"","page_name":" 99 ","page_number":103},
  {"content":"\r\n\r\nبپردازد و از اطاعت او سر نتابد سبكتكين سپاه خود مجهز كرد و با او روانهء « بست » گرديد ، و در آنجا فرود آمد . « بابى تور » هم با سپاهش بمقابلهء آنها رفت . و جنگى سخت ميان طرفين رويداد كه منتهى به هزيمت « بابى تور » و پراكندگى همراهانش شد . و « بست » را تسليم « طغان » نمود .\r\nهمين كه « طغان » در « بست » استقرار يافت ، سبكتكين مال مقررى را كه تعهد كرده بود بپردازد مطالبه كرد ، و طغان به مسامحه و مماطله ميگذراند . سبكتكين مماطلهء او را با خشونت گفتار به او گوشزد كرد نادانى طغان او را وادار كرد كه شمشير بر روى سبكتكين كشيد . و دست او را مجروح ساخت . سبكتكين نيز شمشير كشيده او را مجروح كرد . سپاهيان بين آنها حائل شدند ، و چيزى نمانده بود كه كار بجنگ و ستيز بكشد . و سبكتكين بر بست مسلط و چيره شد .\r\nسپس از آنجا به « قصدار » روانه شد . فرماندار آنجا عليه سبكتكين عصيان كرده بود . و گمان ميكرد دشوارى عبور از راهها و موقعيت محكم آن ناحيه ، مانع از آن خواهد بود كه سبكتكين بر او دست يابد ولى سبكتكين با آگاهى از آن موقعيت با يك ستون از زبدهء سواران خويش روى به « قصدار » نهاده و فرماندار عصيانگر وقتى خبردار شد كه سبكتكين بر او تاخته بود ، او را در خانه‌اش دستگير كرد و بعد بر جانش منت نهاد ، و او را بمقام خودش بازگرداند و مقرر داشت كه سالانه مبلغى مال براى سبكتكين بفرستد .\r\n\r\nبيان عزيمت هنديان به بلاد اسلام و ماجراى آنها با سبكتكين\r\nهمين كه سبكتكين از كار « بست » و « قصدار » فراغ بال پيدا كرد ، به عزم جهاد بهندوستان رفت و دژهائى استوار را در ارتفاعات جبال تصرف كرد . و پيروزمندانه و سالم بازگشت .\r\nپادشاه هندوستان ، « جيال » چون وضع را چنان نگريست ، انديشناك شد و ديد كه اطراف و جوانب كشورش . در آنچه كه رويداده و پيش آمده تصرف شده است پس سپاهى انبوه گرد آورد و فيلهاى زياد را جمع و مجهز كرد و روى به بلاد اسلام\r\n\r\n","description":"","footnote":"","page_name":" 100 ","page_number":104},
  {"content":"\r\n\r\nنهاد تا به قلمرو سبكتكين رسيد . شيطان در كله « جيال » تخم گذارى كرده جوجه توليد كرده بود ، سبكتكين از آمدن او آگاه شد ، از غزنه با سپاه خود بيرون آمد و گروه زيادى از داوطلبان هم ملحق به سپاه او شدند ، و با سپاهيان هند روبرو گرديده و روزى چند با يك ديگر ، نبرد كردند ، آنگاه فريقين ، روبروى هم شكيبائى نمودند .\r\nنزديك به اردوگاه طرفين ، بر گردنهء « غورك » چشمهء آبى وجود داشت كه پليدى و كثافت نميپذيرفت و چنانچه ، چيز پليدى آب آن چشمه را آلوده ميكرد .\r\nآسمان چهره درهم ميكشيد . و باد ميوزيد و رعد و برق و رگبار پديد ميشد و ميباريد و هوا همچنان در هم و نامساعد ميبود تا آنكه آب چشمه از پليدى پاك گردد . سبكتكين امر كرد . در آن چشمه پليدى بريزند و ريختند ، ابرها آسمان را پوشاند و رعد و برق بيداد كرد . هنديان روز رستاخيز را گوئى به چشم ديدند ، زيرا كه چنان رويدادى تا آن زمان نديده بودند . صاعقه‌ها و رگبار بر اردوى آنها فرود آمد و سردى هوا شدت پيدا كرد . تا هلاك شدند . و مذهب از ديدگانشان پوشيده ماند و از شدت سختى كه به آنها رسيده بود تسليم شدند .\r\nپادشاه هند كس نزد سبكتكين روانه كرد و طلب صلح نمود . و رسولان بين آنها رفت و آمد داشتند و سبكتكين بعد از مخالفت پسرش محمود . تقاضاى پادشاه هند را براى صلح پذيرفت . به شرط اينكه مالى بپردازد و بلادى را تسليم نمايد و پنجاه فيل براى او بفرستد و گروهى از بستگانش گروگان نزد سبكتكين باشند تا آن بلاد تسليم كند و سبكتكين نمايندگان از جانب خود نزد او روانه كرد كه آن بلاد را تحويل بگيرد و مال و فيل چون فوريت داشت تسليم شد . همين كه جيال پادشاه هند از آن نقطه دور شد ، مسلمانانى كه سبكتكين بنمايندگى همراهش فرستاده بود آنها را بجاى بستگان خويش كه گروگان بودند دستگير كرد .\r\nهمين كه سبكتكين آگاه از دستگيرى مسلمين شد . سپاه خويش گرد آورد و روى بدهند نهاد و هر چه از آبادى پيش روى آنها آمد خراب كردند و به قصد « لمغان » كه از حصين ترين قلاع هنديان بود كردند و آنجا را به زور فتح كردند\r\n\r\n","description":"","footnote":"","page_name":" 101 ","page_number":105},
  {"content":"\r\n\r\nو آنچه بتكده در آنجا بود خراب كرده بجايش شعائر اسلام ( مسجد ) برقرار داشتند و از آن ناحيت رو بسوى نقاط ديگر نهاد و فاتحانه پيش ميرفت و مردمانش را مىكشتند همين كه بمقاصد خود نائل آمد به غزنه بازگشت .\r\nچون خبر آن رويداد به « جيان » رسيد از كردهء خويش پشيمان گرديد .\r\nسپاهيان خويش گرد آورد و با يكصد هزار مرد جنگاور روى به سبكتكين نهاد . سبكتكين با او روبرو شد و بهمراهان خود فرمان جنگ با هنديان داد . فرمان او اجراء شد . و هنديان از ادامه كارزار ملول شدند . و حمله دسته‌جمعى نمودند .\r\nدر آن هنگام بود كه نبرد شدت يافت و مصيبت بالا گرفت . مسلمانان نيز همگى حمله نمودند ، و هر دو لشكر بهم در آميختند . سپاهيان هند در آن جنگ مغلوبه منهزم گرديدند و مسلمين از هر سو ميان آنها شمشير نهاده و اسيرانى برون از شمار از آنان گرفتند و اموال و اثقال و دواب بسيار آنها را به غنيمت بردند .\r\nدر اين رويداد هنديان خوار شدند و بعد از آن ديگر رايتى نداشتند و رضايت دادند كه در سرزمينهاى دور دست كشور خود بروند كه به آنها دسترس نباشد . چون بعد از اين رويداد سبكتكين قوت و شوكت يافت افغانيان و خلج به طاعت او درآمدند .\r\n\r\nبيان پادشاهى قابوس بن وشمگير\r\nدر اين سال ظهير الدوله بيستون بن وشمگير در گرگان بدرود زندگى گفت .\r\nدر آن هنگام برادرش قابوس بديدار دائى خود رستم به جبل شهريار رفته بود .\r\nبيستون فرزند صغيرى از خود در طبرستان بجاى گذاشته بود كه نزد جد مادرى خود ميزيست . نياى او طمع بملك او بست كه آن را بگيرد و بسوى گرگان رفت ، و در آنجا با گروهى از سركردگان برخورد كه ملاحظه نمود متمايل به قابوس هستند . آنها را دستگير كرد . خبر به قابوس رسيد ، و روى به گرگان نهاد ، همين كه نزديك آن حدود رسيد سپاهيان بيرون شدند و بر او اتفاق كردند و او را به پادشاهى برگزيدند .\r\nكسانى كه با فرزند بيستون بودند ، گريختند . عمش او را گرفت و تحت كفالت\r\n\r\n","description":"","footnote":"","page_name":" 102 ","page_number":106},
  {"content":"\r\n\r\nخويش قرار داد و وى را پيشرو و نمونه فرزندان خود كرد و بر گرگان و طبرستان چيره گرديد .\r\n\r\nبيان پاره‌اى از رويدادها\r\nدر جمادى اولاى اين سال دختر عز الدوله بختيار به الطائع للّه كه او را به قصد زواج خويش درآورده بود ، بخانهء الطائع رفت .\r\nدر رجب اين سال ابو الحسن محمد بن عبد اللّه بن زكرياء بن عميويه درگذشت .\r\nدر صفر اين سال ابو الحسن على بن وصيف الناشئى معروف به خلال صاحب مراثى بسيار در مصيبت اهل بيت درگذشت . و هم در اين سال ابو يعقوب بن الحسن جنابى صاحب حجر درگذشت . تولدش به سال دويست و هشتاد بود و بعد از او شش نفر به مشاركت امور قرامطه را بدست گرفتند و سادات ناميده شدند و با هم متفق بودند\r\n.\r\n\r\n","description":"","footnote":"","page_name":" 103 ","page_number":107},
  {"content":"\r\n\r\n\r\n367 سال سيصد و شصت و هفت\r\n\r\nبيان استيلاى عضد الدوله بر عراق\r\nدر اين سال عضد الدوله به بغداد رفت . و به بختيار نامه نوشت و او را دعوت به طاعت خويش كرد و اينكه از عراق بهر سوى كه خواهد . روانه شود ، و نيازمنديها او را از جهت مال و سلاح و غير ذلك با يارى نسبت به او تضمين كرد .\r\nياران بختيار در پذيرش اين دعوت با او اختلاف نظر پيدا كردند و لكن با وجود اين بختيار بسبب ضعف نفس خود ، دعوت عضد الدوله را پذيرفت ، و او برايش خلعتى فرستاد و پوشيد . و از بختيار خواست ابن بقيه را نزدش بفرستد ، بختيار دو چشم ابن بقيه را بدر آورد و او را نزد عضد الدوله فرستاد و تسليم او كرد .\r\nبختيار با آنچه كه عضد الدوله براى او فرستاده بود خود را مجهز كرد . از بغداد به عزم شام بيرون رفت و عضد الدوله وارد بغداد شد و در آنجا بنامش خطبه خواندند و پيش از آن بنام كسى خطبه نخوانده بودند و بر درگاهش روزى سه نوبت كوس كوبيدند و پيش از آن چنان رسمى در ميان . نبود و فرمان داد ابن بقيه را زير پاى پيل افكندند و افكندند و او زير پاى پيل كشته شد و نعشش را ، در شوال اين سال بر جسر بغداد بدار كشيدند و ابو الحسن انبارى قصيده با ابيات نغز در رثاى او سرود [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] ده بيت از اين قصيده را مؤلف فاضل در متن آورده كه در ترجمهء آن به فارسى هيچ فايده‌اى تصور نشد . م\r\n","page_name":" 104 ","page_number":108},
  {"content":"\r\n\r\nاين قصيده طولانى است . و نعش ابن بقيه همچنان بر دار آويخته بجا ماند تا به روزگار صمصام الدوله . از دارش پائين آورده دفن كردند .\r\n\r\nبيان كشته شدن بختيار\r\nهمين كه بختيار از بغداد عازم شام گرديد . حمدان بن ناصر الدوله بن حمدان همراهش بود . و چون بختيار به « عكبرا » برفت حمدان او را برانگيخت كه بموصل رود و خوبى اين قصد و فزونى اموال را در آنجا به روى وانمود ساخته او را تطميع كرد و گفت رفتن بموصل از شام بهتر و آسانتر است . پس بختيار به سمت موصل رفت ، در حالى كه عضد الدوله بختيار را سوگند داده بود كه قصد حوزهء فرمانروائى ابى تغلب بن حمدان كه عضد الدوله را با وى مودتى در ميان بود و نامه‌هائى بين آنها رد و بدل ميشد نكند . و بختيار در عزيمت بموصل نقض سوگند خود كرد . بختيار همين كه به « تكريت » رسيد . رسولى از جانب ابى تغلب به او رسيد و ابى تغلب به او پيشنهاد كرده بود كه هر گاه حمدان برادرش را دستگير نمايد و او را تسليم كند ، آنگاه وى با سپاه خود به او ملحق خواهد گرديد و باتفاق قصد بغداد كرده و بغداد را گرفته به او خواهد داد . بختيار نيز حمدان را كه همراهش بود دستگير نمود . تسليم نمايندگان ابى تغلب مىكند و او هم وى را در « دژ » خود زندانى مينمايد و بختيار رو به « حديثه » ميرود و در آنجا با ابى تغلب گرد هم ميآيند و همگى روى ببغداد مينهند با ابى تغلب حدود بيست هزار مرد جنگ آور بود .\r\nخبر اين لشكر كشى ببغداد به عضد الدوله ميرسد ، از بغداد رو بسوى آنها حركت كرده و در « قصر الجص » نزديك « تكريت » در هيجدهم شوال تلاقى حاصل مىشود و ابى تغلب و بختيار شكست ميخوردند و بختيار اسير مىشود و ابى تغلب ميگريزد . بختيار در حال اسارت تقاضا مىكند بحضور عضد الدوله برسد ولى او اجازه نميدهد بحضورش آورند و فرمان قتل او را ميدهد و فرمانش اجراء مىشود . صدور اين امريه با مشورت ابى الوفاء طاهر بن ابراهيم انجام گرديد و بسيارى از هواخواهان\r\n\r\n","description":"","footnote":"","page_name":" 105 ","page_number":109},
  {"content":"\r\n\r\nبختيار كشته شدند و بعد از آن ملك مر عضد الدوله را مسلم گرديد . عمر بختيار سى و شش سال بود ، و يازده سال و شش ماه پادشاهى كرد .\r\n\r\nبيان استيلاى عضد الدوله بر كشور بنى حمدان\r\nهمين كه ابى تغلب و بختيار از پيش روى عضد الدوله منهزم گشته شكست خوردند . عضد الدوله روانه موصل گرديد و در دوازدهم ذى قعده آنجا را با توابع آن متصرف شد . ابو تغلب چنين گمان كرد كه عضد الدوله هم چون سايرين درگذشته مدتى كوتاه در موصل و نواحى آن مانده و سپس ناگزير از مصالحه شده و باز ميگردد .\r\nو لكن عضد الدوله ، دورانديش تر از آن بود كه ابى تغلب گمان كرده بود .\r\nزيرا چون قصد موصل كرد ، خواربار و علوفه كافى بهمراه حمل كرد و كسانى هم كه استان موصل و توابع آن را مىشناختند باصطلاح كارشناس آن ناحيه بودند ، بهمراه برد و با اطمينان در موصل اقامت گزيد و كارآگاهان خفيه بجستجوى ابى تغلب فرستاد . ابى تغلب براى عضد الدوله پيام فرستاد و خواست كه آن منطقه در ضمانت او باشد . و عضد الدوله تقاضايش اجابت نكرد و گفت : اين بلاد را بيش از عراق دوست دارم .\r\nبا ابى تغلب ، مرزبان بن بختيار و ابو اسحاق و ابو طاهر فرزندان معز الدوله و مادرشان كه مادر بختيار هم بود . و اثاث و اسبابشان همراه بودند . ابى تغلب رو به « نصيبين » رفت . عضد الدوله فوجى از سپاه خويش به سركردگى ابو حرب طغان حاجب خود به جزيره ( سرزمينهاى واقع بين دجله و فرات كه سرزمين اصلى عراق است جزيره ميگفتند . م ) گسيل داشت . و فوج ديگرى از سپاه خويش بدنبال ابى تغلب روانه كرد . سركردگى اين سپاه با ابا الوفاء طاهر بن محمد بود كه از راه سنجار بصوب مأموريت خود عزيمت كرد . ابو تغلب پافشارى كرد و به « ميثافارقين » رفت و در آنجا با اهل بيت خود كه همراهش بودند اقامت گزيد و همين كه خبر عزيمت ابا الوفاء را بدان سوى شنيد از آنجا باتفاق زنان و كسان ديگر از اعضاء خانوادهء خود به « بدليس » رفت . ابو الوفاء به « ميثافارقين » رسيد .\r\n\r\n","description":"","footnote":"","page_name":" 106 ","page_number":110},
  {"content":"\r\n\r\nمردم آنجا دروازه‌ها برويش بستند و آن شهر از جمله شهرهاى محكم روميان قديم بود . پس ابو الوفاء آنجا را ترك كرده و بدنبال ابا تغلب رفت .\r\nابو تغلب از « ارزن الروم » روى بگرداند و به « حسنيه » از نواحى جزيره رفت .\r\nو به قلعه « كواشى » و قلاع ديگر آنجا بالا رفت و هر چه در آنجاها از دارائى خود داشت گرفت و ابو الوفاء به ميثافارقين بازگشته و آنجا را محاصره كرد .\r\nهمين كه عضد الدوله از آمدن ابى تغلب به قلاع خودش آگاه شد خود شخصا روى به او نهاد ولى بر او دست نيافت اما بيشتر ياران او را زينهار داد و بموصل برگشت و لشكرى را بسركردگى « طغان » از فرماندهان سپاه خود بدنبال ابى تغلب گسيل داشت و ابو تغلب دوباره بناچار روى به « بدليس » نهاد . و گمان كرد ديگر كسى تا آنجا او را تعقيب نخواهد كرد ، طغان سر در پى او نهاد ، ابو تغلب آنجا را به قصد عزيمت بكشور روم ترك كرد . انديشه‌اش اين بود كه در آنجا با پادشاه روميها ارتباط بگيرد .\r\nدر آن هنگام پادشاهى روم با « ورد » نامى بود كه از دودمان پادشاهى روميان نبود و كشور را قهرا تصرف كرده بود . رومىها را با وى اختلاف بود و ديگرى از فرزندان دودمان سلطنتى خود را به پادشاهى نصب كرده بودند .\r\nو پيكار آنها با « ورد » و هواخواهانش بدرازا كشيده بود . « ورد » به دامادى ابى تغلب درآمده بود كه او را پشتيبان بوده باشد ، و سرنوشت چنين خواست كه ابى تغلب نياز به يارى « ورد » پيدا كند .\r\nهمين كه ابى تغلب به « بدليس » رسيد . لشكر عضد الدوله او را دريافت .\r\nو افراد لشكر ، حريص بر دست يافتن بر دارائى او بودند كه بهمراه داشت . چون شنيده بودند كه مالى فزون در اختيار دارد و هنگامى كه بر او دست يافتند ، فرمانده لشكر بافراد اخطار كرد كه نبايد متعرض دارائى او شوند زيرا اين دارائى از عضد الدوله است . پس آنها نيز در نبرد سستى بخرج دارند .\r\nابى تغلب چون سستى آنها را ديد ، بر آنان حمله‌ور گرديد ، و آن لشكر را منهزم كرد ، و كشتارى عظيم از آنها كرد و خود را نجات داد\r\n\r\n","description":"","footnote":"","page_name":" 107 ","page_number":111},
  {"content":"\r\n\r\nو در « حصن زياد » فرود آمد كه اكنون به « خرتبرت » شناخته مىشود .\r\nدر آن اثناء « ورد » مذكور پيكى نزد ابى تغلب روانه كرد و او را آگاه از اجتماع روميها عليه خود كرد و از او استمداد نمود . ابى تغلب ، در پاسخ پيام او گفت : هر گاه خود فراغت حاصل كردم بسوى تو خواهم بازگشت و گروهى از لشكريان خويش به يارى او روانه كرد ، و اتفاق چنين افتاد كه « ورد » در مقابله با روميها منهزم گرديد ، همين كه ابو تغلب از آن ماجرا آگاه شد ، از يارى او مأيوس گرديد و ببلاد اسلام برگشت و در « آمد » فرود آمد و دو ماه در آنجا اقامت داشت تا اينكه « ميثافارقين » فتح شد .\r\n\r\nبيان پاره‌اى از رويدادها\r\nدر اين سال . در آسمان افريقيه ، سرخى بين مشرق و شمال پديد گرديد ، بمانند لهيب آتش مردم از شهر بيرون شدند و به نيايش خداى بزرگ و تضرع بدرگاه او پرداختند ، و در مهديه زمين لرزه‌ها و تكانهاى ترسناك ، به مدت چهل روز رويداد تا اينكه سكنهء آنجا منازل خويش را ترك كرده و امتعهء خود را سلامت نگاه داشتند .\r\nدر اين سال العزيز باللّه علوى صاحب مصر و افريقيه . در موسم حج امير الحاجى بر قاصدين مكه گمارد . و خطبه در مكه بنام او بود . امير در اين موسم « با دبس بن زيرى برادر يوسف بلكتين جانشين العزيز در افريقيه بود . همين كه « باديس بن زيرى » به مكه رسيد ، دزدان نزد او شدند و گفتند : سوسه را از تو بپذيريم به پنجاه هزار درهم و متعرض ما مشو . او در جواب آنها گفت : اين كار را ميكنم ، ياران خود را همگى نزد من بياوريد ، تا اين پيمان با حضور همهء شما باشد . دزدان كه عده‌شان سى و چند تن بود ، نزد او جمع آمدند . « باديس » از آنها پرسيد : آيا كسى ديگر از شما باقيمانده است ؟\r\nسوگند ياد كردند كه كسى ديگر باقى نمانده . آنگاه امر كرد دست همهء آنها را بريدند ! در اين سال آب دجله عظيم فزونى يافت . و بسيارى از جهت شرقى بغداد را\r\n\r\n","description":"","footnote":"","page_name":" 108 ","page_number":112},
  {"content":"\r\n\r\nغرق كرد و نيز مقابرى كه در « باب العين » در جانب غربى بغداد بود به زير آب رفت . اجرت سفينه زياد از حد بالا رفت و مردم مشرف بهلاك شدند ، سپس آب دجله فرو نشست و مردم امنيت پيدا كردند .\r\nدر اين سال قاضى ابو بكر محمد بن عبد الرحمن معروف به « ابن قريعه » در سن پنجاه و شش سالگى درگذشت . و داراى مجموعه‌اى از نوادر است .\r\nو هم در اين سال به قاضى عبد الجبار بن احمد در رى خلعت پوشانده شد . و قضاء آنجا را كه زير حكمرانى مؤيد الدوله بود ، قبضه نمود و او از ائمه معتزله است و در تراجم تصانيفش قاضى القضاة اسم برده شده و مقصود قاضى قضاة رى و نواحى آنست و بعضى كه آگاه نيستند گمان مىكند كه مطلق قاضى القضاة است ، در حالى كه اينطور نيست\r\n.\r\n\r\n","description":"","footnote":"","page_name":" 109 ","page_number":113},
  {"content":"\r\n\r\n\r\n368 سال سيصد و شصت هشت\r\n\r\nبيان فتح ميثافاريقين و آمد و غيرهما از ديار بكر بدست عضد الدوله\r\nچون « ابو الوفا » از پى كرد ابى تغلب بازگشت بر « ميثافارقين » فرود آمد .\r\nفرمانرواى آنجا « هزار مرد » بود كه شهر را ضبط كرده بود و سه ماه در قتال با ابى الوفاه پافشارى كرد ، سپس « هزار مرد » درگذشت و مرگ او را به ابى تغلب اطلاع دادند و او دستور داد بجاى « هزار مرد » غلامى از غلامان حمدانيان كه نامش « مؤنس » بود فرماندار شهر باشد . ابى الوفاء در تسخير شهر راهى بنظرش نميرسيد ، پس از اين انديشه يعنى محاصرهء آن عدول كرد . و يا مردى از اعيان شهر كه نام او ، احمد بن عبيد اللّه بود ، مكاتبه كرد و او را بسوى خود جلب نمود . و اين شخص تقاضاى ابو الوفاء را انجام داد و شروع به جلب خاطر اهالى شهر نسبت به ابى الوفاء نمود ، مردم شهر از او پذيرفتند و كار او بالا گرفت و كس نزد « مونس » فرستاد و كليدهاى دروازه‌هاى شهر از او بخواست ، « مونس » به علت كثرت هواخواهانش نتوانست مخالفت كند و كليدها را نزد او فرستاد و از او خواست كه براى او زينهارى طلب شود ، احمد بن عبيد اللّه ماجرا را به ابو الوفاء نوشت و ابو الوفاء هم به « مونس » و هم به ساير اهل بلاد زينهارى و امنيت داد . و شهر گشوده و بوى تسليم شد .\r\nابو الوفاء در مدت اقامت خود در پيرامون ميثافارقين ، شب روان خويش را به حصون مجاور گسيل داشته و تمام آنها را فتح كرده بود . همين كه ابى تغلب از جريان وقايع آگاه شد از « آمد » رو به « رحبه » نهاد . خود و خواهرش جميله بدانجا\r\n\r\n","description":"","footnote":"","page_name":" 110 ","page_number":114},
  {"content":"\r\n\r\nرفتند و بعضى از اعضاء خانوادهء او بنا بامر ابى تغلب كه از ابو الوفا زينهار بخواهند آنان نيز چنان كردند . و ابو الوفا به « آمد » رفت و آنجا را محاصره كرد ، اهالى آنجا چون وضع را چنين ديدند ، به همان رويه مردم « ميثافارقين » عمل كردند و امان طلبيده شهر را تسليم نمودند و ابو الوفاء بر ساير نواحى ديار بكر مستولى گرديد .\r\nياران ابى تغلب و اعضاء خانواده او نزد ابو الوفاء رفتند زينهار خواستند ، بهمهء آنان تأمين داد و نيكرفتارى شد ، و از آنجا به موصل بازگشت .\r\nو اما ابو تغلب ، همين كه به « رحبه » رسيد ، رسولى نزد عضد الدوله فرستاد ، خواهان عطوفت او و تمناى ناديده گرفتن كارهاى گذشته كرد . عضد الدوله جوابى نيكو به او فرستاد . و املاكى مزروعى كه او را راضى كند ، حاضر شد به او ببخشد . به شرط آنكه بساط خود برچيند ، ابى تغلب زير بار نرفت و رو به شام نهاد كه نزد العزيز - باللّه صاحب مصر برود .\r\n\r\nبيان فتح ديار مضر بدست عضد الدوله\r\nدر ديار « مضر » « سلامه برقعيدى » از جانب ابى تغلب بن حمدان حكومت داشت سعد الدوله بن سيف الدوله از حلب لشكرى بدان ديار گسيل داشت ، و جنگهائى ميان آنها روى داد . از جهت ديگر سعد الدوله نامه‌اى به عضد الدوله نوشت و خويشتن بر او عرضه داشت . عضد الدوله نقيب ابا احمد پدر الرضى را به بلادى كه در دست « سلامه » بود روانه داشت و پس از پيكارى سخت آنجا را تسليم نمود و مردم آن به اطاعت درآمدند . و عضد الدوله « رقه » را به حساب خود گرفت و باقى آن ديار را به سعد الدوله داد و از آن او گرديد .\r\nپس از آن عضد الدوله بر « رحبه » چيره گرديد و سپس به فتح قلاع و حصون آن كه عبارت از قلعهء « كواشى » بود و در آن خزائن و اموال ابى تغلب گرد آمده بود و قلعهء « بهرور » و « ملاسى » و « برقى » و « شعبانى » و استحكامات ديگر ، به تصرف عضد الدوله درآمد آنها را فتح كرد و همين كه بر تمام حوزهء قلمرو حكمرانى ابى تغلب استيلاء يافت ، ابو الوفاء را در موصل بجانشينى خود تعيين كرده و در سلخ ذى قعده به بغداد\r\n\r\n","description":"","footnote":"","page_name":" 111 ","page_number":115},
  {"content":"\r\n\r\nبازگشت و الطائع و گروه انبوهى از لشكريان و غيرهم او را پيشواز و ديدار كردند .\r\n\r\nبيان حكومت قسام بر دمشق\r\nهمين كه الفتكين ، چنان كه ياد كرديم ، دمشق را ترك كرد . قسام بر مردم دمشق سرورى پيدا كرد و سبب آن اين بود كه « الفتكين » قسام را به خود نزديك و به او اعتماد پيدا كرد ، و بسيارى از امور به دو واگذار شد . پس بلند آوازه گرديد و نام آور شد و هواخواهانش از تازه واردان فزونى يافتند و بر شهر و حكومت بر آن مسلط گرديدند .\r\nابو محمود فرمانده كه از جانب العزيز به سمت واليگرى دمشق تعيين شده بود .\r\nبه شهر بازگشت و لكن با قسام كارش سرانجام نيافت ، و حكمش را كسى نميخواند و امر قسام نافذ و مجرى بود و بنام العزيز باللّه دعوت ميكرد .\r\nابى تغلب بن حمدان صاحب موصل در حال انهزام . چنان كه ياد كرديم . بدمشق رسيد قسام مانع از ورود او به شهر شد و از او بترسيد كه يا به قهر و غلبه و يا بامر العزيز زمام امور شهر را قبضه كند و از ابو تغلب متوحش شد و ميان او و همراهان ابى تغلب پيكارى رخ داد . ابو تغلب از آنجا به طبريه رفت .\r\nاز جانب العزيز سركردهء لشكرى بنام الفضل وارد دمشق شد و قسام را در شهر دمشق محاصره كرد اما به او دست نيافت و از آنجا بازگشت . قسام همچنان تا سال سيصد و شصت و نه در دمشق بجاى ماند . از مصر اميرى بنام « سلمان بن جعفر بن فلاح » بدمشق گسيل گرديد . و مردم را از حمل سلاح نهى كرد كسى به سخنش گوش نداد .\r\nقسام هواخواهانش را بر سلمان گمارد و با او جنگيدند و از محلى كه اقامت داشت بيرونش كردند .\r\nدر آن رويداد قسام در مسجد جامع بود و مردم نزد او بودند ، پس صورت جلسه‌اى تنظيم كرد و بگواهى مردم حاضر در مسجد رساند و نزد العزيز فرستاد و ياد آور شده بود كه در آن فتنه او در مسجد بود و گواه بر آن نبوده است ، و از خود گذشتگى عرضه داشت كه هر گاه عضد الدوله بن بويه و يا سپاهش قصد او كنند . و خود\r\n\r\n","description":"","footnote":"","page_name":" 112 ","page_number":116},
  {"content":"\r\n\r\nبا او خواهد جنگيد و مانع ورود او به شهر خواهد شد . العزيز در اين حال از قسام چشم بپوشيد و بگناهش نگرفت زيرا ميترسيد عضد الدوله قصد شام كند و همين كه سلمان دشمق را ترك كرد فرمانده ابو محمود بدمشق بازگشت ولى حكمش كسى نميخواند . همه احكام در دست قسام بود و اين حال دوام پيدا كرد .\r\n\r\nبيان پاره‌اى از رويدادها\r\nدر اين سال زمين لرزه‌هاى بسيار رويداد و شديدترين آنها در عراق بود .\r\nو هم در اين سال قاضى ابو سعيد الحسن بن عبد اللّه سيرافى نحوى مصنف شرح كتاب سيبويه درگذشت او مردى فقيه ، فاضل ، مهندس ، منطقى و هر فضيلتى را در خود جمع داشت .\r\nو در حين فوت عمر او هشتاد و چهار سال بود و بعد از او ابو محمد بن معروف حاكم در جانب شرقى بغداد ، بجايش به قضاء نشست\r\n.\r\n\r\n","description":"","footnote":"","page_name":" 113 ","page_number":117},
  {"content":"\r\n\r\n\r\n369 سال سيصد و شصت و نه\r\n\r\nبيان كشته شدن ابى تغلب بن حمدان\r\nدر صفر اين سال ابو تغلب فضل اللّه بن ناصر الدوله بن حمدان كشته شد .\r\nعلت كشته شدنش اين بود ، كه چنان كه بيان كرديم ، بسوى شام رفت و بدمشق رسيد . و در دمشق قسام بر او غلبه كرد و همانطور كه ذكر آن گذشت ابى تغلب نتوانست وارد شهر دمشق بشود ، و در بيرون از شهر فرود آمد و رسولى نزد العزيز بمصر روانه كرد تا او را براى فتح دمشق يارى كند ، در آن احوال بين ياران ابى تغلب و هواخواهان قسام فتنه‌اى بروز كرد و ابى تغلب از آنجا به « نوى » از اعمال دمشق رفت . در آنجا پيكى را كه بمصر فرستاده بود برگشت و به او گفت كه العزيز ميخواهد خود او بمصر برود . تا او را با لشكرى روانه دمشق كند . ابى تغلب از عزيمت بمصر خوددارى كرد . و رسولان بين آنها رفت و آمد همى داشتند و ابى تغلب از محلى كه اقامت داشت به « بحره طبريه » رفت العزيز سپاهى بفرماندهى الفصل روانه دمشق كرد و اين سركرده با ابى تغلب در « طبريه » ديدار كرده و از جانب العزيز به او نويد داد كه بهر چه دوستدار است نائل آيد و ابو تغلب خواست باتفاق بدمشق رهسپار شوند .\r\nفرمانده الفصل او را بسبب فتنه‌اى كه بين ياران ابى تغلب و هواخواهان قسام رخ داده بود ، مانع شد كه با او همراه باشد زيرا كه امكان داشت قسام متوحش گردد و الفصل مايل بود شهر را به راه مسالمت آميز بگيرد و الفصل بدمشق رفت و آنجا را هم فتح نكرد .\r\nدر « رمله » دغفل بن مفرج بن جراح طائى . وجود داشت كه بر آنجا مستولى شده بود و نسبت به العزيز اظهار طاعت ميكرد بى آنكه احكامش بخواند و گروه\r\n\r\n","description":"","footnote":"","page_name":" 114 ","page_number":118},
  {"content":"\r\n\r\nزيادى گردش جمع شده و رو به « احياء عقيل » در شام نهاد كه وى را از شام بيرون راند . آن زن يعنى عقيل با ابى تغلب ملاقات كرد و يارى او را طلب نمود . « دغفل » به ابى تغلب نامه نوشت كه اين كار را نكند ابو تغلب بين آنها ميانجى شد و راضى شدند كه هر چه العزيز حكم كند بدان گردن نهند .\r\nابو تغلب از طبريه عزيمت كرد و در جوار « عقيل » رحل اقامت افكند « دغفل » از او بيمناك بود و همچنين انفصل سركردهء العزيز و گمان كردند كه ابو تغلب ميخواهد آن آباديها را بگيرد سپس در محرم سال سيصد و شصت و نه ابا تغلب به « رمله » عزيمت كرد . ديگر براى ابن جراح و الفضل شكى باقى نماند كه او ميخواهد با آنها جنگ كند . و هر دو در « رمله » بودند . الفصل سپاه خويش از كرانه‌ها گرد آورد . و همچنين « دغفل » آنچه امكان داشت مردان جنگى جمع كند ، كرد . و مردم جنگ را آماده و صفوف خود آراستند . « عقيل » با ملاحظهء كثرت عدهء آنها بگريخت و با ابى تغلت جز هفتصد مرد از غلامان خودش و غلامان پدرش كسى بجاى نماند و رو بهزيمت گذاشت ، و او را دنبال كردند برگشته بناى دفاع از خود گذاشت . بر سرش زدند از اسب به زير افتاد . و با سيرى گرفته شد و نزد « دغفل » بردند ، او را باسارت گرفته ، با زواش به بند كشيد .\r\nالفضل خواست او را بگيرد و بمصر نزد العزيز ببر . دغفل ترسيد كه العزيز او را همچنانكه به الفتكين كرد نزد خود نگاه داشته منزلتى پيدا كند . پس ابى تغلب را كشت و الفضل او را سرزنش كرد . و سر بريده‌اش گرفت بمصر برد . خواهر ابى تغلب جميله دختر ناصر الدوله و همسرش كه دختر عمويش سيف الدوله بود ، در آن كارزار همراهش بودند ، وقتى كه ابى تغلب كشته شد بنو عقيل آنان را به حلب نزد سعد الدوله بن سيف الدوله فرستادند . سعد الدوله خواهر خود ( همسر ابى تغلب ) را نزد خود نگاه داشت و جميله را بموصل فرستاد تسليم ابو الوفاء جانشين عضد الدوله كرد و او وى را به بغداد فرستاد و در اطاقى در خانه عضد الدوله زندانى شد\r\n.\r\n\r\n","description":"","footnote":"","page_name":" 115 ","page_number":119},
  {"content":"\r\n\r\n\r\nبيان پيكار حسن بن عمران بن شاهين با سپاه عضد الدوله\r\nدر محرم اين سال ، عمران بن شاهين ، بمرگ ناگهانى درگذشت . مدت حكومت او در بطيحه چهل سال به طول انجاميد . در طول اين مدت ، بسى از پادشاهان و خلفاء كوشيدند او را دستگير كنند و نيرنگها به كار بردند ، خداوند آنان را بر او چيره نكرد و در بستر خود بدرود زندگى گفت .\r\nپس از مرگش حسن پسرش جاى پدر را گرفت . طمع در تصرف بطيحه و توابع آن دوباره در عضد الدوله تجديد شد . سپاهى تجهيز كرد و وزير خود المطهر بن عبد اللّه را بسركردگى آن سپاه روانه بطيحه كرد و آنها را ، يعنى سپاه خود را ، با مال و و سلاح و وسائل لازم يارى و تقويت نمود .\r\nدر صفر ، المطهر روى به بطيحه گذاشت ، همين كه بدان ناحيت رسيد ، شروع به بستن دهانهء آنها را داخله در « بطابح » كرد . زمان و مال ، در انجام اين كار هدر شد .\r\nو موسم فيضان فرا رسيد . بعضى از سدها را بشكست و آب به او يارى كرد . آنچنان كه هر گاه المطهر سدى مىبست ، از چند جهت دهانهء انهار كه بسته بود باز ميشد ، سپس ميان او و حسن بن عمران درگيرى در آب روى داد . حسن بر او برترى آشكار نمود .\r\nالمطهر مردى شتاب كار و خواهان قاطعيت آن بود . و به بردبارى و شكيبا بودن مأنوس نبود پس بر او سخت آمد ، چنان مقابله‌اى .\r\nدر اردوگاه المطهر ، ابو الحسن محمد بن عمر علوى كوفى همراه او بود . و المطهر را متهم نمود كه با حسن مكاتبه و سر و سرى دارد و او را آگاه از اسرار مينمايد .\r\nالمطهر ترسيد كه اين اتهام از منزلتش نزد عضد الدوله بكاهد و چون ابو الوفاء و غيره مورد شماتت دشمنان قرار گيرد . پس تصميم به خود كشى گرفت يا چاقو شرايين دست خود را بريد ، و خون بيرون زد ، و داخل بستر خود شد ، چون خون را بديد فرياد كشيد ، مردم ( اردوگاه ) داخل بخوابگاه او شدند و او را در آن حالت ديدند ، و گمان كردند كسى اين كار را كرده است ، المطهر در آخرين رمقى كه داشت زبان گشود و گفت كه : محمد بن عمر مرا نيازمند بانجام اين كار كرد ، و آنگاه درگذشت ،\r\n\r\n","description":"","footnote":"","page_name":" 116 ","page_number":120},
  {"content":"\r\n\r\nجنازهء او را به كازرون حمل كرده در آنجا به خاك سپردند .\r\nعضد الدوله ، چون خبر شد . كسى را فرستاد كه اردوگاه و سپاه را حفظ كند و با حسن بن عمران بگرفتن مالى و گروگانهائى صلح كرد . پس از آن نصر بن هارون .\r\nمنفردا وزارت عضد الدوله را پيدا كرد و در آن هنگام در فارس اقامت داشت و عضد الدوله ابا الريان حمد بن محمد را بجانشينى او تا حضور يابد تعيين كرد .\r\n\r\nبيان جنگ ميان بنى شيبان و سپاه عضد الدوله\r\nدر رجب اين سال ، عضد الدوله سپاهى را بسوى بنى شيبان گسيل داشت . اين گروه ، در نهب و غارت و فتنه و فساد در بلاد بيداد ميكردند . و پادشاهان در پى گرد آنها زبون شده بودند ، ميان اين گروه و كردهاى « شهرزور » خويشاونديهائى سببى بوجود آمده بود . « شهرزور » از نقاطى بود كه تسخير آن براى پادشاهان ممتنع مينمود عضد الدوله به لشكريان خود امر كرد ، نخست كار « شهرزور » را با جنگ و پيكار يكسره كنند . تا اينكه بنى شيبان قطع طمع از تحصن در آنجا بنمايند ، لشكريان عضد الدوله بر شهر زور چيره شده آنجا را متصرف گرديدند . و بنى شيبان گريختند ، و لشكريان عضد الدوله سر در پى آنها نهاده و نبردى بزرگ با آنها كردند و گروه زيادى از بنى شيبان كشته شدند و دارائىشان غارت و زنانشان اسير شدند ، هشتصد اسير از آنها گرفته شد كه به بغداد برده شدند .\r\n\r\nبيان رسيدن « ورد » رومى بديار بكر و ماجراهاى او\r\nدر اين سال « ورد » رومى وارد ديار بكر شد ، كه در جوار عضد الدوله پناه بگيرد و نامه اى به او نوشت و يارى عضد الدوله را عليه پادشاهان روم خواستار شد . با شرط اينكه هر گاه در روم به پادشاهى رسيد . اطاعت از عضد الدوله نموده و خراج بدهد .\r\nعلت ورود او بديار بكر اين بود كه چون « ارمانوس » پادشاه روم درگذشت .\r\nدو فرزند صغير از خود بجاى گذاشت . كه بعد از پدر زمام ملك بدست گرفتند . نقفور كه در آن هنگام « دمستق » بود ببلاد اسلام رفته بود . و خرابيها ببار آورده ، از آنجا بازگشته بود ، همين كه نزديك به قسطنطنيه رسيد از مرگ « ارمانوس » آگاه شد .\r\nپس لشكريان گرد او جمع آمدند و به او گفتند : جز تو كسى شايستگى نيابت دو پادشاه\r\n\r\n","description":"","footnote":"","page_name":" 117 ","page_number":121},
  {"content":"\r\n\r\nصغير را در مملكت ندارد ، چه هر دوى بازماندگان ارمانوس خردسال‌اند . او در آغاز از قبول اين امر امتناع ورزيد . به او اصرار كردند ، پذيرفت . و به شاهزادگان خدمت كرد و مادر آنها را به عقد نكاح خويش درآورد ، و تاجگذارى نمود .\r\nسپس با مادر شاهزادگان بناى جفاكارى گذاشت ، و آن شهبانو با ابن « شمشقيق » مكاتبه كرد دربارهء كشتن « نقفور » كه پس از انجام قتل او ابن « شمشقيق » بجاى او نشيند . اين مرد تقاضايش را پذيرفت و مخفيانه با ده تن از مردان خود « دمستق » ( يعنى نقفور ) را غافلگير كرده او را كشتند و ابن « شمشقيق » مسلط بر اوضاع شد و « لاون » برادر « دمستق » و « ورديس » فرزند « لاون » را دستگير و در بعضى از قلاع زندانى كرد . و سپس روى به شام نهاد و نواحى شام را بباد نهب و غارت گرفت و از مسلمانان آنچه خواست او بود ، بدست آورد و به طرابلس رسيد ، مردم آنجا رو در روى او ايستادند پس اهالى آنجا را محاصره كرد .\r\nمادر دو شاهزاده رومى را برادرى بود كه « خواجه » بود ، يعنى اخته‌اش كرده بودند و در آن هنگام وزير مملكت بود و او كسى را بر ابن « شمشقيق » گمارد كه به او زهر خوراند . ابن « شمشقيق » چون احساس مسموميت كرد . در بازگشت به قسطنطنيه شتاب كرد و ليكن در بين راه مرد .\r\n« ورد ابن منير » از اكابر لشكريان و بزرگان پتريكها ( جامعهء روحانى مسيحى م . )\r\nبود و او طمع در اين امر كرد و با ابا تغلب بن حمدان مكاتبه نمود . و داماد او شد و از مسلمانان ساكن در مرز سپاهى تدارك ديد و گرد او جمع آمدند و روى به روم نهاد هر دو پادشاه سپاهى پس از سپاهى پياپى بمقابلهء او فرستادند و « ورد » آنها را شكست داد منهزم گرديدند ، و دست و بازوانش نيرو گرفت و شأنى بزرگ يافت و قصد قسطنطينه كرد . هر دو پادشاه از او بيمناك شدند ، و لا جرم « ورديس بن لاون » را آزاد كرده و بسركردگى لشگريان گماشتند و به جنگ « ورد » روانه‌اش نمودند و هر دو سپاه به نبردى شديد پرداختند و كار جنگ و ستيز آنها بدرازا كشيد و منتهى بهزيمت « ورد » ببلاد اسلام شد پس قصد ديار بكر نمود و در بيرون شهر « ميثافارقين » فرود آمد و از آنجا عضد الدوله بناى مكاتبه را گذاشت و برادر خويش را نزد عضد الدوله روانه كرد اظهار\r\n\r\n","description":"","footnote":"","page_name":" 118 ","page_number":122},
  {"content":"\r\n\r\nاطاعت كرد و از او طلب يارى نمود . عضد الدوله خواستهء او را اجابت كرده و نويد يارى به او داد .\r\nاز آن سوى كه دو پادشاه روم به عضد الدوله نامه نوشته و در جلب خاطرش كوشيدند . عضد الدوله پيش خود ، جريان را ارزشيابى كرد . جانبدارى از پادشاهان روم را ترجيح بمساعدت به « ورد » داد و از يارى به « ورد » نظرش برگشت و به ابا على تميمى كه در آن هنگام به نيابت از جانب او در ديار بكر زمام امور را بدست داشت دستور داد كه « ورد » و همراهانش را دستگير نمايد . و او به تدبير اين كار سرگرم شد كه با چه نيرنگى فرمان عضد الدوله را انجام دهد . همزمان با اين جريان همراهان و ياران « ورد » او را بطور دسته جمعى ديدار كردند و به او گفتند : ملوك روم با عضد الدوله مكاتبه كرده‌اند و دربارهء ما به او نامه نوشته‌اند و شك نبايد كرد كه آنان عضد الدوله را به دادن مال و غيره جلب كرده و او ما را تسليم آنان خواهد كرد و راى بر اين است كه به بلاد روم بازگرديم ، اگر توانستيم آشتى و صلح ميكنيم و هر گاه نتوانستيم دل بر جنگ نهاده فداكارى ميكنيم ، اگر پيروز شديم و يا مرديم ، شرافت‌مندانه خواهد بود .\r\n« ورد » به آنها گفت : اين چه رأى است كه شما داريد . ما از عضد الدوله جز نيك رفتارى چيزى نديديم و روا نباشد ، پيش از آنكه بدانيم چه خواهد كرد . از او روى گردان شويم . در اثر اين گفتگوها گروه زيادى از ياران « ورد » از وى جدا شدند .\r\nپس ابو على تميمى طمع بدستگيرى او كرد ، به او نامه نوشت كه با وى ديدار كند .\r\nو « ورد » پذيرفت و همين كه بديدار ابو على تميمى رفت ، او و فرزند و برادرش و جماعتى از يارانش دستگير شدند ، و آنان را در « ميثافارقين » زندانى كردند ، سپس ببغداد روانه نمودند و در زندان ماندند تا اينكه چنان كه ياد خواهيم كرد . خداوند گشايشى بكارشان كرد . دستگيرى او در سال سيصد و هفتاد بود .\r\n\r\nبيان آبادانى بغداد بوسيلهء عضد الدوله\r\nدر اين سال عضد الدوله بناى كار بر آبادانى و عمران بغداد گذاشت . بغداد\r\n\r\n","description":"","footnote":"","page_name":" 119 ","page_number":123},
  {"content":"\r\n\r\nدر اثر فتنه‌ها و آشوبهاى پياپى رو به خرابى نهاده بود و عضد الدوله مساجد و بازارهاى اين شهر را آباد كرد و بر ائمهء جماعت ، مؤذنين ، علماء ، قارئين قرآن ، غريبان ، ضعفاء و مستمندان كه بمساجد پناه ميآوردند . به بخشش و دهش دست گرم بگشاد .\r\nو صاحبان املاك مخروبه را ملزم كرد املاك خود را آباد كنند . و جويبارهائى كه خراب شده بود ، تجديد آبادانى نمود و امر كرد مجددا آنها را حفر و لاى روبى كنند .\r\nو عوارضى كه از حجاج گرفته مىشود آزاد كرد يعنى ملغى كرد . و راه عراق به مكه مشرفه را اصلاح نمود . و صلات و پولهائى بخاندانهاى شريف و اصيل‌زادگان و ضعفاء مجاور در مكه و مدينه و همچنين مجاورين و خانواده‌هاى شريف و اصيل در مشاهد متبركه على و حسين عليهما سلام ببخشيد ، و آرامش و امنيتى بمردم در جلوگيرى از آشوب و فتنه انگيزى بخشيد و مستمرى براى فقهاء ، محدثين ، متكلمين ، مفسرين ، استادان نحو و شعراء و نسب دانها و پزشكان و حسابداران و مهندسان برقرار داشت و به وزير خود نصر بن هارون كه مسيحى بود اجازه تعمير و آبادانى معابد و ديرها داد و اموالى ميان فقراى مسيحيان پخش كرد .\r\n\r\nبيان درگذشت حسنويه كردى\r\nدر اين سال « حسنويه بن كردى برزيكانى » در « سرماج » بدرود زندگى گفت .\r\nحسنويه سر كرده لشكرى از برزيكان بود كه « برزينيه » ناميده ميشد و دائيهاى او « » و « غانم » فرزندان احمد كه دو سر كرده لشكرى بر صفوف ديگرى بودند كه « عيشانيه » ناميده ميشدند بودند و در نواحى « دينور » و « حمدان » و « نهاوند » و « صامعان » ( شايد دشت مغان باشد . م . ) و پاره‌اى از نواحى آذربايجان تا مرز « شهرزور » حدود پنجاه سال چيرگى داشتند .\r\nهر كدامشان چند هزار نفر را فرمانده بودند . « غانم » بسال سيصد و پنجاه درگذشت ، پس از او فرزندش ابو سالم « ديسم » بن غانم در قلعهء خود در « قسان » جاى پدر را بگرفت تا اينكه ابو الفتح بن عميد ، او را از آن محل به راند و كارش بساخت و قلاع او را از قسانها و غانم آباد و غيرهما تصفيه كرد .\r\n\r\n","description":"","footnote":"","page_name":" 120 ","page_number":124},
  {"content":"\r\n\r\n« » بن احمد بسال سيصد و چهل و نه درگذشت و پس از او فرزندش ابو الغنائم عبد الوهاب . بجاى پدر مستقر گرديد ، تا آنگاه كه « شاذنخان » او را به اسيرى گرفت و تسليم « حسنويه » نمود و قلاع و املاكش را متصرف شد .\r\n« حسنويه » مرد بلند مرتبه و با حسن سياست و نيك سيرت بود ، و امور خويش بسلك انضباط كشيد و همراهانش را از دزدى منع كرد و دژ سرماج را با تخته سنگهاى بزرگ ساختمان كرد و در « دينور » نيز مسجدى بر همان طراز بساخت .\r\nو نسبت به حرمين ( مكه و مدينه ) . بسيار بخشنده بود تا اينكه در اين سال بدرود زندگى گفت . بعد از او فرزندانش از يك ديگر جدا شدند . بعضى از آنان به حوزهء فخر الدوله و طاعت از او ، و برخى هم به عضد الدوله پيوستند و آنها عبارت بودند از : ابو العلاء و عبد الرزاق ، و ابو النجم بدر ، و عاصم ، و ابو عدنان و بختيار و عبد الملك .\r\nبختيار در دژ سرماج بجاى ماند . اموال و ذخاير در اختيار او بود و به عضد الدوله نامه نوشت و ابراز تمايل به طاعت از وى كرد . سپس تغيير رأى پيدا كرد .\r\nعضد الدوله سپاهى بدان صوب گسيل داشت و دژ او را گرفت و همچنين دژهاى ديگر از برادرانش . و ابا النجم بدر بن حسنويه را با مردان رزمندهء خود تقويت كرد ، و او آن نواحى را براى عضد الدوله ضبط كرد و دست تجاوزگران از آن نواحى كوتاه ساخت و كارش استوارى پيدا كرد و مرد خردمندى بود .\r\n\r\nبيان قصد عضد الدوله به تصرف بلاد فخر الدوله برادرش\r\nدر اين سال ، عضد الدوله به بلاد جبل ( طبرستان را گويند باعتبار سلسله جبال البرز . م . ) عزيمت كرد . و بر آن منطقه چيره شد . علت اين امر چنين بود كه بختيار بن معز الدوله پسر عم فخر الدوله ، بعد از فوت ركن الدوله با او مكاتبه داشت و او را دعوت باتفاق با خود ، عليه عضد الدوله ميكرد . و فخر الدوله جواب موافق داد و متفق شدند عضد الدوله از آن توطئهء و اتفاق عليه او آگاه شد . و آن را تا زمانى كه به بلاد جبل رفت مكتوم نگهداشت .\r\nهمين كه از كار دشمنانش همانند ابى تغلب و بختيار و غيرهما ، فراغ خاطر پيدا\r\n\r\n","description":"","footnote":"","page_name":" 121 ","page_number":125},
  {"content":"\r\n\r\nكرد و حسنويه بن حسين هم درگذشت . آنگاه عضد الدوله گمان كرد كه ميان خود و برادرانش كارها به صلاح باز آورد ، پس بدان انديشه به برادرانش فخر الدوله و مؤيد الدوله و همچنين به قابوس بن وشمگير نامه نوشت .\r\nنامهء او به برادرش مؤيد الدوله اين بود كه از او بسبب اطاعت و موافقتش ، سپاس داشت مؤيد الدوله با او مخالف نبود و مطيع عضد الدوله بود .\r\nو اما نامه‌اى كه به فخر الدوله نوشت او را هم نكوهش كرد و هم استمالت و بيادش آورد الزامى را كه در پيمان خويش داشت .\r\nو اما آنچه به قابوس نوشت . اشارت بحفظ پيمانها بود كه ميانشان وجود داشت .\r\nپاسخ فخر الدوله به او ، پاسخى در شكل مناظره و هم سنگى با عضد الدوله بود و مهترى و كبر سن و وسعت ملك و عهد پدر را در اين باره فراموش كرد .\r\nو اما قابوس جوابى كه داد ، پاسخ محافظه‌كارانه و شخص مراقب اوضاع بود . رسول عضد الدوله كه آن نامه رسانده بود . « خواشاده » بود كه ز جمله بزرگان ياران عضد الدوله بشمار ميرفت و ياران فخر الدوله را در ضمن اين رسالت ، استمالت و با نويد اينكه تيولها به آنان داده خواهد شد ، بسوى عضد الدوله جلب و متمايل كرد و از آنان عهد و پيمان در وفاداريشان گرفت . همين كه « خواشاده » از انجام رسالت خويش بازگشت . عضد الدوله به عزم بلاد جبل و اصلاح آن منطقه از بغداد بيرون آمد . در آغاز لشكريان خويش را سان ديد . و افواج آنها يكى پس از ديگرى از پيش روى او گذشتند ( رژه رفتند . م . ) از جمله ابو الوفاء با لشكريان زير فرماندهى خود . و خواشاده با عساكر خويش و ابو الفتح مظفر بن محمد در رأس لشكريان تحت فرماندهى خود و آنها در بيرون شهر بغداد ، برقرار گرديدند .\r\nسپس عضد الدوله با اين اردوى بزرگ عزيمت كرد . در بين راه مژدهء ورود لشكريانش بهمدان رسيد و گروه زيادى از سركردگان فخر الدوله و مردان حسنويه كه امان طلب كرده بودند . بدانها زينهار داده شد . ابو الحسن عبد اللّه بن حمدويه وزير\r\n\r\n","description":"","footnote":"","page_name":" 122 ","page_number":126},
  {"content":"\r\n\r\nفخر الدوله با گروهى از يارانش به عضد الدوله پيوست : و كار فخر الدوله كه در همدان بود . مختل گرديد و از برادرش بترسيد و قتل بختيار بنى عم خود را متذكر شد .\r\nو از همدان ترسناك بگريخت و قصد ديلم ( گيلان ) نمود سپس از آنجا روى به گرگان نهاد و بر شمس المعالى قابوس بن وشمگير فرود آمد و به او پناهنده شد و قابوس او را امنيت بخشيده و پناه داد ، و بيش از آنچه فخر الدوله نزد خود انديشيده بود ، بوى تقديم كرد و وى را در آنچه از ملك و غيره داشت شريك خود ساخت .\r\nعضد الدوله آنچه را كه فخر الدوله در همدان و رى و ما بين آنها از بلاد داشت تصرف كرد و آنها را به مؤيد الدوله بن بويه برادرش تسليم كرد و او را جانشين خود در آن بلاد كرد و در رى فرود آمد و بر نواحى آن استيلا يافت .\r\nپس از آنجا بحوزه حكومتى حسنويه كردى رفت ، و قصد نهاوند و همچنين دينور و در « سرماج » نمود ، و آنچه از ذخاير حسنويه در آنجا بود ، و مقدارش هم گزاف بود متصرف گرديد و تعدادى از قلاع حسنويه را نيز بگرفت . در اين سفر عضد الدوله « صرع » پيدا كرد . در موصل هم كه بود ، اين بيمارى او را گرفته بود ، ولى آن را مكتوم نگهداشت و در اثر آن بسيار فراموش كار شده و چيزى بيادش نميامد . مگر پس از كوشش زياد اين را نيز پنهان نگهداشت . عادت دنيا بر اين جارى است كه براى هيچكس صفايش بجاى نماند .\r\nفرزندان حسنويه را نزد او آوردند . از ميان آنها عبد الرزاق و ابى لعللاء و ابى عدنان را دستگير كرد و نسبت به بدر بن حسنويه ابراز نيكى و عنايت نمود و بوى خلعت داد ، و سرپرستى اكراد به او واگذار كرد ، اين بود آنچه در « تجارب الامم » تأليف ابى على بن مسكويه آمده بود .\r\n\r\nبيان تصرف هكاريه و توابع آن از جانب عضد الدوله\r\nدر اين سال عضد الدوله سپاهى به « هكاريه » از توابع موصل به منظور مطيع كردن كردها گسيل داشت ، و به سركوبى آنها پرداخته ، و قلاع آنها را محاصره كرد ، و اقامت سپاهيان در محاصرهء آنها به طول انجاميد در درون استحكامات كردها در انتظار\r\n\r\n","description":"","footnote":"","page_name":" 123 ","page_number":127},
  {"content":"\r\n\r\nفصل زمستان و نزول برف بودند تا مگر سپاهيان كه آنها را محاصره كرده‌اند ، آنجا را ترك كنند . خداوند چنين مقدر كرده بود كه در آن سال نزول برف تأخير كرد ، پس امان طلبيدند ، و خواست آنها پذيرفته شد و قلاع خود را تسليم كردند و با سپاهيان عضد الدوله ، بموصل فرود آمدند . آنها از اعمال خود دست نكشيدند ، حتى يك روز تا اينكه برف باريد .\r\nسپس سركردهء سپاه به آنها غدر كرد . و آنها را از « معلثايا » تا موصل به طول پنج فرسنگ در طرفين جاده بدار آويخت و خداوند شر آنها را از مردم دور كرد .\r\n\r\nبيان پاره‌اى از رويدادها\r\nدر اين سال رسولانى از جانب العزيز باللّه صاحب مصر ، خدمت عضد الدوله رسيدند و رسالت خود ، انجام دادند .\r\nو در اين سال ، عضد الدوله ، محمد بن عمر علوى را دستگير و او را به فارس فرستاد علت دستگيريش سخنى بود كه المطهر بهنگام مرگ دربارهء او به زبان آورده بود ، عضد الدوله مأمورانى به كوفه گسيل داشت و هر چه محمد بن عمر علوى از مال و سلاح و ذخاير بىشمار داشت بگرفت ، و برادر او را ابا الفتح احمد را بجايش گمارد . و به سرپرستى حجاج تعيين كرد .\r\nو در اين سال وصلتى بين الطائع للّه و عضد الدوله تجديد شد و الطائع دختر عضد الدوله را به زوجيت اختيار كرد مقصود عضد الدوله از اين امر اين بود كه دخترش فرزند ذكورى از الطائع للّه پيدا كند و او را وليعهد الطائع سازد ، تا خلافت در دودمان او مستقر گردد و فرزندانى منسوب بدان خاندان داشته باشد . شيربها در اين امر يكصد هزار دينار بود .\r\nدر اين سال فتنهء بزرگى بين مسلمانان و مجوسان در شهر شيراز ، پديد گرديد كه منازل مجوسان مورد نهب و غارت واقع شد و گروهى از آنان كشته شد . و چون عضد الدوله از آن رويداد آگاه گرديد و خبر آن شنيد . مأمورانى بدان صوب گسيل داشت تا كسانى كه در آن بلوا دست داشتند ، جمع كرده آنها را بشدت تنبيه كرد و در\r\n\r\n","description":"","footnote":"","page_name":" 124 ","page_number":128},
  {"content":"\r\n\r\nتنبيه و زجر آنها خشونت به كار برد .\r\nو هم در اين سال ، فوجى از سپاهيان خويش را به « عين التمر » گسيل داشت . در عين التمر « ضبة بن محمد الاسدى » مقيم بود . و كارش راهزنى و دزدى بود . و وقتى به خود آمد كه از هر سو خود را با سپاهيان عضد الدوله روبرو ديد . پس خانواده و دارائى خود را ترك كرده و تنهائى جانش را از مهلكه نجات داد و دارائى و خانواده‌اش را گرفتند ، و « عين التمر » به تصرف درآمد .\r\n« ضبة بن محمد الاسدى » پيش از اين واقعه ، آرامگاه حسين صلوات اللّه عليه را بباد غارت گرفته آنجا را تاراج كرده بود . و براى اين كار عقوبت شد .\r\nدر اين سال عضد الدوله ، نقيب ابى احمد حسين موسوى پدر شريف رضى و برادرش ابى عبد اللّه و قاضى القضاة ابى محمد را دستگير كرده بفارس فرستاد . و ابا سعد بشر بن - الحسين را كه شيخى بزرگ بود و در فارس اقامت داشت به قاضى القضاتى و سرپرستى قضاة بغداد تعيين كرد .\r\nو هم در اين سال ابو عبد اللّه احمد بن عطاء بن احمد بن محمد بن عطاء رودبارى صوفى كه از بغداد به شام انتقال يافته بود ، در نواحى عكا بدرود زندگى گفت در ذى حجه اين سال محمد بن عيسى بن عمرويه ابى احمد جلودى زاهد راوى صحيح مسلم از ابن سفيان ، درگذشت و در حيره در نيشابور به خاك سپرده شد و هشتاد سال از سنش ميگذشت .\r\n( جلودى به فتح جيم و به ضم هم گفته شده ولى كم آمده است و حيره بكسر حاء مهمله و راء مهمله . محله‌ايست در نيشابور - اين توضيح از مؤلف است ) در اين سال ، ابو الحسن احمد بن زكريا بن فارس لغوى صاحب كتاب « المجمل » و تأليفات ديگر ، درگذشت . او سخنور نيز بود . از آن جمله گفتهء او به دو روز پيش از مرگش :\r\n « يا رب ان ذنوبى قد احطت بها * علما و بى و بأعلانى و اشرارى »\r\n« انا الموحد لكنى المقر بها * فهب ذنوبى لتوحيدى و اقرارى » \r\n\r\n","description":"","footnote":"","page_name":" 125 ","page_number":129},
  {"content":"\r\n\r\nمفادش بگونهء فارسى چنين است كه خداوندا گناهان مرا و آنچه آشكار و پنهانست دانااى . من موحدم ( يكتاپرستم ) و لكن آن را به زبان مياورم . و گناهانم بخاطر يكتاپرستى و اقرار من . بر من ببخشاى .\r\nدر شوال اين سال ابو الحسن ثابت بن ابراهيم حرانى پزشك صابى درگذشت .\r\nمولد او در رقه بسال دويست و هشتاد و سه بود ، او مردى دانا و در پزشكى حاذق بود .\r\nپايان جلد هشتم از اصل كتاب\r\n\r\n","description":"","footnote":"","page_name":" 126 ","page_number":130},
  {"content":"\r\n\r\n\r\n370 سال سيصد و هفتاد\r\n\r\nبيان واگذارى همدان به مؤيد الدوله\r\nدر اين سال ، صاحب ابو القاسم اسماعيل بن عباد ، از جانب مؤيد الدوله به خدمت عضد الدوله رسيد و اطاعت و موافقت مؤيد الدوله را عرضه داشت عضد الدوله وزير برادر را شخصا ديدار كرد . و بسى او را گرامى داشت و همدان و توابع را به او واگذارد . يعنى بمؤيد الدوله . و صاحب نزد عضد الدوله بماند تا اينكه ببغداد بازگشت نمايد . چون ببغداد عزيمت كرد . صاحب را به مؤيد الدوله بازگرداند و املاك ( تيول ) زيادى به او داد فوجى از لشكريان نيز همراه صاحب نمود كه در خدمت مؤيد الدوله باشند .\r\n\r\nبيان كشته شدن فرزندان حسنويه بجز بدر\r\nهمين كه عضد الدوله بدر و دو برادرش عاصم و عبد الملك را خلعت بخشيد ، و بدر را به سرورى بر آنها گمارد و سرپرستى و فرمانروائى بر اكراد را به او محول كرد . برادرانش بر او رشك بردند و سر بعصيان برداشته ، از طاعتش بيرون شدند . عاصم جمعى از اكراد مخالف را بسوى خود جلب كرد و مخالفان گرد او جمع شدند . عضد الدوله لشكرى بدان صوب گسيل داشت كه بر عاصم و همراهانش بتاختند و آنها را منهزم كردند و عاصم اسير شد و او را بر شترى سوار و بهمدان آوردند و از آن روز ببعد ديگر خبرى از او نشد . و فرزندان حسنويه ، جز بدر كه او را به حال خود ترك كردند كشته شدند . بدر در جاى خود استوار باقيماند و مردى خرد پيشه و گشاده دل و دورانديش - و با دهش و بردبار بود . و بخواست خدا اخبار او را آنچه دانسته شده\r\n\r\n","description":"","footnote":"","page_name":" 127 ","page_number":131},
  {"content":"\r\n\r\nخواهيم ياد كرد .\r\n\r\nبيان تصرف قلعهء سندة و غيرهما بوسيلهء عضد الدوله\r\nو هم در اين سال بود كه عضد الدوله بر قلاع ابى عبد اللّه المرى در نواحى جبل چيره گرديد . ابى عبد اللّه مرى در « سندة » مسكن داشت و در آنجا منازل زيبا و نفيس وجود داشت و خود او از خاندانهاى قديمى بود و او و فرزندانش دستگير و به بند كشيده شدند . و همچنان در بند بودند تا اينكه بعدها صاحب بن عباد آنان را آزاد كرد و فرزندش ابا طاهر را به خدمت گماشت و در گروه دبيران و كتاب به كار گرفته شد و ابا طاهر خوش خط و بيان بود .\r\n\r\nبيان جنگ ميان لشكريان العزيز و ابن جراح و عزل قسام از دمشق\r\nدر اين سال لشكريان از مصر به منظور پيكار با المفرج بن جراح گسيل شدند .\r\nعلت اين امر چنين بود كه ابن جراح در سرزمين فلسطين شأنى بزرگ يافته .\r\nهواخواهانش افزون گرديده . و نيرومند و قوى شوكت شده بود . خود او نيز در عبث - كارى و فساد و تخريب بلاد زياد رويها ميكرد . العزيز باللّه لشكريان بسيج كرده و بسوى او روانه كرد و بلتكين ترك را به فرماندهى لشكر تعيين كرد . و او به سمت « رمله » حركت كرده ، در آنجا اعراب از قيس و غيره گروه زيادى به دو پيوستند .\r\nبا ابن جراح جماعتى همراه بودند كه همچو تركان تيرانداز و به شيوهء آنان نبرد ميكردند سپاهيان فريقين بهمرسيدند و آتش جنگ ميانشان به شدت افروخته شد بلتكين كمينگاهى براى خود برگزيده بود . و از پشت سر سپاه ابن جراح بر آنها يورش برد و لشكريان ابن جراح روى بهزيمت نهادند و شمشير جنگ آوران مصرى ميان منهزمين بگردش افتاد . ابن جراح رو به انطاكيه گريخت و به فرماندار آنجا پناهنده شد و به او پناهندگى داده شد . اين رويداد مصادف گرديد با خروج پادشاه روم با سپاهى گران از قسطنطنيه به قصد بلاد اسلام . ابن جراح بترسيد و با « بكجور » فرماندار « حمص » مكاتبه كرده به او پناهنده شد .\r\n\r\n","description":"","footnote":"","page_name":" 128 ","page_number":132},
  {"content":"\r\n\r\nو اما لشكريان مصر . پس از فراغ از كار ابن جراح در دمشق فرود آمدند و قسام حاكم دمشق را فريب دادند و چنين وانمود كردند كه براى اصلاح امور شهر .\r\nو كوتاه ساختن دست و آزار مردمان آمده‌اند . فرمانده ابو محمود كه استاندار آنجا بود . در سال سيصد و هفتاد بدرود زندگى گفته . و زنده هم كه بود . حكمش روان نبود . و فرمانروائى مر قسام را بود و همين كه ابو محمود درگذشت . « جيش بن صمصامه » خواهرزادهء ابو محمود بجاى او به استاندارى نشست و او بديدار « بلتكين » فرمانده سپاه مصريان رفت به گمان اينكه او منظورش اصلاح شهر است . بلتكين به او دستور داد كه خود و همراهانش از شهر بيرون آمده . و در حومهء شهر فرود آيند ، و اين دستور اجرا شد . قسام از آن پيش آمد برحذر گرديد . و بهمراهانش امر بجنگ كرد . و آنها دفعاتى چند بمقاتله پرداختند . لشكريان . بلتكين نيرو يافتند و بحومه شهر وارد شدند . و « شاغور » را تصرف نمودند و آنجا را سوزاندند و غارت كردند .\r\nمشايخ شهر با قسام ديدار كردند و با او بگفتگو نشستند باينكه نزد بلتكين بروند و براى خود و قسام زينهار بخواهند . قسام خرد شده و ذليل گرديد ، و پس از آن كبريائى و خشونت و جبروت سر تسليم فرود آورد و گفت : برويد ، و آنچه خواهيد بكنيد .\r\nهواخواهان قسام به او رجوع كردند ، او را بيمناك و دست از پا درازتر يافتند .\r\nپس هر كس در انديشهء خود راه خويش در پيش گرفت و شيوخ بلد نزد بلتكين رفتند و براى خود و قسام طلب زينهار نمودند . خواست آنها پذيرفته و به آنها گفته شد كه ميخواهم همين امروز شهر تسليم من گردد . به او گفتند : آنچه خواهى امر كن . بلتكين استاندارى بر آنها گماشت كه به او « ابن خطلخ » ميگفتند و با او سواران و مردان رزمنده‌اى همراه كرد .\r\nاين رويداد ، از آغاز جنگ و محاصره از بيستم محرم سال سيصد و هفتاد آغاز و در 27 محرم وارد شهر شدند و متعرض قسام و هيچيك از هوادارانش نشدند . قسام دو روز در شهر ماند و بعد پنهان گرديد ، آنچه در خانهء او يافته ميشد و دور و حوالى آن از خانه‌هاى هوادارانش گرفته شد و سپس بچادرهاى خود بيرون شدند . در آن اثناء قسام نزد حاجب بلتكين رفت و خود را به او شناساند حاجب او را نزد بلتكين برد .\r\n\r\n","description":"","footnote":"","page_name":" 129 ","page_number":133},
  {"content":"\r\n\r\nو بلتكين وى را بمصر روانه داشت . در آنجا العزيز آزادش كرد ، و مردم از تحكم او و چيره‌گى و تسلط همراهان و هواخواهانش از مردم تبهكار و فاسد راحت شده آرامش يافتند .\r\n\r\nبيان پاره‌اى از رويدادها\r\nدر اين سال على بن احدب مزور درگذشت . اين شخص خط هر كس را تقليد و چنان تقليد ميكرد كه نويسندهء اصلى شك نميكرد كه خط خودش است . و عضد الدوله هر گاه كه ميخواست بين شاهان اختلاف اندازد . به او دستور ميداد كه به خط بعضى از آنها در موافقت با كسى كه خرابى كار ميان آنها را ميخواست بنويسد . و سپس مكتوب را به شخص مورد نظر مىرساند . و كار خراب ميشد و ابن احدب ( احدب يعنى گوژپشت م . )\r\nشايد دستش ختم در اين كار بود .\r\nدر اين سال نهر فرات ، فيضانى زياد بر حد مألوف پيدا كرد و بسيارى از غلات را آب ببرد . و از بلنديها درگذشت آنها را به زير گرفت و پلهاى كهنه و نو را خراب كرد و ساكنان جهت غربى بغداد تيره روز از غرقاب گرديدند . فيضان فرات و دجله تا سه ماه دوام داشت و سپس كاهش يافت .\r\nدر اين سال دختر عضد الدوله براى خليفه الطائع للّه بخانهء شوى روانه شد و آنقدر گوهر بهمراه برد كه بشمارش نايد .\r\nدر اين سال قطعه واحدى از عنبر كه وزن آن پنجاه و شش رطل بود از جانب فرمانرواى يمن براى عضد الدوله بعنوان ارمغان تقديم گرديد ، و هم در اين سال ابو الفتح احمد بن عمر بن يحيى علوى در رأس حجاج حج گذارد و در مكه و مدينه بنام العزيز باللّه علوى صاحب مصر خطبه خوانده شد . و در اين سال ابو بكر احمد بن - على رازى امام فقهاى حنفيه در آن زمان درگذشت . در زمان حياتش از او خواسته شد منصب قاضى القضاة داشته باشد . نپذيرفت و از ياران كرخى بود .\r\nدر اين سال زبير بن عبد الواحد بن موسى ابو يعلى بغدادى درگذشت ، وى از « بغوى » و « ابن ساعد » حديث شنيده بود و به اصفهان و خراسان و آذربايجان و غيرها\r\n\r\n","description":"","footnote":"","page_name":" 130 ","page_number":134},
  {"content":"\r\n\r\nسفرها كرده و بسيار ( حديث ) شنيده بود و در اين سال در موصل درگذشت . و محمد بن جعفر بن حسين بن محمد ابو بكر المفيد . معروف به « غندر » در مهلكه بخارا درگذشت و ابو الفرج محمد بن عباس بن « فسانجس » و ابو محمد على بن حسن اصفهانى و حسن بن بشر آمدى بهم چنين .\r\nو در اين سال القائد ابو محمود ابراهيم بن جعفر استاندار العزيز باللّه بر دمشق درگذشت و جيش بن صمصامه بجاى او نشست .\r\n\r\n371 سال سيصد و هفتاد و يك\r\n\r\nبيان عزل ابن سيمجور از خراسان\r\nدر اين سال ابو الحسن محمد بن ابراهيم بن سيمجور از فرماندهى لشكر خراسان عزل شد و بجاى او حسام الدوله ابو العباس تاش به كار گمارده شد .\r\nسبب آن رويداد اين بود كه چون امير نوح بن منصور ، در سن نو سالگى به پادشاهى خراسان و ما وراء النهر رسيد ابا الحسن عتبى را بوزارت برگزيد . و او در نگاهداشت دولت به خوبى و درستى اقدام كرد و محمد بن سيمجور كه از دير باز در خراسان متوطن شده و اقامت وى در آنجا بدرازا كشيده بود ، اطاعت نميكرد و آنچه خود ميخواست ميكرد . پس ابو الحسن عتبى او را بر كنار كرد و بجايش حسام الدوله ابا العباس تاش را بگمارد و او را در اين سال از بخارا به نيشابور گسيل داشت و « تاش » در آنجا استقرار يافت و زمام كارها بدست گرفته . بادارهء امور پرداخت و لشكريان و مردم از وى اطاعت كردند .\r\n\r\nبيان استيلاى عضد الدوله بر گرگان\r\nدر جمادى الاخره اين سال ، عضد الدوله بر بلاد گرگان و طبرستان چيره گرديد\r\n\r\n","description":"","footnote":"","page_name":" 131 ","page_number":135},
  {"content":"\r\n\r\nو قابوس بن وشمگير فرمانرواى آن بلاد ملك خود را ترك كرد .\r\nسبب آن پيش آمد اين بود كه همين كه عضد الدوله بر قلمرو فرمانروائى برادرش فخر الدوله مستولى گرديد . فخر الدوله ، چنان كه ياد كرديم . منهزم شد و به قابوس پيوست . و اين خبر به عضد الدوله رسيد ، او به قابوس پيام فرستاد . و پيشنهاد بذل از بلاد و مال و بستن پيمان و غير ذلك به او كرد كه در برابر فخر الدوله برادرش را تسليم وى كند . قابوس آن پيشنهاد نپذيرفت . عضد الدوله هم برادر خود مؤيد الدوله را مجهز به سپاه و اموال و ذخاير كرده ، به گرگان روانه كرد .\r\nقابوس از عزيمت مؤيد الدوله و قصد او آگاه شد و با سپاه خود به پيشواز او رفت و در نواحى استر آباد ، طرفين بهم رسيدند و برخورد كردند و از بامداد تا چاشت بجنگيدند ، قابوس و همراهانش در جمادى الاولى منهزم گرديدند و قابوس قصد بعضى از قلاع خود كرد كه در آنها اموال و ذخاير خويش را گرد آورده بود و آنچه ميخواست از مال و ذخاير خود برداشت و روى به نيشابور نهاد و همين كه بدانجا رسيد ، فخر الدوله هم به او پيوست . و هواخواهان و يارانشان نيز كه پراكنده شده بودند به آنان پيوستند .\r\nورود آنها به نيشابور ، هنگامى رويداد كه حسام الدوله ابى العباس تاش ، فرمانروائى خراسان داشت جريان وقائع را به امير ابى القاسم نوح بن منصور گزارش داد و او را آگاه از ورود فخر الدوله قابوس به نيشابور كرد و نيز نوشت كه آنان براى پيروزى بر مؤيد الدوله از وى يارى خواسته‌اند . از نوح به حسام نوشته شد و او را امر به بزرگداشت جايگاه و گرامى داشتن آنان و گرد آوردن لشكريان و همراهى با فخر الدوله و قابوس و اعاده ملك آنها كرده بود و وزير ابو الحسن نيز در اين باره به تاش نامه نوشت .\r\n\r\nبيان عزيمت حسام الدوله و قابوس به گرگان\r\nهمين كه نامه‌ها از امير نوح به حسام الدوله رسيد و او را امر كرده بود با همه لشكريان خراسان با فخر الدوله و قابوس همراهى نمايد . حسام الدوله لشكريان را\r\n\r\n","description":"","footnote":"","page_name":" 132 ","page_number":136},
  {"content":"\r\n\r\nگرد آورد و بسيج كرد . و در نيشابور آنقدر سپاهى گرد آمد كه فضا بر آنها تنگ شد و از آنجا بگرگان روى نهاد و در آن ناحيت فرود آمده آنجا را محاصره نمودند .\r\nمؤيد الدوله در گرگان بود و گروه بسيارى از لشكريان برادرش عضد الدوله با او بودند و لكن آنها به لشكريان خراسان نزديك نميشدند . حسام الدوله دو ماه مؤيد الدوله و لشكريان او را در گرگان در محاصره داشت و آنها را بجنگ و ستيز هميخواند . مردم گرگان از جهت نرسيدن آذوقه و خواربار به تنگنا افتادند . تا جائى كه نخالهء جو كه با گل خمير شده برد ، ميخوردند . چون كار بر آنها سخت شد در ماه رمضان از گرگان بيرون آمدند و با صدق عزيمت دل بجنگ نهادند و نتيجه له و يا عليه آنها باشد عزم جزم كردند . نبرد كنند خراسانيان چون آنها را بديدند گمان كردند كه چون دفعات گذشته ، جنگ و ستيز گذران است و پس از اندك زمانى بدرون حصار خويش باز خواهند گشت . و بمقاتله پرداختند و نبردى سخت درگرفت و خراسانيان ، خلاف آنچه را كه گمان كرده بودند . با آن روبرو شدند .\r\nمؤيد الدوله پيش از اين درگيرى با يكى از فرماندهان خراسان بنام « فائق الخاصه » مكاتبه و او را تطميع كرده بود ، و او در پاسخ مؤيد الدوله نويد انهزام را پس از تلاقى فريقين داده بود . اخبار اين فائق و جايگاه او در دستگاه دولت و شناخت او پس از اين ذكر خواهد شد .\r\nهمين كه مؤيد الدوله با لشكريان خود در آن روز از گرگان بيرون آمد ، لشكريانش بر سپاهى كه تحت فرماندهى فائق بود حمله‌ور شدند . فائق و لشكر او منهزم گرديدند و مردم هم بدنبالشان رو بهزيمت نهادند . حسام الدوله و فخر الدوله در قلب سپاه استوار و ثابت قدم مانده و نبردى سخت كرده و تا پايان روز جنگيدند .\r\nو همين كه مردم لشكرى را به حال هزيمت نگريستند آنان نيز به گريختگان پيوستند .\r\nو همراهان مؤيد الدوله اموال بسيار كه اندازهء آن جز خداى بزرگ كس نداند چه مقدار بوده به غنيمت ربودند و از خواربار و مواد غذائى مقدار بسيار بدست آوردند .\r\nحسام الدوله و فخر الدوله و قابوس به نيشابور بازگشتند و جريان ما وقع را به بخارا نوشتند و از آنجا پاسخ رسيد به آنها مدد ميرسد و نويد گسيل داشتن لشكريان\r\n\r\n","description":"","footnote":"","page_name":" 133 ","page_number":137},
  {"content":"\r\n\r\nو بازگشت به گرگان و رى به آنان داده شد . امير نوح امر به اعزام سپاهيان به نيشابور كرد . و از هر ناحيتى افراد سپاهى رو بوى نهاده و در بيرون شهر نيشابور گرد آمدند اين بار بيش از كرت اول ، سپاه جمع شده بود و حسام الدوله در انتظار وصول نيروهاى امدادى بود كه باتفاق آنها روى به مقصد گذارد . در اين اثناء خبر كشته شدن وزير ابى الحسن عتبى به آنها رسيد و آن جمع پراكنده و تدبير تباه گرديد .\r\nعلت قتل اين بود كه ابا الحسن بن سيمجور گروهى از بردگان مزدور به قتل عتبى گمارده بود ، پس بر او ريخته او را كشتند . همين كه او كشته شد ، نوح بن منصور به حسام الدوله نوشت و او را به بخارا خواست تا تدبير كارهاى دولت كرده و آنچه در اثر آن رويداد رو به نابسامانى گذاشته سامان بخشد . و از اين رو حسام الدوله از نيشار به بخارا رفت و بر هر كس از قتلهء ابى الحسن دست يافت او را بكشت . قتل عتبى در سال سيصد و هفتاد و دو رخ داد .\r\n\r\nبيان قتل امير ابى القاسم حكمران صقليه و گريختن فرنگيان\r\nدر ذى قعدهء اين سال ، امير ابو القاسم ، حكمران صقليه از شهر به عزم جهاد بيرون آمد . و سبب اين بود كه پادشاهى از پادشاهان فرنگ كه او را « بردويل » ميناميدند با انبوهى از فرنگيان رو به صقليه نهاد و دژ مالطه را محاصره و آنجا را تسخير كرده و دو فوج از مسلمانان صدمه ديده بودند . امير ابو القاسم با لشكريان خويش بدان صوب رهسپار گرديد كه آنها را از آن قلعه تار و مار كند .\r\nهمين كه نزديك بدانجا رسيد ، ترس و جبن بر او چيره شد ، پس وجوه ياران خويش را گرد آورد و به آنان گفت . من به محل خود بازميگردم و رأى مرا نشكنيد ، و خود و لشكريانش بازگشتند .\r\nنيروى دريائى كفار در دريا مسلمانان را زير نظر داشتند و همين كه ديدند آنها برميگردند به « بردويل » پادشاه روم پيام فرستاده او را از ماجرا آگاه كردند و گفتند :\r\nمسلمانان از تو ترسيده‌اند ، خود را به آنها برسان كه پيروز خواهى شد ، آن فرنگى لشكريان خود را سبكبار از حمل اثقال نمود و مجرد در يك ستون از سپاهيان بدنبال مسلمانان\r\n\r\n","description":"","footnote":"","page_name":" 134 ","page_number":138},
  {"content":"\r\n\r\nرفت و سخت كوشا بود به آنها برسد در بيستم محرم سال سيصد و هفتاد و دو به لشكريان اسلام رسيد و نبردى سخت ميان طرفين رويداد و قتال شدت پيدا كرد ، انبوهى از سپاهيان فرنگ به قلب لشكر اسلام و جايگاه پرچمها حمله‌ور شدند ، و راه پيشروى گشاده داشته از ميان لشكر اسلام عبور و خود را به قلب سپاه رساندند . بسيارى از مسلمانان از پيرامون امير خود پراكنده شدند ، و نظم آنها مختل گرديد و فرنگيان خود را به امير مسلمانان رسانده ، ضربتى بر تارك او نواخته و كشته شد و جماعتى از اعيان مردم و شجعان آنان كشته شدند .\r\nدر اينجا بود كه مسلمانان منهزم برگشتند و عزم جزم بر پيكار نمودند كه يا پيروزى يابند و يا بميرند ، در اين هنگام بود كه نبرد شدت پيدا كرد و مصيبت بر فريقين بزرگ شد و بالنتيجه فرنگيان به زشت‌ترين شكل ممكن ، رو بهزيمت نهاده و چهار هزار نفر از آنها كشته شد و بسيارى از پتريكهاى ( روحانيون ) آنان اسير شده و مسلمانان تا شب هنگام آنان را تعقيب نمودند و اموال بسيارى از آنها به غنيمت گرفته شد .\r\nپادشاه فرنگ با مردى يهودى كه از همراهان خاصهء او بود بگريخت ، در حين فرار اسب پادشاه از رفتار فرو ماند . آن يهودى به او گفت اسب مرا سوار شو . اگر من كشته شدم تو فرزندم را باش . پادشاه اسب او گرفت و سوار شد ، و آن يهودى كشته شد و پادشاه جان سالم بدر برد و خود را بچادر خود كه زن او و هواخواهانش در آنجا بودند . برداشته و به روم بازگشت .\r\nهمين كه امير ابو القاسم كشته شد فرزندش جابر كه در آن گير و دار با پدر همراه بود جاى او را گرفت و بيدرنگ مسلمانان از آن ناحيت حركت كردند . و اتمام غنيمت براى آنان ممكن نشد و بسيارى از آن غنائم بجاى ماند يارانش به او - به جابر - گفتند در آنجا درنگ كند تا سلاح و غيره كه از دشمن بجاى مانده بگيرند و خزانه را آباد كنند او نپذيرفت .\r\nفرمانروائى ابى القاسم بر صقليه دوازده سال و پنجاه و پنج روز بود و اميرى عادل با حسن سيرت و نسبت به رعيت بسيار مهربان و با داد و دهش بود ، بمستحقان فراوان صدقه ميداد . زر و سيم و ملك و عقارى از خود بجاى نگذاشت و تمام املاك خويش\r\n\r\n","description":"","footnote":"","page_name":" 135 ","page_number":139},
  {"content":"\r\n\r\nرا بر فقراء و مستمندان واقف كرد .\r\n\r\nبيان پاره‌اى از رويدادها\r\nدر اين سال آتش‌سوزى در كرخ بغداد رويداد و مواضع بسيارى در آنجا به آتش سوخت و گروه زيادى از مردم به هلاكت رسيدند و حريق يك هفته دوام داشت .\r\nدر اين سال عضد الدوله قاضى ابى على الحسن بن على تنوخى را دستگير و خانه‌نشينش كرد و از كارهائى كه متصدى آن بود بركنارش نمود . تنوخى حنفى مذهب و نسبت به شافعى مذهبان بسيار تعصب ورزيده و در بدگوئى زبانش را آزاد گذاشته بود .\r\nخدايش او را بكشد ! در اين سال عضد الدوله ابى اسحاق ابراهيم بن هلال صابى نويسنده را از بند آزاد كرد وى در سال سيصد و شصت و هفت دستگير شده بود . علت دستگيريش اين بود كه به بختيار نامه‌هائى دربارهء مضار اختلاف واقع بين او و عضد الدوله مينوشت ، و بختيار را نصيحت ميداد ، از جمله نوشتهء او دربارهء خليفه الطائع به عضد الدوله در همين مقوله بود . و عز الدوله ( بختيار ) را به لقب شاهنشاه ملقب كرد ، و سنن برابرى و مساوات تزلزل پيدا كرد ، و عضد الدوله بر او خشم گرفت . و اين از شگفتى آورترين كارهاست زيرا كه مقصود صابى با نصيحت كردن بختيار اين بود كه در نظر عضد الدوله بزرگ شود . همين كه عضد الدوله آزادش كرد به او امر كرد ، اخبار و محاسن ديالمه را بنويسد و او كتاب « تاجى » را درباره دولت ديلميان برشته تحرير كشيد .\r\nدر اين سال عضد الدوله قاضى ابا بكر محمد بن طيب اشعرى معروف به ابن « باقلانى » را به سفارت بدربار پادشاه روم . در جواب نامهء كه از او به عضد الدوله رسيده بود . گسيل داشت . باقلانى چون بدربار روم رسيد به او گفتند كه بايد چون بحضور پادشاه بار يابد زمين را ببوسد ، و او نپذيرفت . پس به او گفتند ، بار نخواهد يافت مگر با زمين بوسى ، باقلانى هم در خوددارى از اين كار پافشارى كرد . پس پادشاه در كوچكى براى دخول ببارگاهش تعبيه كرد كه چون قاضى بخواهد بر او وارد شود ، ناگزير شود كمر خم كرده وارد شود و كار او را در انظار به زمين بوسى او وانمود كنند\r\n\r\n","description":"","footnote":"","page_name":" 136 ","page_number":140},
  {"content":"\r\n\r\nقاضى ( باقلانى ) چون آن در كوتاه و كوچك بديد به فراست دريافت كه چه مقصود دارند ، پس از پشت وارد بارگاه شد . همين كه از پشت در حالى كه روى به بيرون داشت وارد شد ، پادشاه روم از جاى برخاسته او را استقبال كرد ، و منزلتش بزرگى يافت .\r\nدر اين سال بيمارستان عضدى در غربى بغداد گشايش يافت و آنچه از دارو مورد نياز بود بدانجا نقل كردند .\r\nدر اين سال امام ابو بكر احمد بن ابراهيم بن اسماعيل ، اسماعيل گرگانى فقيه شافعى درگذشت ، او داناى حديث و ديگر دانشها بود . و امام محمد بن احمد بن عبد اللّه بن محمد ابو زيد مروزى فقيه شافعى زاهد ، كه از صحيح بخارى روايت ميكرد و از فربرى و او در ماه رجب درگذشت و همچنين ابو عبد اللّه محمد بن خفيف شيرازى شيخ صوفيه زمان خود درگذشت و با جريرى و ابن عطاء و غيره مصاحب بود . و در اين سال ابو الحسن على بن ابراهيم صوفى معروف به حصرى درگذشت\r\n.\r\n\r\n","description":"","footnote":"","page_name":" 137 ","page_number":141},
  {"content":"\r\n\r\n\r\n372 سال سيصد و هفتاد و دو\r\n\r\nبيان فرمانروائى بكجور بر دمشق\r\nدر وقايع سال سيصد و شصت و شش حكمرانى بكجور را در حمص از جانب ابو المعالى ابن سيف الدوله بن حمدان ياد كرديم و همين كه در آنجا بفرماندارى نشست حمص را آباد كرد . شهر دمشق در زمان حكومت قسّام بدست اعراب و تبهكاران و فاسد بن روى به خرابى نهاده بود ، و مردم آن ديار به حمص و نواحى آن انتقال پيدا كرده بودند و بر آبادانى آنجا افزوده شد . و جمعيت و غلات آن فزونى پيدا كرد . و دمشق دچار قحط و غلاء شد بكجور خواربار از حمص بدمشق فرستاد و رفت و آمد مردم براى حمل خواربار و پاسدارى از راهها و نگهبانى از آنها رونق پيدا كرد .\r\nدر آن هنگام العزيز باللّه در مصر بود . و بكجور به العزيز نزديك شد و او حكومت دمشق را به او وعده داد . و همچنان آن وعده به قوت خود بجاى ماند تا اين سال فرا رسيد . در آن اثناء ميان سعد الدوله ابى المعالى بن سيف الدوله و بكجور ، وحشتى پديد آمد ، و سعد الدوله به او پيام فرستاد كه بلاد او را ترك گويد . بكجور به العزيز باللّه پيام فرستاد و از او طلب كرد بوعدهء خويش دربارهء واگذارى امارت دمشق به او وفا كند . و لكن « ابن كلس » وزير العزيز ، او را مانع از اجراى آن مقصود ميشد .\r\nچنان كه پيش از اين ياد كرديم . يلتكين فرمانده ، بعد از قسام ، به فرمانروائى دمشق نايل گرديد و در آنجا مقيم بود ، در آن اثناء مغاربه در مصر ، اتفاق به كشتن « ابن كلس » كردند ، ضرورت وزير العزيز را وادار كرد . كه بلتكين را از دمشق ، بمصر احضار كند و . العزيز امر به احضار او و تسليم دمشق به بكجور نمود . ابن كلس\r\n\r\n","description":"","footnote":"","page_name":" 138 ","page_number":142},
  {"content":"\r\n\r\nبه او گفت كه : بكجور يك بار در دمشق حكومت كرد و عصيان ورزيد . العزيز بسخن او گوش نداد و امر او اجراء شد ، و بكجور در رجب اين سال بعنوان فرمانرواى دمشق به آنجا وارد شد . و با ورود بدمشق با هواداران وزير ابن كلس بناى بدرفتارى گذاشت حتى برخى از آنان را بدار زد . و با اهل شهر نيز به همان شيوه رفتار و بنا را بر ستمكارى نهاد . و از گرفتن مال مردم و كشتن و دار زدن و شكنجه دادن . دست رد به سينه كسى نميگذاشت و همچنان تا سال سيصد و هفتاد و هشت در حكم باقى ماند كه بخواست خداى بزرگ ، بيان آن خواهيم آورد .\r\n\r\nبيان درگذشت عضد الدوله\r\nدر شوال اين سال . بيمارى عضد الدوله شدت پيدا كرد ، و همان بيمارى صرع بود كه او را به رنج خود معتاد كرده بود . و نيروى او از دفع آن . زبون شد و او را خفه كرد و در هشتم شوال در بغداد ، بدرود زندگى گفت . و جنازهء او را به آرامگاه امير المؤمنين على عليه السلام بردند و در آنجا به خاك سپردند . فرمان روائى او بر عراق پنج سال و نيم بود . بعد از درگذشت او فرزندش صمصام الدوله ابو كاليجار . بماتم نشست الطائع للّه به تعزيت او رفت . عمر عضد الدوله هنگام مرگ چهل و هفت سال بود . پيش از آنكه بيماريش شدت پيدا كند ، فرزند خود شرف الدوله ابو الفوارس را به كرمان به فرمانروائى آنجا روانه كرده بود و گفته شد كه چون به حال احتضار افتاد زبانش نمى گشت مگر بخواند اين آيه   ما أَغْنى عَنِّي مالِيَهْ هَلَكَ عَنِّي سُلْطانِيَهْ   ( قرآن كريم .\r\nسورهء 69 آيات 28 و 29 ) ( مدلول آيات كريمه به فارسى چنين است ( كه اى داد كه ) مال و ثروت من امروز بفريادم نرسيد و سلطه و سيطره‌ام همه نابود گرديد . )\r\nعضد الدوله مردى خردمند . فاضل ، با حسن سياست و بسيار ديد درست در امور كشور داشت . و با هيبت و بلند همت ، و روشن رأى و دوستدار فضايل و اهل فضل و بهنگام دهش بسيار بخشنده و بجاى خود با حزم و انديشمند و دورانديش بود .\r\nآورده‌اند : همين كه عضد الدوله بدرود زندگى گفت خبر آن به گوش يكى از\r\n\r\n","description":"","footnote":"","page_name":" 139 ","page_number":143},
  {"content":"\r\n\r\nدانشمندان رسيد و گروهى از اعيان فضلاء در محضرش حضور داشتند و گفتگو دربارهء سخنانى بميان آوردند كه حكماء بهنگام مرگ اسكندر گفته بودند كه ذكر آن در اخبار او ، اسكندر كرديم . برخى از حاضران گفتند هر گاه همانند آن سخنان بگوييد از شما بجاى خواهد ماند و ياد خواهد شد . يكى از آنان گفت : اين شخص ( يعنى عضد الدوله ) جهان به غير مثقال آن وزن كرد و ارزش برتر از آنچه داشت بر آن نهاد ، و طلب سود از آن كرد . و جان از كف به زيان داد .\r\nدومى گفت : آن كس كه بيدار بهر دنيا باشد ، خوابش اينست و آن كس كه رؤياى آن بيند ، بيداريش اين .\r\nسومى گفت : هيچ خردمندى را در خرد و هيچ غافلى را همچو او در غفلت نديدم بخشى را نقض ميكرد و حال آنكه مىپنداشت آن را استوار داشته ؛ تاراج ميشد در حالى كه گمان ميكرد رباينده و برنده است .\r\nچهارمى گفت : هر كس دنيا را به جد بگيرد ، دنيا به هزل گيردش و هر كس به هزل مايل بدان گردد . دنيايش او را به جد گيرد .\r\nپنجمى گفت : دنيا را در آشفته‌گى ترك و بىتوشه و زاد از آن رحلت كرد .\r\nششمى گفت : آبى اين آتش بزرگ را خاموش ساخت و بادى تند اين ركن را بلرزاند .\r\nهفتمى گفت : آن كس كه بر تو توانا شود ، تو را ميربايد .\r\nهشتمى گفت : چنانچه او در زندگيش معتبر نبود . مرگش عبرت نميبود .\r\nنهمى گفت : بالا رونده از درجات دنيا . فرو خواهد افتاد ، و فرود در درجات آن او را ببالانى كشاند .\r\nدهمى گفت : چگونه از كيد اين امر غافل ماندى تا بر تو چيره شد ، غير از آن بهشتى نيافتى كه از آن ايمن بمانى . در اين امر عبرتى است براى عبرت آموزان و تو آيتى براى ژرف‌بينان بودى .\r\nعضد الدوله حصارى بر شهر مدينة الرسول صلى اللّه عليه و سلم بنا كرد . اشعارى نيكو دارد . از جمله اين شعر است ، هنگامى كه ابى تغلب به او نوشت و از مساعدتى كه\r\n\r\n","description":"","footnote":"","page_name":" 140 ","page_number":144},
  {"content":"\r\n\r\nبه بختيار كرده بود ، پوزش طلبيد .\r\n « أ أفاق حين وطئت ضيق خناقه * يبغى الامان و كان يبغى صارما »\r\n« فلاركبن عزيمة ، عضدية * تاجية . بدع الانوف رواغما » \r\nمدلول آن بگونهء زبان فارسى اينست ، هنگامى كه گام نهادم و به تنگنا درافتاد .\r\nسراسيمه چشم گشود و زينهار خواست و در گذشته خواهان شمشير بود پس آنچنان ارادهء عضدى تاجورانه نمودم كه پوزه‌هايشان خرد كنم .\r\nاشعارى ديگر دارد كه ديگران در سرودن مانندش كامياب نبوده‌اند . و اينست از جملهء همان ابيات :\r\n « ليس شرب الكاس الا فى المطر * و غناء فى جوار فى السحر »\r\n« غانيات . سالبات . للنهى * ناعمات فى تضاعيف الوتر »\r\n« مبرزات الكاس . من مطلعها * ساقيات الراح من فاق البشر »\r\n« عضد الدوله و ابن ركنها * ملك الاملاك غلاب القدر » \r\nمدلول آن بگونهء زبان فارسى چنين است : مى جز در هواى بارانى نشايد .\r\nرامش رامشگران به سحرگاهان بايد كه نغمه سرايان و تاراجگران ( دل و دين ) از لابلاى تارهاى ساز نغمه‌ها بسرايند . و ساتكين باده بدست ، و بر كسى كه برترى بر بشر يافته مى بنوشانند ، عضد الدوله فرزند ركن ( دولت ) شاه شاهان كه چيره بر سر - نوشت گرديد . و در بيت آخر اشارت به خود كرده است .\r\nاز او حكايت كنند كه در كاخ او گروهى از غلامان بودند كه ماهانهء آنان از خزانه پرداخت ميشد . عضد الدوله به ابا نصر خواشاده در يك ماه كه سه روز از آن باقيمانده بود ماه تمام شود ، امر كرد نزد خزانه‌دار برود و جامگى ( ماهانه ) غلامان بگيرد و تسليم نقيب ( سرپرست ) آنان كند . ابو نصر گويد : من چهار روز اجراى آن امر را فراموش كردم عضد الدوله بر من درشتى كرد . گفتم : يك روز ، بيش از ماه نگذشته الساعه مال بانها پرداخت مىشود . و موجبى براى دل گرانى در بين نيست . عضد الدوله گفت : مصيبت ندانستن غلطى كه كرده‌اى بيش از كندكارى و تفريط تو است . مگر نميدانى هر گاه كه حقوق آنان را پيش از موعد مقرر ميپردازيم . ما بر آنان برترى و منت\r\n\r\n","description":"","footnote":"","page_name":" 141 ","page_number":145},
  {"content":"\r\n\r\nداريم و چنانچه در اين كار تأخير روا داريم تا هلال ماه هويدا گردد و ماه بپايان رسيده باشد ، پيش سركردهء خود روند و از وى مطالبه كنند و او به آنها وعده ميدهد ، روز دوم نزد او ميروند ، باز وعده ميدهد به روز سوم ، آنها زبانشان دراز مىشود ، و منت از ميان رفته و جسارت بدست آمده و ما به زيان بردن نزديكتر شده‌ايم تا به سود و بهره .\r\nكارها را جز بكسان شايسته و كاردان نميسپرد ، راهى براى شفاعت در معارضه كسى كه شايستگى آن نداشت و كار شفاعت مربوط به او نبود بجاى نميگذاشت .\r\nاز او آورده‌اند كه سركرده لشكريانش اسفار بن كردويه دربارهء يكى از ابناء عدول شفاعت كرد كه نزد قاضى رفته باندرزهاى او گوش داده قاضى را ( نظر او را ) تعديل كند ، عضد الدوله به او گفت : اين از كارهاى تو نيست كار تو خطاب در فزونى فرماندهى و نقل درجه سرباز و سپاهى و امور وابسته بدانهاست و اما گواهى دادن و پذيرش آن نزد قاضى براى ما و تو در آن امر سخنى نباشد هر زمان قضاة انسانى را داراى شرايط قبول گواهى دادن شناختند ، خود بدون شفاعت خير عمل مىكند .\r\nدر آغاز هر سال اموال بسيارى براى صدقه و احسان در بلاد ديگر كه در حوزه فرمانروائى او بود ، بيرون آورده و تسليم قضاة و وجوه مردم ميكرد تا آنها را ميان مستحقانش پخش كنند . به كار كارگران بىكار ميرسيد و اگر كارى انجام داده بودند حساب شان رسيدگى و اقدام به كار آنها ميكرد .\r\nعضد الدوله دوستدار دانشها و دانشمندان بود . دوست داشت نزديك به آنان باشد و بخشنده بود ، و با آنان بگفتگو مىنشست و بمناظره در مسائل علمى و ادبى ميپرداخت علماء از هر شهر و ناحيتى بدربارش روى آوردند و بنام او كتابها تصنيف كردند . از جمله آنها « ايضاح » در نحو و « الحجه » در قرائت و « الملكى » در طب و « التاجى » در تاريخ و غير ذلك است و به عمران و تأسيسات عام المنفعه در كشور اقدام كرد همچو ساختن بيمارستانها و پلها و غير ذلك كه سود همگانى داشتند ، الا اينكه در اواخر ايام پادشاهى خود رسم غير عادلانه در مساحت ( اراضى مزروعى ) و ماليات فروش دواب و ديگر كالاها برقرار داشت و اضافه بر آنچه گفته شد . منع يخ گرفتن و تهيه قز ( ابريشم خام ) كه اين كارها را سوداگرى ويژه دانست و بهر طريق كه امكان داشت مالى\r\n\r\n","description":"","footnote":"","page_name":" 142 ","page_number":146},
  {"content":"\r\n\r\nبدست آورد همان را پيشنهاد خود ميكرد عضد الدوله چون درگذشت . فرداى روز فوتش « ابى الريان » نايب او را دستگير كردند و در آستينش رقعه‌اى يافته شد كه اين بيت بر آن نوشته بود :\r\n « ايا واثقا بالدهر عند انصرافه * رويدك انى بالزمان اخو خبر »\r\n« و يا شامتا مهلا فكم ذى شماتة * تكون لى العقبى بقاصمة الظهر » \r\nمضمون آن به فارسى اينست كه : اى كسى كه بهنگام درگذشتن از جهان بدان اعتماد داشتى . آهسته كه ، من درباره گردش زمان آزمايش را برادرم و تو . اى كسى كه زبان سرزنش گشاده دارى آهسته كه بسا نكوهش كنندگان بوده‌اند ، و آن دنيا بهنگام شكستن پشت ستمكار از آن من خواهد بود .\r\n\r\nبيان فرمانروائى صمصام الدوله در عراق و پادشاهى شرف الدوله برادرش در فارس\r\nهمين كه عضد الدوله بدرود زندگى گفت ، سركردگان و امراء بر فرزندش ابى كاليجار مرزبان گرد آمدند و با وى پيمان بستند ( بيعت كردند ) و به فرمانرواييش برگزيدند و به صمصام الدوله ملقبش نمودند ، و او چون بر مسند حكم نشست . برادران خويش ابى الحسين احمد و ابى طاهر فيروز شاه را خلعت بپوشاند و فارس را به آنها واگذار كرد و به آنان امر كرد در عزيمت به شتابند تا اينكه پيش از برادرشان . شرف الدوله ابو الفوارس شيرزيل به شيراز نرسيده آنها در آنجا باشند .\r\nدو برادر چون به ارجان ( بهبهان كنونى . م . ) رسيدند خبر وصول شرف الدوله بشيراز به آنها رسيد . پس باهواز بازگشتند . در آن هنگام كه عضد الدوله بدرود زندگى گفت . شرف الدوله در كرمان بود . چون از مرگ پدر آگاهى يافت ، شتابان به فارس رفته آنجا را متصرف گرديد . و نصر ابن هارون نصرانى وزير پدرش را دستگير و او را كشت زيرا در زمان حيات عضد الدوله از او بدگوئى ميكرد . و كار بلاد را به صلاح بازآورد و شريف ابا الحسين محمد بن عمر علوى و نقيب ابا احمد موسوى پدر شريف رضى و قاضى ابا محمد بن معروف و ابا نصر خواشاده كه عضد الدوله آنان را زندانى\r\n\r\n","description":"","footnote":"","page_name":" 143 ","page_number":147},
  {"content":"\r\n\r\nكرده بود . آزاد كرد ، و نافرمانى برادرش صمصام الدوله آشكارا كرد ، و نامش از خطبه بينداخت و بنام خويش خطبه خواند و خويشتن تاج الدوله لقب داد . و اموال ميان مردم پراكنده و مردان گرد خويش جمع آورد . و بصره را تصرف كرد و به برادر خود ابا الحسين واگذار كرد و او سه سال در آنجا حكومت كرد . تا اينكه چنان كه بخواست خداى بزرگ ياد خواهيم كرد ، او را دستگير نمود .\r\nهمين كه صمصام الدوله از كارهاى شرف الدوله آگاه شد ، لشكرى تجهيز كرد و ابا الحسن بن « دبعش » صاحب عضد الدوله را بفرماندهى آن لشكر برقرار داشت . و بسوى شرف الدوله روانه كرد ، از آن سوى تاج الدوله نيز لشكرى آماده كرد و ابا لاعز « دبليس » بن عفيف اسدى را بفرماندهى آن تعيين نمود و اين هر دو سپاه در حومه « قرقوب » با هم مصاف دادند و كشتار كردند ، لشكريان صمصام الدوله منهزم و « دبعش » اسير شد ، در اين هنگام ابو الحسين بن عضد الدوله ، بر اهواز مستولى گرديد و آنچه در اهواز و رامهرمز بود و گرفت و طمع به گرفتن ملك نمود . اين واقعه در ربيع الاول سال سيصد و هفتاد و سه رويداد .\r\n\r\nبيان كشته شدن حسين بن عمران بن شاهين\r\nدر اين سال حسين بن عمران بن شاهين ، فرماندار بطيحه كشته شد . او را برادرش ابو الفرج كشت و بر بطيحه مستولى گرديد . علتش اين بود كه بر فرمانروائى برادر و محبوبيت او نزد مردم رشك برد و اتفاق چنين افتاد كه هر دو برادر خواهرى داشتند كه بيمار شد ابو الفرج به برادرش حسين گفت : چنانچه خواهرمان را نزد خود آوريم شفا پيدا مىكند ، حسين همين كار كرد و رفت كه او را بخانهء خود بازآورد . ابو الفرج در نبودن برادرش ، تنى چند از مردان خود آماده و همداستان كرد كه بر كشتن حسين او را يارى كنند . همين كه حسين به خانه آمد و همراهانش از او ديرتر رسيدند ، ابو الفرج بر او وارد شد و تيغ به كف داشت ، همين كه با حسين تنها ماند او را كشت و بانگ و فرياد برخاست ، ابو الفرج بر بام خانه رفت و سپاه را آگاه از قتل او كرد . و به آنها نويد بخشش و مال داد . سپاهيان ساكت شدند . و به آنها مالى ببخشيد ، بر حكومتش صحه نهادند .\r\n\r\n","description":"","footnote":"","page_name":" 144 ","page_number":148},
  {"content":"\r\n\r\nو ببغداد نامه نوشت و اظهار اطاعت و جانشينى برادر را طلب كرد . ابو الفرج متهور و نادان بود .\r\n\r\nبيان بازگشت ابن سيمجور بخراسان\r\nهمين كه ابو الحسن بن سيمجور از فرماندهى سپاه خراسان معزول و ابو العباس بجايش تعيين شد . ابن سيمجور به سجستان رفته در آنجا اقامت گزيد ، و هنگامى كه ابو العباس چنان كه ياد كرديم ، در نبرد در گرگان منهزم گرديد و ابن سيمجور سر فتنه را افراشته ديد ، از سجستان رو به خراسان نهاد و در قهستان اقامت كرد و همين كه ابو العباس به بخارا رفت و خراسان از وجود او خالى ماند ، ابن سيمجور به فاتق نامه نوشت و موافقت او را بر استيلاء بر خراسان خواست و پاسخ موافق دريافت كرد و در نيشابور با يك ديگر ديدار كردند ، و بر آن نواحى مستولى شدند .\r\nخبر آن رويداد به ابو العباس رسيد ، با گروه زيادى از بخارا به « مرو » رفت و مكاتباتى بين آنان به عمل آمد و سرانجام چنين صلح كردند كه نيشابور و فرماندهى سپاهيان با ابى العباس و بلخ از فاتق و هرات از ابى على بن الحسن بن سيمجور باشد . و اين قرار را استوار داشتند و هر يك بمقر فرمانروائى خود رفتند ، از همديگر جدا شدند .\r\n\r\nبيان پاره‌اى رويدادها\r\nدر اين سال نقيب النقبا ابو تمام زينى درگذشت و فرزندش ابو الحسن بجاى او به نقابت نشست در صفر اين سال محمد بن جعفر معروف به زوج الخره در بغداد درگذشت و در جمادى الاولى منصور بن احمد بن هارون زاهد در پنجاه و شش سالگى بدرود زندگى گفت\r\n.\r\n\r\n","description":"","footnote":"","page_name":" 145 ","page_number":149},
  {"content":"\r\n\r\n\r\n373 سال سيصد و هفتاد و سه\r\n\r\nبيان درگذشت مؤيد الدوله و بازگشت فخر الدوله بمملكت خود\r\nدر شعبان اين سال ، مؤيد الدوله ابو منصور بويه بن ركن الدوله در گرگان بدرود زندگى گفت ، علت مرگش بيمارى خناق بود ، صاحب بن عباد ، اشارتى به تعيين جانشين بعد از خودش كرد . مؤيد الدوله به او گفت ، من در انديشه اين كار هستم و هيچكس بجانشينى خويش وصيت نكرد و امر ملك در عهدهء كسى نگذاشت . بهنگام مرگ چهل و سه سال داشت .\r\nدر اثر درگذشت او صمصام الدوله در بغداد بماتم نشست و الطائع للّه به تسليت او رفت وى را در ساحت گشادهء خانه‌اش ديدار كرد . مراسم تعزيت انجام داد .\r\nهمين كه مؤيد الدوله درگذشت . صمصام الدوله با بزرگان دولت رأى زد كه چه كسى را توان بجاى او گماشت .\r\nصاحب اسماعيل بن عباد مشورت داد به بازگشت فخر الدوله به مملكت خودش و گفت كه او بزرگ اين دوده و خاندانست و پيش از مؤيد الدوله مالك آن بلاد بوده و چون در او نشانه‌ها از امارت و پادشاهى هست . پس بازگشت او بمملكت خودش صلاح باشد . فخر الدوله در آن هنگام در نيشابور بود . صمصام الدوله به او نوشت و او را خواست و صاحب را بجانشينى شخص خود نزد فخر الدوله روانه كرد ، و در همانحال خسرو فيروز بن ركن الدوله را براى تسكين خاطر مردم تا ورود فخر الدوله منصوب كرد .\r\n\r\n","description":"","footnote":"","page_name":" 146 ","page_number":150},
  {"content":"\r\n\r\nهمين كه اين اخبار به فخر الدوله رسيد به گرگان رفت ، سپاهيان او را ديده اطاعتش كردند و در رمضان بى منت از كس بر او رنگ شاهى بنشست . خداى راست بزرگى كه هر گاه امرى را بخواهد همان شود كه او خواسته است .\r\nفخر الدوله همين كه بمملكت خويش بازگشت . صاحب به او گفت : اى سرور ما خدا به آنچه خواستى تو را رساند ، مرا نيز به آنچه آرزو داشتم نايل گرداند . در ازاء حقوق خدمتگزارى از سرور خويش خواهم كه به ترك سربازى و خانه‌نشينى من و فزونى انجام امر خدا خواست مرا اجابت فرمايد . فخر الدوله بوى گفت : چنين سخنان مگو ، پادشاهى نخواهم مگر با وجود تو ، و كار من استوار نگردد ، مگر با وجود تو ، هر گاه تمشيت امور را مكروه شمارى من نيز مكروه شمرده و منصرف ميشوم . ابن عباد زمين ببوسيد و گفت : فرمان شما راست . پس فخر الدوله او را به وزارت خويش برگزيد ، و گرامى و بزرگش داشت و در كارهاى بزرگ و كوچك رأى او در صدر قرار داشت . از جانب خليفه خلعتها براى فخر الدوله فرستاده شد . و او با صمصام الدوله عهد و پيمان بر اتفاق و يگانگى نموده و هر دو يك دست و يك دل شدند .\r\n\r\nبيان عزل ابى العباس از خراسان و حكمرانى ابن سيمجور\r\nهمين كه ابى العباس . چنان كه ياد كرديم . از بخارا به نيشابور بازگشت ، امير نوح عبد اللّه بن عزيز ( با ضم ع و فتح زاء ) را بوزارت برگزيد . وى مخالف ابا الحسين عتبى و ابى العباس بود چون به وزارت رسيد ، كار خويش به عزل ابى العباس و بازگرداندن ابى الحسن بن سيمجور به خراسان آغاز كرد . سركردگانى كه در خراسان اقامت داشتند به او نامه نوشتند و از او درخواست نمودند كه ابى العباس را در كار خود استوار دارد . بدرخواست آنان پاسخ نداد . ابو العباس به فخر الدوله بن بويه نامه نوشت و از وى استمداد كرد . فخر الدوله او را با مال بسيار و سپاه يارى كرد و در نيشابور اقامت كردند و در آن اثناء ابو محمد عبد اللّه بن عبد الرزاق به يارى آنان عليه ابن سيمجور به آنان پيوست .\r\nدر آن هنگام ابو العباس در مرو بود ، همين كه ابو الحسن بن سيمجور و فائق ورود\r\n\r\n","description":"","footnote":"","page_name":" 147 ","page_number":151},
  {"content":"\r\n\r\nسپاهيان فخر الدوله را به نيشابور شنيدند ، به قصد آنها بدان صوب عزيمت نمودند .\r\nسپاه فخر الدوله و ابن عبد الرزاق بهم پيوستند و منتظر ورود ابا العباس شدند . ابن سيمجور و همراهانش ، در بيرون از شهر نيشابور اردو زده اقامت كردند . از آن سوى ابو العباس و همراهانش وارد شدند و با لشكريان ديلم جمع آمده و در سمت ديگر قرارگاه فرود آمدند . روزى چند بين آنها جنگ و ستيز بود و ابن سيمجور . در آن ناحيت متحصن گرديد . فخر الدوله لشكر ديگرى زياده بر دو هزار سوار براى ابى العباس گسيل داشت ابن سيمجور همين كه نيروى ابى العباس را بديد ، از پيرامون نيشابور واپس رفت و شبانه از آنجا برفت . لشكريان ابى العباس او و همراهانش را دنبال كرده ، مال و دوابى بسيار از آنها به غنيمت گرفتند ، و ابو العباس بر نيشابور ، استيلاء يافت . ابى العباس به امير نوح نامه نوشت و جلب تمايل و عطوفت او خواست . ابن عزيز در عزل او بنا را به لجبازى گذاشت و در اين امر مادر امير نوح نيز با ابن عزيز هم رأى بود و او در كار دولت فرزندش امير نوح مداخله ميكرد . و از رأى او پيروى نميكردند . يكى از سخنوران آن زمان در اين باره چنين گفته است :\r\n « شيئان يعجز ذو الرياضة عنهما * رأى النساء و امرة الصبيان »\r\n« اما النساء فميلهن الى الهواء * و اخو الصبا يجوى به غير عيان » \r\nمضمون اين دو بيت به فارسى چنين است كه : دو چيز است كه انديشمندان زبون از ( توجيه ) آن ، هستند : يكى رأى زنان و ديگر امر كودكان است . اما زنان گرايش به هوى و هوس دارند و باد ( امر بچه‌ها ) لگام گسيخته جريان پيدا مىكند .\r\n( امر بچه‌ها برادر باد است ! )\r\n\r\nبيان گريز ابى العباس و گريز او\r\nهمين كه ابن سيمجور منهزم گرديد و ابا العباس در نيشابور اقامت گزيد و بناى استمالت و استعطاف امير نوح و وزير او ابن عزيز گذاشت . و ابن سيمجور و اتباع او را ترك كرد اقدامى براى اخراج او از خراسان نكرد . ياران ابن سيمجور كه گريخته بودند . دوباره گرد او جمع شدند و نيروهاى امدادى از هوادارانش از بخارا\r\n\r\n","description":"","footnote":"","page_name":" 148 ","page_number":152},
  {"content":"\r\n\r\nفرا رسيدند ، و ابن سيمجور با شرف الدوله ابا الفوارس بن عضد الدوله مكاتبه كرد و از او استمداد نمود . شرف الدوله در فارس بود ، او را با دو هزار فارسى . بر خلاف ميل عموى خود فخر الدوله يارى كرد . ابن سيمجور همين كه جمع سپاهش انبوه گرديد قصد ابو العباس كرد و با او روبرو شده برخورد كردند . نبردى سخت بين فريقين رويداد كه تا آخر روز به طول انجاميد و ابى العباس و يارانش از برابر ابن سيمجور منهزم شده و گروه زيادى از همراهانش اسير شدند .\r\nابى العباس روى به گرگان نهاد . فخر الدوله در گرگان بود . او را گرامى و بزرگش داشت و گرگان و دهستان و استرآباد را بطور يك دست به او و همراهانش سپرد ، و خود به رى عزيمت كرد و از آنجا آنقدر مال و اسباب و افزار ( جنگ ) برايش فرستاد كه بيرون از حد توصيف است .\r\nابو العباس و يارانش در گرگان اقامت گزيدند . و لشكريان گرد آوردند .\r\nو روى بخراسان نهاده ولى بدانجا نرسيده ، به گرگان بازگشت و سه سال در آنجا اقامت داشت . در آن اثناء و باى شديدى در آن ناحيه رويداد و گروه بسيارى از يارانش مردند و خود او نيز بمرد . مرگ او بسال سيصد و هفتاد و هفت بود و آورده‌اند كه مسموم مرد .\r\nياران ابا العباس در مدتى كه در گرگان اقامت داشتند ، بدرفتارى با اهالى گرگان كردند و همين كه ابا العباس درگذشت . مردم بر ياران او شوريدند و آنها را مورد نهب و غارت قرار داده و رويدادى بزرگ جريان يافت كه بزرگتر از هزيمت گرگانيان بود ( اشاره بانهزام ابى العباس از پيش روى ابن سيمجور است م . ) و از همراهان ابى العباس گروه بسيارى كشته و خانه‌هاى آنها به آتش كشيده شد و دارائيشان بغارت رفت . مشايخ آنها زينهار خواستند . گرگانيان دست از آنها بازداشتند . و پراكنده شدند و اكثر آنان بخراسان رفته و به ابى على بن ابى الحسن - بن سيمجور پيوستند . در آن هنگام او صاحب سپاه خراسان بجاى پدرش بود و پدرش ابى الحسن بن سيمجور ، بهنگام مجامعت با يكى از معشوقه‌هاى خود ، به ناگاه\r\n\r\n","description":"","footnote":"","page_name":" 149 ","page_number":153},
  {"content":"\r\n\r\nروى سينهء همان معشوقهء خويش درگذشت . همين كه درگذشت فرزندش ابو على جاى پدر مقام فرماندهى گرفت . برادرانش نيز اطاعت از او را گردن نهادند . از جمله برادرش ابو القاسم و غيره « فائق » منازع او در حكمرانى او شد كه بخواست خداى بزرگ آن رويداد را در بيان وقايع سال سيصد و هشتاد و سه . بهنگام پادشاهى ترك بخارى ياد خواهيم كرد .\r\n\r\nبيان كشته شدن ابى الفرج محمد بن عمران و حكمرانى ابى المعالى حسن برادرزاده‌اش\r\nدر اين سال ابو الفرج محمد بن عمران بن شاهين حكمران بطيحه كشته شد و ابو المعالى حسن برادرزاده‌اش زمام امور را بدست گرفت . علت كشته شدنش اين بود ، گروهى كه او را در قتل برادرش يارى كرده بودند . برترى بر سركردگان و فرماندهان سپاه داد ، و آن فرماندهان را خرد شمرد . پس المظفر بن على حاجب كه بزرگترين فرماندهان لشكرى پدرش عمران و برادرش حسن بود ، سركردگان و فرماندهان ديگر را گرد آورد و آنها را از فرجام كارشان بر حذر داشت . پس بر قتل ابى الفرج متفق شدند . و المظفر او را به كشت و ابا المعالى را بجايش نشاند و خود تدبير امور و شئون را بدست گرفت و هر كس از فرماندهان را كه خود از او بيمناك بود به كشت و جز به كسانى كه مورد اعتماد و وثوق او بودند . كسى را بجاى نگذاشت . ابو المعالى صغير بود .\r\n\r\nبيان استيلاء المظفر بر بطيحه\r\nچون روزگار حكمرانى مظفر بن على حاجب در بطيحه بدرازا كشيد ، و نيرومند شد ، طمع به استقلال بطيحه كرد و نامه‌اى از زبان صمصام الدوله خطاب به خودش تهيه ( جعل ) كرد كه متضمن واگذارى بطيحه به او بود و آن را به سوارى غريب داد و امر كرد آن نامه را هنگامى تسليم او كند كه فرماندهان و سركردگان سپاه نزد او جمع باشند ، آن سوار همان كار كرد . همچو كسى كه از راه رسيد و گرد و غبار\r\n\r\n","description":"","footnote":"","page_name":" 150 ","page_number":154},
  {"content":"\r\n\r\nبر سر و رويش نشسته و نامه را در حضور جمع به او داد و المظفر آن را بوسيده و گشود و در محضر سپاهيان بخواند . جملگى شنيدند و اطاعت كردند و ابا المعالى را عزل كرد و او را با مادرش در يك جا منزل داد ، و مستمرى برايشان برقرار كرد ، سپس آنها را به « واسط » روانه داشت ( تبعيدشان كرد ) و هزينهء زندگيشان را بر آنها انفاق ميكرد . و در كار خود مسلط و بر امور چيره شد . و مدتى با مردم نيكرفتار و با عدل داد بود . سپس خواهرزادهء خود ابى الحسن على بن نصر ملقب به مهذب الدوله را تعيين و وليعهد خود كرد در آن هنگام او ، وليعهدى به امير مختار ملقب بود و بعد از او ابى الحسن على بن جعفر را جانشين مهذب الدوله تعيين كرد و او خواهرزادهء ديگرش بود و خاندان عمران بن شاهين ، بدين گونه منقرض شدند . كار دنيا ( آسياب ) به نوبت است و چه شبيه است حال او به احوال باذ زيرا او هم پادشاهى كرد و پادشاهى به خواهرزاده‌اش ممهد الدوله بن مروان منتقل گرديد .\r\n\r\nبيان عصيان محمد بن غانم\r\nدر اين سال محمد بن غانم برزيكانى ، در ناحيت « كوردر » از نواحى قم ، بر فخر الدوله عصيان ورزيد . و بعضى از غلات پادشاه را گرفت . و در « هفت جان ) منحصن شد ، و برزيكانيها را گرد خود جمع كرد . در شوال سپاهى براى قتال با وى گسيل شد ، و سپاهيان را منهزم كرد . مرتبهء ديگر باز هم از رى سپاهى بسوى او فرستاده شد ، او را هم منهزم نمود .\r\nفخر الدوله ، نامه به ابى النجم بدر بن حسنويه نوشت . او بامر فخر الدوله اقدام باصلاح ذات البين كرد و با محمد بن غانم مكاتبه كرد و در آغاز سال سيصد و هفتاد و چهار صلح برقرار شد و ابن غانم تا سال هفتاد و پنج ( بعد از سيصد ) در مقر خود بود ، آنگاه لشكريان فخر الدوله قصد او كردند . و ابن غانم با آنها بجنگيد ، و در اثناى جنگ ضربتى خورده و به اسارت گرفته شد و از همان ضربت درگذشت .\r\n\r\nبيان انتقال گروهى « صنهاجه » از افريقيه به اندلس و آنچه در آنجا كردند\r\nدر اين سال فرزندان زيرى بن مناد كه عبارت بودند از : زاوى و جلاله و\r\n\r\n","description":"","footnote":"","page_name":" 151 ","page_number":155},
  {"content":"\r\n\r\nما كسن برادران بلكين به اندلس رفتند . علت عزيمت آنها به اندلس اين بود كه ميان آنها و برادرشان حماد بر سرزمينهائى كه در تصرف داشتند ، جنگ و ستيز رويداد و « حماد » بر آنها پيروز گرديد . پس به طنجه و از آنجا به قرطبه رفتند . محمد بن ابى عامر از ورود آنها خرسند شد . و نسبت به آنها بخشندگى نمود . گراميشان داشت . و از انگيزهء انتقال آنان بدانجا بپرسيد . او را از ماجرا آگاه كردند و به او گفتند : بدين جهت ما تو را بر ديگرى برگزيديم كه دوست داشتيم با تو باشيم و در راه خدا جهاد كنيم .\r\nابن ابى عامر نيت آنها را ستود و به آنان نويد داد . و به آنها رساند . و روزى چند نزد او ماندند .\r\nپس از آن بر او وارد شدند و اتمام نويدى كه بجهاد به آنها داده شده بود خواستند . ابن ابى عامر به آنها گفت آنچه از سپاهى بخواهيد بشما خواهيم داد . به او گفتند : « هيچكس غير از خودمان و كسان ما از عموزادگان خودمان و صنهاجه و موالى ما . وارد خاك دشمن نبايد بشود . ابن ابى عامر به آنها اسب و سلاح و مال داد .\r\nو راهنمائى با آنها كرد . و راه باريك و تنگ بود ، و بسرزمين « جليقيه » رسيده ، شبانه به آنجا وارد شدند . و در باغى نزديك به شهر ، كمين نموده ، هر كه را در باغ يافتند كشتند و درختانش بريدند . همين كه بامدادان فرا رسيد . گروهى از مردم شهر بيرون آمدند . بر آنها نيز تاختند و زدند و بردند و همه را كشتند و بازگشتند .\r\nدشمن كارهاى آنها را شنيد . و سر در پى آنها گذاشت . و چون احساس كردند كه مورد پى گرد دشمن هستند در گودالى خود را از چشم تعقيب كنندگان بدور نگاه داشته ، صبر كردند تا از آنها دور شدند آنگاه از خفاگاه خود بدر آمده و از پشت سر تكبير گويان ، به ستون سپاه دشمن حمله‌ور شدند ، چون صداى تكبير آنها بلند شد ، دشمن گمان كرد ، آنها گروه زيادى هستند ، روى بگريز نهادند . صنهاجيها آنها را دنبال كرده ، جمع زيادى از آنها را كشتند و دواب و سلاح آنها را به غنيمت ربودند و به قرطبه بازگشتند . كار آنها به چشم ابن ابى عامر بزرگ آمد . و شجاعتى از آنها ديد كه در سپاهيان اندلس نديده بود و به آنان نيكى كرد و آنها را جزء پشتيبانان\r\n\r\n","description":"","footnote":"","page_name":" 152 ","page_number":156},
  {"content":"\r\n\r\nخود درآورد .\r\n\r\nبيان جهاد ابن ابى عامر با فرنگيان در اندلس\r\nمردم اندلس چون كار صنهاجيها را بديدند . بر آنها رشك بردند و رغبت بجهاد پيدا كردند به منصور بن ابى عامر گفتند : اينها - اشارت به صنهاجيهاست - ما را براى جهاد برانگيختند . ابن ابى عامر لشكريان بسيارى از ساير شهرها و آباديها گرد آورد و براى جهاد بيرون شد . در آن شبها شبى در خواب ديد كه مردى به او « اسبراج » داد و او آن گرفت و بخورد . على ابن ابى جمعه خوابش را تعبير كرده به او گفت : رو به شهر « اليون » گذار آنجا را فتح خواهى كرد . ابن ابى عامر گفت : تو از كجا آن را دانستى ؟ ابن ابى جمعه جواب داد : كه « اسبراج » را در مشرق هليون ( هليون نباتى است با ساقه‌هاى نازك كه خورده مىشود . شايد همان هليله باشد . م . )\r\nمينامند . و فرشته رؤيا به تو گفت : « هاليون » .\r\nابن ابى عامر رو به همان شهر ( اليون ) نهاد و در آنجا فرود آمد . و آن از بزرگترين شهرهاى فرنگيان ( مسيحيان ) بود . اهالى شهر از فرنگيان . استمداد از همكيشان خويش نمودند ، لشكريان بسيارى به يارى آنها فرا رسيدند و نبرد شب و روز ، در جريان بود . و كشتار ميان آنها فزونى گرفت صنهاجيها ، شكيبائى بزرگى از خود نشان دادند . سپس « قومص » كبير از سپاه فرنگيان كه مانند نداشت بميدان آمد و ميان دو صف ايستاد . و هماورد طلب كرد . جلاله بن زيرى صنهاجى به هماوردى او بميدان رفت ، هر يك بر ديگرى حمله‌ور شدند ، فرنگى ضربتى وارد كرد . جلاله آن طعنه را از خود رد كرد و برگشته شمشير بر گردن حريف فرود آورد . فرنگى بر زمين نقش خاك شد . و مسلمانان بر نصارى حمله‌ور شدند . و نصارى بسرزمينهاى خود منهزم گرديدند و از آنان گروهى برون از شمار كشته شد .\r\nابن ابى عامر ؛ غنيمتى عظيم كه همانند آن ديده نشده ، بدست آورد . و سى هزار اسير گرد آورد و فرمان داد اجساد كشتگان روى هم چيدند ، و مؤذن بر روى اجساد آنها اذان گفت و شهر « تامونه » را خراب كرد ، خود و سپاهيانش بسلامت بازگشتند\r\n.\r\n\r\n","description":"","footnote":"","page_name":" 153 ","page_number":157},
  {"content":"\r\n\r\n\r\nبيان درگذشت يوسف بلكين و حكومت فرزندش منصور\r\nدر اين سال ، هفت روز از ذى حجه باقيمانده ، يوسف بلكين بن ريرى فرمانرواى افريقيه در « وارقلين » درگذشت .\r\nعلتش عزيمت او بسوى « خزرون » زناتى بود كه وارد سجلماسه شده و نماينده يوسف بلكين را از آنجا بيرون كرده بود و هر چه از مال و سلاح در آنجا بود ، غارت نموده و بر « فاس » زيرى ابن عطيهء زناتى چيره شده بود . يوسف بدان صوب رهسپار گرديد در راه مبتلا به بيمارى قولنج شد ، و آورده‌اند كه در دستش حفره‌اى پديد آمد . و درگذشت . و به فرمانروائى منصور وصيت كرد . در آن هنگام منصور در « اشير » بود ، و بمرگ پدر بماتم نشست . مردم قيروان و ساير بلاد هم به تسليت براى ماتم پدرش و هم تهنيت جلوس او بجاى پدر نزد او آمدند . و او نسبت بهمگان نيكى كرد و به آنان گفت : پدرم يوسف و نياى من زيرى . مردم به شمشير ميگرفتند و من به نيكى و احسان و از آن كسانى نيستم كه با دستخطى حاكم و با دستخط ديگرى عزل شود . مقصودش تفهيم اين معنى بود كه خليفه در مصر نميتواند با دستخطى او را عزل كند .\r\nسپس روانهء قيروان شد و در « رقاده » سكونت گرفت و عمال و امراء را بنواحى مأموريت‌شان روانه كرد و بگماشت و هديه‌اى بس گران براى العزيز باللّه بمصر فرستاد . و آورده‌اند كه ارزشش هزار هزار ( يك ميليون ) دينار ( پول طلا ) بود ، پس از آن به « اشير » بازگشت و براى وصول اموال ( ماليات ) در قيروان و « مهديه » و تمام افريقيه شخصى را گماشت كه او را عبد اللّه بن كاتب ميناميدند .\r\n\r\nبيان امر باذكردى دائى بنى مروان و حكومتش بر موصل\r\nدر اين سال كار باذكردى نيرو گرفت . نامش ابو عبد اللّه الحسين بن دوستك بود .\r\nو از كردهاى حميديه بود . آغاز كارش ، از غزوات بسيار در مرزهاى ديار بكر\r\n\r\n","description":"","footnote":"","page_name":" 154 ","page_number":158},
  {"content":"\r\n\r\nشروع شد . و مردى بسيار تنومند و با هيبت ميبود . هنگامى كه عضد الدوله موصل را متصرف شد ، نزد عضد الدوله رفت . همين كه عضد الدوله را ديد از وى بترسيد و گفت :\r\nگمان نميكنم كه وى - يعنى عضد الدوله - بر من ابقاء كند ، وقتى از نزد عضد الدوله بيرون آمد ، گريخت ، عضد الدوله پس از بيرون رفتنش او را طلب كرد تا دستگيرش كند ، ولى گريخته بود . عضد الدوله گفت : مردى سخت و مهيب است . و در او شر هست و ابقاى او روا نباشد . به او خبر دادند كه گريخته است . دست از طلبش بازداشت .\r\nدر مرزهاى ديار بكر دست آوردهائى بچنگ آورد و در همان حدود اقامت گزيد . و كارش مهم شد و نيرو گرفت و بعد از درگذشت عضد الدوله « ميثافارقين » و بسيارى از نواحى ديار بكر را متصرف گرديد ، و گروهى از يارانش را به نصيبين گسيل داشته ، بر آنجا نيز چيره شد . صمصام الدوله . فوجى سپاهى به سركردگى ابى سعد بهرام بن اردشير ، بسوى او روانه كرد « باذ » با وى مصاف داد و بهرام منهزم شد و گروهى از همراهانش اسير شدند . و كار « باذ » بالا گرفته نيرومند شد .\r\nصمصام الدوله ، ابى القاسم سعد بن محمد حاجب را با سپاهى انبوه بسركوبى او روانه داشت . فريقين در « باجلايا » بر خابور حسينيه ( خابور نام نهرى است بين رأس العين و رود فرات در عراق م . ) از بلدهء كواشى تلاقى كردند . و نبرد سختى ميان هر دو فريق رويداد . سعد و همراهانش منهزم گرديدند . و « باذ » بر بسيارى از ديلميان دست يافت . و كشت و اسير كرد سپس اسراء را هم با صبر و حوصله بكشت .\r\nدربارهء اين واقعه ابو الحسن بشنوى گفته است :\r\n « بباجلايا جلونا عنه غمته * و نحن فى الروع جلاؤون للكرب » \r\n( گويد در باجلايا از كابوس و شدت آن . در حالى كه در ترس بوديم از آنجا گذشتيم و بلاى آن پشت سر نهاديم ) مقصود گوينده « باذ » امت كه به كابوس و بلا از او ياد كرده است بخواست خداى بزرگ سبب اين امر را در بيان وقايع سال چهار صد و سى و دو ياد خواهيم كرد .\r\nهمين كه « باذ » ديلميان و سعد را هزيمت داد و بر آنها چنان كه ذكرش رفت ،\r\n\r\n","description":"","footnote":"","page_name":" 155 ","page_number":159},
  {"content":"\r\n\r\nچه كرد . سعد بر او پيشى جسته وارد موصل شد . و « باذ » هم در اثر او بدان صوب روى نهاد . در موصل عامهء مردم به علت سوء رفتار و سلوك ديلميان با آنها بر سعد به شوريدند . سعد جانش را از شورشيان نجات داد و از موصل بيرون رفت و « باذ » وارد آنجا شد . و بر موصل استيلا يافت . و قوى شوكت شد و در اين انديشه فرو رفت كه بر بغداد مسلط گردد و ديلميان را از آنجا براند و از مرز تند روان بيرون شد و در شمار كسان ناآرام قرار گرفت . صمصام الدوله از او بيمناك شد و امر او را مهم شمرده و او را از كارهاى ديگر بازداشته و لشكريان گرد آورد كه بسوى او گسيل دارد كه سال بپايان رسيد .\r\nبعضى از دوستان ما از كردهاى حميديه كه اخبار باذ مورد اعتناى آنان بود .\r\nبراى من نقل كردند كه كينهء او ابو شجاع و نامش « باذ » بود و ابا عبد اللّه كه همو حسين بن دوستك بود . برادر « باذ » بود . باذ در آغاز چوپان بود و گوسفندان ميچراند ، و مرد بخشنده و كريمى بود . و گوسفندى كه خود داشت ذبح ميكرد و بمردم ميخوراند و نامش به بخشش و دهش برملا گرديد . مردم گرد او جمع آمدند . و بنا را به راهزنى گذاشت و آنچه از اين كار دست آورد داشت ميان سايرين پخش ميكرد . جمع او فزونى يافت . و بنا را به غزو ( جهاد با كفار ) گذاشت . سپس به ارمنستان وارد شد . و شهر « ارجيش » بگرفت و آن نخستين شهرى بود كه متصرف شد و بسبب آن پيروزى نيرو گرفت و از آنجا روى به ديار بكر نهاد و شهر « آمد » را گرفت سپس شهر « ميثافارقين » را متصرف گرديد و ساير شهرهاى ديار بكر و بموصل رفت و چنان كه ياد كرديم آنجا را تصرف كرد .\r\n\r\nبيان پاره‌اى از روىدادها\r\nدر اين سال العزيز باللّه خليفهء علوى بكجور تركى ، بندهء قرغويه كه يكى از غلامان سيف الدوله بن حمدان ميبود ، به حكومت دمشق گمارد بكجور پيش از آن حمص را داشت و از آنجا به دمشق رفت و بمردم آن ستم كرد . و آنها را مورد فشار قرار داد و بدرفتارى نسبت به آنها پيشه كرد . در بيان وقايع سال سيصد و هفتاد و دو به تفصيل از آن\r\n\r\n","description":"","footnote":"","page_name":" 156 ","page_number":160},
  {"content":"\r\n\r\nياد كرديم .\r\nدر اين سال ابو محمد على بن عباس بن « فسانجس » به وزارت شرف الدوله منصوب شد .\r\nدر ربيع الاول اين سال ، ستارهء بزرگ ، در آسمان بلرزه درآمد . و دنيا از نور آن روشن شد و بانگى چون رعدى شديد شنيده شد .\r\nدر اين سال بهاى كالاها در عراق و بلاد مجاور آن بالا رفته گران شد ، و قوت غذاى مردم نابود گرديد . بسيارى مردمان از گرسنگى جان سپردند .\r\nدر اين سال ، ابو عبد اللّه حسين بن احمد بن سعدان بوزارت صمصام الدوله رسيد .\r\nدر اين سال قرامطه تا نزديك بغداد آمدند و با درگذشت عضد الدوله به تصرف آن طمع كردند با مالى كه گرفتند ، صلح كرده و بازگشتند .\r\nدر جمادى الاخره اين سال سعيد ابن سلام مغربى در نيشابور درگذشت .\r\nزادگاه او قيروان بود و به شام سفر كرد و با شيوخ از جمله ابو الخير اقطع و غيره مصاحبت داشت او از ارباب حال بود ( و نه اصحاب قال م . )\r\n\r\n","description":"","footnote":"","page_name":" 157 ","page_number":161},
  {"content":"\r\n\r\n\r\n374 سال سيصد و هفتاد و چهار\r\n\r\nبيان بازگشت ديلميان به موصل و گريختن باذ\r\nهمين كه باذكردى بر موصل مستولى گرديد . صمصام الدوله و وزيرش ابن سعدان ، اين امر را محل توجه و اهتمام فراوان قرار دادند و سرانجام چنين تصميم گرفتند كه « زيار بن شهراكويه » كه از بزرگترين فرماندهان سپاه بود . اختيار كرده بدان صوب گسيل دارند . بنابر اين صمصام الدوله به زيار بن شهراكويه فرمان داد كه به قصد « باذ » و قتال با وى . بسوى او عزيمت كند . و لشكريانش را مجهز كرد . و در قلع و قمع « باذ » بسيار سفارش نمود و گروه زيادى از مردان و سلاح و مال با او همراه كرد . و وى به سوى « باذ » رفت . « باذ » هم ، براى مقابله با آنها بيرون شد ، و در صفر اين سال فريقين با هم تلاقى كردند و نتيجه تلاقى آنها هزيمت « باذ » و همراهانش بود و بسيارى از سپاهيان و بستگانش اسير شدند كه آنان را ببغداد روانه نمود . و در معرض ديد عامه گذاشت و ديلميان موصل را تصرف كردند .\r\nزيار فوجى از سپاهيان بسركردگى سعد حاجب ، بدنبال « باذ » روانه كرد . و آنها به راه جزيره ابن عمر رفتند . و فوجى ديگر به نصيبين فرستاد . اين گروه درباره سركردهء خويش دچار اختلاف شده از پيشروى رو به مقصد ، اطاعت از سركردهء پيشتاز خود نكردند . در آن هنگام باذ در ديار بكر بود و گروه انبوهى گرد او جمع شدند . وزير صمصام الدوله .\r\nبه سعد الدوله بن سيف الدوله بن حمدان نامه نوشت و تسليم و بخشيدن ديار بكر را بوى نويد داد . او سپاهى به سوى باذ فرستاد . و اين سپاه نيروئى نبودند كه با ياران باذ مصاف دهند ، پس به حلب بازگشتند . همراهان باذ ميثافارقين را محاصره كردند .\r\n\r\n","description":"","footnote":"","page_name":" 158 ","page_number":162},
  {"content":"\r\n\r\nهمين كه سعد آن را از سپاهيان باذ بديد . در قتل باذ متوسل به مكر و حيله شد و مردى را براى اين كار گماشت . آن شخص شبانه وارد خيمهء باذ شد و او را با شمشير زد و گمان كرد شمشير بر سرش فرود آمده و لكن ضربت بر ساق پايش وارد شده بود . باذ بانگ زد . آن شخص فرار كرد باذ از آن ضربت بيمار شد ، تا مرگ هم نزديك شد ولى شفا يافت . گروه زيادى از مردان گردش جمع شده بودند . و با سعد مكاتبه كرد و طلب صلح و آشتى نمود . اوضاع و احوال ميان آنها آرامش پيدا كرد و صلح كردند و در اين مصالحه ديار بكر و نيز نيمى از « طور عبدين » به باذ واگذار شد . زيار ببغداد برگشت و سعد در موصل اقامت كرد .\r\n\r\nبيان پاره‌اى از رويدادها\r\nدر اين سال ، « ابو طريف عليان بن شمال » خفاجى به تصدى حمايت كوفه منصوب گرديد و اين نخستين امارت بنى شمال بشمار ميرود .\r\nدر اين سال ابو الحسين بن عضد الدوله در اهواز بنام فخر الدوله خطبه خواند ، و ابو طاهر بن عضد الدوله در بصره همين كار را كرد و بنامش سكه زدند .\r\nدر اين سال در عمان بنام صمصام الدوله خطبه خوانده شد . و پيش از آن خطبه بنام شرف الدوله ميخواندند و نايب او در آنجا استاد هرمز بود كه به صمصام الدوله گرائيد . چون خبر به شرف الدوله رسيد فوجى از سپاه بدان صوب گسيل داشت . استاد هرمز ، منهزم كرديد و اسير شد . و عمان مجددا به شرف الدوله رسيد و استاد هرمز در يكى از قلاع زندانى و مال بسيار از او مطالبه شد .\r\nدر اين سال « على بن كامه » سركرده لشكر ركن الدوله درگذشت .\r\nهم در اين سال ، شرف الدوله ، ابى منصور بن صالحان را آزاد كرد و بوزارت تعيين نمود و ابى محمد بن فسانجس وزير خود را دستگير كرد .\r\nدر اين سال ، شرف الدوله ، رسولى نزد قرامطه فرستاد ، چون بازگشت ، گفت :\r\nقرامطه از حال پادشاه از من پرسيدند ، بانان از حسن سيرت او آگاهشان كردم ، گفتند :\r\n\r\n","description":"","footnote":"","page_name":" 159 ","page_number":163},
  {"content":"\r\n\r\nآنكه در يك سال سه بار وزيرش را بىسبب تغيير مىدهد ؟ ! بعد از آن ديگر شرف الدوله ابى منصور بن صالحان وزيرش را تغيير نداد .\r\nدر اين سال ، ابو الفتح محمد بن الحسين ازدى موصلى ، حافظ ( حافظ قرآن م ) مشهور درگذشت . فوت او را در سال سيصد و نه نيز آورده‌اند . و در حديث ضعيف بود .\r\n\r\n375 سال سيصد و هفتاد و پنج\r\n\r\nبيان فتنهء بغداد\r\nدر اين سال ميان ديلميان در بغداد ، فتنه‌اى برپا شد ، و علتش اين بود كه « اسفار بن كردويه » كه از بزرگان فرماندهان بود . از صمصام الدوله ، روى گردان شد .\r\nو بسيارى از لشكريان را به طاعت از شرف الدوله گرايش داد . و بر اين اتفاق كردند كه امير بهاء الدوله ابا نصر بن عضد الدوله را به نيابت از جانب برادرش شرف الدوله ، در بغداد بحكمرانى نشانند .\r\nدر آن هنگام صمصام الدوله بيمار بود . اسفار بر آنچه تصميم گرفته بود . توانائى يافت . و آن را آشكار نمود و از حضور در دربار خوددارى كرد . صمصام الدوله به او نوشت و استمالت از او نمود و آرامى او ميخواست . و لكن اسفار بيش از پيش تمرد نمود .\r\nصمصام الدوله چون حال بدان منوال ديد ، به الطائع نامه نوشت كه باتفاق هم سوار شده بمقابله اسفار بروند . صمصام الدوله بيماريش شفا يافته بود الطائع امتناع از قبول آن امر كرد . صمصام الدوله به استمالت از « فولاد زماندار » نمود .\r\nوى با اسفار موافق بود . الا اينكه ، بسبب خود بزرگ بينى اسفار ، از پيروى او خوددارى داشت وقتى صمصام الدوله با او مكاتبه كرد . خواست صمصام الدوله را\r\n\r\n","description":"","footnote":"","page_name":" 160 ","page_number":164},
  {"content":"\r\n\r\nاجابت نمود و صمصام الدوله سوگندش داد به آنچه كه خواسته است ، و فولاد از نزدش بيرون آمد و با اسفار بجنگيد و او را منهزم كرد و امير ابو نصر را باسارت گرفت .\r\nو او را نزد برادرش صمصام الدوله برد . و او به حال او رقت كرد و دانست كه او گناهى نداشته است . محرمانه او را در بند نگاه داشت . سن او ، در آن هنگام پانزده سال بود .\r\nكار صمصام الدوله تثبيت شد . و دربارهء ابن سعدان وزيرش نزد او سعايت كردند .\r\nاو را عزل كرد و گفته شد كه دل در هواى متمردين بسته با آنها بود . و كشته شد و اسفار به اهواز رفت و به امير ابى الحسين بن عضد الدوله پيوست و به او خدمت كرد و باقى لشكر هم نزد شرف الدوله رفتند .\r\n\r\nبيان اخبار قرامطه\r\nدر اين سال ، اسحاق و جعفر بحريان ، دو نفر از شش نفر قرامطه‌اى كه ملقب به سادات بودند . بكوفه وارد شدند و آنجا را تصرف كرده و بنام شرف الدوله خطبه خواندند . چون مردم از هيبت و شدت عمل آنها منزجر بودند . ناراحت شدند .\r\nآنها مهيب بودند و به همان سبب هم عضد الدوله و بختيار اقطاع بسيار بدانها داده بودند نايب آنها در بغداد ، شخصى بنام ابى بكر بن شاهپور شناخته ميشد . كه چون وزيران تحكم ميكرد و صمصام الدوله او را دستگير كرد . همين كه قرامطه وارد كوفه شدند .\r\nصمصام الدوله بناى ملاطفت با آنها گذاشت و از آنها پرسيد سبب حركتشان چه بوده است ؟ آنها به صمصام الدوله ياد آورى كردند كه دستگيرى نايب شان علت اين امر بوده است . و همراهان خود را پخش كردند . و مال از مردم ، مؤديان ، خراج گرفتند .\r\nدر آن اثناء ابو قبيس ، حسن بن منذر به « جامعين » رسيد و وى از بزرگان قرامطه بود صمصام الدوله سپاهى بمقابله آنها فرستاد اعراب نيز به آن سپاه پيوستند ، و از فرات گذشتند و با قرامطه جنگيدند . و قرامطه از پيش روى آنها منهزم شدند و ابو قبيس و گروهى از سركردگانشان ، اسير و كشته شدند . قرامطه برگشتند . و لشكرى ديگر با عدهء بيشتر و سلاح زيادتر رو به عراق سوق نمودند و با لشكريان صمصام الدوله\r\n\r\n","description":"","footnote":"","page_name":" 161 ","page_number":165},
  {"content":"\r\n\r\nباز هم در محل « جامعين » فريقين تلافى نمود . و نتيجه نبرد ، هزيمت قرامطه بود و فرمانده آنها و غيره كشته شده و گروهى اسير شده و اموالشان و آباديشان به غارت رفت . گريختگان چون بكوفه رسيدند ، قرامطه آنجا را ترك كردند و لشكريان صمصام - الدوله آنها را تا قادسيه دنبال كردند ولى به آنها نرسيدند و از آن هنگام حيثيت و ناموسشان زوال پيدا كرد .\r\n\r\nبيان آزاد شدن ورد رومى و آنچه بر او رسيده و دخول روس به نصرانيت\r\nدر اين سال ، صمصام الدوله ورد رومى را آزاد كرد . بيان زندانى شدن وى را قبلا ياد كرده بوديم . و اكنون كه آزادى خويش بدست آورد . با او شرط شد ، عدهء زيادى از اسيران مسلمان را آزاد كند . و هفت نقطه از استحكامات روم در « ساتيقها » تسليم نمايد و تا زنده است نه خودش و نه هيچيك از يارانش قصد بلاد اسلام نكنند ، پس نيازمنديهاى او را از مال و غيره تأمين كرد ، او را مجهز روانه كرد . و ورد رو به روم عزيمت نمود . و گروه انبوهى در بين راه از باديه‌نشينها و غيره را استمالت كرد .\r\nو آنها را اطعام نمود و از بخشش و غنيمت دريغ نكرد . تا اينكه به « ملطه » فرود آمد و آنجا را قبضه نمود و از جهت مال و غيره كه در آنجا بود نيرو گرفت .\r\nپس از آن ورد قصد « ورديس بن لاون » كرد . و ميان آنها مكاتباتى به عمل آمد و سرانجام قرار بر اين شد كه قسطنطنيه ، و نواحى مجاور آن در سمت شمالى خليج از ورديس باشد . و از اين طرف از خليج از ورود . و بر اين قرار اتفاق كردند و با هم ملاقات نمودند ، در اين ديدار « ورديس » ورد را دستگير و زندانى كرد . سپس از كردهء خود پشيمان گرديد و چيزى نگذشته او را آزاد كرد . ورديس از خليج گذشته و قسطنطنيه را كه فرزندان پادشاه ارمانوس كه « بسيل » و « قسطنطين » نام داشتند . محاصره كرد و آنها را در تنگنا گذاشت . آن دو شاهزاده به پادشاه روسيه نامه نوشتند و از وى استمداد نموده خواهر خويش را نيز به زنى دادند . ولى آن شاهزاده خانم رومى\r\n\r\n","description":"","footnote":"","page_name":" 162 ","page_number":166},
  {"content":"\r\n\r\nاز تسليم خود به كسى كه مخالف دين او باشد امتناع ورزيد . پس پادشاه روسيه قبول نصرانيت كرد و او نخستين كس در روسيه بود كه نصرانيت پذيرفت ( مسيحى شد ) و آن شاهزاده خانم را به زوجيت گرفت و بملاقات ورديس رفت و با هم نبرد كرده جنگيدند . و ورديس در آن گير و دار كشته شد و هر دو شاهزاده در كشورشان استقرار يافته و با ورد ، مكاتبه كردند و در آنچه در تصرف داشت بر آن صحه گذاشته به او دادند .\r\nورد مدت مديدى زنده بود و پس از آن درگذشت و گفته شده كه مسموم شد و مرد .\r\n« بسيل » در كشوردارى پيشرفت كرد و مردى شجاع و دادگر و با حسن رأى بود و پادشاهى او دوام كرد و سى و پنج سال با بلغاريها بجنگيد تا بر آنها پيروزى يافت و بسيارى از آنها را از بلادشان كوچ داد و در روم اسكان داد ، و نسبت به مسلمانان بسيار بخشنده و متمايل به آنها بود .\r\n\r\nبيان تصرف اهواز از جانب شرف الدوله\r\nدر اين سال ، شرف الدوله ابو الفوارس بن عضد الدوله ، از فارس ، به قصد تصرف اهواز عزيمت كرد و به برادرش ابى الحسين نامه نوشت . و خاطرش خشنود داشت و وعدهء احسان به او كرد و اينكه او را در آنچه در يد تصرف خويش دارد . ابقاء خواهد كرد و او را آگاه كرد كه مقصد او عراق است ، به منظور آزاد كردن برادرش امير ابى نصر از زندان ، ابو الحسين گفته‌هايش را نشنيده گرفت و تصميم بر جلوگيرى از وى گرفت و براى اين كار مجهز گرديد . در اين موقع به او خبر رسيد كه شرف الدوله به « ارجان » رسيده و سپس به رامهرمز رهسپار شده است . لشكريان ابو الحسين چون اين اخبار شنيدند . رو به سپاه شرف الدوله و پيوستن بدان گذاشته و بنام او شعار دادند .\r\nابو الحسين به « رى » گريخت كه نزد عم خود فخر الدوله برود ، به اصفهان رسيد و در آنجا رحل اقامت افكند و از عم خود يارى خواست ، فخر الدوله مالى برايش فرستاد و وعده يارى به او داد .\r\nهمين كه انجام آن وعده به درازا كشيد . قصد غلبه بر اصفهان نمود و براى\r\n\r\n","description":"","footnote":"","page_name":" 163 ","page_number":167},
  {"content":"\r\n\r\nبرادرش شرف الدوله شعار داد سپاهيانش بر او شوريدند و او را به بند كشيده به رى فرستادند . و عمش او را زندانى كرد و همچنان در زندان بماند تا اينكه عمش فخر الدوله مبتلا به بيمارى مرگ شد ، همين كه بيماريش شدت كرد ، و يكى را فرستاد كه او را كشتند . او شعر هم ميگفت ، و از گفته‌هاى اوست :\r\n « هب الدهر ارضانى و اعتب صرفه * و اعقب بالحسنى ، و فك من الدسر\r\nفمن لى بايام الشباب التى مضت * و من لى بما قد فات فى الحبس من عمرى \r\nمدلول آن به زبان فارسى چنين است : پندار كه روزگار مرا راضى و كامبخش كرد و به نيكى كارش دنبال نمود و مرا از بند رهايى بخشيد كجا جويم روزگار جوانى را كه گذشت و كجا يابم آن عمرى را كه در زندان سپرى گرديد ! و اما شرف الدوله به اهواز رفته و آنجا را متصرف شد ، و كس فرستاد و بصره را هم بگرفت و برادر خود ابى طاهر را دستگير كرد . خبر به صمصام الدوله رسيد ، و دربارهء صلح به او نامه نوشت . و قرار بر اين شد كه در عراق بنام شرف الدوله پيش از صمصام - الدوله خطبه بخوانند و صمصام الدوله در عراق سمت نيابت او را داشته باشد ، و امير بهاء الدوله ابا نصر را آزاد كرده نزد او روانه نمايد اين مصالحه سرانجام يافت و استوار گرديد .\r\nسركردگان سپاه شرف الدوله دوستدار صلح بودند . بخاطر بازگشت باوطان خويش و در عراق بنام شرف الدوله خطبه خوانده شد و از جانب الطائع للّه خلعت و القاب براى او فرستاده شد . از جانب صمصام الدوله تا رسولان او نزد شرف الدوله بازگردند و مراسم سوگند بجاى آورد ، مردم بلاد زمام امور خويش را به شرف الدوله سپردند . و سركردگان سپاه با اظهار اطاعت از وى به او نامه نوشتند شرف الدوله از قرار صلح عدول كرد ، و تصميم گرفت قصد بغداد كند و بر مملكت استيلاء يابد براى برادرش هم سوگند ياد نكرد .\r\nشريف ابو الحسن محمد بن عمر همراه شرف الدوله بود و او را برانگيخت و تشويق و تطميع عراق كرد و شرف الدوله با انديشهء او موافقت كرد . بخواست خداى بزرگ باقى خبر آن را در بيان رويدادهاى سال سيصد و هفتاد و شش خواهيم آورد\r\n.\r\n\r\n","description":"","footnote":"","page_name":" 164 ","page_number":168},
  {"content":"\r\n\r\n\r\nبيان انهزام سپاهيان منصور از حكمران سجلماسه\r\nسابقا استيلاى خزرون وزيرى زناتى را بر سجلماسه و فاس ، و عزيمت يوسف بلكين را به قصد آنها و درگذشت او بيان كرده بوديم . همين كه بلكين درگذشت .\r\nخزرون وزيرى در آن بلاد توانائى يافتند ، چون منصور ( فرزند بلكين ) استقرار يافت لشكرى انبوه بسوى آنها روانه داشت تا آنها را باطاعت بازگرداند . همين كه آن لشكريان نزديك به « فاس » رسيدند . زيرى بن عطيه زناتى معروف به « قرطاس » حكمران آنجا با سپاهيانش بمقابله لشكريان منصور رفت و نبردى سخت بين آنها روى داد ، و گروه بسيارى كشته و اسير شدند و لشكريان منصور منهزم گرديدند ، و مقام زيرى در مقر حكمرانيش تثبيت گرديد .\r\n\r\nبيان پاره‌اى از رويدادها\r\nدر اين سال ، در عمان پرنده‌اى بزرگ از دريا بيرون شد كه بزرگتر از فيلى بود و بر بلندى در آنجا بايستاد و بصداى بلند و زبانى فصيح فرياد برآورد : نزديك شد نزديك شد ، نزديك شد ، سه بار اين جمله را تكرار كرد و سپس به دريا فرو شد . آن پرنده سه روز اين كار را كرد و سپس غايب شد و ديگر ديده نشد .\r\nدر اين سال ، صمصام الدوله ماليات جامه‌هاى ابريشمى و پنبه‌اى كه براى فروش عرضه ميشد تجديد كرد ، مقدار آن ده يك بهاى آنها بود . مردم در مسجد منصور اجتماع كرده و تصميم به قطع نماز گرفتند ، و نزديك بود ، در شهر فتنه برپا شود و مؤديان معاف از پرداخت آن ماليات شدند .\r\nدر اين سال ، فرزند مؤيد الدوله بن بويه درگذشت و صمصام الدوله بماتم او نشست و الطائع للّه به تسليت او رفت .\r\nدر اين سال ، ابو على الحسن بن الحسين بن ابى هريره ، فقيه شافعى مشهور و ابو القاسم عبد العزيز بن عبد اللّه داركى ، رئيس شافعيان عراق ، درگذشتند شخص اخير الذكر در شوال درگذشت و هفتاد و چند سال داشت . و هم در اين سال ابو بكر\r\n\r\n","description":"","footnote":"","page_name":" 165 ","page_number":169},
  {"content":"\r\n\r\nمحمد بن عبد اللّه بن محمد بن صالح فقيه مالكى بدرود زندگى گفت . مولد او سال دويست و هشتاد و هفت بود . از او خواسته شد قاضى قضاة باشد نپذيرفت و همچنين وليد بن احمد بن محمد بن وليد ، ابو العباس زوزنى ، محدث صوفى درگذشت وى از دانشمندان در حقايق بوده و تصانيف خوبى دارد .\r\n\r\n376 سال سيصد و هفتاد و شش\r\n\r\nبيان تصرف عراق از جانب شرف الدوله و دستگيرى صمصام الدوله\r\nدر اين سال ، شرف الدوله ابو الفوارس بن عضد الدوله از اهواز به « واسط » رفت و آنجا را متصرف شد ، صمصام الدوله ، برادرش ابا نصر كه نزد او محبوس بود .\r\nبه منظور جلب عطوفت شرف الدوله آزاد كرده نزد او روانه نمود . و شرف الدوله التفاتى بدان نكرد ، شكاف بين او و صمصام الدوله توسعه يافت . سپاهيان صمصام عليه او جنجال كردند ، و او با ياران خويش بمشورت نشست و دربارهء قصد برادرش و اطاعت از او گفتگو كرد . آنها او را از آن كار نهى كردند و برخى از مشاورين گفتند :\r\nعقيدهء ما بر اين است كه به سوى « عكبرا » بالا رويم و آگاه شويم كه چه كسانى با ما و چه كسانى عليه ما هستند ، چنانچه عدهء ما فزونى يافت ، وارد پيكار به آنها شويم و اموال بيرون ريزيم . و هر گاه زبون شديم بموصل خواهيم رفت و آنجا و ساير بلاد جبل با ما خواهد بود و كار ما نيرو خواهد يافت و بناچار ميان ديلميان و تركان چشم و همچشمى و رشك پديد آيد و اختلال در امور پديد گردد ، آنگاه ما به مقصود ميرسيم .\r\nو بعضى ديگر گفتند : عقيدهء ما بر اين است كه به « قرميسين » برويم . و از آنجا با عم خود فخر الدوله مكاتبه كرده از وى يارى بخواه و راه خراسان و اصفهان در پيش\r\n\r\n","description":"","footnote":"","page_name":" 166 ","page_number":170},
  {"content":"\r\n\r\nگير و بفارس برو و در آنجا بر خزائن شرف الدوله و ذخاير آن غلبه ميكنى و در آنجا مانعى و مدافعى وجود ندارد و هر گاه اين كار را بكنيم شرف الدوله نخواهد توانست در عراق اقامت كند و از آنجا برميگردد و آنگاه صلح واقع مىشود .\r\nصمصام الدوله از آن آراء روى گرداند و بشتاب بسوى برادرش شرف الدوله همراه با خواص خويش روى نهاد ، و با شرف الدوله برادرش ديدار كرد و او را خوشدل نمود چون از نزد او بيرون آمد . دستگير شد و كسانى ببغداد فرستادند ، كه دار الملك را پاسدار باشند و خود ، در ماه رمضان ببغداد رسيد و در « شفيعى » فرود آمد ، و برادرش صمصام الدوله در بند بهمراهش بود . فرمانروائى شرف الدوله در عراق سه سال و يازده ماه بود .\r\n\r\nبيان فتنه ميان تركان و ديلميان\r\nدر اين سال ، ميان ديلميان و تركان كه با شرف الدوله بودند فتنه‌اى بروز كرد و علتش اين بود كه ديلميان كه گرد شرف الدوله جمع آمده بودند ، افزايش پيدا كرده ، چنان كه عده‌شان بالغ بر پانزده هزار مرد گرديد ، و تركان سه هزار تن بودند و مورد تطاول ديلميان واقع شده و منازعه‌اى ميان بعضى از آنها دربارهء خانه و اصطبلى رويداد و منتهى بجنگ و ستيز بين آنها گرديد ديلميان باستظهار كثرت عده - شان خواستند صمصام الدوله از بند آزاد و بيرون آورده ملك او را بوى بازگردانند شرف الدوله چون اين خبر را شنيد ، كسى بر صمصام گماشت كه هر گاه ديلميان خواستند آزادش كرده بيرون آوردند ، او را به كشد . سپس ديلميان چون بر تركان پشت نمودند تركان آنها را پيروى كرده صفوف ديلميان بر همريخت و تركان از پيش رو و پشت سر بر آنها تاختند . ديلميان رو بهزيمت نهادند و زياد بر سه هزار نفر از ديلميان كشته شد و تركان وارد شهر شدند و هر كس از ديلميان ديدند او را كشتند و دارائيش را بغارت بردند و ديلميان متفرق گرديدند و بعضى از آنها متوسل به شرف الدوله شده و بعضى ديگر هم او را ترك كرده رفتند .\r\nفرداى آن روز شرف الدوله وارد بغداد شد و ديلميان كه به او متوسل شده -\r\n\r\n","description":"","footnote":"","page_name":" 167 ","page_number":171},
  {"content":"\r\n\r\nبودند بهمراهش بودند . الطائع للّه از او پيشواز كرد و سلامتش را تهنيت گفت ، شرف - الدوله مراسم زمين بوسى بجاى آورد . ديلميان از صمصام الدوله ياد كردند . بشرف - الدوله گفته شد . او را بكش و گر نه زمام امور به او خواهند سپرد .\r\nشرف الدوله ميان تركان و ديلميان صلح و آشتى برقرار كرد و هر دو گروه را سوگند داد با هم باشند و صمصام الدوله را به فارس فرستاد و او را در آنجا در دژى در بند نگاه داشت . كار ديگر شرف الدوله اين بود كه تمام املاك شريف محمد بن عمر را به او بازگرداند و مزيد بر آنها به او بخشيد . خراج آن املاك سالانه دو هزار هزار و پانصد هزار درهم بود .\r\nاملاك نقيب ابى احمد موسوى را نيز مسترد داشت ، و سايرين از مردم بر مقاماتشان مستقر نمود و مردمان را از سعايت منع كرد كه قبول حرفهايشان نخواهد كرد . امنيت و آرامش برقرار شد و ابو منصور بن صالحان را بوزارت منصوب كرد .\r\n\r\nبيان حكومت مهذب الدوله بر بطيحه\r\nدر اين سال ، مظفر بن على درگذشت و بعد از او خواهرزاده‌اش ، ابو الحسن على بن نصر بنا باينكه او را جانشين خود تعيين كرده بود ، زمام امور را قبضه كرد . و نامه به شرف الدوله نوشت و اظهار اطاعت كرد و تأييد او را در زمامدارى خويش در - خواست نمود ، و درخواستش پذيرفته شد و به لقب مهذب الدوله ملقب گرديد . و نيكرفتارى پيشه نمود . و دست به بخشش و دهش و خيرات گشاد ، مردم روى به او آوردند و كسانى كه بيمناك بودند ، امنيت يافتند .\r\nبطيحه پناهگاه هر كس كه قصد آن ناحيت كرد . گرديد و بزرگان قوم آنجا را وطن خود دانسته ، بناهاى خوب در آنجا ساختند و مهذب الدوله بخشش و احسان خويش را وسعت داد و با پادشاهان اطراف ، نامه‌ها مبادله كرد و آنان با او نامه‌ها نوشتند ، و بهاء الدوله دختر خود را به عقد زواج او بدر آورد ، و شأنش فزونى يافت و القادر باللّه به او پناه برد ، و مهذب الدوله از وى حمايت كرد ، و القادر نزد او بماند\r\n\r\n","description":"","footnote":"","page_name":" 168 ","page_number":172},
  {"content":"\r\n\r\nتا اينكه بخواست خداى بزرگ ذكر خواهيم كرد ، بخلافت رسيد .\r\n\r\nبيان پاره‌اى از رويدادها\r\nدر اين سال ابو الحسين عبد الرحمن بن عمر صوفى . منجم عضد الدوله بدرود زندگى گفت زادگاه او در رى بود بسال دويست و نود و يك .\r\nهم در اين سال ، زلزله شديدى در موصل رويداد كه بسيارى از منازل خراب و بسيارى هم از مردم هلاك شدند .\r\nدر اين سال ، منصور بن يوسف فرمانرواى افريقيه عبد اللّه كاتب را كشت و بجاى او يوسف بن ابى محمد كه پيش از آن والى « قفصه » بود بحكومت اعمال افريقيه منصوب شد .\r\nهم در اين سال گرانى فزون از اندازه در بغداد پديد گرديد كه بسيارى از اهالى آنجا را ترك كردند .\r\nدر اين سال احمد بن يوسف بن يعقوب بن بهلول تنوخى ازرق انبارى كاتب در - گذشت . و همچنين احمد بن الحسين بن على ابو حامد مروزى معروف به ابن طبرى فقيه حنفى درگذشت فقه را از ابى الحسن كرخى در بغداد فرا گرفت ، و در خراسان مقام قاضى قضاة را عهده داشت و در صفر درگذشت و مردى عابد و محدث و مورد وثوق بود . بهمچنين اسحاق بن المقتدر باللّه ابو محمد پدر القادر درگذشت . ولادتش سال سيصد و هفده بود و فرزندش قادر كه در آن هنگام امير بود بر او نماز گذارد . و در همين سال ابو على الحسن بن احمد بن عبد الغفار فارسى نحوى صاحب كتاب ايضاح درگذشت گفته شده است كه او معتزلى بود و سنش از نود سال متجاوز و همچنين ابو احمد محمد بن احمد بن الحسين بن غطريف جرجانى در رجب درگذشت و در حديث مستند در سطح عالى قرار داشت\r\n.\r\n\r\n","description":"","footnote":"","page_name":" 169 ","page_number":173},
  {"content":"\r\n\r\n\r\n377 سال سيصد و هفتاد و هفت\r\n\r\nبيان جنگ ميان بدر بن حسنويه و سپاه شرف الدوله\r\nدر اين سال شرف الدوله سپاهى انبوه مجهز كرد و قراتكين جهشيارى كه بزرگ سركردگان سپاه بود . بفرماندهى آن سپاه برقرار كرد و آنها را براى پيكار با بدر بن حسنويه بصوب او گسيل داشت سبب آن اين بود كه بدر بن حسنويه از شرف الدوله روى گردان شده و به عم او فخر الدوله گرايش پيدا كرده بود و شرف - الدوله سخت نسبت به او خشمناك شده بود همين كه بنياد ملك او در بغداد استوار گرديد و مردم اطاعت از وى را گردن نهادند . در انديشه كار بدر و شروع بانجام آن شد و از جهت ديگر قراتكين هم از حيث تحكم و گران سرى و حمايت مردم از نواب شرف الدوله ( كه قراتكين يكى از آنها بود ) ملاحظه نمود كه چه بهتر او را بدين وجه از خود دور سازد . اگر بر بدر ظفر ياب گرديد . انتقام خويش از بدر گرفته است و چنانچه بدر بر قراتكين پيروزى يابد از وجود او راحت خواهد شد .\r\nآن سپاه رو به بدر عزيمت نمودند . بدر بنوبهء خود سپاهيان گرد آورد و در دشت « قرميسين » فريقين با هم تلاقى كردند و چون پيكار ميان آنها رويداد . بدر منهزم گرديد . به نحوى كه از ديدگاه قراتكين و سپاهش ناپديد و متوارى شد .\r\nقراتكين و همراهانش چنين گمان كردند كه بدر بدنبال كار خود رفته و كارش گذاشته است . پس از اسبان خويش فرود آمدند و در چادرهاى خود پراكنده شدند . ساعتى بيش نپائيد كه بدر ، برگشته بر آنها بتاخت و آنچنان تاختنى كه فرصت سوار شدن بر اسبان به آنها نداد و كشتارى بس عظيم از آنها كرد و\r\n\r\n","description":"","footnote":"","page_name":" 170 ","page_number":174},
  {"content":"\r\n\r\nتمام آنچه در اردوگاه سپاهيان قراتكين يافته ميشد ، بدست آورد . قراتكين با معدودى از غلامانش از آن معركه نجات يافته و به پل « نهروان » رسيدند و در آنجا اقامت نمودند تا اينكه منهزمين به او پيوستند . و از آنجا ببغداد رفتند . بعد از آن بدر بر اعمال جبل و نواحى وابسته بدان مستولى گرديد و شوكتش فزونى يافت ، و نيرو گرفت .\r\nو اما قراتكين ، چون از آن هزيمت ببغداد بازگشت ، گران سرى و دورى او از دربار شرف الدوله افزون گرديد ، و سپاهيان را به آشوب برانگيخت و آنها را اغراء كرد عليه وزير ابى منصور بن صالحان ، و آنها با ابى منصور ، چيزى كه مكروه ميداشت ، ديدار كردند . وزير ابى منصور بملاطفت با آنها رفتار كرد و از خود دورشان ساخت .\r\nشرف الدوله بين وزير و قراتكين اصلاح كرد و شروع در به كار بردن حيله عليه قراتكين كرد . روزى چند بيش نگذشت كه قراتكين و گروهى از ياران و دبيرانش را دستگير كرد و دارائى آنها را بگرفت . سپاهيان بخاطر او شوريدند . شرف الدوله قراتكين را كشت و سپاهيان آرام شده ، و بجاى او طغان حاجب را بسركردگى آنها گزين نمود ، و طاعتش را گردن نهاده و اصلاح شد .\r\n\r\nبيان عزيمت منصور بن يوسف بجنگ كتامه\r\nدر اين سال منصور فرمانرواى افريقيه ، سپاهيان خويش گرد آورد ، به قصد جنگ به كتامه رفت سبب آن اين بود كه العزيز باللّه علوى در مصر شخصى كه او را « ابو الفهم » ميگفتند و نامش حسن بن نصر بود ، بعنوان داعى ( مبلغ دينى ) به كتامه فرستاد كه مردم آنجا را به طاعت او دعوت نمايد . غرض نهانى العزيز اين بود كه پس از تمايل و گرايش كتامه به او ، نيروى جنگنده‌اى گسيل داشته تا با منصور جنگيده و افريقيه را از او بگيرد ، زيرا كه منصور در آنجا قوتى بسزا يافته بود .\r\nابو الفهم چون بكتامه رسيد . اهالى كتامه را دعوت‌شان به طاعت از العزيز كرد .\r\nو پيروانش فزونى يافته و شأنش بزرگ شد . و منصور به قصد او حركت كرد و به العزيز نامه فرستاد و گزارش حال را به او بازشناساند العزيز دو نفر رسول نزد منصور فرستاد و او را\r\n\r\n","description":"","footnote":"","page_name":" 171 ","page_number":175},
  {"content":"\r\n\r\nنهى از تعرض به ابى الفهم و كتامه كرد و به آن دو رسول دستور داد كه پس از انجام رسالت خود به كتامه بروند .\r\nآن دو فرستاده همين كه بمنصور رسيدند و رسالت خويش از جانب العزيز به او ابلاغ كردند زبان بدرشت گوئى نسبت به آنان و العزيز گشاده آن دو هم بدرشتى با او سخن گفتند . منصور بقيه ماه شعبان و رمضان آنان را نزد خود نگاه داشت . و آنها را ترك نكرد به كتامه بروند و براى جنگ با كتامه و ابى الفهم ، سپاه خود را مجهز كرد و بعد از عيد قربان حركت كرد و قصد شهر « ميله » نمود . و ميخواست مردم آن شهر را بكشد و زنان و فرزندانشان به اسارت بگيرد . مردم از شهر بيرون آمدند و گريه كنان تضرع نمودند ، منصور از آنها درگذشت ، باروى شهر را خراب كرد و از آنجا روى به كتامه گذاشت و رسولان العزيز هم با او بودند .\r\nمنصور در حين حركت به هيچ كاخى و منزلى نميرسيد مگر آنكه آن را منهدم سازد . تا اينكه به شهر « سطيف » رسيد و آنجا پايگاه عزت كتامه بود و پيكارى بزرگ در آنجا رويداد و كتامه منهزم گرديد و ابو الفهم بكوهستانى سخت دشوار كه مردمى از كتامه در آنجا بودند و به آنها بنو ابراهيم ميگفتند ، گريخت . منصور پيكى بدانجا روانه داشت و آنها را تهديد كرد كه ابو الفهم را به او تسليم كنند . در پاسخ او گفتند :\r\nابى الفهم مهمان ماست و او را تسليم نميكنيم و لكن خود كسى بفرست و او را دستگير كن ما ممانعت نخواهيم كرد . منصور مأموران خويش بدانجا فرستاد و ابى الفهم را دستگير كرد . و او را سخت به زد و سپس وى را كشت و پوستش را كند و صنهاجيها و بردگان منصور گوشت او را خوردند و گروهى از دعاة و وجوه كتامه نيز كشته شدند و منصور از آنجا به « اشير » بازگشت . و رسولان العزيز را بمصر بازگرداند و آنان به العزيز گفتند كه چه به روزگار ابى الفهم آورد و افزودند كه : ما از نزد شياطين بازگشته‌ايم كه گوشت آدميان ميخوردند . العزيز رسولى نزد منصور روانه كرد و هديه‌اى برايش فرستاد دلش بدست آورد و از ابا الفهم هم نامى نبرد\r\n.\r\n\r\n","description":"","footnote":"","page_name":" 172 ","page_number":176},
  {"content":"\r\n\r\n\r\nبيان بازگشت باذ و تجديد نبرد\r\nدر اين سال باذكردى تجديد طمع به تصرف موصل و بلاد آن ناحيت كرد . سبب آن اين بود كه سعد حاجب كه ذكرش گذشت در موصل درگذشت . شرف الدوله « ابا نصر خواشاذه » را بصوب موصل گسيل داشت . و سپاهيان برايش مجهز نمود .\r\nابا نصر به شرف الدوله نوشت و از او به خواستن سپاه و اموال استمداد كرد . وصول اموال ( پول ) به او تأخير كرد . وى اعراب « بنى عقيل » را حاضر كرد و سرزمينهائى از آن بلاد به آنان داد كه مانع از رسيدن باذ به او بشوند . باذ بدان سرزمين سرازير شد و بر « طور عبدين » مستولى گرديد ولى نتوانست به دشت فرود آيد ، برادرش را با سپاهى روانه داشت كه با اعراب نبرد كند . برادرش در آن معركه كشته و سپاهش منهزم شد ، و هر دو گروه برابر هم به ايستادند .\r\nدر آن اثناء كه اوضاع بدان منوال بود ، خبر درگذشت شرف الدوله به آنها رسيد ، « خواشاذه » بموصل بازگشته و فوت شرف الدوله را اعلام كرد ، و اعراب در صحرا اقامت نموده و مانع فرود آمدن باذ بدان دشت گرديده و باذ در كوهستان قرارگاه داشت . « خواشاذه » سرگرم اصلاح وضع خود بود كه جنگ را با باذ تجديد كند ، در اين احوال ابراهيم و ابو الحسين فرزندان ناصر الدوله ، چنان كه بخواست خداى بزرگ ياد خواهيم كرد ، به او رسيدند .\r\n\r\nبيان پاره‌اى از رويدادها\r\nدر اين سال الطائع للّه براى شرف الدوله به بارعام نشست ، و اعيان دولت حاضر در آن اجلاسيه شدند و الطائع به شرف الدوله خلعت پوشانيد و هر يك براى او سوگند ياد كردند .\r\nدر اين سال ، در رجب امير ابو على الحسن بن فخر الدوله متولد گرديد .\r\nو هم در اين سال ، صاحب بن عباد به طبرستان رفت و امور آنجا را اصلاح كرد .\r\nو چيره‌دستان بر امور آنجا را رانده و طرد كرد و استحكاماتى را فتح كرد از جمله\r\n\r\n","description":"","footnote":"","page_name":" 173 ","page_number":177},
  {"content":"\r\n\r\n« حصن قريم » و در همان سال بازگشت و در اين سال امير ابو منصور بن « كوريكنج » حكمران قزوين عليه فخر الدوله عصيان ورزيد . فخر الدوله بدلجوئى و ملاطفت او بذل توجه كرد و بوى امان داد و احسان كرد ، او نيز به طاعت خود بازگشت .\r\nدر رمضان اين سال فتنهء سختى بين ديلميان و مردم عامه در شهر موصل رويداد و كشتارى عظيم در آن بلوا به عمل آمد . سپس ميان هر دو گروه اصلاح شد .\r\nدر اين سال بارندگى تا نيمه كانون تانى ( تقريبا برابر با 25 ديماه مىشود . م ) تأخير شد . و نرخها در عراق و بلاد مجاور گران شد ، مردم دو بار به استسقاء قيام كردند . ولى از باران خبرى نبود تا اينكه در هفدهم كانون ثانى باران باريدن گرفت ، نوميدى مردم بر طرف و بارندگى استمرار يافت .\r\n\r\n378 سال سيصد و هفتاد و هشت\r\n\r\nبيان شكر الخادم\r\nدر اين سال شرف الدوله « شكر الخادم » را دستگير كرد . اين شخص نزد پدر شرف الدوله ، عضد الدوله از اخص خواص و نزديكترين آنان به عضد الدوله بود كه بگفته‌هايش عمل ميكرد و آنها را به كار مىبست . سبب دستگيرى او اين بود كه در زمان عضد الدوله اين شخص شرف الدوله را آزار ميداد . و اذيتش ميكرد و همو بود كه شرف الدوله را از بغداد به كرمان روانه داشت كه دور از دربار بدر باشد و در كار صمصام الدوله . در جانشينى عضد الدوله اقدام كرد . شرف الدوله از اين بابت كينهء او بدل گرفت . همين كه شرف الدوله عراق را تصرف كرد . « شكر » خود را پنهان كرد شرف الدوله شديدا در جستجوى يافتن او برآمد و پيدا نميشد شكر را جاريه‌اى ( كنيزى ) حبشى بود كه او را به عقد زواج بدر آورده بود و مدتى اين جاريه نزد او به خدمت مشغول بود .\r\nاين كنيز حبشى تعلق خاطر به ديگرى پيدا كرد . و غذا و غيره از منزل « شكر »\r\n\r\n","description":"","footnote":"","page_name":" 174 ","page_number":178},
  {"content":"\r\n\r\nبرمىداشت و آنجا كه ميخواست ميبرد . « شكر » احساس كار كنيزك نمود و تحمل آن نتوانست كرد و او را كتك زد . كنيزك خشمگين بدر منزل شرف الدوله رفت و حال « شكر » را بازگو كرد . گماشتگان شرف الدوله رفتند و او را گرفتند و نزد شرف الدوله بردند و خواست او را بكشد « نحرير خادم » شفاعت از او كرد . شرف الدوله شكر را به او بخشيد . « شكر » اجازهء حج درخواست نمود به او اجازه داده شد و به مكه رفت و سپس رو بمصر نهاد و در آنجا جايگاهى بزرگ يافت كه ذكر آن بخواست خداى بزرگ خواهيم آورد .\r\n\r\nبيان عزل بكجور از دمشق\r\nدر اين سال بكجور ، از حكمرانى بر دمشق عزل شد . سبب اين بود كه وى در دمشق بنا را به بدرفتارى و كارهاى زشت و مذموم گذارده بود . وزير يعقوب بن - كلس از او رو گردان بود و عقيدهء خوب به او نداشت . مضافا باينكه اعمالى كه دربارهء ياران و هواخواهان او بكجور در دمشق چنان كه ذكر كرديم ، انجام داد و همين كه گزارش آن به ابن كلس رسيد ، براى عزلش فعاليت كرد و نزد العزيز باللّه قبايح اعمالش را ياد كرد . العزيز با عزل او موافقت نمود و سپاهى از مصر به فرماندهى « منير خادم » تجهيز كرد و آن سپاه روى بشام نهاد .\r\nبكجور هم اعراب و غيره را گرد آورد و از دمشق بيرون شد . با سپاه مصرى نزديك « داريا » برخورد و پيكار بين آنها آغاز شد و قتال شدت يافت . بكجور و سپاهش منهزم گرديدند . بكجور از رسيدن « نزال » حكمران طرابلس بيمناك شده بود . چون از مصر به « نزال » نوشته شده بود كه به يارى « منير » به شتابد . همين كه بكجور منهزم شد و ترسيد از اينكه « نزال » برسد و دستگير شود . از آنان يعنى از منير و نزال امان طلبيد تا شهر را بدانها تسليم كند . با درخواستش موافقت شد .\r\nبكجور آنچه از دارائى داشت جمع كرد . و خود را پنهان نمود تا مبادا مصريان نسبت به او غدر كنند . و بدور از ديد آنها به « رقه » رفت و بر آنجا مستولى گرديد .\r\n« منير » شهر را - دمشق را - تحويل گرفت و مردم خرسند و از حكومت او شاد\r\n\r\n","description":"","footnote":"","page_name":" 175 ","page_number":179},
  {"content":"\r\n\r\nشدند . در رويدادهاى سال سيصد و هشتاد و يك باقى اخبار و قتل بكجور را بخواست خداى بزرگ بازگو خواهيم كرد .\r\n\r\nبيان پيروزى اصفر بر قرامطه\r\nدر اين سال گروه انبوهى از مردمان « بنى منتفق » كه آنها را « اصفر » ميگفتند گرد آمدند و ميان آنها و گروهى از قرامطه پيكارى سخت رويداد كه در گير و دار آن سركردهء قرامطه كشته شد و همراهانش منهزم شده و بسيارى از آنها را كشته و اسير كردند .\r\n\r\nبيان نكته‌اى نيك\r\nدر اين سال اول محرم ، صاحب بن عباد سكه دينار ( زر ) تقديم فخر الدوله كرد كه يك هزار مثقال وزن آن بود و بر يكى از دو جانب آن سكه اين اشعار نقش شده بود :\r\n و احمر يحكى الشمس شكلا و صورة * فاوصافه مشتقة من صفاته\r\nفان قيل دينار فقد صدق اسمه * و ان قيل الف كان بعض سماته\r\nبديع و لم يطبع على الدهر مثله * و لا ضربت اضرابه لسراته\r\nفقد ابرزته دولة فلكية * اقام بها الاقبال صدر قناته\r\nو صار الى شاهنشاه انتسابه * على انه مستصغر لعفاته\r\nيخبر ان يبقى سنين كوزنه * لتستبشر الدنيا به طول حياته\r\nتانق فيه عبده و ابن عبده * و غرس اياديه و كافى كفاته \r\nمدلول اين اشعار به فارسى چنين است : سرخگونه‌اى كه شكل و رويش سخن از خورشيد گويد و اوصافش از صفاتش مشتق گرديده اگر دينارش گويند نامش بدرستى برده‌اند و چنانچه هزار گفته شود برخى از جاه آنست . بديع ( سكه‌ايست ) كه روزگار بمانندش نقشى نافريده و سكه زده شده‌ايست كه ديگر سكه‌ها چنين زده نشده است . من آن ( به ) دولتى فلكى آشكار نمودم كه نيكبختى بر بالاى سرش\r\n\r\n","description":"","footnote":"","page_name":" 176 ","page_number":180},
  {"content":"\r\n\r\nبر پاى بود . و انتسابش به شاهنشاه گرائيده ، گو اينكه خرد چيزى است در برابر بخششهاى او و خبر ميدهد با همچو وزن خود پاينده ميماند كه دنيا را بدرازاى زندگانى خود مژده دهد . بنده و فرزنده بندهء ( شاهنشاه ) در پيرايش آن كوشا بوده و دستهاى كافى كفات او ( شاهنشاه ) آن را موجوديت بخشيده است .\r\nدر رويه ديگر آن سكه سورهء اخلاص و لقب خليفه الطائع للّه و لقب فخر الدوله و نام گرگان كه در آنجا سكه خورده نقش شده بود آنجا كه دولت فلكيه ميگويد مقصودش لقب فخر الدوله است كه « فلك الأمه » لقب داشت و آنجا كه كافى كفاة گفته . صاحب بن عباد لقبش كافى الكفاة بوده است .\r\n\r\nبيان پاره‌اى از رويدادها\r\nدر اين سال در بلاد جبال بارندگى استمرار يافته ، رعد و برق ، و سرماى دراز مدت كثرت داشته ، سيلها در دشتها روان و نهرها و چاهها پر شد ، و مساكن را خراب كرد . قنوات پر از گل و سنگ پاره شد و راهها بريده و بسته شد .\r\nدر اين سال نصر بن الحسن بن فيرزان ، در دامغان بر فخر الدوله عصيان ورزيد .\r\nاحمد بن سعيد شبيبى خراسانى ، از رى با سپاهى از ديلميان براى جنگ با او بدان صوب عزيمت كرد . نصر چون امر را جدى دانست به فخر الدوله نامه نوشت و طاعت خود را نسبت به او اعاده نمود . فخر الدوله طاعتش پذيرفت و او را در جاى خود برقرار داشت .\r\nدر رجب اين سال ابو على بن فخر الدوله درگذشت .\r\nدر اين سال از شدت گرما در بصره و بطيحه بيمارى و با شيوع پيدا كرد .\r\nآنقدر مردم از آن بيمارى تلف شد كه جاده‌ها پر از نعش مردگان شد .\r\nدر شعبان اين سال باد و طوفان بيداد كرد . در پنجم شعبان هنگام عصر ، طوفان عظيمى در « فم الصلح » وزيد . قسمتى از بناى مسجد آنجا را از جاى بركند و گروهى از مردم هلاك شدند و بسيارى از سفاين بزرگ و پر غرق شد و زورقى را كه در آن دواب حمل ميشد ، برداشته و همچنين بسيارى از سفاين را از جاى كنده بكرانه پرتاب كرد ، در مسافتى دور از محل خودشان . در اين سال ابو بكر محمد بن\r\n\r\n","description":"","footnote":"","page_name":" 177 ","page_number":181},
  {"content":"\r\n\r\nاحمد بن محمد بن يعقوب المفيد ، بدرود زندگى گفت و محدثى بسيار حديث دان بود .\r\nتولد او سال دويست و هشتاد و چهار بود . در ربيع الاول اين سال ابو حامد محمد - بن احمد بن اسحاق الحاكم نيشابورى درگذشت و او صاحب تصانيف مشهور است .\r\n\r\n379 سال سيصد و هفتاد و نه\r\n\r\nبيان كور كردن صمصام الدوله\r\nنحرير خادم پيوسته ، شرف الدوله را بكشتن برادرش صمصام الدوله برمىانگيخت و شرف الدوله از سخنش اعراض ميكرد . همين كه شرف الدوله سلامتيش معتل گرديد و به يارى او شدت يافت .\r\nنحرير بر اصرار خود افزود و به شرف الدوله گفت : دولت در خطر است . اگر او را ( صمصام الدوله را ) نميكشى . پس او را كور كن . شرف الدوله محمد شيرازى فراش را بدان مأموريت روانه كرد ولى پيش از آنكه فراش به محل مأموريت خويش برسد . شرف الدوله درگذشت . همين كه فراش به قلعه‌اى كه صمصام الدوله در آنجا زندانى بود رسيد ، اقدام به كور كردن او نكرد و با ابا القاسم العلاء بن حسن ناظر در آنجا مشورت كرد . العلاء به او گفت : مأموريت خود را انجام دهد ، و آن فراش صمصام الدوله را كور كرد . صمصام الدوله ميگفت : مرا كور نكرد مگر العلاء زيرا كه او حكم سلطانى كه مرده بود اجراء نمود !\r\n\r\nبيان درگذشت شرف الدوله و سلطنت بهاء الدوله\r\nدر آغاز جمادى الاخرهء اين سال پادشاه شرف الدوله ابو الفوارس شيرزيل بن عضد الدوله به بيمارى استسقاء درگذشت ، جنازهء او به مشهد ( آرامگاه ) امير المؤمنين على عليه السلام حمل و در آنجا به خاك سپرده شد امارت او در عراق شصت و هشت ماه\r\n\r\n","description":"","footnote":"","page_name":" 178 ","page_number":182},
  {"content":"\r\n\r\nو سن او بيست و هشت سال و پنج ماه بود .\r\nشرف الدوله چون بيماريش شدت پيدا كرد ، فرزندش ابا على را روانهء فارس كرد و خزائن و سلاحها و گروه زيادى از تركان را با وى همراه كرد . همين كه ياران شرف الدوله از بهبود او مأيوس شدند . اعيان آنان نزد او رفتند و از او خواستند كه يكى را به زمامدارى ملك برگزيند شرف الدوله به آنان گفت : من به خود مشغولم شما مرا به چه دعوت ميكنيد ؟ به او گفتند به برادرت بهاء الدوله ابا نصر امر كن كه به نيابت شما مشغول ( رتق و فتق امور ) شود و مردم را حفظ كند تا مبادا فتنه‌اى برپا گردد ، تا اينكه شما بهبود و شفا پيدا كنيد ، شرف الدوله رأى آنها را به كار بست . بهاء الدوله تأمل كرد ولى بعد پذيرفت .\r\nهمين كه شرف الدوله بدرود زندگى گفت بهاء الدوله بر مسند مملكت نشست و مجلس ماتم بر پا داشت الطائع للّه امير المؤمنين در « زنزب » به تعزيت او رفت .\r\nبهاء الدوله ، او را دريافت و زمين در پيشگاهش ببوسيد ، الطائع بخانه‌اش بازگشت و بهاء الدوله را خلعت پادشاهى پوشاند . بهاء الدوله ابا منصور بن صالحان را در مقام وزارت كه داشت ابقاء كرد .\r\n\r\nبيان عزيمت امير على بن شرف الدوله به فارس و ماجراى او با صمصام الدوله\r\nهمين كه بيمارى شرف الدوله شدت پيدا كرد ، فرزند خود امير ابا على را باتفاق مادرش و كنيزانش روانهء فارس كرد . اموال و جواهر و سلاح كه داشت ، بيشترش را با آنها همراه و حمل كرد كه بفارس ببرند .\r\nهمين كه امير ابا على ببصره رسيد ، خبر درگذشت شرف الدوله به آنها رسيد ، پس آنچه بهمراه داشت و از راه دريا حمل شده بود ، به « ارجان » برد و در عزيمت بدانجا به شتاب روان گرديد تا بدانجا رسيد ، تركان كه با وى همراه بودند ، مجتمع شده و بشيراز نهادند . ابو القاسم العلاء بن حسن كه در شيراز متولى امور بود ، به آنها نوشت كه خود را برسانند تا شهر را تسليم كند . كسانى كه در قلعه‌اى كه صمصام الدوله و برادرش\r\n\r\n","description":"","footnote":"","page_name":" 179 ","page_number":183},
  {"content":"\r\n\r\nابو طاهر در آنجا زندانى بودند . آنها را آزاد كردند . صمصام الدوله و ابو طاهر برادرش به « سيراف » رفتند و « فولاد » هم با آنان بود .\r\nبسيارى از ديلميان در پيرامون صمصام الدوله گرد آمدند . امير ابو على رو به شيراز رفت و ميان تركان و ديلميان فتنه برپا شد . امير ابو على از خانهء خود بيرون آمد و به اردوگاه تركان رفت و در آنجا فرود آمد . ديلميان اجتماع كردند ، و قصد دستگيرى او و تسليم او به صمصام الدوله داشتند ديدند كه امير ابو على به قرار گاه تركان رفته است ، نقاب برداشته حقايق آشكار شده بود و ديلميان با تركان به ستيز برخاستند و روزى چند بين آنها جنگ شد .\r\nسپس ابو على و تركان به « فسا » رفتند و بر آنجا مستولى شدند ، آنچه از اموال در آنجا بود گرفتند و ديلميانى كه در « فسا » بودند كشتند و دارائى و سلاح آنها را گرفته نيرو پيدا كردند .\r\nابو على به ارجان رفت و تركان به شيراز بازگشتند و با صمصام الدوله و ديلميان كه با او بودند جنگيدند . و شهر را غارت كرده و به ارجان نزد ابو على بازگشتند ، و مدت مديدى با وى اقامت كردند در آن اثناء رسولى از جانب بهاء الدوله به ابو على رسيد و رسالت خويش انجام داد . بهاء الدوله از او دلجوئى كرده و نويد به او داده بود ، ضمنا به پنهانى به تركان هم نامه نوشته بود و آنها را بسوى خود جلب و از آنان استمالت و تطميع شان كرده بود . آنها ابى على را به رفتن نزد بهاء الدوله ترغيب نموده آن را كارى خوب وانمود كردند . ابو على بسوى بهاء الدوله رفت و در نيمه جمادى الاخره سال سيصد و هشتاد ، در « واسط » همديگر را ملاقات كردند . بهاء الدوله ابو على را فرود آورده و او را گرامى داشت و روزى چند او را به حال خود ترك كرد ، سپس دستگيرش كرد و پس از مدتى كوتاه او را كشت بعد از آن بهاء الدوله آماده عزيمت به اهواز گرديد كه از آنجا به فارس برود\r\n.\r\n\r\n","description":"","footnote":"","page_name":" 180 ","page_number":184},
  {"content":"\r\n\r\n\r\nبيان فتنه ميان تركان و ديلميان در بغداد\r\nايضا در اين سال فتنه ميان تركان و ديلميان در بغداد رويداد و كار شدت پيدا كرد و قتال بين آنها پنج روز دوام يافت و بهاء الدوله در خانهء خود نشسته با آنها در امر صلح مكاتبه ميكرد و گوش به سخنانش ندادند و بعضى از رسولان او را نيز كشتند .\r\nسپس او از خانه بيرون آمد و بگروه تركان پيوست و در قتال آنها با ديلميان حضور پيدا كرد . در اين هنگام بر شدت اختلاف افزوده شد ، و شر بزرگ شد پس شروع به اصلاح امر كرد و با تركان به مدارا رفتار كرد . و با ديلميان مكاتبه كرد . و اوضاع بهبود يافت و هر دو گروه براى هم سوگند ياد كردند مدت جنگ بين آنها دوازده روز به طول انجاميد .\r\nسپس ديلميان پراكنده شدند ، گروهى پس از گروه ديگر پى كار خود رفتند بعضى از آنها را بيرون كردند و برخى را دستگير نمودند . و كارشان به زبونى انجاميد و شوكت تركان افزون شده نيرو پيدا كردند .\r\n\r\nبيان عزيمت فخر الدوله بعراق و آنچه بر او گذشت\r\nدر اين سال فخر الدوله به قصد عراق و استيلاى بر آن از رى بهمدان رفت كه از آنجا عازم عراق شود سبب اين بود كه صاحب بن عباد عراق و بويژه بغداد را دوست داشت ، و پيشرو بودن در آن ديار ميخواست و دنبال فرصت مناسب مىگشت همين كه شرف الدوله درگذشت ، دريافت كه فرصت امكان اين امر را بوجود آورده است .\r\nكسانى را گماشت كه عراق را در نظر فخر الدوله بزرگ وانمود كنند و اين امر را آسان دانند ولى خود شخصا از بيم فرجام اين كار دخالت نكرد تا اينكه فخر الدوله به او گفت : در اين باره چه دارد كه بگويد ؟ صاحب در پاسخ كار را در عهدهء بخت بلند او گذاشت كه هر دشوارى را آسان كند . و آن بلاد را بزرگ شمرد . پس فخر الدوله آماده عزيمت بدان صوب شد و بهمدان رفت . در همدان بدر بن حسنويه از سوئى و\r\n\r\n","description":"","footnote":"","page_name":" 181 ","page_number":185},
  {"content":"\r\n\r\nدبيس بن عفيف اسدى از سوى ديگر به فخر الدوله پيوستند . قرار بر اين شد كه صاحب بن عباد و بدر از جاده ( راه خشكى ) رو بعراق حركت كنند و ، فخر الدوله از راه خوزستان روانه شود .\r\nهمين كه صاحب حركت كرد . فخر الدوله را از ناحيهء او بر حذر داشتند و به او گفتند : شايد فرزندان عضد الدوله به جلب و استمالت او اقدام كنند . فخر الدوله انديشناك شد و او را صاحب را برگرداند و همراه با خود باهواز رفتند ، و آنجا را متصرف شد . در آنجا بناى بدسلوكى با سپاهيان گذاشت و سخت‌گيرى كرد و مالى به آنها نداد . اميد مردمان مبدل بيأس گرديد . اين نوميدى را سپاهيان فخر الدوله هم احساس كردند و گفتند هر گاه تواند ارادهء خود را تحميل كند . چنين رفتار خواهد كرد . پس روى گردان شده ترك او گفتند .\r\nصاحب از اتهاماتى كه در آن امور بر او وارد شده بود متأثر شده خويشتن دارى كرد و جريان امور با سكوت و خوددارى او از نصاب مستقيم بيرون شد . از آن سوى همين كه بهاء الدوله از ورود آنها به اهواز آگاه شد . سپاهيان آراست و رو به آنها گسيل داشت و با سپاه فخر الدوله تلاقى كردند .\r\nاتفاق چنين افتاد كه دجلهء اهواز ( مقصود رود كارون . م . ) در آن فصل آبش عظيم فزونى يافت و سدها بشكست . سپاه فخر الدوله آن پيش آمد را مكيدتى از جانب دشمن گمان كردند و منهزم شدند . فخر الدوله از اين بابت دچار نگرانى شد . تا آن زمان در رأى خود استبداد بخرج ميداد پس از آن رويداد آنگاه به رأى صاحب بازگشت . و دست به بذل مال گشاد ( به زر ميتوان لشكر آراستن . م . ) و باصلاح حال سپاهيان پرداخت صاحب به او گفت : در اين گونه اوقات رأى درست گشاده دستى و بيرون آوردن مال است و چيزى از سپاهيان نبايد دريغ داشت . چون زر پاشيدى پس از سالى دو برابر آن بدست آورى .\r\nفخر الدوله به اين رأى عمل نكرد . پس بسيارى از سپاهيان اهواز از پيرامونش پراكنده شدند . و شكاف در كارش گشاده‌گى يافت و در تنگنا افتاد ، لاجرم به رى بازگشت . و در بين راه گروهى از سركردگان رازيها را دستگير كرد . و ياران بهاء -\r\n\r\n","description":"","footnote":"","page_name":" 182 ","page_number":186},
  {"content":"\r\n\r\nالدوله اهواز را تصرف كردند .\r\n\r\nبيان گريختن القادر باللّه به بطيحه\r\nدر اين سال القادر باللّه از الطائع للّه گريخته به بطيحه رفت و در آنجا پناهنده شد .\r\nسبب اين بود كه چون اسحاق بن المقتدر پدر القادر درگذشت ميان القادر و خواهرش دربارهء ديه‌اى در روستا منازعه‌اى پديد آمد و كار آن بدرازا كشيد . در آن اثناء الطائع للّه مبتلا به بيمارى شد كه از آن بهبود يافت . پس بامور خانوادگى پرداخت خواهر القادر از برادرش نزد الطائع سعايت كرد و به او گفت : هنگامى كه تو مريض بودى القادر تلاش در طلب خلافت ميكرد . الطائع للّه عقيده‌اش نسبت به القادر دگرگونى يافت و ابا الحسن بن نعمان و غيره را مأمور دستگيرى القادر كرد . در آن موقع القادر در حريم طاهرى بود ، و از راه آب به بالا ، رو به او رفتند .\r\nالقادر در خواب ديده بود كه شخصى اين آيه را براى او ميخواند :\r\n الَّذِينَ قالَ لَهُمُ النَّاسُ . إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَ قالُوا حَسْبُنَا اللَّهُ وَ نِعْمَ الْوَكِيلُ  [ ( 1 ) 
  ] مدلول آن به زبان فارسى چنين است : آن مؤمنانى كه چون مردمى ( منافق به آنها گفتند لشكرى بسيار عليه شما گرد آمده از آنها برحذر باشيد ، بر ايمان آن مؤمنان بيفزود و گفتند . در برابر همه دشمنان تنها خدا ما را كفايت است و نيكو ياورى است .\r\nالقادر اين خواب را براى خانواده‌اش نقل ميكرد و ميگفت : من ميترسم كه خواهانى در طلب من است . در آن اثنا مأموران الطائع للّه به او رسيدند و او را دعوت كردند همراهشان به راه افتد خواست لباس بپوشد او را ترك نكردند ، زنان حرم قهرا مأموران را از وى بدور نگاه داشتند ، القادر از خانه بيرون رفت و پنهان شد ، سپس به بطيحه رفت و بر مهذب الدوله وارد شد و او مقدمش گرامى داشت و فرود\r\n\r\n\r\n\r\n\r\n","description":"","footnote":"\r\n[ ( 1 ) 
  ] قرآن : سورهء سوم آيهء 173\r\n","page_name":" 183 ","page_number":187},
  {"content":"\r\n\r\nآوردش و گشايش در زندگيش فراهم آورد و او را حفظ كرد . و در خدمت به او چيزى فروگذار نكرد . و همچنان نزد او ماند تا اينكه به خلافت رسيد و چون خليفه شد شعار خود :  حَسْبُنَا اللَّهُ وَ نِعْمَ الْوَكِيلُ  قرار داد .\r\n\r\nبيان بازگشت بنى حمدان بموصل\r\nدر اين سال ابو طاهر ابراهيم و ابو عبد اللّه الحسين فرزندان ناصر الدوله ابن حمدان موصل را متصرف شدند .\r\nسبب اين بود كه اين دو برادر در بغداد در خدمت شرف الدوله بودند . همين كه شرف الدوله درگذشت و بهاء الدوله بپادشاهى نشست از وى اجازه گرفتند كه رو بموصل بروند ، وى اجازه داد و آنها نيز بموصل رفتند . سپس سركردگان بهاء الدوله غلط بودن اين كار را آگاهى دادند . بهاء الدوله به خواشاذه كه در موصل فرماندار بود ، نوشت و به او امر كرد كه آنان را بازگرداند . خواشاذه مراتب را به آنان ابلاغ نمود و امر ببازگشت آنها كرد هر دو برادر پاسخى نيكو بنامه خواشاذه دادند ، و در حركت بموصل بيش از پيش شتاب نمودند . تا اينكه در دير اعلى در بيرون شهر موصل فرود آمدند .\r\nمردم موصل چون اين اخبار شنيدند ، بر تركان و ديلميان شوريدند و آنها را غارت كردند و روى به بنى حمدان نهادند ، ديلميان براى قتال به آنها از شهر بيرون شدند . موصليها و بنو حمدان آنها را منهزم كردند . و گروه بسيارى از ديلميان كشته شدند . و بقية السيف آنها بدار الاماره پناهنده شدند . مردم موصل تصميم بر كشتن آنها و استراحت از وجودشان گرفتند . بنو حمدان آنها را از اين كار منع كردند . خواشاذه و همراهانش را روانهء بغداد نموده و خود در موصل اقامت كرده و اعراب بسيار گرد آنان جمع شدند .\r\n\r\nبيان اختلاف كتامه با منصور\r\nدر اين سال شخص ديگرى در كتامه بپاخاست بنام ابو الفرج و معلوم نبود از\r\n\r\n","description":"","footnote":"","page_name":" 184 ","page_number":188},
  {"content":"\r\n\r\nكدام محل است به گمان او پدر خود را فرزند القائم علوى ، نياى المعز لدين اللّه ميدانست وى بيشتر از آنچه ابو الفهم كرد . فعاليت كرد . مردم كتامه گرد او جمع آمدند ، پرچمها برافراشت كوس و طبل فرو كوفت . و پول سكه زد . بين او و نايب منصور و سپاهيانش در شهرهاى ميله و سطيف جنگهاى بسيار رويداد . و منصور با سپاه خود بسوى او رهسپار شد ، او هم با سپاه كتامه بر منصور بتاخت و نبرد شديدى ميانشان رخ داد و در نتيجه ابو الفرج و كتامه منهزم شدند . و بسيارى از آنها كشته شده و ابو الفرج در غارى در كوه مخفى گرديد . دو نفر از غلامانش بر سر او ريختند و او را به بند كشيده نزد منصور بردند . منصور خرسند شد و او را ببدترين وضعى كشت .\r\nمنصور بعد از اين رويداد ، بلاد كتامه را پر از سپاهيان خويش كرد و عمال خود را به تمام نقاط آنجا گسيل داشت . پيش از او عاملى به آن سرزمين نرفته بود و عمال منصور مالياتها وصول كردند و مردمش را در تنگنا گذاشتند .\r\nمنصور پس از تمشيت امور كتامه به « اشير » بازگشت . در « اشير » سعيد بن - خزرون زناتى بر او وارد شد ، پدرش در سال سيصد و پنجاه و شش « سجلماسه » را گرفته بود ، و سعيد طاعت منصور درآمده و از خواص او گرديد و جايگاهش نزد منصور بالا رفت . روزى منصور به او گفت : سعيد ، آيا كسى را از من بخشنده‌تر يافته‌اى ؟ در آن اوان منصور مال زيادى به سعيد رسانده بود . سعيد در پاسخ او گفت : آرى و آن من هستم . منصور پرسيد : چگونه تو از من بخشنده‌ترى ؟\r\nدر جوابش گفت : تو با پول خود مرا يافتى و من با جان خود تو را . منصور او را حكمران « طبنه » كرد . و دختر سعيد را بزنى براى فرزند خود گرفت . برخى از اعضاء دودمان منصور براى اين كار سرزنشش كردند . گفت : پدر و نياى من اينان را با شمشير بدنبال خود ميكشاندند و من هر كس نيزه‌اى رو به من پرتاب كرد . من كيسه‌اى بسوى او انداختم . تا اينكه دوستى مردمان با من طبعا و اختيارى باشد .\r\nسعيد بخانواده‌اش بازگشت و تا سال سيصد و هشتاد و يك در آنجا ماند .\r\nدوباره بديدار منصور بازگشت . و چند روزى بيمار شد و در اول رجب درگذشت .\r\nبعد از او فلفل بن سعيد ، نزد منصور رفت و مورد مهر و نيكرفتارى قرار گرفت و مال\r\n\r\n","description":"","footnote":"","page_name":" 185 ","page_number":189},
  {"content":"\r\n\r\nزيادى به او بخشيد و بجاى پدر بحكومت « طبنه » روانه‌اش كرد .\r\n\r\nبيان اختلاف عم منصور با او\r\nدر اين سال نيز ابو البهار عم منصور بن يوسف بن بلكين صاحب افريقيه ، بمخالفت برخاست . زيرا كه از جانب منصور رفتارى نسبت به او شده بود كه عزت نفس ابو البهار تحمل آن نتوانست كرد منصور به « تاهرت » بسراغ عم خود رفت .\r\nابو البهار عموى او با خانواده و يارانش آنجا را بسوى مغرب ترك كردند . سپاه منصور وارد تاهرت شد و آنجا را بباد غارت گرفت . مردمش زينهار خواستند به آنها امان داده شد . سپس بدنبال عم خود رفت و هفده فرسنگ از تاهرت بدور شد .\r\nو سپاهش دچار زحمت شد . پس قصد عم خود زيرى بن عطيه صاحب « فاس » كرد .\r\nزيرى مقدمش را گرامى داشته جايگاهش بلند دانست . و سپاهيانش - سپاهيان زيرى - در اطراف قرارگاه منصور دست بغارت ميزدند .\r\nدر سال سيصد و هشتاد و يك قصد نواحى مجاور فاس نمودند . و ياران منصور را بمعركه كشانده بر آنها چيره شدند . سپس ابو البهار ، نزد منصور رفته و از آنچه گذشته پوزش خواست و منصور پذيرفت و او را گرامى داشته و از مال و ديگر چيزها آنچه نياز داشت بوى داد .\r\n\r\nبيان پاره‌اى از رويدادها\r\nدر اين سال بهاء الدوله ابى الحسن محمد بن عمر علوى كوفى را دستگير كرد .\r\nوى در زمان شرف الدوله قدر و منزلتش فزون شده بود . و جاه او زياد بالا رفته ، دارائيش فزون گرديده بود . چون بهاء الدوله به سلطنت رسيد ، ابو الحسن كه معلم او بود . سعايت او كرد و او را تطميع بدست يا بى اموال و املاك او نمود و بهاء الدوله كار را مهم دريافت . و او را دستگير كرد .\r\nدر اين سال بهاء الدوله آنچه عوارض از مراتع در سواد ( آباديها ) گرفته ميشد ، ملغى كرد و هم در اين سال امير ابو طالب رستم بن فخر الدوله متولد شد .\r\nدر اين سال ، ابن جراح طائى بر حجاج بين « سميراء » و « فيه » سر راه گرفته\r\n\r\n","description":"","footnote":"","page_name":" 186 ","page_number":190},
  {"content":"\r\n\r\nبر آنها خروج كرد سيصد هزار درهم و مقدارى لباس به او دادند . و گرفت از سر راه آنها دور شد و دنبال كار خود رفت . در اين سال مسجد قطيعه در بغداد بنا شد .\r\nدر اين سال محمد بن احمد بن عباس بن احمد جلاد ، ابو العباس سلمى نقاش درگذشت . وى از متكلمين اشعريان بود و ابو على بن شاذان كلام را نزد او آموخت .\r\nو در حديث از ثقات بود .\r\n\r\n380 سال سيصد و هشتاد\r\n\r\nبيان كشته شدن باذ\r\nدر اين سال ، باذكردى ، صاحب ديار بكر كشته شد .\r\nسبب كشته شدنش اين بود كه ابا طاهر و حسين فرزندان بنى حمدان همين كه موصل را متصرف شدند ، باذ طمع به تصرف آن ديار كرد . و كردها را گرد آورد و بسيارى گرد او جمع آمدند . از جمله كردهاى « بشنويه » اصحاب قلعه « فنك » بودند كه عده‌شان بسيار بود . در اين باره حسين « بشنويه » شاعر بنى مروان در قصيده‌اى كه بنى مروان را به يارى خالوى آنها باذ ، به يارى برانگيخته ميگويد :\r\n « البشنوية انصارا لدولتكم * و ليس فى ذا خفاء فى العجم و العرب »\r\n« انصار باذ بارجيش و شيعته * به ظاهر الموصل الحدباء فى العطب »\r\n« بباجلايا جلونا عند غمته * و نحن فى الروع جلا « ون للكرب » \r\nمفاد آن به فارسى چنين است : بشنويه‌ايها ياران دولت شما هستند و در اين كار در بين عرب و عجم ، سرافكندگى نخواهد بود . ياران باذ و پيروانش در ارجيش ، در بيرون از شهر موصل در دشت خشك ، در هلاكتند و در « باجلايا » اندوه فراوان ، در حالى كه ما در بيم و ترس بوديم بجاى نهاد ، غم و محنت را در آنجا ترك كرديم .\r\n\r\n","description":"","footnote":"","page_name":" 187 ","page_number":191},
  {"content":"\r\n\r\nباذ با مردم موصل مكاتبه كرد و از آنها استمالت نمود . بعضى از اهالى موصل دعوتش را اجابت كردند . باذ در سمت شرقى موصل فرود آمد . بنى حمدان خود را در برابر او ضعيف ديدند . و به ابا الذواد محمد بن مسيب امير بنى عقيل نامه نوشتند و طلب يارى از او كردند . وى از آنها در ازاء يارى كه به آنها خواهد كرد جزيره ابن عمر و نصيبين و بلدى و غير ذلك خواست . خواسته‌هايش پذيرفتند و اتفاق كردند . و ابو عبد اللّه بن حمدان نزد او رفت و ابا طاهر در موصل ماند و با باذ بجنگ پرداخت .\r\nهمين كه ابو عبد اللّه و ابو الذواد با هم ديدار كردند . متفقا به بلد و از آنجا دجله را پشت سر گذاشته و با باذ در يك زمين قرار گرفتند . باذ از ورود آنها بدشت آگاه نبود ، و چون عبور آنها را از دجله به او خبر دادند و آگاه شد كه به او نزديك شده‌اند ، خواست . بكوهستان انتقال پيدا كند تا مبادا اين گروه از پشت سرش و ابو طاهر در برابرش بود ، و بين آنها گرفتار آيد ، از اين پيش آمد ياران و همراهان باذ بهم افتاده حمدانيان خود به آنها رسانده و بجنگ و ستيزشان خواستند باذ خواست از اسبى به اسب ديگر سوار شود ، به زمين خورد كلاه خودش از سر بيفتاد خواهرزاده‌اش ابو على بن مروان به او رسيد ، خواست او را در سوارى كمك كند . نتوانست پس او را ترك كرده بكوهستان پناه بردند ، باذ ميان كشتگان افتاد . يكى از اعراب او را شناخت و كشت و سر بريده‌اش را براى بنى - حمدان برد . و جايزهء خوبى گرفت نعش او را بر دار الامارهء موصل بدار آويختند ، عامهء مردم گفتند : با مردى مجاهد ( غازى ) چنين كار روا نباشد ، و براى اين عمل شوريدند و اظهار محبت و عطوفت بسيار نسبت به باذ كردند . و نعشش را از دار به زير آوردند و كفن پوشاندند و بر او نماز گذارده بخاكش سپردند .\r\n\r\nبيان آغاز دولت بنى مروان\r\nهمين كه باذ كشته شد ، خواهرزاده‌اش ابو على بن مروان با گروهى از لشكريان به « حصن كيفا » كه بر كرانه دجله قرار داشت و از محكمترين دژها بود رفت همسر\r\n\r\n","description":"","footnote":"","page_name":" 188 ","page_number":192},
  {"content":"\r\n\r\nباذ و خانواده‌اش در آن دژ اقامت داشتند . ابو على چون بدان نقطه رسيد ، براى همسر دائى خود پيام فرستاد كه : خالوى من براى امر مهمى مرا باينجا روانه كرده است . زن دائيش گفته او را راست پنداشت و او را نزد خود پذيرفت همين كه ابو على به او رسيد او را از هلاك شوهرش آگاه كرد و تطميعش نمود كه وى را به زنى خواهد گرفت او هم موافقت كرد كه دژ را تصرف كند و كرد و قلاع ديگر را هم يكى پس از ديگرى و حتى آنچه كه ملك خالوى خودش بود گرفت و از آنجا به « ميثافارقين » رفت . ابو طاهر و ابو عبد اللّه فرزندان حمدان طمع بدستگيرى او كردند و روى به او نهادند و سر بريدهء باذ هم با آنها بود ، چون به او رسيدند . ديدند كار ابو على استحكام يافته ، در برابرش صف بندى نموده بجنگ پرداختند و ابو على در نبرد با آنان ظفرياب گرديد و ابا عبد اللّه بن حمدان به اسارت او درآمد . ابو على او را گرامى داشته و نيكرفتارى كرد و آزادش نمود وى نزد برادرش ابى طاهر رفت ، در آن هنگام ابى طاهر در « آمد » بود و آنجا را در حصار خود گرفته بود . ابا عبد اللّه او را بمصالحه با ابن مروان راهنمائى كرد ابى طاهر نپذيرفت ابو عبد اللّه اضطرارا با برادرش موافقت كرد و باتفاق رو به ابن مروان نهادند و بجنگ و ستيز با وى پرداختند . ابو على آنها را منهزم نمود و دوباره ابو عبد اللّه به اسارت او درآمد ، اين مرتبه ابن مروان او را در فشار گذاشت و سختگيرى كرد ، تا اينكه صاحب مصر به ابن مروان نامه نوشت و شفاعت او را كرد و آزادش نمود ، ابا عبد اللّه بمصر رفت و حكومت بر حلب به او داده شد و در حلب اقامت گزيد تا اينكه در آن ديار درگذشت .\r\nو اما ابو طاهر چون به نصيبين رسيد ابو الذواد به قصد او بدانجا عزيمت كرد .\r\nو ابى طاهر و فرزندش على و « مزعفر » امير بنى نمير را اسير كرده و دير پا آنها را كشت ( يعنى با شكنجه ) ابن مروان در ديار بكر اقامت كرده آنجا را ضبط نمود و نسبت به اهالى نيكرفتارى كرد و آنها را به خود نرم و جلب كرد . اهالى ميثافارقين ، طمع بدستگيرى ابن مروان نمودند و نسبت بهمراهان و يارانش درازدستى كردند . او خويشتن دارى كرد تا روز عيد كه مردم به مصلى از شهر بيرون رفتند همين كه در دشت جمع آنها\r\n\r\n","description":"","footnote":"","page_name":" 189 ","page_number":193},
  {"content":"\r\n\r\nكامل شد . ابن مروان خود را به شهر رساند و « ابا الصقر » شيخ بلد را گرفته او را از باروى شهر به زير انداخت و كسانى كه با وى همراه بودند دستگيرشان كرد . و كردها پوشاك مردم را كه بيرون از شهر بودند ، گرفته و دروازه‌هاى شهر را برويشان بستند و باهالى گفتند هر جا كه خواهند بروند ، و مردم شهر نتوانستند داخل شهر شوند پس هر كدام به راهى رفتند .\r\nابن مروان سيده مردم ( يعنى بانوى بانوان آن ديار ) دختر سعد الدوله بن سيف - الدوله بن حمدان كه به عقد ازدواج درآورده بود ، از حلب نزد او آمد و تصميم به زفاف او در شهر « آمد » گرفت . شيخ بلد كه نامش « عبد البر » بود بيمناك شد و ترسيد كه بر او و مردم شهر همان رود كه بر اهالى ميثافارقين رفت ، پس مردمان ثقه و مورد اعتماد شهر را جمع كرد و به آنها در كتمان راز سوگند داد و به آنها گفت : عزم و تصميم امير بر اين شده است كه با شما همان كند كه با اهالى ميثافارقين كرد و او از در آب وارد و از در جهاد خارج مىشود . شما در درگاه بايستيد و درهمها بر او نثار كنيد .\r\nسپس از چهرهء او مطمئن شويد زيرا او روى خود را با آستينش پوشيده همى دارد ، چون مطمئن شديد خودش است او را با كارد در مقتلش بكشيد و آن مردم همين كار را كردند .\r\nجريان احوال بر همان منوال كه گفتيم انجام شد . قتل او را شخصى بنام ابن « دمنه » كه جرئت و تهور داشت تصدى كرد . با اين پيش آمد مردم دچار گيجى و هرج و مرج شدند ، سر بريدهء او را بين همراهانش انداختند ، و آنها به شتاب به ميثافارقين رفتند .\r\nگروهى از كردان نيت كردند ، ميثافارقين را براى خود تصرف كنند . مستحفظ شهر از شتاب‌زدگى آنها در بازگشت ، مشكوك شد و گفت : هر گاه امير زنده است وارد شويد و چنانچه كشته شده است ، برادرش بجانشينى بيش از شما استحقاق دارد ، ديرى نپائيد كه ممهد الدوله ابو منصور بن مروان برادر ابى على خود را بميثافارقين رساند ، دروازهء شهر به روى او گشوده شد و وارد بدان گرديد و آنجا را متصرف شد ولى چيزى جز سكه و خطبه بنام او كه ذكر آن خواهيم كرد ، نبود .\r\n\r\n","description":"","footnote":"","page_name":" 190 ","page_number":194},
  {"content":"\r\n\r\nو اما « عبد البر » بر « آمد » مستولى گرديد ، و دختر خود را به « ابن دمنه » كه ابا على را كشته بود . به زنى داد . ابن دمنه به ضيافتى دعوتش كرد و عبد البر را كشت و خود بر « آمد » استيلاء يافت و همت به آبادانى شهر گماشت و براى خود نزديك به باروى شهر كاخى بنا كرد و با پادشاه روم و صاحب مصر و ديگر پادشاهان روم روابط حسنه برقرار كرد و نامش ورد زبانها گرديد .\r\nو اما ممهد الدوله ، شخصى در زمرهء يارانش بود كه « شروه » ناميده ميشد .\r\nو فرماندار مملكتش بود . « شروه » غلامى داشت كه وى را به رياست شهربانى ( شرطه ) تعيين كرد . اين غلام مبغوض ممهد الدوله بود و خواهان كشتن او بود .\r\nولى باحترام « شروه » كارى به او نداشت . آن غلام به فراست نيت ممهد الدوله را درك كرده بود ، پس بناى تفتين و افساد ميان شروه و ممهد الدوله گذاشت . شروه در قلعهء « هتاخ » كه تيول او بود . ضيافتى برپا داشت و ممهد الدوله را بدان مهمانى دعوت كرد و همين كه در آن ضيافت حضور يافت او را كشت . اين رويداد در سال چهارصد و دو رخ داد . شروه بعد از كشتن ممهد الدوله از خانه‌اش بيرون آمد و رو به بنى اعمام ممهد الدوله نهاد و آنان را دستگير نموده به بند كشيد و چنين وانمود كرد كه اين كارها را بدستور ممهد الدوله مىكند . و از آنجا به ميثافارقين رفت ، در حالى كه مشعلها پيشاپيش موكبش افروخته بودند و چون بدروازه شهر رسيد گمان كردند ممهد الدوله است ، پس دروازه را گشودند و به ميثافارقين وارد شد و آنجا را تصرف كرد . و به قلعه بانان قلاع ديگر نوشت و آنها را دعوت كرد كه نزد او بردند و شخصى را هم به « ارزن » روانه كرد كه فرماندار آنجا را جلب كند . نام اين فرماندار خواجه ابى القاسم بود ، خواجه بميثافارقين رفت ولى قلعه را تسليم قاصدى كه نزد او رفته بود ، نكرد .\r\nخواجه ابى القاسم همين كه بميان راه رسيد از قتل ممهد الدوله آگاه شد و به « ارزن » بازگشت و مأمورى را به « اسعرد » فرستاد و ابا نصر بن مروان برادر ممهد الدوله را احضار كرد . ابا نصر را ممهد الدوله از خود دور كرده بود ، زيرا\r\n\r\n","description":"","footnote":"","page_name":" 191 ","page_number":195},
  {"content":"\r\n\r\nكه او را بسبب خوابى كه ديده بود ، دشمن خويش ميدانست . او در خواب ديده بود كه خورشيد در دامنش سقوط كرده و ابو نصر با وى بمنازعه برخاسته و آنچه بدامنش سقوط كرده از وى گرفته است . پس او را تبعيد كرد و وى را در « اسعرد » در تنگنا گذاشت همين كه خواجه ابى القاسم او را خواست ، دبير به او گفت : آيا رستگار ميشوى ؟\r\nگفت : آرى .\r\nاز سوى ديگر « شروه » هم . مأمورى دنبال ابى نصر فرستاده بود ، ولى او به « ارزن » رفته بود . شروه در آن هنگام دانست كه بكارش شكست وارد شده است . مروان پدر ممهد الدوله در ارزن بود و نابينا شده و خود و همسرش در آرامگاه فرزندش ابى على ( معتكف ) بود .\r\nخواجه ابى القاسم ابا نصر را نزد آنها برد و به او سوگند داد ، كار ملك را بپذيرد و بعدل و داد نشيند ، و قاضى و شهود بر سوگند او حاضر كرد و سوگند ياد كرد و ارزن بوى سپرده شد ، سپس ساير بلاد ديار بكر را متصرف گرديد و دولتش دوام يافت و دير پا بود ، و نيكرفتارى پيشه كرد ، دانشمندان از ساير جهات روى به او آوردند و شمارهء آنها در مملكتش فزونى يافت .\r\nاز كسانى كه به او روى آوردند ابو عبد اللّه كازرونى بود ، و او بود كه مذهب شافعى را در ديار بكر انتشار داد . شعراء هم به او روى آوردند . و قصايد بسيار در مدح او سرودند . و جوائز خوب داشتند و ابا نصر همچنان از سال چهار صد و دو تا پنجاه و سه بپائيد و در اين سال ( 453 . م . ) درگذشت و سن او در آن هنگام از هشتاد گذشته بود . مرزها در زمان او امن و آرام بود و با رعاياى خود ببهترين روشها سلوك كرد ، همين كه درگذشت فرزندش بجاى او نشست .\r\n\r\nبيان تصرف موصل بوسيلهء آل مسيب\r\nچنان كه ياد كرديم . چون ابو طاهر بن حمدان از ابى على بن مروان شكست خورده منهزم گرديد ، با عدهء قليلى از يارانش به نصيبين رفت . همراهانش پراكنده شده بودند . ابو الذواد محمد بن مسيب امير بنى عقيل كه در آن هنگام صاحب نصيبين\r\n\r\n","description":"","footnote":"","page_name":" 192 ","page_number":196},
  {"content":"\r\n\r\nبود ، و ذكر آن گذشت . طمع بدستگيرى ابو طاهر كرد و بر او شوريد و او و فرزندش و عده‌اى از سركردگانش كه بهمراهش بودند ، اسير كرد و آنها را كشت ، و روى بموصل نهاد و آنجا را با توابعش متصرف شد . و به بهاء الدوله نوشت و تقاضا كرد كه يكى از اصحاب خويش را نزد او بفرستد كه امور و شئون آنجا را سرپرستى كند ، بهاء الدوله سركرده‌اى از سركردگان خود بموصل روانه كرد .\r\nبهاء الدوله ، چنان كه بخواست خداى بزرگ ياد خواهيم كرد . از عراق به اهواز رفته بود و نايب بهاء الدوله در موصل بماند ولى هيچكاره بود ، و حكمى نميكرد ، مگر آنچه را كه ابو الدواد ميخواست ، بيان و آن آنچه بدنباله داشت . بخواست خداى بزرگ خواهيم ياد كرد .\r\n\r\nبيان عزيمت بهاء الدوله باهواز و آنچه ميان او و صمصام الدوله رويداد\r\nدر اين سال بهاء الدوله . به قصد فارس از بغداد به خوزستان رفت . در بغداد ابا نصر خواشاذه را بجانشينى خود گمارد ، و به بصره رسيد و وارد آنجا شد و از بصره بخوزستان عزيمت كرد . در آنجا خبر درگذشت برادرش ابى طاهر به او رسيد و به تعزيت او نشست . سپس به ارجان رفت و بر آنجا مستولى گرديد و آنچه از مال در آنجا بود .\r\nمتصرف شد . مقدار آن اموال هزار هزار دينار و هشتصد هزار هزار درهم بود . و از جامه‌ها و جواهر فزون از شمار ميبود . همين كه سپاهيان از آن دست آورد آگاه شدند ، پى در پى بنا را بر آشوبگرى و شر نهادند و بهاء الدوله همهء آن اموال را ميان آنها پخش كرد ، و جز مقدار كمى چيزى براى خودش بجاى نماند .\r\nسپس مقدمة الجيش او ، بفرماندهى ابو العلاء بن فضل به نوبندگان رفت .\r\nدر آنجا سپاهيان صمصام الدوله قرار گاه داشتند و آنها را منهزم نمود ، و همراهانش را بنواحى فارس گسيل داشت . صمصام الدوله ، سپاهى بسركردگى فولاد زماندار ، بمقابلهء آنها فرستاد و با سپاه بهاء الدوله نبرد كرده ، ابو العلاء منهزم شد و در حال گريز\r\n\r\n","description":"","footnote":"","page_name":" 193 ","page_number":197},
  {"content":"\r\n\r\nبازگشت .\r\nسبب هزيمت اين بود كه بين دو سپاه دره‌اى و بر آن دره پلى وجود داشت ، واقع بود . افراد ابى العلاء از پل ميگذشتند . و احمال و اثقال ديلميان مير بودند . ديلميان جزء سپاه صمصام الدوله بودند . فولاد نزديك بدان پل كمينگاه درست كرد ، همين كه سپاه بهاء الدوله از پل گذشتند . فولاد سر راه بر آنها گرفته همه‌شان را كشت فولاد به ابى العلاء نامه نوشت او را فريب داد . سپس رو بسوى او رفت و در فشارش گذاشت ابى العلاء از چنگش فرار كرد . و به حال گريز به ارجان برگشت .\r\nو در اثر اين پيش نرخها گران شد .\r\nهمين كه صمصام الدوله از جريان ما وقع آگاه شد ، از شيراز رو باردوگاه فولاد زماندار گذشت . نامه‌ها دربارهء صلح بين او و بهاء الدوله رد و بدل شد . سرانجام قرار بر اين شد كه فارس و ارجان از صمصام الدوله و خوزستان و عراق از بهاء الدوله باشد و هر يك از طرفين حق داشته باشند كه در قلمرو طرف ديگر داراى اقطاع ( تيول و آبادى ) باشند و هر يك براى ديگرى سوگند ياد كرده و بهاء الدوله باهواز برگشت .\r\nهمين كه بهاء الدوله از بغداد بيرون رفت ، عياران در دو سمت بغداد بنا را به شورش گذاشتند و بين سنيان و شيعيان فتنه بر پا شد . و كشتار ميان آنها افزون گرديد ، و سر از اطاعت بپيچيدند و تعدادى از اماكن به آتش كشيده شد و اموال بغارت رفت و مساكن خراب شد و چند ماه اين وضع دوام داشت تا اينكه بهاء الدوله ببغداد بازگشت .\r\n\r\nبيان پاره‌اى از رويدادها\r\nدر اين سال ، بهاء الدوله وزير خود ابى منصور بن صالحان را دستگير كرد . و پيش از آنكه بخوزستان برود ، ابا نصر شاپور بن اردشير را بوزارت منصوب كرد .\r\nولى كارها را در دولت بهاء الدوله ابا الحسن معلم ميچرخاند و حكم با او بود .\r\nدر اين سال ، ابو الفرج يعقوب بن كلس وزير العزيز صاحب مصر درگذشت او مردى\r\n\r\n","description":"","footnote":"","page_name":" 194 ","page_number":198},
  {"content":"\r\n\r\nبا اوصاف كامل بود ، و از صاحب خود ( العزيز ) تمكين بنمود . چون بيمار شد . العزيز صاحب مصر به عيادت او رفت و به او گفت : دوست داشتم كه فروخته ميشدى ( زنده ميماندى ) و من تو را به ملك خويش خريدارى مىكردم آيا نيازى كه تو را خشنود سازد از من ميخواهى ؟ ابو الفرج بگريست . و دست العزيز را بوسيد و بر ديدگان خود نهاد و گفت : آنچه كه به شخص من اختصاص دارد ، شما از من رعايت كننده‌تر به حق من در ما ترك من هستى كه چيزى دربارهء آن وصيت كنم و ليكن آنچه بستگى بدولت و مملكت دارد . حمدانيان را تا بمسالمت رفتار مىكند ، با آنها مساعدت داشته و با خوشخوئى آنها را راضى كن و چنانچه به « مفرج » دست يافتى بر او ابقاء مكن .\r\nهمين كه او درگذشت . العزيز ، اندوهناك شد . و در تشييع جنازهء او حضور پيدا كرد . و بر او نماز گزارد . و نعش او را با دست خود در لحد جاى داد و در كاخ خود او . و چند روز دواوين ( ادارات دولتى . ) تعطيل بود . بعد از او ، العزيز ابا عبد اللّه موصلى را بوزارت منصوب كرد . ديرى نپائيد كه او را كنار گذاشت و عيسى بن نسطورس نصرانى را بوزارت منصوب نمود . اين شخص به نصارى گرايش داشت ، و حكومتشان داد ، و در شام شخص يهودى كه وى را « منشا » ميگفتند بنمايندگى خود تعيين نمود او هم با يهوديها همان كارها كرد كه عيسى بن نسطورس با نصارى ، و بر مسلمانان گرانبارى عظيم بود .\r\nدر ربيع الاول اين سال ، شريف ابو احمد پدر الرضى به نقابت علويان ، و متصدى مظالم و امارت حج منصوب گرديد و ابو عبد اللّه احمد بن محمد بن عبد اللّه علوى به نيابت نقيب ابى احمد موسوى امير الحاج بود و با مردم حج گذارد .\r\nهم در اين سال ابو بكر محمد بن عبد الرحمن فقيه حنفى بدرود زندگى گفت ، تولدش بسال سيصد و بيست بود .\r\nو در اين سال . عبد إله محمد بن عبد البر نمرى پدر امام ابى عمر بن عبد البر ، در اندلس درگذشت\r\n.\r\n\r\n","description":"","footnote":"","page_name":" 195 ","page_number":199},
  {"content":"\r\n\r\n\r\n381 سال سيصد و هشتاد و يك\r\n\r\nبيان دستگيرى الطائع للّه\r\nدر اين سال الطائع للّه دستگير شد . بهاء الدوله او را دستگير كرد . او الطائع للّه ابو بكر ، عبد الكريم بن المطيع للّه بن جعفر ، المقتدر باللّه بن ابى احمد الموفق بن المتوكل بود .\r\nسبب دستگيرى الطائع اين بود . كه بهاء الدوله كمبود پول پيدا كرده بود .\r\nسپاهش بنا را به سرپيچى گذاشته بودند . شاپور وزير خود را دستگير كرد ولى دستگيرى وزيرش او را بىنياز نكرد .\r\nابو الحسن بن معلم بر بهاء الدوله چيره شده بود و در كشور او حكم ميراند .\r\nوى دستگيرى الطائع للّه را بر بهاء الدوله مستحسن وانمود كرد و او را تطميع به تصرف دارائى او نمود و اين كار را براى بهاء الدوله سهل و آسان شمرد . بهاء الدوله كس نزد الطائع للّه فرستاد و اجازهء حضور در خدمت او به منظور تجديد عهد ، خواست . الطائع بوى اجازت داد و بنا بر عادت جارى براى پذيرفتن او جلوس كرد . بهاء الدوله بر او وارد شد . گروه بسيارى هم با او بودند و همين كه وارد شد . زمين ببوسيد . و بر كرسى نشانده شد . در آن اثناء يك ديلمى ورود كرد ، چنان كه گوئى ميخواهد دست خليفه را ببوسد ، چون نزديك او رسيد . از سريرش به زير كشيد و خليفه ميگفت :\r\n« انا للّه و انا اليه راجعون ! » و استغاثه ميكرد ولى كسى به او التفات نكرد و آنچه در خانهء خليفه از ذخاير وجود داشت ، گرفتند و بردند . و فى الحال بيرون رفتند ، و مردم بعضى ، بعضى ديگر را چاپيدند . از جمله كسان شريف رضى بود . و عزم بر خروج از آنجا\r\n\r\n","description":"","footnote":"","page_name":" 196 ","page_number":200},
  {"content":"\r\n\r\nكرد و سالم ماند و ابياتى سرود كه اين اشعار از جملهء آنهاست :\r\n « من بعد ما كان رب الملك مبتسما * الى ادنوه فى النجوى و يدنينى »\r\n« امسيت ارحم من قد كنت اغبطه * لقد تقارب بين العز و الهسون »\r\n« و منظر كان بالسراء يضحكنى * يا قرب ما عاد بالضراء يبكينى »\r\n« هيهات اغتر بالسلطان ثانية * قد ضل و لاج ابواب السلاطين » \r\nمعنى اين اشعار به فارسى چنين است : پس از آنكه خداوند كشور خندان بود .\r\nبه نحوى به او نزديك و او به من نزديكتر و كسى را كه دوش بر او غبطه ميخوردم و بوى رحم ميكردم ، اكنون ميان سر بلندى كه داشت . بسرشكستگى فرو افتاده است . و ديدگاهى كه در نهان مرا بخنده ميآورد چه زود دگرگون گرديده . آشكارا مرا بگريه انداخته است . هيهات كه ديگر ثانيه‌اى غره سلطنت نشوم كه كوبندگان ابواب سلاطين گمراه شدند . »\r\nهمين كه ، الطائع به خانهء بهاء الدوله برده شد ، خلع او را گواه گرفت . مدت خلافت الطائع هفده سال و هشت ماه و شش روز بود ، و چون القادر باللّه . به خلافت رسيد ، الطائع را به او سپردند . و نزد او بود ، تا اينكه در سال سيصد و نود و سه ، شب عيد فطر درگذشت و القادر باللّه بر او نماز گذارد ، و پنج تكبير در نمازگزاردن به او گفت .\r\n\r\nبيان خلافت القادر باللّه\r\nهمين كه الطائع للّه دستگير شد . بهاء الدوله ، دربارهء كسى كه صلاحيت خلافت داشته باشد . با اطرافيان گفتگو كرد ، اتفاق رأى بر القادر باللّه نمودند : و او ابو العباس - بن اسحاق بن المقتدر بن المعتضد ، و مادرش ام ولد و نامش « دمنه » و « تمنى » نيز گفته شده است . القادر ، چنان كه قبلا بيان كرده بوديم در بطيحه ميزيست . بهاء الدوله جمعى از خواص ياران خويش را بدان صوب گسيل داشت كه او را ببغداد بياورند و امر خلافت به او بسپارند ، و آن گروه به بطيحه رفتند . ديلميان در بغداد بنا را به آشوبگرى گذاشتند و مانع از خواندن خطبه شدند و بر منبر گفته شد : خداوندا ، بنده و خليفهء خود القادر باللّه را اصلاح كن و نامش را نبردند . بهاء الدوله آنها را راضى كرد .\r\n\r\n","description":"","footnote":"","page_name":" 197 ","page_number":201},
  {"content":"\r\n\r\nفرستادگان بهاء الدوله به القادر باللّه رسيدند . در آن هنگام القادر ، خوابى را كه دوش ديده بود تعريف ميكرد و آن چنان كه هبة اللّه بن عيسى دبير مهذب الدوله حكايت كرد ، چنين است كه گفته : من در هفته دو بار نزد القادر باللّه ميرفتم و مرا گرامى ميداشت . روزى بر او وارد شدم و او را در حال آمادگى يافتم كه عادت بر آن جارى نبود ، و از اكرام كه بدان الفت پيدا كرده بودم چيزى نديدم ، شك مرا فرا گرفت و علتش را پرسيدم كه اگر كوتاهى دربارهء او كرده‌ام از او پوزش به‌طلبم .\r\nايستاده رو به من و گفت : ديشب من در خواب ديدم كه اين نهر شما آب را كه گشادگى پيدا كرده و مانند دجله شد و بدفعات اين پديده آشكار گرديد ، بر كرانه‌اش با شگفتى روان شدم ، پل بزرگى در آنجا يافتم ، با خود گفتم : آيا چه كسى اين پل را بر اين درياى بزرگ ساخته است ؟ سپس بر پل بالا رفته آن را استوار يافتم ، در آن حال كه من از وجود پل در شگفت مانده بودم شخصى در سمت ديگر نگريستم كه تأمل در احوال من مينمايد و به من گفت : آيا ميخواهى از آن عبور كنى ؟ گفتم : آرى . پس دستش را رو به من دراز كرد ، تا به من رسيد و مرا گرفت و از روى پل عبور داد . من از كار او در شگفت شده آن را بزرگ دانستم و گفتم : تو كيستى ؟ گفت : من على بن ابى طالب هستم . و اين امر ( مقصود خلافت است ) به تو ميرسد ، و عمرى طولانى خواهى كرد ، نسبت به فرزندان من و شيعيان من نيكى كن .\r\nهمين كه القادر باللّه سخن بپايان رساند ، فرياد غوغاى كشاورزان و غير هم به گوش رسيد جويا شديم چه خبر است ؟ كه بناگاه فرستادگان بهاء الدوله از راه فرا رسيدند تا او را بجايگاه خلافت نشانند . من او را بعنوان امير مؤمنين مخاطب ساخته با وى بيعت كردم . مهذب الدوله در آن حال به بهترين وجه به خدمت قيام كرد و از مال و غيره چنان كه در خور مقام خلافت باشد و سلاطين براى خلفاء انجام ميدهند ، بهمراه او كرد و وى را بدرقه نمود و القادر باللّه ببغداد رفت . همين كه به « جبل » وارد شد .\r\nبهاء الدوله و اعيان مردم به پيشوازش شتافتند ، و در خدمت او در دوازدهم رمضان وارد بغداد شدند . بهاء الدوله و مردم با او بيعت كردند و در سيزدهم رمضان بنام او خطبه خوانده امر خلافت تجديد و ناموس آن بزرگ شد . و آنچه در اين باره دانسته\r\n\r\n","description":"","footnote":"","page_name":" 198 ","page_number":202},
  {"content":"\r\n\r\nشده ، اخبار آن بخواست خداى بزرگ بيان خواهيم كرد . و بعضى از آنچه از دار الخلافه به غارت ربوده شده بود به او برگرداندند ، مدت اقامت القادر در بطيحه دو سال و يازده ماه بود و در تمام خراسان كسى خطبه بنامش نخواند و خطبه از آن الطائع للّه بود .\r\n\r\nبيان تصرف كرمان بدست خلف ابن احمد\r\nدر اين سال خلف بن احمد ، فرزندش عمرو را به كرمان فرستاد و آنجا را تصرف كرد . خلف حكمران سجستان ( سيستان ) فرزند « بانوا » دختر عمرو بن ليث صفارى بود .\r\nسبب آن رويداد اين بود ، همين كه كار خلف بن احمد قوت پيدا كرد و دارائى بسيار گرد آورد . نيت تصرف كرمان نمود ، و چون بين او و عضد الدوله قرار متاركه بود ، آمادهء اين كار نشد و همين كه عضد الدوله درگذشت و شرف الدوله كشور را متصرف گرديد و كارش استوار شده و بنظم آمد و امنيت در قلمرو او برقرار شد . خلف جنبشى در اجراى نيتى كه داشت نكرد ، پس از آنكه شرف الدوله درگذشت و كار پادشاهان خاندان بويه ، نابسامان گرديد و اختلاف ميان صمصام الدوله و بهاء الدوله بروز كرد چشمداشت خلف در اجراى نيت خود نيرو گرفت . و فرصت غنيمت دانست و فرزند خود عمرو را بسيج كرد و با سپاهى انبوه بكرمان گسيل داشت . در آن هنگام در كرمان « تمرتاش » فرماندار بود او را شرف الدوله در آنجا گمارده بود ، « تمرتاش » زمانى به خود آمد كه عمرو و سپاهش به دو نزديك شده بودند ، او و همراهانش گريزى نداشتند جز آنكه از آنجا كوچيده به بردسير بروند و رفتند و آنچه هم ميتوانستند با خود ببرند بار كرده بردند و بقيه به غنيمت به عمرو رسيد ، و كرمان را ، سراسر ، جز بردسير ، متصرف شد و از مردم ماليات بگرفت .\r\nاين خبر چون به صمصام الدوله كه فرمانرواى فارس بود رسيد ، سپاهيان مجهز كرد و بسوى تمرتاش روانه داشت و بر آن سپاه سركرده‌اى كه ابو جعفر نام داشت به گمارد و به او امر كرد كه چون با تمر تاش يك جا جمع آمدند ، او را دستگير\r\n\r\n","description":"","footnote":"","page_name":" 199 ","page_number":203},
  {"content":"\r\n\r\nكند . زيرا كه متهم به تمايل به برادرش بهاء الدوله شده بود .\r\nابو جعفر با سپاه بدان صوب روانه شد ، همين كه با تمرتاش ديدار كرد . او را به اجتماع نزد خود خواست تا ببيند چه بايد كرد . در آن ديدار ، ابو جعفر تمرتاش را دستگير كرد و به شيراز فرستاد . آنگاه ابو جعفر با تمام سپاهيان خود به قصد عمرو بن خلف و نبرد با او رفت . فريقين در « دارزين » بهم برخورد كرده جنگيدند و ابو جعفر و ديلميان شكست خورده منهزم گرديدند و از طريق جيرفت بازگشتند .\r\nاين خبر چون به صمصام الدوله و يارانش رسيد ، دچار قلق و اضطراب شدند .\r\nسپس اتفاق رأى پيدا كردند كه عباس بن احمد را با سپاهى بيشتر از سپاه اول بدان صوب روانه كنند و سلاح آنها نيز بيش از پيش باشد ، و همين كار هم كردند ، و عباس بن احمد روانه شد تا به عمرو رسيد و نزديك به سيرجان با يك ديگر مصاف دادند و سخت به جنگيدند . اين بار هزيمت و شكست نصيب عمرو بن خلف گرديد و گروهى از سركردگان و يارانش اسير شدند . اين رويداد در محرم سال سيصد و هشتاد و دو رخ داد . عمرو به حال انهزام نزد پدر به سجستان رفت . همين كه بر خلف وارد شد . پدر او را نكوهش و سرزنش كرد . و چند روزى او را زندانى نمود » سپس او را داد پيش روى خودش كشتند و خود او را غسل داد و بر او نماز گذارد و در قلعه بخاكش سپرد . سبحان اللّه كه اين مرد ، خلف بن احمد با دانش و معرفتش چه اندازه سنگدل بود ! پس از آن - صمصام الدوله ، عباس را از كرمان عزل كرد و بجاى او استاد هرمز را به فرمانروائى آنجا گماشت . هرمز چون به كرمان رسيد . خلف بن احمد از وى بترسيد و دربارهء تجديد صلح مكاتبه كرد و از كرده‌هاى گذشته پوزش طلبيد و صلح برقرار شد . در سجستان قاضيى بود كه او را ابى يوسف ميناميدند و نزد عامه و خاصه مورد قبول و احترام بود و وجاهت داشت . خلف بن احمد او را بكرمان فرستاد .\r\nو شخصى را هم با او روانه كرد ، مراقب او باشد و چنانچه با استاد هرمز يك جا جمع آمدند ، ابى يوسف را مسموم كرده باز هر بكشد و خود ، با شتاب هر چه تمامتر برگردد و شايع نمايد كه قاضى ابى يوسف را استاد هرمز كشته است .\r\n\r\n","description":"","footnote":"","page_name":" 200 ","page_number":204},
  {"content":"\r\n\r\nابو يوسف به كرمان رفت . استاد هرمز او را بميهمانى خواند ، به ضيافت هرمز رفت و در آنجا غذا خورد ، چون بخانه‌اش بازگشت . آن شخص كه خلف بن احمد بر ابى يوسف گمارده بود ، زهر به او خوراند و قاضى ابى يوسف مرد . شخص قاتل بر جمازه‌اى سوار شده با شتاب هر چه تمامتر نزد خلف بازگشت . خلف وجوه مردم را جمع كرد كه از او بشنوند چه گذشته است . آن شخص براى وجوه مردم نقل كرد كه استاد هرمز قاضى ابا يوسف را كشت . خلف بگريست و اظهار جزع و فزع نمود و مردم را به جنگ و ستيز و كين خواهى ابا يوسف ، عليه كرمان برانگيخت . گروه انبوهى از مردم گرد آمدند . و خلف آن سپاه را به سركردگى فرزندش طاهر بكرمان روانه داشت و چون به نرماشير كه سپاه ديلم در آنجا بود رسيدند . ديلميان را منهزم نموده و شهر را گرفتند .\r\nديلميان به جيرفت رفتند ، و در آنجا اجتماع كردند و پادگانى در بردسير كه اصل بلاد كرمان و ناحيت بزرگ آنست ، مستقر نمودند كه آنجا را پاسدارى و حفظ كند . طاهر قصد آنجا نمود و سه ماه آنجا را در محاصره داشت . مردم در فشار و تنگنا قرار گرفتند و به استاد هرمز نوشتند و او را از احوال خود آگاه نمودند كه چنانچه به داد آنها نرسد شهر را تسليم خواهند كرد . هرمز خطر را دريافت ، و با شتاب روى بدان ناحيت نهاد .\r\nو از تنگه‌ها و راههاى دشوار كوهستانى عبور كرد تا به بردسير رسيد . همين كه به آنجا رسيد طاهر و همراهانش از آن محل كوچيده به سجستان بازگشتند و كرمان بدست ديلميان باقى ماند و اين واقعه در سال سيصد و هشتاد و چهار رخ داد .\r\n\r\nبيان عصيان بكجور بر سعد الدوله و كشته شدن او\r\nچنان كه ذكر كرديم ، پس از منهزم شدن ، بكجور از سپاه مصر در دمشق و عزيمت به « رقه » ، در رقه اقامت كرد . و بر رحبه و نواحى مجاور رقه مستولى شد . در آن احوال به پادشاه بهاء الدوله ابن بويه نامه نوشت كه به دو به پيوندد و نيز با باذكردى كه بر ديار بكر و موصل مسلط بود نامه نوشت كه اجازه دهد بسوى او روان شود ،\r\n\r\n","description":"","footnote":"","page_name":" 201 ","page_number":205},
  {"content":"\r\n\r\nو با سعد الدوله بن سيف الدوله بن حمدان ، فرمانرواى حلب مكاتبه كرد مبنى بر اينكه به طاعتش بنا بر قاعدهء اولين بازگردد . و سعد الدوله شهر حمص را كما كان به او بازگرداند .\r\nكسى در آنجا يافته نشد كه بخواسته‌هاى او پاسخى بدهد . پس در رقه ماند بنا را بنامه نويسى به برخى از آشنايان و گروهى از رفقاى خود در دستگاه سعد الدوله ، كسانى كه در بندگى او بودند ، گذاشت آنها بكجور را آگاه نمودند كه سعد الدوله سرگرم لذات و شهوات خود بوده ، فارغ از تدبير كار ملك است . آنگاه بكجور به العزيز باللّه صاحب مصر نامه نوشت و او را به تصرف حلب تطميع نمود و خاطر نشان ساخته بود كه حلب دهليز عراق است و چون آنجا را گرفتى باقى كارها آسانتر از آن خواهد بود .\r\nو از العزيز به سپاه مددكارى طلب كرد . العزيز پاسخ موافق داد و به « نزال » فرمانرواى طرابلس و ولاة ديگر در بلاد شام نوشت و فرمان تجهيز سپاهيان به آنان داد كه باتفاق « نزال » بسوى بكجور روان شوند و در قتال با سعد الدوله و قصد بلاد او به فرمان او رفتار كنند .\r\nعيسى بن نسطورس نصرانى وزير العزيز به « نزال » نامه نوشت و بوى دستور داد كه بكجور را دفع كرده و تطميعش كند كه به نزد او - عيسى بن نسطورس - برود و هر گاه در ستيزه‌جوئى با سعد الدوله آلوده شد او را ترك كند .\r\nاين كار عيسى بدين سبب بود كه با بكجور ميانه‌اى نداشت و بين او و بكجور دشمنى مستحكم بود . عيسى كه پس از درگذشت ابن كلس به وزارت العزيز رسيده بود ، به « نزال » آنچه كه ذكر كرديم نوشت . همين كه فرمان العزيز مبنى بر يارى بكجور به « نزال » رسيد . نزال بكجور را آگاه از آنچه كه به او فرمان داده شده كه شخصا با سپاه به يارى او خواهد رسيد و به بكجور نوشت كه : عزيمت تو از رقه فلان روز و عزيمت من از طرابلس فلان روز و اجتماع‌مان در حلب فلان روز خواهد بود .\r\nو پيك‌ها بدنبال هم روانه داشت . بكجور به گفته‌هاى نزال اغراء شد و به بالس رفت در آنجا مانع از ورود او شدند . پنج روز آنجا را در حصار گرفته ، ظفرياب نشد و از آن جا رفت .\r\nخبر عزيمت بكجور به قصد حلب به سعد الدوله رسيد ، او با « لؤلؤ الكبير » بندهء\r\n\r\n","description":"","footnote":"","page_name":" 202 ","page_number":206},
  {"content":"\r\n\r\nپدرش سيف الدوله از حلب بدور شد و به بكجور نامه نوشت و به استمالت او پرداخت و بدوستى دعوتش كرد ، و رعايت حقوق رقيت و عبوديت را ياد آور او شد و پيشنهاد كرد كه از رقه تا حمص را به اقطاع به او خواهد داد و بكجور نپذيرفت .\r\nسعد الدوله به والى انطاكيه كه از جانب پادشاه روم در آنجا فرمان روا بود نامه نوشت و از وى طلب يارى كرد و او سپاهى انبوه از روميان بمددكارى سعد الدوله فرستاد و نيز با اعرابى كه در گروه سپاهيان بكجور بودند ، مكاتبه كرد و آنها را به بخشيدن تيول و بخششهاى بسيار ، در ازاء دست برداشتن از مساعدت به بكجور ترغيب كرد . اعراب متمايل به او - سعد الدوله - شدند و به او وعده دادند چون با بكجور بجنگ پردازد ، آنها از پيش او فرار خواهند كرد . همين كه فريقين با هم تلاقى كردند و جنگ و قتال درگير شد و شدت يافت . همين كه مردمان در جنگ بهم درآميختند و گروهى با گروهى ديگر مشغول شدند ، عربها خود باردوگاه بكجور زدند و آن را غارت كردند و سعد الدوله را در امان گذاشتند .\r\nهمين كه بكجور وضع را چنان بديد ، چهار صد مرد دلير و رزمنده از بين يارانش برگزيد و تصميم گرفت خود را به توقفگاه سعد الدوله برساند و خود بر او بتازد و اين كار يا به سود او تمام مىشود يا به زيان ( مرگ يك بار ، شيون يك بار ! م . ) يكى از كسانى كه حاضر در گرفتن چنان تصميمى از جانب بكجور بود در آنجا حضور داشت و گريخت و خود را به « لؤلؤ الكبير » رساند و او را آگاه از آن تصميم نمود . لؤلؤ از سعد الدوله خواست كه توقفگاه خويش را با جاى او عوض كند ، سعد الدوله پس از امتناع سرانجام خواهش او را پذيرفت . بكجور و همراهانش حمله‌ور شدند . و پس از قتال شديد كه موجب شگفتى ناظران گرديد و همه آن نبرد را بزرگ يافتند ، خود را بتوقفگاه لؤلؤ رساندند . بكجور لؤلؤ را بديد و گمان كرد سعد الدوله است و خود را روى او انداخت و بر سرش ضربتى زد كه بر زمين افتاد ، در اين هنگام سعد الدوله بجايگاه خود بازگشته يارانش خرسند شدند و روحيه‌شان قوت گرفت و بكجور را از هر سو احاطه كرده و در قتال دليرى نشان دادند ، بكجور و همهء يارانش روى\r\n\r\n","description":"","footnote":"","page_name":" 203 ","page_number":207},
  {"content":"\r\n\r\nبهزيمت نهادند و پراكنده شدند و از آنان هفت تن باقى ماند . و كشتار و اسارت در بقيه فزون گرديد .\r\nبكجور چون راه درازى را طى كرد . سلاح از خود بدور افكند و پيش رفت .\r\nاسبش ايستاد و ديگر پيش نميرفت . پياده طى طريق كرد . چند نفر عرب خود را به او رساندند . هر چه داشت گرفتند ، ( لختش كردند . م ) او در آن حال بر عربى وارد شد و خود را به او شناساند و تضمين كرد كه يك بار شتر به او طلا خواهد داد چنانچه او را به رقه برساند . آن عرب بسبب خست و بخلى كه بكجور بدان شهرت داشت سخنش را باور نداشت . او را در خانهء خويش ترك كرد و رو به سعد الدوله نهاد . چون نزد او رسيد او را آگاه كرد كه بكجور نزد اوست ، سعد الدوله او را در آنچه خواهد داورى بخشيد كه چه ميخواهد آن عرب مطالبه دويست فدان ( هر فدان چهارصد نى مربع است ، در گذشته در مساحى اراضى نى بلند بدرازاى تقريبا دو گز به كار ميرفت م . ) ملك يكصد هزار درهم ، يكصد شتر كه بار آنها گندم باشد ، و پنجاه دست حامه ، سعد الدوله خواسته‌هاى او را برآورد و انجام داد و گروهى را با وى روانه داشت و بكجور را تسليم آنان نمود و او را نزد سعد الدوله آوردند و همين كه او را ديد فرمان قتل او را داد و او را كشتند و فرجام بد طغيان و كفران احسان آقاى خود را بديد .\r\nسعد الدوله همين كه بكجور را كشت ، رو به « رقه » نهاد . در رقه سلامة الرشيقى و فرزندان بكجور و ابو الحسن على بن الحسين مغربى وزير بكجور اقامت داشتند . شهر را با امان و پيمان مؤكد كه براى مردم و فرزندان بكجور و دارائى آنها و وزير مغربى سلامة الرشيقى و دارائى آنها كه گرفتند ، تسليم نمودند . همين كه فرزندان بكجور با اموال خود از آنجا بيرون شدند . در نظر سعد الدوله آن اندازه اموال و دارائى بزرگ و افزون آمد . قاضى ابن ابى الحصن نزد سعد الدوله بود و سعد الدوله به او گفت ، من گمان نميكردم بكجور اين همه را مالك باشد . قاضى به او گفت : براى چه آنها را نميگيرى ؟\r\nاينها مال شماست زيرا كه مملوك چيزى را مالك نيست ( بكجور بنده بود . م . ) بر تو حرجى و پيمان شكنى نيست . چنانچه اين اموال را بگيرى . سعد الدوله همين كه اين سخن شنيد ، تمام آن اموال را بگرفت و آنان را دستگير كرد ، وزير مغربى گريخت .\r\n\r\n","description":"","footnote":"","page_name":" 204 ","page_number":208},
  {"content":"\r\n\r\nو رفت به عراق و در مشهد امير المؤمنين على عليه السلام مجاور شد . فرزندان بكجور به العزيز نامه نوشته تمناى شفاعت از او نزد سعد الدوله نمودند العزيز رسولى نزد سعد الدوله فرستاد كه به او امر ميكرد كه فرزندان بكجور را بمصر فرستد و او را تهديد كرد هر گاه اين كار را نكند چنين و چنان خواهد كرد . سعد الدوله رسول العزيز را خوار و سبك كرده به او گفت : برو به سرور خود بگو من خود رو به تو روان هستم . و مقدمة الجيش خود را به حمص گسيل داشت كه بعدا خود بدان به پيوندد .\r\n\r\nبيان درگذشت سعد الدوله\r\nهمين كه سعد الدوله آمادهء رفتن بدمشق گرديد . مبتلا به قولنج شد ، و بحلب برگشت كه خود را مداوا كند . در آنجا بيمارى او درمان شد . تصميم گرفت به اردوگاه خويش بازگردد . يكى از زنهايش نزد او رفت . سعد الدوله با وى مواقعه كرد ( جماع كرد ) و از روى او به زمين غلطيد و نيمى از بدنش از كار افتاد . پزشك خواست .\r\nطبيب به او گفت : دستت را بده تا نبضت را بگيرم . او دست چپ خود را رو به او دراز كرد .\r\nپزشك به او گفت : دست راستت را بده . سعد الدوله گفت : يمين ، يمينى براى من باقى نگذاشته ( يمين اول بمعنى سوگند است ) مقصودش پيمان شكنى با فرزندان بكجور بود كه آنها را چنان كه ذكرش رفت ، بكشت و پشيمانى پيدا كرد و لكن ديگر سودى نداشت .\r\nسه روز بعد از آن . پس از تعيين فرزند خود ابى الفضائل بجاى خويش ، درگذشت و به ابى الفضائل سفارش لؤلؤ و ساير اعضاء خانواده او را كرد .\r\nهمين كه سعد الدوله درگذشت . ابو الفضائل بجايش نشست ، و لؤلؤ از سپاهيان تعهد وفادارى براى او گرفت و سپاهيان به حلب بازگشتند .\r\nوزير ابو الحسن مغربى كه به مشهد ( آرامگاه ) على عليه السلام رفته بود . بمصر عزيمت كرد و به خدمت العزيز رسيد و او را تطميع به تسخير حلب كرد . العزيز سپاهى به سركردگى « منجوتكين » يكى از سركردگان خود . بسوى حلب روانه داشت .\r\nمنجوتكين با سپاهى انبوه حلب را محاصره كرد . ابو الفضائل و لؤلؤ در حلب بودند و به پادشاه روم نامه نوشته يارى او را طلب كردند پادشاه روم در آن موقع با بلغاريها در جنگ و ستيز بود . او « بسيل » را به انطاكيه نزد نمايندهء خود فرستاد و به او امر\r\n\r\n","description":"","footnote":"","page_name":" 205 ","page_number":209},
  {"content":"\r\n\r\nكرد كه به يارى ابى الفضائل روانه شود . وى با پنجاه هزار سپاهى بدان صوب رفت .\r\nو در « العاصى » بر پل جديد فرود آمد . منجوتكين چون اين خبر شنيد ، پيش از آنكه فرصت دهد آن سپاه به ابى الفضائل برسد خود با سپاهش بسوى روميان عزيمت كرد و از پل العاصى گذشت و به روميان حمله‌ور شده آنها را منهزم كرده و پشت به منجوتكين و سپاه او و روى بانطاكيه نموده فرار بر قرار اختيار كردند و كشتار بسيار از آنها شد .\r\nمنجوتكين ، توقف جايز ندانسته رو به انطاكيه نهاد . آن شهر و روستاهاى آن را بباد نهب و غارت گرفته . از اين سوى ابى الفضائل در حلب آنچه از غله در آن ناحيت موجود بود ، به شهر برده و بقيه را هم به آتش كشيد كه به سپاه مصر زيان وارد كرده باشد ، منجوتكين از انطاكيه به حلب برگشت و شهر را محاصره كرد . لؤلؤ به ابى الحسن مغربى و غير هم نامه نوشت . و مالى به آنها بخشيد كه منجوتكين را در اين سال از آنجا - از اطراف حلب - بازگردانند ، زيرا دست يافتن به مواد غذائى دشوار گرديده ، آنها آن پيشنهاد را پذيرفتند و عمل كردند . منجوتكين از جنگ خسته شده ، تقاضاى آنها اجابت كرد و بدمشق رفت .\r\nچون اين خبر به العزيز رسيد . خشمگين شد و فرمان داد كه سپاه به حلب بازگردد . مغربى را تبعيد كنند . و خواربار از مصر از راه دريا به طرابلس و از آنجا به اردوگاه فرستاد سپاه مصر مجددا در اطراف حلب فرود آمدند و سيزده ماه شهر را در محاصره داشتند ، و خواربار در حلب كاهش يافت .\r\nابى الفضائل دوباره برگشته به پادشاه روم نامه نوشت و همكارى او را طلب كرد كه مساعدتش نمايد و به او گفته ( نوشته بود ) : هر زمان حلب تصرف شود ، انطاكيه نيز گرفته خواهد شد ، و بليه براى شما بزرگ خواهد بود . پادشاه روم در آن موقع تا وسط بلغارستان پيشرفته بود . برگشته و تلاش در سرعت كرد ، موسم ، فصل بهار بود .\r\nسپاه مصر جريان اوضاع را به منجوتكين اطلاع داده جاسوسان ديگر هم اخبار مشابهى بمانند آنچه به او خبر داده شده بود . به او خبر دادند . پس هر چه از بازار و گرمابه و غير ذلك در مدت محاصره بنا كرده بودند خراب كرده ، همچو گريختگان از اطراف حلب\r\n\r\n","description":"","footnote":"","page_name":" 206 ","page_number":210},
  {"content":"\r\n\r\nدور شدند . پادشاه روم بدان محل رسيد . و بيرون دروازهء حلب فرود آمد . ابو الفضائل و لؤلؤ نزد او رفتند و به حلب بازگشتند ، و « بسيل » ( سركردهء رومى ) رو بشام عزيمت كرد . حمص و شيزر را گرفته و غارت كرد . رو به طرابلس نهاد و بجنگ و ستيز پرداخت . از پيشروى او جلوگيرى شد ، و چهل و چند روز آنجا را در حصار داشت و مقيم آنجا بود همين كه نوميد از تصرف آن شد به بلاد روم بازگشت .\r\nاين خبر چون به العزيز رسيد بر او گران آمد . و مردم را با بوق و كرنا بجهاد با روم دعوت و بر انگيخت و خود از قاهره بيرون شد ، در آن هنگام بيمارى عارض او گرديد كه مانع از حركت او شد و بدرود زندگى گفت و بخواست خداى بزرگ ذكر آن خواهيم آورد .\r\n\r\nبيان پاره‌اى از رويدادها\r\nدر اين سال ، المنصور صاحب افريقيه ، نمايندهء خود يوسف را در آن ديار عزل كرد ، و بعدا بجاى او . ابا عبد اللّه محمد بن ابى العرب را منصوب كرد .\r\nهم در اين سال جوهر فرمانده پس از عزلش درگذشت ، جوهر همان كسى است كه مصر را براى المعز علوى فتح كرد .\r\nدر اين سال ، بهاء الدوله ابى نصر شاپور وزير خود را در اهواز دستگير كرد . و ابا القاسم عبد العزيز بن يوسف را بجاى او بوزارت منصوب كرد .\r\nدر اين سال نيز ، بهاء الدوله ابى نصر خواشاذه و ابى عبد اللّه بن طاهر را پس از بازگشت از خوزستان دستگير نمود . سبب دستگيرى آنان اين بود كه ابا نصر خشك دست و نم پس نده بود و به ابن معلم ( همه كارهء بهاء الدوله ) از جهت تقديم هدايا قصور ميكرد . او هم بدستگيرى آنها اقدام كرد .\r\nدر اين سال فولاد زماندار از نزد صمصام الدوله گريخت و به رى رفت . علت فرارش اين بود كه بر صمصام الدوله عظيم تحكم ميكرد و صمصام الدوله از وى تنفر پيدا كرد و ميخواست دستگيرش كند . فولاد آگاه شد و فرار كرد .\r\nدر اين سال ، اهالى رحبه به بهاء الدوله نامه نوشتند كه شخصى را به آنجا بفرستد\r\n\r\n","description":"","footnote":"","page_name":" 207 ","page_number":211},
  {"content":"\r\n\r\nتا رحبه را به او تسليم كند و او خمارتكين حفصى را به رحبه فرستاد و آن ناحيت تسليم او شد وى از آنجا به « رقه » رفت . در رقه . بدر غلام سعد الدوله بن حمدان مستقر بود .\r\nميان او و خمارتكين برخوردهائى صورت گرفت و خمارتكين بر بدر ظفرياب نگرديد .\r\nدر آن اثناء خبر اختلاف در بغداد به او رسيد . روى بدان صوب نهاد . بين راه بعضى اعراب بر او راه بستند و او را گرفته اسير كردند . مال زيادى فديه داد و از بند رست .\r\nدر اين سال بهاد الدوله براى القادر باللّه سوگند طاعت ياد كرد كه شرايط بيعت انجام دهد و القادر نيز سوگند وفادارى و يك رنگى ياد نمود و گواهى كرد كه بهاء الدوله را در بيرون از خانهء خويش زمامدار و فرمانروا ميداند .\r\nدر اين سال آشوبگريها در بغداد فزونى يافت ، و هيبت سلطنت از ميان رفت و آتش‌سوزيها در اماكن زيادتى ، و فساد استمرار پيدا كرد .\r\nدر اين سال قاضى القضاة عبيد اللّه بن احمد بن معروف به ابو محمد درگذشت . تولد او بسال سيصد و شش بود . وى مردى فاضل ، عفيف ، پاكدامن و معتزلى بود . و هم در اين سال محمد بن ابراهيم بن على بن عاصم بن زاذان ابو بكر معروف به ابن المقرى اصفهانى درگذشت . هنگام فوت نود و شش سال داشت و او را وى مسند ابى يعلى موصلى است كه از قول او روايت ميكرد\r\n\r\n","description":"","footnote":"","page_name":" 208 ","page_number":212},
  {"content":"\r\n\r\n\r\n382 سال سيصد و هشتاد و دو\r\n\r\nبيان بازگشت ديلميان بموصل\r\nبهاء الدوله ابا جعفر الحجاج بن هرمز را در پايان سال سيصد و هشتاد و يك ، با سپاهى بسيار بموصل گسيل داشته بود . او موصل را متصرف شد . عقيل و امير آنان ابو الذواد محمد بن مسيب بر جنگ با ابا جعفر مجتمع شدند . و چند زد و خورد ميان آنها روى داد كه ابا جعفر در جريان آن ستيزه‌جوئيها سطوت و شدت عمل نشان داد . تا آنجا كه ميان دو گروه و صفوف رزمندگان كرسى نهاده بر آن برنشست ، اعراب از مهابتش بيمناك شده بودند . ابا جعفر از بهاء الدوله نيروهاى امدادى خواست ، وى نيروئى به سركردگى وزير ابى القاسم على بن احمد ، بدان صوب گسيل داشت . عزيمت وزير ابى القاسم در آغاز اين سال بود . همين كه آن سپاه به ابا جعفر رسيد ، بهاء الدوله به او نوشت وزير ابى القاسم على بن احمد را دستگير نمايد . ابو جعفر دريافت كه چنانچه او را دستگير كند . در جمع سپاه اختلاف پديد آيد ، و اعراب ظفرياب ميشوند . پس در اين باره كارى نكرد .\r\nسبب صدور چنان دستورى به ابا جعفر اين بود كه ابن معلم وزير ابى القاسم را دشمن ميداشت و نزد بهاء الدوله از او سعايت كرد . بهاء الدوله شخص دهن بينى بود هر كس چيزى ميگفت شنيده و به كار مىبست .\r\nوزير از آن خبر آگاه شد ، پس با ابى الذواد ، بگفتگوى صلح پرداخت . و گروگانها بگرفت و ببغداد بازگشت . يارانش به او گفتند كه به ابى الذواد به پيوندد اين كار را بدور از بزرگ منشى خويش و پاى بند بودن در پيمان خود بدانست و همين كه ببغداد رسيد ، ديد كه ابن معلم دستگير و كشته و شر او كنده شده است .\r\nچون خبر دستگيرى ابن معلم و قتل او را به او اطلاع دادند آثار شكستگى خاطر در او آشكار شد ، خواص او گفتند : اين اندوه براى چيست شر دشمن از سرت كنده شد ؟\r\n\r\n","description":"","footnote":"","page_name":" 209 ","page_number":213},
  {"content":"\r\n\r\nگفت : پادشاهى مردم را به خود نزديك كرد . چنان كه بهاء الدوله ، ابن معلم را ، سپس اين كار با او كرد ، و براستى بايد از همانند چنين پيش آمد بترسيد ! بهاء الدوله شريف ابا احمد موسوى را بعنوان رسالت نزد ابى الذواد فرستاد ، اعراب اسيرش كرده سپس آزادش نمودند . بموصل رفت و از آنجا به بغداد برگشت .\r\n\r\nبيان تسليم الطائع به القادر و آنچه به او كرد\r\nدر رجب اين سال ، بهاء الدوله ، الطائع للّه ( خليفهء مخلوع ) را به القادر باللّه تسليم كرد . القادر او را در يكى از اطاقهاى خاص منزل مسكونى خويش سكنى داد و جمعى از خدمتگزاران مورد اعتماد خود را به خدمت او گماشت و نيك از او پذيرائى كرد . الطائع چنان كه در ايام خلافتش بود مزيد بر آن را در خدمتگزارى و حسن ضيافت طلب ميكرد و القادر دستور انجام آن ميداد .\r\nآورده‌اند كه القادر باللّه طبيبى براى معاينه الطائع فرستاد . وى گفت آيا اين كسى است كه ابو العباس را طبيب است ؟ مقصودش از ابو العباس القادر بود ، گفتند :\r\nآرى . گفت : از جانب من به او بگوييد در فلان موضع دولابچه‌اى وجود دارد كه از آنچه در آن هست من به كار ميبردم ، بعضى از آن را براى من بفرستد ، و بقيه را هم براى خود بردارد . القادر همان كار را كرد . روزى القادر غذاى عدسى برايش فرستاد الطائع پرسيد : اين چيست ؟ عدسى پوست كنده ؟ گفت : آيا ابو العباس هم از آن خورده است ؟\r\nگفتند : آرى . گفت : از قول من به او بگوييد چون تو ميخواستى عدسى بخورى براى چه خود را مخفى كردى ؟ به همين عدسى نيازمند بودى و براى چه اين امر ( خلافت ) را پذيرفتى ؟ از آن هنگام القادر دستور داد كنيزى از كنيزكان آشپز اختصاصى به او داده شود . تا هر چه دوست دارد برايش غذا تهيه كند . الطائع نزد القادر بود تا اينكه درگذشت\r\n.\r\n\r\n","description":"","footnote":"","page_name":" 210 ","page_number":214},
  {"content":"\r\n\r\n\r\nبيان پاره‌اى از رويدادها\r\nدر اين سال ، بهاء الدوله ، على ابى الحسن بن معلم را دستگير كرد . اين مرد بر تمام امور و شئون ملك و ملت مسلط شده بود ، و همه حتى وزيران هم در خدمت او بودند . و با مردم بدرفتارى كرد ، در اين موقع سپاه بر او شوريدند و از وى شكايت كردند و او را خواستند كه تسليم سپاهيان كنند . بهاء الدوله با آنها گفتگو كرد و و وعده داد كه دستش را از كاو كوتاه و از آنها دور سازد . قبول وعده و نويد بهاء الدوله نكردند پس بهاء الدوله ابن معلم را دستگير كرد . به گمان اينكه سپاهيان باز ميگردند ولى آنها بازنگشتند ، او را تسليم آنها كرد . دو بار به او زهر خوراندند ، در او كارگر نشد ، پس او را خفه كرده دفن كردند ! در شوال اين سال فتنه و آشوب بين اهالى كرخ و غير هم تجديد شد و كار به وخامت كشيد ، ابو الفتح محمد بن حسن حاجب سوار شد و بر آشوبگران بتاخت .\r\nكشت و دار زد و شهر آرام شد ! در اين سال نرخها در بغداد گران شد . يك رطل نان چهل درهم فروخته شد در اين سال ، بهاء الدوله وزير خود ابى القاسم على بن احمد كه نامبرده شد ، دستگير كرد . سبب دستگيرى او اين بود كه بهاء الدوله او را متهم كرد كه در كار ابن معلم با سپاه مكاتبه داشته است و بجاى او نصر بن شاپور و ابا منصور بن صالحان را مشتركا به وزارت منصوب كرد و جمع بين آنها نمود .\r\nدر اين سال ، صمصام الدوله وزير خود ، ابى القاسم العلاء بن حسن شيرازى را دستگير كرد ، او غالبا مسلط بر صمصام الدوله بود . وى تا سال سيصد و هشتاد و سه زندانى بود . بعد از آن صمصام الدوله او را از زندان بيرون آورد و وزير خود كرد .\r\nدر مدت زندانى بودن او ، ابو القاسم مدلجى كارها را اداره ميكرد .\r\nدر اين سال پادشاه روم به « ارمنيه » فرود آمد . و خلاط ، و ملازگرد ، و ارجيش را در حصار گرفت و مردم از آن پيش آمد دچار زبونى و ضعف شدند ، سپس ابو على حسن بن مروان قرار متاركه را براى مدت ده سال برقرار ساخته ، پادشاه روم بازگشت .\r\n\r\n","description":"","footnote":"","page_name":" 211 ","page_number":215},
  {"content":"\r\n\r\nدر اين سال بغراخان ايلك ، خاقان ترك ، با سپاهش به بخارا عزيمت كرد .\r\nامير نوح بن منصور سپاهى بسيار بمقابلهء با وى فرستاد . ايلك با آن سپاه تلاقى كرد و او را منهزم ساخت ، افراد سپاه رو به بخار فرار كرده و ايلك در پى آنها بود . امير نوح و ساير لشكريانش بيرون شدند و نبردى سخت و كشتارى شديد ميان طرفين رويداد ، و نتيجهء آن نبرد ، هزيمت ايلك بود و به حال فرار به « بلاساغون » مركز مملكت خود رفت .\r\nدر اين سال ، ابو عمرو ، محمد بن عباس بن حسنويه خزاز درگذشت . تولدش بسال دويست و نود و پنج بود .\r\n\r\n383 سال سيصد و هشتاد و سه\r\n\r\nبيان خروج فرزند بختيار\r\nدر اين سال ، فرزندان بختيار از محبس خود را بيرون كشيده و بر قلعه‌اى كه در آن زندانى بودند ، مستولى شدند .\r\nسبب زندانى شدن آنان اين بود كه شرف الدوله نسبت به آنها نيكى كرد ، و بعد از پدر خود ( عضد الدوله ) آنان را آزاد كرد ، و در شيراز سكنى داد و آزادشان گذاشت و ملكى هم باقطاع به آنها داد . همين كه شرف الدوله درگذشت . آنها را گرفته و در دژى از قلاع فارس زندانى كردند . در زندان مستحفظ آنجا و ديلميها كه با وى بودند ، مورد استمالت ، اولاد بختيار قرار گرفته . دژبان و ديلميان به خود جلب كردند ، و از زندان شان بيرون آوردند ، و كسانى نزد مردم آن ناحيه فرستادند ، و اكثرشان رجاله بودند و آنها زير قلعه جمع آوردند .\r\n\r\n","description":"","footnote":"","page_name":" 212 ","page_number":216},
  {"content":"\r\n\r\nصمصام الدوله از ماجرا آگاه شد . و ابا على بن استاد هرمز را با سپاهى بدان صوب روانه كرد . همين كه ابا على نزديك بدان نقطه رسيد . رجاله‌هائى كه دور آنها جمع شده بودند پراكنده شدند ، و فرزندان بختيار كه عدهء آنها شش نفر بود در قلعه تحصن اختيار كردند .\r\nابو على آنها را محاصره كرد . ضمنا با يكى از وجوه ديالمه مكاتبه نمود و او را تطميع به احسان كرد . وى ابو على و همراهانش را مخفيانه وارد دژ كرده آنجا را تصرف نمودند و فرزندان بختيار را به اسارت گرفتند . صمصام الدوله ، امر كرد دو نفرشان را بكشند و بقيه را زندانى كنند و اين امريه اجرا شد .\r\n\r\nبيان تصرف خوزستان بوسيله صمصام الدوله\r\nدر اين سال صمصام الدوله ، خوزستان را تصرف كرد .\r\nسبب نقض پيمان صلح بين او و بهاء الدوله اين بود كه بهاء الدوله ابا العلاء عبد اللّه بن فضل را ، به اهواز گسيل داشت ، و او در آنجا خود را آماده ميكرد كه قصد فارس نمايد .\r\nبهاء الدوله به او گفته بود كه سپاهيان را بنحو پراكنده . بسوى او روان خواهد كرد و همين كه جمع آنها نزد او جمع شد ، غافلگيرانه به فارس برود و بطوريكه صمصام الدوله وقتى خبردار شود كه خود را در فارس با آنها ببيند .\r\nابو العلاء به اهواز آمد براى بهاء الدوله ميسر نگرديد ، سپاهيان آماده ساخته ، بسوى او روانه كند ولى خبر آن هم مكتوم نماند . صمصام الدوله لشكريان خود را مجهز كرد و بخوزستان گسيل داشت . ابو العلاء به بها الدوله نامه نوشت و او را از ماجرا آگاه نمود و طلب كمكهاى لشكرى كرد . او هم سپاهى انبوه به يارى ابى العلاء روانه داشت . سپاهيان فارس بخوزستان رسيدند .\r\nابى العلاء با لشكريان خويش با آنها تلاقى كرد ، در آن برخورد ابى العلاء و يارانش گريختند و ابى العلاء به اسارت گرفته شد ، و وى را نزد صمصام الدوله بردند به او جامگان رنگين پوشانده و در كوى و برزن گرداندند . مادر صمصام الدوله\r\n\r\n","description":"","footnote":"","page_name":" 213 ","page_number":217},
  {"content":"\r\n\r\nاز فرزندش خواهش كرد . او را نكشد و زندانيش كرد .\r\nچون بهاء الدوله اين خبر بشنيد ، دچار نگرانى و اضطراب شد خزانه‌اش نيز از زر تهى شده بود . پس وزير خود ابا نصر بن شاپور را به واسط فرستاد تا آنچه امكان دارد مالى تحصيل كند . و گروىهائى از جواهر و گردن بندهاى نفيس بوى سپرد كه بوسيلهء آنها از مهذب الدوله صاحب بطيحه ، وام بگيرد . ابا نصر چون بواسط رسيد ، نزد مهذب الدوله رفت و آنچه از گرويها با خود داشت به حال خود نزد او گذاشت . بهاء الدوله باعتبار آنها از مهذب الدوله وام گرفت .\r\n\r\nبيان تصرف بخارا بوسيله پادشاه تركستان\r\nدر اين سال ، شهاب الدوله هارون بن سليمان ايلك معروف به بغراخان بخارا را تصرف كرد . كاشغر ، بلاد ساغون تا مرز چين در قلمرو فرمانروائى او بود .\r\nسبب تصرف بخارا بوسيله بغراخان چنين بود . همين كه ابا الحسن بن سيمجور درگذشت فرزندش ابو على زمام امور خراسان را قبضه نمود و بامير الرضى ( يعنى رضى اللّه عنه ) نوح بن منصور نامه نوشت ، و خواست كه وى را بجاى پدر بفرمانروائى خراسان استقرار بخشد . امير نوح خواست او را اجابت كرد و خلعتها برايش فرستاد و ترديد نداشت كه از او خواهد بود . همين كه رسول امير نوح به هرات رسيد . از عزم رفتن عدول كرد . « فائق » در هرات بود . خلعتها و فرمان امير نوح را به فائق داد .\r\nابو على دريافت كه نسبت به او مكر و حيله روا داشته‌اند اين كار را دليل بر سوء نيتى دانست كه دربارهء او دارند . فائق آن خلعت را پوشيد و از هرات بجانب ابو على رسيد او هم در يك ستون از زبدهء يارانش روى به فائق آورد ، و با سرعت طى مراحل و منازل نمود ، تا از رسيدن خبر ، به روى پيشى جست و بين يوشنج و هرات بر فائق به تاخت ، فائق و همراهانش منهزم شده به « مرو الرود » رفتند .\r\nابو على به امير نوح نوشت و خواست خويش در استقرار بر فرمانروائى بر خراسان تجديد كرد او خواست وى را اجابت كرد و تمام خراسان را به او واگذار كرد .\r\nبعد از آنكه هرات از فائق بود . يعنى هرات هم ضميمه قلمرو ابو على گرديد . ابو على\r\n\r\n","description":"","footnote":"","page_name":" 214 ","page_number":218},
  {"content":"\r\n\r\nپيروزمندانه به نيشابور بازگشت و ماليات خراسان جملگى وصول كرد . امير نوح به او نوشت از آنچه جمع آورى و وصول كرده بخشى از آن را براى او بفرستد ، كه صرف ارزاق لشكر كند . ابو على عذر آورد و دريغ نمود . و چون از عاقبت اين كار ترسيد .\r\nبه بغراخان مذكور نوشت كه بيايد بخارا كشور سامانيان بگيرد و او را تطميع به اين اقدام نمود و قرار بين او و بغراخان اين بود كه بغراخان تمام ما وراء النهر را متصرف شود و ابو على هم مالك خراسان گردد . بغراخان طمع در آن بلاد بست و حركت به بخارا را تجديد كرد .\r\nو اما فائق ، در مرو الرود ، اقامت نمود تا شكست او جبران گرديد و يارانش گرد او جمع شدند و بدون اجازه رو به بخارا عزيمت نمود . امير نوح از عزيمت او مشكوك گرديد و سپاهيانى بسوى او فرستاد كه مانع ورود او به بخارا شوند ، آن سپاهيان چون به فائق و يارانش رسيد و با آنها جنگيدند ، فائق و يارانش منهزم شده از جائى كه آمده بودند برگشتند . امير نوح به فرماندار خود در جوزجان نامه نوشت و او ابو الحرث احمد بن محمد فريغونى بود ، وى را امر كرد ، قصد فائق نمايد .\r\nاو سپاهى گرد آورد و رو به فائق نهاد ، فائق بر آنها بتاخت و منهزمشان كرد و اموال‌شان به غنيمت برد .\r\nفائق نيز به بغراخان نامه نوشت و او را تطميع به تصرف بلاد كرد . بغراخان رو به بخارا نهاد و قصد كشور سامانيان نمود . و بر بلاد . يكى بعد از ديگرى استيلاء يافت ، امير نوح سپاهى بسيار ، بسوى او روانه داشت . و سركردهء بزرگى از سركردگان خويش كه نامش « انج » بود . بر آن لشكر عظيم فرمانده كرد بغراخان با او تلافى نمود و سپاهش را منهزم كرد و انج اسير شد . و گروهى از سركرده‌ها با وى به اسارت بغراخان درآمدند همين كه بغراخان پيروز گرديد ، طمعش در تسخير بلاد قوت يافت و نوح و اصحابش ضعيف شدند . امير نوح به ابا على بن سيمجور نامه نوشت و از وى طلب كرد او را يارى كند و امر كرد با سپاهيان خود بسوى او عزيمت نمايد . ابا على پاسخى نداد و دعوتش را اجابت نكرد . و طمع او هم بر استيلاى بر خراسان تقويت شد .\r\n\r\n","description":"","footnote":"","page_name":" 215 ","page_number":219},
  {"content":"\r\n\r\nبغراخان رو به بخارا رفت فائق را ديدار نمود و جزء خواص او و در جملهء آنها وارد شد و در بخارا فرود آمدند ، امير نوح پنهان شد و بغراخان بخارا را متصرف گرديد و امير نوح مخفيانه از آنجا بيرون رفت و از نهر عبور كرده و در آمل شط فرود آمد و در آنجا اقامت گزيد و يارانش در آنجا به او پيوستند . و گروه زيادى از آنها در آن نقطه جمع آمدند و همانجا اقامت كردند .\r\nنوح مكاتبه را با ابى على دنبال كرد و رسولانش را فرستاد و از او استمداد كرد ولى ابو على گوش به دعوت و استمداد او نداد و اما فائق از بغراخان اجازه گرفت كه قصد بلخ نمايد و بر آنجا استيلاء يابد ، بغراخان امر كرد ، اين كار بكند ، و او به بلخ رفته و در آنجا فرود آمد .\r\n\r\nبيان بازگشت نوح به بخارا و مرگ بغراخان\r\nچون بغراخان به بخارا فرود آمد و در آنجا اقامت گزيد ، به بيمارى امتلاء معده مبتلا شد بيمارى او سنگين شد ، از بخارا به تركستان عزيمت كرد . همين كه از آنجا دور شد . مردم بخارا به جناح سپاهيان او شوريدند . و متلاشىشان كرده ، اموال آنها را به غنيمت گرفتند ، تركان « غز » هم با مردم بخارا در نهب و قتل سپاه بغراخان موافقت كردند .\r\nهمين كه بغراخان از بخارا دور شد اجلش فرا رسيد و درگذشت . امير نوح از رفتن او از بخارا آگاه شد با همراهان خويش بدان صوب رهسپار و به بخارا وارد شد و بدار الملك خويش و پدران خود برگشت و مردم از بازگشت آنها ابراز شادى و شادمانى كردند .\r\nبغراخان چون درگذشت ياران و همراهانش بديار خود برگشتند . بغراخان مرد متدين و خير و دادگر و با حسن سيرت بود ، دوستدار علماء و اهل دين بود ، آنان را گرامى ميداشت و دوست داشت از جانب او بنويسند : بندهء رسول اللّه صلى اللّه عليه و سلم .\r\nزمام امور تركستان را بعد از خود به ايلك خان سپرد\r\n.\r\n\r\n","description":"","footnote":"","page_name":" 216 ","page_number":220},
  {"content":"\r\n\r\n\r\nبيان پاره‌اى از رويدادها\r\nدر اين سال شوريدگى و بلواى ديلميان عليه بهاء الدوله افزون گرديد . و خانهء ابى نصر بن شاپور وزير او را ، تاراج كردند ، ابى نصر خود را پنهان كرد . ابن صالحان از وزارت انفرادى ، كه به تنهائى وزير باشد ، استعفاء كرد و استعفايش پذيرفته شد ، و ابا لقاسم على بن احمد بجاى او وزير شد و او هم گريخت ، و شاپور بوزارت و مقام خود بازگرديد و اين بعد از آشتى با ديلميان بود .\r\nدر اين سال ، القادر باللّه بمردم خراسان كه از حج بازگشته بودند ، ببار عام نشست .\r\nو دربارهء معنى خطبه براى آنان گفتگو كرد . و نامه‌اى و كتابهائى در اين معنى براى صاحب خراسان بوسيله آنان فرستاد .\r\nدر اين سال دختر بهاء الدوله ، با صداق يكصد هزار دينار به عقد نكاح القادر باللّه درآمد . عقد در حضور او انجام شد و ولى امر نقيب ابو احمد الحسين بن موسى پدر رضى بود و او پيش از انتقال ( دختر به خانه القادر ) درگذشت .\r\nدر اين سال در عراق گرانى شديدى رويداد . قيمت يك كيسه آرد به دويست و شصت درهم و يك « كر » ( دربارهء كلمه « كر » كه مقياس وزن است قبلا توضيح داده‌ايم [ ( 1 ) 
  ] ) گندم شش هزار و ششصد درهم « غياثى » گرديد .\r\nدر اين سال ، ابى نصر شاپور بن اردشير در بغداد دار العلمى ( دانشگاهى ) به ساخت و كتب زيادى بر آن وقف كرد كه مسلمان از آن بهره‌مند شوند .\r\nدر اين سال ، ابو الحسن على بن محمد بن سهل الماسرحبى ، فقيه شافعى شيخ ابى طيب طبرى در نيشابور و ابو بكر محمد بن عباس خوارزمى شاعر ، و ابو طالب عبد السلام بن - الحسن مأمونى كه از بازماندگان مأمون و مردى فاضل و سخنور و نيك گفتار بود ، درگذشتند\r\n\r\n\r\n\r\n\r\n","description":"","footnote":"\r\n[ ( 1 ) 
  ] كر معدل 94 / 824 كيلو گرم است ( تاريخ مقياسات و نقود در حكومت اسلامى تاليف فاضل ارجمند سيد محمد على شوشترى م . )\r\n","page_name":" 217 ","page_number":221},
  {"content":"\r\n\r\n\r\n384 سال سيصد و هشتاد و چهار\r\n\r\nبيان فرمانروائى محمود بن سبكتكين بر خراسان و رانده شدن ابى على از آنجا\r\nدر اين سال ، امير نوح ، محمود بن سبكتكين را به فرمانروائى خراسان منصوب گرديد .\r\nسبب اين بود كه چون امير نوح ، بطوريكه بيان كرديم به بخارا بازگشت .\r\nابى على در چشم او خوار آمد و از نظرش افتاد ، و وى از عمل خود در افراط در ترك يارى به امير نوح بهنگام نياز بكمك او . پشيمان شد .\r\nو اما فائق ، همين كه نوح در بخارا استقرار يافت . با خود چنين انديشيد كه روى به بخارا نهاده و بر آنجا چيره شود ، و حكم بر دولت امير نوح راند ، پس به اين نيت از بلخ به بخارا رهسپار شد . چون امير نوح آگاه از حركت او شد . سپاهى بمقابلهء او فرستاد كه مانع از پيشروى او شود . سپاه امير نوح فائق و لشكريانش را بازيافتند و نبرد شديدى ميان آنها روى داد ، و در نتيجه فائق و يارانش منهزم گرديدند و به ابى على پيوستند ، ابى على از پيوستن آنها بسى خشنود شد و با اين پيوستگى پر و بالش نيروى تازه يافت و هر دوى آنها فائق و ابى على بر اين اتفاق نمودند كه عصيان خويش بر امير نوح آشكار و اعلام نمايند ، همين كه اين كار كردند ، امير نوح به سبكتكين كه در آن هنگام در « غزنه » بود نامه نوشت و گزارش حال را به او اطلاع داد ، و فرمان داد كه به يارى او بشتابد و فرمانروائى خراسان به او داد .\r\nسبكتكين در جريان آن فتنه‌ها . سرگرم جهاد ( غزو ) بود ، و توجهى به آنچه فيما بين بخارا و خراسان مىگذشت نداشت و همين كه نامهء امير نوح و رسول او بوى رسيد خواست او را اجابت كرد و با ستونى از لشكريان خود نزد امير نوح رفت و با يك ديگر ديدار كردند و ميان خود قرار گذاردند كه چه بايد بكنند . و سبكتكين به غزنه بازگشت\r\n\r\n","description":"","footnote":"","page_name":" 218 ","page_number":222},
  {"content":"\r\n\r\nو لشكريان گرد آورد و بياراست .\r\nابا على و فائق چون آگاه شدند . باتفاق نامه‌اى به فخر الدوله بن بويه نوشته و به استمداد از او سپاهى طلب كردند . فخر الدوله خواست آنان را انجام داد و سپاه بسيار براى آنها روانه كرد . وزير فخر الدوله صاحب بن عباد بود و او اين قاعده را در اين امر مقرر داشت .\r\nسبكتكين با پسرش محمود از غزنه رو به خراسان عزيمت كرد ، نوح هم از سوى ديگر و با سبكتكين يك جا جمع آمدند ، و قصد ابا على و فائق نمودند و در نواحى هرات با آنان و سپاهيانشان تلاقى كرده بجنگ پرداختند در آن گير و دار دار ابن قابوس بن - وشمگير از سپاه ابو على باتفاق يارانش جدا و به نوح پيوست . ياران ابو على روى بهزيمت نهادند . و سپاه سبكتكين به پى گرد آنها تاخته مىكشتند و اسير ميگرفتند و غنائم بدست ميآوردند ابو على و فائق به نيشابور بازگشتند . سبكتكين و نوح در بيرون از شهر هرات رحل اقامت افكندند و پس از استراحت روى به نيشابور نهادند .\r\nچون ابو على از حركت آنان آگاه شد او و فائق روى به گرگان گذاشتند و به فخر الدوله نامه نوشته او را از مجارى احوال آگاه كردند . فخر الدوله هدايا و تحفه‌ها و اموال براى آنان فرستاد . در گرگان فرودشان آورد .\r\nنوح بر نيشابور استيلاء يافت و محمود بن سبكتكين را بر آن استان و بر لشكر خراسان فرمانروائى داد و او را ملقب به سيف الدوله و پدرش سبكتكين را ملقب به ناصر الدوله كرد ، هر دو نيكرفتارى و حسن سيرت در پيش گرفتند . نوح به بخارا بازگشت . سبكتكين در هرات و محمود در نيشابور اقامت گزيد .\r\n\r\nبيان برگشت اهواز به بهاء الدوله\r\nدر اين سال ، بهاء الدوله اهواز را متصرف شد .\r\nسبب اين بود كه او سپاهى كه عده‌شان هفتصد مرد بود به آنجا گسيل داشت .\r\nطغان ترك را سر كردهء آنها كرد . اين گروه سپاهى چون به سوس رسيدند ، اصحاب صمصام الدوله از آنجا كوچيدند آنها رفتند و سپاه بهاء الدوله بدانجا وارد شد ، و در\r\n\r\n","description":"","footnote":"","page_name":" 219 ","page_number":223},
  {"content":"\r\n\r\nروستاهاى خوزستان پخش شدند و اكثرشان ترك بودند ، و صداى آنها بر ديلميان برترى يافت و نفوذشان فزون گرديد . از آن سوى صمصام الدوله با سپاهى از ديلم و تميم و اسد ، رو به اهواز نهاد . همين كه به « تستر » رسيد شبانه حركت كرد كه تركان سپاهى بهاء الدوله را تحت فشار گذارد و بهتر دانست كه راهنمايان بهمراه داشته باشد ، آن راهنمايان دورادور اردوگاه تركان رسيدند ، و طلايع تركان آنها را بديدند .\r\nبرگشتند و خبر دادند ، و تركان را برحذر داشتند . پس تركان گرد هم جمع آمدند و صفوف خود فشرده نمودند ، و سركردهء آنان كه طغان نامش بود . كمينگاهى ترتيب داد همين كه سپاهيان صمصام الدوله با تركان تلاقى كرده بجنگ و ستيز پرداختند .\r\nآنان كه در كمين بودند . از كمينگاه خود بيرون شدند ، و نتيجه هزيمت سپاه صمصام الدوله بود . صمصام الدوله و ديلميان كه با وى بودند منهزم شدند ، و عدهء آنها هزارها نفر بيشتر بود و بيش از دو هزار نفر از آنها زينهار خواستند و به آنها امان داده شد ، و تركان از اثقال آنان بسيار چيز بدست آوردند .\r\nطغان براى آنها كه تسليم شده و امان به آنان داده شده بود . چادرها برپا كرد كه در آنها سكنى گيرند . همين كه در آن چادرها فرود آمدند . تركان اجتماع و با همديگر مشورت كردند و گفتند : اينها عده‌شان از ما بيشتر است و ما بيم از آن داريم كه بر ما بشورند ، و رأى آنها بر اين قرار گرفت كه آنها را بكشند . ديلميان احساس آن توطئه نكردند مگر زمانى كه چادرها بر سرشان فرود آوردند ، و تركان ميان آنان افتادند و با ديركهاى چادرها بجان آنها افتاده همه را پاك بكشتند ! خبر اين ماجرا به بهاء الدوله رسيد . در آن موقع او در واسط بود و از مهذب الدوله پولى به وام گرفته بود . همين كه آن اخبار شنيد رو به اهواز رفت . طغان و تركان پيش از وصول بهاء الدوله اهواز را تصرف كرده بودند .\r\nو اما صمصام الدوله ، او لباس سياه پوشيد و به شيراز رفت و وارد آنجا شد ، مادرش از سياه پوشيدن او متغير گرديد . و صمصام الدوله بنا را به تجهيزات گذاشته كه رو به برادرش بهاء الدوله بخوزستان برود\r\n.\r\n\r\n","description":"","footnote":"","page_name":" 220 ","page_number":224},
  {"content":"\r\n\r\n\r\nبيان پاره‌اى رويدادها\r\nدر اين سال دختر بهاء الدوله به عقد نكاح مهذب الدوله و دختر مهذب الدوله به عقد نكاح ابى منصور بويه بن بهاء الدوله انجام گرديد و صداق از هر يك از دو جانب يكصد هزار دينار بود .\r\nدر اين سال بهاء الدوله ابى نصر خواشاذه را دستگير كرد .\r\nدر اين سال حجاج از « ثعلبيه » بازگشتند ، و از مردم عراق و شام احدى حج بجاى نياورد و سبب بازگشت آنان اين بود كه « اصيفر » امير عرب سر راه بر آنها گرفت و معترض بود و گفت : درهمهائى كه سلطان سال اول براى من فرستاد نقرهء رو پوشيده بود ( پول قلب بود ، سرب بود و روى آن آب نقره داده بودند . م ) و من عوض آنها را ميخواهم . سخن بسيار رفت و نامه‌هائى رد و بدل شد و اين كار طول مدت پيدا كرد و وقت براى حجاج نماند و مراجعت كردند .\r\nدر اين سال ابو القاسم نقيب زينى درگذشت و پس از او فرزندش ابو الحسن متولى امر نقابت شد .\r\nدر اين سال ، ابو الحسن سالبى ، متولى امر نقابت طالبيان گرديد . و ابو احمد موسوى عزل شد فرزندانش مرتضى و رضى نيابت پدر را داشتند .\r\nدر اين سال عبد اللّه محمد بن نافع بن مكرم ، ابو العباس بستى زاهد كه از صلحاء بود درگذشت . وى از نيشابور پياده حج گذارد و هفتاد سال نه به ديوار و نه به پشتى تكيه زد ، و على بن الحسين بن حمويه بن زيد ، ابو الحسين صوفى نيز در اين سال بدرود زندگى گفتند ، حديث شنيد و حديث گفت و با ابا الخير اقطع و غيره مصاحب بود .\r\nدر همين سال على بن عيسى بن على بن عبد اللّه ابو الحسن نحوى معروف به رمانى درگذشت مولد او بسال دويست و نود و شش بود . از ابن « دريد » و غيره روايت ميكرد .\r\nو تفسير كبير از اوست . و همچنين محمد بن العباس بن احمد قزاز درگذشت ، ابو الحسن ( كنيهء همين محمد بن العباس است . م ) بسيار شنيد و بسيار نوشت و خط او حجت در صحت نقل و دقت و خوبى ضبط بود .\r\n\r\n","description":"","footnote":"","page_name":" 221 ","page_number":225},
  {"content":"\r\n\r\nو هم در اين سال ، ابو عبيد اللّه محمد بن عمر كاتب و محسن بن على بن على بن محمد بن ابى الفهم ابو على تنوخى قاضى درگذشتند . تنوخى مولدش بسال سيصد و بيست و هفت و مردى فاضل بود .\r\nدر اين سال ابو اسحاق ابراهيم بن هلال صابى ، نويسندهء مشهور درگذشت . سن او نود و يك سال بود و دچار كجرفتارى زمانه شد و دست تنگ شد و دچار كاهش دارائى و در آمد گرديد .\r\nدر اين سال كار عياران در بغداد شدت يافت و فتنه بين اهالى كرخ و ساكنان باب البصره رخ داد و بسيار از اماكن و محال بسوخت و سپس آشتى كردند .\r\n\r\n385 سال سيصد و هشتاد و پنج\r\n\r\nبيان برگشتن ابو على به خراسان\r\nچون امير نوح به بخارا و سبكتكين به هرات برگشتند و محمود در نيشابور باقيماند ، ابو على و فائق طمع تصرف خراسان كردند . و در ربيع الاول از راه گرگان روى به نيشابور نهادند . همين كه اين خبر به محمد رسيد به پدرش نامه نوشت و او را آگاه از اين امر كرد . خود او نيز بخارج از نيشابور بيرون شد و در حوالى شهر اقامت كرده منتظر رسيدن نيروهاى كمكى گرديد . ابو على و فائق شتاب بيشتر از او داشتند . محمود شكيبائى به كار برد . و آنان بجنگ و ستيز با وى اقدام كردند . محمود دچار قلت سپاه بود و از پيش روى آنها رو به پدر خود منهزم گرديد . سپاهيان ابو على و فائق غنيمتى بسيار بدست آوردند . ياران ابو على به او اشارت به تعقيب محمود نمودند كه او و پدرش را پيش از آنكه لشكر تهيه و مجهز سازند پيشدستى نمايد .\r\nابو على اين كار نكرد . و در نيشابور اقامت نمود . از آنجا به امير نوح نامه نوشت و به جلب خاطر او پرداخت . و از گناهان گذشته و خطاهاى رفته ، عذر تقصير خواست\r\n\r\n","description":"","footnote":"","page_name":" 222 ","page_number":226},
  {"content":"\r\n\r\nو نامهء مشابهى نيز به سبكتكين نوشت و ماجراى رفته را متوجه فائق كرد . امير نوح و سبكتكين جوابى كه ميخواست به او ندادند .\r\nسبكتكين به جمع سپاهى همت گماشت و از هر سوى و ناحيت روى به او آوردند سبكتكين با آن سپاه روى به ابو على نهاد . در جمادى الاخره در طوس با هم تلاقى كردند و روزى تمام جنگيدند . محمود بن سبكتكين نيز با سپاهى گران از پشت سر فرا رسيد .\r\nابو على و يارانش منهزم شدند و خلق بسيارى از همراهانش كشته شدند . ابو على و فائق جان سالم از معركه بدر برده به أبيورد نهاد ابو على و فائق از آنجا به « مرفه » و سپس به « آمل شط » رفتند و به امير نوح نامه نوشته ، طلب عواطف او نمودند . به ابو على پاسخ رسيد . چنانچه فائق را ترك گويد و به گرگانيه فرود آيد عذرش پذيرفته خواهد بود . ابو على قبول كرد . فائق او را برحذر داشت . و از مكيدت و مكرشان بترساند ، و او بنا بخواست خداى عز و جل التفاتى بدان امر نكرد و همين كه از فائق جدا و بگرگانيه رهسپار شد و در روستائى نزديك خوارزم كه « هزار اسب » نامداشت فرود آمد . ابو عبد اللّه خوارزمشاه كس به آنجا فرستاد تا او را مهماندار باشد و وعده داد كه با او ديدار خواهد كرد . و خاطر ابو على آرام گرفت .\r\nهمين كه شب فرا رسيد خوارزمشاه گروهى از سپاهيان خود بدان روستا گسيل داشت و آنجا را از همه سو احاطه كردند و در رمضان اين سال او را اسير نمودند و خوارزمشاه وى را در محل اقامت خويش به بند كشيد و همراهان ابو على را خواست و اعيان آنان را دستگير و اسير كرده بقيه پراكندند .\r\nو اما فائق رو به ايلك خان نهاد و بما وراء النهر رفت . ايلك خان او را بزرگ و گرامى داشت و بوى وعده داد او را به مقر حكمرانيش باز خواهد گرداند و به نوح نامه نوشت و شفاعت فائق نمود كه به حكومت سمرقند منصوب شود ، نوح جواب مساعد داد و فائق در آنجا اقامت كرد\r\n.\r\n\r\n","description":"","footnote":"","page_name":" 223 ","page_number":227},
  {"content":"\r\n\r\n\r\nبيان نجات يافتن ابى على و قتل خوارزمشاه\r\nهمين كه ابو على اسير شد و خبر آن به مأمون بن محمد والى گرگانيه رسيد دستخوش تلق و اضطراب گرديد و بر وى گران آمد . و سپاه خود گرد آورد و رو بسوى خوارزمشاه نهاده و به سمت « كاث » عبور كرد و آن شهرى از خوارزمشاه بود و آنجا را سپاهيان مأمون محاصره نمودند و با مردم جنگيدند . و با زور آن را گرفته ابا عبد اللّه خوارزمشاه را اسير نموده ابو على را احضار كردند و بند از او برداشتند و او را با خود بهمراه برده به گرگانيه بازگشتند . مأمون بعضى از ياران خويش را در خوارزم بجاى گذاشت و با آنچه بدست آورده بود برگشت و خوارزمشاه را حاضر كرد و پيش روى ابو على او را كشت !\r\n\r\nبيان دستگيرى ابى على بن سيمجور و مرگ او\r\nهمين كه ابو على در گرگانيه نزد مأمون بن محمد ايمنى بدست آورد ، مأمون بامير نوح نامه نوشت و شفاعت او كرد . و طلب بخشش از او نمود . امير نوح خواهش او را اجابت كرد و امر كرد ابا على به بخارا برود . ابا على با بقيه ياران و خانواده‌اش به بخارا رفتند ، چون به آنجا رسيدند سركردگان و سپاهيان او را دريافته و همين كه بر امير نوح وارد شدند فرمان بازداشت و دستگيرى آنها را داد .\r\nبه سبكتكين خبر رسيد كه ابن عزيز وزير امير نوح براى نجات ابى على تلاش مىكند كس بدان صوب فرستاد و ابا على را خواست و او را زندانى كرد و در زندان بسال سيصد و هشتاد و هفت درگذشت و اين پايان كارش بود و مآل حال خاندان سيمجور و سزاى كفران احسان سروران خود بزرگى و ميمنت يزدان زنده و پاينده و يكتا راست كه ملكش زوال ناپذير است .\r\nابو الحسن فرزند ابو على بيش از آن وقايع به فخر الدوله بن بويه پيوسته و فخر الدوله او را گرامى داشته بوى نيكى نمود . وى پنهانى به خراسان رفت و دل در هواى آن سرزمين داشت به گمان اينكه كارش پنهان خواهد ماند . ولى رازش\r\n\r\n","description":"","footnote":"","page_name":" 224 ","page_number":228},
  {"content":"\r\n\r\nآشكار شد و به اسارت گرفته و نزد پدرش زندانى شد .\r\nو اما ابو القاسم برادر ابى على وى مدت كوتاهى در خدمت سبكتكين به زيست سپس خلاف طاعتى از او سر زد . و قصد نيشابور كرد و ليكن بمراد خود نرسيد ، و محمود بن سبكتكين برگشت رو به او و از پيش روى محمود بگريخت و نزد فخر الدوله رفت و نزد او ماند و باقى اخبار او بخواست خداى بزرگ خواهيم ذكر كرد .\r\n\r\nبيان درگذشت صاحب بن عباد\r\nدر اين سال صاحب ابو القاسم بن اسماعيل بن عباد وزير فخر الدوله در رى درگذشت وى از جهت دانش و فضل و تدبير و جودت رأى و كرم و داناى بانواع دانشها و عارف بامور نويسندگى و مواد آن ، در زمان خود بىهمتا بود . و رسائل آن مدون و مشهور است ، از كتابها آنقدر گرد آورد كه ديگران جمع نياورده بودند تا آنجا كه براى حمل آنها نياز بچهارصد شتر داشت .\r\nچون وى بدرود زندگى گفت فخر الدوله ، ابو العباس احمد بن ابراهيم ضبى ملقب به كافى را به وزارت برنشاند .\r\nهمين كه زمان مرگش فرا رسيد به فخر الدوله گفت : من در خدمتگزارى ، در خدمت تو همه سعى خود را بجاى آوردم و چنان رفتار و شيوه‌اى در كارها پيشنهاد خود كردم كه جلب نيك نامى براى تو نمودم چنانچه كارهاى ملك آنگونه كه بود جريان داشت . كارهاى نيك آن منسوب به تو ميشد و من ترك و فراموش شده بودم و هر گاه عدول از آن ميكردم من سپاس داشتم و راه دوم نسبت به تو داده ميشد و مايهء سرزنش در دولت تو بود ( يعنى به راه بد مرو كه مايهء سرزنش دولت گردد . )\r\nاين اندرز او بود تا اينكه درگذشت .\r\nهمين كه او درگذشت فخر الدوله مأموران گماشت كه دارائى و خانه‌اش زير نظر داشته باشند و آنچه در آن بود ، به خود انتقال داد . زشت باد خدمت به پادشاهان كه اينست كار آنها دربارهء كسانى كه اندرزشان دهند ، چگونه است رفتارشان با غير\r\n\r\n","description":"","footnote":"","page_name":" 225 ","page_number":229},
  {"content":"\r\n\r\nبعد از آن جنازهء صاحب به اصفهان انتقال داده شد . بسيار مشابهت هست بين كارى كه فخر الدوله با ابن عباد كرد و العزيز باللّه علوى و كارى كه با وزير خود يعقوب بن كلس ، چنان كه ذكرش گذشت كرد .\r\nصاحب بن عباد ، در زمان حياتش به قاضى عبد الجبار بن احمد معتزلى نيكيها كرد و او را پيش انداخت و قضاء رى و اعمال آن بوى واگذار كرد . همين كه درگذشت عبد الجبار گفت : ترحمى براى او نمىبينم ، زيرا بى آنكه توبه كند و توبه‌اش آشكار شود مرد . عبد الجبار را با اين سخن به بيوفائى منسوب كردند .\r\nپس از آن فخر الدوله ، عبد الجبار را دستگير و دارائى او را مصادره كرد ، و در جمله چيزها كه از اموال او فروخته شد ، يك هزار طيلسان . و هزار جامهء پشمى عالى بود ، براى چه او در احوال خود نظر نكرد و از يكى از امثال اين چيزها و ذخاير غير حلال توبه نكرد ؟ ! فخر الدوله ياران و هواخواهان ابن عباد را دستگير نمود و هر تسامحى كه از جانب او مقرر شده و رعايت ميشد ، خط بطلان به روى آنها كشيد . او و وزيرانش مصادره را در بلاد مقرر داشته و از اين رهگذر مالى بسيار جمع كرد ولى بعد از فوت او در كوتاهترين مدت آن اموال و دارائى همه پخش و پراكنده شد و جز گناه و بدنامى چيزى ببار نياورد .\r\n\r\nبيان تار و مار كردن تركان بوسيلهء صمصام الدوله\r\nدر اين سال صمصام الدوله امر بكشتن تركان كه در فارس بودند كرد .\r\nجماعتى از آنها كشته شدند و بقيه به اطراف بلاد گريخته و خرابيها كرده بكرمان رفتند و از آنجا رهسپار سند شدند و از پادشاه آنجا اجازه خواستند وارد خاك كشور او بشوند ، به آنها اجازه داده شد و سپس بيرون شد كه آنها را ببيند و ياران پادشاه سند ، موافقت كردند كه آنها را سركوب كنند . همين كه پادشاه آنها را ديد همراهانش را به دو بخش به صف كرد و تركان بين آن دو صف ، در وسط آنها فشرده شده و سنديان آنها را كشتند و كسى از\r\n\r\n","description":"","footnote":"","page_name":" 226 ","page_number":230},
  {"content":"\r\n\r\nآنها در آن معركه نجات پيدا نكرد ، مگر چند تنى كه ميان مجروحين و كشتگان افتاده بودند و در سياهى شب گريختند .\r\n\r\nبيان درگذشت خواشاذه\r\nدر اين سال ابو نصر خواشاذه در بطائح درگذشت . وى بعد از آنكه ، دستگير شد به بطائح گريخت . بهاء الدوله و فخر الدوله و صمصام الدوله و بدر بن حسنويه به او نامه نوشتند و هر يك از آنان كه نام برديم او را نزد خود دعوت نمودند كه آنچه ميخواهد بوى بدهند .\r\nفخر الدوله در نامهء خود به او گفته بود : شايد با آنچه از خدمات خود تقديم عضد الدوله كرد . بدگمان بما هستى . و ما تو را درباره طاعت و مناصحت كسى كه تو را مقدم داشت ( مقصود عضد الدوله است . م ) مواخذه نخواهيم كرد . دانستيم با صاحب بن عباد چه كردى . و ما او را به آنچه بما كرده بود ترك كرديم .\r\nابو نصر پس از دريافت اين نامه قصد كرد كه نزد فخر الدوله برود ، اجل مهلتش نداد و درگذشت وى از اعيان سركردگان عضد الدوله بود .\r\n\r\nبيان برگشتن سپاه صمصام الدوله به اهواز\r\nدر اين سال صمصام الدوله سپاهى از ديلميان مجهز نمود . و با العلاء بن حسن ، به اهواز وارد كرد . اتفاقا طغان نمايندهء بهاء الدوله در اهواز درگذشته بود و ، تركهائى كه با او بودند تصميم گرفتند به بغداد بازگردند . از اهواز به بهاء الدوله نامه نوشته و او را از ماوقع آگاه كردند . اين امر بهاء الدوله را ناراحت كرد .\r\nابى كاليجار مرزبان بن شه‌فيروز را به سمت نمايندهء خود باهواز فرستاد . ابا محمد حسن بن مكرم را بسوى الفتكين كه در رامهرمز اقامت داشت روانه كرد . الفتكين از پيش روى سپاه صمصام الدوله به رامهرمز رفته بود . بهاء الدوله به او دستور داد كه در جاى خود بماند و او اين كار نكرد . و به اهواز برگشت و به ابى محمد بن مكرم نوشت كه امور آنجا را - رامهرمز را - زير نظر بگيرد . پس از آن بهاء الدوله روى بخوزستان نهاد\r\n\r\n","description":"","footnote":"","page_name":" 227 ","page_number":231},
  {"content":"\r\n\r\nالعلاء با وى مكاتبه كرد و طريق نرمش و شيوهء فريبكارى در پيش گرفت .\r\nسپس العلاء رو به نهر مسرقان رفته ، تا به « خان طوق » دست يافت و پيكار ميان او ، و ابى محمد بن مكرم و الفتكين رويداد و ديلميان از ميان باغها پيشروى كردند تا اينكه وارد شهر شدند . و آن را از ابن مكرم و الفتكين گرفتند . آنان به بهاء الدوله نامه نوشته و عبور بسوى او را با او در ميان گذاشتند . بهاء الدوله امر بتوقف آنان كرد و وعده به آنها داد و هشتاد غلام ترك به يارى آنان فرستاد . نيروى امدادى كه به آنان رسيد از پشت سر به ديلميان حمله‌ور شدند ، ديلميان راه بر آنها گشودند ، و همين كه بميان آنها رسيدند از همه سوى آنها را در فشار قرار داد كشتند .\r\nهمين كه بهاء الدوله از ماجرا آگاه شد . ضعف نفس گريبانگيرش شده تصميم بمراجعت گرفت و ليكن تصميم خود را آشكار نكرد ، و فرمان داد اسبها زين كرده ، سلاح بردارند ، فرمانش اجراء شد . و آهسته آهسته رو به اهواز نهاد . سپس به بصره برگشت و در بيرون شهر فرود آمد . ابن مكرم چون از حركت بهاء الدوله اطلاع پيدا كرد . به « عسكر مكرم » برگشت العلاء و ديلميان او را تعقيب كردند و او را از آن ناحيت بيرون راندند و در « املان » بين « عسكر مكرم » و « تستر » فرود آمدند ، جنگ و ستيز مدتى بين فريقين تكرار شد .\r\nاز « تستر » تا رامهرمز ، در دست تركان ياران بهاء الدوله بود . و از رامهرمز تا ارجان در دست ديلميان و شش ماه آنجا اقامت نمودند . سپس تركان به اهواز برگشته و از نهر عبور كرده با ديلميان روبرو شدند . و دو ماه با هم جنگيدند . سپس تركها از آنجا كوچيده و العلاء آنها را مورد تعقيب قرار داد . و ملاحظه نمود كه آنها راه واسط در پيش گرفته و بدان سوى روانند . دست از تعقيب آنها كشيد و در عسكر مكرم اقامت گزيد .\r\n\r\nبيان رويدادى شگرف در اندلس\r\nدر اين سال منصور محمد بن ابى عامر امير اندلس از هشام المؤيد . سپاهى براى غزا ( جهاد ) به بلاد فرنگ سوق داد و دست آوردهائى و غنائمى بچنگ آوردند . و در\r\n\r\n","description":"","footnote":"","page_name":" 228 ","page_number":232},
  {"content":"\r\n\r\nديار فرنگيان در عمق خاك آنها پيشرفتند و « غرسيه » را به اسارت گرفتند . او پادشاه فرنگ و فرزند پادشاهى از پادشاهان آنها بود كه « شانجه » نام داشت و از بزرگترين و منيعترين پادشاهان فرنگيان بود . از تصادفات سرنوشت اينكه منصور را شاعرى بود كه او را ابو العلا صاعد بن الحسن الربعى ميناميدند كه از بلاد موصل به نزد منصور رفته بود و نزد او اقامت داشت و پيش از اين تاريخ او را ستوده بود همين كه منصور بجهاد رفت ابو العلاء به منصور پيش از اسارت « غرسيه » گوزنى را به پيشگاه منصور فرستاده و اشعارى كه سروده بود . با آن هديه به خدمت روانه داشت . از جمله ابيات مذكور اين بود :\r\n يا حرز كل مخوف و أمان كل * مشرد ، و معز كل مذلل\r\nجدواك ان تخصص به فلاهله * و تعم بالاحسان كل مؤمل \r\nمفاد اين دو بيت به زبان فارسى چنين است : اى حافظ هر ترسنده‌اى و امان هر رانده شده و عزت بخش هر ذليل ، دهش و بخشش تو است كه اختصاص به اهل آن داشته و احسان تو است كه نسبت بهر آرزومندى گسترش دارد .\r\nو در آن ره آورد . اين اشعار را سروده بود :\r\n مولاى مؤنس غربتى ، متخطفى * من ظفر ايامى ، ممنع معقلى\r\nعبد رفعت بضبعه ، و غرسته * فى نعمة اهدى اليك بايل\r\nسميته غرسية و بعثته * فى حبله ليتاح فيه تفاؤلى\r\nفلئن قبلت فتلك اسنى نعمة * اسدى بهاذ و نعمة و تطول \r\nمفاد اين اشعار به فارسى چنين است : « سرور من كه مونس غربت ، و نجات بخش من از چنگال روزگار و پناهگاه من هستى . من بنده كه از دستش گرفتى و غريق نعمت خود نمودى « گوزنى » را بارمغان تقديم داشته و آن را « غرسيه » ناميده و با بند ( به گردن ) به خدمت فرستادم باشد كه تفأل من درست درآيد . و چنانچه اين ارمغان پذيرفتى بزرگترين نعمت مر است كه صاحب كرمى نسبت به من ارزانى داشته است » .\r\nاين شاعر « گوزن » ارسالى را غرسيه ناميد كه تفأل به اسارت « غرسيه » زده\r\n\r\n","description":"","footnote":"","page_name":" 229 ","page_number":233},
  {"content":"\r\n\r\nباشد و اسارت او در همان روزى كه آن گوزن به منصور رسيد ، توجه كنيد كه چه اتفاق شگفتىانگيز بود .\r\n\r\nبيان پاره‌اى از رويدادها\r\nدر اين سال وزير ابو القاسم على بن احمد ابرقوهى . بعد از مراجعت از خوزستان از بطيحه بر بهاء الدوله ورود كرد . او در بطيحه نزد مهذب الدوله پناهنده شده بود . و بهاء الدوله او را طلبيد كه مقام وزارت بوى بدهد ، و نزد بهاء الدوله رفت ولى اين كار انجام نشد . و به بطيحه برگشت . الفاضل وزير بهاء الدوله در واسط با او بود همين كه آن خبر شنيد ، اجازه خواست ببغداد برود بوى اجازت داده شد ، بهاء الدوله دوباره ابرقوهى را طلبيد كه نزد او مراجعت كند او مغالطه كرد و برنگشت .\r\nدر اين سال در ذى حجه ، ابو حفص عمر بن احمد بن محمد ابن ايوب معروف به ابن - شاهين واعظ درگذشت . ولادتش در ماه صفر بسال دويست و نود و هفت بود بسيار حديث ميدانست و در آن از ثقات بود . در ذى قعده اين سال امام ابو الحسن على بن احمد بن احمد بن مهدى معروف به دارقطني امام مشهور درگذشت .\r\nدر ربيع الاول اين سال محمد بن عبد اللّه بن سكرة الهاشمى درگذشت . او از فرزندان على بن المهدى باللّه بود و از على بن ابى طالب عليه السلام منحرف و روى گردان و زبانى به دو خبيث داشت و از سفاهتش پرهيز ميكردند . از سروده‌هاى خوب او اين شعر است كه ميگويد :\r\n فى وجه انسانة كلفت بها * اربعة ما اجتمعن فى احد\r\nالوجه بدر . و الصدغ غالية * و الريق خمر . و الثغر من برد \r\nمفاد ان به زبان فارسى چنين است كه : به روى دلبرى دلبستگى پيدا كردم كه چهار چيز در آن جمع داشت كه هيچكس آنها را نداشت : روئى بمانند ماه شب چهارده شقيقه‌ها كه زلفان مشكبويش بر آنها افتاده ، و شراب مست كننده لعاب دهانش ، و دندانهايش از برف در سپيدى سبق ربوده است . . »\r\nدر اين سال يوسف بن عمر بن مسروق ، ابو الفتح قواس زاهد ، در ربيع الاول در - گذشت و پنجاه و پنج سال داشت\r\n.\r\n\r\n","description":"","footnote":"","page_name":" 230 ","page_number":234},
  {"content":"\r\n\r\n\r\n386 سال سيصد و هشتاد و شش\r\n\r\nبيان درگذشت العزيز باللّه و فرمانروائى فرزندش الحاكم و ماجراى جنگهائى كه رويداد تا اينكه او در مقام خود استقرار يافت\r\nدر اين سال ، دو شب مانده بپايان ماه رمضان العزيز ابو منصور نزار بن المعز ابى تميم معد علوى صاحب مصر درگذشت . بهنگام فوت چهل و دو سال و هشت ماه و - نيم از سنش ميگذشت و در شهر « بلبليس » بدرود زندگى گفت ، او براى غزو ( جهاد ) با روم بدانجا رفته بود . در آنجا مبتلا به بيمارى چندى از قبيل نقرس و سنگ مثانه و قولنج شده و درگذشت . مدت خلافت او ، بيست و يك سال و پنج ماه و نيم و محل تولدش در مهديه در آفريقيه بود .\r\nالعزيز ، سبزه روى با قامتى بلند و موى تيره و شانه‌هاى پهن و اسب شناس و گوهر شناس بود ، آورده‌اند زمانى كه به عيسى بن نسطورس كه نصرانى بود . دبيرى خود ( وزارت ) داد و او در شام « منشا » نامى يهودى را بحكومت آنجا منصوب كرد و در اثر آن نصارى و يهود . عزت يافته و مسلمانان به مذلت درافتادند و مسلمانان را آزار كردند . اهالى مصر ، داستانى نوشته و بر كاغذ عكسى كشيده ( نقاشى ) و در آن ( كاغذ ) آمده بود : به كسى كه يهود را بوسيله منشا و نصارى را توسط عيسى بن نسطورس به عزت رسانده و مسلمانان از جانب تو بمذلت در افتاده‌اند . آيا دادخواهى من مينمائى و به دادم ميرسى ؟ و آن نقاشى با نوشته محتواى آن در راه العزيز قرار دادند كه رقعه بدست نشان داده ميشد العزيز همين كه آن صورت بديد امر كرد آن را گرفته نزد او برند . و چون هر چه در آن بود خواند ، و صورت را بر كاغذها بديد دانست كه مقصود چيست و امر بدستگيرى آنها كرد . از عيسى سيصد هزار دينار بگرفت\r\n\r\n","description":"","footnote":"","page_name":" 231 ","page_number":235},
  {"content":"\r\n\r\nو از يهودى بسيار بيشتر از آن .\r\nالعزيز عفو را دوست ميداشت و به كار ميبرد . از جمله بردباريهاى او اين است كه در مصر شاعرى بود بنام حسن بن بشر دمشقى . و بسيار هجو ميگفت . يعقوب بن كلس وزير العزيز و دبير خاصهء او را از زبان ابا نصر عبد اللّه الحسين قيروانى هجو كرد ( چهار بيت از اشعار هجو او را ذكر كرده كه هيچگونه فايده‌اى بر نقل و ترجمهء آن به نظر نرسيدم . ) ابن كلس به العزيز شكايت او كرد ، و اشعارى كه گفته بود ، بازگو نمود . العزيز به او گفت اين چيزى است كه هر دو در آن مشتركا هجو شده‌ايم . تو هم در عفو از وى با من شريك شو .\r\nاين شاعر بار ديگر زبان به هجو العزيز گشاد . متعرض الفضل هم شد . ابن زيارج نديم العزيز را هم ناسزا گفت . فضل شكايت او را به العزيز كرد ، وى بهم بر آمد و ليكن با آن همه به او گفت : بگذريد از او . آنگاه وزير العزيز بر او وارد شد و گفت :\r\nبراى عفو در اين باره ديگر معنائى بجاى نمانده است . و در گفته‌هايش اعتراض بر سياست و نقص هيبت پادشاه كشور است نام تو و مرا برده و از ابن زيارج نديم تو سخن و دشنام گفته است . العزيز خشمگين شد و امر بدستگيرى او داد . او را بىدرنگ دستگير كردند . پس از آن العزيز ملاحظه نمود او را آزاد كند . دنبال او فرستاد و وى را خواست وزير را در كاخ العزيز جاسوسى بود ، كه به وزير خبر داد وزير امر كرد او را بكشند و كشتند .\r\nهمين كه فرستادهء العزيز ، در طلب حسن بن بشر شاعر دمشقى آنجا رسيد . سر او را بريده يافت . بازگشته به العزيز خبر داد ، و او غصه دار شد .\r\nچون العزيز درگذشت . فرزندش ابو على المنصور بجاى او نشست و به الحاكم بامر اللّه ملقب گرديد . او ولى عهد پدرش بود و يازده سال و شش ماه داشت كه بجاى پدر نشست . العزيز به ارجوان خادم كه سرپرست امور و شئون خانهء العزيز بود . وصيت كرده بود ، امور ملك را از جانب الحاكم سرپرستى كند ارجوان اقدام بانجا آن كرد و براى الحاكم بيعت گرفت . حسن بن عمار شيخ كتامه و سيد آن قوم پيش افتاد\r\n\r\n","description":"","footnote":"","page_name":" 232 ","page_number":236},
  {"content":"\r\n\r\nو در دولت الحاكم حكم براند و مسلط بر امور و ملقب به امين الدوله شد و او نخستين كسى است كه در دولت علويان بمصر چنان لقبى يافت . نزديكان مورد اعتمادش به او قتل الحاكم را توصيه كردند و گفتند : ما را بوجود او نياز نباشد كه به بندگيمان بگيرد . ولى ابن عمار اين كار نكرد و اسباب تحقير خود و كوچك داشتن سنت متبع ميدانست .\r\nكتامه در كشور ، نفوذ پيدا كرده و حكومت بر آن نمودند و دست خود رو به اموال رعيت و حريم او دراز كردند . ارجوان در كاخ الحاكم حراست و و پاسدارى ميكرد و شكر خادم عضد الدوله كه ذكر كرديم شرف الدوله دستگيرش نمود و سپس بمصر آمد ، با ارجوان اتفاق كرده يك دست شدند . ارجوان به منجوتكين نامه نوشت و از ابن عمار زبان به شكايت گشود . منجوتكين از دمشق با تجهيزات لشكرى رو بمصر نهاد خبر به ابن عمار رسيد و چنان وانمود ساخت كه منجوتكين بر الحاكم عصيان ورزيده است . و سپاهيان بر او متشكل ساخت ، و لشكرى گران بسوى منجوتكين و سپاه دمشق روانه كرد و ابا تميم سليمان بن جعفر بن فلاح كتامى را بر لشكريان فرمانده كرد . و در « عسقلان » با منجوتكين روبرو شدند . منجوتكين و يارانش منهزم گرديده هزار نفر از آنها كشته شده و منجوتكين اسير و بمصر برده شد . ابن عمار بر جانش ابقا كرد و بخاطر استمالت از مشارفه ( مردم جبهة شرق اسلامى . م . ) او را آزاد كرد .\r\nابن عمار ، ابا تميم كتامى را بحكومت دمشق تعيين كرد . اين شخص نامش سليمان بن جعفر بود . و به طبريه رفت و برادر خود على را روانهء دمشق كرد مردم مانع از ورود او شدند . ابو تميم باهالى دمشق نامه نوشت و آنها را تهديد كرد ، آنها هم ترسيدند و طاعت را گردن نهادند و از كار سفيهان خويش پوزش طلبيدند و باستقبال على بيرون شدند و او توجهى نكرده سوار و داخل شهر شد و كشت و سوزاند و به اردوگاه خود بازگشت .\r\nابو تميم خود شخصا بدمشق آمد . و نسبت به اهالى نيكرفتارى نمود و به آنها امنيت داد و زندانيان آزاد كرد . و امر ساحل را مورد توجه قرار داد . و\r\n\r\n","description":"","footnote":"","page_name":" 233 ","page_number":237},
  {"content":"\r\n\r\nبرادرش على را بحكومت طرابلس نشاند و جيشن بن صمصامه كتامى را عزل كرد و روى بمصر نهاد به آنجا رفت و با ارجوان ديدار و عليه حسن بن عمار اقدام نمودند .\r\nارجوان فرصت غنيمت شمرده كه كتامه را با ابى تميم از مصر دور سازد مشارقه دست بكشتار آنچه از كتاميها در مصر باقى مانده و به اين عمار و كسانى كه با او بودند گشودند .\r\nاين عمار از ماجرا آگاه شد . و اقدام كرد كه ارجوان و شكر عضدى را كارشان بسازد . جاسوسانى كه ارجوان و شكر در دستگاه ابن عمار داشتند . قصد او را به آنها اطلاع دادند . هر دو گريه كنان وارد كاخ الحاكم شدند . و فتنه برپا شد . مشارقه اجتماع كردند . ارجوان پول بين آنها پخش كرد . و با ابن عمار و يارانش درافتادند و منهزم و مخفى گرديد .\r\nهمين كه ارجوان ظفرياب گرديد . الحاكم را نمايان مردم كرد . و بر مسند نشاندش و تجديد بيعت براى او كرد . و به وجوه سركردگان و مردم در دمشق نامه نوشت كه كار ابى تميم بسازند . ابى تميم وقتى خبردار شد كه بر او هجوم برده خزائنش را غارت كردند و از دمشق فرار كرد و هر كس از كتامه با او بود آنها را كشتند ، و فتنه در دمشق اعاده گشت و نورسيدگان مسلط بر امور شدند .\r\nاز آن سوى ارجوان به حسن بن عمار اجازت داد كه از خفاگاه خويش بيرون آمده و املاكش را به او بازگرداند و امر به بستن در خانه‌اش كرد .\r\nمرد ملاحى كه او را بنام « علاقه » ميشناختند بر مردم « صور » حاكم كردند اهالى صور سر بعصيان برداشتند و نيز مفرج بن دغفل بن جراح نيز عصيان كرد و در رمله فرود آمد و بنا را به تبهكارى در بلاد گذاشت .\r\nاتفاق چنين افتاد كه « دوقس » صاحب روم ، بر استحكامات « افاميه » فرود آمد .\r\nارجوان جيش بن صمصامه را با سپاهى گران بمقابلهء او گسيل داشت . جيش با آن سپاه بيرون شد و در رمله فرود آمد . والى آنجا اطاعت او كرد . و در آنجا به ابى تميم دست يافته و او را دستگير نمود . ارجوان سپاهى نيز به صور روانه داشت . در صور ابو عبد اللّه - الحسين بن ناصر الدوله بن حمدان فرمانروا بود . در خشكى و دريا با علاقه بجنگيد .\r\n\r\n","description":"","footnote":"","page_name":" 234 ","page_number":238},
  {"content":"\r\n\r\nعلاقه كس نزد پادشاه روم فرستاد و از او طلب يارى كرد . وى تعدادى كشتى كه پر از مردان بود بدان صوب روانه داشت . آن كشتيهاى حامل مسلمانان در صور تلاقى كردند و جنگيدند و مسلمانان ظفرياب شدند و روميان منهزم و گروهى از آنها كشته شدند . همين كه روميان روى بهزيمت نهادند ، اهالى صور شكست ديده و زبون گرديدند و ابو عبد اللّه بن حمدان شهر را تصرف كرد و مورد نهيب و غارت قرار داد و اموال بگرفت . و بسيارى از سپاهيانش كشته شدند . اين نخستين فتح ارجوان بود و علاقه اسير شد او را بمصر فرستادند و در آنجا پوستش را كنده بدارش آويختند و در صور ابو عبد اللّه اقامت كرد . لشكريان جيش بن صمصامه قصد مفرج بن دغفل نمودند ، وى از پيش روى آن سپاه گريخت و كس فرستاد و طلب بخشايش كرد به او زينهار داده شد .\r\nجيش ، نيز رو به سپاه روم گذاشت . همين كه بدمشق رسيد مردم آن سر تسليم فرود آوردند . وى به رؤساى نورسيدگان نيكرفتارى كرد ، آزادى ارزاق بخشيد و خون هر مغربى را كه متعرض اهالى شود مباح دانست و اهالى دمشق آرامش خاطر و اطمينان پيدا كردند .\r\nجيش از دمشق به « افاميه » رفت . در آنجا با روميها مصاف داد . او و يارانش منهزم شدند باستثناى بشارة الاخشيدى كه او با پانصد سوار رزمنده پايمردى كرد به پيكار با روميان پرداخت . روميها به اردوگاه مسلمانان دست يافته و بنا را بغارت آنچه در اردوگاه بود گذاشتند و « دوقس » با پرچم در جايگاه خود ايستاده و فرزند و عده‌اى از غلامانش در پيرامون وى بودند ، يك كردى كه او را احمد بن ضحاك ميگفتند . از ياران بشاره با خشتى كه همراه داشت . قصد « دوقس » كرد . پادشاه روم گمان كرد او نزديك مىشود كه زينهار بخواهد و از وى احتراز نكرد همين كه ابن - ضحاك به او رسيد به « دوقس » حمله‌ور شد و با خشتى كه همراه داشت او را بكشت مسلمانان فرياد كشيدند : دشمن خدا كشته شد ! فراريان بازگشته و پيروزى يافتند و روميان منهزم شده و كشتارى عظيم از آنها شد .\r\nجيش تا پشت دروازه‌هاى انطاكيه همچنان بتاخت ، و غنيمت ميگرفت و اسير ميكرد و آتش ميزد و پس از آن بدمشق بازگشت و در حومهء آن فرود آمد و موسم\r\n\r\n","description":"","footnote":"","page_name":" 235 ","page_number":239},
  {"content":"\r\n\r\nزمستان بود . اهالى دمشق از او تمنى كردند وارد شهر شود . نپذيرفت و به خانه لهيا فرود آمد . و با اهالى دمشق نيكرفتارى در پيش گرفت و رؤساى نورسيدگان در شمار خواص خويش درآورد . و گروهى از آنان را به شغل پرده‌دارى ( حاجبى ) گماشت و هر روز ضيافتى براى آنان ترتيب ميداد كه همهء آن نورسيده‌ها و ياران آنها بر آن خوان گسترده صرف غذا ميكردند ، هر شخصى كه به ضيافت ميآمد گروهى از ياران و هواخواهان خويش را با خود بهمراه ميآورد . جيش دستور داده بود كه چون از خوردن فراغت حاصل كنند به حجره‌اى بروند و دستهاى خود بشويند . مدت زمانى هم به همين شيوه رفتار شد . آنگاه جيش به ياران خويش دستور داد كه وقتى رؤساى نورسيدگان بدان حجره براى دست شستن ميروند ، در آن را به روى آنها به بندند و شمشير در ميانشان به كار اندازند . همين كه فرداى آن روز فرا رسيد و براى خوردن غذا بدان ضيافت حاضر شدند و رؤساى آنها بدان حجره رفتند درها به روى آنها بسته شد و سه هزار نفر از اصحابشان كشته شد . آنگاه جيش وارد دمشق شد و در شهر گردش كرد و مردم استغاثه نموده طلب بخشش و عفو نمودند جيش اشراف اهالى دمشق را بحضور خود خواند . و پيش روى آنها رؤساى نورسيدگان را كشت و اشراف را بمصر فرستاد و دارائى و ما يملك‌شان را گرفت . سپس به بيمارى بواسير و شدت ضربان ( قلب ) درگذشت .\r\nبعد از او پسرش محمد جاى او را گرفت . حكومت او در دمشق نه ماه بود .\r\nپس از اين رويداد ارجوان با بسيل پادشاه روم مكاتبه كرد و براى مدت ده سال قرار متاركه گذاشتند ، و امور ملك در قبضهء يد ارجوان استوار گرديد . و نيز سپاهى به « برقه » و طرابلس غرب ( ليبى امروزى م . ) فرستاد و آن نواحى را فتح كرد و بر آن « انسا صقلبى » را حاكم و فرمانروا ساخت ، و الحاكم را اندرز همى داد و در اين كار مبالغه ميكرد . ملازم در خدمت او بود . جايگاهش بر الحاكم گران آمد . و گرانبار شد . و بسال سيصد و هشتاد و نه او را كشت .\r\nارجوان خواجه سفيد پوست بود و وزير نصرانى داشت كه نامش فهد بن - ابراهيم بود . الحاكم او را بوزارت خود منصوب نمود . ديگر آنكه الحاكم\r\n\r\n","description":"","footnote":"","page_name":" 236 ","page_number":240},
  {"content":"\r\n\r\nحسين بن جوهر را بجاى ارجوان رتبت بخشيد و ملقب به فرمانده فرماندهانش كرد ، سپس حسن بن عمار را كه ذكر آن گذشت بكشت . پس از آن حسين بن جوهر فرمانده فرماندهان را كشت و همچنان وزيرى بعد از وزيرى بوزارت منصوب كرده او را مىكشت : يارختكين را با سپاهى مجهز تجهيز كرده به حلب گسيل داشت . وى آنجا را محاصره . نمود و سپاهى بسيار بدان صوب روانه داشت . حسان بن مفرج طائى از او بيمناك گرديد و همين كه از غزه به عسقلان حركت كرد ، حسان و پدرش به كمين او نشستند .\r\nو او را با همراهانش بدام و كمينگاه خود درآورده و اسيرش كرده او را كشتند و از فريقين گروه زيادى كشته شدند و رمله را محاصره نمودند و نواحى آنجا را بباد نهب و غارت گرفتند . جمع آنها كثرت يافت و رمله و توابعش را تصرف نمودند . اين رويداد بر الحاكم گران آمد و نامه به آنها نوشت و نكوهششان كرد ولى كار از كار گذشته بود و با شريف ابى الفتوح حسن بن جعفر علوى حسنى ارتباط برقرار كردند . او امير مكه بود ، و او را بخطاب امير المؤمنين مخاطب ساختند و از او خواستند كه نزد آنها برود تا به خلافت با وى بيعت كنند . شريف ابى الفتوح حاضر شد و در مكه نماينده از جانب خود گذاشت و مخاطب بخطاب خلافت گرديد .\r\nدر آن سوى الحاكم باحسان و پدرش نامه نوشت . اقطاع بسيار و عطاى فراوان بدانها بخشيد و خاطرشان بدست آورده خشنود كرد ، پدر و پسر از ابى الفتوح عدول كرده و او را به مكه بازگرداندند و به طاعت از الحاكم بازگشتند .\r\nديگر آنكه الحاكم سپاهى مجهز كرده به شام فرستاد ، و على بن جعفر بن فلاح را بر آن سركردگى داد ابن فلاح همين كه به رمله رسيد حسان بن مفرج و عشيرهء او را از آن سرزمين بيرون راند و هر چه از استحكامات در كوهستان « شراة » داشت گرفت و بر دارائى و ذخاير او مستولى گرديد و به عنوان والى بدمشق رفت و در شوال سال سيصد و نود به آنجا رسيد .\r\nو اما حسان حدود دو سال دربدر و فرارى بود ، سپس پدرش به الحاكم نوشت الحاكم به او امان داد . و تيول بخشيد ، پس حسان بمصر رفت و الحاكم او را گرامى داشت . المفرج مسموم درگذشت الحاكم كسى را گماشت كه بوى زهر\r\n\r\n","description":"","footnote":"","page_name":" 237 ","page_number":241},
  {"content":"\r\n\r\nخوراند . با مرگ او كار حسان هم چنان كه ذكر كرديم ضعيف شد .\r\n\r\nبيان استيلاى سپاه صمصام الدوله بر بصره\r\nدر اين سال سركردهء بزرگى از سردگان صمصام الدوله بنام « لشكرستان » ببصره رفت و آنجا را از وجود نمايندگان بهاء الدوله تصفيه كرد .\r\nسبب آن بود كه چون تركان از العلاء چنان كه ياد كرديم شكست ديدند ، اين لشكرستان با العلاء بود و ديلميان كه با بهاء الدوله بودند و عده‌شان چهار صد مرد بود .\r\nو تأمين به آنها داده شده بود آنها به العلاء و لشكرستان پيوستند . لشكرستان آنها را با خود گرفت و با عده‌اى هم كه خود تحت فرماندهى داشت روى ببصره رفته ، جمع سپاهيانش كثرت پيدا كرد . و نزديك بصره در باغها فرود آمده و با ياران بهاء الدوله جنگيدند . بعضى از اهالى بصره متمايل به آنها ، به لشكرستان و سپاهش شدند و مقدم بر آنها ابو الحسن بن ابى جعفر علوى بود . و با خود دارائى دولت ( وصولى مالياتها ) بهمراه داشتند .\r\nبهاء الدوله از آن ماجرا آگاه شد . كسانى فرستاد كه آنها را دستگير كنند بسيارى از آنها به اردوى لشكرستان گريختند . و او نيرو پيدا كرد . و كشتيها جمع - آوردند و لشكرستان و همراهانش بر آنها سوار شده و در بصره فرود آمدند . و با هواخواهان بهاء الدوله در آنجا جنگ كردند و آنها را از بصره بيرون راندند و لشكرستان بصره را تصرف كرد و بسيارى از اهالى آنجا را از دم تيغ گذراند . و بسيارى هم فرار كردند و مال بسيارى از آنها گرفت .\r\nدر آن اثناء بهاء الدوله ، نامه‌اى به مهذب الدوله صاحب بطيحه نوشت و در آن به مهذب الدوله نوشته بود كه : « تو احق به تصرف بصره هستى ، سپاهى با عبد اللّه بن مرزوق بدان صوب گسيل دارد و لشكرستان را از آنجا بيرون بران . « گفته شده است كه : او بدون جنگ و خونريزى به بصره رفت و ابن مرزوق وارد آنجا شد » و گفته شده است كه : لشكرستان بعد از جنگ كه در آنجا كرد ، بصره را ترك كرد .\r\nو مقامش از چشمها افتاد . و بصره براى مهذب الدوله تصفيه شد .\r\n\r\n","description":"","footnote":"","page_name":" 238 ","page_number":242},
  {"content":"\r\n\r\nلشكرستان آرام نگرفت و اقدام بمراجعت به بصره كرد . و از راه آب در كشتيها بدانجا يورش برد و همراهانش در « سوق الطعام » فرود آمدند ، و پيكار كردند .\r\nلشكرستان طلب پشتيبانى كرد و به بهاء الدوله نامه نوشت و طلب مصالحه كرد .\r\nو پيشنهاد بذل طاعت نمود و اينكه بنام او در بصره خطبه خوانده شود . مهذب الدوله پذيرفت و فرزند او را بگروگان گرفت .\r\nلشكرستان هم به صمصام الدوله و هم بهاء الدوله و هم اينكه مهذب الدوله اظهار اطاعت ميكرد و مدتى بر اهالى بصره جور و جفا روا داشت . مردم متفرق شدند .\r\nسپس رويه داد و بناى نيكرفتارى و دادگرى گذاشت . مردم به بصره برگشتند .\r\n\r\nبيان فرمانروائى المقلد بر موصل\r\nدر اين سال المقلد بن مسيب شهر موصل را تصرف كرد .\r\nسبب اين بود كه برادرش ابو الذواد در اين سال درگذشت . المقلد طمع به امارت كرد : عقيل او را يارى نكردند و برادرش على را به امارت نشاندند زيرا كه بزرگتر از او بود . المقلد درنگ نكرد و ديلميان كه با ابى جعفر الحاج در موصل بودند .\r\nبه طرف خود جلب و متمايل نمود . بعضى از آنها بوى گرويدند ، و به بهاء الدوله نامه نوشت و تضمين شهر با تقديم سالانه دو هزار هزار درهم نمود . سپس نزد برادرش على رفت و چنين وانمود كرد كه بهاء الدوله او را بفرمانروائى موصل تعيين كرده است .\r\nو طلب يارى از او كرد ، عليه ابى جعفر زيرا كه ابى جعفر مانع و خار راه او شده است .\r\nهر دو برادر بموصل رفتند . ديلميان كه قبلا المقلد آنها را جلب كرده بود . بقرارگاه آنها رفتند و از شهر بيرون شدند . حجاج زبون گرديد و از آنان زينهار خواست ، به او تأمين دادند . وعده كرد يك روز نزد آنها خواهد رفت .\r\nپيش از روز موعود حجاج به كشتى نشسته ، و برادران وقتى خبردار شدند كه در مثل فارسى گويد : مرغ از قفس پريده بود . المقلد و على سر در پى او نهادند ولى بر او دست نيافتند و حجاج با دارائى خويش نجات يافته و نزد بهاء الدوله رفت و المقلد وارد شهر شد و بين او و برادرش قرار بر اين شد . كه بنام هر دوى آنها خطبه\r\n\r\n","description":"","footnote":"","page_name":" 239 ","page_number":243},
  {"content":"\r\n\r\nخوانده شود . و نام على بسبب بزرگترى مقدم باشد و مقلد از جانب على نمايندگى داشته مالياتها وصول نمايد و در حكومت بلد و فرمانروائى شريك باشند و على رو به دشت رفت و المقلد در موصل اقامت كرد ، و مدت مديدى جريان امور بر همان منوال جارى بود . سپس ميان آنها مشاجره و بدنبال آن مخاصمه و دشمنى بروز كرد كه بخواست خداى بزرگ ذكر آن خواهيم نمود .\r\nالمقلد ، حمايت غربى فرات را در سرزمين عراق سرپرستى ميكرد . در بغداد نماينده‌اى داشت كه متهور بود و ميان او و ياران بهاء الدوله مشاجره‌اى درگرفت .\r\nوى به المقلد نوشت و شكايت كرد . المقلد با سپاهيان خويش از موصل حركت كرد و با و ياران بهاء الدوله جنگى رويداد كه در آن معركه المقلد و سپاهيانش منهزم شدند و به بهاء الدوله نامه نوشت و پوزش طلبيد و خواست كسى را روانه نمايد كه پيمان ضمان القصر و غيره با او به بندد .\r\nدر آن موقع بهاء الدوله سرگرم مقاتله با كسانى از سپاهيان برادرش بود . ناگزير بمغالطه شد و دست المقلد را دراز كرد ، و اموال بگرفت . سپس نمايندهء بهاء الدوله در بغداد كه در آن هنگام ابو على بن اسماعيل بود . براى جنگ با المقلد بيرون شد .\r\nخبر حركت او به المقلد رسيد شبانه يارانش را فرستاد و شبيخونى زده جنگيدند و نزد المقلد بازگشتند ، همين كه گزارش آن به بهاء الدوله رسيد و از آمدن ياران المقلد به بغداد آگاه شد . ابا جعفر حجاج را ببغداد فرستاد ، و دستور مصالحه با المقلد و دستگيرى على بن اسماعيل را به او داد . حجاج در آخر ذى حجه ببغداد رفت و چون به آنجا رسيد .\r\nالمقلد دربارهء صلح به او نوشت و بر اين قرار صلح كردند كه المقلد ده هزار دينار تقديم بهاء الدوله نمايد و از بلاد چيزى متصرف نشود مگر بعنوان حمايت . و خطبه بنام بهاء الدوله و بدنبال آن بنام ابى جعفر خوانده شود . و بهاء الدوله هم در عوض او را مخلع به خلعتهاى سلطانى نموده و ملقب به حسام الدوله كند ، و موصل را به او واگذار نمايد و كوفه و القصر و جامعين را ضميمه آن نمايد . امر بر اين شرايط در مصالحه استوار گرديد و القادر باللّه بر آن صحه نهاد .\r\nالمقلد ، از آن شرايط جز تقديم مال ، به هيچيك وفا نكرد و بر بلاد مستولى\r\n\r\n","description":"","footnote":"","page_name":" 240 ","page_number":244},
  {"content":"\r\n\r\nگرديد . و دست بمال و دارائى مردم دراز كرد . و فرمانداران و افسران و امثال او .\r\nقصد او نموده بوى گرويدند . و منزلتش فزونى يافت . ابو جعفر ابى على را دستگير كرد .\r\nپس از آن ابو على نمايندهء بهاء الدوله گريخت ، و خود را مخفى كرد . و از خفاگاه خويش به استتار درآمده به بطيحه رفت و به مهذب الدوله پناهنده شد .\r\n\r\nبيان درگذشت منصور بن يوسف و حكمرانى فرزندش باديس\r\nدر اين سال ، منصور بن يوسف بلكين فرمانرواى افريقيه ، در اوائل ربيع الاول در بيرون « صبره » درگذشت و در قصر خودش به خاك سپرده شد .\r\nمنصور پادشاهى كريم ، شجاع دورانديش و همواره پيروزمند و كامياب و با حسن سيرت و دوستدار عدل و داد و رعيت بود . از همه اسلاف خود عادلتر بود ، بقاياى بدهى مردم افريقيه را كه مالى بزرگ بود ، ببخشيد و همه را معاف از تأديه آن كرد .\r\nهمين كه درگذشت فرزندش باديس بجايش زمام امور را قبضه كرد . كنيهء او « ابا مناد » است . چون در جاى خود استقرار يافت به « سردانيه » رفت . مردم از هر ناحيه به تعزيت و تهنيت او رفتند . بنو زير اعمام پدرش خواستند با او مخالفت كنند ، اصحاب پدر و اصحاب خودش آنها را منع كردند .\r\nولادت باديس به سال سيصد و هفتاد و چهار بود . بعد از نشستن بجاى پدر از جانب الحاكم بامر اللّه از مصر براى او خلعتها و فرمان فرستاده شد .\r\nفرمان بر مردم خوانده شد و او و گروهى از عموزاده‌هاى او اعيان و سركردگان با الحاكم بيعت كردند .\r\nو هم در اين سال مردى صنهاجى بنام خليفة بن مبارك به شوريد ، او را دستگير كرده نزد باديس روانه داشتند . او را بر درازگوشى سوار كرده ، مرد سياهى پشت سرش رديف او سوار نمود كه پس گردنش ميكوبيد ، و او را در شهر گرداندند و\r\n\r\n","description":"","footnote":"","page_name":" 241 ","page_number":245},
  {"content":"\r\n\r\nو براى تحقير او ، وى را نكشتند و زندانى كردند .\r\nدر اين سال باديس عم خود حماد بن يوسف بلكين را بحكومت « اشير » منصوب كرد . و تيول به او بخشيد ، و اسب و سلاح و تجهيزات بسيار بوى داد . و او به روى خروج كرد . و اين حماد كسى است كه نياى بنى حماد است كه پادشاهان افريقيه بودند و قلعهء منسوب به آنها در آفريقيه مشهور است . و عبد المؤمن بن على از آنها گرفته شد .\r\n\r\nبيان پاره‌اى از رويدادها\r\nدر اين سال ، بهاء الدوله فاضل وزير خود را دستگير و دارائى او را مصادره كرد و بجاى او شاپور بن اردشير را بوزارت منصوب نمود . دو ماه در آن مقام بود ، و اموال پخش كرد ميان سركردگان به مقصود اينكه بهاء الدوله را ضعيف نمايد ، سپس به بطيحه گريخت . و منصب وزارت خالى از وزير ماند ، تا اينكه ابو العباس بن سرجس بوزارت رسيد ( در حاشيه نسخه بدل ، عيسى بن ما سرجس ذكر شده است . م ) در اين سال ، القادر باللّه ابا الحسن على بن عبد العزيز بن حاجب النعمان ، بدبيرى خود اختيار كرد .\r\nدر اين سال ، احمد بن ابراهيم بن محمد بن اسحاق ابو حامد بن ابى اسحاق - المزكى نيشابورى ، در شعبان درگذشت . او امام بود و مولد او بسال سيصد و بيست بود .\r\nدر اين سال ، على بن عمر بن محمد بن الحسن ، ابو اسحاق حميرى معروف به السكرى و الحربى و الكيال درگذشت . مولد او بسال سيصد و بيست بود .\r\nدر اين سال ، ابو الاغر دبيس بن عفيف اسدى در خوزستان ، و ابو طالب محمد بن على عطيه كلى صاحب « قوت القلوب » درگذشتند . روايت شده ابن عطيه كه « قوت القلوب » را تصنيف كرد . قوت او عروق بردى بود ( بردى گياهى چون نيشكر و عروق همان گياه است . مصريان در زمان باستان از اين گياه و الياف آن كاغذ ميساختند . م . )\r\n\r\n","description":"","footnote":"","page_name":" 242 ","page_number":246},
  {"content":"\r\n\r\n\r\n387 سال سيصد و هشتاد و هفت\r\n\r\nبيان درگذشت امير نوح بن منصور و پادشاهى فرزندش منصور\r\nدر رجب اين سال امير رضى نوح بن منصور سامانى بدرود زندگى گفت . با مرگ وى كشور دودمان سامانى دستخوش اختلال گرديد ، و ضعفى آشكار در كار اين خاندان پديد آمد . و امراى اطراف طمع به ملك آنان بستند و پس از مدتى كوتاه زوال پيدا كردند .\r\nهمين كه امير نوح درگذشت پسرش . ابو الحرث منصور بن نوح بپادشاهى نشست امراء و سركردگان و ساير مردم با وى بيعت كردند ، بقاياى دارائى بين آنها پخش كرد و بر طاعتش اتفاق نمودند و كار دولت و تدبير ملك را بكتوزون ، در عهده گرفت چون خبر مرگ امير نوح به ايلك خان رسيد . روى به سمرقند نهاد . فائق الخاصه نيز به او پيوست . ايلك خان فائق را با يك ستون از لشكريان به بخارا روانه كرد . همين كه امير منصور از حركت او آگاه شد ، در كار خويش متحير شد ، فرصت تجهيز نيافت و بشتاب از بخارا بيرون رفت ، و از نهر گذشت و فائق وارد بخارا شد و چنين وانمود كرد كه قصد او در اين مقام خدمت به امير منصور بوده است ، بخاطر رعايت حقى كه پدرانش بر او دارند ، چه آنها سرور او بودند . و مشايخ بخارا و پيشوايان شهر را به خدمت امير منصور روانه داشت كه به شهر و ملك خويش بازگردد و از جانب خود پيمانها و تعهداتى اعطاء كرد كه اسباب اطمينان امير باشد . امير منصور به بخارا برگشت و فائق كارها بدست گرفت و حكومت را قبضه كرد و بكتوزون را فرماندهى سپاه خراسان داد .\r\nدر آن هنگام محمود بن سبكتكين سرگرم جنگ با برادرش اسماعيل بود كه بيان آن بخواست خداى بزرگ خواهيم آورد بكتوزون به خراسان رفت . زمام امور آنجا را بدست گرفته ، و با وجود او قواعد امور در آنجا استوارى يافت\r\n.\r\n\r\n","description":"","footnote":"","page_name":" 243 ","page_number":247},
  {"content":"\r\n\r\n\r\nبيان درگذشت سبكتكين و حكمرانى فرزندش اسماعيل\r\nدر شعبان اين سال ، ناصر الدوله سبكتكين درگذشت . او در بلخ مقام و سكنى داشت و در آنجا خانه‌ها و مساكنى ساخته بود ، و بيمار شد . و بيماريش به درازا كشيد .\r\nبراى هواى آن ناحيه از آنجا بيرون رفت و رو به غزنه نهاد ، در بين راه درگذشت .\r\nجنازهء او را به غزنه حمل كردند و در آنجا به خاك سپردند . مدت فرمانرواييش بيست سال بود .\r\nسبكتكين مردى دادگر ، خير ، و بسيار جهاد كننده بود حسن اعتقاد داشت ، و داراى مروتى تام و با حسن عهد و وفادار بود ، لاجرم خداوند ، بركات خود به خاندانش بخشود و ملك و پادشاهى آنها مدتى دراز دوام يافت ، بيش از مدت سامانيان و سلجوقيان و غيرهم .\r\nپسرش محمود اول كسى بود كه به لقب سلطان ملقب گرديد ، و پيش از او هيچكس ملقب بدان نشده بود . همين كه زمان فوتش فرا رسيد اسماعيل فرزند خود را وليعهد خود نمود و چون درگذشت سپاه با او بيعت كرد و براى او سوگند ياد كردند وى اموال به آنها بخشود . اسماعيل از برادرش محمود كوچكتر بود . سپاهيان به تضعيف اسماعيل كوشيده ، در خواستن مال بر يك ديگر پيشى جسته تا اينكه آنچه پدرش بجاى گذاشته بود . تمام شد .\r\n\r\nبيان استيلاى برادرش محمود بن سبكتكين بر كشور\r\nهمين كه سبكتكين درگذشت ، و خبر آن به فرزندش يمين الدوله محمود ، در نيشابور رسيد . بماتم پدر نشست . سپس كس نزد برادرش اسماعيل فرستاد ، و مرگ پدر را بوى تسليت گفت و او را آگاه كرد باينكه پدرش كه او را بجاى خود نشانده سبب دورى او - محمود - از وى بوده است و به او يادآورى كرد مراتب تقدم بزرگتر بر كوچكتر را و طلب و ناق و ايفاد آنچه از ما ترك پدر به او مختص است . نمود .\r\nاسماعيل تذكار محمود برادر خويش را به كار نبست . رسولان بين آنها رفت و آمد كردند\r\n\r\n","description":"","footnote":"","page_name":" 244 ","page_number":248},
  {"content":"\r\n\r\nولى امور بر قاعده‌اى استوار نگرديد . محمود از نيشابور به هرات رفت كه از آنجا عازم غزنه شود و قصد برادرش نمايد . در هرات با عم خود بغراجق ديدار كرد ، وى او را عليه برادرش اسماعيل يارى كرد و از هرات به بست رفت . نصر برادرش دربست بود او هم از محمود تبعيت كرد و به او يارى نمود و با هم به غزنه رفتند .\r\nخبر عزيمت آنان به اسماعيل رسيد . او در بلخ بود . و با شتاب خود را به غزنه رساند و از محمود برادرش در رسيدن به غزنه پيشى جست . امرائى كه با اسماعيل بودند به برادرش محمود نامه نوشتند و او را دعوت كردند و وعدهء تمايل بسوى او دادند . محمود در رفتن شتاب كرد و در بيرون شهر غزنه با هم تلاقى كردند . و پيكار سخت و خونين ميان آنها درگرفت . در آن معركه اسماعيل منهزم گرديد . و به قلعه غزنه بالا رفته در آنجا پناه گرفت . برادرش محمود قلعه را محاصره كرد ، و به او زينهار داد . اسماعيل از قلعه فرود آمد .\r\nمحمود برادر را گرامى داشت و به او نيكى كرد و منزلتش را بالا برد و شريك در ملك نمودش و به بلخ بازگشت و ملك بر او استوار گرديد .\r\nمدت ملك اسماعيل هفت ماه بود . وى مردى فاضل و با حسن معرفت بود .\r\nصاحب نظم و نثر شيواست و در بعضى اجتماعات سخن راند . و بعد از خطبه براى خليفه ميگفت .\r\n رَبِّ قَدْ آتَيْتَنِي مِنَ الْمُلْكِ وَ عَلَّمْتَنِي مِنْ تَأْوِيلِ الْأَحادِيثِ فاطِرَ السَّماواتِ وَ الْأَرْضِ أَنْتَ وَلِيِّي فِي الدُّنْيا وَ الْآخِرَةِ تَوَفَّنِي مُسْلِماً وَ أَلْحِقْنِي بِالصَّالِحِينَ  [ ( 1 ) 
  ] ترجمهء فارسى آيهء شريفه بالا اينست : « بار الها تو مرا سلطنت ارزانى فرمودى و دانش تأويل احاديث ( تعبير خواب ) بياموختى توئى آفرينندهء زمين و آسمان توئى ولىنعمت من در دنيا و روز باز پسين مرا به تسليم و رضاى خود بميران و با رستگاران محشور نماى »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قرآن مجيد سوره يوسف 13 آيه 100\r\n","page_name":" 245 ","page_number":249},
  {"content":"\r\n\r\n\r\nبيان درگذشت فخر الدوله بن بويه و پادشاهى فرزندش مجد الدوله\r\nدر شعبان اين سال فخر الدوله ابو الحسن على بن ركن الدوله ابى على الحسن بن بويه در قلعه طبرك ديده از جهان فرو بست . سبب مرگش اين بود كه گوشت سرخ كرده خورده و روى آن انگور تناول كرد . و گلويش بگرفت . و سپس بيماريش شدت يافت و مرد . همين كه درگذشت كليد خزائن او نزد مادر فرزندش مجد الدوله بود . كفن برايش جستجو كردند ، نيافتند ، ورود به شهر هم به علت آشوبگرى ديلميان متعذر بود ، از سرپرست مسجد جامه‌اى خريده با آن كفنش كردند ، آشوبگرى سپاهيان فزونى يافت و به خاك سپردنش امكان‌پذير نگرديد ، تا اينكه عفونت پيدا كرد ، سپس دفنش كردند .\r\nبهنگام مرگ ، فرزندش مجد الدوله ابو طالب رستم جانشين او ، چهار ساله بود و امراء او را بجاى پدر نشاندند ، و برادرش شمس الدوله را در همدان و فرميسين تا حدود عراق برقرار داشتند و مرجع در تدبير امور مملكت مادر ابو طالب ( مجد الدوله ) بود ، و با رأى و پيش روى او فرامين صادر ميشد . ابو طاهر و ابو العباس ضبى از ياران فخر الدوله مباشر كارها بودند .\r\n\r\nبيان درگذشت مامون بن محمد و جانشينى فرزندش\r\nدر اين سال مأمون بن محمد ، فرمانرواى خوارزم و جرجانيه درگذشت . همين كه بدرود زندگى گفت . ياران او در گرد على فرزندش جمع آمده با وى بيعت كردند و در جاى پدر مستقر گرديد . با يمين الدوله محمود بن سبكتكين مكاتبه و خواهر او را خواستگارى كرد ، محمود خواهر خويش به او تزويج نمود و او با محمود اتفاق كلمه پيدا كرده و يك دست شدند و اين اتفاق باقى بود تا اينكه على درگذشت و بعد از او برادرش ابو العباس مأمون بن مأمون به فرمانروائى رسيد و در مملكت مستقر گرديد او هم به يمين الدوله محمود بن سبكتكين نامه نوشته ، خواهرش را خواستگارى كرد ،\r\n\r\n","description":"","footnote":"","page_name":" 246 ","page_number":250},
  {"content":"\r\n\r\nمحمود خواستهء او را اجابت كرد و خواهر خويش به او داد ، اتحاد و اتفاق آنان نيز مدت زمانى دوام يافت . اخبار آن بخواست خداى بزرگ ، در سال چهار صد و هفت خواهد آمد و از آن آگاه خواهيد شد .\r\n\r\nبيان درگذشت العلاء بن حسن و ماجراهاى بعد از او\r\nدر اين سال ابو القاسم العلاء بن حسن نمايندهء صمصام الدوله در خوزستان درگذشت فوت او در عسكر مكرم روى داد . العلاء مردى با شهامت ، شجاع و با حسن تدبير بود صمصام الدوله ابا على بن استاد هرمز را بدان صوب گسيل داشت . و اموالى با او همراه كرد كه بين ديلميان پخش نمود . و از آنجا به جنديشاپور رفت و ياران بهاء الدوله را از آن ناحيت براند . وقايعى بسيار بين آنها رويداد كه سرانجام پيروزى با او بود و تركها را از خوزستان بيرون راند و آنها به « واسط » بازگشتند و بلاد براى ابى على خالى از وجود دشمنان گرديد . و او كارها را مرتب كرد . مالياتها وصول نمود و با تركهاى هواخواه بهاء الدوله مكاتبه و از آنها استمالت كرد بعضى از آنان بوى گرويدند و مورد مهر و خوبى او قرار گرفتند . و ابى على در خوزستان و اعمال آن وضعش دوام يافت .\r\nاز آن سوى ابا محمد بن مكرم و تركها از واسط به سمت خوزستان بازگشتند .\r\nابو على آمادهء جنگ شد . و وقايعى ميان آنها رويداد . تركها نيروى برترى بر ديلميان نبودند و تصميم گرفتند دوباره به واسط برگردند . اتفاق چنين رويداد كه خط سير حركت بهاء الدوله از بصره به قنطرة البيضاء بود و انشاء اللّه بيان آن خواهيم آورد .\r\n\r\nبيان دستگيرى على بن مسيب و ماجراهاى بعد از آن\r\nدر اين سال المقلد برادر خويش را دستگير كرد .\r\nو سبب آن چنان كه بيان كرديم اختلافى بود كه بين هواخواهانشان در موصل روى داد و المقلد بطوريكه ذكر كرديم در عراق سرگرم بود . همين كه از امور آنجا فراغ بال پيدا كرد و به موصل بازگشت تصميم گرفت از هواخواهان برادرش انتقام\r\n\r\n","description":"","footnote":"","page_name":" 247 ","page_number":251},
  {"content":"\r\n\r\nبگيرد و نيرنگ به كار برده برادرش را دستگير نمود .\r\nنيرنگش چنين بود كه سپاهيان از ترك و ديلم را نزد خويش بخواند و آنان را آگاه كرد كه قصد « دقوق » دارد و آنها را سوگند داد اطاعت از وى كنند . خانهء المقلد متصل به خانه برادرش بود ، نقبى در ديوار زد و بر برادرش وارد شد و او را كه مست بود دستگير كرد و به خزانه‌اش داخل شد و آن را بدست آورد و بهمسر برادرش پيام فرستاد كه دو فرزند خويش « قرواش » و « بدران » برداشته و پيش از آنكه حسن برادرش ( برادر المقلد ) آگاه از ماجرا شود به « تكريت » برود . همسر على بدستور المقلد رفتار كرد و آزاد شد و در « حله » كه چهار فرسنگى تكريت بود بماند .\r\nحسن از ماجرا با خبر شد ، رفت كه برادرزاده‌هايش را بگيرد ، آنها را در آنجا نيافت . المقلد در موصل مقيم گرديد و رؤساى عرب را مىطلبيد و به آنها خلعت ميبخشيد حدود دو هزار سوار رزمنده گردش جمع آمدند . حسن جامه‌هاى جنگى برادرش ( على ) را در بر كرده و با برادرزاده‌هايش و اهل حرمش رو به المقلد نهاد . و اعراب را عليه المقلد بر ميانگيخت . ده هزار گرد او جمع آمدند و به المقلد پيام فرستاد ، او را به پيكار خواند ، المقلد از موصل حركت كرد و بين آنها يك منزل بيشتر فاصله باقى نماند . و در برابر آن مخلوط سپاه فرود آمد . وجوه مردم عرب نزد المقلد شده و بگفتگو نشستند و اختلاف نظر داشتند . بعضى وى را بجنگ اشارت هميكرد و رافع بن محمد بن مقن در رأس آنان بود و برخى اشارت بدست كشيدن و چشم پوشى از اين كار مىنمود و رعايت بستگى و خويشاوندى را لازم ميدانست و از جملهء آنها غريب بن محمد بن مقن بود كه وى با برادرش ( يعنى رافع ) رو در رو ايستادند .\r\nدر اثنائى كه آنها گرم اين گفتگوها بودند ، به مقلد پيام آورده شد كه :\r\nخواهرت رهيله بنت مسيب آمده و خواهان ديدار توست ، مقلد سوار شد و نزد او رفت و با او بود تا اينكه مقلد برادرش على را آزاد كرد و آنچه مال و امثال آن از او گرفته بود پس داد و او را در چادرى كه مخصوص او برپا داشته بود فرود آورد ، مردم خشنود شدند و دو برادر با يك ديگر هم پيمان شده و على به حلهء خود\r\n\r\n","description":"","footnote":"","page_name":" 248 ","page_number":252},
  {"content":"\r\n\r\nبازگرديد .\r\nمقلد از آنجا بموصل برگشت . و مجهز شد تا به سوى ابى الحسن على بن مزيد اسدى برود زيرا كه او نسبت به برادرش على تعصب ورزيده بود و قصد حوزه حكمرانى مقلد به منظور اذيت او كرده بود .\r\nعلى چون از زندان بيرون آمد اعراب گرد او جمع آمدند و به او مشورت دادند قصد برادر خود مقلد كند ، پس روى بموصل نهاد ، و ياران مقلد در موصل بودند از ورود او به شهر جلوگيرى كردند و شهر را فتح كرد . مقلد اين خبر بشنيد بموصل بازگشت در بين راه به محل كوچ برادرش حسن رسيد . وى بيرون شد و كثرت سپاهيان او بديد ، بر برادرش على از وى بترسيد ، به مقلد اشارتى رساند كه توقف كند تا كار را به صلح بانجام رساند و اصلاح اين امر كند و نزد برادرش على رفت و به او گفت : اين اعور ( يعنى يك چشم ) مقصودش مقلد بود با آتش و آهن روى به تو نهاده و تو غافل نشسته‌اى و دستور تباهى سپاه مقلد به او داد . على بسركردگان سپاه نامه نوشت . مقلد آن نامه‌ها را بدست آورد و به شتاب رو بموصل نهاد ، برادرانش على و حسن ، روى به او بيرون شدند و با هم آشتى كردند و مقلد با آنان وارد موصل شد .\r\nپس از آن على ترسيد و شبانه از موصل گريخت و حسن هم از او تبعيت كرد .\r\nو بدين قرار كه يكى از آنها در غيبت ديگرى به شهر وارد شوند و به همين قرار باقى ماندند تا بسال سيصد و هشتاد و نه على بسال سيصد و نود درگذشت ، و حسن جاى او را گرفت . مقلد قصد او كرد . بنى خفاجه نيز با او بودند حسن به عراق گريخت . مقلد او را دنبال كرد ولى به او دست نيافت و برگشت .\r\nهمين كه كار مقلد بعد از برادرش على استقرار يافت . رو بحوزه حكومتى على بن مزيد اسدى نهاد و دوباره به آنجا وارد شد . ابن مزيد به مهذب الدوله پناهنده شد و او بين ابن مزيد و مقلد ميانجيگرى كرد و اصلاح ذات البين نمود و مقلد به دقوتا رفت و آنجا را متصرف گرديد\r\n.\r\n\r\n","description":"","footnote":"","page_name":" 249 ","page_number":253},
  {"content":"\r\n\r\n\r\nبيان تصرف دقوقا بوسيله جبرئيل\r\nدر اين سال ، جبرئيل بن محمد دقوقا را تصرف كرد . اين جبرئيل از رجاله‌هاى پارسى در بغداد بود ، در بطيحه به مهذب الدوله خدمت كرده بود . همت به جهاد گماشت .\r\nگروه زيادى از مردم گرد آورد ، و سلاح خريد و حركت كرد و در بين راه به دقوقا رسيد .\r\nديد مقلد بن مسيب آنجا را محاصره كرده است . مردم دقوقا ، استغاثه به جبرئيل برده از او طلب يارى كردند ، او آنها را مورد حمايت خويش قرار داد و مانع از شر دشمن نسبت به آنها شد . .\r\nدو نفر نصرانى ، در دقوقا زمام كارها قبضه كرده بودند و در آنجا حكومت ميكردند و مردم آنجا را به يوغ بندگى خويش كشيده بودند . گروهى از مسلمانان با جبرئيل ديدار نمودند و به او گفتند : تو ميخواهى بجهاد روى و نميدانى كه بمقصودى نائل ميشوى يا نميشوى ، و اين دو نصرانى در بين ما ، ما را به بندگى گرفته و بر ما حكم ميرانند چنانچه نزد ما بمانى ، و شر آنها از ما دور كنى ما به تو يارى ميكنيم . جبرئيل نزد آنها مقيم شد . و آن دو نصرانى را دستگير كرد و دارائيشان را بدست آورد و نيرو پيدا كرد و در ماه ربيع الاول شهر را تصرف نمود . و گام خود در آنجا استوار داشت و با اهل بلاد حسن سلوك پيشه كرد و با عدل و داد با آنها رفتار نمود و بنا به اختلاف احوال مدتى در آنجا بماند . سپس المقلد آنجا را متصرف شد ، بعد از آن محمد بن عناز ، سپس قرواش آنجا را گرفت و بعد منتقل به فخر الدوله ابى غالب گرديد . در اين هنگام جبرئيل به دقوقا برگشت و با اميرى از امراى كرد كه وى را « موصك بن جكويه » ميناميدند . ديدار كرد ، و اين دو نفر عمال فخر الدوله را از آنجا راندند و شهر را گرفتند ، آنگاه بدران بن مقلد قصد آنجا نمود . و بر آن دو تن چيره گرديد و شهر را از آنها گرفت .\r\n\r\nبيان پاره‌اى از رويدادها\r\nدر اين سال ، ابو الحسن على بن مزيد از طاعت بهاء الدوله سرپيچى كرد . او سپاهى بسوى ابن مزيد گسيل داشت ، وى از پيش روى آن سپاه بگريخت و به جائى رفت\r\n\r\n","description":"","footnote":"","page_name":" 250 ","page_number":254},
  {"content":"\r\n\r\nكه دسترس به او نتوانستند يافت ، پس بهاء الدوله كس فرستاد و حال او را با خود با صلاح باز آورد و ابن مزيد هم به طاعت خويش بازگشت .\r\nدر اين سال ، ابو الوفاء محمد بن مهندسى الحاسب درگذشت .\r\nدر محرم اين سال ، عبيد اللّه بن حمران ابو عبد اللّه عكبرى معروف به ابن بطه حنبلى درگذشت مولد او در شوال بسال سيصد و چهار بود و مردى زاهد و عابد و ضعيف در روايت بود .\r\nدر ذى قعدهء اين سال ، ابو الحسن محمد بن احمد بن اسماعيل معروف به ابن سمعون ، واعظ و زاهد درگذشت و او را كراماتى بود . مولد او بسال سيصد بود .\r\nدر نهم ذى حجه اين سال ، حسن بن عبد اللّه بن سعيد ، ابو احمد عسكرى بدرود زندگى گفت . وى راوى و علامه و صاحب تصانيف بسيار در ادب و لغت ( فرهنگ ) و امثال و غيره‌ها بود .\r\n\r\n388 سال سيصد و هشتاد و هشت\r\n\r\nبيان بازگشت ابى القاسم سيمجورى به نيشابور\r\nپيش از اين عزيمت ابى القاسم بن سيمجور برادر ابى على را به گرگان و اقامت او را در آنجا بيان كرده بوديم . همين كه فخر الدوله درگذشت ، او نزد فرزندش مجد الدوله بماند . و گروه زيادى از هواخواهان برادرش گرد او جمع شدند . او به شمس المعالى كه در نيشابور بود نامه نوشته ، او را دعوت به گرگان كرده بود كه بيايد تا كارها بدست او بسپارد . شمس المعالى بدان صوب رهسپار شد تا به گرگان رسيد .\r\nدر آنجا اطلاع پيدا كرد . ابن سيمجور از آنجا رفته است ، و از اين رو به نيشابور برگشت .\r\nفائق از آنجا به ابى القاسم نامه نوشت و او را عليه بكتوزون برانگيخت ،\r\n\r\n","description":"","footnote":"","page_name":" 251 ","page_number":255},
  {"content":"\r\n\r\nو دستور داد قصد خراسان نمايد و بكتوزون را از آنجا براند . چون فائق با بكتوزون دشمنى داشت . ابو القاسم از گرگان روى به نيشابور نهاد ، و گروهى از شبگردان خويش به اسفراين روانه داشت ، پادگان سپاهى بكتوزون در آنجا بود . سپاهيان ابن سيمجور با آنها جنگيدند و از اسفرايين بيرونشان كردند و هواخواهان ابو القاسم بر آنجا مستولى شدند . ابو القاسم به نيشابور رفت . و در ربيع الاول ، در بيرون شهر نيشابور با يك ديگر تلاقى كردند و نبردى سخت روى داد و جنگ شدت پيدا كرد و ابو القاسم منهزم گرديد و گروه زيادى از يارانش كشته و اسير شدند .\r\nابو القاسم بعد از آن شكست به قهستان رفت و در آنجا رحل اقامت افكند تا اينكه هواخواهانش در آنجا گرد او آمدند و از آنجا به « يوشنج » رفت و بر آنجا چيره شده و در آن تصرف كرد . بكتوزون روى به او نهاد و در آن اثناء رسولان بين آنها رفت و آمد كردند تا اينكه آشتى نمودند و براى يك ديگر آشتى خود را با سوگندهاى شديد مؤكد داشتند و بكتوزون به نيشابور برگشت .\r\n\r\nبيان استيلاء محمود بن سبكتكين بر نيشابور و بازگشتن او از آنجا\r\nچنان كه ذكر كرديم چون محمود از كار برادر فراغ بال پيدا كرد و غزنه را متصرف شد . و به بلخ برگشت ديد بكتوزون به فرمانروايى خراسان منصوب شده است . به امير منصور بن نوح نامه نوشت و طاعت خود را ياد و حمايت از دولت او را خاطر نشان كرد و خراسان را طلب نمود . به او جواب داده و از واگذارى خراسان عذر خواسته شد ، و دستور داده شد كه ترمذ و بلخ و ما وراء آن از نواحى بست و هرات بگيرد . محمود بدان قانع نگرديد و دوباره خواست خويش را تكرار كرد ، اين بار جوابى به او داده نشد . محمود همين كه يقين پيدا كرد خواست او انجام نميشود ، روى به نيشابور نهاد و بكتوزون در آنجا بود و چون شنيد محمود روى بدان صوب نهاده است از آنجا بيرون رفت و محمود وارد نيشابور شد و آنجا را تصرف كرد همين كه امير منصور بن نوح اين خبر بشنيد ، از بخارا رو به نيشابور حركت كرد . و چون محمود اين\r\n\r\n","description":"","footnote":"","page_name":" 252 ","page_number":256},
  {"content":"\r\n\r\nبدانست از نيشابور به « مرو روذ » رفت و نزديك به پل « راعون » فرود آمد و منتظر شد كه انجام امر چه خواهد بودن .\r\n\r\nبيان برگشتن قابوس به گرگان\r\nدر اين سال ، شمس المعالى قابوس بن وشمگير به گرگان رفت و آنجا را متصرف شد . همين كه فخر الدوله بن بويه گرگان و رى را تصرف كرد خواست گرگان را به قابوس تسليم كند . صاحب بن عباد رأى او را برگرداند و كار را در چشم فخر الدوله بزرگ وانمود كرد و او هم از تسليم گرگان به قابوس خوددارى كرد و دوستى بين خود و قابوس را كه در خراسان داشتند و اينكه بسبب وجود او بوده كه آن بلاد از دست قابوس بدر شد . فراموش كرد . ملك عقيم است ! پيش از اين ياد كرديم چگونه گرگان از وى گرفته شد و او در خراسان مقيم گرديد و پادشاهان سامانى لشكر يكى پس از ديگرى به يارى او روانه داشتند خداوند بزرگ چنان مقدر كرده بود كه ملك به او برنگردد .\r\nهمين كه سبكتكين به فرمانروائى خراسان رسيد ، قابوس با او ديدار كرد و سبكتكين به او وعده داد كه سپاهى بهمراه او روانه خواهد داشت كه او را بكشور خودش بازگردانند ، پس از آن سبكتكين به بلخ رفت و در آنجا بيمار شد و درگذشت .\r\nچون اين سال فرا رسيد ، بعد از درگذشت فخر الدوله شمس المعالى قابوس اسپهبد شهريار بن شروين را به جبل شهريار گسيل داشت . در آنجا رستم بن مرزبان دائى مجد الدوله بن فخر الدوله حكومت داشت و با اسپهبد شهريار جنگيده و در آن معركه رستم منهزم گرديد و اسپهبد بر جبل مستولى شد و بنام شمس المعالى خطبه خواند .\r\nباتى بن سعيد در ناحيه « استنداريه » برقرار بود ، و متمايل به شمس المعالى و او روى به آمل نهاد . سپاه مجد الدوله در آنجا بود باتى آن سپاه را از آمل براند و بر آنجا مستولى گرديد و بنام قابوس خطبه خواند و مراتب را به او نوشت .\r\nديگر اينكه اهالى گرگان به قابوس نامه نوشتند و او را به گرگان دعوت نمودند بقابوس از نيشابور رو به سوى آنها نهاد . در آن سوى اسپهبد و باتى بن سعيد رو بگرگان\r\n\r\n","description":"","footnote":"","page_name":" 253 ","page_number":257},
  {"content":"\r\n\r\nحركت كردند . سپاه مجد الدوله در گرگان قرارگاه داشت ، و با آن سپاه تلاقى كرده و جنگيدند سپاه مجد الدوله از پيش روى آنها منهزم و رو به گرگان رفتند ، همين كه بآنحدود رسيدند مصادف با مقدمة الجيش قابوس شدند كه به آنجا رسيده بود . و يقين به هلاك خود نمودند و دوباره از پيش روى ياران قابوس گريختند . شادمانى بر شادمانى افزوده شد و شمس المعالى در شعبان اين سال وارد گرگان شد .\r\nمنهزمين به رى رسيدند سپاهيان از رى گرد آورده مجهز كرده روى به گرگان نهادند . و گرگان را محاصره كردند . نرخها در شهر گران شد . و سپاه نيز در تنگنا قرار گرفت و ليكن بارندگى و طوفان محاصره كنندگان را ناگزير بكوچيدن از از آن ناحيت كرد . شمس المعالى سر در پى آنها نهاد و آنان را به نبرد كشانده و جنگيدند سپاه رى منهزم گرديد و گروه بسيارى از اعيان آن اسير شده و اكثر آنها كشته شدند شمس المعالى اسيران را آزاد كرد و بر آباديهاى بين گرگان و استر آباد استيلاء يافت .\r\nو ديگر اينكه اسپهبد ، به استقلال خود و جدا شدن از قابوس بينديشيد . اموال و ذخائرى كه بدست آورده بود او را غره كرد . سپاهيانى از رى به سوى او رفتند و مرزبان دائى مجد الدولهء در رأس آنها قرار داشت و سپاهيان اسپهبد را منهزم و او را اسير كردند و بنا به وحشتى كه مرزبان از مجد الدوله داشت براى شمس المعالى شعار دادند و در اين باره به شمس المعالى نامه نوشت و مملكت جبل را بالتمام به ممالك گرگان و طبرستان منضم كرد . و شمس المعالى فرزند خويش منوچهر را بفرمانروائى آن سرزمينها تعيين كرد و او « رويان » و « سالوس » ( شايد همين چالوس فعلى باشد . م ) بگشود قابوس با يمين الدوله محمود مكاتبه كرد و رابطه برقرار نمود و با وى صلح نمود و اتفاق بر آن كردند\r\n\r\nبيان عزيمت بهاء الدوله به واسط و ماجراى او\r\nدر اين سال ، ابو على بن اسماعيل كه در واسط بود ، به طاعت بهاء الدوله درآمد\r\n\r\n","description":"","footnote":"","page_name":" 254 ","page_number":258},
  {"content":"\r\n\r\nو وزارت و تدبير امور كرد . بهاء الدوله را مشورت داد با سپاهى كه بهمراه دارد .\r\nروى بسوى ابى محمد بن مكرم گذارد . او اين كار را با اكراه و تحت فشار انجام داد و در قنطرة البيضاء ( پل سفيد ) فرود آمد و ابو على بن استاد هرمز و سپاهش را استوار داشته و آنها را با ابن مكرم وقايع بسيار رويداد .\r\nبهاء الدوله در تنگنا افتاد ، و خواربار به سختى بدست ميآمد . از بدر بن حسنويه استمداد نمود ، پاره‌اى از خواسته‌هاى او را برايش فرستاد ، بهاء الدوله مشرف بخطر گرديد . دشمنان ابى على بن اسماعيل نزد او سعايت كردند تا جائى كه نزديك بود نابودش كند . در آن اثناء مسئلهء فرزندان بختيار و قتل صمصام الدوله كه بيانش خواهد آمد تجديد و براى ابى على گشايشى كه به حسابش نيامده بود پيدا شد ، و كار ابى على نزد بهاء الدوله اصلاح شد و اتفاق كلمه براى او سرانجام يافت كه بيان آن بخواست خداى بزرگ ياد خواهيم كرد .\r\n\r\nبيان كشته شدن صمصام الدوله\r\nدر اين سال ، در ذى حجه ، صمصام الدوله بن عضد الدوله كشته شد .\r\nسبب اين بود كه گروه زيادى از ديلميان از او بيمناك شدند زيرا كه امر به عرضه داشت آنها و اسقاط نام كسانى كه صحيح النسب نبودند ، كرد ، و در نتيجه يك هزار نفر از آنان را اخراج كرد . اين گروه سرگردان مانده نميدانستند چه كنند ؟\r\nاتفاق چنين رويداد كه ابا القاسم و ابا نصر ، فرزندان عز الدوله بختيار ، در بازداشتگاه بودند پاسداران خود را در قلعه فريب داده ، آنها را آزاد كردند ، جمعى از اكراد را گرد خود جمع نمودند ، خبر اين ماجرا به ديلميانى كه اخراج شده بودند رسيد . آنها نيز به آنان پيوستند و قصد ارجان كردند . در آنجا سپاهيان گرد آنها اجتماع نمودند . صمصام الدوله متحير ماند چه كند . و كسى را نداشت كه تدبير كارهاى او كند .\r\nدر آن موقع ابو جعفر استاد هرمز در فسا مقيم بود ، بعضى كسان كه نزد او بودند به او گفتند آنچه مال دارد . بين رجال پخش كند و بسوى صمصام الدوله برود و او را\r\n\r\n","description":"","footnote":"","page_name":" 255 ","page_number":259},
  {"content":"\r\n\r\nگرفته باهواز به سپاه خودش برساند ، و او را ، چنانچه اين كار نكند ، بترساند . ابو جعفر خشك دستى در پخش مال كرد . سپاه بر او به شوريد و خانه‌اش غارت كرده گريختند خود او مخفى گرديد ، او را گرفته و نزد فرزندان بختيار برده ، زندانى شد . ولى حيله‌اى به كار برد و نجات پيدا كرد .\r\nو اما صمصام الدوله ، يارانش به او گفتند كه به قلعه‌اى كه بر دروازه شيراز است برود و در آنجا كه بدور از دسترس است بماند تا سپاهش و نيروئى كه مانع دسترس يا بى به او باشد به او برسد . خواست به قلعه برود ، و ليكن ممكن نشد مستحفظ تدارك بيند و به همه جهت سيصد نفر با او بودند و به او گفتند رأى ما بر اينست كه تو و مادرت را برداشته و نزد ابى على بن استاد هرمز ببريم . بعضى ديگر گفتند ، قصد كردها نمائيم و آنها را گرفته تقويت بشويم ، صمصام الدوله اين كار را كرد و با خزائن و دارائى خويش با آنها بيرون شد او را غارت كردند ، خواستند دستگيرش كنند ، فرار كرد و به « دودمان » واقع در دو منزلى شيراز رفت .\r\nابو نصر بن بختيار از ماجرا آگاه شد ، و رو به شيراز حركت كرد . رئيس ناحيهء دودمان كه نامش طاهر بود بر صمصام الدوله دست يافته او را گرفت و نزد ابو نصر بن بختيار برد . و او صمصام الدوله را از وى گرفته ، در ذى حجه بكشت . همين كه سرش را بريده نزد ابو نصر بردند گفت : اين سنتى است كه پدرت برقرار كرد . اشاره‌اش به كشته شدن بختيار بدست عضد الدوله بود .\r\nدر آن هنگام صمصام الدوله سى و پنج سال و هفت ماه از عمرش گذشته و مدت امارت او در فارس نه سال و هشت روز بود . صمصام الدوله مردى بردبار و با دهش و بخشنده بود و اما مادرش را تسليم يكى از سركردگان ديالمه نمودند ، وى او را كشت و بر مدفنش در خانهء خود دكه‌اى بنا كرد ، همين كه بهاء الدوله فارس را تصرف كرد ، جنازهء او را از آنجا در آورده ، و در آرامگاه خاندان بويه به خاك سپرد .\r\n\r\nبيان گريختن ابن وثاب\r\nدر اين سال ابو عبد اللّه بن جعفر ، معروف به ابن وثاب از زندان خود در\r\n\r\n","description":"","footnote":"","page_name":" 256 ","page_number":260},
  {"content":"\r\n\r\nدار الخلافه به گريخت . اين شخص به نسب قرابت با الطائع داشت ، همين كه الطائع خلع شد ، فرار كرده نزد مهذب الدوله رفت . القادر باللّه كس فرستاد او را جلب كند مهذب الدوله او را از آنجا بيرون راند و ابن وثاب به مداين رفت ، خبرش به القادر رسيد ، او را دستگير و زندانى كرد و در اين سال فرار نمود و از بغداد به گيلان رفت و ادعا كرد كه الطائع للّه است و آنچه از كارها و تشريفات خلافت ميدانست بازگو كرد . محمد بن عباس پيشواى گيلان دخترش به او داد و پشت پيدا كرد و براى او به دعوت پرداخت مردم نواحى ديگر اطاعتش كردند و بنا بر عادت و مرسوم عشريه ( ده يك ) به او پرداختند .\r\nگروهى از اين قوم - گيلانيان - به قصد حج رفتند القادر آنها را احضار كرد ، و احوال خود بر آنان مكشوف داشت . و نامه بدست آنها در اين معنى نوشت . و قدحى در آن نگنجاند . مردم گيلان در امور خود به قاضى ابى القاسم بن كج رجوع ميكردند ، و ببغداد در اين مقوله نامه نوشته شد و بر گيلانيان واقع امر آشكارا شد و ابا عبد اللّه ( ابن وثاب ) را از ميان خود رانده و اخراج كردند .\r\n\r\nبيان پاره‌اى از رويدادها\r\nدر اين سال كار بدر بن حسنويه شأن و منزلتى بزرگ يافت و از ديوان خليفه ملقب به لقب ناصر الدين و الدوله گرديد . نسبت به حرمين ( مكه و مدينه ) بسيار صدقات ببخشيد و خرج بسيار در مورد اعرابى كه در راه مكه بودند ميكرد كه حجاج از آزار آنها ايمنى داشته و دست از آزار آنان بكشند و يارانش را از تباهى و فساد نهى و منع كرد و راهزنى آنان موقوف داشت ، مقامش بزرگ و نامش شهره شد .\r\nدر اين سال ابو على بن ابى الريان در واسط بوزارت مورد نظر قرار گرفت .\r\nو هم در اين سال ابو القاسم عبد العزيز بن يوسف جكار درگذشت\r\n.\r\n\r\n","description":"","footnote":"","page_name":" 257 ","page_number":261},
  {"content":"\r\n\r\n\r\n389 سال سيصد و هشتاد و نه\r\n\r\nبيان دستگير شدن امير منصور بن نوح و پادشاهى برادرش عبد الملك\r\nدر اين سال امير منصور بن نوح بن منصور سامانى صاحب بخارا و ما وراء النهر دستگير شد و برادرش عبد الملك به پادشاهى نشست .\r\nسبب دستگير شدن او چنان كه ذكر كرديم قصد محمود بن سبكتكين بكتوزون را بخراسان بود و بازگشتن او - محمود - از نيشابور به مرو رود بود . همين كه در آنجا فرود آمد ، بكتوزون نزد امير منصور كه در سرخس بود . رفت و با او ديدار نمود ولى چنان كه انتظار داشت چيزى از اكرام و عطوفت او نديد . از اين بابت به فائق شكايت كرد . فائق شكايتش از امير منصور بيش از او بود . پس اتفاق كردند امير منصور را خلع كنند و برادرش را بجاى او به نشانند . در اين باره از اعيان لشكريان با آنها همراهى كردند . بكتوزون ، از امير منصور دعوت به اجتماع كرد كه حاضر شود تا در بارهء كار محمود تدبير كنند . همين كه اجتماع نمودند ، امير منصور را دستگير كردند و بكتوزون دستور داد چشمان او را ميل كشيده كورش كردند . و در اين كار از مراقبت خدا و احسان سروران خود نسبت به خود غافل ماند و رعايت نكرد ، و عبد الملك برادر او را كه طفلى صغير بود ، بجاى او بپادشاهى نشاندند .\r\nمدت پادشاهى منصور يك سال و هفت ماه بود . و اين عمل بهم آنان را انداخت ، و محمود به فائق نامه نوشت و آنان را نكوهش كرد و كردار آنها زشت دانسته تقبيح كرد . و تلاقى با آنان در نهادش نيرو يافته و در استقلال در ملك طمع ورزيد ، و به عزم قتال روى بدانها نهاد .\r\n\r\nبيان استيلاى يمين الدوله محمود بن سبكتكين بر خراسان\r\nهمين كه امير منصور دستگير شد . محمود رو به فائق و بكتوزون رفت و عبد الملك\r\n\r\n","description":"","footnote":"","page_name":" 258 ","page_number":262},
  {"content":"\r\n\r\nبن نوح با آنها بود چون آنها از حركت محمود آگاه شدند . رو به او نهادند . و در آخر جمادى الاول در مرو تلاقى حاصل شد . و نبردى شديد ، از پگاه تا شامگاه كه همگان آن را بديدند ، درگير بود و نتيجتا بكتوزون و فائق و همراهانشان منهزم شدند .\r\nعبد الملك و فائق به بخارا و بكتوزون قصد نيشابور كرد . ابو القاسم بن سيمجور هم از قهستان قصد نيشابور كرده و محمود چنان ديد كه قصد بكتوزون و ابا القاسم نمايد و فرصت اجتماع و گرد آوردن سپاه به آنها ندهد ، پس به طوس رفت ، بكتوزون از آنجا فرار كرد و بنواحى گرگان روى نهاد . محمود بزرگترين امراء و سركردگان لشكر خويش ارسلان جاذب ( در حاشيه نسخهء بدل خازن ) را با سپاهى جرار بدنبالش فرستاد و او را تعقيب كردند ، تا بگرگان ملحقش نمودند ، و ارسلان از آنجا بازگشت و محمود او را بجانشينى خود در طوس گذاشت و خود به هرات رفت .\r\nهمين كه بكتوزون از عزيمت محمود از نيشابور آگاه شد ، به آنجا برگشت نيشابور را تصرف كرد ، محمود قصد او نمود .\r\nبكتوزون جاى درنگ نديد آنچنان رو بگريز نهاد كه از ترس به پشت سر هم ننگريست و از مرو عبور كرد آنجا را غارت كرد و به بخارا رفت و ملك خراسان محمود را مسلم گرديد و نام سامانيان از آنجا به زدود و بنام القادر باللّه خطبه خواند و تا آن وقت بنام القادر خطبه نخوانده بلكه بنام الطائع للّه خطبه ميخواندند و مستقلا متفرد در كشور گرديد . و اين منت خداى بزرگ است كه ملك بآنكس كه خواهد ميدهد و از آن كس كه خواهد بازميگيرد .\r\nمحمود فرماندهى لشكر خراسان را به برادرش نصر داد و او را در نيشابور چنان كه خاندان سيمجور براى سامانيان بودند برقرار داشت ، و خود به بلخ مقر پدرش رفت و آنجا را پايتخت ملك خود نمود . و امراء و صاحبان اطراف خراسان طاعتش را پذيرفتند ، مانند خاندان « قريغون » و « جوزجان » كه ما بخواست خداى بزرگ ذكر آنها خواهيم نمود . او بمانند « كالشاهشاه » صاحب « غرشستان » و ما در اينجا اخبار اين « شار » بيان ميكنيم و گوئيم آگاه باشيد كه اين لقب « شار » لقب هر پادشاهى بود كه « غرشستان » را در تصرف داشت همچو لقب « كسرى » براى شاهان ايران و « قيصر »\r\n\r\n","description":"","footnote":"","page_name":" 259 ","page_number":263},
  {"content":"\r\n\r\nبراى روم و نجاشى براى حبشه و شار ابو نصر از پادشاهى كناره گرفته بود و به فرزندش شاه جاى خود را واگذار كرده بود و وى كند زبان و سبكسر بود . پدرش ابو نصر سرگرم علوم و مجالست با دانشمندان گرديد .\r\nزمانى كه ابو على بن سيمجور بر امير نوح عصيان ورزيد سپاهيان به « غرشستان » روانه داشت و آنجا را محاصره كرد . و شاه شار و پدرش ابو نصر را از آنجا براند و آنان قصد دژ منيعى در آخر خاك ولايت خود كردند و در آنجا تحصن اختيار كردند تا اينكه سبكتكين به يارى امير نوح بپاخاست و شاه شار و پدرش بر سبكتكين فرود آمدند و او را عليه ابى على يارى كردند و بملك خود بازگشتند .\r\nو اكنون همين كه يمين الدوله محمود خراسان بگرفت ، اطاعت از او نموده و خطبه بنام او خوانديد .\r\nبعد از آن يمين الدوله ارادهء جهاد و رفتن به هندوستان كرد . و سپاهيان گرد آورد و آنها را بسيج كرد و به شاه شار نوشت و دعوتش نمود كه در آن غزوه ( جهاد ) همراه و گواه معركه باشد .\r\nشاه شار خوددارى نمود و عصيان ورزيد . همين كه محمود از غزوهء خود از سند برگشت سپاهيان به سوى شاه شار فرستاد تا ملك او را تصرف كند و همين كه سپاهيان محمود به غرشستان وارد شدند ، پدرش ابو نصر زينهار خواست و خواست او برآورده شد و او را نزد يمين الدوله بردند و وى را گرامى داشت . ابو نصر از حق ناشناسى و ناسپاسى فرزندش و مخالفت او با يمين الدوله پوزش خواست . محمود به او دستور داد كه در هرات اقامت كند و موجبات رفاه و وسعت حال او را فراهم كرد و در آنجا بود تا اينكه بسال چهار صد و دو درگذشت .\r\nو اما فرزندش شاه قصد همان دژ نمود كه در زمان ابى على در آنجا پناهنده و متحصن شده بود و آنچه هم از مال و دارائى داشت با يارانش بهمراه برده و در آنجا تحصن اختيار كرد . سپاه يمين الدوله او را در پناهگاهش تعقيب كردند و منجنيقها نصب كرده و در پيكار با وى روز و شب و بىامان كوشيدند باروهاى آن باستيان و حصن منيع منهدم گرديد و سپاهيان از روى آوار آن گذشته و شاه شار\r\n\r\n","description":"","footnote":"","page_name":" 260 ","page_number":264},
  {"content":"\r\n\r\nچون يقين به هلاك خود كرد زينهار خواست . سپاه همچنان با وى بجنگ ادامه داد تا اينكه او را اسير كردند و نزد يمين الدوله فرستادند . چون نزد يمين الدوله شد . او را با زدن ( با تازيانه يا وسيلهء ديگر معلوم نكرده . م . ) تأديب نموده سپس زندانيش كردند تا در زندان درگذشت . مرگ او پيش از فوت پدرش ( ابو نصر ) بود .\r\nتعدادى مجلدات از كتاب « التهذيب » ازهرى در لغت به خط او ديدم و در آن اين نسخت آمده بود : محمد بن احمد بن ازهرى ميگويد . الشار ابو نصر اين جزء را از آغاز تا پايان براى من بخواند و بدست خود نوشت صحيح است و اين دليل است بر اشتغال او و دانش او در زبان تازى . زيرا كسى كه مصاحب شخصى بمانند ازهرى باشد و كتاب « التهذيب » او را بخواند ، او شخص فاضلى است .\r\n\r\nبيان انقراض دولت سامانيان و تصرف ما وراء النهر بوسيلهء تركان\r\nدر اين سال دولت دودمان سامانيان بدست محمود بن سبكتكين و ايلك خان ترك منقرض گرديد . نام ايلك خان ابو نصر احمد بن على و لقب او شمس الدوله بود .\r\nمحمود چنان كه ذكر كرديم خراسان بگرفت . و در دست عبد الملك بن نوح تنها ما وراء النهر باقى ماند . عبد الملك همين كه از محمود شكست خورد و منهزم گرديد ، رو به بخارا نهاد و در آنجا فائق و بكنوزون و ساير امراء و بزرگان جمع آمدند و روحيه‌شان نيرو يافت . و شروع به گرد آوردن سپاه كردند و تصميم گرفتند كه به خراسان برگردند اتفاقا « فائق » درگذشت . مرگ او در شعبان اين سال بود همين كه او مرد . ضعف در نفوس آنها چنگ انداخت و نيروشان سستى يافت . زيرا كه فائق در ميان آنان مشير و مشار بود و او از اخصاء بندگان نوح بن نصر بود .\r\nخبر ماجراى آنها به ايلك خان رسيد . با گروهى از تركان به بخارا رفت و نسبت به عبد الملك اظهار مودت و موالاة و غيرت‌مندى كرد ، گمان كردند در اظهار\r\n\r\n","description":"","footnote":"","page_name":" 261 ","page_number":265},
  {"content":"\r\n\r\nخود راستگو است و از وى پرهيز نكردند . بكتوزون و ديگران از امراء و سركردگان به ديدنش رفتند ، چون با او اجتماع نمودند . ايلك خان دستور داد همهء آنها را دستگير كردند ، پس از آن روز سه شنبهء دهم ذى قعده اين سال وارد بخارا شد . عبد الملك با قلت عدد ، نميدانست چه كند ، پس مخفى شد و ايلك خان به دار الاماره فرود آمد و جاسوسان در طلب عبد الملك به گماشت تا اينكه بر او دست يافت و او را « درافكند » نگاه داشت ( زندانى كرد ) و همانجا هم درگذشت . و او آخرين پادشاه از دودمان سامانيان بود و دولت اين خاندان آنچنان بدست او بپايان رسيد كه گوئى از ديروز وجود نداشت . همچو دولتهاى ديگر پيش از او و اين عبرتى است . مردم بينا و روشن بين را . همراه با عبد الملك برادرش ابو حرث بن منصور بن نوح كه پيش از او پادشاه بود ، و برادرانش ابو ابراهيم اسماعيل ابو يعقوب فرزندان نوح و اعمامش ابو زكريا و ابو سليمان و غير هم از خاندان سامانيان زندانى شدند و براى هر يك حجرهء واحدى تعيين شد كه در آن زندانى بودند ( حبس مجرد در اصطلاح اين زمان . م ) دولت سامانيان توسعه‌اى بسزا داشت و بسيار از سرزمينها زير فرمان آن دولت بود از حدود « حلوان » تا بلاد ترك در ما وراء النهر و از جهت سلوك و دادگسترى از بهترين دولتها بشمار است . و اين عبد الملك همان عبد الملك بن نوح بن منصور بن نوح بن نصر بن احمد بن اسماعيل است كه همه پادشاهى كردند . و از آنها كسى مذكور بدين نسب نبود و عبد الملك بن نوح بن نصر پيش از برادرش منصور بن نوح مذكور بپادشاهى رسيد و از آنهاست نيز منصور بن نوح بن منصور برادر همين عبد الملك اخير كه ملك او زوال پيدا كرد و قبل از او پادشاه بود .\r\n\r\nبيان تصرف فارس و خوزستان بدست بهاء الدوله\r\nدر اين سال ديلميانى كه با ابى على بن استاد هرمز در اهواز بودند . به اطاعت بهاء الدوله درآمدند .\r\nسبب اين بود كه پسران بختيار ، چنان كه بازگو كرديم همين كه صمصام - الدوله را كشتند و بلاد فارس را متصرف شدند ، به ابى على بن استاد هرمز نامه نوشتند\r\n\r\n","description":"","footnote":"","page_name":" 262 ","page_number":266},
  {"content":"\r\n\r\nو او را آگاه از آن رويداد نمودند و ياد آور شدند كه وى پشتيبان آنان بوده ، تكيه گاه آنهاست . و به او دستور دادند ديلميان كه با او هستند ، سوگند وفادارى نسبت به آنان از آنها بگيرد و در مقام خود بجاى ماند و گوشش در راه جنگ با بهاء الدوله كند .\r\nابو على بنا به سابقهء كه از جانب برادرانشان ، در اسارت آنها داشت . از آنان بيمناك شد . ديلميان كه با او بودند گرد آورد و آنها را آگاه از آن احوال نمود .\r\nو مشورت با آنها كرد كه چه بايد كرد ؟ آنها رأىشان بر اين بود كه به طاعت فرزندان بختيار درآمده و با بهاء الدوله جنگ كنند .\r\nابو على با رأى آنها موافقت نكرد و صواب چنين ديد كه با بهاء الدوله مكاتبه و او را جلب كند و نسبت به سلوك او با ديلميان او را سوگند دهد . ديلميان گفتند :\r\nما از تركها بيمناك هستيم و تو خود ميدانى كه بين ما و آنها چه گذشته است . ابو على سكوت كرد و جمع آنها متفرق شد .\r\nبهاء الدوله به ابو على نامه نوشت و استمالت كرد و به او و به ديلميان امان و وعده احسان داد . رسولان بين آنها رفت و آمد كرد ، بهاء الدوله گفت : خونخواهى من و خونخواهى شما از براى قتل برادر من است . در خونخواهى عذرى در تخلف پذيرفته نتواند بود . و به استمالت ديلميان پرداخت . و خواست او را در دخول به طاعت او پذيرفتند و گروهى از اعيان خود را نزد بهاء الدوله روانه كردند كه او را سوگند داده از وى اطمينان پيدا كنند و به ياران خود كه در « سوس » مقيم بودند نامه نوشته مراتب را اطلاع دهد و از صورت حال آنان را آگاه نمودند .\r\nاز فردا بهاء الدوله ، سوار شده به باب السوس رفت . به اميد اينكه آنها كه در آنجا مقيم‌اند بيرون آمد ، به طاعت او در ميآيند . ديلميانى كه در سوس بودند ، با سلاح بيرون آمده و بنا را به نبردى سخت گذاشتند كه بمانند آن نجنگيده بودند .\r\nبهاء الدوله را نفس در سينه تنگى كرد به او گفته شد ، عادت ديلميان بر اين است كه بهنگام جنگ و ستيزشان شدت مييابد . تا گمان ترس بر آنها نرود ، سپس دست از جنگ برداشتند و كس فرستاده از بهاء الدوله سوگند گيرد . و بخدمتش درآمدند و هر دو سپاه بهم درآميختند و رو به اهواز رفتند . ابو على بن اسماعيل امور خويش مرتب كرد .\r\n\r\n","description":"","footnote":"","page_name":" 263 ","page_number":267},
  {"content":"\r\n\r\nو اقطاعات بين تركان و ديلميان بخش كرد سپس به رامهرمز رفته بر آنجا مستولى شدند و همچنين بر ارجان و غيرها از بلاد خوزستان .\r\nابو على بن اسماعيل روى به شيراز نهاد و در بيرون از شهر فرود آمد ، فرزندان بختيار بمقابلهء او با ياران خويش از شهر بيرون شدند و با ابو على و سپاهيانش جنگيدند همين كه جنگ شدت پيدا كرد برخى از آنان كه با پسران بختيار بودند . روى از آنها گردانده و بعضى ديگر از آنها به شهر داخل شده به نام بهاء الدوله شعار دادند . در آن هنگام نقيب ابو احمد موسوى در شيراز بود او از جانب بهاء الدوله به رسالت نزد صمصام - الدوله فرستاده شده بود . و همين كه صمصام الدوله كشته شد در شيراز ماند . و چون نداى مردم را شنيد كه براى بهاء الدوله شعار ميدادند . گمان كرد . فتح شهر بپايان رسيده است و به مسجد رفت و روز جمعه بود . و در آنجا خطبه بنام بهاء الدوله خواند .\r\nاز آن سوى ، پسران بختيار به شهر بازگشتند و يارانشان گرد آنان جمع آمدند ، نقيب ترسيده و پنهان شد . و در سله‌اى ( كيف دهان گشاده‌ايست كه از برگ درخت خرما يا الياف گياهان ديگر چون نى يا خيزران بافته مىشود و جادار است م . ) او را براى ابى على بن اسماعيل حمل كرده بردند .\r\nپس از آن ياران پسران بختيار نزد ابو على رفته و اطاعت از وى را گردن نهادند .\r\nو او بر شيراز استيلاء يافت ، و پسران بختيار گريختند ، ابو نصر به بلاد ديلم رفت . و دومى كه ابو القاسم باشد به بدر بن حسنويه پيوسته و از آنجا به بطيحه رفت .\r\nچون ابو على شيراز را متصرف شد . اين پيروزى را به بهاء الدوله نوشت و او به شيراز رفت و در آنجا فرود آمد . همين كه مستقر گرديد . امر به غارت روستاى دودمان و آتش زدن آن نمود و هر كس از اهالى آنجا بود كشت و مستأصل كرد ، و جنازهء برادرش صمصام الدوله را بيرون آورد تجديد تكفين نمود به خاك شيراز برد و در آنجا دفن كرد و سپاهى به سركردگى ابى الفتح استاد هرمز به كرمان روانه داشت و آنجا را تصرف نمود ، و بعنوان نمايندهء بهاء الدوله در كرمان اقامت گزيد ، تا بدينجا آخرين\r\n\r\n","description":"","footnote":"","page_name":" 264 ","page_number":268},
  {"content":"\r\n\r\nگزارش ذيل احوال وزير ابى شجاع كه خدايش بيامرزد . آمده است .\r\n\r\nبيان عزيمت باديس به زناته\r\nدر اين سال ، در نيمه صفر ، باديس بن منصور فرمانرواى افريقيه ، به نمايندهء خود محمد بن ابى العرب فرمان بسيج سپاهى انبوه و تجهيز آنها به سلاح و مهمات و و عزيمت به زناته صادر كرد .\r\nسبب آن بود كه عمويش « يطوفت » به او نامه نوشت و او را آگاه كرد كه زيرى بن عطيه ملقب به قرطاس چنان كه ذكرش گذشت . به قصد جنگ در تاهرت فرود آمده است . پس باديس فرمان تجهيز سپاه به محمد صادر نمود و او با سپاهى گران روى بدان صوب نهاد . تا به اشير رسيد . در آنجا حماد بن يوسف عموى باديس حكمران بود .\r\nآنجا را باديس به عم خود داده بود . حماد هم با ابن ابى العرب راهى شد . به تاهرت رفتند . و با « يطوفت » اجتماع كردند . بين آنان وزيرى بن عطيه دو منزل فاصله بيشتر نبود و جملگى بسوى او رفته و ميان آنها نبردهاى عظيمى رويداد .\r\nبيشتر سپاهيان حماد بسبب قلت عطايايش او را مكروه ميداشتند همين كه جنگ شدت پيدا كرد آنها - سپاهيان حماد - منهزم شدند . تمام سپاهيان ديگر تبعيت از مهزومين كردند . محمد بن ابى عرب هر چه خواست افراد به آوردگاه برگرداند ولى هزيمت انجام گرفت . وزيرى بن عطيه مال و سلاح و مهمات آنها را بدست آورد . و سپاه منهزم به اشير بازگشت .\r\nخبر اين هزيمت به باديس رسيد . و حركت كرد همين كه نزديك « طبنه » رسيد كس در طلب فلفل بن سعيد روانه داشت و او از باديس بيمناك شد و پيام فرستاده پوزش خواست و شهر « طبنه » را به اقطاع طلب كرد و به او داده شد و باديس رفت و همين كه از آنجا دور شد فلفل قصد شهر « طبنه » نمود و بر توابع آن ناحيت چيره شد و قصد باغايه كرد و آنجا را محاصره نمود در حالى كه باديس رو به اشير در حركت بود همين كه زيرى بن عطيه شنيد كه باديس به او نزديك شده است به تاهرت رفت . باديس قصد او كرد و دنبالش رفت زيرى در تاهرت نمانده بسوى اعراب ( باديه ) رفت\r\n\r\n","description":"","footnote":"","page_name":" 265 ","page_number":269},
  {"content":"\r\n\r\nباديس ، چون از كوچيدن او آگاه شد عموى خود « يطوفت » را در اشير به حكومت نشاند و اموال و مهمات جنگى به او داد و به اشير بازگشت . در آنجا از عمليات فلفل بن سعيد آگاه شد . سپاهيان به سوى او فرستاد ، يطوفت و با وى اعمام و بنى اعمام باديس ، در اشير آمدند . و همين كه باديس از آنها دور شد . آنان بناى عصيان گذاردند و مخالفت كردند ، از جملهء آنها « ماكس » و « زاوى » و غير هما بودند و « يطوفت » را بازداشت نموده و آنچه از مال و دارائى با او بود گرفتند ، « يطوفت » از چنگ آنها فرار كرده و نزد باديس بازگشت .\r\nو اما فلفل بن سعيد ، چون سپاهى كه بسوى او گسيل شده بود . به او رسيد ، فلفل با سپاهيان اعزامى كه بجنگ او آمده بودند . تلاقى كرد و با آنها جنگ كرد و آنها را منهزم نمود و از آنها كشت ، و به طلب تصرف قيروان رفت در اين موقع باديس به « باغايه » رفت و اهالى آنجا آنچه در قتال فلفل ، از سختيها و دشواريها بر خود هموار كرده بودند و اينكه چهل و پنج روز فلفل آنها را محاصره كرده بود ، بالجمله براى باديس گفتند او را آگاه از عمليات او كردند . باديس سپاس آنها را داشت و نويد احسان به آنان داد و خود در طلب فلفل شد و به « مرمجنه » رسيد . فلفل با گروه انبوهى از مردم بربر و زناته ، به پيشواز باديس رفت ، و هر يك از افرادى كه با وى بودند كينه‌اى از باديس و خاندانش به دل داشتند و آنها در دشت « اغلان » با يك ديگر تلاقى كردند .\r\nو پيكارى بزرگ و سخت كه بمانند آن شنيده نشده ميان آنها درگرفت . پيكار آنها به درازا كشيد و هر دو گروه پاى فشارى نمودند ، سپس خداى بزرگ باديس و صنهاجه را يارى فرمود و بربرها و زناته به زشت ترين صورت منهزم شدند و فلفل هم منهزم گرديد ، و در هزيمت به دور دستها گريخت و از زويله نه هزار نفر كشته شده بودند ، سواى آنچه كه از بربرها كشته شده بودند . باديس به قصر خود بازگشت و اهالى قيروان بسى ابراز شادى و شادمانى كردند ، چه آنكه ميترسيدند فلفل دوباره بسراغ آنها آيد .\r\nخويشاوندان باديس از عموها و عموزادگان به فلفل پيوستند و با او عليه باديس بجنبش درآمدند ، و باديس چون اين خبر بشنيد ، روى به آنها نهاد و همين كه\r\n\r\n","description":"","footnote":"","page_name":" 266 ","page_number":270},
  {"content":"\r\n\r\nبه قصر افريقيه رسيد ، خبردار شد كه عموها و عموزادگانش از فلفل جدا شده او را ترك كرده‌اند ، و جز ماكس بن زيرى ، كسى از خويشاوندانش با فلفل نمانده است اين رويداد در آغاز سال سيصد و نود رخ داد .\r\n\r\nبيان تصرف طرابلس غرب بوسيله الحاكم و بازگشتن آن به باديس\r\nباديس در طرابلس غرب نماينده‌اى داشت و به الحاكم بامر اللّه در مصر نامه نوشت و از او خواست كه طرابلس را تسليم او نموده ضميمهء ابواب جمعى او نمايد . الحاكم « يأنس » صقلى ( سيسيلى ) را به طرابلس روانه كرد . يأنس از اخصاء الحاكم و سرپرست « برقه » بود . يأنس به طرابلس وارد شد و امور آنجا را قبضه كرد و در آنجا اقامت گزيد . اين واقعه در سال سيصد و نود رويداد .\r\nباديس رسولى نزد يأنس فرستاد و از وى سبب ورود او را به طرابلس سؤال كرده و گفته بود : چنانچه الحاكم تو را در آنجا بحكومت نشانده فرمان او بفرست ، تا من از آن آگاه شوم . يأنس در پاسخ او گفت :\r\nمرا براى يارى و ياورى . در صورتى كه نياز پيدا كند . بدينجا فرستاده است ، و از همچو من با منزلتى كه در دولت الحاكم مراست . فرمان حكومت خواسته نميشود .\r\nباديس سپاهى بدان صوب روانه داشت . يأنس در بيرون طرابلس با آن سپاه تلاقى كرد ، و در گير و دار جنگ كشته شد و يارانش فرار كرده ، وارد طرابلس شده در آنجا متحصن گرديدند .\r\nدر آن گير و دار ، گروه زيادى از آنها كشته شده بود ، سپاهيان فاتح آنها را محاصره كردند . محاصره‌شدگان به الحاكم مراتب را اطلاع دادند و از وى استمداد نمودند الحاكم سپاهى به سركردگى يحيى بن على اندلسى مجهز كرده به طرابلس گسيل داشت . و از جهت مال آنها را به « برقه » حواله كرد و دست آنها را بازگذاشت .\r\nيحيى در برقه مالى پيدا نكرد و دست آوردى در آنجا نيافت . اوضاع و احوالش دچار\r\n\r\n","description":"","footnote":"","page_name":" 267 ","page_number":271},
  {"content":"\r\n\r\nاختلال گرديد ، و نزد فلفل رفت . فلفل قبلا به طرابلس رسيده بر آنجا استيلاء يافته بود . و با فلفل در آنجا اقامت كرد و از آن تاريخ متوطن در طرابلس شد . باقى خبرشان را در وقايع سال سيصد و نود و سه ذكر خواهيم كرد .\r\nدر سال سيصد و نود و يك ماكسن بن زيرى عموى پدر باديس به اشير رفت .\r\nبرادرزاده‌اش حماد بن يوسف بلكين در اشير بود . و جنگ شديدى بين آنها رويداد و ماكسن و فرزندانش ، محسن باديس و حباسه در آن جنگ كشته شدند و زيرى بن عطيه ، نه روز بعد از كشته شدن ماكسن درگذشت .\r\n\r\nبيان پاره‌اى از رويدادها\r\nدر دهم ربيع الاول اين سال ، ستارهء بزرگى در روز روشن از هم پاشيد .\r\nدر اين سال اهالى باب البصره ، روز بيست و ششم ذى حجه ، را جشنى عظيم برپا داشته و به سرور و شادمانى بسيار برگزار نمودند و همچنين روز هيجدهم محرم همچنانكه شيعيان در روز عاشورا عمل ميكنند ، عمل كردند ، و سبب آن بود كه گروه شيعه در كرخ ( بغداد ) روز هيجدهم ذى حجه كه روز غدير است . چادرها برپا داشته و با جامگان به آرايش و پيرايش آن پرداخته جشن برپا ميداشتند و روز عاشورا ، روز سوگوارى و ماتم و گريه و زارى و نوحه سرائى و اظهار حزن چنان كه مشهور است .\r\nمر شيعيان را بود . مردم باب البصره در برابر آن اعمال هشت روز بعد از روز غدير را مانند شيعيان جشن برپا داشتند و گفتند : اين روزى است كه پيمبر صلى اللّه - عليه و سلم و ابو بكر رضى إله عنه ، وارد غار شدند ، و هشت روز بعد از روز عاشورا را بماتم نشسته گفتند : مصعب بن زبير در آن روز كشته شد ! در اين سال ، احمد بن محمد بن عيسى ابو محمد سرخسى قارى فقيه شافعى درگذشت او از اصحاب ابى اسحاق مروزى بود ، و از او روايتى نيز از حديث هست . و در زمان خود شيخ خراسان بود ، و قرآن نزد ابن مجاهد و ادب را نزد ابن انبارى خواند ، بهنگام فوت نود و شش سال داشت .\r\nو هم در اين سال ، عبد اللّه بن محمد بن اسحاق ابن سليمان ، ابو القاسم بزار ،\r\n\r\n","description":"","footnote":"","page_name":" 268 ","page_number":272},
  {"content":"\r\n\r\nمعروف به ابن حبابه درگذشت ، و او شيخ حنبليها در زمان خود بود .\r\n\r\n390 سال سيصد و نود\r\n\r\nبيان خروج اسماعيل بن نوح و ماجرائى كه بر او در خراسان گذشت\r\nدر اين سال ، ابو ابراهيم اسماعيل بن نوح از محبس خود بيرون آمد ، او را ايلك - خان پس از تصرف بخارا با گروهى از بستگانش زندانى كرده بود .\r\nسبب نجات او اين بود كه در زندان ، جاريه ( كنيزى ) ميآمد و خدمت او ميكرد .\r\nو از احوال او آگاهى پيدا كرد ، پس آنچه آن جاريه پوشيده بود . به او بپوشاند و از زندانش بيرون آمد ، نگهبانان گمان كردند كه همان جاريه خدمتكار است . همين كه از زندان بيرون آمد و نزد پيرزنى از اهل بخارا پنهان شد ، پس از آنكه ، جستجو براى يافتن او آرام گرفت . از بخارا به خوارزم رفت و ملقب به المنتصر شد ، و در آنجا بقاياى سركردگان و فرماندهان سامانى گردش آمدند و افراد سپاهى بر او جمع شد . و جمع او انبوه گرديد ، فرماندهى با سپاه از اصحاب خويش به بخارا گسيل داشت و او به ياران ايلك خان شبيخون زد ، و آنها را منهزم نمود ، و گروهى از آنان را كشت و گروهى از اعيان آنان را مانند جعفر تكين و غيره را تحت فشار قرار داد و منهزمين را تا حدود سمرقند رو به ايلك خان نهاده دنبال كرد ، در آنجا لشكرى جرار ديد كه ايلك خان آن را براى حفظ سمرقند برقرار داشته بود منهزمين به آن پادگان جرار منضم و افزوده شدند با سپاه المنتصر تلاقى كردند ، در اين گير و دار نيز سپاه ايلك خان منهزم شد و سپاه المنتصر افراد آنها را دنبال كرد . و اثقال آنها را به غنيمت گرفتند . و بهبود احوال پيدا كرد و به بخارا بازگشتند و مردم بخارا از بازگشت سامانيان ابراز خرسندى نمودند .\r\n\r\n","description":"","footnote":"","page_name":" 269 ","page_number":273},
  {"content":"\r\n\r\nاز آن سوى ايلك خان تركان را گرد آورد و قصد بخارا كرد ، و هر كس از هواخواهان سامانيان بود به خود پيوست و از نهر تا « امل شط » عبور كرد و المنتصر و يارانش در تنگنا افتادند . و رو به ابيورد نهاده آنجا را متصرف شدند ، و ماليات آنجا گرفتند و رو به نيشابور نهادند . در نيشابور منصور بن سبكتكين بنمايندگى برادرش محمود ، حكومت داشت ، در ربيع الاخر نزديك به نيشابور ، فريقين با هم تلاقى كردند .\r\nو جنگ كرده ، منصور و يارانش منهزم شده و قصد هرات كردند المنتصر نيشابور را متصرف شد . و جمع او افزون گرديد .\r\nخبر به يمين الدوله رسيد به شتاب روى به نيشابور نهاد ، همين كه به حدود آن نزديك شد .\r\nالمنتصر از نيشابور به اسفرايين رفت همين كه تعقيب او ناراحتش كرد . نزد شمس - المعالى قابوس بن وشمگير رفت و پناهنده به او شد . و اتكاء به حسب و نسب او كرد ، شمس المعالى مقدمش گرامى داشت و بسيار چيزها از هدايا به او تقديم داشت و به المنتصر مشورت داد كه به رى برود چه در آنجا كسى كه از وى دفاع كند نيست . و علت آن اختلاف همراهان و ياران المنتصر ميان خودشان بود و به المنتصر وعده كرد چون به رى برود با سپاهى جرار با فرزندانش به او يارى خواهد كرد . مشورت شمس المعالى را پذيرفت و رو به رى رفت . و در آنجا فرود آمد . اهالى رى در مقاومت در برابر او ضعيف بودند ، با اين همه شهر را حفظ كردند و در اعيان سپاه او همانند ابى القاسم بن سيمجور و غيره بنا را به دسيسه كارى گذاشتند و به آنها پولهائى و اموالى ( باصطلاح امروز رشوه . م ) دادند كه المنتصر را از آنجا دور كنند ، و اين كار را كردند ، و كار رى را به چشم او كوچك وانمود ساختند و خوبى كار در آن دانستند كه به خراسان بازگردند ، پس رو بدامغان رفتند و سپاه قابوس از وى جدا شده برگشتند .\r\nدر آخر شوال سال سيصد و نود و يك المنتصر به نيشابور رسيد و اموال از آنجا وصول كرد يمين الدوله سپاهى بدان صوب گسيل داشت و با المنتصر روبرو شده و وى از سپاه يمين الدوله منهزم گرديد و به ابيورد رفت و قصد گرگان نمود . شمس المعالى او را از آنجا رد كرده قصد سرخس نمود و اموال وصول كرد و در سرخس سكنا گزيد\r\n\r\n","description":"","footnote":"","page_name":" 270 ","page_number":274},
  {"content":"\r\n\r\nمنصور بن سبكتكين از نيشابور بمقابلهء او رفت و در بيرون شهر سرخس با هم تلاقى كردند و جنگيدند ، المنتصر و يارانش منهزم شدند و ابو القاسم على بن محمد بن سيمجور و گروهى از اعيان سپاه او اسير و نزد منصور برده شدند . وى آنها را به غزنه فرستاد . اين واقعه در ربيع الاول سال سيصد و نود و دو رويداد .\r\nالمنتصر دچار دربدرى و سرگردانى شد ، تا در اين حالت به تركان غز رسيد .\r\nآنها نسبت بخاندان سامانيان ميل و علاقه بود . حميت آنها را بجنبش درآورد و با او جمع آمدند و روى به ايلك خان نهادند . اين امر در شوال سال سيصد و نود و سه رخ داد . ايلك خان در نواحى سمرقند با آنها تلاقى كرد و جنگيدند . و تركان غز او را منهزم ساخته و بر اموال و سرزمينهايش مستولى و گروهى از سركردگانش را به اسارت گرفته به اوطان خود بازگشتند . در بازگشت به سرزمينهاى خويش ، اجتماع بر اين كردند كه اسيران را بخاطر تقرب به ايلك خان آزاد كنند . المنتصر از تصميم آنها آگاه شد . گروهى از ياران خود را كه به آنها اطمينان داشت برگزيد و باتفاق آنها از نهر گذشته و به « آمل الشط » فرود آمد . محلى و مكانى او را نميپذيرفت .\r\nبهر نقطه‌اى كه قصد آنجا كرد ، مردمش از ترس زشتكاريها و سوء رفتارش او را راه ندادند . برگشته از نهر گذشت رو به بخارا . والى ايلك خان را كه در آنجا بود طلب كرد . وى با او روبرو شد و جنگيدند ، المنتصر به « دبوسيه » منهزم گرديد . در آنجا سپاهى گرد آورد . و به بخارا برگشت . آنها را منهزم كرد .\r\nمردم بسيارى از جوانان سمرقند بيرون شدند و در جمله همراهانش قرار گرفتند و اهالى شهر مال و اسباب آلات و جامه‌ها و دواب و غير ذلك براى او حمل كرده بردند .\r\nهمين كه ايلك خان آگاه از آن رويداد گرديد ، تركان را گرد آورد و به سرعت باد و برق رو به سمرقند گذاشت . و در نواحى سمرقند با هم تلاقى كردند . و جنگ ميان شان شدت پيدا كرد و ايلك خان منهزم گرديد . اين واقعه در شعبان نود و چهار ( بعد از سيصد ) رخ داد و اموال و دواب او را به غنيمت گرفتند . ايلك خان به تركستان بازگشت و سپاه گرد آورد و روى به المنتصر نهاد . جمع انبوه ايلك خان يورش\r\n\r\n","description":"","footnote":"","page_name":" 271 ","page_number":275},
  {"content":"\r\n\r\nكنان در نواحى « اشروسنه » با المنتصر پيكار كردند و او را منهزم نموده و تركان بسيارى از همراهان او را كشتند .\r\nالمنتصر به حال هزيمت ، از نهر عبور كرد و به جوزجان رفت و آنجا را مورد نهب و غارت قرار داده اموال آنجا را گرفته و به قصد مرو حركت كرد ، يمين الدوله سپاهيان بسوى او گسيل داشت المنتصر محل خود را ترك كرده ، و سپاهيان محمود در پى او بوده تا اينكه به بسطام رسيد . در اينجا قابوس سپاهى بسوى او گسيل داشت و او در تنگنا قرار گرفت و همين كه راهها بر او تنگى يافت به ما وراء النهر برگشت ، همراهانش از آنجا عبور كرده و ديگر از خستگى و بىخوابى و ترس ناراحت و متنفر شده بودند و بسيارى از آنها او را ترك كردند و بعضى از آنها به ياران ايلك خان پيوسته . آنان را آگاه از محل و مكان او نمودند . المنتصر وقتى به خود آمد كه از همه جانب سواران ترك او را احاطه كرده بودند ، ساعتى با آنان بجنگ و ستيز پرداخت و سپس پشت آنها ، فرار كرد . و در محل كوچ اعراب فرود آمد كه در اطاعت يمين الدوله بودند .\r\nيمين الدوله به آنها سفارش كرده بود كه او را بيابند . همين كه او را ديدند ، آنقدر مهلتش دادند . تا سياهى شب همه جا را فراگرفت . آنگاه روى او ريخته دستگيرش نموده ، سپس او را كشتند و اين پايان كار او بود ، و اينكه هم اين رويداد را در وقايع اين سال آورديم . به منظور توالى و پياپى بودن آن بود . چه آنكه هر گاه پراكنده در رويداد سالها بيان ميشد . بدين صورت بسبب قلت و كوتاهى آن بدرستى دانسته نميشد .\r\n\r\nبيان محاصره سجستان بوسيله يمين الدوله\r\nدر اين سال يمين الدوله به سجستان رفت . حكمران آن خلف بن احمد بود ، و آنجا را محاصره كرد .\r\nسبب اين بود كه چون يمين الدوله سرگرم به جنگهائى شد كه ذكر كرديم .\r\nخلف بن احمد ، پسر خود طاهر را به قهستان روانه داشت و آنجا را متصرف گرديد ، سپس به يوشيج رفت ، و آنجا را هم تصرف نمود . آنجا و هرات به « بغراجق » عموى يمين الدوله تعلق داشت . همين كه يمين الدوله از آن جنگها فراغتى بدست\r\n\r\n","description":"","footnote":"","page_name":" 272 ","page_number":276},
  {"content":"\r\n\r\nآورد . عموى او اجازت خواست كه طاهر بن خلف را از ولايت خود بيرون كند .\r\nيمين الدوله اجازت داد ، و او بسوى طاهر رفت ، طاهر او را در نواحى « يوشيج » دريافت و با هم جنگيدند ، طاهر منهزم گرديد « بغراجق » در پى گرد او پافشارى كرد .\r\nطاهر برگشت و بغراجق را كشت و سرش را بريد .\r\nهمين كه خبر آن را يمين الدوله شنيد ، قتل عمش سخت بر او گران آمد و سپاه خود گرد آورد و روى به خلف بن احمد نهاد ، خلف در دژ اسپهبد ، تحصن اختيار كرد و آن دژى بود كه از جهت بلندى و ارتفاع سر به آسمان ميسود . يمين الدوله او را محاصره كرد و بر او تنگ گرفته در فشارش قرار داد خلف در آن حالت زبون گرديد ، و اظهار اطاعت كرد . و مالى فراوان تقديم داشت كه از آن حالت اختناق ، نفس به آزادى برآورد . يمين الدوله خواست او اجابت كرد و گروگان بر مالى كه تعهد داشت گرفت .\r\n\r\nبيان كشته شدن پسر بختيار در كرمان و استيلاى بهاء الدوله بر آنجا\r\nدر جمادى الاخره اين سال ، امير ابو نصر بن بختيار ، كه بر بلاد فارس مستولى شده بود ، كشته شد . سبب كشته شدن او اين بود كه همين كه از سپاه بهاء الدوله در شيراز شكست خورد به بلاد ديلم رفت و از آنجا به ديلميان مقيم در فارس و كرمان بنا را بمكاتبه و استمالت و جلب آنها گذاشت ، و آنها در پاسخ نامه‌هايش او را بسوى خود دعوت نمودند و وى به فارس رفت و در آنجا گروه زيادى از تركان و ديلميان و بىكاره‌ها گردش جمع آمدند و در آن نواحى تردد همى كرد ، سپس به كرمان رفت ولى ديلميان كه در كرمان بودند ، او را پذيرا نشدند ، و پيشوائى آنان با ابو جعفر بن استاد هرمز بود امير ابو نصر سپاه خود جمع كرد و قصد ابا جعفر نمود و با هم تلاقى كرده جنگيدند ، ابو جعفر بهزيمت به سيرجان رفت و ابن بختيار رو به جيرفت نهاده آنجا را متصرف شد . و بيشتر نواحى كرمان را تصرف نمود . اين امر بر بهاء الدوله بس گران آمد و موفق على بن اسماعيل را در رأس سپاهى گران بدان صوب گسيل داشت كه\r\n\r\n","description":"","footnote":"","page_name":" 273 ","page_number":277},
  {"content":"\r\n\r\nبا شتاب رو بكرمان نهاده ، تا مشرف بر جيرفت شد و ياران ابن بختيار كه در آنجا بودند ، زينهار خواستند و به آنان داده ، و على بن اسماعيل وارد جيرفت شد .\r\nسركردگانى كه با او بودند . با شتاب كارى او موافق نبودند . و از فرجام كار او را ترساندند ، ولى او گوش به آنها نداد ، و جوياى حال ابن بختيار شد ، او را آگاه كردند كه در هشت فرسنگى جيرفت است . على بن اسماعيل سيصد مرد دلير از ياران خود برگزيد . و بقيهء سپاه را در جيرفت گذاشته ، بسوى ابن بختيار رفت .\r\nهمين كه بدان مكان رسيد ، او را نيافت و او را راهنما شدند و از منزلى به منزل ديگر او را دنبال هميكرد ، تا اينكه در دارزين به او رسيد ، و شب را توقف نكرده برفت تا پگاه به او رسيد ، و نبردى شديد با هم كردند . موفق با معدودى از غلامانش حركت كرده ابن بختيار بدنبالشان روان ، شد . خود و يارانش شكست خورده رو بهزيمت نهادند . و موفق و همراهانش شمشير در ميانشان نهاده گروه زيادى از آنها كشته شدند .\r\nيكى از همراهان ابن بختيار به او غدر كرد و ضربتى بر او وارد كرده او را بر زمين انداخت و برگشت نزد موفق رفت كه وى را از كشته شدن او آگاه كند . يكى را با او فرستاد كه ببيند او ابن بختيار را ديد كه ديگرى او را كشته است ، و سرش را براى موفق بردند .\r\nموفق كشتار بسيار از ياران ابن بختيار كرد و بر بلاد كرمان استيلاء يافت و ابا موسى سياهكلى را بحكمرانى آنجا معين نمود . و نزد بهاء الدوله برگشت و او شخصا به پيشوازش بيرون رفت و او را مورد تكريم قرار داده و بزرگ داشت و پس از روزى چند او را دستگير كرد .\r\nاز شگفت ترين امور كه ياد شده اين است كه ، منجمى به موفق خبر داده بود كه او ابن بختيار را روز دوشنبه خواهد كشت ، پنج روز به روز دوشنبه باقيمانده بود كه موفق به آن منجم گفت : پنج روز بيشتر به دوشنبه باقى نمانده و ما را آگاهى از او ( ابن بختيار ) نيست . منجم به او گفت : هر گاه در آن روز به او دست نيافتى و او را نكشتى ، در عوض مرا بكش ، و گر نه به من نيكى كن ، همين كه روز دوشنبه فرا رسيد . موفق به ابن بختيار دست يافت و او را كشت و احسان بسيار به آن منجم كرد\r\n.\r\n\r\n","description":"","footnote":"","page_name":" 274 ","page_number":278},
  {"content":"\r\n\r\n\r\nبيان دستگيرى موفق ابى على بن اسماعيل\r\nبيان عزيمت او را به قصد جنگ با ابن بختيار و كشته شدن ابن بختيار كريم ، همين كه از آن سفر برگشت بهاء الدوله ، شخصا او را پيشواز و تكريم كرد . موفق از خدمت استعفاء كرد . بهاء الدوله استعفاى او را نپذيرفت ، و هر يك از آنان در رأى خود اصرار ورزيدند . ابو محمد بن مكرم به موفق مشورت داد كه ترك آن اصرار نمايد و استعفاى خود مسترد دارد . او نپذيرفت . بهاء الدوله او را دستگير و اموالش را بگرفت ( مصادره كرد ) و بوزير خود شاپور ، ببغداد نوشت كه منسوبين الموفق را دستگير نمايد ، مخفيانه آنان را بوى شناساندند . آنان با حيله و فريبكارى گريختند بهاء الدوله ابا محمد بن مكرم را به فرمانروائى عمان تعيين كرد . و ديگر اينكه بهاء الدوله بسال سيصد و نود و چهار الموفق را بقتل رساند .\r\n\r\nبيان پاره‌اى از روىدادها\r\nدر اين سال ، بهاء الدوله ، ابا على حسن بن استاد هرمز را بحكومت خوزستان منصوب كرد . در زمان حكومت ابى جعفر حجاج اوضاع و احوال آنجا رو به تباهى گذاشته ، و مصادرهء مردم اهالى را بستوه آورده بود . ابو على همت به آبادانى آنجا گماشت و بهاء الدوله او را لقب « عميد لشكر » داد و او با حسن سيرت و سلوك نيك و دادگرى با مردم باز هم اموال زيادى براى بهاء الدوله فرستاد .\r\nدر اين سال در سجستان ( همان سيستان كنونى است . م . ) معدن طلا كشف شد . و خاك زمين مىكندند و طلاى احمر از دل آن بيرون مىكشيدند .\r\nو در اين سال ، شريف ابو الحسن محمد بن عمر علوى درگذشت ، و در كرخ به خاك سپرده شد . و عمر او بهنگام فوت هفتاد و پنج سال و مشهور بكثرت مال و عقار بود . هم در اين سال قاضى ابو الحسن ابن قاضى القضاة ابى محمد بن معروف ، و قاضى ابو الفرج معافى بن زكريا معروف به ابن طراز جريرى ( به فتح جيم ) منسوب به محمد بن جرير طبرى درگذشت . زيرا كه به مذهب او ( مذهب محمد بن جرير طبرى ) تفقه\r\n\r\n","description":"","footnote":"","page_name":" 275 ","page_number":279},
  {"content":"\r\n\r\nميكرد ، و داناى به فنون دانشها بود و بسيار روايت كننده و داراى تصانيف بسيار بود .\r\n\r\n391 سال سيصد و نود و يك\r\n\r\nبيان كشته شدن المقلد و حكومت فرزندش قرواش\r\nدر اين سال ، حسام الدوله ، مقلد بن مسيب عقيلى به غدر و خيانت كشته شد . او را غلامان ترك كشتند .\r\nسبب كشته شدنش اين بود كه اين غلامان ، از نزد او فرار كرده بودند ، وى آنها را دنبال كرد و بر آنها پيروزى يافت و عده‌اى از آنها را كشت و باقى برگشتند و از وجود او بر خود بترسيدند ، يكى از آنان ، غفلت او مغتنم شمرد و او را در « انبار » كشت . كار مقلد هم بزرگ شده بود . و با وجوه سپاهيان در بغداد ، در مكاتبه بود و ميخواست چيره بر ملك گردد ، خدا براى او از جائى كه نميدانست ، رساند ! همين كه كشته شد فرزند بزرگترش قرواش غايب بود دارائى و خزائن مقلد در انبار بود و نماينده‌اش عبد اللّه بن ابراهيم بن شهرويه در انبار از تجاوز سپاهيان ترسيد و به ابا منصور بن قراد اللديد كه در سنديه بود نوشت و او را دعوت نمود و به او در نامهء ارسالى گفته بود ، من بين تو و قراوش پيمانى خواهم بست ، و دختر تو را به عقد نكاح درميآورم و آنچه پدرش بجاى گذاشته بين تو و او قسمت مينمايم و او را در صورتى كه عموى او حسن طمع بملك او كرده قصد او كند ، يارى خواهيم كرد قراد ، پيشنهادش را پذيرفت و خزائن و شهر را مورد حمايت قرار داد .\r\nعبد اللّه به قراوش نامه نوشت و او را برانگيخت هر چه زودتر خود را به ( انبار ) برساند . قراوش خودش را به آنجا رساند و مال را قسمت كردند و قراد نزد او ماند .\r\nديگر اينكه حسن بن مسيب مشايخ عقيل راجع كرد و شكايت قرواش به آنها\r\n\r\n","description":"","footnote":"","page_name":" 276 ","page_number":280},
  {"content":"\r\n\r\nكرد كه چه با قراد كرده است . به او گفتند : ترس از تو ، او را به اين كار وادار كرد ، موافقت با او را دمساز بشو و به رضاى او وقوف پيدا كن ، مشايخ به نزد قراوش سفر كردند ، و قرار گذاشتند و اتفاق رأى كردند كه حسن همچو كسى كه قصد جنگ و ستيز دارد ، رو به قرواش گذارد .\r\nاو و قراد هم به منظور قتال با وى بيرون ميشوند ، همين كه با همديگر تلاقى كردند جمعا برگشته قراد را دستگير ميكنند . حسن بر بنياد همين قرار بدان صوب رفت و قرواش و قراد هم براى جنگيدن با او بيرون شدند .\r\nهمين كه هر دو گروه بهم رسيدند ، يكى از ياران قراد ، خود را به او رساند و او را آگاه از جريان حال ( توطئه . م . ) نمود ، او سوار بر اسب فرار كرد ، قرواش و حسن او را تعقيب كردند و ليكن به او نرسيدند . قرواش برگشت و به خانه قراد رفت و آنچه از دارائى از قرواش گرفته بود . و همچنان دست نخورده بجا مانده بود ، بدست آورد . قرواش به كوفه رفت و بر خفاجه بتاخت و رويداد بزرگى از جنگ و ستيز با آنها رخ داد . خفاجه‌ايها ، بعد از آن به شام رفتند و در آنجا بودند تا اينكه ، چنان كه بخواست خداى بزرگ ذكر آن خواهيم كرد . ابو جعفر حجاج آنها را بخواست .\r\n\r\nبيان بيعت براى وليعهد\r\nدر ربيع الاول اين سال ، القادر باللّه امر به گرفتن بيعت براى فرزندش ابى - الفضل بعنوان ولايت عهد كرد . و حجاج خراسان را احضار و جمع كرد و آنان را آگاه از اين امر نمود و او را الغالب باللّه لقب داد .\r\nسبب گرفتن بيعت اين بود كه ابا عبد اللّه بن عثمان واثقى . از فرزندان الواثق باللّه امير المؤمنين ، از مردم نصيبين بود و ببغداد رفت و از آنجا به خراسان روى نهاد و از نهر به قصد ديدار هارون بن ايلك بغراخاقان عبور كرد ، ابو الفضل تميمى فقيه در مصاحبت او بود و نزد هارون چنان وانمود كرد كه رسولى از جانب خليفه است كه وى را نزد هارون روانه داشته و امر به بيعت به اين واثقى مينمايد زيرا او وليعهد است . خاقان ، خواستهء او اجابت كرد و با وى بيعت كرد و بنام او خطبه خواند و به او\r\n\r\n","description":"","footnote":"","page_name":" 277 ","page_number":281},
  {"content":"\r\n\r\nانفاق كرد . اين خبر به القادر باللّه رسيد و به روى بسى گران آمد و در اين باره بخاقان نوشت ولى او . نامه‌اش را ناديده و ناشنيده انگاشت .\r\nهمين كه هارون خاقان درگذشت . بعد از او احمد قراخاقان زمام امور را بدست گرفت و بر مسند حكم نشست و در اين باره خليفه به او نامه نوشت . پس امر به تبعيد واثقى كرد . در اين هنگام خليفه براى فرزندش به ولايت عهد بيعت گرفت .\r\nو اما واثقى . از نزد احمد قراخاقان بيرون رفت و قصد بغداد كرد . و در آنجا شناخته شد و مورد پى گرد قرار گرفت . از بغداد . ببصره گريخت و از آنجا به فارس و كرمان و سپس به بلاد ترك . او بمراد خود و آنچه كه خواهان بود نرسيد . خليفه به پادشاهان نامه نوشت و او را طلب كرد . دنيا بر واثقى تنگ شد و بخوارزم رفت و در آنجا اقامت گزيد ، سپس آنجا را ترك كرد . و در اين موقع يمين الدوله محمود بن سبكتكين او را گرفت و در دژى زندانيش كرد تا اينكه درگذشت .\r\n\r\nبيان استيلاى طاهر بن خلف بر كرمان و برگشتن از آنجا\r\nدر اين سال ، طاهر بن خلف بن احمد . صاحب سجستان ، به كرمان رفته خواهان تصرف آن بود .\r\nسبب حركت او بدان صوب اين بود كه از طاعت پدرش سر بتابيد و جنگهائى بين آنها رويداد كه پيروزى با پدرش خلف بن احمد بود . پس طاهر سجستان را ترك كرد و بكرمان رفت و سپاه بهاء الدوله در آنجا بود . وضع آن چنان كه ذكر كرديم بود . سپاهيان كه در كرمان بودند با سركردهء خود . با سرپرست شهر كه همان ابو موسى سياهكلى بود ديدار كرده به او گفتند كه :\r\nاين مرد باينجا رسيده است ( طاهر بن خلف ) و اكنون ضعيف است . و رأى بر آنست كه پيش از آنكه كارش نيرو بگيرد . و جمعش انبوه گردد . پيشدستى كرده جلوى او بگيرى . ابو موسى چنان نكرد و اين كار را خوار مايه . شمرد . از آن سوى جمع طاهر كثرت يافت و رو به ارتفاعات كوهستانها رفت و در آنجا گروهى از متمرد بن سلطان وجود داشتند . و به پشتيبانى آنها و حمايت از وى نيرو يافت و بر جيرفت فرود آمد\r\n\r\n","description":"","footnote":"","page_name":" 278 ","page_number":282},
  {"content":"\r\n\r\nو آنجا و ديگر سرزمينهاى آن ناحيت را تصرف كرد و طمع در باقى ملك بست .\r\nابو موسى و ديلميان قصد او نمودند . آنها را منهزم كرد و ما بقى ملك كه در دست آنها بود بگرفت . منهزمين به بهاء الدوله نامه نوشتند و او لشكرى بسركردگى ابو جعفر بن استاد هرمز بدان صوب روانه كرد . ابو جعفر بكرمان رفت ، طاهر در بم بود ، و قصد آنجا نمود . و ميان طلايهء هر دو سپاه جنگى رويداد . و طاهر به سجستان بازگشت و كرمان را ترك كرد . همين كه به سجستان رسيد ، اسيران را آزاد نمود و آنان را دعوت به تتال با پدرش كرد و براى آنان سوگند ياد نمود كه چنانچه او را يارى كنند و با وى در جنگ شركت بنمايند بقيهء آنان را آزاد خواهد كرد . آنها اين كار كردند و با پدرش خلف ابن احمد بجنگيد و بر او پيروز شد و او را هزيمت داد و طاهر ملك را تصرف نمود ، و پدرش به دژى منيع رفت و در پناه آن تحصن پيدا كرد .\r\nمردم طاهر را بسبب حسن سيرت و سوء سيرت پدرش دوست ميداشتند .\r\nطاهر ديلميان را آزاد كرد . پس از آن پدرش بياران طاهر نامه نوشت كه آنان را از طاهر بازگرداند و كار او تباه سازد . ياران طاهر آن كار نكردند . و خلف از خدعه كارى خويش عدول نمود . و به طاهر نامه نوشت و چنان وانمود ساخت كه از آنچه درگذشته رفته است پشيمان است و به استمالت او پرداخته و اينكه غير از او فرزندى ندارد و ميترسد كه چون بميرد غير فرزندش ملك را تصرف كند سپس او را به تنهائى و مجرد نزد خود خواند تا با وى ديدار كرده حال خويش به او بشناساند و وعده گذاشتند كه زير آن دژ با يك ديگر ديدار كنند . فرزندش تنها و مجرد بوعده گاه رفت . خلف نيز از تلعه فرود آمد . در آن نزديكى كمينگاهى ترتيب داده بود همين كه با طاهر ديدار كرد . فرزند خويش گرفته بگريست . و به صداى بلند گريه كرد . كمين داران از كمينگاه بيرون جسته و طاهر را اسير كردند . و پدرش خلف ابن احمد او را با دست خودش كشت و غسل داد و دفن . كرد در حالى كه غير از او فرزندى نداشت ! همين كه طاهر كشته شد مردم به خلف طمع ورزيدند زيرا از فرزندش بخاطر\r\n\r\n","description":"","footnote":"","page_name":" 279 ","page_number":283},
  {"content":"\r\n\r\nشهامتى كه داشت ميترسيدند . و در اين هنگام محمود بن سبكتكين قصد او نمود ، و چنان كه ذكر خواهيم كرد . بلادش را تصرف نمود ولى عتبى . سبب فتح او را غير از آنچه گفتيم آورده است كه بيان آن بخواست خداى بزرگ خواهيم كرد .\r\n\r\nبيان پاره‌اى از رويدادها\r\nدر اين سال تركهاى بغداد بر ابو نصر شاپور نماينده سلطان شوريدند ابو نصر فرار كرد و فتنه بين تركها و عامهء مردم از اهالى كرخ پديد آمد و كشتار بسيارى از طرفين شد . و در آن گير و دار سنيان بغداد تركان را عليه اهالى كرخ يارى كردند ، و كرخيها از همه جانب ضعيف شدند . اشراف شهر در اين امر بميانجيگرى برخاسته و باصلاح آن دو قيام نموده ، فتنه ساكت شد .\r\nدر اين سال . امير ابو جعفر عبد إله بن القادر باله متولد شد . و همو القائم بامر اللّه است .\r\nدر ربيع الاول اين سال ، ابو القاسم عيسى بن على بن عيسى ، درگذشت او از مردان فاضل و عالم بعلوم اسلامى و منطق بود و براى حديث گفتن اجلاسيه داشت و مردم از جانب او روايت مينمودند .\r\nدر اين سال قاضى ابو الحسن جزرى درگذشت وى بمذهب داود طاهرى بود و از مصاحبين قديمى عضد الدوله بشمار ميرفت در اين سال . ابو عبد إله حسين بن حجاج شاعر ، در راه نيل درگذشت و جنازهء او ببغداد حمل شد و ديوان اشعار او مشهور است .\r\nو در اين سال بكران ابى الفوارس دائى پادشاه جلال الدوله در واسط درگذشت .\r\nدر اين سال . جعفر بن محمد بن فرات معروف به ابن حذابه وزير درگذشت ولادت او بسال سيصد و هشت بود و وى بمصر رفت و وزارت كافور يافت و حديث بسيار روايت كرد\r\n\r\n","description":"","footnote":"","page_name":" 280 ","page_number":284},
  {"content":"\r\n\r\n\r\n392 سال سيصد و نود و دو\r\n\r\nبيان نبرد يمين الدوله در هند\r\nدر اين سال . يمين الدوله محمود بن سبكتكين ، به جيبال پادشاه هند بتاخت و پيكارى بزرگ با او درانداخت .\r\nسبب اين بود كه چون محمود سرگرم امر خراسان و تصرف آن شد و از قتال با خلف بن احمد فراغت يافت . و وجودش از پيش رويش خالى و پاك شد . دوست داشت به غزوه ( جهاد ) به هند رود و اين امر كفارهء قتال او با مسلمانان باشد ، پس عنان عزيمت رو به آن بلاد سست كرد و بر شهر برشور فرود آمد . در آنجا دشمن خدا ، جيبال با سپاهيان بسيار بدانجا رسيد ، يمين الدوله پانزده هزار از سپاهيان و داوطلبان برگزيد و روى به او نهاد در محرم اين سال . فريقين با يك ديگر تلاقى كردند و جنگيدند و هر دو سپاه پايمردى و بردبارى نشان دادند . همين كه روز به نيمه رسيد . هنديان منهزم شدند ، و كشتارى عظيم از آنان شد و جيبال و گروه بسيارى از افراد خاندان و وابستگان او اسير شدند ، و مسلمانان اموالى بسيار . و گوهرهاى نفيس به غنيمت بدست آوردند ، و گردن‌بندى از گردن دشمن خدا جيبال ، از گوهرى بى نظير بدست آمد . كه چون قيمت كردند دويست هزار دينار ارزش داشت . و بمانند آن گردن بندهاى ديگر كه از گردن پيشوايان اسيران بدست آمد . و پانصد هزار برده جزء غنائم آن نبرد بود و بلاد بسيارى در هندوستان فتح شد . يمين الدوله همين كه از جهاد خويش فراغت يافت دوست داشت كه جيبال را آزاد كند كه هنديان او را به حال مسكنت و ذلت به‌بينند و او را در برابر مالى آزاد كرد و او آن مال بپرداخت . از عادات هنديان آنست كه هر كسى از آنان بدست مسلمانان اسير شود . ديگر رياستى به او واگذار نميشود همين كه جيبال . پس از آزاد شدن چنان بديد ، سر خود بتراشيد و سپس خود را در آتش انداخت . و در آتش اين دنيا پيش از آتش آخرت بسوخت\r\n\r\n","description":"","footnote":"","page_name":" 281 ","page_number":285},
  {"content":"\r\n\r\n\r\nبيان غزوه ديگر ايضا در هند\r\nهمين كه يمين الدوله از كار جيبال فراغ خاطر پيدا كرد . چنان ملاحظه نمود كه غزوهء ديگرى در آن سرزمين انجام دهد و به « ويهند » رفت و آنجا را محاصره كرد ، تا اينكه قهرا آن را گشود و گزارشى به او رسيد كه گروهى از هنديان در كوه شكافهاى اجتماع كرده عزم فساد و عناد دارند . او فوجى از سپاهيان خويش رو به آنها روانه داشت و بر آن جماعت تاختند و كشتار بسيار از آنان كردند و كسى از آنان نجات پيدا نكرد مگر افراد تنها و فرارى ، يمين الدوله ، سلامت و پيروزمند به غزنه بازگشت\r\n\r\nبيان جنگ ميان قرواش و سپاه بهاء الدوله\r\nدر اين سال قرواش بن مقلد . گروهى از عقيل را به محاصرهء مدائن سوق داد ابو جعفر نماينده بهاء الدوله لشكرى بدان صوب گسيل داشته و آن گروه را از آن ناحيت براندند ، عقيل و ابو الحسن مزيد در بنى اسد . اجتماع نمودند و قوى شوكت شدند ، حجاج قصد آنها نمود و از خفاجه يارى طلبيد و آنها را از شام احضار كرد . خفاجه با او مجتمع شدند و در نواحى « باكرم » در رمضان جنگيدند . ديلميان و تركان منهزم شده و گروه بسيارى از آنان اسير و سپاهشان پاشيد .\r\nابو جعفر آنچه سپاه نزد خود داشت گرد آورد و روى به بنى عقيل و ابن مزيد نهاد و در نواحى كوفه تلاقى كردند و قتال بين آنان شدت يافت عقيل و ابن مزيد در آن معركه منهزم شده و گره بسيارى از ياران آنها كشته . و به همان اندازه هم از آنها اسير گرفته شد و ابو جعفر رو به محل كوچ‌نشين ابن مزيد نهاد بر آنها بتاخت و در آنجا آنها را منهزم كرد و آن كوچ‌نشين و خانه‌ها و اموال مورد نهب و غارت قرار گرفت و آنقدر در آنجا زيور آلات و گوهر و جامگان ديده شد كه اندازه‌اش به شمارش نميآمد .\r\nچون ابو جعفر از بغداد دور شد امور آنجا دچار اختلال گرديد و عياران ظهور كردند و فساد و تباهى شدت پيدا كرد و نفوس كشته شد و اموال به غارت رفت\r\n\r\n","description":"","footnote":"","page_name":" 282 ","page_number":286},
  {"content":"\r\n\r\nو مساكن به آتش كشيده شد خبر به بهاء الدوله رسيد . براى حفظ شهر ابا على بن ابى جعفر معروف به استاد هرمز را بدانجا روانه كرد و او را « عميد لشگر » لقب داد و به ابى جعفر حجاج پيام فرستاد و دلش بدست آورد . ابو على به بغداد رسيد و بنا را به سياست و منع مفسدين گذاشت ، فتنه خوابيد و مردم امنيت پيدا كردند . در اين سال . محمد بن جعفر .\r\nابو بكر فقيه شافعى معروف به اين دقاق صاحب اصول . درگذشت .\r\n\r\n393 سال سيصد و نود و سه\r\n\r\nبيان تصرف سجستان بوسيله يمين الدوله\r\nدر اين سال . يمين الدوله محمود بن سبكتكين سجستان را متصرف و از دست خلف بن احمد بيرون آورد .\r\nعتبى گويد : سبب گرفتنش ( گرفتن سيستان ) اين بود كه يمين الدوله همين كه بعد از صلح با خلف چنان كه ذكر آن در وقايع سال سيصد و نود رفت خلف ادارهء امور را بر عهدهء فرزندش طاهر گذاشت و ملك به او تسليم نمود . و خود معتكف به عبادت و سرگرم دانش گرديد خلف مردى دانشمند و فاضل و دوستدار دانشمندان بود قصدش از اعتكاف و سرگرم شدن به علم و دانش اين بود كه يمين الدوله را متوهم سازد كه ترك ملك نموده و در طلب آخرتست ، تا مگر طمع يمين الدوله را از بلاد خود ببرد .\r\nطاهر همين كه بر مسند حكم مستقر گرديد ، پدر را از چشم انداخت و كارش را مهمل گذاشت پدرش به ملاطفت و مدارا پرداخت . سپس در قلعه‌اى كه در آنجا تحصن اختيار كرده بود تمارض كرد . و فرزند خويش طاهر را نزد خود خواست تا به او وصيت كند . طاهر بدى كه بپدرش روا داشته بود فراموش كرد و بدون آنكه احتياطى\r\n\r\n","description":"","footnote":"","page_name":" 283 ","page_number":287},
  {"content":"\r\n\r\nبكند نزد او رفت همين كه به او رسيد خلف او را دستگير و زندانى كرد و در زندان بماند تا آنكه مرد و خلف چنين وانمود كرد كه خودكشى كرده است .\r\nچون سپاهيان خلف و فرمانده لشگرش خبران رويداد شنيدند . نيت آنها در اطاعت از خلف دگرگونه شد و او را مكروه شمردند و از ورود بشهرش جلوگيرى كردند و نسبت به يمين الدوله اظهار اطاعت نمودند و بنام او خطبه خواندند و براى او پيام فرستادند كس بفرستد تا شهر را به او تسليم نمايند . يمين الدوله همان كار كرد و آنجا را تصرف نمود و در اين سال آن نقطه در متصرفات او درآمد و سپس تصميم گرفت خلف و آنچه در دستش بجاى ماند است بگيرد و از مكر و فريبكاريهاى او راحت شود . و قصد او كرد و خلف در حصن الطاق بود و آن قلعه را هفت باروى محكم بود و گرداگردش خندقى عميق و عريض حفر كرده بودند كه عبور از آن ميسر نبود مگر بوسيلهء پلى كه از روى آن بايد گذشت و بهنگام بروز خطر آن پل از روى خندق برداشته ميشد . يمين الدوله با او بمنازعه پرداخت و او را در تنگنا قرار داد . و ليكن به او دسترسى پيدا نكرد ، پس به سپاهيان خويش امر كرد آن خندق را پر كنند كه عبور بدان سوى آن امكان‌پذير شود چوبها بريدند و با خاك در يك روز معبرى بوجود آوردند كه از آن راه خود را به قلعه رسانده نبرد كنند .\r\nچون آن معبر بوجود آمد لشكريان با فيلها كه همراه داشتند هجوم بردند و جنگ شدت پيدا كرد و كار بزرگ شد . بزرگترين فيلها بدروازهء باروى قلعه پيشرفتند آنها با دندانهاى خود دروازه از جاى بركنده و بدور افكندند . سپاه يمين الدوله آن را تصرف نموده و سپاه و ياران خلف به باروى دوم عقب نشستند . همچنان سپاهيان يمين الدوله ياران خلف را از باروئى به باروى ديگر تعقيب كردند و همين كه خلف ديد جنگ شدت پيدا كرده است و باروهاى قلعه تصرف مىشود و يارانش زبون شده‌اند . و آن فيل عظيم مردم را زير پاى خود له مىكند . دلش از ترس گوئى از جاى كنده شد و كس فرستاد زينهار خواست .\r\nيمين الدوله خواست او را اجابت كرد و دست از او برداشت و چون نزد يمين الدوله حضور پيدا كرد . مقدمش را گرامى داشت و به او احترام گذاشت و دستور داد در بلادى\r\n\r\n","description":"","footnote":"","page_name":" 284 ","page_number":288},
  {"content":"\r\n\r\nكه خواهد نزد او بماند . خلف جوزجان را براى اقامت خويش برگزيد و او را بهيئت خوب بدانجا فرستاد و چهار سال در آنجا به زيست .\r\nبراى يمين الدوله نقل كردند كه او با ايلك خان بنا را بمكاتبه و اغراء و تحريك او به قصد يمين الدوله گذاشته است . او هم خلف را از جوزجان به جردين نقل مكان داد و احتياط بيشترى در حفظ او كرد تا اينكه در رجب سال سيصد و نود و نه اجلش فرا رسيد و درگذشت و يمين الدوله تمام ما ترك او را به فرزندش ابى حفص داد . خلف مشهور به طلب دانش و گرداوردن دانشمندان بود و كتابى در تفسير قرآن تصنيف كرد . كه از بزرگترين كتب نوع خود بشمار است .\r\n\r\nبيان جنگ بين عميد لشكر ابى على و ابى جعفر حجاج\r\nدر اين سال بين ابى جعفر بن استاد هرمز و ابى جعفر حجاج جنگ درگير شد .\r\nسبب اين بود كه ابا جعفر در عراق نماينده بهاء الدوله بود و سپاه گرد آورد و جهاد كرد و بعد از او ابا على عميد لشكر . بنمايندگى منصوب شد . و ابو جعفر در نواحى كوفه اقامت گزيد و بين او و ابو على صلحى برقرار نگرديد .\r\nابو جعفر گروههائى از ديلميان و تركها و خفاجه را گرد آورد و بسيج كرد و ابو على نيز گروه بسيارى را گرد آورد و روى به او نهاد و در نواحى نعمانيه با هم تلاقى كردند و جنگ بزرگى ميان فريقين رويداد . ابو على فوجى از سپاهيان خود . از پشت سر سپاهيان ابا جعفر روانه داشته و از پشت حمله بردند و ابا جعفر منهزم گرديد و به حال گريز دور شد .\r\nهمين كه ابو على . پس از هزيمت ابا جعفر از عراق بخوزستان رفت و به سوس ( شوش ) رسيد . به او خبر داده شد كه ابا جعفر به كوفه بازگشته است . ابو على به عراق مراجعت كرد و ميان او و ابى جعفر منازعات و مراجعاتى صورت گرفت و سرانجام كار بجنگ كشيد . و هر كدام از آنها از بنى عقيل و بنى اسد و بنى خفاجه استمداد و طلب\r\n\r\n","description":"","footnote":"","page_name":" 285 ","page_number":289},
  {"content":"\r\n\r\nيارى نمودند . در بين اينكه آنان . در آن حال بودند بهاء الدوله به عميد لشكر كس فرستاد و او را بخواست . ابى على بخاطر ابى العباس بن و اصل صاحب بطيحه .\r\nبخوزستان رفت .\r\n\r\nبيان عصيان سجستان و فتح دوبارهء آن\r\nهمين كه يمين الدوله سجستان را تصرف كرد . از آنجا بازگشت و امير بزرگى از ياران خود را كه بقنجى صاحب شناخته شده بود . بفرمانروائى آنجا گماشت و او با مردم خوش رفتارى كرد .\r\nطوائفى از متمردين و اهل فساد . مردى را بر خود پيشوا كردند كه آنها را گرد آورد و بناى مخالفت با سلطان گذاشتند . يمين الدوله به سمت آنها رفت و آنها را در دژ ارك محاصره كرد . و در ذى حجه اين سال جنگ بين آنها رويداد . يمين الدوله بر آنها چيره و ظفرياب گرديد و دژ آنها تصرف شد و بسيارى از آنان را كشت و بقيه السيف آنها منهزم شده . سپاهيانى بدنبال آنها فرستاد و بر فراريان دست يافته و كشتار بسيار از آنها كردند تا اينكه سجستان خالى از وجود آنها شد و امور تصفيه و ملك او استقرار يافته و آنجا را به برادرش نصر مضافا به نيشابور بداد\r\n\r\nبيان درگذشت الطائع لله\r\nدر شوال اين سال . الطائع سه مخلوع بن المطيع للّه درگذشت . اشراف و قضاة و غيرهم در دار الخلافه براى نمازگذاردن بر او و تسليت اجتماع كردند و القادر باللّه بر او نماز گذارد و پنج تكبير بگفت و عامه در اين باره گفتند : اينست آن كارى كه دربارهء خلفاء ميكنند . و اين حاحب نعمان جنازهء او را تشييع كرد و شريف رضى در رثا او سخن سرود ( يك بيت از قصيده رثائيه او را مؤلف آورده و متذكر شده كه آن قصيده طولانى است و در ترجمهء آن يك بيت هم هيچگونه فايدتى متصور نبودم . )\r\n\r\n","description":"","footnote":"","page_name":" 286 ","page_number":290},
  {"content":"\r\n\r\n\r\nبيان درگذشت منصور بن ابى عامر\r\nدر اين سال ابو عامر معافرى . ملقب به المنصور . امير اندلس باتفاق المؤيد هشام بن الحاكم ، كه ذكر آن در بيان المؤيد كرده بوديم . درگذشت .\r\nاصل او از جزيرة الخضر از خاندانى مشهور بود و به طلب دانش به قرطبه آمده بود و مردى با همت بود مادر المؤيد در حيات پدرش المستنصر به او علاقه خاطر پيدا كرد همين كه هشام به امارت رسيد صغير بود . منصور از جانب مادر او كفالت كار او تعهد كرد و قيام و اقدام بخاموشى آتش فتنه شورشيان عليه المؤيد نمود . و استقرار ملك را براى او مسلم داشت . پس زمام كارها به او سپرده شد . مردى با شهامت .\r\nشجاع با نيروى اراده و حسن تدبير بود سپاهيان را استمالت و جلب خاطر آنان نمود و خوش رفتارى با آنها كرد . و كارش نيرو يافت و ملقب : به المنصور گرديد و غزوات ( جهاد ) با فرنگيان و غيرهم را دنبال كرد و كشور را آرام نموده و بدان ثبات بخشيد و چيزى از اضطراب در آن بجاى نگذاشت .\r\nاو مردى عالم و دوستدار دانشمندان بود . و بكثرت مجالست و مناظرهء با آنان دلبستگى داشت و دانشمندان بسى او را ستودند و تصانيف بسيار برايش نمودند . او در حال توجه و قصد عزا ( جهاد ) بيمار شد . ولى از عزم خود بازنگشت . وارد خاك دشمن گرديد و بهدف خود نائل آمد و چون برگشت بسى كوفته و خسته بود و در شهر سالم درگذشت غبار و گردى كه بر زره او . در غزواتش نشسته بود روييده . و جمع و چيزى نيك دانسته شد . امر كرد آن را تبركا در كفن او بگذارند .\r\nمنصور مرد نيك اعتقاد و با سيرت نيك و دادگر بود روزگار او بسبب خرمى همه عيد بود و مردم امنيت و آسودگى داشتند . خدا او را بيامرزاد . و شعرى نيكو دارد . و مادرش تميمه بود و چون درگذشت فرزندش المظفر ابو مروان عبد الملك بجايش زمام كارها بدست گرفت و ره ، چنان رفت كه پدرش رفته بود\r\n.\r\n\r\n","description":"","footnote":"","page_name":" 287 ","page_number":291},
  {"content":"\r\n\r\n\r\nبيان محاصره شهر قابس بوسيله فلفل و ماجراى او\r\nدر اين سال يحيى بن على اندلسى و فلفل . با سپاهى انبوه از طرابلس ، به شهر قابس رفته آنجا را محاصره نمودند . پس از آن به طرابلس برگشتند . همين كه يحيى بن على ، به وضع خود از جهت قلت مال انديشيد ، و اختلال حال خود بسبب بدى مجاورت با فلفل و يارانش نگريست و بعد از آنكه فلفل و همراهانش ، اسبهاى خود گرفته . و آنچه از سلاح اختيار نموده ، با خريدن و غصب بدست آوردند ، يحيى بن على بمصر نزد الحاكم برگشت الحاكم ميخواست او را بكشد ولى بعدا او را عفو كرد .\r\nفلفل تا بسال چهار صد در طرابلس اقامت داشت سپس مريض شد و درگذشت و برادرش « ورو » امور آنجا را قبضه كرد و زناته اطاعتش كردند و كارش استوار گرديد . باديس براى جنگ با زناته . رو به طرابلس نهاد . و زناته چون خبر حركت او را شنيدند . طرابلس را ترك كرده و باديس آنجا را تصرف كرد . و اهالى آنجا فرار كردند « ورو » برادر فلفل به باديس پيام فرستاد براى خود و همراهانش از زناته زينهار خواست كه در طاعت باديس باشند و او آنها را همچو ساير عمال خود بشمار آورد . باديس به آنان تأمين داد و نسبت به آنها خوشرفتارى كرد ، و نفزاوه و فسطيله را بدين شرط به آنها داد كه از نواحى طرابلس بروند و آنها هم پذيرفتند و عمل كردند .\r\nديگر اينكه خزرون بن سعيد برادر « ورو » نزد باديس آمد و از برادرش جدا شد فرمانبردارى باديس را گردن نهاد ، باديس هم او را گرامى داشت و بوى نيكى كرد .\r\nسپس برادرش ( ورو ) با باديس به مخالفت برخاست و به طرابلس رفت و آنجا را محاصره كرد . و خزرون به قصد جلوگيرى از او بدان صوب رفت اين رويداد بسال چهار صد و سه رخ داد\r\n.\r\n\r\n","description":"","footnote":"","page_name":" 288 ","page_number":292},
  {"content":"\r\n\r\n\r\nبيان پاره‌اى از رويدادها\r\nدر رمضان اين سال ستارهء بزرگى كه گيسوان داشت در آسمان پديد گرديد و در ذى قعده نيز ستارهء بزرگى متلاشى شده و نورى همچو نور ماه تمام از آن ساطع و محو شد و جرم آن همچنان متموج بجاى ماند .\r\nدر اين سال فتنه در بغداد شدت پيدا كرد . و عياران و مفسدين پخش شدند بهاء الدوله ابا على بن استاد هرمز عميد لشكر را به عراق گسيل داشت كه تدبيران كار كند او ببغداد رسيد و شهر را براى او آذين بستند و مفسدين را قلع و قمع كرد . و و سنيان و شيعيان را از اظهار مذاهب خود منع نمود . و پس از آن ابن مسلم فقيه اماميه را تبعيد كرد و شهر آرام شد و امور استوارى پيدا كرد .\r\nدر ذى حجه اين سال امير ابو على ، حسن بن بهاء الدوله متولد شد هموست كه بعدا پادشاه شد و ملقب به مشرف الدوله گرديد .\r\nدر اين سال . وزير ابو العباس ضبى ، وزير مجد الدوله بن فخر الدوله . از رى گريخت و نزد بدر بن حسنويه رفت و بدر او را گرامى داشت . و بعد از او خطير ابو على بوزارت مجد الدوله رسيده و جاى او را گرفت .\r\nدر اين سال الحاكم بامر اللّه . ابا محمد اسود كه نامش « تمضولت » بود . بر دمشق فرمانروا نمود فرماندهى لشكر شام را بوى داد او بدمشق رسيد و در قصر دار الاماره فرود آمد او يك سال و دو ماه در آنجا استاندار بود و از كارهاى او اين بود كه مردى مغربى را در كوى و برزن همى گرداند و منادى جار ميزد كه اين كيفر كسى است كه دوستدار ابا بكر و عمر است و سپس او را از شهر اخراج كرد .\r\nدر اين سال . عثمان بن جنى نحوى مصنف اللمع و غيره در بغداد درگذشت از او هم اشعار برجسته‌اى هست و همچنين قاضى على بن عبد العزيز جرجانى در رى بدرود زندگى گفت ، او امامى فاضل و داراى فنون زيادى ( يعنى داناى فنون ) بود و همچنين وليد بن بكر بن مخلد اندلسى فقيه مالكى درگذشت كه محدثى\r\n\r\n","description":"","footnote":"","page_name":" 289 ","page_number":293},
  {"content":"\r\n\r\nمشهور بود .\r\nدر اين سال ابو الحسن محمد بن عبد إله سلامى شاعر بغدادى درگذشت .\r\n( مؤلف فاضل دو قطعه از اشعار او را بعنوان نمونه يكى در توصيف رزه و ديگرى در ستايش عضد الدوله نقل كرده است كه در ترجمه آنها فايده‌اى تصور نميشد . اين نكته قابل توجه است درباره سلامى شاعر بغدادى كه مؤلف فاضل در ذيل آن دو قطعه شعر مينويسد : م . )\r\nبموصل آمد و با نام آوران از شعراء از جمله ابو الفرج بيضاء و ابو الحسن تلعفرى اجتماع كرد . و او ( سلامى ) خردسال بود . آنان او را امتحان كردند و در امتحان برجستگى خويش نشان داد .\r\nدر اين سال محمد بن عباس خوارزمى اديب شاعر كه مردى فاضل بود ، در نيشابور درگذشت .\r\nدر اين سال محمد بن عبد الرحمن بن زكرياء ابو طاهر مخلص و محدث مشهور درگذشت و نخستين سماع او - سماع حديث از او - بسال سيصد و دوازده بود\r\n.\r\n\r\n","description":"","footnote":"","page_name":" 290 ","page_number":294},
  {"content":"\r\n\r\n\r\n394 سال سيصد و نود و چهار\r\n\r\nبيان استيلاى ابى العباس بر بطيحه\r\nدر شعبان اين سال . ابو العباس بن و اصل بر بطيحه غلبه پيدا كرد و مهذب الدوله را از آنجا بيرون راند ابتداى حمال ابى العباس اين بود كه وى در جهبذه از جانب طاهر بن زيرك حاجب نمايندگى داشت . و در خدمت او ترقى كرد . سپس از وى بيمناك شد و ترك او نمود و به شيراز رفت و به خدمت فولاد درآمد و نزد او جلو افتاد و پيشرفت كرد و همين كه فولاد دستگير شد ابو العباس با حال بدى به اهواز برگشت و در آنجا مشغول خدمت شد .\r\nپس از آن به بغداد رفت . و در آنجا هم دچار تنگى شده از بغداد بيرون آمد و به خدمت ابا محمد بن مكرم درآمد . سپس انتقال به بطيحه پيدا كرده . به خدمت مهذب الدوله وارد شد ، مهذب الدوله سپاهى بسيج كرده او را به جنگ لشكرستان ، موقعى كه بر بصره چيره شده بود فرستاد . و از آنجا به سيراف رفته آنچه در آنجا از كشتى و مال كه تعلق به ابى محمد بن مكرم داشت . گرفته رو به بخش پائين دست دجله نهاد و بر آن ناحيت غلبه نمود و طاعت از مهذب الدوله را از عهده خود برداشت مهذب الدوله يكصد زورق شبگرد و رزمنده بسوى او روان كرد . بعضى از آنها غرق شدند و ما بقى را ابو العباس گرفت و به سمت « ابله » رفت و ابا سعد بن ماكولا را كه همراه با لشكرستان بود ، منهزم ساخته ، لشكرستان را نيز از پيش روى او بگريخت و ابن و اصل بر بصره استيلاء يافته و در دار الاماره فرود آمد و ديلميان و سپاهيان را زينهار بخشيد .\r\nلشكرستان قصد مهذب الدوله نمود . ابى العباس با نيروى لشكرى به قتال او\r\n\r\n","description":"","footnote":"","page_name":" 291 ","page_number":295},
  {"content":"\r\n\r\nبازگرديد و با او تلاقى كرد و با لشكرستان جنگ كرد . او از ابى العباس شكست خورده منهزم شد و گروه زيادى از مردانش كشته شدند و ابو العباس بر اموال و اثقال او دست يافت و رو به بطيحه رفت و به مهذب الدوله پيام فرستاده و به او گفته بود :\r\nلشكرت را هزيمت دادم و داخل سرزمين تو شدم راه خود در پيش گير و برو ، مهذب الدوله به شامنى و نزد ابى شجاع فارس بن مروان و فرزندش بدوستى رفت آنان نسبت به او غدر كردند و دارائى او را گرفتند و ناگزير فرار اختيار كرد و با زشت ترين صورتى به « واسط » رسيد . مردم آنجا او را ديدند و پذيرا شدند .\r\nهمسر او كه دختر بهاء الدوله بود روانه شده بود . مهذب الدوله دنبالش رفت ولى به او نرسيد .\r\nو ابن و اصل همين كه بر دارائى و ما يملك مهذب الدوله كه بسيار هم بزرگ بود دست يافت . و همسر او را كه دختر بهاء الدوله بود ، در خانه خودش نگاه داشته و و پاسدارانى بر او گماشت كه او را پاس دارند . آنچه كه داشت در آن خانه جمع و تصرف كرد و او را نزد پدرش بهاء الدوله روانه كرد . مردم بطايح دربارهء ابو العباس اختلاف پيدا كردند ، وى هفتصد سوار رزمنده به جازره گسيل داشت كه اصلاح امور آنجا كنند . مردمش با آن رزمندگان پيكار كرده . و بر سپاه پيروزى يافتند و بسيارى از آنان را كشتند .\r\nجريان امر عليه ابى العباس بن و اصل پخش گرديد . وى از بيم آنكه مبادا انتشار آن عليه او فزون گردد ، به بصره برگشت و بطائح را همچنان به حال آشفتگى و نابسامانى ترك كرده و هيچكس يافته نميشد آنجا را حفظ كند .\r\nهمين كه بهاء الدوله از حال ابى العباس و نيروى او آگاه شد از وجود او براى كشور بيمناك شد و از فارس به اهواز رفت كه تلافى امر كند . عميد لشكر را از بغداد خواست و حاضر شد و سپاهى انبوه براى او تجهيز كرد و آنها را بسوى ابى العباس گسيل داشت عميد لشكر و سپاهش به واسط رسيدند . و در آنجا آنچه از گشتى و غيره نياز داشتند ، فراهم آورد و به بطايح رفت ، و سپاه را در بلاد پراكنده كه قواعد استوار دارند . ابو العباس از حركت او آگاه شد و از بصره روى به او نهاد به سمت ( شمال )\r\n\r\n","description":"","footnote":"","page_name":" 292 ","page_number":296},
  {"content":"\r\n\r\nبالا رفت و براى عميد لشكر پيام فرستاد : تو ديگر نياز بدان ندارى روى به پائين ( جنوب ) بسوى من آئى . من خود آمدم و تو خود را باش .\r\nعميد لشكر در آن حال از پراكندگى سپاه خود بود كه ابن و اصل خود را به او رساند و در « صليق » عميد با تعدادى سپاهى كه همراه داشت با او تلاقى كرد . و عميد لشكر منهزم گرديد و همراهانش بعضى با بعضى ديگر درآويخته . عميد لشكر با زحمت بسيار خود را به واسط رساند و اثقال و خيام و خزائنش تاراج شد .\r\nخازن او ، آگاهش نمود كه وى سى هزار دينار و پنجاه هزار درهم در چادر ( خيمه ) زير خاك پنهان كرده است . كس فرستاد و گنج مدفون را بدست آورد و بدان وسيله نيرو يافت باقى خبر بطايح را به سال سيصد و نود و پنج بيان خواهيم كرد .\r\n\r\nبيان پاره‌اى از رويدادها\r\nدر اين سال . بهاء الدوله نقيب ابا احمد موسوى . پدر شريف رضى را ، نقابت علويان در عراق و منصب قاضى القضاه ، و امير حج . و مظالم بداد ، و فرمانى در اين باره صادر كرده از شيراز به بغداد فرستاد و او به لقب الطاهر ذا المناقب ملقب نمود خليفه با تصدى او در امر قاضى القضاة آن فرمان نخواند ولى روى بقيه محتواى آن صحه نهاد در اين سال . اصيفر منتفقى سر راه بر حجاج گرفت ، و در « بطانيه » آنان را محاصره و عزم بدستگيرى آنان كرد . در بين حجاج ابو الحسن رفاء و ابو عبد إله دجاجى بودند كه قرآن را با صوتى قرائت ميكردند كه مانند نداشت . و آن دو تن نزد اصيغر رفتند و براى او قرآن خواندند . از سر راه حجاج دور شد و ترك آنان كرد و به آن دو تن گفت : از هزار دينار بخاطر شما گذشتم\r\n.\r\n\r\n","description":"","footnote":"","page_name":" 293 ","page_number":297},
  {"content":"\r\n\r\n\r\n395 سال سيصد و نود و پنج\r\n\r\nبيان بازگشت مهذب الدوله به بطيحه\r\nبيان منهزم شدن عميد لشكر را از ابى العباس ياد كرديم . اكنون گوئيم همين كه عميد لشكر منهزم شد ، در واسط اقامت گزيد و سپاهيان گرد آورد و تصميم گرفت به بطايح بازگردد . ابو العباس ، نمايندهء از خود در آنجا گذاشته بطايح را ترك كرده بود ، او هم نتوانست در آنجا زيست كند ، و ترك آنجا كرد . عميد لشكر از مردم بطايح نمايندهء در آنجا گماشت . و وى بنا را به جور و ستم بمردم و گرفتن مال آنها گذاشت و اعتنائى به عميد لشكر نكرد . ببغداد پيام فرستاده شد و عميد احضار شد . سپاهيان با كشتى رو به بطيحه نهادند ، همين كه به آنجا رسيدند . مردم آنها را پذيرا شده از رسيدن آنان ابراز شادمانى كردند و همهء ولايات را تسليم او نمودند .\r\nو بهاء الدوله با وصول پنجاه هزار دينار سالانه در بطيحه استقرار پيدا كرد . ابن و اصل نيز متعرض اين امر نشد . و خويشتن مشغول و سرگرم به تجهيز براى رفتن بخوزستان كرد و نهرى در جانب نهر عضدى بين بصره و اهواز حفر كرد و آبش فزونى پيدا كرد . گروه زيادى از ديلميان و انواع سپاهى گرد ابن و اصل جمع آمده بودند .\r\nابى العباس همين كه مال و ذخاير او با آنچه كه در بطيحه بدست آورده بود افزون گرديد طمعش در تصرف ملك قوت يافت و در ذى قعده خود با سپاهش روى به اهواز نهاد . بهاء الدوله لشكرى در پائى مجهز كرده روى به او نهاد . در نهر « سدره » تلاقى كرده جنگيدند .\r\nابو العباس نيرنگ به كار برده خدعه كرد و باهواز رفت سپاه نيز او را دنبال كرد ، در بيرون شهر اهواز تلاقى پيدا كردند . و سپاهيان بهاء الدوله سپاهيانى\r\n\r\n","description":"","footnote":"","page_name":" 294 ","page_number":298},
  {"content":"\r\n\r\nهم كه در اهواز بودند سستى كرده ابو العباس بر آنها پيشى جست .\r\nبهاء الدوله از پل اربق ، به عزم رفتن به فارس حركت كرد و ابو العباس وارد دار الملك شد و آنچه از كالا و اثاث كه از بهاء الدوله بجاى مانده بود ، تصرف كرد ، اما اينكه نتوانست در آنجا زيست كند زيرا كه بهاء الدوله سپاهى دريائى تجهيز كرده به بصره فرستاد ، ابو العباس بترسيد و با بهاء الدوله مكاتبه كرد و صلح نمودند و به اقطاع اين و اصل افزوده شد و هر يك براى ديگر سوگند ياد كرده و ابى العباس با آنچه كه از بهاء الدوله بدست آورده بود و همچنين اماكن بزرگان و فرماندهان و بازرگانان با خود بار كرده ببصره برگشت .\r\n\r\nبيان غزوهء بهاطيه\r\nدر اين سال . يمين الدوله به غزوهء « بهاطيه » از اعمال هند رفت و آن ناحيتى است در ما وراء « مولتان » صاحب بهاطيه « سجيرا » شناخته شده بود و شهرى بود حصين با باروى بلند و داراى خندقى عميق و صاحبش در آنجا در پناه بود ، سپس از شهر بيرون شد و سه روز با مسلمانان جنگ كرد و روز چهارم رو بهزيمت نهاد و خواست وارد شهر بشود و مسلمانان تا دروازه شهر بر او پيشى جستند و آنجا را تصرف نمودند و شمشير به كار انداختند : از پيش روى و از پشت سر رزمجويان او كشته شدند و فرزندان او به اسارت در آمدند و اموال گرفته شد .\r\nو اما « سجيرا » چون هلاكت را معاينه بديد گروهى از معتمدان خويش بهمراه گرفت و بارتفاعات جبال آن ناحيه برفت يمين الدوله فوجى از شبگردان بسوى آنها فرستاد ، و سجيرا از وجود آنها آگاه نشد مگر زمانى كه آن فوج سپاهى او را از همه جانب احاطه كرده بودند و شمشير در همراهانش به كار انداختند و همين كه سجيرا به هلاك خويش يقين پيدا كرد . خنجرى گرفت و خود را بوسيلهء آن كشت .\r\nيمين الدوله آنقدر در « بهاطيه » بماند تا امور و شئون آنجا را اصلاح و قواعد كار مرتب داشت و پس از آن به غزنه بازگشت و بجاى خود كسى در آنجا گماشت كه\r\n\r\n","description":"","footnote":"","page_name":" 295 ","page_number":299},
  {"content":"\r\n\r\nكسانى را كه اسلام آورده‌اند . آنچه بايستى به آنها بياموزانند . تعليم بدهد . و در بازگشت از آن ناحيت . بسبب كثرت بارندگى و نزولات آسمانى و فيضان رودها بسى دچار رنج و زحمت شد و از او و سپاهش بسا چيزهاى بزرگ پراكندگى يافت\r\n\r\nبيان پاره‌اى از رويدادها\r\nدر اين سال . گرانى شديد در افريقيهء بروز كرد . بطوريكه نانوائيها و گرمابه‌ها تعطيل شد و مردم هلاك شدند و اموال توانگران بر باد شد وباء شيوع پيدا كرد چنان كه روزانه بين پانصد تا هفتصد نفر ميمردند در اين سال قرواش و ابو جعفر حجاج بكوفه رسيدند و ابى على عمر بن محمد علوى را دستگير كردند و قرواش از وى يكصد هزار دينار گرفت و با خود به انبار حمل كرد .\r\nدر اين سال . اسحاق بن حمدان بن محمد بن نوح ابو ابراهيم مهلبى درگذشت .\r\nو هم در اين سال ، محمد بن على بن الحسين بن ابى اسماعيل علوى همدانى فقيه شافعى رحمه اللّه تعالى بدرود زندگى گفت\r\n.\r\n\r\n","description":"","footnote":"","page_name":" 296 ","page_number":300},
  {"content":"\r\n\r\n\r\n396 سال سيصد و نود و شش\r\n\r\nبيان غزوهء مولتان\r\nدر اين سال سلطان يمين الدوله به غزا به مولتان رفت .\r\nسبب اين بود كه از فرمانفرماى آنجا ابا الفتوح . خبث اعتقاد نقل شد و منسوب به الحاد گرديد و اينكه مردم قلمرو فرمانروائى خويش را دعوت به آئينى كه خود دارد كرده است و مردم هم دعوت او پذيرفته‌اند . يمين الدوله چنان ديد كه بايد با وى جهاد كرد و وى را از بلند ( پروازى ) فرود آورد و رو به او نهاد . در راه و حين حركت رودهاى زياد . و بسيار پرمد . خاصه سيحون را پيش روى ديد كه مانع از عبور بود .\r\nبه « ادبال » پيام فرستاد و از او اجازت خواست از خاك او براى رفتن به مولتان عبور كند . « ادبال » موافقت نكرد . يمين الدوله هم به امر « ادبال » پيش از مولتان پرداخت و گفت : بين دو غزوه را جمع مينمائيم زيرا كه غزوى ( جهادى ) نيست مگر به تعقيب كفار و وارد خاك ادبال شده و پيشرفت و كشتار بسيار كرد . و اموال مردمش تاراج و ابنيهء آنها به آتش كشيده شد . ادبال از پيش روى او فرار كرد .\r\nو يمين الدوله همچو شهاب در اثر شيطان . از تنگه‌اى به تنگهء ديگر او را دنبال كرد تا به كشمير رسيد .\r\nهمين كه ابو الفتوح خبر روى نهادن يمين الدوله را بسوى خود شنيد . دانست كه زبون از ايستادگى و عصيان در برابر اوست . پس اموال خود را به سرنديب نقل نمود و مولتان را ترك كرد . يمين الدوله به آنجا رسيد و فرود آمد . و مردمش را در گمراهى غرقه يافت و آنها را محاصره كرد و در تنگناى قرار داد و جنگ را دنبال كرد تا اينكه آنجا را به زور فتح كرد و اهالى آنجا را ملزم نمود كه به كيفر عصيان خويش بيست هزار درهم بپردازند\r\n.\r\n\r\n","description":"","footnote":"","page_name":" 297 ","page_number":301},
  {"content":"\r\n\r\n\r\nبيان غزوهء كواكير\r\nيمين الدوله از مولتان به قلعه كواكير رفت . فرماندار آن « بيدا » بود و در آن ششصد بت . يافته ميشد . آنجا را گشود و بتها را بسوزاند و بيدا به قلعهء معروف به « كالنجار » از تلاع خودش گريخت يمين الدوله هم پشت سر او بدنبالش رفت .\r\nكالنجار از تلاع محكم و بزرگ بود و داراى پانصد فيل و بيست هزار چارپا بود .\r\nو در آن دژ آنقدر خواربار موجود بود كه مدتى كفاف آنها را ميداد . يمين الدوله همين كه به هفت فرسنگى آنجا رسيد . آنقدر از موانع و دشوارى عبور در آنجا بديد كه برون از اندازه بود . امر به هموار كردن و جاده سازى داد تا بدشتى عميق و بسيار گود رسيدند . امر كرد آنجا را باندازه‌اى كه بيست نفر سوار بتوانند از روى آن عبور كنند پر سازند آن گودال را با پوستهائى كه پر از خاك كرده بودند پر كرده تسطيح نمودند .\r\nيمين الدوله و لشكريانش بدان قلعه رسيدند و آن را چهل و سه روز محاصره كردند « بيدا » پيام فرستاد طلب صلح كرد . جوابى به او نداد .\r\nدر آن اثناء به او خبر رسيد . از اختلاف در خراسان ، بسبب اينكه ايلك خان قصد آنجا كرده بود پس با ملك ( بيدا ) هند به پانصد فيل و سه هزار من نقره و پوشيدن خلعت يمين الدوله بعد از استعفاء و بستن منطقه ( پوششى است لچك مانند كه دنباله‌اش پشت سر افتاده و زير گلو بسته مىشود ) مصالحه كرد . بيدا همه شرايط را پذيرفت مگر بستن منطقه كه در اين باره يمين الدوله تقاضايش را اجابت نكرد و منطقه را هم پذيرفت و انگشت خنصر ( انگشت كوچك ) خود را بريد و بنا باعتقادى كه بجلب اعتماد طرف داشتند براى يمين الدوله فرستاد . و يمين الدوله به منظور اصلاح و تمشيت امور خراسان برگشت . در حالى كه تصميم داشت در عمق خاك هندوستان پيشروى كند\r\n.\r\n\r\n","description":"","footnote":"","page_name":" 298 ","page_number":302},
  {"content":"\r\n\r\n\r\nبيان عبور سپاه ايلك خان به سمت خراسان\r\nهمين كه ملك خراسان مر يمين الدوله را مسلم گرديد و ايلك خان ما وراء النهر را متصرف شد با يمين الدوله مكاتبه كرد و دختر او را تزويج كرد و بين آنها همبستگى و مصالحه برقرار شد . و ليكن سخن‌چينان آرام نگرفته و آنقدر به تفتين پرداختند كه فساد ذات البين را سبب شدند و ايلك خان آنچه نيت داشت . پوشيده همى داشت و همين كه يمين الدوله بمولتان عزيمت نمود ايلك‌خان خالى ماندن خراسان را مغتنم شمرد و سباشى تكين فرمانده لشكريان خود را در اين سال با قسمت اعظم سپاه خود روانه خراسان كرد . و برادرش جعفر تكين را با گروهى از سركردگان سپاهى از بلخ به هرات گسيل داشت .\r\nيمين الدوله در هرات يكى از بزرگان سركردگان خود را كه « ارسلان جانب » ناميده ميشد در هرات برقرار كرده و به او دستور داده بود هر گاه مخالفى پيدا شد به غزنه برود . همين كه سباشى تكين روى به خراسان آورد ارسلان به غزنه رفت و سباشى هرات را تصرف كرد و در آنجا اقامت نمود و كس به نيشابور فرستاد و بر آنجا نيز چيره گرديد .\r\nاين اخبار در هند . به يمين الدوله رسيد . و با شتاب هر چه تمامتر و بدون درنگ در نقطه و جائى به غزنه بازگشت و چون به آنجا رسيد . مال ميان سپاهيان پخش كرد و آنها را نيرو بخشيد و آنچه ميخواست اصلاح شود . اصلاح كرد و تركان خلج را به يارى خواست . خلق بسيارى از آنها به يارى او آمدند و با آنها روى به بلخ نهاد . جعفر تكين برادر ايلك خان در بلخ بود . از آنجا به ترمذ رفت . و يمين الدوله به بلخ وارد شد . و سپاهيان به هرات بسوى سباشى تكين گسيل داشت . همين كه به نزديكيها او رسيدند . وى رو به مرو نهاد كه از نهر عبور كند و در راه با تركمانهاى غزى برخورد ، و آنها با او جنگيدند . سباشى آنان را منهزم و كشتار بزرگى از آنها كرد .\r\nسپس متوجه ابيورد شد چونكه عبور ( از نهر ) متعذر بود . سپاهيان يمين\r\n\r\n","description":"","footnote":"","page_name":" 299 ","page_number":303},
  {"content":"\r\n\r\nالدوله او را مورد پيگرد قرار داده ، هر جا فرود ميآمد ، سپاهيان نيز همانجا فرود ميآمدند ، ترس او را از طلب كردن گرگان به خارج از آن سوق نمود . چشم از گرگان بپوشيد و بخراسان برگشت . در آنجا يمين الدوله معارض او شد و از عزيمت او به مقصد جلوگيرى كرد و برادر سباشى تكين و گروهى از سركردگانش اسير شدند و خودش با ياران سبكبار و اندك نجات يافته از نهر گذشت .\r\nاز آن سوى ايلك خان برادر خود جعفر تكين را از نهر عبور داده روانه بلخ كرد كه توجه يمين الدوله را از تعقيب سباشى معطوف به بلخ كند ، يمين الدوله . بخلاف تصور ايلك خان بازنگشت و در اخراج سباشى از خراسان پافشارى كرد . همين كه او را بيرون راند به بلخ بازگشت و هر كس در آنجا با جعفر تكين بود ، منهزم شده و خراسان مر يمين الدوله را مسلم گرديد .\r\n\r\nبيان جنگ بين سپاه بهاء الدوله و كردها\r\nدر اين سال عميد لشكر به « بندينجين » سپاه گسيل داشت و سركردهء بزرگى از ديلميان را بر آن سپاه فرمانده كرد . همين كه آن سپاه به مقصد رسيد گروه زيادى از اكراد با آن روبرو شدند . و جنگيدند و ديلميان منهزم شده و كردها احمال و اثقال و دواب آنها را به غنيمت گرفته . و سركردهء سپاه را لخت كرده بطوريكه پيراهنى از مردى شهرى گرفته و پاى برهنه و پياده برگشت كردها نيز ايام قليلى بيش در آنجا نماندند .\r\n\r\nبيان پاره‌اى از رويدادها\r\nدر اين سال . شريف رضى به نقابت طالبيان در عراق منصوب شد . به لقب « رضى ذى الحسبين » و برادرش مرتضى به لقب « ذا المجدين » ملقب شدند . اين كار را بهاء الدوله كرد در اين سال . ابو احمد عبد الرحيم بن على بن مرزبان اصفهانى قاضى خراسان\r\n\r\n","description":"","footnote":"","page_name":" 300 ","page_number":304},
  {"content":"\r\n\r\nدرگذشت امور بيمارستان بغداد نيز با او بود در آغاز ماه شعبان . در اين سال . ستاره‌اى بزرگ شبيه به زهره در جهت چپ قبله در عراق . در آسمان پديد گرديد و نورى چون نور ماه بر زمين ميفشاند و تا نيمهء ماه ذى قعده باقى بود و بعد غايب شد .\r\nدر اين سال . ابو سعد اسماعيل بن احمد بن ابراهيم بن اسماعيل بن اسماعيل امام فقيه شافعى . در ربيع الاخر در گرگان بدرود زندگى گفت و همچنين محمد بن اسحاق بن يحيى بن منده ابو عبد إله حافظ مشهور اصفهانى درگذشت . او داراى تصانيف معروفى است .\r\n\r\n397 سال سيصد و نود و هفت\r\n\r\nبيان هزيمت ايلك خان\r\nهمين كه يمين الدوله سپاهيان ايلك خان را از خراسان بيرون راند . ايلك خان بنا به قرابتى كه با قدرخان بن بغراخان پادشاه ختن داشت بوى نامه نوشت و او را از حال خويش آگاه و طلب يارى از او كرد . قدرخان تركان از اقاصى بلاد خويش گرد آورد و روى بخراسان نهاد و با ايلك خان به يك جا گرد آمدند و از نهر عبور كردند .\r\nخبر عزيمت آنها به يمين الدوله رسيد ، و او در طخارستان بود . از آنجا حركت كرد و در رسيدن به بلخ بر آنان پيشى جست و آمادهء جنگ شد . تركان غز . و مردم خلج و هند و افغانى و غزنوى همه را بسيج كرد و از بلخ بيرون آمد و در دو فرسنگى در دشتى پهناور كه جنگ را شايسته بود اردوگاه برپا كرد . ايلك خان و قدرخان هم با سپاهيانشان رسيدند و در برابر او فرود آمدند و آن روز را تا شامگاه جنگ كردند .\r\n\r\n","description":"","footnote":"","page_name":" 301 ","page_number":305},
  {"content":"\r\n\r\nهمين كه بامداد فردا فرا رسيد ، هر دو لشكريان با هم به مقاتله پرداختند .\r\nيمين الدوله در نقطه مرتفعى كه مشرف بر ميدان جنگ بود . پيكار آن آوردگاه را مينگريست . از مركوب خويش به زير آمد و روى بر خاك نهاد و مراسم تواضع بخداى بزرگ انجام داد و مسئلت يارى و پيروزى از خدا كرد . سپس از آن بلندى به زير آمد و سوار بر فيل خود شد و به قلب سپاه ايلك خان حمله كرد و آن را از جايش بركند . و هزيمت بر آن سپاه رويداد ، و لشكريان يمين الدوله آنها را تعقيب نموده ، مىكشتند و اسير ميكردند و احمال و اثقال آنها به غنيمت ميگرفتند . تا اينكه از نهر عبورشان دادند . شعراء در تهنيت يمين الدوله براى اين پيروزى بسى اشعار در ستايش او سرودند .\r\n\r\nبيان غزوهء يمين الدوله در هندوستان\r\nيمين الدوله ، چون از كار تركان فراغ پيدا كرد . به قصد جهاد . به هند عزيمت نمود . سبب اين بود كه يكى از شاهزادگان هند بنام نواسه شاه . بدست يمين الدوله اسلام آورده بود . و يمين الدوله او را بر بعضى از سرزمينهاى مفتوحه فرماندارى داد . اينك به او خبر رسيد كه وى مرتد و از اسلام برگشته و به كافران و اهل طغيان ميل كرده است . يمين الدوله به شتاب به هند عزيمت كرد و همين كه به او نزديك شد آن هندى فرار كرد و يمين الدوله مجددا آن ولايت را مسترد داشت و به حكم اسلام بازگرداند و از اصحاب خود كسى در آنجا به فرماندارى گذاشت و به غزنه بازگشت\r\n\r\nبيان محاصره بغداد بوسيله ابى جعفر حجاج\r\nدر اين سال ابو جعفر حجاج ، گروه زيادى را جمع كرد . و بدر بن حسنويه نيز با سپاهى بسيار او را مدد رساند . و ابو جعفر با همهء آنها رو ببغداد نهاده آنجا را محاصره كرد .\r\nسبب اين بود كه ابا جعفر نزد « قلج » نگهبان و حامى راه خراسان فرود آمده بود . قلج با عميد لشكر ، مخالف بود . و با هم در اين امر توافق كردند ، قلج در اين سال درگذشت و عميد لشكر براى نگهبانى و حمايت از راه خراسان ابا الفتح بن عناز را تعيين كرد و اين شخص دشمن بدر بن حسنويه بود و ليكن بدر سر برداشت و ابا جعفر حجاج را نزد خويش بخواند و گروه زيادى براى او گرد آورد\r\n\r\n","description":"","footnote":"","page_name":" 302 ","page_number":306},
  {"content":"\r\n\r\nاز جمله امير هندى بن سعدى و ابو عيسى شاذى بن محمد و ورام بن محمد و غيرهم و آنها را ببغداد حركت داد .\r\nدر آن هنگام امير ابو الحسن على بن مزيد اسدى از نزد بهاء الدوله از خوزستان ، خشمناك برگشته بود و او هم به آنان پيوست و عدهء آنها تا بده هزار سوار افزايش يافت .\r\nعميد لشكر . براى جنگ با ابى العباس بن و اصل نزد بهاء الدوله بود . ابو جعفر و و كسانى كه با او جمع شده بودند به بغداد عزيمت كرده و حدود يك فرسنگى آنجا فرود آمدند و يك ماه در آنجا اقامت داشتند .\r\nدر بغداد ، جمعى از تركها بودند و ابو الفتح بن عناز هم با آنها بود . و شهر را حفظ كردند ، در اين اثناء خبر انهزام ابى العباس و نيرو يافتن بهاء الدوله رسيد . ابى جعفر و همراهانش . دست و بازوشان از كار افتاد و پراكنده شدند . ابن مزيد به شهر خود بازگشت ، ابو جعفر و ابو عيسى به حلوان رفتند و ابو جعفر براى اصلاح احوال خويش به بهاء الدوله نامه نوشت و تقاضايش اجابت گرديد و ابا جعفر به تستر نزد بهاء الدوله رفت و او براى اينكه عميد لشكر نگرانى پيدا نكند .\r\nتوجهى به او نكرد .\r\n\r\nبيان عزيمت بدر به ولايت رافع بن مقن\r\nهنگامى كه بدر بن حسنويه علوان و قرميسين را از ابو الفتح بن عناز گرفت . او به رافع بن محمد بن مقن پناهنده شد و نزد او فرود آمد . بدر به رافع نامه نوشت و دوستى پدر خود و حقوقى كه بر او دارد . يادآور شد و او را در پناه دادن بدشمن نكوهش كرد و از او خواست كه ابن عناز را از نزد خود براند تا دوستى و مودت قديم بين شان پايدار بماند . رافع اين كار را نكرد . بدر فوجى از سپاهيان خود بمتصرفات رافع در جهت شرقى دجله گسيل داشت و آنجاها را تاراج كردند و قصد خانهء او در « مطيره » نمودند و آن را نيز غارت كردند و به آتش كشيدند . و از آنجا به قلعه « بردان » كه آن نيز از رافع بود رفته و آنجا را با قهر و غلبه گرفته و آنچه از غلات\r\n\r\n","description":"","footnote":"","page_name":" 303 ","page_number":307},
  {"content":"\r\n\r\nدر آن يافته ميشد سوزاندند و چاه آن را پر كردند . ابو الفتح نزد عميد لشكر به بغداد رفت . عميد او را خلعت بخشيد و گرامى داشت و وعدهء يارى به او داد .\r\n\r\nبيان كشته شدن ابى العباس بن و اصل\r\nدر اين سال . ابو العباس بن و اصل صاحب بصره كشته شد . پيش از اين بيان آغاز احوال و پيشرفت و استيلاى او را بر بطيحه و اموالى كه در آنجا بدست آورد و و هزيمت دادن لشكريان سلطان و غير ذلك از آنچه رويداد و در مواقع خود ذكر كرده‌ايم نموديم .\r\nهمين كه كار او بزرگ شد بهاء الدوله از فارس به اهواز عزيمت كرد كه خوزستان را از تجاوز ابن و اصل حفظ كند . ابى العباس در بطايح در برابر عميد لشكر قرار داشت . همين كه از كار عميد فراغ يافت ، رو به اهواز نهاد . بهاء الدوله در اهواز بود و چنان كه قبلا ياد كرديم . ابن و اصل اهواز را تصرف كرد ، و بعد با صلحى كه با بهاء الدوله نمود . از آنجا به بصره بازگشت . اين رويداد را نيز پيش از اين بيان كرده بوديم .\r\nسپس موجباتى فراهم آمد كه مجددا ابى العباس به اهواز بازگردد . و با لشكريان خود رو به اهواز نهاد . بهاء الدوله در اهواز مقيم بود ، همين كه ابو العباس نزديك به آن نقطه رسيد بهاء الدوله . بسبب قلت سپاه و پراكنده بودن آنها : بعضى در فارس و پاره‌اى در عراق ، متفرق بودند . اهواز را ترك كرد . و پل « اربق » را قطع نمود . و نهر بين فريقين حاجزى بوجود آورد . ابو العباس بر اهواز استيلاء پيدا كرد . و از بدر بن حسنويه نيز سه هزار سوار رزمنده به او يارى شد . و ابن و اصل بوسيله آنها تقويت شد .\r\nبهاء الدوله تصميم گرفت به فارس بازگردد ، يارانش مانع شدند . ابو العباس پل را اصلاح كرد . و بين فريقين پيكارى سخت كه تا سحرگاهان دوام يافت . روى\r\n\r\n","description":"","footnote":"","page_name":" 304 ","page_number":308},
  {"content":"\r\n\r\nداد ، ابو العباس با اصلاح پل از آن عبور كرد و هر دو سپاه با شدت جنگيدند . ابو العباس منهزم گرديد و گروه بسيارى از همراهانش كشته شدند . و در نيمه رمضان سال سيصد و نود و شش ، در حال انهزام به بصره بازگشت . همين كه منهزما برگشت ، بهاء الدوله سپاهى مجهز كرد و با وزير خود ابى غالب رو به ابو العباس نهاد . ابى غالب با سپاهش ابى العباس را محاصره كرد . و ميان هر دو سپاه جنگ جريان يافته ، كار بر وزير تنگ شد و ماليه او كاهش پيدا كرد . از بهاء الدوله طلب يارى كرد ، او را يارى نكرد .\r\nاز آن سوى ابى العباس سفاين و سپاهيان خويش گرد آورد و روى به سپاه وزير ابى غالب نهاد و هجوم برد . وزير منهزم شد ، نزديك بود هزيمت تمام شود كه بعضى از ديلميان او را از هزيمت بازداشته . پايمردى كردند و به ابى العباس حمله‌ور شدند . و او با همراهانش منهزم و وزير سفاينش بگرفت و بسيارى از همراهان ابى العباس زينهار خواستند .\r\nابو العباس به حال انهزام باحسان بن ثمان خفاجى به كوفه گريختند و وزير وارد بصره شد و فتحنامه به بهاء الدوله نوشت . ابو العباس در كوفه نماند و از آنجا ، دجله را پشت سر گذاشته و عازم پيوستن به بدر بن حسنويه گرديد و به خانقين رسيد . در آنجا جعفر بن عوام از جانب بدر فرماندار بود . و او را فرود آورد و گرامى داشت و به او مشورت داد كه تا وقت هست به حركت ادامه بدهد و او را بر حذر از تعقيبى كه از او ميشد نموده و لكن ابى العباس از فرط خستگى توان نداشت و طلب استراحت كرد و خوابيد . خبر او به ابى الفتح بن عناز رسيد و او در اطاعت بهاء الدوله ، و نزديك به آن ناحيت بود . پس به خانقين رفت . ابى العباس در آنجا بود . ابن عناز خانقين را محاصره كرد و او را گرفته به بغداد رفت . عميد لشكر هم او را نزد بهاء الدوله فرستاد در بين راه پيك بهاء الدوله به آنان رسيد كه امر بكشتن ابى العباس شده بود . او را كشته سرش را براى بهاء الدوله فرستادند . و در خوزستان و فارس به گرداندند .\r\nبهاء الدوله در واسط ، و دهم صفر بود\r\n.\r\n\r\n","description":"","footnote":"","page_name":" 305 ","page_number":309},
  {"content":"\r\n\r\n\r\nبيان عزيمت عميد لشكر بجنگ بدر و صلح با او\r\nبهاء الدوله ، در درون خويش ، نسبت به بدر بن حسنويه ، بسبب اينكه بهنگام اشتغال بامر ابى العباس بن و اصل او را معتمد در كشور قرار داده بود . كينه داشت .\r\nهمين كه ابو العباس كشته شد . بهاء الدوله به عميد لشكر فرمان داد . به قصد بلاد بدر بن حسنويه عزيمت كند . و مالى هم به او داد كه هزينه سپاه خود كند . عميد لشكر سپاهى گرد آورد و رو بمتصرفات بدر نهاد ، و در جنديشاپور فرود آمد . بدر برايش پيام فرستاد كه : تو قادر نيستى آنچه را كه بنو عقيل از سرزمينهاى شما تصرف نموده بر آن چيره شده‌اند . با اينكه فاصلهء بين بغداد و آنها فرسنگى بيش نيست ، پس بگيرى تا آنجا كه با آنها صلح كرديد . چگونه ميتوانى متصرفات و قلاع من بگيرى ، در حالى كه من از اموال آنقدر دارم كه مانند آن را شما نداريد ؟\r\n« چنانچه بين من و تو جنگ بشود و با تو بجنگم يكى از دو امر روى ميدهد .\r\nجنگ فرجامش آشكار نيست ، و ما نميدانيم عاقبتش چه خواهد بود . هر گاه من از تو شكست بخورم و بهزيمت شوم براى تو سودى ندارد زيرا كه من بقلاع و دژهاى خود پناهنده ميشوم . و اموال خويش خرج ميكنم . و اگر زبون و عاجز شدم . من مرد بيابان و دشت هستم ، دور ميشوم و برگشته نزديك ميشوم و ، چنانچه تو منهزم بشوى ديگر جمع شما جمع نخواهد شد ، و مورد نكوهش و خشم صاحب خود قرار ميگيرى ، و از اين رو رأى من بر اين است كه مالى كه صاحب تو را راضى كند برايت بفرستم و صلح كنيم .\r\nعميد لشكر پذيرفت و با او صلح كرد و آنچه در تجهيزات سپاه خويش خرج كرده بود ، گرفت و برگشت . »\r\n\r\nبيان جنگ ميان قرواش و ابى على بن ثمل خفاجى\r\nدر محرم ، واقعه‌اى بين معتمد الدوله ابى المنيع قرواش بن المقلد عقيلى و ابى - على بن ثمال خفاجى رويداد . و سبب اين بود كه قرواش جمع زيادى گرد آورد و\r\n\r\n","description":"","footnote":"","page_name":" 306 ","page_number":310},
  {"content":"\r\n\r\nرو بكوفه نهاد . ابو على در كوفه نبود . قرواش به آنجا وارد و فرود آمد . ابو على از ماجرا آگاه شد و روى بدان صوب نهاد و با هم تلاقى كرده ، جنگيدند ، قرواش منهزم شد ، و به حال انهزام به انبار بازگشت . و ابو على كوفه را متصرف گرديد . و ياران قرواش را دستگير و دارائيشان را مصادره كرد .\r\n\r\nبيان خروج ابى زكات بر الحاكم در مصر\r\nدر اين سال ، الحاكم بر ابى زكات پيروز گرديد . ما در اينجا همه اخبار آن را بيان ميكنيم .\r\nنام ابو زكات وليد بود و اينكه مكنى به ابا زكات گرديد بدين سبب بود كه بنا به سنت صوفيه در اسفار خويش حامل زكات بود وى از فرزندان هشام بن عبد الملك بن مروان و در سلسله نسب از نزديكان هشام بن الحاكم اموى صاحب اندلس بود زمانى كه منصور بن ابى عامر بر المؤيد استيلاء يافت و وى را از چشم مردم پنهان كرد ، خويشاوندانش پى جو شدند يكى را كه صلاحيت دارد ، براى كشور پيدا كنند . و در طلب آن كوشيدند ، بعضى در اين كار كشته شدند و بعضى هم فرار كردند . ابو زكات از كسانى بود كه گريخته بود و در آن هنگام وى بيست ساله بود و قصد مصر نمود و حديث نوشت ، سپس به مكه و يمن رفت ، و دوباره بمصر برگشت و دعوت به قيام نمود بنو قره و غيرهم ، به او پيوستند .\r\nعلت استجابت و پذيرا شدن دعوت او اين بود كه الحاكم بامر للّه ، در مصر ، در كشتار و زندانى كردن سركردگان زياده‌روى كرده ، دارائى آنها را گرفته بود . ساير قبائل هم در فشار و تنگناى روش او قرار گرفته بودند و ميخواستند كه ملك از دست او بيرون آورده شود و الحاكم موقعى كه ابى زكات بنى قره را دعوت كرد ، آنها سخت آزرده بودند و گروهى از اعيان آنان را زندانى كرده و بعضى را هم كشته بود ، همين كه ابو زكات آنها را دعوت كرد . دعوتش را پذيرفته به او پيوستند ميان بنى قره و زناته جنگ و خونريزيهائى رويداده بود ، و آنها اتفاق بر صلح ميان خود نمودند . و خويشتن از الحاكم بريدند ، ابى زكات قصد بنى قره كرد ، و با\r\n\r\n","description":"","footnote":"","page_name":" 307 ","page_number":311},
  {"content":"\r\n\r\nآموزش خط به نوسالان كار را آغاز كرد و تظاهر بديندارى و زهد كرد و در نماز گزاردن امامت آنها نمود ، آنگاه شروع بدعوت آنچه ميخواست كرد ، و دعوتش را پذيرفتند و با وى بيعت كردند و بر پيشوائى او اتفاق نمودند . پس از آن او خويشتن به آنها شناساند و براى آنها بيان كرد كه كتبى نزدشان هست كه پيشگوئى شده كه مصر و غيرها را مالك خواهد شد و به آنان وعده داد و به نويدها دلخوش كرد ، شيطان جز غرور نويدى ندهد ، بنو قره و زناته گرد او جمع آمدند و اتفاق بر بيعت با او نمودند و او را به خطاب امامت مخاطب ساختند . آنها در نواحى « برقه » سكنا داشتند ، همين كه فرماندار برقه آگاه شد ، مراتب را به الحاكم نوشت و او را متوجه كرد و استجازه نمود كه قصد آنها كند و اصلاح امر نمايد ، الحاكم امر كرد دست از آنها باز دارد و اعتنائى نكند .\r\nاز آن سوى ابا زكات پيروان خويش گرد آورد و روى به برقه نهاد و قرار آنها بر اين شد كه يك سوم از غنائم از آن ابى زكات باشد ، و دو سوم هم از بنى قره و زناته همين كه به برقه نزديك رسيدند ، فرماندار برقه بيرون شد و با هم تلاقى كردند سپاه الحاكم منهزم گرديد و ابا زكات برقه را متصرف شد و او و همراهانش با آنچه از مال و سلاح و غيره بدست آورده بودند نيرو پيدا كردند ، و منادى او ندا در داد كه از تاراج رعيت و آزار آنها خوددارى شود . و در رفتار خود عدل و امر بمعروف ارائه كرد .\r\nمنهزمين چون به الحاكم رسيدند ، اين امر بر او گران آمد ، و خود و مملكت را مهم و با اهميت دريافت و به نيكرفتارى و احسان بمردم و خوددارى از آزار آنها ، بازگشت و لشكرى حدود پنجهزار سوار رزمنده ، مجهز كرد و فرماندهى آن را به سركرده‌اى كه « بيسنال طوفل » ميناميدند داد . و آن نيرو را تحت فرماندهى شخص نامبرده رو به ابى زكات و پيروانش گسيل داشت . آن لشكر به « ذات الحمام » رسيد ابن نقطه با برقه دو منزل فاصله مسافت داشت ، در اين فاصله راهگذر آبى نميديد . مگر در چاههاى عمق كه به سختى امكان داشت از آنها آبى بدست آورد . ابو زكات سه با هزار سوار رزمجو بسيج كرد و فرمان داد بسوى مينال ( در بالا بيسنال نامبرده است م . )\r\nعزيمت كند و پيش از آنكه او و همراهانش آن دو منزل فاصله را پشت سر بگذارند .\r\n\r\n","description":"","footnote":"","page_name":" 308 ","page_number":312},
  {"content":"\r\n\r\nآنها را تعقيب نمايد ، و دستور داد بهنگام برگشتن ، چاه آبهاى بين راه را پر كنند ، آنها همين كار را كرده و برگشتند . در اين هنگام ابو زكات با سپاه خود بيرون شد و ديد كه آنها - ينال و سپاهيانش - از آن ناحيه بيرون آمده و ضعف و تشنگى آنان را درمانده كرده است . تلاقى هر دو گروه ، جنگ را آغاز كرد و ابو زكات ناظر آن قتال بود ، و پيكارى شديد رويداد . ينال حمله به لشكريان ابى زكات كرده ، گروه زيادى از آنها را كشت . ابو زكات و همراهانش ايستاده ناظر بر آن معركه بودند و خود با سپاهش حمله نكردند ، گروه زيادى از كتامه كه از الحاكم جز قتل و آزار چيزى نديده بودند ، از ابو زكات امان خواستند ابو زكات به ياران آنها كه باقى مانده بودند زينهار داد و بقيه نيز به او پيوستند . آنگاه به سپاه الحاكم حمله‌ور شده و سپاه مذكور رو بهزيمت نهاد و ينال اسير و كشته شد ، و بيشتر از سپاهيان او به اسارت گرفته شدند و گروه بسيارى هم كشته شدند ، و ابو زكات و ياران او با دست پر به برقه بازگشتند .\r\nنام ابو زكات انتشار پيدا كرد و هيبت او بزرگ شد ، و در برقه اقامت كرد . و شبگردانش به صعيد و سرزمين مصر وارد ميشدند . الحاكم از آن پيش آمد چون سپند بر آتش بىآرام گرديد . و افتاده و از تندرويهاى خويش پشيمان شد . لشكريان مصر و اعيان آنها از زبونى و شكست الحاكم شادمان شدند و الحاكم آگاه از آن احوال شد و بر نگرانى او افزود ، و از آنچه كرده بود پوزش طلبيد .\r\nمردم به ابى زكات نامه نوشتند و او را دعوت كردند و از كسانى كه به او نامه نوشت حسين بن جوهر معروف به « قائد القواد » ( فرمانده فرماندهان ) بود . و در اثر آن ابى زكات از برقه به صعيد آمد : و الحاكم از ورود او به صعيد آگاه شد و ترس او بيش از پيش گرديد و كار به اوج خود رسيده بود و . الحاكم سپاهيان گرد آورد و با سركردگان بمشورت نشست ، و به شام نامه نوشت و سپاه طلب كرد . سپاه بمصر رسيد . اموال پخش كرد ، ( در خزانه را گشود و باصطلاح سر كيسه را شل كرد . و از قديم گفته‌اند : به زر ميتوان لشكر آراستن . م . ) و دواب و سلاح تدارك ديد و لشكر را مجهز ساخت و دوازده هزار سوار و پياده . باستثناى اعراب ، جمع آن لشكر را تشكيل\r\n\r\n","description":"","footnote":"","page_name":" 309 ","page_number":313},
  {"content":"\r\n\r\nميداد و فضل بن عبد إله را بسركردگى آن لشكر تعيين كرد ، همين كه نزديك به ابا زكات رسيدند وى با سپاه خويش با آنها روبرو شد . و بصدد جنگ و ستيز با مصريان برآمد و فضل جبههء دفاعى گرفته و ضمنا بناى مكاتبه با ياران ابى زكات و جلب و استمالت و قبول خواسته‌هاى آنها گذارد . سركردهء بزرگى از بنى قره كه « الماضى » ناميده ميشد . دعوت فضل را اجابت نمود و او را آگاه از گزارشهاى آن قوم و تصميماتى كه ميگرفتند نمود . و فضل بر اساس اطلاعاتى كه به او داده ميشد » تدبير كار خود ميكرد .\r\nسپاهيان الفضل از جهت سيورسات و خواربار در تنگنا افتادند و فضل ناگزير بمقابله با سپاه ابى زكات گرديد و در « كوم شريك » تلاقى فريقين رخ داد . و جنگ كردند . و در آن قتال گروه زيادى از طرفين كشته شدند . انبوه سپاه ابى زكات در ديدگاه فضل موجب شگفتى او شد . و از ادامهء جنگ بيمناك گرديد . و باردوگاه سپاه خويش بازگشت .\r\nبنو قره اعرابى را كه در سپاه الحاكم بودند . دعوت به پيوستن بخويش نمودند . و اعمال الحاكم را به آنها يادآور شدند . اعراب دعوت آنها را اجابت كردند و قرار بر اين نهادند كه شام از اعراب باشد و مصر سهم ابى زكات و پيروانش بوده باشد . وعده‌گاه را چنين مقرر داشتند كه ابو زكات با سپاه خود شبانه . رو به اردوگاه فضل عزيمت كند و همين كه به آنجا رسيد . اعراب از سپاه او رو بهزيمت ميگذارند و جز مصريان ديگر مانعى در آنجا وجود ندارد ، ماضى جريان اين قرار و مدار و وعده گاه را به فضل اطلاع داد . و نامه نوشت ، چون شب ميعاد فرا رسيد ، فصل رؤساى اعراب را فراخواند كه نزد او افطار كنند و چنين وانمود كرد كه روزه دار بوده است و در موقع افطار بگفتگو با آنها نشست و گفتگو را بدرازا كشاند . سپس آنها را در همان چادر ترك كرده آنان را جدا از افرادشان نمود و ياران خود را توصيه كرد كه از آنها برحذر باشند ، عربها ابراز تمايل بمراجعت بچادرهاى خود نمودند ، و فضل آنان را به تعلل نگاه داشت و پس از آن . خوان براى صرف طعام گستردند و غذا خوردند و گفتگو داشتند .\r\n\r\n","description":"","footnote":"","page_name":" 310 ","page_number":314},
  {"content":"\r\n\r\nاز آن سوى فضل فوجى از شبگردان به راه ابى زكات روانه داشت . آن فوج سپاه وارد از جانب ابى زكات را بديد و بجنگيدند ، خبر باردوگاه و سپاه رسيد و تكان خوردند ، اعراب خواستند سوار شده حركت كنند . فضل آنها را از آن كار بازداشت و به ياران و اصحاب سركردگان عرب پيام فرستاد كه سوار شده جنگ را آماده شوند . و اعراب سپاهى آگاهى از آنچه رؤساى آنها كرده بودند ، نداشتند و سوار شده وارد معركه شدند ، جنگ شدت پيدا كرد . بنو قره ملاحظه نمودند كه جريان احوال بخلافت آنست كه قرار گذاشته بودند .\r\nسپس فضل با رؤساى عرب سوار شده و آنان از خاطر بردند كه چه تصميمى قبلا گرفته بودند و وارد معركه و عرصه جنگ شده و در لجهء آن مستغرق گرديدند . ابو زكات نيروهاى امدادى براى پيروانش گسيل داشت و همين كه فضل وضع را چنان ديد ياران خود را بازگردانده و جبههء دفاعى تشكيل داد .\r\nالحاكم سپاه ديگرى متشكل از چهار هزار سوار مجهز ساخته و از جيزه گذشتند .\r\nابو زكات از حركت اين سپاه آگاه شد ، با سپاه خود بشتاب رو به آن نهاد كه در خاك مصر به آن برسد و راه را بگيرد تا فضل از عزيمت آن نيرو آگاه نشود . ماضى در اين باره به فضل نامه‌اى ننوشت و از بين راه فضل را آگاه از ماجرا كرد . ابو زكات راه پنج شب را در دو شب طى كرد . و سپاه الحاكم را در جيزه تحت فشار قرار داد و يك هزار نفر را كشتند . مصريان ترسيدند . الحاكم از كاخ خويش بيرون نيامد . و فرمان داد آنچه از لشكريان نزد او هستند به جيزه بروند . ابو زكات از آنجا برگشته نزد « هرمين » ( دو اهرام ) نرود آمد ، سپس همان روز از آنجا رفت . الحاكم به الفضل نامه‌اى نوشته و در آن به تظاهر چنين نوشته بود كه : ابا زكات از سپاه ما شكست ديده منهزم گرديد ، تا فضل اين نامه را بر سركردگان بخواند و در خفا نامه‌اى به او نوشت . و حقيقت احوال را به اطلاع او رساند . فضل براى آرامش خاطر مردم . مژدهء انهزام ابى زكات آشكارا نمود .\r\nابى زكات از آنجا بموضعى كه آنجا را « سبخه » ميناميدند رفت . اين ناحيه درختانى بسيار داشت و فضل او را دنبال كرد . ابو زكات و همراهانش بين اشجار بكمين\r\n\r\n","description":"","footnote":"","page_name":" 311 ","page_number":315},
  {"content":"\r\n\r\nنشستند . و سپاه فضل را مورد پى گرد قرار دادند و آنگاه بقهقرا بازگشتند كه سپاه فضل را بدنبال خود بدان كمينگاه كشانند . همين كه كسانى كه در كمينگاه در انتظار بودند مراجعت آنها را ( به حال قهقرا ) ديدند . گمان هزيمت آنها نمودند و در اين باره ترديد به خود راه ندادند . پس بمتابعت انها پشت به سپاه فضل نموده گريختند . سواران فضل آنها را دنبال كرده شمشير در جمع منهزمين به كار انداخته هزارها نفر از آنها را كشتند و ابو زكات منهزم گرديد و بنو قره هم با وى بودند و چون به محل بنى قره رسيد ، ماضى از پيشروى آنها جلوگيرى كرد و به ابو زكات گفتند : ما با تو متفقا جنگيديم و ديگر ميان ما كسى نمانده قتال كند ، راه خود در پيش گير و خويشتن نجات بده . ابا زكات از آنها جدا شد و به « نوبه » رفت . همين كه به دژى رسيد كه « حصن جبل نوبه » ميناميدند چنان وانمود كرد كه رسولى از جانب الحاكم براى ملك آنهاست . صاحب حصن ( دژبان ) به او گفت پادشاه بيمار است و ناگزيرم فرمان او را براى رفتن تو به نزد او بگيرم .\r\nخبر اين كار به فضل رسيد . وى پيام به صاحب قلعه فرستاد و او را از حقيقت كار ابى زكات آگاه كرد . پس نگهبانى بر او گماشت كه او را حفظ كند و بيدرنگ پادشاه ( نوبه ) را از آن احوال آگاه نمود . پادشاه درگذشته و فرزندش بجاى او نشسته بود .\r\nو او فرمان داد كه ابى زكات را تسليم نمايندهء الحاكم كنند . او هم او را تسليم فرستادهء الفضل كرد و او را بهمراه برد . فضل با وى ديدار كرد و گراميش داشت و در بخش چادرهاى خود او را جاى داد و سپس او را بمصر فرستاد ، و بمردم نماياندنش و در كوى و برزن بگرداندند .\r\nابى زكات به الحاكم رقعه‌اى بنوشت كه در آن چنين گفته بود : سرور من .\r\nگناهان بزرگ است و بزرگتر از آن بخشايش تو است . خونريزى چنانچه خشم تو حلالش نكند ، حرام است . من خوب و بد كردم . و ستم به خود روا داشتم و بدكردارى من ، مرا بدين فرجام كشانيد و ميگويم :\r\n « فررت فلم يعن الفرار . و من يكن * مع اللّه . لم يعجزه فى الارض هارب \r\n\r\n","description":"","footnote":"","page_name":" 312 ","page_number":316},
  {"content":"\r\n\r\n « و و اللّه . ما كان الفرار لحاجة * سوى فزع الموت الذى انا شارب »\r\n« و فد قادنى جرمى اليك برمتى * كما خر ميت فى رحا الموت سارب »\r\n« و اجمع كل الناس انك قاتلى * فيا رب ظن ربه فيك كاذب »\r\n« و ما هو الا الانتقام و ينتهى * و اخذك منه واجبا لك واجب » \r\nمفاد اين ابيات بگونه فارسى چنين است كه در آغاز اشارت به فرار خويش از اندلس نموده و ميگويد : فرار كردم و فرار بىنيازم نكرد - و آن كس كه با خدا باشد خداوند او را بر روى زمين به حال فرار زبون نميسازد . به خدا سوگند نيازى بفرار نداشتم مگر از بيم مرگ كه سرانجام نوشنده جام آن هستم . گناه من . بيكباره مرا بسوى تو رهنمون گرديد . همانند آنكه در پهنه مرگ سراب دريا پنداشته شود . همه مردم بيك زبان گفته‌اند قاتل من تو هستى . ايكاش اين گمان دربارهء تو دروغ باشد .\r\nكارى كه ميكنى جز كين خواهى چيز ديگر نيست و پايان مييابد و انتقام گرفتن تو واجب و مر تو را الزامى است . .\r\nهمين كه او را در كوى و برزن بگرداندند . جامهء گشاده و با نقش و نگار كه زنان پوشند بوى پوشاندند و ميمونى كه آموزش ديده بود بدنبالش به راه انداختند كه به او پس گردنى ميزد . سپس او را به بيرون از شهر قاهره بردند كه بكشند و بدارش بياويزند . و پيش از وصول به كشتارگاه خويش درگذشت . سرش را بريدند و بدارش آويختند ( 1 ) الحاكم در گرامى داشتن فضل و ارجمندى او مبالغه كرد . چنان كه دو بار كه الفضل بيمار شد . الحاكم از وى عيادت كرد - مردم اين كار را بزرگ شمردند - پس از آن كه فضل بهبود يافت الحاكم او را كشت .\r\n\r\nبيان دستگير كردن مجد الدوله و بازگشت بملك خود\r\nدر اين سال مادر مجد الدوله بن فخر الدوله بن بويه . صاحب رى و جبل .\r\nمجد الدوله را دستگير كرد . سبب اين بود كه در تمام كارهاى فرزندش . مجد الدوله حكومت با او بود . همين كه خطير ابو على بن على ابن القاسم بوزارت منصوب شد .\r\nبناى جلب و استمالت امراء را گذارده آنان را عليه مادر مجد الدوله و شكايت از وى\r\n\r\n","description":"","footnote":"","page_name":" 313 ","page_number":317},
  {"content":"\r\n\r\nبرانگيخت و مجد الدوله را از وى بترساند . مجد الدوله همچو فردى محجور گرديد و او را به رى به قلعه فرستادند و مادرش محافظانى گماشت كه او را پاس دارند حيله‌اى به كار برده شد تا آنكه مجد الدوله از آنجا بگريخت و نزد بدر بن حسنويه رفت و از او يارى طلبيد كه به رى برگردد .\r\nشمس الدوله فرزندش با سپاه همدان آمد و بدر بن حسنويه باتفاق او رو به رى نهاده آنجا را محاصره كردند و مدتى جنگ و ستيز بسيار بين فريقين رويداد . سپس پدر پشتيبانى شد وارد شهر گرديد و مادر مجد الدوله او را - مجد الدوله را اسير كرده در قلعه زندانى كرد و برادرش شمس الدوله را بجاى او نشاند و امور ملك بدست او افتاد .\r\nبدر به قلمرو خويش بازگشت . و شمس الدوله حدود يك سال در آن مسند در ملك باقيماند . در اين مدت مادرش در رفتار فرزند ناآشنائى و تغييرى ملاحظه نموده و ديد كه برادرش مجد الدوله نرمش بيشترى داشته است و سالمتر از شمس الدوله است . پس او را بازگرداند و شمس الدوله بهمدان رفت . اين پيش آمد خوشايند بدر نبود . الا اينكه چون با فرزندش هلال درگيرى داشت و خاطرش به او مشغول بود از حركت مخالف باز ايستاد . مادر مجد الدوله ، بتدبير امور و شئون ملك پرداخت و نامهء پادشاهان دريافت كرده به آنها پاسخ ميداد .\r\nشمس الدوله كس نزد بدر فرستاد و از وى استمداد نمود . بدر سپاهى برايش روانه داشت شمس الدوله آنها را گرفته و رو به قم نهاد . مردم قم آنها را راه ندادند پس آنجا را محاصره نموده و سپاهيان از يك سمت شهر وارد آنجا شدند و دست به نهب و غارت گشودند ، عامهء مردم بر آنها شوريدند و بر سر آنها هجوم برده و هفتصد نفر از آنها را كشته بقيه باردوگاه خود گريخته و ديگر اينكه از آن سوى هلال بن بدر بر پدرش چيره شد و او را دستگير كرد . پس انجمع همه‌شان پراكنده شدند\r\n.\r\n\r\n","description":"","footnote":"","page_name":" 314 ","page_number":318},
  {"content":"\r\n\r\n\r\nبيان پاره‌اى از رويدادها\r\nدر اين سال . گرانى در عراق شدت پيدا كرد . فرياد و فغان عامه برخاست .\r\nو لشكريان آشوب كرده و فتنه‌اى برپا شد .\r\nدر اين سال . عبد الصمد زاهد درگذشت و نزد آرامگاه احمد دفن شد .\r\nعبد الصمد مردى در غايت زهد و ورع بود .\r\nدر اين سال در ثعلبيه بادى سياه بر حجاج وزيد بطوريكه زمين تيره و تار شد و مردم يك ديگر را نميديدند ، و مبتلا به تشنگى شديد شدند . و اين جراح طائى آنها را از حركت بازداشت كه از آنها مالى بگيرد . وقت بر آنها تنگ شد و حج بجاى نياورده بازگشتند .\r\nدر اين سال على بن احمد ، ابو الحسن فقيه مالكى معروف به ابن القصاب .\r\nدرگذشت .\r\n\r\n398 سال سيصد و نود و هشت\r\n\r\nبيان غزوه بهيم نغر\r\nهمين كه يمين الدوله از غزوه متقدم الذكر فراغت پيدا كرد و به غزنه بازگشت و مدتى خود و سپاهش بياسودند . غزوه ديگرى را آماده شد و در ربيع الاخر اين سال . حركت كرد و بكرانه رود « هندمند » رسيد . در آن موقع « ابرهمن‌بال بن انديال » با سپاه هند . با يمين الدوله و سپاهش تلاقى كردند . و تمام روز را جنگى سخت كردند . نزديك بود كه هندوان بر مسلمانان پيروزى يابند . پس خداى بزرگ آنها را يارى كرد و مسلمانان بر آنها پيروزى يافتند . و روى بهزيمت نهادند و مسلمانان آنان را بشمشير گرفتند .\r\n\r\n","description":"","footnote":"","page_name":" 315 ","page_number":319},
  {"content":"\r\n\r\nيمين الدوله بدنبال ابرهمن‌بال رفته تا اينكه به دژ « نغر » رسيد . اين « دژ » بر بلندى كوهى مرتفع بنا شده بود و هندوان آن را براى بت بزرگ خويش ساخته بودند و انواع ذخاير را قرنى پس از قرنى و گردن بندهاى جواهر به آنجا نقل كرده بودند . و به اعتقاد آنها عمل به آئين خود كرده . عبادتش ميدانستند .\r\nو در طول زمان از آن ذخاير آنقدر در آنجا گرد آمده بود كه مانند آن شنيده نشده بود .\r\nيمين الدوله در آن موقع با هندوان بجنگيد و محاصره‌شان كرد . چون هندوان انبوه سپاه او بديدند . و حرص آنها را در قتال نگريستند . و بديدند كه هر كرت پس از كرت ديگر هجوم ميكنند . از فرجام كار بترسيدند و امان خواستند و در دژ را گشودند و مسلمانان دژ را متصرف شدند ، يمين الدوله باتفاق خواص ياران و معتمد بن خويش به دژ بالا رفت و ان جواهر كه فزون از شمار بود و از نقدينه نود هزار هزار درهم شاهى و از ظروف طلا و نقره هفتصد هزار و چهارصد من . بگرفت و در آنجا خانه‌اى بود پر از سيم به طول سى و عرض پانزده ذراع و كالاهاى ديگر جمله را بگرفت و با اين غنائم به غزنه بازگشت ، و آن جواهر را در فضاى خانه بمعرض تماشا گذاشت . نمايندگان ملوك كه بدربارش آمده بودند آنان را بار داد و ديدند آنچه را كه بمانند آن نشنيده بودند .\r\n\r\nبيان حال ابى جعفر بن كاكويه\r\nوى ابو جعفر بن دشمنزيار است و اينكه او را كاكويه ناميدند بدان سبب است كه پسر دائى مادر مجد الدوله بن فخر الدوله بن بويه بود . و كاكويه در فارسى بمعنى دائى است . مادر مجد الدوله او را بحكومت اصفهان گماشته بود . همين كه مجد الدوله از مادرش جدا شد و او را ترك كرد . وضع ابى جعفر هم به تباهى كشيد .\r\nو نزد پادشاه بهاء الدوله رفت و مدتى نزد او اقامت كرد . سپس مادر مجد الدوله به رى بسوى فرزندش بازگشت . ابو جعفر از نزد بهاء الدوله گريخت و خويشتن بمادر مجد الدوله رساند وى دوباره او را با اصفهان بازگرداند . و در اصفهان كارش استوار گرديد و شأن او بزرگى يافت . و بخواست خداى بزرگ اخبار آن آنچه صحت داشته شده بازگو خواهد شد\r\n.\r\n\r\n","description":"","footnote":"","page_name":" 316 ","page_number":320},
  {"content":"\r\n\r\n\r\nبيان پاره‌اى از رويدادها\r\nدر ربيع الاول اين سال برف سنگين در بغداد و واسط و كوفه و بطاتح تا عبادان ( آبادان ) فرو ريخته شد . قطر آن در بغداد حدود يك ذراع بود و بيست روز در جادها بماند .\r\nدر رجب اين سال فتنه‌اى در بغداد رويداد و آغاز آن اين بود كه يكى از هاشميان از باب البصره روى به ابن المعلم فقيه شيعه در مسجد خودش در كرخ نهاد ابن المعلم او را آزار داد ، و اذيتش كرد . ياران ابن المعلم بر او شوريدند ، و بعضى از بعضى ديگر ابراز تنفر نمودند و قصد ابا حامد اسفرايينى و ابن الاكفانى نمود و آنان را دشنام و ناسزا گفتند و از فقهاء طلب كردند كار آنان يكسره كنند . ابا حامد و اكفانى گريختند ابو حامد اسفرايينى به دار القطن نقل مكان كرد . و فتنه بزرگ شد . سپس سلطان گروهى را دستگير و زندانى كرد ، آشوبگران آرام گرفتند و ابو حامد به مسجد خويش باز گشت و ابن المعلم را از بغداد بيرون كردند . على بن مزيد شفاعت او كرد و برگشت .\r\nدر اين سال در مصر گرانى شديدى روى داد ، و كار بزرگ شد و قوت و غذاى مردم معدوم و متعاقب آن وباء بروز كرد و گروه زيادى از مردان هلاك شدند .\r\nدر اين سال الحاكم بامر للّه . صاحب مصر . امر بانهدام معبد « قمامه » كرد . و آن بنايى بود در بيت المقدس و عامه آن را « قيامت » مينامند ، و در آن موضعى است كه مسيح عليه السلام بزعم نصارى در آنجا دفن شده است و از اقطار زمين به زيارت آن معبد ميشتابند . الحاكم امر به انهدام تمام معابد ( معابد نصارى و يهود مقصود است م . ) در سراسر كشورش كرد . و به يهود و نصارى امر كرد يا مسلمان بشوند و يا به بلاد روم بروند و لباسى غير ( از آنچه مسلمانان ميپوشند ) بپوشند . بسيارى از يهود و نصارى مسلمان شدند . سپس امر به ساختن معابد كرد . و آنها را آزاد گذاشت كه هر كس خواهد بدين خود بازگردد ، و بسيارى از نصارى مرتد شدند .\r\n\r\n","description":"","footnote":"","page_name":" 317 ","page_number":321},
  {"content":"\r\n\r\nدر اين سال ابو العباس بن ابراهيم ضبى وزير مجد الدولهء . در بروجرد درگذشت علت آمدنش بدانجا اين بود كه مادر مجد الدوله بن بويه او را متهم كرده بود باينكه به برادرش زهر خورانده و مرده است همين كه برادرش درگذشت از وى دويست دينار طلب كردند كه در سوگوارى او صرف شود . و نداد و مادر مجد الدوله او را بيرون كرد و قصد بروجرد نمود كه از متصرفات بدر بن حسنويه بود . و بعد حاضر شد كه دويست هزار دينار تقديم نمايد و به كار خود بازگردد . تقاضايش پذيرفته نشد و در بروجرد ماند تا در همانجا درگذشت و وصيت كرد جنازهء او در آرامگاه حسين عليه السلام دفن شود به شريف ابى احمد پدر شريف رضى پيشنهاد شد كه موضع قبر او را بپانصد دينار بفروشد شريف پاسخ گفته بود : كسى كه ميخواهد در جوار نياى من دفن شود ، زمينش فروخته نميشود و دستور داد قبرى براى او آماده كنند . و با خود پنجاه مرد را بتشييع راه انداخت و او را در مشهد الحسين ( ع ) دفن كردند .\r\nبعد از آن ديرى نپائيد ، پسرش ابو القاسم سعد ، و ابو عبد اللّه جرجانى حنفى بعد از ابتلاى به فلج ، و ابو الفرج عبد الواحد بن نصر معروف به ببغاء شاعر كه ديوانش مشهور است ، و قاضى ابو عبد إله ضبى در بصره ، و بديع ابو الفضل احمد بن حسين همدانى صاحب . مقامات مشهور درگذشتند ( بديع الزمان همدانى ) چند شعر نيكو دارد و ادب را نزد على ابى الحسين بن فارس مصنف المجمل خوانده بود .\r\nهم در اين سال ابو بكر احمد بن على بن لال فقيه شافعى همدانى ، در نواحى عكا در شام كه بدانجا نقل مكان كرده بود درگذشت\r\n.\r\n\r\n","description":"","footnote":"","page_name":" 318 ","page_number":322},
  {"content":"\r\n\r\n\r\n399 سال سيصد و نود و نه\r\n\r\nبيان آغاز كار صالح بن مرداس\r\nهمين كه عيسى بن خلاط ابا على بن ثمال را در رحبه كشت و آنجا را متصرف گرديد مدتى در رحبه اقامت كرد . سپس بدران بن المقلد عقيلى قصد او نمود و رحبه را از وى گرفت و براى بدران باقى ماند . انحاكم بامر اللّه به لؤلؤ البشارى نماينده خود در دمشق فرمان داد كه رحبه را باز پس گيرد . لؤلؤ نخست . قصد « رقه » نمود و آنجا را تصرف كرد و سپس روى به رحبه نهاد . آنجا را هم گرفت و بدمشق برگشت در رحبه مردى از اهالى آنجا بود كه ابن محكان ناميده ميشد . و شهر را تصرف كرد و نيازمند آن شد كه كسى پشتيبانى او كند . و از وجود او عليه كسى كه طمع به رحبه كند يارى بجويد ، پس نامه‌اى به صالح بن مرداس كلابى نوشت . صالح نزد او رفت و مدتى نزد ابن محكان اقامت كرد ، پس از آن صالح تغيير رويه داد و بسوى ابن محكان رفته با او بر سر تملك رحبه بجنگيد . و درختان ببريد ، سپس با يك ديگر آشتى كردند و صالح دختر ابن محكان به زنى گرفت و وارد شهر شد الا اينكه بيشتر در حله مقيم بود .\r\nپس از آن ابن محكان با مردم عانه مكاتبه كرد اطاعتش كردند . خانواده و دارائى خود را نزد مردم عانه نقل كرد و گروگانها از آنان گرفت . آن مردم از طاعتش بيرون شدند و دارائى او را تصرف نمودند و گروگانهاى خود را بازگرداندند و اولادش را به او پس دادند . ابن محكان با صالح اجتماع كرده و دربارهء عانه و قصد آن ناحيت كردن با وى گفتگو كرد ، و با هم رو بمردم عانه نهادند . صالح كسى را گماشت كه ابن محكان را بكشد و او را غافلگيرانه بنامردى كشتند و صالح به رحبه برگشت و آنجا را تصرف نمود و دارائى ابن محكان را گرفت و با رعيت نيكرفتارى كرد\r\n\r\n","description":"","footnote":"","page_name":" 319 ","page_number":323},
  {"content":"\r\n\r\nدر آنجا دير پا بماند . تا آنكه براى مصريان دعوت نمود .\r\n\r\nبيان پاره‌اى از رويدادها\r\nدر اين سال . ابو على بن ثمال خفاجى كشته شد . الحاكم بامر اللّه . صاحب مصر . او را حكومت رحبه داده بود و بدانجا رفت . و عيسى بن خلاط عقيلى عليه او به پا خاست و او را كشت و رحبه را متصرف شد . سپس ديگرى آنجا را مالك شده . سرانجام بدست صالح بن مرداس كلابى صاحب حلب افتاد .\r\nدر اين سال . ابو عمر بن عبد الواحد هاشمى از قضا « بصره » بكنار رفت . اسناد او در روايت سنن از ابى داود سجستانى و از طريق او شنيديم بالا گرفته بود ، پس از او ابو الحسن بن ابى الشوارب قضاء بصره را تصدى نمود . عصفرى شاعر در اين باره گفت :\r\n « عندى حديث طريف * بمثله يتغنى . »\r\n« من قاضيين يعزى * هذا و هذا يهنا »\r\n« فذا يقول اكرهونا * و ذا يقول استرحنا »\r\n« و يكذبان و نهذى * فمن يصدق منا » \r\nمفاد آن بگونهء پارسى چنين است كه شاعر گويد : شيوا حديثى دارم كه بمانند آن خنياگرى بايد از دو داور كه يكى ديگر را تسليت دهد و ديگرى او را تهنيت گويد ، آن يك گويد مگر و همان داشتند و ديگرى گويد آرامش يافتم ، هر دو دروغ ميگويند و ما هذيان گوئيم و كيست كه تصديق ما كند ؟ ! و در اين سال ابو داود بن سيامرد بن باجعفر درگذشت ، و در قرالندور در نهر معلى كه گنبدى مشهور دارد . به خاك سپرده شد و نيز ابو محمد نامى فقيه شافعى بدرود زندگى گفت و هموست كه گفته است :\r\n « يا ذا الذى قاسمنى فى البلى * فاختار ان يسكنه اولا »\r\n« ما وطنت نفسى ، و لكنها * تسرى اليكم منزلا ، منزلا » \r\n\r\n","description":"","footnote":"","page_name":" 320 ","page_number":324},
  {"content":"\r\n\r\nمفاد آن بگونه پارسى چنين باشد كه گفته است :\r\nاى آنكه بلاد را بخشى به من ارزانى داشتى . نخست گزين نماى چيزى كه آرامش بخشد .\r\nمن دل ( به دنيا ) نبستم و ليكن منزل به منزل بشما ( اين بلا ) تسرى پيدا ميكنيد\r\n\r\n400 سال چهارصد\r\n\r\nبيان رويداد ناربن در هند\r\nدر اين سال ، يمين الدوله به عزم غزا در هند ، خويشتن مجهز نمود و به هند رفت و در عمق خاك هندوستان پيشرفت و بتها شكست ، همين كه پادشاه هند ملاحظه نمود كه او را ياراى ايستادگى در برابر يمين الدوله نيست ، نامه براى صلح و متاركه نوشت كه در ازاء قبول آن مالى تقديم دارد و پنجاه فيل بدهد و هزار سوار رزمجو را همواره ملتزم ركابش سازد . يمين الدوله مال و آنچه داده شده بود به گرفت و به غزنه بازگشت .\r\n\r\nبيان اختلاف ميان بدر بن حسنويه و پسرش هلال\r\nدر اين سال ، ميان بدر بن حسنويه كردى و پسرش هلال جنگ رويداد .\r\nسبب اختلاف اين بود كه مادر هلال از شاذنجان بود ، پس از ولادت هلال مادرش را كنار نهاد . و هلال دور از پدر بزرگ شد و پدر را به دو ميلى نبود ، و نعمت ( پدرى ) بدر به فرزند ديگرش ابى عيسى ميرسيد ، روزى هلال با پدرش براى شكار بيرون رفتند و شير درنده‌اى ديدند . بدر را عادت بر اين بود كه چون شير درنده‌اى ميديد ، آن را بدست خود مىكشت ، در اين مورد هلال رو به آن شير گذاشت و بىاجازت پدر آن را كشت ، پدرش\r\n\r\n","description":"","footnote":"","page_name":" 321 ","page_number":325},
  {"content":"\r\n\r\nخشمگين شد و گفت : بدان ماند كه فتح بزرگى كردى و چه تفاوت است بين شير و سگ ؟\r\nو چنان ديد كه او را بسبب شدت عملش از خود دور كند ، و صامغان را به تيول بوى داد ، هلال هم آسودگى خويش در آن ميديد كه از پدر ، شخصا منفرد زندگى كند ، و اولين كارى كه كرد با ابن ماضى همسايهء خود بدرفتارى پيشه نمود ابن ماضى صاحب شهر زور و موافق با پدرش بود . بدر فرزند خود هلال را از معارضهء با ابن ماضى نهى كرد ، وى سخن پدر را نشنيده و ابن ماضى را تهديد كرد ، بدر نامه‌اى در اين باره به پسرش نوشت و وى را تهديد كرد كه هر گاه متعرض چيزى بشود از چشم خود ديده است ، جواب هلال بر نهى پدر اين بود كه سپاه خود گرد آورد و شهر زور را محاصره كرد و آن را گشود و ابن ماضى و خانواده‌اش را كشت و دارائى آنها را هم گرفت ، خبر اين ماجرا به بدر رسيد و او را بسى ناراحت و نگران كرد ، و هلال را مورد سخط و خشم قرار داد .\r\nهلال بنا را به مفسدت در سپاه پدر گذاشت و شروع بجلب و استمالت سپاهيان بدر و بذل و بخشش به آنها كرد ، و بخاطر بذل و احسانش . ياران هلال فزونى گرفته و به آنان بذل و بخشش نمود . مردم از بدر ، بسبب امساك او از وى روگردان شدند ، و هر كدام از آنان ، - مردم - به صاحب خود پيوست و بر دروازهء « دينور » هر دو گروه با هم تلاقى كردند همين كه مواجهه آنها به نظر رسيد كردها بسوى هلال گرويدند ، و بدر اسير و گرفتار شد و او را نزد پسرش بردند ، و به هلال مشورت داده شد ، او را بكشد و گفتند :\r\nبعد از اين اختلافى كه پديد گرديد ، جايز نيست بر او ابقا « كنى » و هلال گفت : حق نا شناسى بدان درجه نرسيده كه او را بكشم . و نزد پدر حاضر شد و گفت :\r\nتو امير هستى و من تدبير كننده امور سپاه ، پدرش به خدعه به او گفت : اين سخن هيچكس از تو نبايد بشنود كه در اين صورت همهء ما به هلاكت ميرسيم . و اين قلعه از آن تو باشد و علامت تسليم آن چنان و چنين خواهد بود و مالى كه در آن هست نگاه دار و تو امير باشى مادام كه مردم گمان بقاى او مينمايند . و من ميخواهم كه قلعه‌اى به سكونت من اختصاص دهى كه به تنهائى در آن مشغول عبادت بشوم و جملهء مال را به او داد .\r\nبدر همين كه در آن قلعه مستقر گرديد . آن را استحكام بخشود و ابا الفتح بن\r\n\r\n","description":"","footnote":"","page_name":" 322 ","page_number":326},
  {"content":"\r\n\r\nعناز ، و ابا عيسى شاذى بن محمد كه در « اسادآباذ » ( اسد آباد ) بود مكاتبه كرد و بهر كدام از آنها گفته بود كه قصد متصرفات هلال كنند و پراكنده‌اش سازند ابو الفتح به قرميسين رفت و آنجا را متصرف گرديد و ابو عيسى به سابور خواست عزيمت كرد و اقامت گاه هلال بباد غارت گرفت و از آنجا به نهاوند رفته ، در نهاوند ابو بكر بن رافع قرار داشت . هلال ابو عيسى را تعقيب كرد و شمشير ميان ديلميان به كار انداخت و چهار صد تن از آنها را كشت كه نود تن از آنها سركردگان بودند ، و ابن رافع ابو عيسى را تسليم هلال كرد ، هلال او را بخشيد ، و مواخذه از كرده‌هاى او نكرد و با خود بهمراه برد .\r\nبدر به پادشاه بهاء الدوله نوشت از وى طلب يارى كرد ، فخر الملك ابا غالب سپاهى تجهيز كرد و به يارى بدر سوق‌شان داد . اين لشكريان چون به سابور خواست رسيدند ، در آنجا فرود آمدند . هلال به ابى عيسى شاذى گفت : لشكريان بهاء الدوله فرا رسيد ، رأى تو چيست ؟ ابى عيسى به او گفت : نظر من اينست كه با آنها روبرو نشوى . و بذل طاعت نسبت به بهاء الدوله كنى و او را با مال راضى كنى ، چنانچه پاسخ دلخواه به تو ندادند . بر آنها سخت مگير و از پيش رويشان دور شو زيرا آنها نميتوانند ديرى بپايند و گمان نكن اين سپاه ، از زمرهء آنها هستند كه در نهاوند ديدى آنها را پدرت به ساليان - دراز ذليل كرده بود .\r\nهلال به او گفت : فريبم ميدهى و اندرز نميدهى و ميخواهى از دير پائى پدرم تقويت و من ضعيف بشوم ، و او را كشت . شبانه حركت كرد كه آن سپاه را تحت فشار و در تنگنا قرار دهد و همين كه به آنها رسيد بانك بلند شد . و فخر الملك با سپاه خويش سوار شده و گروهى را نيز براى حفاظت اثقال خود در اردوگاه جاى گذاشت و براى جنگ با هلال آماده شد . همين كه سختى كار بديد ، پشيمان شد ، و دريافت كه ابا عيسى بن شاذى نصيحت گوى او بود و از كشتن او پشيمان گرديد .\r\nسپس به فخر الملك پيام فرستاد و گفت : من براى جنگ و قتال نيامده‌ام ، بلكه آمده‌ام كه به شما نزديك باشم و بر فرمان شما گردن نهم . لشكريان از جنگ بازدار كه من وارد به اطاعت شوم .\r\n\r\n","description":"","footnote":"","page_name":" 323 ","page_number":327},
  {"content":"\r\n\r\nفخر الملك مايل به اين گفته شد ، و رسولى نزد بدر فرستاد كه او را آگاه از آمدن خود كند . همين كه بدر آن رسول را بديد ، او را دشنام داده و طرد كرد و به فخر الملك پيام فرستاده گفت : هلال چون ضعف خويش را دانسته به فريبكارى پرداخته و اين مكر و حيله است و رأى اين است كه گلوگاهش رها نكنيد كه نفس بكشد فخر الملك چون آن پاسخ دريافت كرد ، روحيه‌اش قوت گرفت . زيرا نزد خود بدر را متهم به تمايل به پسرش ميدانست . و سپاهش براى جنگ پيشرفت . با هلال جنگيدند و ديرى نپائيد كه هلال را به اسارت آوردند ، وى زمين ببوسيد و درخواست كرد او را تسليم پدرش نكند . فخر الملك درخواستش بپذيرفت و از وى نشانهء تسليم قلعه را خواست و او آن نشانى را بداد . مادر هلال و ساكنان قلعه از تسليم امتناع ورزيدند و زينهار خواستند فخر الملك به آنها امان بخشود و او با يارانش بر قلعه شدند و سپس از آن فرود آمدند و آن را تسليم بدر كردند و آنچه از اموال و غيرها در قلعه بود گرفت و مالى افزون بود و گفته شد كه ، در آن چهل هزار بدره درهم ( سيم ) و چهار صد بدره زر ، سواى جواهر نفيس ، و جامه‌ها و سلاح و غير ذلك بود ، و بيشتر شعراء ذكر آن كردند ، و از جمله آنان مهيار چنين سروده بود :\r\n « فظنوك تعبا بحمل العراق * كأن لم يروك حملت الجبالا »\r\n« و لو لم تكن فى العلو السماء * لما كان غنمك منها هلالا »\r\n« سريت اليه ، فكنت السرار * له و لبدر ابيه كمالا » \r\nبه زبان فارسى اين معنى را ميبخشد كه : گمان به حمل عراق كردند كه خسته‌اى ، گوئى تو را نديدند كه كوهى را حمل كرده‌اى ، چنانچه در والائى به بلندى آسمان نبودى بكجا تو را غنيمت هلال نبودى رادمردى و بخشندگى و رفتار جوانمردانهء تو با او و بدر پدرش ، كمال بشمار است . »\r\n\r\nبيان بازگشتن المؤيد به امارت اندلس و ماجراى آن\r\nپيش از اين ، سبب خلع و زندانى شدن المؤيد را بيان كرده بوديم ، همين كه اين سال فرا رسيد به خلافتش بازگردانده شد . نام او هشام بن الحاكم بن عبد الرحمن\r\n\r\n","description":"","footnote":"","page_name":" 324 ","page_number":328},
  {"content":"\r\n\r\nالناصر است . بازگشت او در نهم ذى حجه بود . در آن هنگام ، حكومت در دولت او با واضح العامرى بود . اهالى قرطبه بر او وارد شدند ، و به آنان نويد داد و منت گذارد بخوشدلى و به بربريان نامهء نوشت آنان با سليمان بن حاكم بن سليمان بن - عبد الرحمن بودند و آنها را به طاعت خويش خواند ، بربرها پاسخى به دعوتش ندادند ، به لشكريان و اهالى قرطبه دستور داد ، برحذر بوده احتياط كنند مردم او را دوست داشتند .\r\nسپس براى او نقل كردند كه نفرى چند از امويان كه در قرطبه ساكن‌اند به سليمان نامه نوشته‌اند و با او وعده گاه قرار دادند كه در بيست و هفتم ذى حجه در قرطبه باشد تا شهر به دو تسليم كنند . المؤيد آنان را گرفته زندانى كرد ، همين كه روز موعود فرا رسيد بربرها به قرطبه آمدند ، لشكريان و اهالى قرطبه ، سوار شده با المؤيد ، براى مقابله با آنها از شهر بيرون شدند ، بربرها برگشتند و لشكريان دنبالشان كردند و به آنها دست نيافتند . رسولان ميان آنها رفت و آمد كرد .\r\nموافقت بر چيزى بدست نيامد .\r\nپس از آن سليمان و بربريان به پادشاه فرنگ نامه نوشته كه به آنها مدد كند و در ازاء آن ، دژهائى كه منصور بن ابى عامر فتح كرده و گشوده بود ، بخشيدند پادشاه فرنگ ماجرا را به المؤيد نوشت و او را آگاه از آن احوال كرد و از وى خواست كه آن دژها تسليم كند و گر نه با سپاه خود ، سليمان را مدد كند . المؤيد با اهل قرطبه مشورت كرد ، بوى مشورت دادند كه دژها را تسليم نمايد از بيم آنكه مبادا سليمان را مدد برساند . در محرم سال چهارصد و يك صلح برقرار شد . چون بربرها مأيوس از يارى فرنگ شدند ، از اقامتگاه خود كوچيدند و نزديك به قرطبه فرود آمدند . اين كار در صفر سال چهار صد و يك رويداد ، و خيل آنها براست و چپ ميتاخته ، و بلاد را خراب ميكردند .\r\nالمؤيد و واضح عامرى بارويى و خندقى در برابر باروى بزرگ ساختند ، سليمان در پيرامون قرطبه چهل و پنج روز بماند و به تصرف شهر كامياب نشد ، و به « الزهراء » نقل مكان كرد و آنجا را محاصره نمود . مردم شهر سه روز با آنها جنگيدند\r\n\r\n","description":"","footnote":"","page_name":" 325 ","page_number":329},
  {"content":"\r\n\r\nسپس يكى از نگهبانان پاسدار شهر دروازه‌اى را كه بحفظ و پاسدارى آن وى را گماشته بودند ، تسليم آنها كرد ، بربرها بر دژ باروى شهر بالا رفته ، و كسانى كه در آنجا بودند تار و مار نموده ، شهر را به زور متصرف شدند و اكثر سپاهيان كه در شهر بودند كشته شدند ، اهالى شهر بكوه بالا رفتند و مردم در مسجد اجتماع نمودند ، بربرها آنان را ، حتى زنان و خردسالان را كشتند و در مسجد و كاخ و ديار الزهراء آتش افكندند ، و اكثر آن بسوخت و اموال بغارت رفت .\r\nديگر اينكه واضح به پنهانى به سليمان نامه نوشت كه ميخواهد مخفيانه از قرطبه نزد او برود و به او مشورت داده بود كه بعد از عزيمت بسوى او ، بجنگ اقدام كند . اين خبر را به المؤيد دادند و او واضح را دستگير كرد و كشت . كار بر مردم قرطبه دشوار گرديد و مخاطره بزرگ شد . و خواربار كاهش پيدا كرد ، و مرگ و مير فزونى يافت . خواربار نزد بربرها كمتر از شهريان بود ، زيرا كه آنها آباديها را خراب كرده بودند و اهالى قرطبه جلاى وطن نمودند ، و المؤيد هر كس را كه متمايل به سليمان بود كشت .\r\nبربرها و سليمان به محاصره و قتال با مردم قرطبه ادامه دادند و بر اهالى شهر سخت گرفته آنها را در تنگنا قرار دادند ، در مدت اين محاصره ، در طليطله عبيد اللّه بن - محمد بن عبد الجبار ظهور كرد و اهالى آنجا با وى بيعت كردند . المؤيد سپاهى بدان صوب گسيل داشت و آنجا را محاصره كرده ، مردم به طاعت المؤيد بازگشتند ، و عبيد اللّه اسير گرديد و در شعبان سال چهار صد و يك كشته شد .\r\nاهالى قرطبه بعضى روزها با بربرها جنگ ميكردند ، گروه زيادى از بربرها كشته شدند ، و به همان نسبت هم در رودخانه غرق شدند ، پس از آنجا كوچيدند و رفتند به اشبيليه آنجا را محاصره نمودند ، المؤيد ، لشكرى به آنجا روانه كرد كه شهر را حمايت كرده و از تعرض بربرها محافظت نمودند . سليمان نامه به نمايندهء المؤيد به « سرقسطه » ( ساراكوس ) و غيرها نوشت و آنها را دعوت به اطاعت از خود كرد ، دعوتش اجابت كردند و به طاعت او درآمدند ، بربرها و سليمان از اشبيليه به قلعه رباح رفتند و آنجا را تصرف كرده و هر چه در آنجا بود به غنيمت بردند و آنجا را پايگاه\r\n\r\n","description":"","footnote":"","page_name":" 326 ","page_number":330},
  {"content":"\r\n\r\nخود قرار دادند ، سپس به قرطبه برگشتند و محاصره‌اش كردند ، بسيارى از اهالى قرطبه و سپاهيان از ترس و گرسنگى از شهر بيرون آمدند . و جنگ ميان آنها شدت يافت و سرانجام سليمان شهر را به زور و قهر تصرف كرد و هر كه را در راه خود در جاده ديدند كشتند و قرطبه را بباد نهب و غارت گرفته و آن را به آتش كشيدند . عده كشته‌شدگان بسبب فزونى ، قابل شمارش نبود .\r\nبربرها در اماكنى كه دور از آتش‌سوزى سالم مانده بود فرود آمدند . اهالى قرطبه بمانند آن واقعه و بليه نديده و نشنيده بودند ، المؤيد را از كاخش بيرون كشيدند و نزد سليمان بردند و سليمان در نيمه شوال سال چهار صد و سه وارد قرطبه شد و با او بيعت كردند المؤيد را با سليمان داستانهاى بس دراز روى داد ، و سپس از نزد او به شرق اندلس رفت . و در آن محاصره از جمله مقتولين ابو الوليد بن الفرص رحمة اللّه بود كه مظلوم كشته شد .\r\n\r\nبيان پاره‌اى از رويدادها\r\nدر اين سال الحاكم بامر اللّه رسولى از مصر بمدينه فرستاد و خانه جعفر الصادق را بگشود و از آنجا قرآن و شمشير و كساء و قدح ( آبخورى ) و سريرى بيرون آورد در اين سال آب دجله كاهش يافت تا اينكه ميان علياى رود و نزديك بغداد اصلاح شد تا اينكه كشتيها توانستند در آن سير كنند .\r\nدر اين سال . ابو محمد بن سهلان بيمار شد ، و بيماريش شدت يافت و نذر كرد چنانچه بهبود يابد باروئى در مشهد امير المؤمنين على عليه السلام بنا كند .\r\nبيمارى او بهبود پيدا كرد و دستور بناى بارو را داد . و در اين سال بنا شد . و ابو اسحاق ارجانى سرپرستى ساختن و بناى آن داشت .\r\nدر اين سال عدنان بن شريف رضى متولد شد .\r\nهم در اين سال ، نقيب ابو احمد موسوى ، پدر رضى ، بعد از آنكه زيان ديد درگذشت و بعضى املاك خويش را در امور خيريه وقف كرد ، و فرزند ارشدش\r\n\r\n","description":"","footnote":"","page_name":" 327 ","page_number":331},
  {"content":"\r\n\r\nمرتضى بر او نماز گذارد و در خانه‌اش دفن شد ، سپس جنازهء او را به مشهد الحسين عليه السلام انتقال دادند در آنجا به خاك سپرده شد ، مولدا و بسال سيصد و چهار بود .\r\nدر اين سال . نيز ابو جعفر الحجاج بن هرمز در اهواز و عمدة الدوله اسحاق بن معز الدوله بن بويه در مصر درگذشتند .\r\nدر اين سال ، خليفه القادر باللّه بيمار شد و بيمارى او شدت پيدا كرد و او را ميلرزاند و ببار عام نشست . و در دست قضيبى ( چوبدستى ) داشت . ابو حامد اسفرايينى بر او وارد شد و به ابن حاجب النعمان گفت : از امير المؤمنين درخواست كن چيزى از قرآن بخواند كه مردم قرائت او بشنوند . القادر اين آيه را بخواند :\r\n لَئِنْ لَمْ يَنْتَهِ الْمُنافِقُونَ وَ الَّذِينَ فِي قُلُوبِهِمْ مَرَضٌ وَ الْمُرْجِفُونَ فِي الْمَدِينَةِ لَنُغْرِيَنَّكَ بِهِمْ .  [ ( 1 ) 
  ]\r\n( معنى آيهء شريفه : هر گاه منافقان و آنان كه در دلهاشان مرض و ناپاكى است و هم آنها كه در مدينه ( مؤمنان را هراسان ميكنند ) دست ( از كار زشت خود ) نكشند . ( ما هم تو را بر آنها برمىانگيزيم ) در اين سال ابو العباس النامى شاعر . و ابو الفتح على بن بستى كاتب و شاعر ، صاحب سبك مشهور در تجنيس ، درگذشتند . از شعر بستى است كه ميگويد :\r\n « يا ايها السائل عن مذهبى * يقتدى فيه بمنهاجى »\r\n« منهاجى العدل و قمع الهوى * فهل لمنهاجى من هاجى » \r\nبه زبان فارسى حنين معنى بخشد : ايكه پرسش كنى زمذهب من تا پيروى كنى از روشم ، روشم داد كردن و هواى نفس بركندن است . آيا روش مرا كس هست پيرو باشد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] سوره 33 - احزاب آيه 59\r\n","page_name":" 328 ","page_number":332},
  {"content":"\r\n\r\n\r\n401 سال چهار صد و يك\r\n\r\nبيان غزوه يمين الدوله بلاد غور و غيرها را\r\nسرزمين غور مجاور غزنه است . غوريان راهزنى كرده و رهگذر را ميترساندند و بلاد آنها كوهستانى دشوار و تنگه‌هاى بسته و ترسناك بود .\r\nو غوريان در پناه آن جبال و تنگه‌ها ميزيستند و دشوارى راه به آنها ايمنى داده بود . چون اعمال‌شان كثرت پيدا كرد . يمين الدوله محمود بن سبكتكين بد آمدش كه همچو مفسدينى همسايه او باشند و در اين حال كفر و فساد كه داشتند پس سپاهيان گرد آورد و روى بدانها گذاشت . التونتاش حاجب فرمانرواى هرات و ارسلان جاذب صاحب طوس ، كه هر دو از بزرگترين امراى او بودند . در مقدمهء سپاه قرار گرفته با همراهان خويش رو بسرزمين غور نهادند تا اينكه به تنگه‌اى رسيدند كه پر از رزمجويان غورى بودند . و بجنگ و ستيز پرداخته هر دو طرف شكيبائى و پايدارى كردند .\r\nيمين الدوله از جريان احوال آگاه شد . و شتابان بسوى آنان رفت و راههاى غوريان را تصرف كرد و غوريان پراكندند و محمود و لشكريانش رو به بزرگ غوريان معروف به ابن سورى رفتند . و به شهر او كه آهنگران ناميده ميشد رسيدند .\r\nبزرگ غوريان با ده هزار رزمنده از شهر بمقابلهء آنها بيرون شد و مسلمانان تا نيمروز با آنها جنگ كردند و در آن پيكار خود را با شجاعترين و نيرومندترين افراد روبرو ديدند .\r\nيمين الدوله بر سبيل عقب‌نشينى دستور داد . بنا را بعقب‌نشينى گذارند .\r\nلشكريانش همين كار كردند غوريان چون عقب‌نشينى آنها ديدند ، گمان هزيمت آنها نمودند . و سر در پى لشكريان محمود گذاردند تا اينكه از شهر غور\r\n\r\n","description":"","footnote":"","page_name":" 329 ","page_number":333},
  {"content":"\r\n\r\nدور ماندند ، آنگاه مسلمانان . عنان توجه بسوى آنها معطوف داشتند و شمشير ميان آنها به كار انداختند ، و آنان را با كشتن و اسير كردنشان از پاى درآوردند . در جمع اسيران بزرگ و پيشواى آنها ابن سورى وجود داشت . مسلمانان وارد شهر شده آنجا را تصرف كردند و آنچه در آن بود . به غنيمت گرفتند . و تمام قلاع و حصون آنها را گشودند . همين كه ابن سورى ديد كه مسلمانان چه كردند . زهرى كه با خود داشت بخورد و بمرد ، و زيان دنيا و آخرت ديد .\r\n ( ذلِكَ هُوَ الْخُسْرانُ الْمُبِينُ )  ( اينست زيان آشكار ) يمين الدوله در آن ديار شعار اسلام نمايان داشت . و كسانى بر آنها گماشت كه شرايع اسلام به آنان آموزند و بازگشت و سپس رو بسوى طايفهء ديگرى از كفار گذاشت ، و فلات و دشت پر از شن . از پيشروى او جلوگيرى كرد ، و لشكريانش مواجه با تشنگى شديدى شدند كه نزديك به هلاك گرديدند . در آن حال خداوند سبحانه و تعالى لطف كرده و بارانى باريد آنها را سيراب و حركت در ان فلات شن زار را بر آنها آسان كرد . كفار از راه رسيدند و گروهى انبوه بودند و با آنها ششصد فيل بود . يمين الدوله با آنها شديدترين پيكار را كرد و پايمردى كردند و خداوند پيروزى نصيب مسلمانان نمود و كفار منهزم شدند . و غنائمشان گرفت و سالم و مظفر و منصور برگشت .\r\n\r\nبيان جنگ ميان ايلك خان و برادرش\r\nدر اين سال . ايلك خان با سپاهيانى ، به قصد جنگ با برادرش طغان خان عزيمت كرد و همين كه به « يوزكند » رسيد ، برفى باريد كه مانع او از ادامه حركت شد و به سمرقند بازگشت سبب اين امر اين بود كه برادرش . پيامى به يمين الدوله فرستاد و پوزش ميخواست و از قصد برادرش ايلك خان كه ( چشم طمع ) به بلاد خراسان داشت ، خويشتن بر كنار از آن نسبت دانسته و گفته بود . من راضى به اين امر نبودم . و تنها اين كار را در عهده برادرش گذاشته خود را تبرئه كرده بود . همين كه برادرش ايلك خان از اين ماجرا آگاه شد ، بد آمدش و همان وادارش كرد ، نصد برادرش نمايد\r\n.\r\n\r\n","description":"","footnote":"","page_name":" 330 ","page_number":334},
  {"content":"\r\n\r\n\r\nبيان خطبه براى علويان مصريها در كوفه و موصل\r\nدر اين سال نيز . قراوش بن مقلد امير بنى عقيل . بنام الحاكم بامر اللّه علوى صاحب مصر در سراسر قلمرو خويش خطبه خواند . حوزه حكمرانى او عبارت بودند از : موصل و انبار و مداين و كوفه و غيرها ، در آغاز خطبه در موصل خوانده شد .\r\n« الحمد للّه الذى انجلت بنوره غمرات العصب و انهدت بقدرته اركان النصب و اطلع بنوره شمس الحق من العرب . ( در حاشيه من الغرب آمده است ) ( به زبان فارسى اين معنى را بخشد كه : سپاس خداى را كه بنور خويش به تيرگيهاى جهل روشنى بخشود و به نيروى خود پىهاى نصب شده در هم كوبيد و با طلوع نور خويش خورشيد حق از عرب پيدا گرديد .\r\nالقادر باللّه ، امير المؤمنين . قاضى ابا بكر بن باقلانى را ، نزد بهاء الدوله فرستاد و او را آگاه از آن پيش آمد كرد . علويان و عباسيان از كوفه به بغداد انتقال پيدا كردند ، و بهاء الدوله قاضى ابا بكر را گرامى داشته و به عميد لشكر نوشت و فرمان داد كه به جنگ قرواش روانه شود و يكصد هزار دينار برايش فرستاد كه هزينه سپاهيان نمايد ، و قاضى ابا بكر را خلعت پوشاند و قضاء عمان و سواحل به او واگذار كرد . عميد لشكر به جنگ با قراوش رفت قراوش پيام فرستاد ، پوزش طلبيد و خطبه براى علويان را قطع كرد و اعادهء خطبه بنام القادر باللّه نمود\r\n\r\nبيان جنگ ميان بنى مزيد و بنى دبيس\r\nابو الغنائم محمد بن مزيد ، نزد بنى دبيس در جزيرهء آنها مقيم بود . اين محل از نواحى خوزستان بود و ابو الغنائم را با بنى دبيس بسبب زن گرفتن از آنها خويشاوندى سببى بود ، ابو الغنائم يكى از وجوه بنى دبيس را كشت . و به برادرش ابى الحسن على بن مزيد پيوست . بنى دبيس دنبالش كردند و به او دست نيافتند . سند الدوله ابو الحسن بن مزيد با يك هزار سوار رزمجو به آنها رسيد . و از عميد لشكر استمداد نمود و او سى ديلمى را بسوى\r\n\r\n","description":"","footnote":"","page_name":" 331 ","page_number":335},
  {"content":"\r\n\r\nاو گسيل داشت ، ابن مزيد رو به بنى دبيس نهاده به آنها رسيد . با تلاقى فريقين جنگ در گير شد ، و ابو الغنائم در آن معركه كشته شد . و ابو الحسن بن مزيد منهزم گرديد ، خبر هزيمت او به عميد لشكر كه در حال رفتن بود رسيد و برگشت .\r\n\r\nبيان درگذشت عميد لشكر و فرمانروائى فخر الملك بر عراق\r\nدر اين سال عميد لشكر ابو على بن استاد هرمز در بغداد درگذشت مدت فرمان روائى او هشت سال و چهار ماه و هفده روز بود . و در حين فوت چهل و نه سال از سنش ميگذشت شريف رضى تجهيز و تدفين او را سرپرستى كرد و در مقابر قريش به خاك سپرده شد و رضى و غيره در رثاء او سخن راندند .\r\nپدرش ابو جعفر استاد هرمز از حجاب عضد الدوله بود . عضد الدوله عميد لشكر را در خدمت فرزندش صمصام الدوله گذاشت و چون صمصام الدوله كشته شد ، به خدمت بهاء الدوله در آمد ، همين كه خرابكاران بر بغداد استيلاء يافتند و عياران ظهور كرده و شيرازه امور گسيختگى پيدا كرد ، بهاء الدوله او را براى اصلاح امور ببغداد روانه كرد . او مفسدين را قلع و قمع نموده و كشت . عميد لشكر چون درگذشت بهاء الدوله بجاى او فخر الملك ابا غالب را به فرمانفرمائى بغداد منصوب كرد . و او در ذى حجه ببغداد رسيد و مهيار و ديگر سخنوران او را مدح گفتند .\r\nاز جمله محاسن اعمال عميد لشكر اين بود كه دارائى زيادى كه از يكى از بازرگانان مصرى پس از فوتش بجاى مانده بود ، برايش بردند و به او گفته شد : آنكه مرده وارثى ندارد ، گفت : مالى كه تعلق به پادشاه ندارد به خزانه او وارد نميشود آن را به حال خود ترك بايد كرد تا صاحبش يافته شود پس از مدتى برادر متوفا از مصر با نامه‌اى رسيد كه استحقاق دريافت آن ما ترك داشت و بخانهء عميد لشكر رفت كه آن نامه را به او برساند ، او را ديد در ايوان خانه‌اش نماز ميخواند گمان كرد يكى از حجاب اوست و نامه را به او داد و نيازش برآورده شد .\r\n\r\n","description":"","footnote":"","page_name":" 332 ","page_number":336},
  {"content":"\r\n\r\nهمين كه آن بازرگان دانست . كسى كه نامه را از وى گرفته ، خود عميد لشكر بوده ، اين كار در نظرش بزرگ آمد و بمردم بازگو كرد و مردم او را ستودند و چون بمصر رسيد .\r\nبر عميد لشكر دعا و ثنا كرد . و مردم با او در درود بر عميد لشكر همصدا شده و خبر به او رسيد ، و خرسند گشت .\r\n\r\nبيان پاره‌اى از رويدادها\r\nدر اين سال ، در سراسر خراسان گرانى شدت يافت ، و از نبودن قوت و غذا مردم بعضى بعضى ديگر را ميخوردند گوئى انسان فرياد ميكرد : نان ، نان و ميمرد و بدنبال آن وباى بزرگى رويداد ، چنان كه مردم از دفن اموات درماندند .\r\nدر اين سال ، ابو الفتح بن عناز در حلوان درگذشت . مدت امارتش بيست سال بود و پس از او . فرزندش ابو الشوك بجاى او نشست . و از بغداد سپاهى براى قتال با او گسيل شد . ابو الشوك با آن سپاه تلاقى و پيكارى سخت كرد . در اين نبرد ابو الشوك منهزم گرديد و به حلوان گريخت و در آنجا اقامت كرد تا اينكه با وزير ابى غالب ، پس از ورودش ببغداد ، اصلاح حال او صورت‌پذير شد .\r\nدر اين سال ابو عبد اللّه محمد بن مقن بن مقلد بن جعفرى عمرو بن المهيا عقيلى درگذشت . و در مقلد خاندان مسيب و دودمان مقن گرد هم ميآيند ، عمر محمد بن مقن بهنگام فوت يكصد و ، ده سال داشت . و بسيار مرد خسيس و بخيلى بود . و با قرامطه ، بهنگام گرفتن « حجر الاسود » شاهد واقعه بود .\r\nدر اين سال ، امير ابو نصر احمد بن ابى الحارث محمد بن فريغون ، صاحب جوزجان درگذشت . او داماد يمين الدوله يعنى خواهر او را بزنى داشت . او و پدرش پيش از او دوستدار دانشمندان بودند و به آنان نيكى ميكردند .\r\nدر اين سال . ستارهء بزرگى كه از آن بزرگتر ديده نشده بود پاشيدگى پيدا كرد و هم در اين سال ، آب دجله بيست ذراع ( ذراع قانونى يا شرعى يا ذراع بازار در آن زمان برابر با پنجاه سانتيمتر بوده است . از تاريخ نقود و مقياسات در حكومت اسلامى تأليف س . محمد على شوشترى م . ) بالا آمد و بسيارى از بغداد و عراق غرق در آب\r\n\r\n","description":"","footnote":"","page_name":" 333 ","page_number":337},
  {"content":"\r\n\r\nشد و دهانهء آنها منفجر گرديد و در آن سال كسى از عراق حج نگذارد .\r\nدر اين سال ابراهيم بن محمد بن عبيد ابو مسعود دمشقى حافظ درگذشت . او در طلب حديث سفر بسيار كرده و توجه به صحيح بخارى و ابو مسلم داشت و نيز خلف بن محمد بن على بن حمدون ابو حمد واسطى . در اين سال درگذشت و مردى فاضل بود و او هم بر صحيحين نيز حاشيه داشت .\r\n\r\n402 سال چهار صد و دو\r\n\r\nبيان تصرف قصدار بوسيله يمين الدوله\r\nدر اين سال يمين الدوله بر قصدار مستولى شد و آن را تصرف كرد .\r\nسبب آن اين بود كه فرمانرواى قصدار ، فرار صلح بر اين گذارده بود كه خراجى بپردازد . سپس استحكام شهر و كثرت تنگه‌ها در راه او را غره كرد و در پناه ايلك خان قرار گرفت يمين الدوله خود قصد او داشت ، و ليكن از جهت ايلك خان پرهيز از انجام قصد خويش مينمود . همين كه آنچه فيما بين آنها بود تباه گرديد . يمين الدوله عزم جزم كرد قصد خويش را اجرا كند و كرد و در اجراى اين امر چنين وانمود كرد كه مىخواهد به هرات برود . و در جمادى الاولى از غزنه . بيرون رفت . همين كه در جاده به راه افتاد رو به قصدار نهاده و از وصول خبر حركت خويش پيشى جست و آن تنگه‌ها و كوهستان را پشت سر نهاده و فرمانرواى قصدار وقتى به خود آمد كه سپاه يمين الدوله شبانه او را احاطه كرده بودند ، زينهار خواست ، تقاضايش اجابت شد و مالى كه نزد او جمع شده بود گرفت و او را در ولايتش مستقر ساخت و بازگشت\r\n.\r\n\r\n","description":"","footnote":"","page_name":" 334 ","page_number":338},
  {"content":"\r\n\r\n\r\nبيان اسارت صالح بن مرداس و تصرف حلب و حكومت فرزندانش\r\nدر اين سال ميان ابى نصر بن لؤلؤ صاحب حلب و صالح بن مرداس ستيزه‌جوئى رويداد .\r\nابو لؤلؤ از موالى ( بندگان ) سعد الدوله بن سيف الدوله بن حمدان بود . و بر فرزند سعد الدوله چيره گرديد و شهر را از او گرفت و خطبه بنام الحاكم صاحب مصر بخواند و الحاكم او را بلقب مرتضى الدوله ملقب كرد پس از آن ميانهء او و الحاكم بتباهى كشيد ابن مرداس و بنو كلب طمع به دو نمودند و از او صله‌ها و خلعتها طلب ميكردند . و در اين سال با پانصد سوار كه متشكل ساخته بودند وارد شهر حلب شدند ابن لؤلؤ دستور داد كه دروازه‌ها را به بندند و آنها را دستگير كنند و يكصد و بيست مرد ، از جمله صالح بن مرداس اسير شدند و دويست نفر از آنها كشته شد .\r\nو بقيه را نيز رها كرده فكرش را هم نكردند .\r\nصالح با دختر عموى خود كه نامش ( نام عمش ) جابر بود ازدواج كرده و زنى زيبا روئى بود ، وصف او را براى ابن لؤلؤ نمودند ابن لؤلؤ او را به برادر زنش كه در زندان او بود داد به او تذكر دادند كه صالح او را در زوجيت خود دارد و زن اوست ، نپذيرفت و او را تزويج برادرش كرد ، سپس آنها را آزاد نمود ، صالح بن مرداس در زندان باقى ماند ، و از ديوار آن بالا رفت تا به باروى شهر خود را بالا كشاند و سپس از بالاى بارو خويشتن به زير افكند . بر تل خاكى و در مسيل آب ، پنهان شد .\r\nخبر فرار او ، بر ملاء گرديد ابن لؤلؤ سوارانى در طلب او گسيل داشت ، آنها به او دست نيافتند و برگشتند . همين كه سر و صداها در پىجوئى او آرام گرفت ، با قيدى كه بدست و زنجير آهنى كه بپاى داشت تنها از خفاگاه خويش بيرون آمد . تا به روستائى رسيد كه آن را « ياسره » ميناميدند ، در آنجا ملاحظه نمود . مردمى از عرب هستند و او را شناختند و بخانواده‌اش در مرج دابق رساندند . در آنجا ابن مرداس دو هزار سوار\r\n\r\n","description":"","footnote":"","page_name":" 335 ","page_number":339},
  {"content":"\r\n\r\nگرد آورد و قصد : حلب كرد و سى و دو روز آنجا را در محاصره گرفت ابن لؤلؤ براى مقابله با او از شهر بيرون شد ، و با صالح جنگيد و صالح او را شكست داده منهزم كرد و ابن لؤلؤ را باسارت گرفت و با همان قيد و زنجيرى كه او را مقيد كرده بود به بند كشيد ابن لؤلؤ برادرى داشت كه از آن معركه سلامت جست و شهر را حفظ كرد .\r\nپس از آن ابن لؤلؤ مالى به ابن مرداس داد كه او را آزاد كند همين كه اين قرار داد بين آنها استوار گرديد . ابن مرداس گروگانهاى خود بگرفت و او را آزاد كرد .\r\nمادر صالح بفرزندش گفت : خداوند مالى را كه آرزومند بودى به تو عطا كرد . چنانچه خواهى منت بر حريف خويش گذارى مصلحت در آنست كه گروگانهاى او را آزاد كنى زيرا هر گاه او بخواهد نسبت به تو غدر و خيانت كند وجود آنها نزد تو مانع انجام نيت او نخواهد بود آنها را آزاد كرد ، همين كه آنها وارد شهر شدند ابن لؤلؤ ، بيش از آنچه قرار داده بود به ابن مرداس داد . قرار بر اين بود كه دويست هزار دينار و يكصد دست جامه و آزادى همه اسيران بنى كلاب پرداخت و انجام شود . چون كارها فيصله يافت و صالح رفت . ابن لؤلؤ خواست « فتح » غلام خود را دستگير كند و او دژبان قلعه بود و متهم به بىمبالاتى در هزيمت ( ابن مرداس ) شده ، و اين خلاف گمان ابن لؤلؤ بود . غلامى كه نامش سرور بود . از اين امر آگاه شد ، ابن لؤلؤ ميخواست او را بجاى « فتح » قرار دهد . سرور يكى از دوستان خود را كه نامش ابن غانم بود . آگاه ساخت .\r\nسبب اعلام اين خبر به ابن غانم اين بود كه چون با سرور يك جا گرد آمدند .\r\nاو را آگاه نمود . و ابن غانم بسبب دارائى زيادى كه داشت از ابن لؤلؤ ميترسيد و از اين بابت به سرور شكايت كرد سرور هم به او گفت : امرى روى خواهد داد كه موجب تامين و آسودگى خاطر تو خواهد شد . پرسيد چه امرى سرور كتمان كرد . ابن غانم بنا را به چرب‌زبانى گذاشت تا فريب خورد و او را آگاه كرد كه قرار است جاى فتح را بگيرد .\r\nبين ابن غانم و فتح دوستى و مودتى بود . پس متنكرا ( بطور ناشناس ) بقلعه بالا رفت و فتح را آگاه كرد و به او مشورت داد كه با الحاكم صاحب مصر مكاتبه كند .\r\nابن لؤلؤ به برادرش ابا الجيش دستور داد ببهانه بازرسى خزائن به قلعه برود . و چون به قلعه وارد شود فتح را دستگير نمايد . ابا الجيش كس نزد فتح فرستاد و او را آگاه كرد\r\n\r\n","description":"","footnote":"","page_name":" 336 ","page_number":340},
  {"content":"\r\n\r\nكه ميخواهد براى بازرسى خزائن و وارسى آن بقلعه‌ايد و درها را باز كند ، فتح در پاسخ گفت : « من امروز دوا خوردم و تقاضا دارم امروز اين كار بالا آمدن بقلعه را بتأخير اندازيد زيرا كه من اعتماد بگشودن درهاى قلعه به كسى ندارم بجز خودم ، و به رسول ابا الجيش گفت : چون او را ديدى ، در اين امر مرددش كن ( رأى او را بزن ) ابن لؤلؤ چون آگاه از جريان احوال شد مادر خود را نزد فتح فرستاد كه سبب اين امر بداند . مادر او جون بقلعه بالا رفت ، مورد تكريم و احترام فتح قرار گرفت ، و اظهار طاعت ( بندگى ) نمود . او برگشت و بفرزندش گفت ترك اين حق‌طلبى خويش كند . سخن مادر را بشنيد ، و كس به قلعه روانه كرد و گوهرى كه در قلعه بود ميخواست . فتح مغالطه كرد و آن گوهر را نفرستاد . ابن لؤلؤ دندان بجگر نهاده ساكت شد و دريافت كه براى حصانت قلعه روش حق خواهى سودى نخواهد داشت . مادر ابن لؤلؤ به او مشورت داد تمارض كند و چنان وانمود سازد كه بيمارى شديد است ، و فتح را بخواهد كه از قلعه به زير آيد تا او را وصى خويش نمايد ، و هر گاه حاضر شد او را دستگير كند .\r\nابن لؤلؤ همين كار را كرد و ليكن فتح از قلعه به زير نيامد و عذر خواست و به الحاكم نامه نوشت و طاعت خود به او آشكار كرد و خطبه بنام او خواند ، و بر استاد خود عصيان بر ملا كرد و از الحاكم صيد او بيروت بخواست و آنچه در حلب از اموال بود متصرف شد ، ابن لؤلؤ از حلب بيرون شد و به انطاكيه رفت و روميها در آنجا بودند و نزد آنها اقامت گزيد .\r\nصالح ابن مرداس ، فتح را در اين امر تشجيع كرد . و چون از حلب بازگشت مادر ابن لؤلؤ و زنانش با او بودند و آنان را در « منبج » ترك كرد و نمايندگان الحاكم حلب را تحويل گرفتند ، و حلب در دست آنها همچنان نقل و انتقال پيدا كرد تا اينكه بدست كسى از حمدانيان كه عزيز الملك ناميده ميشد افتاد . الحاكم او را پيش انداخت و را بولايت حلب منصوب كرد . و همين كه الحاكم كشته شد و الظاهر بجايش نشست ، او عليه الظاهر عصيان ورزيد و ست الملك ( ست ، كلمه اختصارى سپده » است كه بانو معنى ميدهد م . ) خواهر الحاكم فراشى\r\n\r\n","description":"","footnote":"","page_name":" 337 ","page_number":341},
  {"content":"\r\n\r\nبر او گماشت او را بكشد و او را كشت .\r\nمصريان در شام نماينده‌اى داشتند بنام انوشتكين بربرى و دمشق و رمله و عسقلان و غيرها - در دست او بود ، حسان امير بنى طى و صالح بن مرداس امير بنى كلاب و سنان بن عليان با هم اجتماع كردند ، و اتفاق نموده هم‌سوگند شدند بر اينكه از حلب تا عانه براى صالح و رمله تا مصر از حسان و دمشق از سنان بوده باشد . انوشتكين در دمشق بود ، در آنجا به عسقلان رفت ، حسان بر آنجا استيلاء يافته و آنجا را تاراج نمود مردمش را كشت اين واقعه بسال چهار صد و چهارده در ايام الظاهر لاعزاز دين اللّه خليفه در مصر رويداد . صالح حلب را گرفت ، در آنجا شخصى بود بنام ابن شعبان كه از جانب مصريان متولى كارهاى آنجا بود . در قلعه حلب هم خادمى بود بنام موصوف ، مردم بلد بسبب احسان و نيكرفتارى كه صالح با آنان كرده بود و سوء سلوك مصريان با آنها شهر را تسليم صالح نمودند . ابن شعبان بر قلعه بالا رفت و آنجا را جان پناه خويش قرار داد ، و صالح او را در قلعه محاصره كرد و آب را بر قلعه به بست و آبى در قلعه باقى نماند كه ساكنان آن بنوشند و سپاهيان قلعه را تسليم كردند .\r\nاين واقعه در سال 14 ( بعد از چهارصد ) رويداد و صالح از بعلبك تا عانه را تصرف نمود و شش سال در حلب اقامت داشت .\r\nبسال چهار صد و بيست الظاهر صاحب مصر لشكرى تجهيز كرد و براى جنگ با صالح و حسان بشام گسيل داشت . در رأس آن سپاه انوشتكين بربرى قرار داشت ، صالح و حسان براى قتال با او اجتماع كردند ، و در اقحوان خاك اردن هر دو گروه با يك ديگر جنگيدند ، معركه نزديك طبريه بود . در آن پيكار صالح و پسر كوچكش كشته شدند و سر آنها را بمصر فرستادند . پسر بزرگش ابو كامل نصر بن صالح جان بدر برد و بحلب آمد و آنجا را تصرف كرد ، لقب او شبل الدوله بود .\r\nروميان در انطاكيه چون از جريان اوضاع آگاه شدند ، با انبوهى سپاه ، مجهز شده رو بحلب نهادند مردم حلب بمقابله آنها رفتند و با آنها جنگيدند و روميان آنها را منهزم كردند و اموال آنها را تاراج نموده بانطاكيه بازگشتند ، شبل الدوله تا بسال چهار صد و\r\n\r\n","description":"","footnote":"","page_name":" 338 ","page_number":342},
  {"content":"\r\n\r\nبيست و نه حلب را در تصرف داشت و « ذربرى » سپاه مصر را بسوى او روانه داشت .\r\nدر آن هنگام صاحب مصر ، المستنصر باللّه بود . شبل الدوله در حماة با آن سپاه تلاقى كرد و در شعبان كشته شد و ذربرى در رمضان سال 29 ( بعد از چهار صد ) حلب و تمام شام را متصرف شد ، و كارش بزرگ و مالش افزون گرديد ، و كس فرستاد و سپاهيان ترك را از بلاد دعوت كرد ، مصريان آگاه شدند باينكه او ميخواهد عصيان كند ، اهالى دمشق را به خروج از طاعت او ، پيش بردند و آنها عليه او برخاستند ، ذربرى از دمشق بحلب رفت اين حادثه در ربيع الاخر ، سال چهار صد و سى رويداد . بعد از آن به يك ماه ذربرى درگذشت .\r\nابو علوان ثمال بن صالح بن مرداس ملقب به معز الدوله ، در آن موقع در رحبه بود ، همين كه خبر درگذشت ذربرى به او رسيد بحلب آمد و اهالى آنجا تسليم او شده حلب را تصرف كرد و همسر ذربرى و ياران او در قلعه بودند و معز الدوله آنها را يازده ماه در محاصره گرفت و در صفر چهار صد و سى و چهار قلعه را هم متصرف گرديد و تا بسال چهار صد و چهل در آنجا بود . مصريان براى جنگ با او ، ابا عبد اللّه بن ناصر الدوله بن حمدان بدان صوب فرستادند ، اهل حلب براى جنگ بيرون شدند ، وى آنها را شكست داده و تا پشت دروازهء شهر جماعتى از آنها را تعقيب و دچار اختناق كرد ، سپس از حلب بمصر برگشت ، و از اين رويداد سيلى از طلا و بسيار از ستوران و اثقال آنها نصيب همراهان ابا عبد اللّه گرديد . پس از آن مصريان خادمى را بنام « رفق » براى قتال با معز الدوله روانه كردند ، اهالى حلب براى جنگ با او بيرون شدند و با او جنگيدند ، مصريان منهزم شدند و « رفق » اسير شد و نزد مردم حلب درگذشت ؛ اسارت او در ربيع الاول سال چهار صد و چهل و يك رخ داد .\r\nپس از آن معز الدوله هدايائى براى مصريان فرستاد و كار خود را با آنها اصلاح كرد و حلب را واگذار به آنها كرد و مصريان ابا على الحسن بن على بن ملهم را بحلب فرستاده او را ملقب به « مكين الدوله » نمودند ، وى حلب را در ذى قعده سال چهل و نه ( بعد از چهار صد ) از ثمال تحويل بگرفت و در ذى حجهء ثمال به مصر رفت و برادرش ابو ذؤابه عطية بن صالح به « رحبه » رفت و ابن ملهم در حلب اقامت كرد ،\r\n\r\n","description":"","footnote":"","page_name":" 339 ","page_number":343},
  {"content":"\r\n\r\nدر مدت اقامتش بين او و بعضى از سياها و جوانان حلب جنگى رويداد .\r\nابن ملهم شنيد كه برخى از اهالى حلب با محمود بن شبل الدوله نصر بن صالح مكاتبه كرده او را دعوت كرده‌اند كه شهر را به او تسليم كنند ، گروهى از آنان را دستگير كرد و بين آنها مردى بود بنام « كامل بن نباته » و بترسيد و نشست و گريه كرد و هر كس از علت گريستن او ميپرسيد ميگفت : همراهان ما را كه گرفتند ، جمله را بكشتند و من بر بقيه ميترسم ، مردم بلد اجتماع كرده و شدت عمل نشان دادند و به محمود كه يك روز راه از آنها دور بود نامه نوشته او را دعوت كردند و ابن ملهم را محاصره نمودند ، محمود رسيد و باتفاق آنها ، در جمادى الاخره سال چهار صد و پنجاه و دو ابن ملهم را محاصره كرد .\r\nاخبار بمصر رسيد و بعد از سى و دو روز از دخول محمود بحلب گذشته بود .\r\nمصريان ناصر الدوله ابا على بن ناصر الدوله بن حمدان را با سپاهى به حلب گسيل داشتند . همين كه نزديك به حلب شدند ، محمود از حلب بيرون شد و به باديه رفت ، جوانان حلب نيز جملگى پنهان شدند ، در آن موقع عطية بن صالح نزديك به شهر فرود آمده بود ، و از عمل محمود برادرزاده‌اش بدش آمد ، ابن ملهم يكصد و پنجاه تن از بچه‌هاى حلب را دستگير كرد و مركز شهر را غارت كرد ، دارائى مردم را چاپيد اما ناصر الدوله ، او و همراهانش نتوانستند وارد شهر بشوند و آنجا را تاراج كنند و بدنبال محمود رفتند در رجب در « غنيدق » با يك ديگر تلاقى نمودند ، همراهان ابن حمدان منهزم شدند و ناصر الدوله خود پايمردى كرد و مجروح و اسير شد و نزد محمود بردند ، او را گرفت و با خود بحلب رفت و آنجا را متصرف شد و در شعبان سال چهار صد و پنجاه و دو قلعهء حلب را هم تصرف كرد . و ابن حمدان را كه در اسارت او بود آزاد كرد . او با ابن ملهم بمصر رفتند ، مصريان معز الدوله ثمال بن صالح را عليه برادرزاده‌اش مجهز نمودند ، وى در ذى حجه اين سال ( سال 452 ) حلب را محاصره كرد ، محمود از دائى خود منيع بن شبيب وثاب نميرى ، صاحب حران يارى طلبيد ، منيع به يارى او آمد ، همين كه ثمال از آمدن او با خبر شد ، از حلب به باديه رفت . محرم سال چهار صد و پنجاه و سه .\r\n\r\n","description":"","footnote":"","page_name":" 340 ","page_number":344},
  {"content":"\r\n\r\nمنيع به حران برگشت ، ثمال دوباره به حلب مراجعت كرد ، محمود برادرزاده‌اش بمقابله با او از شهر بيرون شد و جنگ كردند ، محمود جنگ شديدى كرد ، و سرانجام منهزم گرديد و نزد دائيهاى خود بنى نمير به حران رفت . ثمال در ربيع الاول سال چهار صد و پنجاه و سه حلب را گرفت و روى به مردم نهاد و با روميان غزا ( جهاد ) كرد و در ذى قعده سال چهار صد و پنجاه و چهار در حلب درگذشت ، او مردى كريم و بردبار بود و وصيت كرد كه حلب به برادرش عطية بن صالح برسد و او آنجا را مالك شد .\r\nگروهى از تركمانها با خان‌زادهء تركمانى در حلب فرود آمدند . عطيه نيروئى از آنها يافت . همراهانش عطيه را به كشتن تركمنها مشورت دادند . باهالى شهر دستور داد ، گروهى از آنها را كشتند و بقيه نجات پيدا كرده و به حران نزد محمود رفتند و گرد او جمع شدند كه حلب را در حصار گيرند . محمود حلب را محاصره كرد آنجا را متصرف شد . واقعه در رمضان سال چهار صد و پنجاه و چهار رويداد .\r\nعطيه عموى محمود از حلب به « رقه » رفت آنجا را تصرف كرد و در آنجا بود تا اينكه سال چهار صد و شصت و سه ، شرف الدوله مسلم بن قريش آنجا را متصرف شد و عطيه به روم رفت و در سال چهار صد و شصت و پنج در قسطنطنيه درگذشت .\r\nمحمود تركمانها را با خان‌زاده اميرشان به « ارتاح » گسيل داشت . و آنجا را محاصرهء نمود و مالى از اهالى آنجا گرفت و برگشت . محمود خان زاده را به رسالت نزد سلطان الب ارسلان فرستاد . محمود در ذى حجه سال چهار صد و شصت و هشت در حلب درگذشت و براى فرزندش « شبيب » وصيت كرد كه جاى او نشيند ولى يارانش بسبب صغر سن او ، وصيت او را عمل نكردند و شهر را به فرزند بزرگترش كه نام او نصر بود تسليم نمودند . نياى مادرى او ، ملك عزيز ابن ملك جلال الدوله ابن بويه بود و هنگام ورود بمصر پس از آنكه طغرل بك عراق را بگرفت ، مادر او را تزويج كرد .\r\nنصر مرد شرابخواره‌اى بود و همواره در حال مستى بسر ميبرد . مستى او را وادار كرد كه بر تركمانهائى كه پدرش را بحكومت رساندند بيرون شود . آنها در بيرون شهر بودند ، روز فطر بود . تركمنها مقدمش گرامى داشتند و برابرش زمين\r\n\r\n","description":"","footnote":"","page_name":" 341 ","page_number":345},
  {"content":"\r\n\r\nبوسيدند . نصر به آنها ناسزا گفت و ميخواست آنها را بكشد يكى از آنان تيرى بسوى او انداخت و او را كشت و برادر سابقش همانكه محمود وصيت كرده بود حلب مال اوست . جاى نصر را گرفت و بر قلعه بالا رفت و احمد شاه سركردهء تركمنها را بخواست و بوى خلعت داد و نيكى كرد و بحكومت حلب باقيماند تا بسال چهار صد و هفتاد و دو .\r\nپس از آن تتش بن الب ارسلان قصد او كرد و چهار ماه و نيم حلب را در محاصره داشت ، سپس از آنجا رفت و شرف الدوله با « مشيب » درگيرى پيدا كرد و شهر را چنان كه بخواست خداى بزرگ بيان خواهيم كرد از او گرفت . اين بود تمامى اخبار بنى مرداس كه پياپى آنها را آورديم كه هر گاه پراكنده ميشد چيزى ناگفته نمانده باشد .\r\n\r\nبيان كشته شدن گروهى از خفاجه\r\nهمين كه پادشاه فخر الدوله دير عاقول را گشود . سلطان و علوان و رجب فرزندان ثمال خفاجى نزد او رفتند . و اعيان عشايرشان نيز با آنان همراه بودند .\r\nو حمايت از مشروب ساختن ( زمينهاى زراعتى ) را از آب فرات و دفع عقيل را تضمين نمودند و با فخر الدوله ببغداد آمدند . فخر الدوله آنان را گرامى داشت و خلعت پوشاند و فرمان داد با ذى السعادتين حسن بن منصور بانبار بروند و رفتند و چون بنواحى انبار رسيدند . بنا را بتباهكارى و خرابى گذاشتند . ذى السعادتين عده‌اى از آنان را دستگير كرد . سپس آنها را سوگند داد به طاعت و دست كشيدن از آزار سايرين داد و دستگيرشدگان را آزاد كرد . يك نويسندهء نصرانى از مردم دقوقا . سلطان بن ثمال را اشارت بدستگيرى ذى السعادتين كرد . بدين ترتيب كه چنين وانمود كند كه عقيل يورش آورده اند و همين كه سپاهيان ذى السعادتين براى دفاع بيرون آمدند و او تنها ماند . دستگيرش كنند . خبر اين امر به ذى السعادتين رسيد .\r\nسلطان براى ذى السعادتين پيام فرستاد كه عقيليها به انبار نزديك شده‌اند و از او خواست كه سپاهيان برايش روانه كند . ذى السعادتين در پاسخ پيام او گفت :\r\nخودم با سپاه ميآيم و سپس دست بدست كرد . تا وقت حركت سپرى گرديد و آنچه\r\n\r\n","description":"","footnote":"","page_name":" 342 ","page_number":346},
  {"content":"\r\n\r\nسلطان تدبير كرده بود بهمريخت ( هر چه رشته بود پنبه شد ) و سلطان پيام فرستاد و خبر داد كه گروهى از عقيل را دستگير كرده است . از اين سوى ذى السعادتين . طعام فراوانى درست كرد . سلطان و دبير نصرانى او و گروهى از همراهانش دستگير شدند و خانه‌هاشان و هر چه در آنها بود تاراج شد و سلطان و همراهانش در بغداد زندانى شدند تا اينكه ابو الحسن بن مزيد با تقديم مالى شفاعت آنها كرد و آزاد شدند . ابن بناته و غيره اين رويداد را بيان كرده‌اند .\r\n\r\nبيان قدح در نسب علويان مصر\r\nدر اين سال در بغداد صورت مجلسى متضمن قدح در نسب علويان مصر بقلم آمد . كسانى كه در آن صورت مجلس نوشتند ( صحه گذاشتند ) مرتضى و برادرش رضى و ابن بطحاوى علوى و ابن ارزق موسوى و زكى ابو على عمر بن محمد و از قضاة و علماء ابن اكفانى و ابن جزرى و ابو العباس ابيوردى و ابو حامد اسفرايينى و كشفلى و قدورى و صيمرى و ابو عبد اللّه بن بيضاوى و ابو الفضل نسوى و ابو عبد اللّه بن نعمان فقيه شيعه و غيرهم بودند . اختلاف دربارهء آنان ( علويان ) را در آغاز تأسيس دولت آنها بسال دويست و نود و شش بيان كرده‌ايم .\r\n\r\nبيان گرفتارى حجاج بوسيله بنى خفاجه\r\nدر اين سال خفاجه به واقصه رفتند و آب چاه « برمكى » و ريان را خشكاندند و در آن حنظل ( مادهء تلخى ) ريختند . حجاج از مكه به عقبه رسيدند . خفاجه سر راه بر آنها گرفتند و آب بر آنها بستند و سپس با حجاج بمقاتله پرداخته . كسى بين آنها نبود از حجاج دفاع كند و گروه زيادى را كشتند و اموال آنها بغارت ربودند . از حاجيان كسى نجات نيافت مگر عدهء كمى ، خبر به فخر الملك وزير ببغداد رسيد .\r\nسپاهيان در پيگرد آنها روانه كرد و به ابى الحسن على بن مزيد نوشت و به او دستور داد كه اعراب را بخواهد و انتقام حاجيان از خفاجه بگيرد . ابن مزيد دنبال آنها رفت .\r\nو خفاجه نزديك به بصره رسيده بودند و بر آنها تاخت آورد و آنها را كشت و گروه زيادى را اسير كرد و آنچه از اموال حاجيان بديد ، بگرفت . بقيه را هم عربها گرفتند و\r\n\r\n","description":"","footnote":"","page_name":" 343 ","page_number":347},
  {"content":"\r\n\r\nپراكنده شدند . ابن مزيد اسيران و آنچه از كالاهاى حجاج گرفته بود ، براى وزير ببغداد فرستاد و نزد او حسن موقع پيدا كرد .\r\n\r\nبيان پاره‌اى رويدادها\r\nدر ربيع الاول اين سال ابو الحسن بن اللبان الفرضى درگذشت و در ماه رمضان عثمان بن عيسى ابو عمرو باقلانى عابد درگذشت . او ، خدايش رحمت كند . مردى مجاب الدعوه بود .\r\n\r\n403 سال چهار صد و سه\r\n\r\nبيان كشته شدن قابوس\r\nدر اين سال ، شمس المعالى قابوس بن وشمگير كشته شد .\r\nسبب كشته شدنش اين بود كه با كثرت فضائل و مناقبى كه داشت ، در سياست بسيار خشن و سخت گير و در عفو و بخشش اندك بين و بگناه كوچكى ، گناهكار را ميكشت .\r\nيارانش از او در رنج افتادند و دراز مدتى را با وى سر كردند و سرانجام اتفاق بر خلع و دستگيرى او نمودند .\r\nدر آن هنگام او از گرگان غايب بود و اين امر بر او پوشيده ماند و احساس نكرد مگر شبى كه سپاهيان در قلعه‌اى كه در آن بود احاطه‌اش كرده دارائيش را تاراج و ستوران او را گرفتند ، خواستند او را از پناهگاهش به زير آورند ، قابوس و كسانى كه از خواص و يارانش با او بودند با سپاهيان جنگيدند . سپاهيان بازگشته و به او دست نيافتند و وارد گرگان شدند و بر آنجا استيلاء يافتند و سر بعصيان بلند كردند و كس نزد منوچهر سرش كه در طبرستان بود فرستادند و او را آگاه از احوال خود نموده دعوتش كردند\r\n\r\n","description":"","footnote":"","page_name":" 344 ","page_number":348},
  {"content":"\r\n\r\nبيايد تا زمام كارها به دستش بسپارند ، منوچهر از بيم آنكه اين امر از دستش بيرون نشود بشتاب خويشتن را به گرگان رساند و با سپاهيان ديدار نمود . و اتفاق كردند هر گاه پدرش را خلع كند به طاعت او گردن نهند و منوچهر به اكراه اين امر را پذيرفت .\r\nپدرش شمس المعالى . پس از رويداد آن فتنه به بسطام رفت تا ببيند ، كارش بكجا خواهد انجاميد . لشكريان منوچهر را با خود همراه برده و قصد پدرش نمودند كه او را در مكان خودش ناآرام كنند . منوچهر چون به بسطام رسيد ، قابوس به او اجازت داد ، تنها ، بى آنكه كسى با او همراه باشد . ديدارش كند . و منوچهر بر پدر ورود كرد و جمعى از اصحاب و حاميان قابوس نزد او بودند ، پدر و پسر بنا را به گلايه و شكايت گذاردند ، منوچهر پيشنهاد كرد ، پيش روى پدر با گروه عاصيان بجنگد و آنان را گو آنكه جانش هم از دست داده شود . دفع كند . شمس المعالى خلاف آن رأى زد و كار بر فرزند خويش آسان نمود چنان كه ملك به او برسد ، و انگشتر پادشاهى بوى ارزانى داشت و سفارش كرد كه چه بايدش بكند و بر اين اتفاق نمودند كه شمس المعالى به قلعه جاشك برود ، و با خاطر آسوده بعبادت پردازد ، تا اينكه يقين به آرامش كشور پيدا شود و منوچهر به تنهائى تدبير امور ملك كند .\r\nشمس المعالى با عده‌اى كه براى خدمت خود گزين كرد به قلعهء نامبرده شده رفت و منوچهر به گرگان بازگشت و زمام امور را قبضه كرد و با آن سپاهيان بمدارا رفتار نمود . در حالى كه آنها مادام كه شمس المعالى را زنده ميدانستند . متنفر و بيمناك بودند ، و همچنان با منوچهر با فريبكارى و دسيسه همگام تا اينكه بر او وارد شده و از وجود پدرش او را همى ترساندند . همان ماجرائى كه ميان هلال بن بدر با پدرش رويداد و به او گفتند : هر چه كه پدرت در قيد حيات باقى ماند نه ما و نه تو هيچكدام تأمين نداريم و اجازت خواستند ، شمس المعالى را بكشند . منوچهر به آنها پاسخى نداد ، آنها به محل سكونت او رفتند . شمس المعالى با لباس سبك خانگى به طهارت بيرون شد او را دستگير كردند و كسوتى نداشت . موسم زمستان بود و استغاثه ميكرد . مرا پوشاكى و لو جل ستورى باشد بدهيد ! و كسى گوش نداد و خواست او انجام ندادند و از شدت سرما بمرد و فرزندش بماتم پدر نشست . و القادر باللّه او را لقب فلك المعالى\r\n\r\n","description":"","footnote":"","page_name":" 345 ","page_number":349},
  {"content":"\r\n\r\nداد و منوچهر به لقب فلك المعالى ملقب گرديد .\r\nمنوچهر نامه به يمين الدوله نوشت و در طاعت او داخل شد و بر منابر بلادش خطبه بنام او خواند ، و از يمين الدوله خواستار شد يكى از دخترانش را به زنى به او دهد يمين الدوله خواستهء او پذيرفت و داماد يمين الدوله شد و پر و بالش نيرو گرفت و شروع به تدبير در كار كسانى نمود كه پدرش را كشته بودند ، و آنها را بكشت و شيرازه زندگىشان بپاشيد .\r\nقابوس در جهان ادب دستى بلند و ادبى وافر داشت با دانش بسيار ، او را رسائل و شعر نيكو هست و در اختر شناسى ( نجوم ) و ديگر دانشها ، از دانشمندان بنام عصر خود بود . از اشعار اوست كه سروده است :\r\n « قل للذى بصروف الدهر عيرنا * هل عاند الدهر الا من له خطر »\r\n« اما ترى البحر يطفو فوقه جيف * و لتستقر با قصى قعره الدرر »\r\n« فأن تكن نشبت ايدى الخطوب بنا * و مسنا من توالى صرفها ضرر »\r\n« ففى السماء نجوم لا عداد لها * و ليس يكسف الا الشمس و القمر » \r\nمفاد اين اشعار به زبان فارسى چنين معنى ميدهد :\r\n« بگوى آن كس را كه فراز و نشيب روزگار بر ما خرده و عيب ميگيرد آيا روزگار جز با آن كس كه بزرگ و والاست . ستيزه و عناد مىكند ؟ مگر نمىبينى دريا را كه بر زبر آن پليديها روان هستند و در ژرفاى آن گوهرها آرام داشته ، مستقرند .\r\nچنانچه دستهاى مكاره ( حيات ) چنگ بما انداخته و به گذشت زمان زيانى از آن بما رسيده است . به آسمان ( بنگر ) ستارگانى فزون از شمار هست اما جز خورشيد و ماه را كسوفى نميباشد . »\r\n\r\n","description":"","footnote":"","page_name":" 346 ","page_number":350},
  {"content":"\r\n\r\n\r\nبيان درگذشت ايلك خان و فرمانروائى برادرش طغان خان\r\nدر اين سال ايلك خان در حالى كه خود را مجهز براى بازگشت بخراسان ميكرد درگذشت . قصدش به برگشتن بخراسان كينخواهى از يمين الدوله بود و در اين باره به قدر خان و طغان خان نامه نوشته تا او را در آن مقصود يارى كنند .\r\nهمين كه درگذشت . برادرش طغان خان بجاى او زمامدار شد و به يمين الدوله نامه نوشت و با او صلح كرد . به يمين الدوله نوشته بود : براى مصلحت اسلام و مسلمانان چه بهتر آنكه تو بهندوستان بجهاد شوى و من بجهاد بتركستان روم و يك ديگر را ترك كنيم . يمين الدوله با ميل و خواست او موافقت كرد و پاسخ نيكو فرستاد و اختلاف بر طرف شد . و هر دو بجهاد كفار رفتند .\r\nايلك خان مرد خير و دادگر و با حسن سيرت و دوستدار دين و اهل دين و بزرگداشتن دانش و دانشمندان و بخشنده نسبت به آنان بود\r\n\r\nبيان درگذشت بهاء الدوله و پادشاهى سلطان الدوله\r\nدر پنجم جمادى الاخره اين سال بهاء الدوله ، ابو نصر بن عضد الدوله بن بويه كه در آن هنگام پادشاه عراق بود ، درگذشت . بيمارى او چون مرض پدرش به تتابع بيمارى صرع بود . فوت او در ارجان رويداد و جنازه‌اش حمل بمشهد امير المؤمنين على عليه السلام شد ، و نزد پدرش عضد الدوله به خاك سپرده شد . عمر او بهنگام فوت چهل و دو سال و نه ماه و نيم و مدت پادشاهى او بيست و چهار سال بود .\r\nپس از فوت او ، فرزندش سلطان الدوله ابو شجاع زمام امور ملك بدست گرفت و از ارجان بشيراز رفت و برادر خود جلال الدوله ، ابا طاهر بن بهاء الدوله را در بصره و برادرش ابو الفوارس را بكرمان بحكومت نشاند\r\n.\r\n\r\n","description":"","footnote":"","page_name":" 347 ","page_number":351},
  {"content":"\r\n\r\n\r\nبيان فرمانروائى سليمان بر اندلس ، دولت دوم\r\nدر اين سال ، سليمان بن الحاكم بن سليمان بن عبد الرحمن الناصر اموى بر مسند حكم نشست و بلقب المستعين ملقب گرديد و اين غير از فرمانروائى او در نيمه شوال كه در وقايع سال چهار صد بيان كرديم مىباشد . و مردم با او بيعت كردند و اهالى قرطبه بر او بيرون شدند و بر او سلام ( خلافت ) كردند . سليمان به اين اشعار مثال آورد كه :\r\n « اذا ما رأونى طالعا من ثنية * يقولون من هذا و قد عرفونى »\r\n« يقولون لى اهلا و سهلا و مرحبا * و لو ظفر و ابى ساعة قتلونى » \r\nمفاد آن به زبان فارسى چنين معنى ميدهد : هر گاه ببينند كه من ز دشواريها سرافراشته طالع شدم گويند او كيست و مرا چون بشناسند ، گويند ( بيا بيا كه خوش آمد مرا ز آمدنت ) و چنانچه ساعتى بر من پيروزى يابند . هماندم مرا ميكشند ! » سليمان مردى اديب و سخنورى بليغ بود در دوران او خونهاى بسيار كه حدى بر آن نبود ريخته شد و در وقايع سال چهار صد ذكر آن گذشت . و بربرها در دولت او حاكم بوده و توانائى مخالفت با آنان نداشت . چونكه عامه سپاهيانش بربرها بودند و آنها بودند با او ، چنان كه بيان آن پيش از اين كرديم ، تا او را بر مسند فرمانروائى نشاندند .\r\n\r\nبيان پاره‌اى از رويدادها\r\nدر اين سال ، سلطان الدوله ابى الحسن على بن مزيد اسدى را خلعت پوشاند و او نخستين كس از آن دودمان بود كه به خلعت سلطانى نائل آمد .\r\nدر اين سال الرضى الموسوى ، صاحب ديوان ( شعر ) مشهور به نقابت علويان در بغداد منصوب گرديد و خلعت از جامهء سياه ( شعار عباسيان ) پوشيد . او نخستين كس از طالبيان است كه بخلعت سياه مخلع گرديد .\r\n\r\n","description":"","footnote":"","page_name":" 348 ","page_number":352},
  {"content":"\r\n\r\nدر اين سال ابو بكر خوارزمى درگذشت ، نامش محمد بن موسى ، فقيه حنفى بود با حاجيان به مكه ميرفت و ابو عبد اللّه حسن بن حامد بن على بن مردان ، فقيه حنبلى درگذشت ، و تصانيفى در فقه دارد و همچنين قاضى ابو بكر محمد بن طيب متكلم اشعرى در اين سال درگذشت و مالكى مذهب بود و در رثاء او گفته شده است .\r\n « انظر الى جبل تمشى الرجال به * و انظر الى القبر ما يحوى من الصيلف »\r\n« و انظر الى صارم الاسلام منغمدا * و انظر الى درة الاسلام فى الصدف » \r\nمغادان به زبان فارسى چنين است : بنگر بكوه كه مردان در آن ميگذرند و بنگر به گور كه در نهان چيزى يافته نشود و بنگر به تيغ اسلام كه در نيام است و به گوهر اسلام كه در دل صدف نهان ، در اين سال ابو الوليد عبد اللّه ابن محمد ، معروف به ابن فرضى اندلسى ، در قرطبه كشته شد ، بربرها او را كشتند .\r\n\r\n404 سال چهار صد و چهار\r\n\r\nبيان فتح ناردين بدست يمين الدوله\r\nدر اين سال يمين الدوله با سپاهى بس انبوه رو به هند نهاده و قصد مركز آن بلاد كرد ، دو ماه در راه بود تا اينكه نزديك به مقصد خود شد ، همراهان و سپاهيانش را مرتب كرد ، بزرگ هند ورود او را بشنيد ، ياران و فرماندهانش را گرد آورد ، و بارتفاعات كوهستانى رفت كه بالا رفتن از آن دشوار و راهى تنگ داشت و در پناه آن قرارگاه ساخت و با مسلمانان بنا را بدرازا كشاندن نبرد گذارد ، او به هندويان نامه نوشت و آنها را از هر ناحيتى بخواست ، هر كس كه توان حمل سلاح داشت گرد او جمع آمدند و همين كه عده‌اش تكميل شد از كوه فرود آمد و با مسلمانان مصاف داد و جنگ و قتال شدت پيدا كرد و كار آن بالا گرفت ، پس از آن خداى بزرگ توانى به بازوى مسلمانان بخشيد ، و آنها را منهزم كردند ، و كشتارى بسيار از آنان نمودند و آنچه از مال و فيل و سلاح و غير و ذلك داشتند غنيمت گرفتند\r\n\r\n","description":"","footnote":"","page_name":" 349 ","page_number":353},
  {"content":"\r\n\r\nدر آنجا خانه‌اى يافتند كه در آن پيكر پا و رانى بس بزرگ از سنگ يافتند كه سنگ‌نبشته‌اى بود مبنى بر اينكه از چهل هزار سال پيش آنجا بنا شده است و مردم از كم‌خردى آنها در شگفت ماندند ! همين كه يمين الدوله از غزوهء خود فراغ بال پيدا كرد ، به غزنه بازگشت و به القادر باللّه پيام فرستاد و از وى منشور فرمان خراسان و ممالكى كه در حيط تصرف داشت بخواست ، القادر آنچه خواسته بود نوشت و بلقب نظام الدين ملقبش نمود .\r\n\r\nبيان آنچه بار ديگر خفاجه انجام دادند\r\nدر اين سال ، سلطان بن ثمال ، ابى الحسين بن مزيد را نزد فخر الملك وزير شفيع قرار داد كه از وى راضى شود ، فخر الملك تقاضايش را پذيرفت و از او عهد و پيمان گرفت بلزوم اينكه كارى نكند كه و بال آن گردنگير او گردد ، همين كه ثمال با عهد و پيمانى كه كرده بود ، بيرون شد ، گزارشهائى به فخر الملك وزير رسيد كه آنها سواد كوفه را مورد نهب و غارت قرار داده‌اند ، فخر الملك سپاهى براى سركوبى آنها روانه كرد و به ابن مزيد و غيره نيز نوشت با آنها نبرد كند ، ابن مزيد رو به آنها رفت و در رود « امان » بر آنها تاخت و دمار از روزگارشان درآورد .\r\nو در آن رويداد محمد بن ثمال و جماعتى كه همراهش بودند اسير شدند . و سلطان نجات يافت ، اسيران را سر و پاى برهنه ببغداد آورده و زندانى شدند .\r\nآنها كه منهزم شده بودند از بنى خفاجه با گردبادى سخت و سوزان روبرو شده پانصد مرد آنها در آن طوفان شديد و باد سام كشته شد ، و گروهى از آنها كه اسيرانى از حاجيان گرفته بودند ، و سرگرم شترچرانى و گوسفندان خود بودند از بليه طوفان رهيدند و ببغداد برگشتند ، بعضى از آنها زنان خويش را ديدند كه شوهر اختيار كرده و زاد و رود پيدا كرده و ما ترك آنها را هم تقسيم كرده‌اند\r\n.\r\n\r\n","description":"","footnote":"","page_name":" 350 ","page_number":354},
  {"content":"\r\n\r\n\r\nبيان استيلاى طاهر بن هلال بر شهرزور\r\nحال شهر زور را گفته بوديم باينكه بدر بن حسنويه آن را تسليم عميد لشكر كرد و او نمايندگان خود به آنجا روانه داشت ، اكنون گوئيم همين كه طاهر بن هلال بن بدر به شهر زور رفت ، با سپاهيان پادگان آن شهر كه از جانب فخر الملك آنجا بودند جنگيد و در رجب آنجا را گرفت . خبر آن بسمع وزير ( فخر الملك ) رسيد ، پيام به طاهر فرستاد و او را نكوهش كرد و مورد عتاب قرار داد و دستور آزادى اسيران را از اصحاب خويش به او داد ، طاهر فرمان برد و شهر زور در دست او باقيماند تا اينكه ابو الشوك او را كشت و شهر زور را از او گرفت و به برادر خويش مهلهل داد .\r\n\r\nبيان پاره‌اى از رويدادها\r\nدر اين سال ابو الحسن على بن مزيد اسدى ، به عزم جنگ با ابى الشوك رفته ولى بى آنكه جنگى روى بدهد با يك ديگر آشتى كردند ، و خواهر ابى الشوك را فرزند ابن مزيد ، ابو الاغر دبيس بن على به زنى بگرفت .\r\nدر اين سال قاضى ابو الحسن على بن سعيد اصطخرى درگذشت ، او شيخ از شيوخ مشهور معتزله و بهنگام مرگ زياده بر هشتاد سال از عمرش گذشته بود ، و تصانيفى بر رد باطنيه دارد .\r\n\r\n405 سال چهار صد و پنج\r\n\r\nبيان غزوهء تانيشر\r\nبراى يمين الدوله چنين نقل كردند كه در ناحيهء « تانيشر » فيلى از جنس فيل صيلمان موصوف در جنگ هست ، و صاحبش در كفر غلو و طغيان كرده و با مسلمانان در عناد و سرسختى است ، يمين الدوله عزم جزم كرد او را در چهار ديوارى خانه‌اش گرفتار و جهاد را وجهه همت خود ساخت تا جرعه‌اى از شربت قتال به او\r\n\r\n","description":"","footnote":"","page_name":" 351 ","page_number":355},
  {"content":"\r\n\r\nبچشاند ، پس لشكريان و سپاه خويش و داوطلبان بدان صوب روان داشت و در بين راه بدشتهاى ژرف و ناهموار و راههاى دشوار و بيابانهاى بيكران و پر دامنه و با گسترش و دور دست ، روبرو گرديد ، و كمبود آب مزيد بر علتها بود ، و در طى مراحل آن تا زمانى كه آن را بپايان رساندند مشقتها متحمل شدند .\r\nهمين كه به مقصد نزديك رسيدند با رودى بزرگ با جريان شديد ، و گدار دشوار براى عبور روبرو شدند صاحب آن بلاد در آن سوى كرانه آن قرار گرفته و با سپاه خود مانع از عبور آنها بود . فيل جنگى را كه دال بر وجود او بود بهمراه داشته ديده ميشد ، يمين الدوله بدليران سپاه خود امر به عبور از رود و مشغول ساختن كفار به قتال كرد تا خود بتواند باقى سپاه را از رودخانه عبور دهد دستور او اجراء شد و با هنديان بجنگ و ستيز پرداختند و آنها را از نگهبانى رودخانه مشغول به خود كردند تا اينكه ساير لشكريان از گدارهاى رود عبور كرده و از تمام جهات تا پايان روز جنگيدند هنديان منهزم و مسلمانان ظفرياب شدند و آنچه از اموال و آن فيل جنگى بود به غنيمت گرفته ، پيروزمندانه ، بغزنه بازگشتند .\r\n\r\nبيان كشته شدن بدر بن حسنويه و رهائى پسرش هلال و كشته شدن او\r\nدر اين سال بدر بن حسنويه امير جبل كشته شد .\r\nسبب كشته شدن او اين بود كه وى قصد حسين بن مسعود كردى نمود كه بلادش را مالك شود ، و او را در حصن « كوسجه » محاصره كرد ، همراهان بدر از هجوم زمستان به رنج افتادند و تصميم به قتل وى گرفتند ، يكى از خواص بدر او را از تصميم آنان آگاه كرد ، او گفت : اين سگها كى هستند كه اين كار كنند ، و آنها را بدور ساخت ، آن كس كه او را آگاه كرد باز برگشت ، بدر به او اجازه ديدار نداد ، وى از پشت خرگاه اقامتگاهش گفت : آنچه تو را از آن آگاه كردم ، اينك عزم آنها قويتر شده است ، بدر به او التفاتى نكرد ، و بيرون شد و بر بلندى نشست ، بر او\r\n\r\n","description":"","footnote":"","page_name":" 352 ","page_number":356},
  {"content":"\r\n\r\nشوريدند و گروهى از آنان كه « جورنان » ناميده ميشدند او را كشتند ، و سپاهش را غارت كردند و آنجا را ترك كرده رفتند . پس از آن حسين بن مسعود از پناهگاه خود به زير آمد ، او را كشته بر زمين افتاده ديد ، دستور تغسيل و تكفين او داد تا جنازه را به مشهد على عليه السلام حمل و در آنجا دفن كنند ، دستور او اجراء شد .\r\nبدر ، مردى دادگر ، و بسيار صدقه دهنده و خير بود ، روحى بزرگ و همتى بلند داشت همين كه كشته شد ، جورنانها كه وى را كشته بودند ، رو به شمس الدوله ابى طاهر بن فخر الدوله بن بويه رفته داخل طاعت از او شدند .\r\nطاهر بن هلال بن بدر از نياى خود بدر در نواحى شهرزور گريزان و سرگردان بود چون از ماجراى كشته شدن او آگاه شد ، قيام به طلب ملك خود كرد ، بين او و شمس الدوله جنگى رويداد و طاهر اسير و زندانى شد و آنچه بعد از آنكه به سمت نمايندهء پدرش هلال جمع كرده بود از او گرفته شد ، و مالى بسيار بود كه به همدان حمل شد ، و « دريه » و « شاذنجان » ( در حاشيه شادنجان و شادمجان ، هم ياد شده است ) از آن ابى الشوك گرديد و داخل در طاعت او شدند .\r\nهنگامى كه بدر كشته شد ، چنان كه پيش از اين بيان كرديم ، فرزندش هلال نزد پادشاه سلطان الدوله در بند و زندانى بود ، همين كه او كشته شد ( بدر ) شمس الدوله بن فخر الدوله بن بويه بر بعضى از بلاد او مستولى گرديد ، چون سلطان الدوله آگاه شد ، هلال را آزاد و با سپاه مجهز كرد تا آنچه را كه شمس الدوله از بلاد او تصرف كرده است پس بگيرد ، هلال با آن سپاه رو به شمس الدوله نهاد ، و در ذى قعده با يك ديگر تلاقى كردند ، و هر دو سپاه جنگيدند ، همراهان هلال بهزيمت رفتند و خود او اسير شد و او را نيز كشتند ، و سپاهى كه همراهش بود با بدترين احوال به بغداد بازگشت .\r\nاز كسانى كه با هلال بن بدر اسير شدند ، ابو المظفر انوشتكين اعرابى بود ، حوزهء قلمرو بدر بن حسنويه عبارت بودند از : سابور خواست ، دينور ، بروجرد ، نهاوند ، اسد آباد و قطعه‌اى از اهواز و آنچه بين اين ولايات از آباديها و قلاع بود\r\n.\r\n\r\n","description":"","footnote":"","page_name":" 353 ","page_number":357},
  {"content":"\r\n\r\n\r\nبيان جنگ ميان على بن مزيد و بنى دبيس\r\nدر محرم اين سال ، جنگ بين ابى الحسن على بن مزيد اسدى و مضر و بنهان و حسان و بنى دبيس رويداد .\r\nسبب آن اين بود كه آنها ابا الغنائم بن مزيد برادر ابى الحسن را در جنگ بين خودشان كشته بودند و پيش از اين هم بيان اين واقعه را ياد كرديم ، گذشت ايام بين آنها مانع از كين خواهى ابن مزيد گرديد ، همين كه هنگامش فرا رسيد ، قصد آنان كرد و اعراب و مردم شاذنجان و جوانيه و غيره از اكراد را گرد آورد ، همين كه نزديك به آنها رسيدند زوجهء او دختر دبيس شبانه به قصد ديدار برادرش مضر بن دبيس ، نزد او رفت و به او گفت : ابن مزيد باينجا رسيده ، گزيرى جز برابرى با او نداريد ، چنانچه بنهان قاتل برادرش را از خود دور كنيد قانع خواهد شد ، بنهان را دور كنيد ، سپاه پراكنده مىشود ، برادرش و مضر پاسخ موافق داد و برادر ديگرش حسان مخالفت كرد .\r\nهمين كه ابن مزيد از كار همسر خويش آگاه شد ، آن را نه پسنديد و خواست طلاقش بدهد ، زن به او گفت : ترسيدم در اين جنگ و پيكار ، دچار فقدان برادرى مهربان و شوهرى بخشنده و كريم واقع شوم و اين كار را باميد اصلاح كردم ، ابن مزيد آنچه از همسرش بدل گرفته بود بر طرف شد و رو به آنها پيشرفت ، آنها نيز با وسائل كوچ و خانه‌هاى خويش بمقابلهء او رفتند و تلاقى كردند و جنگيدند ، و جنگ بسبب دشمنى و كينخواهى كه بين آنها بود شدت پيدا كرد ، ابن مزيد بر آنها پيروزى يافت و آنها را منهزم كرد ، و حسان و بنهان پسران دبيس كشته شدند و آن وسائل و خانه‌ها و اموال بحيطهء تصرف ابن مزيد در آمد و هر كس كه از هزيمت سالم ماند به حويزه ملحق شد .\r\nچون بر آنها پيروزى يافت ، جزء اموال آنها ، نامه‌هائى از فخر الملك به دستش افتاد كه در آن امر دستور پافشارى داده و وعده داده بود به آنها يارى خواهد كرد ، ابن مزيد ، فخر الملك را نكوهش كرد و تنافرى ميان آنها پديد گرديد\r\n\r\n","description":"","footnote":"","page_name":" 354 ","page_number":358},
  {"content":"\r\n\r\nو ضرورت فخر الملك را ناگزير ساخت كه ابن مزيد را بر جزيرهء دبيسيه بحكومت نشاند و مواضعى را از قبيل : طيب و قرقوب و غيرها از آن متثنى كرد و ابو الحسن تا جمادى - الاولى در آنجا باقى ماند .\r\nاز آن سوى مضر ، گروهى را گرد آورد ، و شبانه ابا الحسن را زير فشار گذاشته ، وى با عده قليلى گريخت و مضر بر اثاث و اموال و تمام دارائى خويش دست يافت ، ابو الحسن در حال فرار به بلوالنيل رفت .\r\n\r\nبيان تصرف رى بوسيله شمس الدوله و بازگشتن او از آنجا\r\nهمين كه شمس الدوله بن فخر الدوله ، قلمرو حكومت بدر بن حسنويه و آنچه در قلاع آن از اموال و دارائى يافته ميشد ، بدست آورد ، شأن او بزرگى و كشورش توسعه پيدا كرد و به رى رفت ، برادرش مجد الدوله در رى بود ، او با مادرش رى را ترك كردند و به دماوند رفتند ، سپاهيان رى از شهر بيرون شدند و طاعت از شمس الدوله را گردن نهادند و او به رى وارد شد و آنجا را تصرف كرد ، پس از گرفتن رى ، در طلب برادر و مادرش از شهر بيرون شد ، لشكريانش بنا را به سرپيچى گذاردند ، و غوغاى آنها افزون گرديد ، و مطالباتى از او طلب كردند و شكاف بين او و لشكريان گشادگى پيدا كرد ، لاجرم به همدان بازگشت و به برادر و مادرش پيام فرستاد و به آنان امر كرد كه به رى بازگردند .\r\n\r\nبيان پاره‌اى از رويدادها\r\nدر شعبان اين سال ابو الحسن احمد بن على البتى ، نويسنده ، و شاعر درگذشت ، از نكات اشعار او قطعهء زير است :\r\n « لم لا ايته و مضجعى * بين الروادف و الحضور »\r\n« و اذا نسجت فاننى * بين الترائب و النخور »\r\n« و لقد نشأت صغيرة * بأكف زبات الخدور » \r\n\r\n","description":"","footnote":"","page_name":" 355 ","page_number":359},
  {"content":"\r\n\r\nمفادش به زبان فارسى چنين است كه گويد : براى چه او را در بر نگيرم كه خوابگاهم همرديف و پست ( دلبران ) و هر گاه سخن برشتهء نظم كشيدم جايگاهم در صدر همگنان بوده است و من از خردسالى با دستهاى زيبارويان پرورده شدم .\r\nنوادر بسيارى دارد ، از جمله آنكه در خانهء فخر الملك فقاعى ( شراب سبك يا آبجو ) نوشيد ، و آن را نه پسنديد ، و به فكر فرو رفت فقاعى بوى گفت : بچه چيز فكر همى كنى ؟ گفت : در دقت ساختهء تو كه اين همه آب ( كثيف ) را جملگى در اين كوزه‌هاى تنگ جاى داده‌اى .\r\nدر رمضان قاضى ابو القاسم يوسف بن احمد بن كج كشته شد وى فقيد و از ائمهء اصحاب شافعى و قاض دينور بود ، گروهى از عامه از ترس از وى او را كشتند .\r\nدر اين سال ، ابو نصر عمر بن عبد العزيز بن بناته سعدى شاعر ، و قاضى ابو محمد بن اكفانى قاضى بغداد درگذشتند ، قضاء بغداد را بعد از اكفانى . ابو الحسن بن ابى الشوار بصرى تصدى كرد .\r\nابو احمد عبد السلام ابن حسن بصرى اديب و ابو القاسم هبة اللّه بن عيسى ، دبير مهذب الدوله در بطيحه كه از نويسندگان چيره دست بود و نامه‌هاى او قهور است درگذشتند ، ابن عيسى ممدوح سخنوران بود و از كسانى كه او را مدح كرده ابن حجاج است .\r\nو نيز عبد اللّه بن محمد بن محمد بن عبد اللّه بن ادريس ، ابو سعيد ، ادريسى استر آبادى حافظ ، مقيم در سمرقند ، درگذشت ، او مصنف تاريخ سمرقند است .\r\nو همچنين در اين سال الحاكم ابو عبد اللّه محمد بن عبد اللّه نيشابورى ، صاحب تصانيف خوب و مشهور ، و ابو الحسن بن عياض ، كه ملقب به الناصر ، درگذشتند ، ابن عياض سرپرست اهواز بود ، و بعد از او فرزندش با هياهو بمقام پدر برخاست و نيز ابو على الحسين بن الحسين بن حمكان همدانى ، فقيد شافعى درگذشت ، وى امامى دانشمند بود\r\n.\r\n\r\n","description":"","footnote":"","page_name":" 356 ","page_number":360},
  {"content":"\r\n\r\n\r\n406 سال چهار صد و شش\r\n\r\nبيان فتنه ميان باديس و عم او حماد\r\nدر اين سال اختلافى ميان امير باديس صاحب افريقيه و عم او حماد كه منتهى بجنگ و ستيزى گرديد كه پس از آن بجاى نماندند .\r\nسبب آن اين بود كه باديس ، عم خود حماد را به نيش زبان و تحميل امورى كه مورد قبول حماد نبود ، بيازرد ، و چيزى به او نداد ، تا اينكه بارش ، بار حماد - سنگين شد ، باديس را فرزندى بود بنام منصور و ميخواست او را مقدم بدارد و وليعهد خويش كند . پس به عموى خود حماد پيام فرستاد و از او خواست باينكه برخى از آنچه كه بدست دارد از ولاياتى كه بنام نمايندهء فرزندش منصور نموده است ، تسليم او كند و آنها عبارت بودند از شهر تيجس ، و قصر الافريقى و قسنطينه ، و براى تحويل گرفتن آن ولايات ، هاشم بن جعفر كه از بزرگان سركردگان او بود ، بسوى حماد گسيل داشت و با او ابراهيم عموى خويش را نيز روانه كرد كه چنانچه حماد بخواهد سرپيچى كند برادر خود حماد را مانع گردد .\r\nهاشم و ابراهيم بسوى حماد عزيمت كردند ، نزديك به او رسيدند ، در اين نقطه ابراهيم هاشم بن جعفر را ترك كرد . و نزد برادرش حماد رفت و همين كه به او رسيد ، اختلاف او با باديس را كارى نيك وانمود كرد . و بر آن خلاف كه وجود داشت ، ابراهيم با حماد توافق نمودند ، و خلع طاعت از باديس ، و عصيان آشكارا كردند ، و سپاهى انبوه گرد آوردند كه شمارهء آن بسى هزار جنگجو ميرسيد .\r\nباديس آگاه از آن اتفاق و عصيان عليه خودش گرديد ، و سپاه خود را گرد آورد و روى به آنها گذاشت ، حماد و برادرش ابراهيم بقرارگاه هاشم بن جعفر ، با سپاهى كه داشتند عزيمت كردند . ابن جعفر در قلعه شقبناريه قرار داشت ، بين او و حمال و ابراهيم جنگى رويداد كه در آن معركه ابن جعفر منهزم گرديد و پناه به « باجه »\r\n\r\n","description":"","footnote":"","page_name":" 357 ","page_number":361},
  {"content":"\r\n\r\nبرد و حماد مال و سلاح او را بغنيمت گرفت . باديس به محلى كه « قبر الشهيد » ناميده ميشد رفت و در آنجا رحل اقامت افكند ، گروه زيادى از سپاه عم او حماد باردوى او پيوستند ، در اين اثناء نامه‌هائى از حماد و ابراهيم بباديس رسيد كه به او گفته بودند ، ترك جماعت نكرده و از طاعت بيرون نشده‌اند ، باديس در پاسخ آنها را تكذيب كرد ، و كردار آنها را از خونريزى بىگناهان و كشتن خردسالان و به آتش كشيدن مزارع و مساكن و اسارت زنان بازگو كرده بود .\r\nحماد به باجه رفت ، مردم آنجا از او زينهار طلب كردند . به آنها تأمين داد و اطمينان به عهد و پيمانش نمودند داخل شهر شد و چون وارد آنجا شد دست بكشتار و غارت و آتش زدن و گرفتن مال مردم گذاشت .\r\nباديس با سپاهيان خويش پيشروى كرد كه به حماد برسد ، همين كه ماه صفر سال چهار صد و شش فرا رسيد ، حماد به شهر « اشير » رسيد ، و اين شهر از او بود ، و نماينده‌اى بنام خلف الحميرى در آنجا گماشته بود ، حماد چون به آنجا رسيد ، خلف از ورود او به شهر مخالفت كرد زيرا كه داخل در طاعت باديس شده بود . شهر بدست حماد سقوط كرد و آن شهر محل اسير او بود ، بسبب استحكام و حصانت آن . باديس به شهر « مسيله » رسيد ، اهالى آنجا با شادى و شادمانى ورودش را تلقى كردند ، وى ارتش خود را بشهرى كه حماد ساخته بود ، سوق داد و آنجا را خراب كرد ولى مال احدى را نگرفت و گروه زيادى از سپاهيانى كه در قلعهء شهر بودند ، بسوى باديس گريختند ، ابراهيم برادر حماد در آن دژ بود ، و خانواده‌هاى فراريان به اردوگاه باديس را گرفت و اطفال آنها را روى سينهء مادرشان ذبح كرد و گفته شد كه وى بدست خود شصت طفل را سر بريد ، و چون از ذبح اطفال فارغ شد مادرانشان را هم كشت ! باديس و حماد به يكديگر نزديك شدند و در اول جمادى الاولى تلاقى پيدا كردند و جنگ كردند ، جنگى از شديدترين و بزرگترين جنگها ، همراهان باديس شكيبائى و پايمردى نشان داد و چون ميدانستند هر گاه حماد بهر كس دست يابد او را زنده نخواهد گذاشت ، دل بمرگ در ميدان جنگ نهادند ، افراد سپاهيان از\r\n\r\n","description":"","footnote":"","page_name":" 358 ","page_number":362},
  {"content":"\r\n\r\nدو سو بهم درآميختند ، و كشتار بسيار شد و سرانجام حماد و سپاهش بى آنكه جز نجات از آن معركه بينديشند ، روى بهزيمت نهادند ، و سپاه باديس اثقال و اموال آنها را بغنيمت گرفتند ، و در جمله آنچه غنيمت گرفته شد ، ده هزار كلاه خود چرمى خالص و ممتاز رزمجويان بود ، چنانچه اشتغال سپاهيان بجمع غارت و غنائم نبود ، حماد اسير ميشد .\r\nحماد در نهم جمادى الاولى به قلعهء خود رسيد ، و به شهر « دكمه » آمد و بنحو جنون آميزى باهالى شهر بتاخت و شمشير ميان مردم به كار انداخت ، و سيصد مرد را بكشت ، فقيد شهر بر او وارد شد و به او گفت : اى حماد ! چنانچه لشكريان تو منهزم شدند و هر گاه جمع مردمان در برابرت ايستادگى نموده ، و گريختى ، اكنون زورمندى و سلطهء خود را بر اسيرى كه نيروى مقابله با تو ندارد به كار ميبرى ، حماد آن فقيد را كشت و آنچه در شهر خواربار و نمك و ذخيره وجود داشت بقلعهء خود بار كرد و برد .\r\nباديس بدنبالش روان گرديد ، و تصميم باقامت در ناحيت او گرفت و امر ساختمان كرد و ميان مردان خويش مال پخش كرد . حماد از اين كار در شدت افتاد و مردانش انكار او نمودند ، و ضعيف و زبون گرديد و يارانش پراكنده شدند ، در آن گير و دار « ورو » بن سعيد زناتى كه بر ناحيه طرابلس مسلط بود ، درگذشت ، اختلاف كلمه ميان زناته افتاد ، فرقه‌اى به برادرش « خزرون » و فرقه‌اى به پسر « ورو » ابراز تمايل كردند ، اين پيش آمد نيز حماد را بيش از پيش در شدت گذاشت زيرا كه چشمداشت او اين بود كه زناته بر بعضى از بلاد تسلط مييابد و باديس ناگزير از عزيمت از آن ناحيت بسوى آنها خواهد شد\r\n.\r\n\r\n","description":"","footnote":"","page_name":" 359 ","page_number":363},
  {"content":"\r\n\r\n\r\nبيان درگذشت باديس و جانشينى المعز فرزند او\r\nروز سه شنبه سلخ ذى قعدهء سال چهار صد و شش ، باديس امر به رژهء سپاهيان خود كرد ، و آنچه بديد اسباب خرسندى او گرديد ، آخر روز سوار شد ، و پس از آن با گروهى از يارانش پياده شد ، يارانش او را ترك كرده به چادرهاى خود رفتند و همين كه نيمهء شب فرا رسيد درگذشت ، خادم او ، بيدرنگ نزد حبيب بن ابى سعيد ، و باديس بن ابى حمامه و ايوب بن يطوفت كه بزرگترين سركردگان او بودند ، رفت و آنان را از فوت باديس آگاه كرد .\r\nميان باديس و حبيب بن حمامه دشمنى بود ، حبيب به شتاب رو به باديس نهاد باديس نيز از آن سوى رو به او گذاشت ، و در بين راه با يك ديگر تلاقى كردند . و هر كدام به ديگرى گفت ، خود ميدانى ميان ما چه باشد ، بهتر آنست كه بر اصلاح اين قرارگاه اتفاق داشته باشيم ، و چون اين امر بگذرد ، به چشم و همچشمى خويش بازگرديم ، و هر دو با ايوب ديدار كردند و گفتند كه : دشمن بما نزديك است و صاحب ما از ما دور و تا زمانى كه رأسا پيش او نرويم و بأمور خويش به او رجوع نكنيم از دشمن ايمنى نخواهيم داشت و ما ميدانيم كه صنهاجه ميل به المعز دارند و سايرين متمايل به كرامت بن - منصور برادر باديس هستند ، آنان توافق كردند كه به ظاهر سرپرستى كارها به كرامت واگذارند ، و چنانچه بموقع امنى رسيد . المز بن باديس را بجاى پدر نشانند و شر را بكنند .\r\nكرامت را احضار كردند و با او بيعت نمودند و در حال سرپرستى امور را به او سپردند ، و آن شب را بصبح رساندند ، و حال آنكه هيچيك از افراد سپاه آگاه از رويداد فوت باديس نبود و تصميم گرفتند كه بمردم بگويند كه باديس در سپيده دم دوا خورده است ، همين كه صبح شد اهالى شهر محمديه دروازه‌ها را بستند ، مثل اينكه ميان آنها\r\n\r\n","description":"","footnote":"","page_name":" 360 ","page_number":364},
  {"content":"\r\n\r\nندائى از مرگ باديس نشر شده بود ، و خبر شايع شد ، و مردم سخت بترسيدند ، و از مرگ باديس نگران و مضطرب شدند ، و اظهار ولاء نسبت به كرامت نمودند ، بندگان باديس چون اين حال بديدند ، با كسانى كه با آنان همراه بودند ، قبول آن امر نكردند ، حبيب با اكابر آنها خلوت كرد و حقيقت حال را به آنان گفت آرام شدند .\r\nكرامت به شهر اشير رفت تا صنهاجيان را گرد آورد و همچنين تلكا شد و سايرين را و از خزانه يكصد هزار دينار به آنها اعطاء كند .\r\nو اما المعز در آن هنگام هشت سال و شش ماه و تقريبا چند روز از عمر او سپرى شده بود زيرا تولد او در جمادى الاولى بسال 398 بود و همين كه خبر درگذشت پدرش رسيد ، او را بماتم و سوگ پدر نشاندند ، سپس همراه با موكبى سوار شد و مردم با او بيعت كردند او هر روز سوار ميشد و خوان ميگسترد و مردم پيش روى او اطعام ميشدند .\r\nو اما سپاهيان از شهر محمديه رو به المعز روانه شدند ، باديس را در تابوت گذاشته پيشاپيش سپاه حركت دادند ، طبلها بر ميكوبيدند و پرچمهاى بزرگ و پر دامنه بر فراز تابوت افراشته داشتند و سپاهيان در ميمنه و ميسرهء آن در حركت بودند ، وصول آنها به منصوريه چهارم محرم سال چهار صد و هفت بود و در هشتم محرم به مهديه كه المعز در آنجا بود رسيدند ، المعز سوار شد و حبيب در كنارا ايستاد او را آگاه از حال آنها نموده ميشناساند و نام آنها را ياد ميكرد و سركردگان و اكابر آنان را بوى معرفى ميكرد ، المعز از مهديه حركت كرد و در نيمهء محرم بمنصوريه رسيد .\r\nاين المعز نخستين كسى است كه مردم افريقيه را بمذهب مالكى بدر آورد ، و اغلب مردم پيش از آن بمذهب ابى حنيفه بودند .\r\nاما كرامت همين كه به شهر اشير رسيد ، قبايل صنهاجه و غير هم گرد او جمع آمدند ، حماد با يك هزار و پانصد سوار رزمجو ، از راه فرا رسيد ، كرامت با هفتهزار مرد رزمنده به پيشواز او رفت ، و با هم تلاقى نموده و جنگ شديدى با يك ديگر كردند ، بعضى از ياران كرامت پشت بمعركه و رو به بيت المال نهادند و آن را غارت كرده گريختند و در نتيجه كرامت و همراهانش شكست خورده و منهزم و به شهر اشير رسيدند ،\r\n\r\n","description":"","footnote":"","page_name":" 361 ","page_number":365},
  {"content":"\r\n\r\nقاضى شهر و اعيان مردم به او گفتند در شهر مقيم باشد و حماد را مانع از ورود بدان گردد كرامت همان كار را كرد ، حماد با او و مردم شهر بجنگ و ستيز پرداخت ، كرامت از او خواست با همديگر ملاقات كنند ، و نزد حماد رفت و مالى به او داد و حماد بوى اجازه داد كه نزد المعز برود ، حماد ، گروه زيادى از كسانى را كه به كرامت مشورت داده بودند در اشير مقيم باشد و مانع از ورود حماد گردد بكشت ، كرامت در محرم اين سال به المعز رسيد وى او را گرامى داشته با او نيكرفتارى كرد .\r\nدر آخر ذى حجه الحاكم از مصر براى المعز خلعت فرستاد و او را ملقب به شرف الدوله كرد و چيزى دربارهء كشتن و به آتش كشيدن شيعه ( مقصود شيعيان فاطميان يا علويان مصر است م . ) ياد نكرد ، المعز هشت روز به ماه صفر باقيمانده بسال چهار صد و هشت رو به حماد نهاد كه او را از پيشروى در بلاد جلو بگيرد ، زيرا كه او با غايه و غيرها را در محاصره داشت ، همين كه به او نزديك شد ، حماد از باغايه حركت كرد و در آخر ربيع الاول با يك ديگر تلاقى كرده جنگيدند ، ساعتى بيش طول نكشيد كه حماد و يارانش شكست خورده منهزم شدند و ياران المعز شمشير در ميان منهزمين به كار انداختند و مال آنها را از سلاح و دارائى و غيره ذلك بغنيمت گرفتند ، منادى المعز ندا در داد كه هر كس سرى بياورد ، چهار دينار به او داده مىشود ، سرهاى زيادى آوردند و ابراهيم برادر حماد اسير شد ، و حماد با جراحتى كه برداشته بود ، نجات يافت و يارانش پراكنده شدند و المعز بازگشت و رسولى از جانب حماد به او رسيد كه از كرده‌هاى خود پوزش طلبيده و اقرار بخطاى خود نموده ، و درخواست بخشش كرده بود . المعز در پاسخ او گفته بود : اگر بر آنچه كه گفته اى پايدارى ، فرزند خود القائد را نزد ما بفرست .\r\nالمعز عم خويش كرامت را بر تمام اعرابى كه مجاور ابراهيم و زير دست او بودند ، حكومت داد ، در آن اثناء پاسخ حماد هم رسيد كه نوشته بود هر گاه نامهء برادرش ابراهيم با نشانيهائى كه بين آنها هست بوى برسد مبنى بر اينكه عهد و ميثاق المعز را گرفته است ، فرزند خود القائد و يا خودش شخصا بحضور المعز خواهد رسيد ، ابراهيم را احضار كردند ، و عهد و ميثاق المعز بوى داده شد و وى به حماد\r\n\r\n","description":"","footnote":"","page_name":" 362 ","page_number":366},
  {"content":"\r\n\r\nبرادرش پيغام فرستاد و او را آگاه كرد ، و احسان المعز را نسبت به خود سپاس گذارد ، المعز آخر جمادى الاولى به كاخ خود رسيد ، و با وصول بدانجا عم خويش ابراهيم را - آزاد كرد و خلعت بوى بپوشاند ، و مال و دواب و آنچه بدان نياز داشت بوى ببخشيد ، حماد چون اين خبرها شنيد ، فرزند خود القائد را نزد المعز روانه داشت . وى در نيمه شعبان به آنجا رسيد و مورد اكرام و دهش بسيار المعز قرار گرفت و مسيله و طبنه و غيرهما را به اقطاع بوى داد و در ماه رمضان القائد بسوى پدر بازگشت ، و رضايت به صلح و آشتى داد ، و سوگند ياد كرد پيمان شكنى نكند ، و استقرار حال بين آنها بدست آمد و به دامادى المعز درآمد و او خواهر خويش را به عبد اللّه بن حماد تزويج كرد و اتفاق و امنيت ميان آنها بيش از پيش افزوده شد .\r\nدر آن روزها در افريقيه بسبب ملخ‌خوارگى و اختلاف ملوك گرانى پديد آمده بود ، و همين كه صلح و اتفاق مستقر گرديد ، سپاه بسوى قبايل بربر و غير هم گسيل داشت ، زيرا كه بسبب اختلافات ميان آنها جنگ و ستيز بسيار و خونها ريخته ميشد ، آن قبايل چون سپاهيان سلطان بديدند ، آرامش گزيدند و ترك جنگ و ستيز نمودند و هر كس سر از آن باز زد كشته شد ، و مفسدين كشته شدند و بين قبايل اصلاح شد .\r\nدر آن اثناء از جزيره اندلس زاوى بن زيرى بن مناد ، عموى پدر المعز و خانواده و فرزندان ، و حشم او رسيد ، و او دير زمانى در اندلس اقامت داشت و سبب دخول او را بكشور اندلس بيان كرده بوديم ، در مدت اقامت در آنجا غرناطه را تصرف كرد و جنگهاى بسيار و سختى را بر خود هموار كرد ، در مراجعت و رسيدن بافريقيه اموال و اسباب و جواهر آنقدر با خود بهمراه آورده بود كه حد و شمارش نداشت ، المعز آنان را گرامى داشت و ارمغانى بزرگ و وسائل بسيار برايشان روانه كرد و نزد او اقامت كردند .\r\nلازم بود . درگذشت باديس و رويدادهاى بعد از او در وقايع سال چهار صد و هشت نوشته شود و لكن اخبار انها را بعضى نسبت ببعض ديگر بتواتر پيروى كرديم\r\n.\r\n\r\n","description":"","footnote":"","page_name":" 363 ","page_number":367},
  {"content":"\r\n\r\n\r\nبيان عزيمت محمود بهند براى جهاد\r\nدر اين سال محمود بن سبكتكين ، بنا به عادت خود به منظور غزا ( جهاد ) به هند رفت . راهنمايان راه را گم كردند ، خود و سپاهش در آبهائى كه از دريا فيضان كرده بود درافتادند ، بسيار كسان كه همراهش بودند غرق شدند و خود او نيز در آب غوطه‌ور بود تا اينكه نجات يافت و به خراسان بازگشت .\r\n\r\nبيان كشته شدن فخر الملك و وزارت ابن سهلان\r\nدر اين سال ، سلطان الدوله . نماينده و وزير خود فخر الملك ابى غالب را در عراق دستگير كرد و در ربيع الاول كشته شد ، عمر او پنجاه و دو سال و يازده ماه بود ، پنج سال و چهار ماه و دوازده روز عراق زير نظارت او بود . فخر الملك مردى با كفايت و نيك فرمانروا و صاحب حسن اثار بود ، دارائى كه از او يافتند هزار هزار ( . يك ميليون م . )\r\nدينار بود ، سواى آنچه غارت شده و سواى عوارض دارائى او ، وى در اهواز بازداشت شد و همين كه درگذشت جنازهء او را به مشهد امير المؤمنين على عليه السلام برده در آنجا به خاك سپرده شد .\r\nآورده‌اند كه ابن علمكار كه از سركردگان بزرگ بود ، مردى را در بغداد كشت ، همسر آن مرد نامه به فخر الملك ابى غالب مينوشته و تظلم ميكرده و او التفاتى به نامه‌ها و تظلم آن زن نداشت . روزى آن زن او را ملاقات كرد و به او گفت : آن رقعه‌ها كه به تو مينوشتم اكنون بخداى بزرگ مينويسم . ديرى از آن ملاقات و گفتگو نگذشته بود كه او و ابن علمكار هر دو دستگير شدند ، فخر الملك به ابن علمكار گفت : جواب نامه‌هاى آن زن . اينك آشكار گرديد .\r\n ( به هوش باش دلى را ز قهر نخراشى * بناخنى كه توانى گره‌گشائى كردم . ) \r\nهمين كه فخر الملك دستگير شد ، سلطان الدوله ابا محمد حسن بن سهلان را وزير كرد او را عميد ياران لشكر لقب داد ، مولد او به رامهرمز در شعبان سال 361 بود\r\n.\r\n\r\n","description":"","footnote":"","page_name":" 364 ","page_number":368},
  {"content":"\r\n\r\n\r\nبيان كشته شدن طاهر بن هلال بن بدر\r\nدر اين سال شمس الدوله بن فخر الدوله بن بويه طاهر بن هلال بن بدر را آزاد كرد . و او را سوگند به اطاعت از خود داد ، طوايف گرد طاهر جمع آمدند و نيرو يافت و با ابا الشوك جنگيد و او را هزيمت داد ، و سعدى برادر ابى الشوك را كشت .\r\nابو الشوك مرتبهء دوم از او شكست يافته منهزم گرديد ، و به حال هزيمت به حلوان رفت و ابو الحسن بن مزيد اسدى به او يارى كرد ، ولى او ديگر جنگ با طاهر را اعاده نكرد .\r\nطاهر در نهروان اقامت گزيد و با ابا الشوك آشتى كرد و خواهر او را به زنى گرفت ، همين كه طاهر او را ايمنى داد ، ابو الشوك بر او تاخت به كين برادرش سعدى او را كشت ، ياران طاهر جنازه‌اش را حمل كرده و در مشهد « باب التين » به خاك سپردند .\r\n\r\nبيان پاره‌اى از رويدادها\r\nدر اين سال ، شريف رضى ، محمد بن حسين بن موسى بن ابراهيم بن موسى بن جعفر ، ابو الحسن ، صاحب « ديوان مشهور ، درگذشت ، كافهء مردم در تشييع جنازهء او شركت كردند بجز برادرش كه نميتوانست بجنازهء برادر نگاه كند ، و در مشهد ( گويا مقصود مشهد حضرت على عليه السلام باشد م . ) اقامت گزيد تا اينكه وزير فخر الملك او را بخانه‌اش ( در بغداد م . ) بازگرداند ، بسيارى از شعراء در رثاء او سخن سرودند از جمله برادرش مرتضى . شعار زير از اوست :\r\n « يا للرجال لفجعة جذمت يدى * و وددتها ذهبت على برأسى »\r\n« ما زلت آبى وردها حتى اتت * فحسوتها فى بعض ما انا حاسى »\r\n« و مطلتها زمنا فلما صممت * لم يثنها مطلى و طول مكاسى »\r\n« لا تنكروا من فيض دمعى عبرة * فالدمع خير مساعد و مؤاسى »\r\n« واها لعمرك من قصر طاهر * و لرب عمر طال بالارجاس » \r\n\r\n","description":"","footnote":"","page_name":" 365 ","page_number":369},
  {"content":"\r\n\r\nمفاد آن به فارسى چنين است : اى مردان فغان از اين فاجعه كه دستهايم از از كار ببريد و چه دوست داشتم كه سرم را بربايد و هنوزم برخى از آنچه در اين فاجعه چشيده‌ام مىچشم و دير زمانى بروز آن نگهداشتم و همين كه ( اجل ) مصمم شد ، دير پا نگهداشتنش ميسر نبود ، عبرتى كه از فيضان اشك چشمانم مينگريد ، انكار نكنيد كه گريه يار مساعد است . اى داد از عمر كوتاه پاك تو كه ، چه بسا عمرها با پليديها بدرازا كشد ! در اين سال ابو طالب احمد بن بكر عبدى نحوى مصنف شرح ايضاح و ابو احمد عبد السلام بن ابى مسلم فرضى ، و امام ابو حامد احمد بن محمد بن احمد اسفرايينى امام اصحاب شافعى بدرود زندگى گفتند ، در محضر درس اسفرايينى چهار صد متفقه حضور پيدا ميكردند و در مسجد عبد اللّه مبارك در قطيعه فقهاء تدريس ميكرد بهنگام فوت شصت و يك سال و شش و اند ماه از عمرش گذشته بود .\r\nهم در اين سال ابو جعفر استاد هرمز بن الحسن پدر عميد لشكر در شيراز درگذشت و يكصد و پنجاه سال از عمر او سپرى شده بود ، و شهاب الدوله ابو درع رافع بن محمد بن منرن در اين سال درگذشته و شعر نيكوئى دارد و از سروده‌هاى اوست :\r\n « و ما زلت ابكى فى الديار تأسفا * لبين خليل او فراق حبيب »\r\n« فلما عرفت الربع لا شك انه * هو الربع فاضت مقلتى بغروب »\r\n« و جربت دهرى ناشيا فوجدته * اخا غير لا تنقضى و خطوب »\r\n« و عاشرت ابناء الزمان فلم اجد * من الناس خدنا حافظا لمغيب »\r\n« و لم يبق منهم حافظ لذمامه * و لا ناصر يرعى جوار قريب » \r\nمفاد آن به فارسى چنين است : هنوزم در اين ديار بدورى دوست و فراق محبوب ميگريم همين كه جايش بدانستم ، بىگمان همان جاى بود ، ناپيدائى او ديدگانم غرق در اشك نمود ، روزگار خويش بفراموشى آزمودم ، آن را برادر ديگرى يافتم كه رنجهايش را پايان نباشد و با ابناء روزگار معاشرت كردم كسى را يار شاطر ، كه پشت سر بدگوئى نكند نيافتم و از آن كسان كه در پيمان خود استوار بودند و\r\n\r\n","description":"","footnote":"","page_name":" 366 ","page_number":370},
  {"content":"\r\n\r\nدوستى كه رعايت همسايگى نزديك كند ، بجاى نمانده است .\r\nدر اين سال ، شار ابو نصر ، صاحب غرشستان خراسان كه بازداشت يمين الدوله بود و سبب آن را پيش از اين بيان كرديم ، درگذشت . در صفر اين سال شريف رضى ابو القاسم برادر رضى ، بعد از فوت برادرش رضى ، نقابت علويان و امور حج و مظالم را تصدى نمود ، در اين سال فتنه‌اى در بغداد ميان اهالى كرخ و باب الشعير رويداد و هر چه بدست آمد غارت كردند ، فخر الملك اين كار از مردم كرخ نپسنديد و ناروا دانست و از سوگوارى روز عاشورا و مراسم آن جلوگيرى كرد . و هم در اين سال وباى شديدى در بصره و آباديهاى مجاور آن رويداد ، بطوريكه حفاران از كندن قبر زبون گرديدند ، و در حزيران ( ماه ششم از سال شمسى رومى برابر با ژوئن و مطابق با خردادماه فارسى م . ) اين سال باران شديدى در عراق و بسيارى بلاد ديگر باريد .\r\n\r\n407 سال چهار صد و هفت\r\n\r\nبيان كشته شدن خوارزمشاه و تصرف خوارزم بوسيله يمين الدوله و تسليم آن به التونتاش\r\nدر اين سال خوارزمشاه ، ابو العباس مأمون بن مأمون كشته شد و يمين الدوله خوارزم را تصرف كرد ، سبب آن اين بود كه ابا العباس ، چنان كه بيان كرديم خوارزم و جرجانيه تصرف كرد و با خواستگارى از يمين الدوله ، خواهر او را به زنى گرفت ، پس از آن يمين الدوله ، كس نزد او فرستاد و از وى خواست كه بر منابر بلادش بنام او خطبه بخوانند ، ابا العباس خواست او را اجابت كرد و امراى دولت خويش را احضار نمود و در اين باره با آنها مشورت نمود ، آنان از اجراى اين امر امتناع ورزيده و او را از اين كار نهى ، و تهديد به قتلش كردند ، چنانچه آن كار بكند ، مأمور اعزامى برگشت\r\n\r\n","description":"","footnote":"","page_name":" 367 ","page_number":371},
  {"content":"\r\n\r\nو آنچه ديده بود براى يمين الدوله بازگو كرد .\r\nسپس امراء از جهت اينكه امر او را رد كردند ، از وى ترسيدند و او را غافلگيرانه و بغدر كشتند و قاتل او هم دانسته نشد كه بود ، و يكى از فرزندانش را بجاى او نشاندند و دانستند كه يمين الدوله از كار آنها خشنود نميشود و چه بسا كين او از آنان بخواهد ، پس هم پيمان شدند در مقابله و مقاتله با او خبر به يمين الدوله رسيد ، سپاهيان گرد آورد و روى به آنها رفت ، همين كه نزديك به آنها شد . سركردهء لشكريانشان ، كه التبكين بخارائى ناميده ميشد ، آنان را گرد آورد و دستور داد براى تلاقى با مقدمة الجيش يمين الدوله بيرون بشوند و سپاهيان آن را سركوب كنند ، بفرمان البتكين بيرون شدند ، و با پيشروان سپاه يمين الدوله جنگيدند و جنگ ميان آنها شدت يافت .\r\nخبر به يمين الدوله رسيد ، پس با ساير لشكريان خويش رو به آنها رفت ، و در حالى كه آنان در جنگ بودند ، بجنگجويان خويش پيوست ، خوارزميان تا نيمه روز پايمردى كرده به خوبى جنگيدند ، سرانجام شكست يافته منهزم شدند و ياران يمين الدوله آنها را دنبال كرده ميكشتند و اسير ميكردند و جز عدهء كمى از آنان كسى جان سالم بدر نبرد .\r\nاز آن سوى البتكين بر كشتى سوار شد كه خويشتن نجات دهد ، ميان او و كسانى كه همراهش بودند ، تنافرى پديد آمد ، در برابرش ايستادگى نمودند و او را به بند كشيده و كشتى را رو به ناحيهء يمين الدوله رانده او را تسليم وى نمودند ، يمين الدوله او و ساير سركردگانى كه با او اسير شده بودند گرفت . و بر آرامگاه ابا العباس خوارزمشاه آنها را به دار آويخت ، و باقى اسيران را فوجى پس از فوج ديگر به غزنه فرستاد ، همين كه همهء آنها در غزنين گرد آمدند ، آنان را آزاد كرد ، و ارزاق به آنها داد و به اطراف بلاد خود در سرزمين هند روانه‌شان كرد كه آنجا را از دشمن پاس دارند و از اهل فساد حفظ كنند و خوارزم را گرفت و التونتاش كه حاجب او بود ، در آنجا به نيابت خود برقرار كرد\r\n.\r\n\r\n","description":"","footnote":"","page_name":" 368 ","page_number":372},
  {"content":"\r\n\r\n\r\nبيان غزوه كشمير و قنوج و غيرهما\r\nدر اين سال ، يمين الدوله پيش از فراغ يافتن از كار خوارزم به غزا به بلاد هند رفت نخست از خوارزم به غزنه رفت و سپس از آنجا به عزم غزوه كشمير روى به هند نهاد ، چه آنكه ميان سرزمينهائى كه بر آنها استيلاء يافته بود ، كشمير قرار داشت ، از ما وراء النهر و بلاد ديگر بيست هزار داوطلب آمدند ، از غزنه حركت كرد و سه ماه دائم در حركت بودند و از رود سيحون و جيلوم كه هر دو رودخانه‌هائى ژرف با جريان تند هستند عبور كرده و گام بر سرزمين هند نهادند ، رسولان از پادشاهان آن ديار نزد او آمدند و اظهار طاعت و دادن خراج كردند .\r\nهمين كه بدروازهء كشمير رسيد صاحب آن نزد يمين الدوله آمد و بدست او اسلام اختيار كرد ، و در التزام او رو به مقصدى كه داشت ، قرار گرفت و در بيستم رجب به ماجون رسيد ، ولايات وسيعى كه در پيرامون آن بود فتح كرد ، و دژهاى منيع را را بگرفت تا اينكه به دژ « هودب » رسيد ، و آن مقر آخرين ملوك هند بود ، وى از بالاى دژ هودب نظر افكند ، آنقدر از سپاهيان در آنجا بديد كه ترس او را فراگرفت و دانست جز اسلام چيز ديگر او را نجات نخواهد بخشيد ، با ده هزار نفر بيرون آمل ، كلمهء اخلاص را براى درخواست نجات ندا ميدادند ، يمين الدوله اخلاص ( وفادارى ) او را پذيرفت و از آنجا به دژ « كلجند » رفت كه در آن اعيان هند و شياطين‌شان ، سكنا داشتند ، راه تنگ و پر پيچ و خم ، و عبور از آن پر زحمت و رنج بود « كلجند » سپاهيان و فيلهاى خود را در پيرامون آن تنگه‌ها قرار داد ، كه از عبور سپاهيان از آن راه جلو بگيرند ، يمين الدوله لشكريان خود را آنجا گذاشت كه با آنها جنگ كنند و خود راه كوتاهترى را كه منتهى به دژ ميشد در پيش گرفت ، حضور او را احساس نكردند ، مگر وقتى كه وى را بين خود ديدند ، يمين الدوله جنگ سختى با آنها كرد دشمن طاقت دم شمشير مسلمانان نداشت ، و رو بهزيمت نهادند ، و سپاه يمين الدوله شمشير كش آنها را دنبال كردند ، فراريان پيش روى خود رودخانه‌اى ژرف ديدند ، خواستند از آن بگذرند ، اكثر آنها كشته و يا غرق شدند ، شماره مقتولين و مغروقين ، نزديك به\r\n\r\n","description":"","footnote":"","page_name":" 369 ","page_number":373},
  {"content":"\r\n\r\nپنجاه هزار نفر بود . « كلجند » كه مغلوب شده بود . نخست همسر خويش و بعد هم خود را كشت و مسلمانان اموال او را به غنيمت گرفتند . و دژهاى او را متصرف شدند .\r\nيمين الدوله از آنجا رو به خانه‌اى نهاد كه عبادتگاهشان بود ، و چشم و چراغ هند بشمار مىرفت و از بناهاى محكم و استوارى بود كه بر كرانه رودخانه بنا شده بود و بتهاى زيادى در آنجا وجود داشت از جمله پنج بت از طلاى احمر و مرصع بگوهرها در آن بتكده يافته ميشد و در آن ششصد و نود هزار و سيصد مثقال طلا موجود بود و از اصنام ساخته شده از نقره حدود دويست بت يافته مىشد . يمين الدوله همهء آنها را گرفته . و بقيه را آتش زد و روى به « قنوج » نهاد ، صاحب « قنوج » را جيال بود ، و در شعبان به آنجا رسيد و ملاحظه نمود كه راجيال آنجا را ترك كرده است ، يمين الدوله از رود كنگ عبور كرد ، اين رودخانه نزد هندوان شريف ( مقدس ) است و در آن بهشت را مىبينند و بعقيدهء آنها هر كه خود را در آن غرق كند ، از گناهانش پاك مىشود ، يمين الدوله آنجا و قلاع و آباديهاى آن ناحيه را كه هفت قلعه بر كرانهء رود مذكور بنا شده بود . گرفت ، در آنجا نزديك به ده هزار بتكده وجود داشت و ميگفتند از دويست هزار تا سيصد هزار سال پيش ساخته شده است و دروغ ميگفتند و تزوير بود .\r\nهمين كه يمين الدوله آنجا را فتح كرد ، لشكريان خويش را آزاد گذاشت .\r\nسپس به قلعه برهمنان رفت ، آنان با يمين الدوله و سپاهيانش جنگيدند و پايمردى كردند ، همين كه گزند شمشير را يافتند دانستند توانائى ندارند ، و تسليم دم شمشير شده كشته شدند و جز كسانى كه فرار كردند كسى از آنان نجات نيافت .\r\nپس از آن رو به قلعهء ( آسى ) نهاد ، صاحب آن « جندبال » بود . همين كه يمين الدوله نزديك به آنجا رسيد ، جندبال گريخت و يمين الدوله پناهگاه او و هر چه در آن يافته ميشد گرفت و رو به قلعهء « شروه » نهاد ، صاحب آنجا « جندراى » بود و چون نزديك بحدود آن رسيد « جندراى » مال و فيلهاى خود را به كوههاى منيع آن ناحيت برد كه در پناه باشد . و خبرى از وى بدست نيامد و كس ندانست او كجاست ، يمين الدوله دژ او را فتح كرد و آنچه در آن بود به غنيمت گرفت و ستونى از سپاهيان خود را در\r\n\r\n","description":"","footnote":"","page_name":" 370 ","page_number":374},
  {"content":"\r\n\r\nطلب « جندراى » گسيل داشت ، خبرش را باز يافتند كه كجاست . يمين الدوله در آخر شعبان به ستون اعزامى سپاه خود پيوست و با جندراى پيكار كرد ، اكثر سپاهيان جندراى كشته و بسيار از افراد آنها اسير شدند و آنچه از مال و فيل با او بود به غنيمت گرفته شد و « جندراى » با عدهء قليلى از يارانش گريخته و نجات يافتند .\r\nدر اين غزوه تعداد اسيران بسيار بود . تا جائى كه يكى از آنها را بده در هم ميفروختند ، پس از اين غزوات ، يمين الدوله به غزنه بازگشت و امر به بناى مسجد غزنين كرد ، و بنايى ساخته شد كه مانند آن شنيده نشده بود و آن را توسعه داد ، مسجد قديم كوچك بود - ، و از آنچه در اين غزوات ، به غنيمت بدست آورده بود خرج بناى آن مسجد كرد .\r\n\r\nبيان حال ابن فولاد\r\nدر اين سال بر عظمت و شوكت و شأن ابن فولاد افزوده شد ، در آغاز كار او مرد وضيعى ( پست ) بود ، در دولت آل بويه درخشيد ، و شهرتش همه جا پيچيد و جايگاهش بالا رفت و مردان گرد او جمع آمدند : اكنون در اين احوال مجد الدوله و مادرش از او خواستند كه با دادن قزوين به اقطاع به او ، ابن فولاد و مردانى كه گرد او جمع آمده بودند . از آنان باشد او و همراهانش نپذيرفتند و پوزش خواستند ، ابن فولاد با يارانش قصد اطراف رى كرده ، عصيان آشكارا نمودند بنا را به تبهكارى و راهزنى گذاشته ، هر آبادى كه در راه خود ميديدند تصرف مينمودند ، مجد الدوله و مادرش از او عاجز شدند و از اسپهبد مقيم در « فريم » يارى خواستند وى با مردان جبل به يارى آنان شتافت و ميان گروه او و ابن فولاد جنگهائى رويداد ، در آن گير و دارها ابن فولاد مجروح و منهزم گرديد و خود را بدامغان رساند در آنجا اقامت كرد تا يارانش خود را به او رسانند و اسپهبد به بلاد خود بازگشت .\r\nابن فولاد به منوچهر بن قابوس نامه نوشت و از او خواست سپاهى به يارى او روانه كند تا بلاد را مالك شود و خطبه به نامش بخواند و مال براى او بفرستد ، منوچهر دو هزار مرد گسيل داشت و ابن فولاد با آنها حركت كرده در ظاهر شهر رى\r\n\r\n","description":"","footnote":"","page_name":" 371 ","page_number":375},
  {"content":"\r\n\r\nفرود آمد و تاخت و تاز را اعاده نمود و حمل خواربار را جلوگيرى كرد و در امر ارزاق تنگى پديد آمد ، مجد الدوله و مادرش ناگزير به مدارا با او شدند و آنچه ميخواست حاضر شدند به او بدهند ، و قرار بر اين شد كه شهر اصفهان تسليم او كنند و كردند و او به اصفهان رفت و سپاه اعزامى منوچهر بازگشته و فساد زايل گرديد و به طاعت از مجد الدوله بازگشت .\r\n\r\nبيان آغاز دولت علويان در اندلس و كشته شدن سليمان\r\nدر اين سال ، على بن حمود بفرمانروايى اندلس رسيد . سلسلهء نسب او چنين است :\r\nعلى بن حمود بن ابى العيش بن ميمون بن احمد بن على بن عبد اللّه بن عمر بن ادريس بن عبد اللّه بن حسن بن على بن ابى طالب عليه السلام ، دربارهء نسب او با اتفاق به درستى نسبش به امير المؤمنين على عليه السلام غير از آنچه آورديم هم گفته‌اند .\r\nسبب فرمانروائى على بن حمود اين بود كه « خيران » جوان عامرى راضى از فرمانروائى سليمان بن الحاكم اموى نبود زيرا چنان كه پيش از اين ياد كرديم ، خيران از اصحاب المؤيد بود همين كه سليمان قرطبه را مالك گرديد ، خيران با گروه زيادى از جوانان عامرى گريختند ، بربرها آنها تعقيب كردند و با همديگر جنگيدند و جنگ ميان آنها شدت پيدا كرد و خيران در آن پيكار زخمهائى چند برداشت و او را در معركه بتصور اينكه مرده است ترك كردند ، همين كه از وى جدا شدند ، برخاسته به راه افتاد ، مردى از بربر او را گرفته به قرطبه بخانهء خود برد و مداوا كرد ، وى تندرستى خويش بازيافت و به آن مرد مالى بخشيد و پنهانى از قرطبه بيرون آمد و بشرق اندلس رفت ، در آن ناحيه ، جمع او كثرت پيدا كرد و قوت نفس يافت و با بربرها كه در آنجا بودند جنگيد و « مريه » را تصرف نمود ، و لشكريان گرد او جمع آمدند ، و بربرها را از بلاد\r\n\r\n","description":"","footnote":"","page_name":" 372 ","page_number":376},
  {"content":"\r\n\r\nمجاور آن منطقه تصفيه كرده پاك ساخت ، و كارش سترگ و شأنش بزرگ شد .\r\nعلى بن حمود در شهر « سلبته » ميزيست و ميان او و ( حكومت اندلس ) پيوندى نبود اندلس وى را ترك و مجاز به حال خود گذاشته و مالك « سبته » بود ، برادرش قاسم بن حمود در جزيرة الخضراء و مستولى بر آنجا بود ، او را هم اندلس ترك كرده و مجاز گذشته بود ، سبب حكومت دو برادر در آن دو ناحيه اين بود كه هر دو از اصحاب سليمان بن الحاكم بودند ، و سليمان آن دو برادر را بر مغاربه فرماندهى داده بود ، سپس آن بلاد را در تصرف آنان گذاشت ( نوعى خود مختارى در سبته و جزيرة الخضراء داشتند م . ) خيران ميل به دولت المؤيد داشت و راغب به دو بود ، و در بلادى كه به تصرف درآورده بود بر منابر خطبه بنام المؤيد خوانده ميشد زيرا خيران گمان ميكرد از زمانى كه در كاخ خود مفقود گرديد ، در قيد حياتست ، على بن حمود از اين ماجرا آگاه شد و با اختلافى كه وجود داشت و بنظرش رسيد طمع به تصرف اندلس كرد و به خيران نامه نوشت و او را ياد آور شد كه المؤيد فرمان ولايت‌عهدى بنام او نوشته و از او خواسته است خونخواهى او بنمايد ، خيران ولايت‌عهدى على بن حمود را اعلام و دعوت بنام او كرد .\r\nخيران به مردم نامه مينوشت و آنها را بخروج عليه سليمان دعوت ميكرد گروهى با او موافقت كردند ، از جمله عامر بن فتوح وزير المؤيد كه در « مالقه » بود و با على بن حمود كه در « سبته » مقيم بود مكاتبه كردند كه بسوى آنها آيد تا باتفاق او بپاخيزند و رو به قرطبه بروند ، در سال چهار صد و پنج على بن حمود به « مالقه » رفت و عامر بن فتوح بيرون شد و آنجا را تسليم او كرد . و براى او به ولايت‌عهدى ( المؤيد ) دعوت نمود ، خيران و كسانى كه اجابت دعوت او كرده بودند ، رو به على بن حمود نهادند و در سال چهار صد و شش در « منكب » كه بين « مريه » و « مالقه » واقع شده گرد هم آمدند و قرار آنچه بايد بكند گذاشتند و برگشتند كه خود را به قصد عزيمت به قرطبه مجهز كنند ، و مجهز شدند و كسانى هم كه موافق با آنها بودند گرد آوردند و رو به قرطبه نهاده و با على بن حمود به طاعت از المؤيد اموى بيعت كردند .\r\nهمين كه به غرناطه رسيدند ، امير آنجا با آنها موافقت كرد و با آنها رو به قرطبه\r\n\r\n","description":"","footnote":"","page_name":" 373 ","page_number":377},
  {"content":"\r\n\r\nرفتند ، سليمان و بربرها از قرطبه بيرون شدند و فريقين تلاقى پيدا كرده و در ده فرسنگى قرطبه نبرد ميان آنها رويداد ، و آتش جنگ شعله‌ور شد سليمان و بربرها شكست خورده رو بهزيمت نهادند و خلق بسيارى از آنها كشته شد و سليمان اسير گرديد و او را نزد على بن حمود بردند ، و برادر و پدرش الحاكم بن سليمان بن عبد الرحمن الناصر با او بودند ، على بن حمود در محرم سال چهار صد و هفت وارد قرطبه شد ، خيران و سايرين وارد كاخ شدند بطمع اينكه المؤيد را زنده پيدا كنند ولى او را نيافتند ، و مدفن شخصى را ديدند و ببازرسى آن پرداختند ، و مردم را جمع كردند و يكى از جوانان ( شايد مقصود از غلام بچگان باشد م . ) كه المؤيد او را پرورده بود حاضر كردند ، و نعش را به او نشان دادند ، وى آن را تفتيش كرد ، دندانهايش را بازرسى نمود زيرا كه يك دندان سياه در دهان داشت كه آن جوان ميشناخت ، او و سايرين از ترس جان خود از على بن حمود گواهى كردند كه آن مرده المؤيد است ، و به خيران خبر دادند كه آن نعش از المؤيد است و لكن آن جوان ميدانست كه المؤيد زنده است ، على بن حمود سليمان را گرفت و كشت ، قتل او در هفتم محرم سال چهارصد و هفت رويداد ، پدر و برادر سليمان را هم كشت .\r\nهنگامى كه پدر سليمان ( الحاكم ) را بحضور على بن حمود آوردند به او گفت :\r\nاى شيخ المؤيد را كشتيد ، او گفت : به خدا سوگند ما او را نكشتيم و المؤيد زنده است ، آنگاه ابن حمود در كشتن او شتاب كرد ، الحاكم سالخورد مردى سليم بود و سر به گريبان خود داشت ، و آلوده به پليديهاى احوال فرزندش نبود ، على بن حمود بر قرطبه مستولى گرديد ، و مردم را دعوت به بيعت با خود كرد ، مردم با او بيعت كردند و ملك او را مسلم شد و به لقب المتوكل على اللّه ملقب گرديد .\r\n\r\nبيان ظهور عبد الرحمن اموى\r\nهمين كه خيران با على مخالفت كرد ، جوياى احوال بنى اميه شد و در آن پىجوئى او را دلالت بر وجود عبد الرحمن بن محمد بن عبد الملك بن عبد الرحمن الناصر اموى نمودند ، وى مخفيانه از قرطبه بيرون رفته بود و در « جيان » فرود آمده بود و از\r\n\r\n","description":"","footnote":"","page_name":" 374 ","page_number":378},
  {"content":"\r\n\r\nبنى اميه آنچه باقيمانده بودند اصلاح حال آنها كرد ، خيران و غيره با او بيعت كردند و او را « المرتضى » لقب دادند ، خيران با منذر بن يحيى تجيبى امير سر قسطه و مرزا على مكاتبه كرد ، و باهالى « شاطبه » و « بلنسيه » و « طرطوشه » و « بنست » نامه نوشت ، همگى دعوتش را به بيعت با عبد الرحمن و مخالفت با على بن حمود اجابت كردند ، اكثريت مردم اندلس با او اتفاق كردند و در موضعى بنام رياحين در عيد اضحى سال چهار صد و هشت اجتماع نموده و فقهاء و شيوخ با آنها جمع آمدند و امر خلافت را به شورى گذاردند و در بيعت با او كف بر كف زدند و با وى به صنهاجه رفته و بر غرناطه فرود آمدند .\r\nالمرتضى رو به بلنسيه و شاطبه نهاد ، و نسبت بمنذر بن يحيى و خيران جفا روا داشت و اقبالى به آنها نشان نداد ، و آنها از روى كار آوردن او پشيمان شدند المرتضى همچنان برفت تا به غرناطه رسيد و در آنجا فرود آمد ، و با مردم آنجا چند روزى قتال شديد كرد مردم غرناطه بر آنها چيره شدند ، امير و سركردهء آن مردم زاوى بن زيرى صنهاجى بود ، و المرتضى و سپاهش رو بهزيمت نهادند و صنهاجيان آنها را دنبال كرده ميكشتند و اسير ميگرفتند ، در گير و دار اين هزيمت المرتضى كشته شد ، عمر او چهل سال و از برادرش هشام كوچكتر بود ، برادرش هشام به « بنت » رفت و در آنجا اقامت كرد تا بخلافت بنامش خطبه خواندند هنوز على بن حمود ، پس از آن هزيمت بلاد خيران و عامريان را كرتى پس از كرت ديگر مورد تاخت و تاز قرار ميداد .\r\n\r\nبيان كشته شدن على بن حمود علوى\r\nدر ذى قعده سال چهار صد و هشت ، على بن حمود مجهز گرديد تا بسوى جيان و به قصد قتال با سپاهيان خيران كه در آن محل بودند عزيمت نمايد ، روز هيجدهم اين ماه لشكريانش با طبل و پرچم به بيرون شهر رفته و در انتظار خروج او بودند ، على بن حمود با غلامانش به گرمابه رفت ، او را همانجا كشتند ، همين كه انتظار خروج او بدرازا كشيد ، به تحقيق حال او پرداختند ، او را در حمام كشته يافتند ، و سپاهيان به شهر بازگشتند .\r\n\r\n","description":"","footnote":"","page_name":" 375 ","page_number":379},
  {"content":"\r\n\r\nلقب او المتوكل على اللّه ، و گفته شده الناصر لدين اللّه بود ، چهره‌اى گندمى و چشمانى مشكى ، اندامى باريك و بلند داشت ، مردى با حزم ، دادگر ، نيك سيرت بود ، تصميم گرفته بود اموال مردم قرطبه را كه بربرها گرفته بودند ، پس گرفته بمردم مسترد دارد ، و لكن روزگارش بدرازا نكشيد ، دوستدار مدح بود و در بخشش به ستايش كنندگان دستى گشاده داشت .\r\nبعد از او برادرش زمام امور را قبضه كرد ، وى چند سال بزرگتر از على بود ، سن على هنگام مرگ چهل و هشت سال بود ، فرزندانش يحيى و ادريس بودند ، مادرش قرشى و كنيه‌اش ابو الحسن و مدت فرمانرواييش يك سال و نه ماه بود .\r\n\r\nبيان فرمانروائى قاسم بن حمود علوى در قرطبه\r\nكشته شدن برادر قاسم ، على بن حمود را بسال چهارصد و هفت بيان كرديم و اينك گوئيم چون او كشته شد ، مردم با برادرش قاسم بيعت كردند و به المأمون ملقبش نمودند ، و همين كه زمام امور را قبضه نمود و استقرار در ملك خود يافت ، به عامريان نامه نوشت و از آنان دلجوئى كرد و جيان و قلعه رباح و بسياسه را به زهير به اقطاع داد و به خيران هم نامه نوشت و دلش بدست آورد ، خيران به پناه او درآمد با وى ديدار كرد ، سپس از او برگشته به « مريه » رفت ، قاسم تا بسال چهار صد و دوازده قرطبه و غيرها را مالك بود .\r\nوى مردى نرمخو ، دوستدار عافيت بود ، مردم با وجود او در امنيت بسر ميبردند به راه تشيع ميرفت و لكن چيزى از آن آشكار نميكرد ، از قرطبه به اشبيليه رفت ، در آنجا يحيى برادرزاده‌اش با او مخالفت كرد\r\n.\r\n\r\n","description":"","footnote":"","page_name":" 376 ","page_number":380},
  {"content":"\r\n\r\n\r\nحكومت يحيى بن على بن حمود و آنچه ميان او و عمش گذشت\r\nچون قاسم بن حمود از قرطبه به اشبيليه رفت ، برادرزاده‌اش يحيى بن على از مالقه به قرطبه رفته بدون مانعى وارد آنجا شد و همين كه مقامش در قرطبه استوار گرديد ، مردم را دعوت كرد با او بيعت كنند و خواستهء او را اجابت كردند ، امر بيعت در آغاز جمادى الاولى بسال چهار صد و دوازده انجام گرديد و به المعتلى ملقب شد ، و در قرطبه بماند ، و به خلافت او دعوت ميشد ، و عموى او قاسم در اشبيليه بود براى او هم دعوت خلافت ميشد ، اين امر در ذى قعدهء سال چهار صد و سيزده همچنان بجاى بود ، يحيى از قرطبه به مالقه رفت .\r\nخبر عزيمت او از قرطبه به مالقه به عمش قاسم رسيد ، وى سوار شده رو به قرطبه نهاد ، و با شتاب روز و شب مركب هميراند تا اينكه در هيجدهم ذى قعده سال چهار صد و سيزده وارد قرطبه شد ، مدت اقامتش در اشبيليه همانقدر بود ، در ورود به قرطبه بنا را به استمالت و دلجوئى سياهيان از بربرها گذارد و از پشتيبانى آنها نيرو گرفت قاسم چند ماهى در قرطبه باقيماند ، سپس وضع او دستخوش نابسامانى گرديد ، برادرزاده‌اش يحيى بن على به جزيرة الخضراء رفته بر آن ناحيه چيره شد ، خانوادهء عم و دارائى او در آنجا بود ، و برادرش ادريس بن على صاحب سبته بر طنجه چيره گرديد و آنجا را گرفت ، طنجه براى قاسم نقطهء آماده‌اى بود كه هر گاه در اندلس پيش آمدى ترسناك روى ميداد ، به آنجا پناهنده شود ، همين كه برادرزاده‌هايش بلادش را تصرف نمودند ، مردم به او طمع ورزيدند و بربرها در قرطبه مسلط شدند و اموالشان را گرفتند ، اهالى قرطبه اجتماع كردند و در دهم جمادى الاولى سال چهار صد و چهارده براى جنگ با قاسم ، وارد عرصه شدند و جنگى شديد رخ داد ، سپس جنگ آرام گرفت ، تا نيمهء ماه جمادى الاولى از همان سال و به يكديگر تأمين دادند و قاسم در كاخ خود نشسته ابراز دوستى با اهالى قرطبه ميكرد باينكه هواخواه آنهاست ولى در باطن با بربرها بود .\r\n\r\n","description":"","footnote":"","page_name":" 377 ","page_number":381},
  {"content":"\r\n\r\nروز جمعهء نيمهء ماه جمادى الاولى مردم نماز جمعه را به جماعت گذاردند و چون فارغ از آن شدند ، شعار دادند : السلاح ، السلاح ، همگى گرداندند و سلاح پوشيدند ، و شهر را در حفاظت خود گرفته ، و داخل كاخ امارت شدند ، قاسم از آنجا بيرون رفت . و بربرها گرد او جمع شدند و با اهل بلد جنگيده آنها را در فشار و تنگنا گذاشتند ، بربرها عده‌شان بيشتر از جنگجويان شهرى بود ، و پنجاه و چند روز جنگ و ستيز ميان آنها و اهل بلد استمرار داشت ، اهالى قرطبه ترسيدند و از بربرها خواستند راه به روى آنها بگشايند و بانها و خانواده‌هايشان تأمين بدهند ، و بربرها نپذيرفتند مگر اينكه آنها را بكشند ، در اين هنگام مردم ناگزير شكيبائى پيشه نموده و دل بر جنگ نهادند و در دوازدهم شعبان از شهر بيرون شدند ، و جنگ و كشتارى با جانبازى با بربرها كردند ، خداوند آنها را بر بربرها پيروز كرد  وَ مَنْ عاقَبَ بِمِثْلِ ما عُوقِبَ بِهِ ثُمَّ بُغِيَ عَلَيْهِ لَيَنْصُرَنَّهُ اللَّهُ  [ ( 1 ) 
  ] « ترجمه : هر كس به همان قدر ظلمى كه به او شده در مقام انتقام برآيد و باز بر او ظلم شود ، البته خدا او را يارى مىكند » بربرها منهزم و هزيمتى عظيم يافتند و هر گروهى از آنها به هر شهرى كه رسيد بر آن مستولى گرديد قاسم بن حمود ، به اشبيليه رفت و باهالى آنجا نامه‌اى نوشت كه هزار خانه را تخليه كنند تا بربرها در آن سكنى گزينند ، اين امر بر مردم اشبيليه گران آمد ، در آنجا دو فرزندش محمد و حسن ميزيستند ، اهالى شهر بو آنها شوريدند و هر دو را با همراهانشان از شهر بيرون كردند و شهر را ضبط نمودند و سه تن از شيوخ و بزرگان خود را به سمت پيشوائى برگزيدند و آنان عبارت بودند از : قاضى ابو القاسم محمد بن اسماعيل ابن عباد لخمى ، و محمد بن يريم الهانى ، و محمد بن حسن زبيدى و اين سه تن امور و شئون مردم شهر را تدبير همى نمودند ، پس از آن ابن يريم و زبيدى اجتماع كرده از ابن عباد تقاضا كردند كه به - تنهائى تدبير امور آنها بكند ، و او نپذيرفت و اصرار نمودند ، ابن عباد ترسيد كه از\r\n\r\n\r\n\r\n\r\n","description":"","footnote":"\r\n[ ( 1 ) 
  ] قرآن مجيد سورهء 22 ( الحجج ) آيه 59\r\n","page_name":" 378 ","page_number":382},
  {"content":"\r\n\r\nخوددارى او به شهر آسيبى وارد شود ، لاجرم خواسته آنها را اجابت كرد و شخصا بحفظ شهر و ادارهء امور آن همت گماشت .\r\nهمين كه قاسم ملاحظه نمود كه در آن شهر چه گذشته است ، در بشريش فرود آمد ، يحيى برادرزاده‌اش با گروهى از بربرها كه با او بودند رو بدان ناحيت نهادند ، قاسم را محاصره و او را باسارت گرفتند و يحيى زندانيش كرد ، و همچنان در زندان باقيماند تا اينكه يحيى درگذشت و برادرش ادريس زمام امور را قبضه كرد و قاسم را كشت ، و گفته شده كه در زندان بمرگ طبيعى درگذشت ، جنازه‌اش را براى فرزندش محمد كه در جزيرة الخضراء اقامت داشت حمل كرده در آنجا به خاك سپردند .\r\nمدت فرمانروائى قاسم در قرطبه از زمانى كه بنام خلافت زمام امور را بدست گرفت تا زمان اسارتش بدست برادرزاده‌اش شش سال بود ، و شانزده سال بعد از آن هم در زندان بسر برد تا اينكه بسال چهار صد و سى در سن هشتاد سالگى كشته شد ، فرزندان ذكور او محمد و حسن و مادرشان اميره ( شاهزاده خانم م . ) .\r\nدختر حسن بن قاسم معروف به قتون بن ابراهيم بن محمد بن قاسم بن ادريس بن ادريس بن حسن بن حسن بن على بن ابى طالب عليه السلام بود ، قاسم چهره‌اى گندمى با چشمانى مشكى و پوستى زرد گونه ، و اندامى بلند و گونه‌هاى كوچك بود\r\n.\r\n\r\n","description":"","footnote":"","page_name":" 379 ","page_number":383},
  {"content":"\r\n\r\n\r\nبيان بازگشتن بنى اميه به قرطبه و فرمانروائى المستظهر\r\nهمين كه قاسم بن على و بربرها را مردم قرطبه ، چنان كه بيان كرديم منهزم نمودند اهالى قرطبه اتفاق رأى پيدا كردند بر اينكه بنى اميه را باز برگردانند و از ميان بنى اميه عبد الرحمن بن هشام بن عبد الجبار بن عبد الرحمن الناصر اموى را برگزيدند و در سيزدهم رمضان سال چهار صد و چهارده با وى به خلافت بيعت كردند . سن او در آن هنگام بيست و دو سال بود و ملقب به المستظهر باللّه گرديد . مدت فرمانروائى او يك ماه و هفده روز بود و كشته شد .\r\nسبب كشته شدن او اين بود كه گروهى از اعيان قرطبه را بگناه تمايلى كه نسبت به سليمان بن المرتضى عبد الرحمن بن محمد بن عبد الملك بن عبد الرحمن الناصر داشتند ، دستگير و زندانى كرد و اموال آنها را گرفت ( مصادره كرد ) زندانيان از داخل محبس عليه او سعايت كرده ، مردم را به يارى خواستند ، صاحب شرطه ( رئيس شهربانى م . ) و غيره با مردم موافقت كردند و مردم اجتماع نموده و قصد زندان كرده زندانيان را بيرون آوردند .\r\nاز كسانى كه با آنها موافقت در اين كار كرد . ابو عبد الرحمن محمد بن عبد الرحمن اموى و گروه بسيارى كه همراه با او بودند ، بود . و بر المستظهر پيروز شدند و در ذى قعده او را كشتند . و بلا عقب بود ( يعنى زاد و رودى نداشت م . ) كنيهء ابو المطرف و مادرش ام ولد و چهره‌اى سفيد سرخگون و چشمانى دو رنگ سرخ و زرد ، با كفين پهن و سينهء گشاده بود . وى مردى اديب ، خطيب ، بليغ با رقت طبع ميبود و اشعارى خوب دارد . وزير او ابا محمد على بن احمد بن سعيد بن حزم بود سليمان ابن المرتضى ده روز پيش از كشته شدن او درگذشته بود\r\n.\r\n\r\n","description":"","footnote":"","page_name":" 380 ","page_number":384},
  {"content":"\r\n\r\n\r\nبيان فرمانروائى محمد بن عبد الرحمن\r\nمردم قرطبه پس از كشته شدن المستظهر با محمد بن عبد الرحمن بن عبيد اللّه بن الناصر بيعت كردند .\r\nكنيهء او ابو عبد الرحمن اموى است . بيعت با او بسال چهار صد و چهارده انجام شد و خطبه بخلافت او خواندند و به المستكفى باللّه ملقبش كردند . تمام هم او شكم و شهوت رانى بود ، و انديشه و فكرى جز شكم و فرج نداشت ( ! ) و در آن مقام شانزده ماه و چند روز باقى ماند و سپس در ربيع الاول سال چهار صد و شانزده اهالى قرطبه بر او شوريدند و وى را خلع كردند و با گروهى از ياران خويش از قرطبه بيرون رفت ، تا اينكه به آباديهاى شهر سالم رسيد . يكى از يارانش از وى بجان آمده بود .\r\nمرغى براى او بريان كرد و در آن چيزى از بيش ( بيش گياهى است كه در آن زهر كشنده‌اى وجود دارد م . ) داخل كرد . و او آن را خورد و مرد ، مرگ او در ربيع الاخر اين سال ( 414 ) بود .\r\nمردى به غايت منحرف بود ، اخبارى او راست كه بيانش زشت است . مردى چهار شانه با موهاى بور ، چشمانى كبود ، چهره‌اى گرد و تنومند ، و سنش حدود پنجاه سال بود ، و چون درگذشت اهالى قرطبه برگشته مجددا از المعتلى باللّه يحيى بن على بن حمود علوى دعوت كردند .\r\n\r\nبيان بازگشتن يحيى علوى به قرطبه و كشته شدن او\r\nچون ابو عبد الرحمن اموى مرد و خبر مرگ او نزد اهل قرطبه به صحت تأييد شد برخى از اهالى كوشيدند كه مردم يحيى بن على بن حمود علوى را بازگردانند . وى در مالقه اقامت داشت و دعوى خلافت ميكرد . بوى نامه نوشتند و بخلافت مخاطبش نمودند . در رمضان سال چهار صد و شانزده بنامش خطبه خواندند . يحيى دعوت آنان را اجابت كرد و عبد الرحمن بن عطاف يفرنى را به سمت واليگرى به قرطبه روانه داشت ، و خود به اختيار خويش به آنجا نرفت . عبد الرحمن تا محرم سال هفده ( بعد از چهار صد )\r\n\r\n","description":"","footnote":"","page_name":" 381 ","page_number":385},
  {"content":"\r\n\r\nدر قرطبه ماند . در اين هنگام مجاهد و خيران عامرى ، با لشكرى انبوه ، در ربيع الاول اين سال ( 417 ) رو به قرطبه نهادند ، همين كه نزديك به شهر شدند اهالى قرطبه عليه عبد الرحمن شورش كرده او را از شهر بيرون راندند و گروه زيادى از ياران او را كشتند و بقيه نجات يافتند .\r\nخيران و مجاهد حدود يك ماه در قرطبه بودند . پس از آن اختلاف پيدا كردند . و هر يك از ديگرى در هراس و ترس بود ، خيران هفت روز مانده به ربيع الاخر قرطبه را به قصد « مريه » ترك كرد و در آنجا تا بسال 18 ( بعد از چهار صد ) و گفته شده تا سال 19 باقى بود و در آنجا درگذشت و « مريه » بعد از او به صاحبش زهير عامرى رسيد . حسبوس بن ماكسن صنهاجى بربرى و برادرش باطاعت از يحيى بن على علوى به مخالفت برخاستند . مجاهد مدتى در قرطبه باقيماند و سپس به دانيه رفت و خطبه بنام يحيى قطع شد ، و خطبه براى امويان اعاده گرديد ، اين رويداد را بعدا بخواست خداى بزرگ ياد خواهيم كرد . و يحيى با سپاهيان همچنان در رفت و آمد بود . بربرها به اطاعتش اتفاق نمودند ، و آنچه از قلاع و شهرها در تصرف داشتند تسليم او كردند و نيرو يافت و شانش بزرگ شد و مدتى بآنحال باقى ماند .\r\nپس از آن به قرمونه رفت ، و در آنجا اقامت كرده اشبيليه را به طمع تسخير آن محاصره كرد . روزى بوى خبر رسيد كه گروهى از سواران از مردم اشبيليه را قاضى ابو القاسم بن عباد بنواحى قرمونه فرستاده است . سوار شده رو به آنها نهاد و آنها را بديد ، رزمجويان اشبيليه در كمين او بودند ، همين كه بدان نقطه رسيد بيدرنگ كشته شد اين واقعه در محرم سال چهار صد و بيست و هفت رويداد . فرزندانش حسن و ادريس از ام ولد بودند . يحيى گندمگون با چشمانى مشكى ، و پشتى كشيده و بلند ، و ساقين كوتاه ، با وقار و نيك برخورد و نرمخو بود ، عمرش چهل و دو سال و مادرش بربريه بود\r\n.\r\n\r\n","description":"","footnote":"","page_name":" 382 ","page_number":386},
  {"content":"\r\n\r\n\r\nبيان اخبار فرزندان يحيى و برادرزادگانش و غيرهم و كشته شد ابن عمار\r\nمادر اينجا اخبار اولاد يحيى و برادرزادگان وى و ديگر علويان را از جهت اينكه سخن دربارهء آنان گسيخته نگردد و بهم پيوستگى داشته باشد ، پى در پى بيان ميكنيم . و گوئيم همين كه يحيى بن على كشته شد . ابو جعفر احمد بن ابى موسى معروف به ابن بقيه ، و نجاء خادم صعلى او كه هر دو از مديران مدبر دولت علويان بودند . باز - گشته به « مالقه » آمدند . مالقه دار الملك علويان بود و از آنجا با ادريس و على برادرش بگفتگو پرداختند . « سبته » و « طنجه » از ادريس بود . از وى خواستند به مالقه بيايد تا با وى بعنوان خلافت بيعت بكنند به شرط اينكه ادريس ، حسن بن يحيى مقتول را در سبته بجاى خود برقرار دارد . ادريس خواست آنان را اجابت كرد و با او بيعت كردند . و حسن بن يحيى و « نجا » به سبته و طنجه رفتند و ادريس به لقب المقايد باللّه ملقب گرديد و تا بسال چهار صد و سى يا سى و يك باقيماند .\r\nقاضى ابو القاسم بن عباد ، فرزند خود اسماعيل را با سپاهى گسيل داشت كه آن بلاد را بگيرد و چيره بر آن سرزمينها شود ، وى « قرمونه » و نيز « اشبونه » و استجه را بگرفت . فرماندار آنجا ، ادريس و باديس بن حبوس صاحب صنهاجه را از جريان احوال آگاه كرد .\r\nباديس سركردهء صنهاجه شخصا به يارى او شتافت . ادريس هم سپاهى كه ابى - بقيه مدبر دولت او در راستش قرار داشت بكمك او گسيل داشت . آنها جسارت اقدام عليه اسماعيل بن عباد نكرده از پيش روى او بازگشتند . اسماعيل كوشيد راه را بر صنهاجه بگيرد و دنبال آنها رفت و به آنها رسيد . در آن موقع سپاه ادريس بساعتى از صنهاجه جدا شده بودند ، صنهاجه كس فرستاد و آن سپاه را برگرداند و برگشته و با اسماعيل بن عبا جنگ كردند . ديرى نپائيد كه همراهان اسماعيل شكست يافته و منهزم شده و وى را تسليم نموده او را كشتند و سرش را براى ادريس بردند .\r\nادريس به هلاك خود يقين پيدا كرد . و از مالقه بكوهستانى رفت كه در پناه\r\n\r\n","description":"","footnote":"","page_name":" 383 ","page_number":387},
  {"content":"\r\n\r\nآن باشد . وى بيمار بود ، همين كه سر بريدهء اسماعيل را نزد او آوردند ، بيش از دو روز زنده نماند و درگذشت و از فرزندان محمد و حسن را بجاى گذاشت . يحيى بن على مقتول دو تن از عموزاده‌هاى خود ، محمد و حسن فرزندان قاسم بن حمود را در جزيره زندانى كرده بود .\r\nپس از آنكه ادريس درگذشت موكل و زندانبان آنان ، آن دو عموزادهء يحيى را آزاد كرد . و مردم را بسوى آنان دعوت كرد . مردم هم با آنها بيعت نمودند ، خاصه سپاهان كه پيش از سايرين به آنان گرويدند زيرا پدر آنها ، هواخواهى از آنها كرده و طرف ميل او بودند و محمد جزيره را تصرف كرد و لكن بعنوان خلافت نامبردار نشد .\r\nو اما حسن بن قاسم . زهد پيشه نمود و ترك دنيا كرد و حج گذارد . ابن بقيه بعد از درگذشت ادريس ، فرزند او يحيى را در مالقه برقرار داشت . نجا صقلى باتفاق حسن بن يحيى از « سبته » رو به مالقه نهادند ، ابن بقيه از آنجا گريخت و حسن و نجا وارد مالقه شدند و از ابن بقيه دلجوئى و استمالت كرده تا اينكه نزد آنها رفت ، و حسن او را كشت و پسر عم خود يحيى بن ادريس را هم كشت ، و مردم به خلافت با او بيعت كردند . و ملقب به المستنصر باللّه شد و نجا به سبته برگشت و با حسن المستنصر نماينده‌اى از خود بنام شطيفى بجاى گذاشت ، حسن حدود دو سال در آن مقام باقيماند و سپس بسال چهار صد و سى و چهار درگذشت و آورده‌اند كه همسرش كه دختر عموى او ادريس بود ، بخاطر تأسفى كه از مرگ يعنى قتل برادرش يحيى داشت او را مسموم كرد . المستنصر چون درگذشت ، « شطيفى » ادريس بن يحيى را دستگير و زندانى كرد . نجا از سبته به مالقه آمد و تصميم گرفت علويان را محو و بلاد را براى خود ضبط كند . نيت خويش بر بربرها آشكار نمود . اين كار را بزرگ امرى دانستند و او را كشتند و شطيفى را هم كشته دنبال نجا فرستادند و ادريس بن يحيى را از زندان آزاد كرده و با وى بخلافت بيعت كردند و به المعالى ناميده شد وى مرد بسيار بخشنده بمستمندان بود و هر جمعه پانصد دينار صدقه ميداد . و هر مطرود از وطن را بازگرداند و املاكشان را پس داد .\r\n\r\n","description":"","footnote":"","page_name":" 384 ","page_number":388},
  {"content":"\r\n\r\nالمعالى مستأدب و خوش برخورد و شعر خوب ميسرود الا اينكه با فرومايگان نشست و برخاست داشت و زنان وى از مصاحبين او روى نميگرفتند ، و هر كس از آنها قلعه و باستيانى از بلادش را طلب كرد ، بوى بخشيد ، صنهاجه ، چندين قلعه از وى گرفتند و وزير و مدبر امور او را كه يار پدرش و نامش موسى بن عفان بود ، خواستند كه تسليم آنها نمايد تا او را بكشند ، وى را تسليم آنان كرد و او را كشتند . المعالى عموزادگان خود محمد و حسن فرزندان ادريس بن على را در حصن ايرش زندانى كرده بود .\r\nهمين كه ايرش كه مورد اعتماد او بود . آشفتگى آراء وى بديد به مخالفت او برخاست و با عموزادهء او محمد بن ادريس بن على بيعت كرد و عليه ادريس بن يحيى و سپاهيانى كه نزد او بودند . شورش كرد و محمد را طلب نموده ، محمد نزد آنها آمد و ادريس زمام امور را بوى تسليم كرد . در سال چهار صد و سى و دو براى او بيعت گرفتند و محمد ادريس را زندانى كرد و ملقب به المهدى گرديد و برادر خويش حسن را وليعهد خود نمود و به « السامى » ملقبش كرد .\r\nاز المهدى شجاعت و جرئتى آشكار گرديد كه بربرها از وى دچار خوف و هراس شدند . با زندانبان و پاسدار ادريس بن يحيى مكاتبه نمودند وى با آزادى ادريس موافقت كرد و او را از زندان بيرون آورد و برايش بيعت گرفته و در سبته و طنجه خطبهء خلافت بنام او خواندند و تا بسال چهار صد و چهل و شش باقى بود و در آن سال درگذشت .\r\nالمهدى ديد برادرش « السامى » كارهائى مىكند كه پسندهء او نيست ، وى را از خود دور كرد ، و السامى به عده و به جبال غماره رفت . اهالى آنجا فدائى علويان بودند و آنان را بزرگ ميداشتند و با وى بيعت كردند ، ديگر اينكه بربرها با محمد - بن قاسم در جزيره گفتگو داشتند و گرد او جمع آمدند و بعنوان خلافت با وى بيعت كردند و او نيز به « المهدى » ناميده شد نتيجهء اين امر بىنهايت ساختگى و فضيحت آميز بود . چهار نفر هر يك خود را امير المؤمنين در ناحيه‌اى كه فقط سى فرسنگ مساحت\r\n\r\n","description":"","footnote":"","page_name":" 385 ","page_number":389},
  {"content":"\r\n\r\nداشت . ميناميدند . بربرها از وى يعنى از « المهدى » برگشته و او به جزيره بازگشت و پس روزى چند درگذشت ، و قاسم فرزندش زمام امور را جزيره قبضه كرد ولى بعنوان خلافت نامبردار نشد ، و محمد بن ادريس در مالقه ماند تا اينكه بسال چهار صد و چهل و پنج درگذشت . ادريس بن يحيى معروف به المعالى در « تاكزتا » نزد بنى يفرن ميزيست . همين كه محمد بن ادريس بن على درگذشت ، ادريس بن يحيى قصد مالقه نمود و آنجا را تصرف كرد ، پس از آن به صنهاجه منتقل گرديد .\r\nپايان مجلد پانزدهم از ترجمهء كتاب « الكامل ابن الاثير »\r\n\r\n","description":"","footnote":"","page_name":" 386 ","page_number":390},
  {"content":"\r\n\r\n.\r\n\r\n","description":"","footnote":"","page_name":" 387 ","page_number":391},
  {"content":"\r\n\r\n.\r\n\r\n","description":"","footnote":"","page_name":" 388 ","page_number":392},
  {"content":"\r\n\r\n.\r\n\r\n","description":"","footnote":"","page_name":" 389 ","page_number":393},
  {"content":"\r\n\r\n.\r\n\r\n","description":"","footnote":"","page_name":" 390 ","page_number":394},
  {"content":"\r\n\r\n.\r\n\r\n","description":"","footnote":"","page_name":" 391 ","page_number":395},
  {"content":"\r\n\r\n.\r\n\r\n","description":"","footnote":"","page_name":" 392 ","page_number":396},
  {"content":"\r\n\r\n.\r\n\r\n","description":"","footnote":"","page_name":" 393 ","page_number":397},
  {"content":"\r\n\r\n.\r\n\r\n","description":"","footnote":"","page_name":" 394 ","page_number":398},
  {"content":"\r\n\r\n.\r\n\r\n","description":"","footnote":"","page_name":" 395 ","page_number":399},
  {"content":"\r\n\r\n.\r\n\r\n","description":"","footnote":"","page_name":" 396 ","page_number":400},
  {"content":"\r\n\r\n.\r\n\r\n","description":"","footnote":"","page_name":" 397 ","page_number":401},
  {"content":"\r\n\r\n.\r\n\r\n","description":"","footnote":"","page_name":" 398 ","page_number":402},
  {"content":"\r\n\r\n.\r\n\r\n","description":"","footnote":"","page_name":" 399 ","page_number":403},
  {"content":"\r\n\r\n.\r\n\r\n\r\n","description":"","footnote":"","page_name":" 400 ","page_number":404}
  ]