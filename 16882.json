[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسيماى عقايد شيعه\r\nترجمهء كتاب\r\nدليل المرشدين الى الحق اليقين\r\nمؤلف\r\nآية الله شيخ جعفر سبحانى\r\nمترجم\r\nجواد محدثى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسرشناسه : سبحانى تبريزى ، جعفر 1308 -\r\nعنوان قراردادى : دليل المرشدين الى الحق اليقين . فارسى .\r\nعنوان و نام پديدآور : سيماى عقايد شيعه : ترجمه كتاب دليل المرشدين الى الحق المبين / مؤلف جعفر سبحانى ؛ مترجم جواد محدثى : [ براى 
  ] معاونت آموزش و پژوهش بعثه مقام معظم رهبرى\r\nمشخصات نشر : تهران : مشعر ، 1386 .\r\nشابك : 7 - 030 - 540 - 964 - 978\r\nوضعيت فهرست نويسى : فيپا .\r\nيادداشت : كتابنامه به صورت زيرنويس .\r\nعنوان ديگر : ترجمه كتاب دليل المرشدين الى الحق اليقين .\r\nموضوع : شيعه اماميه - دفاعيه ها و رديه ها .\r\nشناسه افزوده : محدثى ، جواد ، 1322 - ، مترجم .\r\nشناسه افزوده : حوزه نمايندگى ولى فقيه در امور حج و زيارت . معاونت آموزش و پژوهش .\r\nرده بندى كنگره : 208041 س / 5 / 212 BP\r\nرده بندى ديويى : 3172 / 297\r\nشماره كتابخانه ملى : 1024223\r\nسيماى عقايد شيعه\r\nمؤلف : آية الله شيخ جعفر سبحانى\r\nمترجم : جواد محدثى\r\nحروفچينى : مركز تحقيقات حج\r\nناشر : نشر مشعر\r\nچاپ : دار الحديث\r\nنوبت چاپ : 1 - بهار 1386\r\nتيراژ : 3000 جلد\r\nبها : 3000 تومان\r\nشابك 7 - 030 - 540 - 964 - 978\r\nISBN 978 - 964 - 540 - 030 - 7\r\nمراكز پخش و فروشگاه هاى مشعر :\r\nتهران : تلفن : 64512003 - 021 / قم : تلفن : 7746532 - 0251\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nمقدّمه\r\nبسم اللَّه الرحمن الرحيم\r\nحمد و سپاس خداى يكتا را كه بر لوح جان‌ها نقش بسته است .\r\nدرود و صلوات بر خاتم پيامبران محمد مصطفى صلى الله عليه و آله و خاندان پاك او .\r\n« حج » ، عملى نمادين است كه سمبل بسيارى از عباداتى است كه در آيين آمده و همراه با ويژگىها و شرايطى كه دارد ، به تنهايى مظهر و تجسّمى از آن‌هاست . در حج ، اعمالى است كه نمايانگر بعد عبادى آن است ، همچون : نيّت ، طهارت ، نماز ، روزه ، طوافِ كعبه ، قربانى براى خدا ، اطعام قربانى به مستمندان ، اعتكاف در قالب وقوف در مشاعر ، رجم شيطان كه دشمن وسوسه‌گر انسان است .\r\nدر همين حال ، حج بازده‌هاى اجتماعى هم دارد ، فرصتى براى تفاهم و تحكيم پيوندها ميان افراد وملّت‌هاست ، با همهء تفاوت‌هايى كه در رنگ و نژاد و مذهب دارند ، براى انديشمندان و علما نيز زمنيهء ديدار و تبادل نظر در زمينه‌هاى مختلف و امور مرتبط با امت اسلامى و بررسى مشكلات و موانع پيشرفت و خيزش امت اسلامى را فراهم مىآورد . آيهء « جَعَلَ اللَّهُ الْكَعْبَةَ الْبَيْتَ الْحَرامَ قِياماً لِلنَّاسِ » « 1 » نيز به اين نكته اشاره دارد ( خداوند ، كعبه و بيت الحرام را مايهء قيام و استوارى مردم قرار داده است ) .\r\nدر هر يك از موسم‌هاى حج ، شمار فراوانى از پيروان مكتب اهل بيت عليهم السلام به زيارت خانهء خدا و حرم نبوى مشرّف مىشوند و در موقعيت‌هاى\r\n\r\n\r\n","description":"","footnote":"\r\n( 1 ) . مائده : 97\r\n","page_name":" 15 ","page_number":15},
  {"content":"\r\n\r\nگوناگون با برادران خويش ديدار مىكنند ، در حالى كه همه شاخه‌هاى يك درخت‌اند ، درخت توحيد و اسلام ، خدا را به يكتايى مىپذيرند ، به پيامبران الهى و روز رستاخيز عقيده دارند ، نماز مىخوانند ، روزه مىگيرند ، زكات مىدهند ، به زيارت خانهء خدا آمده ، واجبات و مستحبات حج را به جا مىآورند .\r\nدر اين برخوردها ، پرسش‌هايى پيرامون شيعه و اصول و فروع تشيع مطرح مىشود ، تا ريشه‌ها ، واقعيت و اهداف اين مذهب را بشناسند .\r\nهمين نكته ، روحانيون كاروان‌ها را وامىدارد تا براى پاسخگويى صحيح و كامل به سؤالات مطرح شده و تحليل و پاسخ به شبهاتى كه در اذهان آنان پديد مىآيد ، آمادگى خوبى داشته باشند .\r\nدر راستاى تقويت توان علمى و بالا بردن توانمندىهاى روحانيون ، معاونت آموزش و پژوهش نمايندگى ولى فقيه در امور حج و زيارت ، اين كتاب را ميان آنان و همهء مؤمنان آگاه همراه زائران منتشر مىسازد ، با اين اميد كه گامى پر بركت در راه ايجاد وحدت و تقويت همبستگى باشد ، چرا كه در خلال اين كتاب ، افق‌هاى وحدت اسلامى متجلّى است و نشان مىدهد كه عناصر وحدت ميان مسلمين بيش از عوامل تفرقه و جدايى است .\r\nاين كتاب يكى از تأليفات استاد بزرگوار حضرت آيةاللَّه آقاى حاج شيخ جعفر سبحانى - حفظه اللَّه تعالى - است كه پيش از اين با عنوان « دليل المرشدين الى الحق المبين » به زبان عربى چاپ شد و سپس به پيشنهاد اين معاونت ، فاضل ارجمند جناب حجةالاسلام والمسلمين آقاى جواد محدّثى آن را به فارسى ترجمه كردند . كه بدين‌وسيله از مؤلّف گرانقدر و مترجم محترم صميمانه تشكر و سپاسگزارى مىنماييم . اميد است همگان از اين اثر ارزشمند بهره‌مند گردند .\r\nمعاون آموزش و پژوهش\r\nبعثهء مقام معظّم رهبرى\r\n16 / 1 / 1386 ه . ش .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nسخن مؤلف\r\nبسم اللَّه الرحمن الرحيم\r\nالحمد للَّه‌رب العالمين والصلاة والسلام على خاتم النبيين محمّد وآله الطّاهرين .\r\nهيچ خردمندى ترديد ندارد كه مسلمانان ، امروز بيش از گذشته به وحدت و همگامى نيازمندند ، چرا كه در شرايطى دشوار به سر مىبريم كه همهء نيروهاى كفر و استعمار ، با همهء شيوه‌ها براى نابودى اسلام و محاصرهء مسلمانان دست به هم داده و هم پيمان شده‌اند .\r\nاين وضعيت ، مسلمانان را به همبستگى و كنار گذاشتن عوامل اختلاف و تفرقه فرا مىخواند . خداى متعال نيز در آيات متعددى از قرآن به همبستگى و اتحاد و چنگ زدن به ريسمان و حدت بخش الهى فرا خوانده است : « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً » « 1 » .\r\nاز سوى ديگر با خطاب به پيامبر بزرگوار صلى الله عليه و آله ، از تفرقه و پراكندگى بر حذر داشته است : « إِنَّ الَّذِينَ فَرَّقُوا دِينَهُمْ وَ كانُوا شِيَعاً لَسْتَ مِنْهُمْ فِي شَيْءٍ » « 2 » .\r\nبا الهام از اين آيات ، بر هر مسلمان آگاه و نويسندهء متعهد لازم است كه در\r\n\r\n\r\n","description":"","footnote":"\r\n( 1 ) . آل عمران : 103\r\n( 2 ) . انعام : 159\r\n","page_name":" 17 ","page_number":17},
  {"content":"\r\n\r\nگفتگوها ، مقالات و كتاب‌هايش راه وحدت پويد و از آنچه مايهء دشمنى و كينه مىشود ، دورى جويد .\r\nبحمداللَّه عناصر وحدت ميان شيعه و فرقه‌هاى ديگر اسلامى بيشمار است . از اين رو بر همهء ما سزاوار است كه به اصول مورد اتّفاق تمسّك جوييم و از موجبات تفرقه چشم بپوشيم . البته اين چشم پوشى به معناى متوقف ساختن پژوهش و بررسى منطقى در اين زمينه‌ها نيست ، چرا كه اين گونه بررسىها بر اساس قرآن و سنت و عقل و باروشى كه آسيبى به نظام وحدت نزند ، نقش مهمى در روشن ساختن حقايق و رشد آگاهى مسلمانان دارد .\r\nبراى تحقق اين هدف ، به تأليف اين كتاب بر اساس منابع صحيح پرداختيم ، چه در موضوعات مورد اتفاق مسلمانان ( مثل توحيد ، نبوت و معاد ) چه در مباحث مورد اختلاف يعنى مسائل عملى فرعى .\r\nخوانندهء اين كتاب در مىيابد كه هدف ، تنها روشن ساختن حق و كنار زدن نقاب از چهرهء حقيقت است ، نه هيچ هدف و مقصودى ديگر .\r\nبه توفيق الهى\r\nجعفر سبحانى\r\nقم - مؤسسه امام صادق عليه السلام\r\nاول شعبان 1426 ه .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nفصل اوّل : شيعه و تشيّع\r\n1 - شيعه در لغت و اصطلاح\r\n2 - واژهء شيعه در قرآن و حديث\r\n3 - پيدايش مذهب شيعه\r\nالف - جدايى و تمايز پيشگامان نص ( شيعه ) از ديگران\r\nب - پيشگامان تشيّع در صدر اسلام\r\n4 - فرضيه‌هاى موهوم پيرامون پيدايش شيعه\r\n5 - اختلاف ميان شيعهء اماميّه و فرقه‌هاى ديگر شيعى\r\n6 - نقش شيعه در بناى تمدّن اسلامى\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\n1 . « شيعه » در لغت و اصطلاح\r\nشيعه در لغت ، پيروان و ياوران يك شخص است و جمع آن شِيَع و اشياع است و گفته مىشود : از او پيروى كرد ، همچنان كه گفته مىشود : با او موالات و همبستگى نمود . « 1 »\r\nابن فارس گفته است : شيعه دو معناى ريشه‌اى دارد ، يكى بر يارى دلالت دارد و ديگرى بر پخش و گسترش . اينكه مىگويند فلانى وقتى بيرون رفت ، ديگرى او را مشايعت كرد ، از معناى اوّل است . « 2 »\r\nسخنان ديگرى از فرهنگ نگاران همه به يك معنى اشاره دارد . نتيجه اين كه :\r\n« شيعه » جماعتى است كه پيرو رييس خودند و انديشه‌اى و احد دارند و در سايهء اين فكر مشترك ، با هم يارى و معاضدت دارند .\r\nاين ، معناى لغوى شيعه است ، امّا در اينجا معناى دوّم يعنى آنچه ميان عالمان مصطلح است مهم است .\r\nوقتى شيعه گفته مىشود ، مقصود از آن عبارت است از :\r\n1 . كسى كه دوستدار على عليه السلام و فرزندان اوست ، به اين اعتبار كه آنان خاندان پيامبرند و خداوند در قرآن مودّت آنان را واجب ساخته است : بگو از شما براى رسالت ،\r\n\r\n\r\n","description":"","footnote":"\r\n( 1 ) . لسان العرب ، ج 8 ، ص 188 ، واژهء « تشيّع » .\r\n( 2 ) . مقاييس اللغه ، ج 3 ، ص 235 ، واژهء « شيع » .\r\n","page_name":" 21 ","page_number":21},
  {"content":"\r\n\r\nمزدى نمىخواهم ، مگر مهرورزى نسبت به نزديكانم . « 1 »\r\nشيعه به اين معنى ، جز بر نواصب كه دشمن على عليه السلام و خاندان اويند ، به همهء مسلمانان گفته مىشود . ريشهء آن انديشه ( ناصبىگرى ) به دوران معاويه بر مىگردد كه پايه‌گذار دشنام به على عليه السلام بر فراز منبرها بود . جز آنان ، همهء مسلمانان اهل بيت پيامبر خدا صلى الله عليه و آله را احترام مىگذارند و دوست دارند و هر صبح و شام بر آنان درود مىفرستند . امام شافعى در شعر خود مى گويد :\r\n« اى اهل بيت پيامبر خدا ، محبت شما واجبى از سوى خداوند است كه در قرآن آن را فرو فرستاده است . در افتخار بزرگ شما همين بس كه هر كس بر شما درود نفرستد ، نمازش كامل نيست » « 2 » .\r\n2 . كسى كه على عليه السلام را بر عثمان يا بر همهء خلفا برترى مىدهد ، با اعتقاد بر اينكه او چهارمين خليفه است و دليل مقدم دانستن او روايات فراوانى است كه دربارهء فضايل و مناقب او از پيامبر اعظم صلى الله عليه و آله نقل شده و اصحاب حديث آن‌ها را در مجموعه‌هاى حديثى خود آورده‌اند و اين احاديث ، انسان را وا مىدارد كه باور كند آن حضرت برترين صحابه است . معتزله‌هاى بغداد و اندكى از اهل حديث اين عقيده را دارند . بسيارى از كسانى كه در موضوع رجال و شرح حال و فرقه‌ها كتاب نوشته‌اند ، بر مبناى همين اصطلاح ، گروهى اندك از صحابه و بسيارى از تابعين را شيعه دانسته‌اند و آن را از اسباب ضعف شمرده‌اند و برترى خلفا را به على عليه السلام اصلى از اصول دين دانسته‌اند كه از آن نمىتوان گذشت ، با اينكه امامت نزد اهل سنّت يكى از فروع است ، تا چه رسد به درجات و رتبهء خلفا كه از اصول دين باشد ؟ !\r\nچه بسا بر كسانى كه توجّهى به اين اصطلاح ندارند ، مسأله خلط مىشود و بين اين\r\n\r\n\r\n","description":"","footnote":"\r\n( 1 ) . « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى » ( شورى ، آيه 23 ) .\r\n( 2 )\r\n . يا اهلَ بيتِ رسول اللَّه حبّكم * فرض من اللَّه في القرآن انزله\r\nكفاكم من عظيم الفخر انكم * من لم يصلّ عليكم لا صلاة له \r\n( الصواعق المحرقة : ص 148 چاپ سوم 1385 ه )\r\n","page_name":" 22 ","page_number":22},
  {"content":"\r\n\r\nدو معنى فرق نمىگذارند . ذهبى در « ميزان الاعتدال » و « سير اعلام النبلا » بيش از همه اين اصطلاح را به كار مىبرد و بعضى از تابعين و راويان حديث را به « تشيّع » نسبت مىدهد و با اين وصف ، مىخواهد به ضعف آنان اشاره كند . ابو عبداللَّه حاكم نيشابورى مثل معتزليان بغداد به تشيع نسبت داده شده است و مقصود آن است كه اينان ، على عليه السلام را بر ساير خلفا برترى مىدهند ، نه آنكه آن حضرت امامى باشد كه خلافتش مورد نصّ است .\r\n3 . كسى كه از على عليه السلام و فرزندان او پيروى مىكند ، به اعتبار اين كه آنان جانشينان پيامبر صلى الله عليه و آله و پيشوايان مردم پس از اويند و آن حضرت ايشان را به فرمان خدا براى اين مقام نصب كرده و نام‌ها و ويژگىهاى آنان را ياد كرده است . در اينجا شيعه به اين معنى است و مشهور بوده كه على عليه السلام وصىّ است و اين از لقب‌هاى او گشته و شاعران در قصيده‌هايشان با همين عنوان از او ياد كرده‌اند . « 1 »\r\nامام على عليه السلام در برخى خطبه‌هايش بر اين معنى تأكيد فرموده است ، از جمله : « از اين امّت هيچ كس با آل محمّد صلى الله عليه و آله مقايسه نمىشود و آنان كه نعمت آل محمد صلى الله عليه و آله بر آنان جارى شده ، هرگز با آنان برابر نيستند . آنان پايهء دين وستون يقين‌اند .\r\nويژگىهاى حق ولايت براى آنان است و وصايت و وراثت در اين خاندان است . . . » . « 2 »\r\nفشردهء سخن اينكه اين لفظ ، شامل هر كس مىشود كه به رهبرى امّت از سوى على عليه السلام پس از پيامبر صلى الله عليه و آله معتقد باشد و اينكه او جانشين پيامبر در همهء امورى است كه به او مربوط است ، جز پيامبرى و نزول وحى . همهء اين‌ها بر اساس تصريح پيامبر صلى الله عليه و آله است .\r\nبنابراين پايهء اصلى تشيّع ، اعتقاد به وصايت و رهبرى با همهء شؤون آن براى امام عليه السلام است .\r\n\r\n\r\n","description":"","footnote":"\r\n( 1 ) . امام مجتبى عليه السلام پس از شهادت أميرمؤمنان ، در خطبهء درخشان خويش فرمود : « من پسر پيامبر و پسر وصىّ هستم » ( مستدرك حاكم : 1 / 172 ) ابن ابى الحديد نيز اشعارى را ذكر كرده كه صحابه و تابعين ، امام على عليه السلام را به وصايت ستوده‌اند ( ر . ك : شرح نهج البلاغة : ج 1 ، ص 143 - 150 باب اشعارى كه در وصايت على عليه السلام نقل شده است ) .\r\n( 2 ) . نهج البلاغة : خطبهء 2\r\n","page_name":" 23 ","page_number":23},
  {"content":"\r\n\r\nتشيع ، اعتقاد به اين است و جز اين ، چيزى پايهء اصلى مفهوم تشيّع و محور اطلاق شيعه بر او نيست .\r\nبى شك ، شيعه انديشه‌هاى كلامى خاصى در زمينهء اصول و فروع دارد كه در برخى از آنها با ديگران مشترك‌اند و در برخى متفاوت ، ليكن اين انديشه‌ها از نشانه‌هاى خاص آنان نيست ، بلكه اصول و احكامى است كه بر اساس آيات و روايات و عقل آنها را پذيرفته‌اند .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\n2 . واژهء شيعه در قرآن و حديث\r\nدر قرآن كريم ، شيعه به معناى پيرو پيامبران و شخصيت‌هاى بزرگ به كار رفته است . خداوند ( در داستان موسى عليه السلام ) مىفرمايد : آنكه از پيروان او بود ، او را بر ضدّ آنكه از دشمنانش بود به فريادرسى خواست : « فَاسْتَغاثَهُ الَّذِي مِنْ شِيعَتِهِ عَلَى الَّذِي مِنْ عَدُوِّهِ » . « 1 »\r\nنيز مىفرمايد : و از جمله پيروان او ابراهيم است كه با قلبى سليم به پيشگاه پروردگارش آمد « وَ إِنَّ مِنْ شِيعَتِهِ لَإِبْراهِيمَ . . . » « 2 »\r\nبه معناى پراكندگى و تفرقه و اختلاف هم به كار رفته است : « مِنَ الَّذِينَ فَرَّقُوا دِينَهُمْ وَ كانُوا شِيَعاً » « 3 »\r\nهرگاه در معناى تبعيت به كار رود به بُعد مثبت و ايجابى معنى اشاره مىكند « 4 » ، امّا وقتى در معناى تفرقه و پراكندگى به كار مىرود به معناى منفى اشاره دارد « 5 »\r\n\r\n\r\n","description":"","footnote":"\r\n( 1 ) . قصص : 15\r\n( 2 ) . صافات : 83 - 84\r\n( 3 ) . روم : 32\r\n( 4 ) . مانند « فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِهِ وَ هذا مِنْ عَدُوِّهِ » ( قصص : 15 ) .\r\n( 5 ) . مثل « أَوْ يَلْبِسَكُمْ شِيَعاً . . . » ( انعام : 65 ) .\r\n","page_name":" 25 ","page_number":25},
  {"content":"\r\n\r\nامّا در حديث ، بى شك از آنجا كه پيامبر صلى الله عليه و آله عرب اصيل است ، اين واژه را در معناى حقيقى آن ( پيرو ) به كار مىبرد . وقتى آيهء « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ » « 1 » نازل شد ، حضرت در حال حيات خويش پيروان على عليه السلام را شيعه توصيف كرد . به نقل محدثان و مفسّران ، در روايات متعددى آمده است كه رسول‌خدا صلى الله عليه و آله گروهى را كه نسبت به على عليه السلام موالات و پيروى داشتند ، خير البريّه ( بهترين انسان‌ها ) ناميد .\r\nبرخى از اين احاديث چنين است :\r\n1 . ابن مردويه از عايشه چنين نقل مىكند : گفتم يا رسول اللَّه ، چه كسانى نزد خدا گرامىترين افرادند ؟ فرمود : اى عايشه ، مگر آيهء « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ » را نمىخوانى ؟ « 2 »\r\n2 . ابن عساكر از جابر بن عبداللَّه نقل مىكند : نزد پيامبر صلى الله عليه و آله بوديم كه على عليه السلام آمد .\r\nپيامبر فرمود : سوگند به آنكه جانم در دست اوست ، اين و پيروانش در قيامت ، رستگارند . و آيهء « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ » نازل شد .\r\nاز آن پس هرگاه على عليه السلام مىآمد ، اصحاب پيامبر صلى الله عليه و آله مىگفتند : « خَيْرُ الْبَرِيَّةِ » ( بهترين انسان‌ها ) آمد . « 3 »\r\n3 . ابن عدى و ابن عساكر از ابو سعيد روايت كرده‌اند كه : « على عليه السلام خير البريه است » . « 4 »\r\n4 . ابن عدى از ابن عباس نقل مىكند :\r\nچون آيهء « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ » نازل شد ، پيامبر خدا صلى الله عليه و آله به على عليه السلام فرمود : « خَيْرُ الْبَرِيَّةِ » ( بهترين انسان ) تو و پيروان تو در روز\r\n\r\n\r\n","description":"","footnote":"\r\n( 1 ) . بينة : 7\r\n( 2 ) . الدرّ المنثور : ج 6 ، ص 589 « تفسير آيهء 7 سورهء بينّه » .\r\n( 3 ) . همان : ج 6 ، ص 589\r\n( 4 ) . همان .\r\n","page_name":" 26 ","page_number":26},
  {"content":"\r\n\r\nقيامت هستيد ، هم از خدا راضى هستيد ، هم او از شما راضى است . « 1 »\r\n5 . ابن مردويه از على عليه السلام نقل مىكند كه : پيامبر خدا صلى الله عليه و آله به من فرمود : آيا اين سخن خدا را نشنيده‌اى كه « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ » ؟\r\nآنان ، تو و پيروان تو هستيد ، وعدگاه من و شما كنار حوض است ، آنگاه كه امّت‌ها براى حسابرسى مىآيند ، شما خوانده مىشويد . « 2 »\r\nاين‌ها بخشى از رواياتى است كه از پيامبر صلى الله عليه و آله نقل شده و لفظ شيعه بر پيروان على عليه السلام اطلاق شده است . خواستاران تفصيل بيشتر به اين منابع رجوع كنند :\r\n1 - تفسير طبرى ، جزء آخر ( تفسير سورهء بيّنه ) .\r\n2 - الدرّ المنثور ، ج 6 ص 589 ( تفسير سورهء بيّنه ) .\r\nاين متون فراوان كه بى نياز از بررسى سندى است ، نشان مىدهد كه على عليه السلام در ميان اصحاب پيامبر صلى الله عليه و آله ، متمايز به اين بود كه شيعه و پيروانى دارد ، با اوصاف و ويژگىهايى كه در زمان پيامبر و پس از آن با اين نشانه‌ها شناخته مىشوند .\r\n\r\n\r\n","description":"","footnote":"\r\n( 1 ) . الدر المنثور : ج 6 ، ص 589\r\n( 2 ) . همان .\r\n","page_name":" 27 ","page_number":27},
  {"content":"\r\n\r\n\r\n3 . پيدايش مذهب شيعه\r\nتشيع ، يك مسلك كلامى همچون اعتزال نيست ، تا از آغاز و علل پيدايش آن بحث كنيم ، از يكى از حوادث هم پديد نيامده است ، مثل خوارج ، بلكه تشيع ، عبارت است از اعتقاد به استمرار رهبرى اسلامى در قالب « وصايت » براى امام على عليه السلام و خاندان او . اين ، اساس و روح تشيع است . اعتقادات ديگر شيعه در اصول و فروع ، نقشى در صدق تشيع به صورت اثبات و نفى ندارد . بناى تشيع بر همان عقيده به تداوم رهبرى اسلامى در قالب وصايت براى على عليه السلام است .\r\nاين تفكّر ، به دست مبارك پيامبر صلى الله عليه و آله در حال حياتش پى نهاده شد ، گروهى از مهاجران و انصار نيز در زمان پيامبر صلى الله عليه و آله آن را پذيرفتند و پس از رحلت آن حضرت نيز بر همان عقيده باقى ماندند . گروهى ديگر از تابعين هم به آنان اقتدا كردند و اعتقاد به اين اصل ، از همان زمان‌هاى گذشته تا كنون تداوم يافته است .\r\nبنابراين ، تشيع تاريخى جز تاريخ اسلام و مبدأيى جز آغاز ظهور اسلام ندارد و اسلام و تشيع دو سوى يك حقيقت‌اند و دو همزادند كه با هم به دنيا آمده‌اند .\r\nدليل بر اين حقيقت به نحو اختصار عبارت است از :\r\nأ . بيان فضايل على عليه السلام\r\nپيامبر اعظم صلى الله عليه و آله در طول زندگى خويش بارها و در مناسبت‌هاى مختلف از فضايل و\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمناقب امام على عليه السلام و از رهبرى او براى امت اسلامى پس از پيامبر سخن گفته است و تاريخ مدوّن گواه اين ادّعاست .\r\nاين گونه اشاره به فضايل آن حضرت ، سبب شد تا در زمان پيامبر خدا صلى الله عليه و آله گروهى از اصحاب برگرد امام على عليه السلام فراهم آيند و از او به عنوان برترين الگو براى فضايل برجسته و مناقب نيك پيروى كنند .\r\nب . حديث آغاز دعوت\r\nپيامبر اكرم صلى الله عليه و آله براى هدايت مردم از بت پرستى به توحيد بر انگيخته شد . ابتدا سال‌ها دعوت سرّى و تبليغ پنهانى داشت ، تا آنكه آيهء « وَ أَنْذِرْ عَشِيرَتَكَ اْلأَقْرَبِينَ » « 1 » ( خويشاوندان نزديك‌تر خود را بيم بده ) نازل شد . پيامبر خدا چهره‌هاى سرشناس بنىهاشم را دعوت كرد و پيامبرى خويش را بر آنان عرضه نمود و فرمود :\r\n« كدام يك از شما به من ايمان مىآوريد و در اين هدف ياريم مىكنيد ، تا برادر ، جانشين و وصّى من باشيد ؟ »\r\nجز على عليه السلام كسى بر نخاست . دعوت خويش را دوباره و سه باره تكرار كرد ، در هر بار كسى دعوتش را اجابت نمىكرد و تنها على عليه السلام بود كه برمىخاست و آمادگى خويش را براى پشتيبانى پيامبر صلى الله عليه و آله اعلام مىكرد . آنگاه پيامبر خدا صلى الله عليه و آله فرمود :\r\n« اين ، برادر ، وصىّ و جانشين من در ميان شماست ، از او بشنويد و فرمانبردارى كنيد . » « 2 »\r\nج - حديث منزلت\r\nتاريخ نگاران و راويان آورده‌اند : پيامبر خدا صلى الله عليه و آله همراه مردم به جنگ تبوك عزيمت كرد . على عليه السلام عرض كرد : من هم همراه شما بيايم ؟ فرمود : نه . على عليه السلام گريست .\r\nپيامبر خدا صلى الله عليه و آله به او فرمود :\r\n\r\n\r\n","description":"","footnote":"\r\n( 1 ) . شعراء : آيهء 214 .\r\n( 2 ) . مسند احمد : ج 1 ، ص 111 ، تاريخ طبرى : ج 2 ، ص 62 - 63 ، تاريخ ابن اثير : ج 2 ، ص 40 - 41 و منابع فراوان ديگر .\r\n","page_name":" 29 ","page_number":29},
  {"content":"\r\n\r\n« آيا نمىخواهى نسبت به من ، همچون هارون نسبت به موسى باشى ، جز اينكه پس از من پيامبرى نيست ؟ سزاوار نيست من بروم ، مگر آنكه تو جانشين من باشى » « 1 » .\r\nاستثناى پيامبر صلى الله عليه و آله مىرساند كه جز نبّوت ، همهء منصب‌هايى كه هارون داشته است ، براى على عليه السلام ثابت است .\r\nد . اعلان برائت از مشركين\r\nچون آياتى از سورهء توبه نازل شد كه در آن‌ها امان از مشركان برداشته شده بود ، پيامبر خدا صلى الله عليه و آله آن آيات را به ابو بكر آموخت و او را همراه چهل مرد به سوى مكه فرستاد تا آنها را روز عيد قربان به گوش مردم برساند . امّا جبرئيل بر آن حضرت نازل شد و عرض كرد : « آنها را از سوى تو ، جز خودت يا مردى از خاندانت ابلاغ نمىكند . »\r\nو اين سبب شد كه پيامبر صلى الله عليه و آله از على عليه السلام بخواهد كه اين مسئووليت را بر عهده گيرد و فرمود :\r\n« خود را به ابو بكر برسان و آيات را از دست او بگير ، و با آن‌ها عهد و پيمان مشركان را به سويشان بيفكن » يعنى آيات برائت را بر مردمى كه از اطراف حجاز مىآيند بخوان . « 2 »\r\nه . مشاركت در مباهله\r\nچون مسيحيان نجران از پرداخت جزيه امتناع كردند ، با پيامبر صلى الله عليه و آله توافق كردند كه مباهله كنند . از سوى خدا فرمان انجام مباهله فرود آمد :\r\n« فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ » « 3 » « بگو بياييد فراخوانيم فرزندانمان و فرزندانتان را ، زنانمان و زنانتان را و خودمان وخودتان را پس مباهله كنيم و لعنت خدا را بر دروغگويان قرار دهيم . »\r\n\r\n\r\n","description":"","footnote":"\r\n( 1 ) . صحيح بخارى : ج 5 ، باب فضائل اصحاب پيامبر صلى الله عليه و آله ، باب مناقب على عليه السلام ، ص 24\r\n( 2 ) . تفسير طبرى : ج 10 ، ص 47 ، تفسير در المنثور : ج 4 ، ص 122 و منابع ديگر .\r\n( 3 ) . آل عمران : 60\r\n","page_name":" 30 ","page_number":30},
  {"content":"\r\n\r\nپيامبر خدا صلى الله عليه و آله على و فاطمه و حسن وحسين عليهم السلام را فراخواند و فرمود : « خدايا ، اينان خاندان من‌اند » و در آن لحظهء خطير ديگران را شركت نداد و به سوى ديگران روى نياورد ، گويا بر روى زمين كسانى جز آنان شايستهء آمين گويى به دعاى پيامبر صلى الله عليه و آله نبودند .\r\nو . حديث غدير\r\nحديث غدير از احاديث متواتر است كه صحابه و تابعين در هر عصر و نسل آن را نقل كرده‌اند . اكنون در صدد ذكر منابع و اثبات تواتر آن نيستيم ، بلكه مىخواهيم بگوييم آن حادثهء مهم در تاريخ اسلام و سخن پيامبر بزرگوار صلى الله عليه و آله برفراز جهاز شتران كه فرمود :\r\n« مَن كنت مَولاه فهذا على مولاه » ( هر كه را من مولا و سرپرست بودم ، على مولاى اوست ) ، سبب شد كه گروهى از مهاجران و انصار برگرد على عليه السلام به عنوان محور هدايت و رهبرى پس از پيامبر گرد آيند .\r\nحسّان بن ثابت ، شاعر زمان پيامبر نيز سخن پيامبر را در شعر خود آورد . « 1 »\r\n\r\nنتيجهء بحث\r\nاين حوادث مهم در زندگى على عليه السلام نشان مىدهد كه پيامبر خدا صلى الله عليه و آله او را به خاطر شايستگىها و توانمندىهاى منحصر به فردش ، انسانى شايستهء رهبرى حكيمانه پس از رحلت خويش مىشناخت از همين رو ، جمعى از مهاجران و انصار ، به و يژه آنان كه در دل كينه‌اى از او نداشتند ، پيرو او شدند و اين گروه با عنوان « شيعهء على » شناخته شدند .\r\nبنابراين ، تشيع همان اسلام و روى ديگرى از آن است و اشاره به يك اصل اسلامى دارد و آن اينكه رهبرى حكيمانه و هدايت علمى ، با نصب پيامبر خدا صلى الله عليه و آله در وجود على عليه السلام متمركز است . هر كس اين حقيقت را درك كند ، شيعه و پيرو على عليه السلام مىشود .\r\nآنان در زمان پيامبر صلى الله عليه و آله به عنوان شيعهء على عليه السلام شناخته شدند و پس از وفات پيامبر هم بر همين باور باقى ماندند و گروه‌هايى از تابعين و تابعانِ تابعين پيرو آنان شدند تا به امروز .\r\n\r\n\r\n","description":"","footnote":"\r\n( 1 )\r\n . وقال له قم يا علىّ فانّنى * رضيتكَ مِن بعدي اماماً وهادياً . \r\n.\r\n","page_name":" 31 ","page_number":31},
  {"content":"\r\n\r\nگروهى از مؤلفان نيز به اين حقيقت تصريح كرده‌اند . نوبختى مىگويد :\r\nشيعه ، پيروان على بن ابى طالب عليه السلام هستند كه به « شيعهء على » ناميده مىشوند ، چه در زمان پيامبر و چه پس از او ، و با پيوستگى به آن حضرت و عقيده به امامت او معروفند . « 1 »\r\nابو الحسن اشعرى گويد : از اين رو به آنان « شيعه » گفته شده كه پيرو على عليه السلام اند و او را بر اصحاب ديگر پيامبر خدا صلى الله عليه و آله مقدم مىدارند . « 2 »\r\nشهرستانى گويد : شيعه آنانند كه به خصوص پيرو على اند و بر اساس نصّ و وصيت ، معتقد به امامت و خلافت اويند . « 3 »\r\nگرد آمدن عده‌اى از مهاجران و انصار - كه خداوند دلشان را براى تقوا آزمود - پيرامون على عليه السلام پس از شنيدن اين روايات برانگيزاننده و مشهور شدن جمعى به « شيعهء على » در عصر رسالت ، در پى آن توصيفاتى كه دربارهء على عليه السلام بود ، امرى طبيعى است و شگفت نيست كه اسلام و تشيع ، دو همزاد به شمار آيند كه با هم زاده شدند و تا پايان جهان نيز با هم خواهند بود .\r\nدو نكتهء قابل بحث و بررسى مانده است :\r\n1 . جدايى شيعه از ديگران\r\n2 . پيشگامان تشيع در صدر اسلام\r\nاينك به بررسى اين دو موضوع مىپردازيم :\r\n\r\n1 . جدايى و تمايز پيشگامان نصّ ( شيعه ) از ديگران\r\nاز آنچه گذشت ، روشن شد كه پيامبر صلى الله عليه و آله بود كه بذر تشيع را افشاند و هستهء اوليهء آن را در حال حيات خويش كاشت و با سخن و عمل خويش آن را پروراند و فضايل و مناقب على عليه السلام را شناساند و در نتيجه جمعى از اصحاب برگرد على عليه السلام فراهم آمدند . پس از رحلت رسول اكرم صلى الله عليه و آله مسلمانان دو گروه شدند :\r\n\r\n\r\n","description":"","footnote":"\r\n( 1 ) . فرق الشيعه : ص 17\r\n( 2 ) . مقالات الاسلاميين : ج 1 ، ص 65\r\n( 3 ) . الملل والنحل : ج 1 ، ص 131\r\n","page_name":" 32 ","page_number":32},
  {"content":"\r\n\r\nاوّل : آنان كه بر عقيدهء خود در زمان پيامبر صلى الله عليه و آله باقى ماندند ، يعنى اينكه منصب رهبرى حكيمانهء اسلامى در دو عرصهء سياسى وعلمى منحصر در على عليه السلام است و با حديث غدير و جز آن با ديگران احتجاج كردند . به آنان شيعه و مواليان على عليه السلام و خاندان او مىگفتند . بر اين باور پايدار ماندند و جدا شدن خلافت از اهل بيت پيامبر صلى الله عليه و آله و افتادن به دست ديگران تأثيرى بر اعتقادشان نداشت .\r\nدوم : آنان كه مصلحت‌هاى پندارى را بر تصريح پيامبر صلى الله عليه و آله ترجيح دادند و تجمّعى در سقيفهء بنى ساعده داشتند كه تنها متشكل از انصار بود و مهاجران را مطّلع نكردند ، زيرا آنان مشغول امور دفن پيامبر صلى الله عليه و آله بودند . چون عمر و ابو بكر از تجمع انصار در سقيفه اطلاع يافتند ، عمر به ابو بكر گفت : بيا نزد برادران انصارى خويش برويم و ببينيم چه تصميم دارند . وارد جمع آنان شدند ، در حالى كه بعضى از مهاجران نيز مثل ابو عبيدهء جرّاح با آن دو بودند . سعد بن عباده ، سخنگو و بزرگ انصار ، مشغول سخن بود و آنان را تشويق مىكرد كه خلافت را به دست گيرند ، چرا كه آنان بودند كه پيامبر اكرم صلى الله عليه و آله را وقتى قريش او را بيرون كردند ، پناه دادند و در راه او همه گونه فداكارى و جانفشانى كردند .\r\nپس از سخنان او ابوبكر آغاز سخن كرد و با استناد به اينكه خويشاوندان و قبيلهء پيامبر صلى الله عليه و آله به خلافت شايسته‌ترند ، زيرا با شرافت‌ترين خاندان عرب بودند ، دست عمر و ابو عبيدهء جرّاح را گرفت و براى بيعت نامزد كرد .\r\n\r\nهمراه با استدلال‌هاى اهل سقيفه\r\nبر حاضران در سقيفه لازم بود كه :\r\n1 . با عمل به آيهء « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ » « 1 »\r\nوقتى خدا وپيامبرش حكمى كردند ، براى هيچ مرد و زن مؤمنى اختيار نيست . كلام\r\n\r\n\r\n","description":"","footnote":"\r\n( 1 ) . احزاب : 36\r\n","page_name":" 33 ","page_number":33},
  {"content":"\r\n\r\nپيامبر را بر ارزش‌هاى قبليه‌اى مقدم بدارند . ولى آنان عادت داشتند كه مصالح خود را بر سخن پيامبر صلى الله عليه و آله مقدم بدارند و اين اولين بار نبود و ريشه‌هايى در زمان حيات پيامبر صلى الله عليه و آله داشت كه پيامدهاى فراوانى فراهم آورد و چه بسا موارد آن به بيش از شصت بار و مورد مىرسيد .\r\n2 . بر فرض كه آنان ، مصلحت را در به فراموشى سپردن نصّ پيامبر صلى الله عليه و آله ديدند ، لازم بود در جستجوى كسى باشند كه از همه به كتاب و سنت داناتر و در راه خدا از همه تواناتر و با صلابت‌تر و در ايمان و مسلمانى از همه با سابقه‌تر باشد ، آنگونه كه از قرآن و حديث برمىآيد . خداى سبحان مىفرمايد : « الَّذِينَ إِنْ مَكَّنَّاهُمْ فِي اْلأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ وَ لِلَّهِ عاقِبَةُ اْلأُمُورِ » « 1 » « آنان كه اگر در روى زمين به آنان قدرت بدهيم ، نماز را بر پا مىدارند و زكات مىپردازند و امر به معروف و نهى از منكر مىكنند و فرجام كارها از آن خداست . »\r\nامام على عليه السلام فرمود : « اى مردم ! سزاوارترين مردم به اين كار ( خلافت ) كسى است كه بر آن تواناتر و به امر خدا داناتر باشد » . « 2 »\r\nامام حسين عليه السلام نيز فرمود : « امام وپيشوا نيست مگر آنكه بر اساس قرآن حكومت كند ، به دين حق گردن نهد ، عدالت را برپا دارد و خود را و قف راه خدا كند » . « 3 »\r\nاين معيار و ضابطه‌ها كجا ؟ و آنچه در احتجاج‌هاى مهاجران و انصار آمده است كجا ؟ !\r\n\r\nنيتجهء كشمكش‌هاى سقيفه\r\nنزاع بين آن دو گروه شعله‌ور بود ، تا آنكه عمر بن خطاب به ابو بكر گفت : اى ابوبكر دستت را بگشاى . او هم دستش را گشود و عمر با وى بيعت كرد ، سپس سه نفر از\r\n\r\n\r\n","description":"","footnote":"\r\n( 1 ) . حج : 41\r\n( 2 ) . نهج البلاغة : خطبهء 173\r\n( 3 ) . روضة الواعظين : ص 206\r\n","page_name":" 34 ","page_number":34},
  {"content":"\r\n\r\nمهاجران كه آنجا حاضر بودند بيعت كردند و اين وسيله‌اى شد تا رئيس قبيلهء اوس هم با او بيعت كند ، تا مبادا سعد بن عباده رئيس قبيلهء خزرج به پيروزى برسد . مهاجران به همين اندازه از بيعت بسنده كردند و در حالى كه مردم را به بيعت ابو بكر فرا مىخواندند ، از سقيفه بيرون آمدند .\r\nبررسى آنچه از ضرب و شتم در سقيفه گذشت و نيز تحليل حوادث تلخى كه پس از آن رخ داد ، نيازمند نگارش كتابى جداگانه است كه اكنون در صدد آن نيستيم . در بيان آن تنها به سخن عمر بن خطاب اكتفا مىكنيم كه پرده از بسيارى از آنچه تا مدتى پس از آن پيش آمد بر مىدارد . وى گفت :\r\n« بيعت ابو بكر ، اشتباهى بود كه جاهليت آن را بر عهده داشت و خداوند ، مسلمانان را از شرّ آن نگه‌داشت » .\r\nيا « بيعت ابو بكر اشتباهى بود كه سامان يافت و اين گونه بود ، جز اينكه خداوند از شرّ آن نگه‌داشت . پس هر كس با فردى بدون مشورت با مسلمانان بيعت كند ، بيعتش بىارزش است . » « 1 »\r\n\r\n2 . پيشگامان تشيع در صدر اسلام\r\nروشن شد كه عنصر اساسى تشيع ، اين عقيده است كه رهبرى حكيمانهء اسلامى در دو زمينهء تعليم و سياست ، منحصر در على عليه السلام و خاندان اوست . اين اصل فراگير ميان شيعه ، مانند ستون فقرات در ميان مسايل اصولى ديگر است . براى آشنايى با پيشگامان تشيّع و معتقدان به اين عقيده ، نام شمارى از صحابهء شيعه از بنى هاشم و ديگران را ياد مىكنيم :\r\n1 . عبداللَّه بن عباس 2 . فضل بن عباس\r\n3 . عبيداللَّه بن عباس 4 . قثم بن عباس\r\n5 . عبدالرحمن بن عباس 6 . تمام بن عباس\r\n\r\n\r\n","description":"","footnote":"\r\n( 1 ) . سيرهء نبوى ، ابن هشام : ج 2 ، ص 658 ؛ تاريخ طبرى : ج 2 ، ص 446\r\n","page_name":" 35 ","page_number":35},
  {"content":"\r\n\r\n7 . عقيل بن ابى طالب 8 . ابو سفيان بن حرث بن عبدالمطلب\r\n9 . نوفل بن حرث 10 . عبداللَّه بن جعفر بن ابى طالب\r\n11 . عون بن جعفر 12 . محمد بن جعفر\r\n13 . ربيعة بن حرث بن عبدالمطلب 14 . طفيل بن حرث\r\n15 . مغيرة بن نوفل بن حارث 16 . عبداللَّه بن حرث بن نوفل\r\n17 . عبداللَّه بن ابى سفيان بن حرث 18 . عباس بن ربيعه بن حرث\r\n19 . عباس بن عتبة بن ابى لهب 20 . عبدالمطلب بن ربيعه بن حرث\r\n21 . جعفر بن ابى سفيان بن حرث .\r\nاينان از نام آوران بنى هاشم‌اند . امّا از غير بنى هاشم ، نام گروهى از آنان از اين قرار است :\r\n22 . سلمان فارسى 23 . مقداد بن اسود\r\n24 . ابو ذر غفارى 25 . عمار ياسر\r\n26 . حذيفة بن يمان 27 . خزيمة بن ثابت\r\n28 . ابو ايوب انصارى ( مهمان كنندهء پيمامبر ) 29 . ابو الهيثم مالك بن تيهان\r\n30 . أبىّ بن كعب 31 . سعد بن عباده\r\n32 . قيس بن سعد بن عباده 33 . عدىّ بن حاتم\r\n34 . عبادة بن صامت 35 . بلال حبشى\r\n36 . ابو رافع ( غلام پيامبر ) 37 . هاشم بن عتبه\r\n38 . عثمان بن حنيف 40 . حكيم بن جبلهء عبدى\r\n41 . خالد بن سعيد بن عاص 42 . ابن الحصيب اسلمى\r\n43 . هند بن ابى هالهء تميمى 44 . جعدة بن هبيره\r\n45 . حجر بن عدى كندى 46 . عمرو بن حمق خزاعى\r\n47 . جابر بن عبداللَّه انصارى 48 . محمد بن ابى بكر\r\n49 . ابان بن سعيد بن عاص 50 . زيد بن صوحان عبدى .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاين پنجاه نفر صحابى ، از طبقه اوّل شيعه‌اند . هر كه خواهان زندگىنامهء تفصيلى آنان و تشيع شان است ، به كتاب‌هاى رجالى مراجعه كند ، ليكن با چشمى باز و بصيرتى نافذ .\r\nدر پايان ، سخن محمد كرد على را در كتابش « خطط الشام » مىآوريم كه گفته است : در زمان پيامبر خدا صلى الله عليه و آله گروهى از بزرگان صحابه به موالات على عليه السلام شناخته مىشدند ، مثل سلمان فارسى كه مىگفت : با پيامبر خدا صلى الله عليه و آله بر اين اساس بيعت كرديم كه خيرخواه مسلمانان و پيرو امامت على بن ابىطالب عليه السلام و ولايت او باشيم .\r\nو مثل ابو سعيد خدرى كه مىگفت : مردم به پنج چيز مأمور شدند ، به چهار تا عمل كردند و يكى را واگذاشتند . و چون از آن چهار تا سؤال شد ، گفت : نماز ، زكات ، روزهء ماه رمضان و حج .\r\nگفتند : پس آن يكى كه رهايش كردند چه بود ؟\r\nگفت : ولايت على بن ابى طالب عليه السلام .\r\nگفتند : آيا اين هم همراه آن‌ها واجب است ؟\r\nگفت : آرى ، اين نيز با آن‌ها واجب است .\r\nو مثل ابو ذر غفارى ، عمار ياسر ، حذيفة بن يمان ، خزيمة بن ثابت ذى الشهادتين ، ابو ايوب انصارى ، خالد بن سعيد و قيس بن سعد بن عباده . « 1 »\r\n\r\n\r\n","description":"","footnote":"\r\n( 1 ) . خطط الشام : ج 5 ، ص 251\r\n","page_name":" 37 ","page_number":37},
  {"content":"\r\n\r\n\r\n4 . فرضيه‌هاى موهوم پيرامون پيدايش شيعه\r\nروشن شد كه پيدايش مذهب تشيع ، پيامد بحث و جدل‌هاى كلامى يا سياست روزگار نبود ، بلكه با پيدايش اسلام پديد آمد ، چون كه پيامبر اكرم حضرت محمد صلى الله عليه و آله بذرافشان نخستينِ آن بود ، چرا كه تشيع و اسلام ، دو روى يك حقيقت است . ولى گروهى از تاريخ‌نگاران و مقاله‌نويسان ، چنين ترسيم كردند كه تشيع ، موضوعى است كه بر جامعهء اسلامى پديد آمد ، از اين رو در پى يافتن ريشه و آغاز آن بر آمدند . هم اينك برخى از فرضيه‌هاى مهم را يك به يك مورد بحث و پاسخگويى قرار مىدهيم .\r\nفرضيهء نخست :\r\n\r\nتشيع ، ساخته و پرداختهء عبداللَّه بن سبا\r\nطبرى دربارهء اين توهّم ساختگى مىنويسد :\r\n« يك يهودى به نام عبداللَّه بن سبا ( ابن سوداء ) در صنعا ، در زمان عثمان اظهار مسلمانى كرد و در بين مسلمانان نفوذ نمود و شروع به رفت و آمد در شهرها و مراكز مسلمانان همچون شام ، كوفه ، بصره و مصر كرده و بشارت مىداد كه پيامبر اكرم صلى الله عليه و آله هم مانند عيسى بن مريم باز خواهد گشت و على عليه السلام وصىّ محمد صلى الله عليه و آله است ، آنگونه كه هر پيامبر را جانشينى است . و على خاتم اوصياست ، آن سان كه حضرت محمد خاتم\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nپيامبران است و عثمان حق اين وصىّ را غصب كرده و در حق او ستم نموده است ، پس بايد با او مبارزه كرد تا حق به حقدار برسد .\r\nعبداللَّه بن سبا دعوتگران خود را در مناطق اسلامى پخش كرد و به آنان گفت كه امر به معروف و نهى از منكر كنند و از فرمانروايان انتقاد كنند . گروه‌هايى از مسلمانان به او گرويدند كه از صحابهء بزرگوار يا تابعين شايسته بودند ، مثل ابوذر ، عمار ياسر ، محمد بن حذيفه ، عبدالرحمن بن عديس ، محمد بن ابى بكر ، صعصعة بن صوحان ، مالك اشتر و مسلمانان نيكو وشايستهء ديگر . پيروان او در اجراى نقشهء پيشواى خود ، مردم را بر ضدّ حاكمان مىشوراندند ونامه‌هايى در نكوهش از فرمانروايان نوشته به شهرهاى ديگر مىفرستادند . در نتيجه ، عده‌اى از مسلمانان با تحريك آنان قيام كردند و به مدينه آمدند و عثمان را در خانه‌اش محاصره كرده و كشتند . همهء اين‌ها با رهبرى و اقدام پيروان عبداللَّه بن سبا بود .\r\nمسلمانان با على عليه السلام بيعت كردند ، طلحه و زبير بيعت را شكسته به بصره رفتند .\r\nپيروان ابن سبا چون ديدند سران دو سپاه در حال تفاهمند و اگر تفاهمى صورت گيرد ، آنان را به خاطر خون عثمان پيگيرى خواهند كرد ، شبانه گرد آمدند و تصميم گرفتند كه ميان دو سپاه نفوذ كنند و بى آنكه كسى بفهمد ، جنگ را بر افروزند . آنان در اجراى اين نقشه موفق شدند و پيش از آنكه دو لشكر متخاصم بفهمند ، سياستمداران دو جبهه را نسبت به يكديگر بد بين كرده و به جان هم انداختند . جنگ بصره اين گونه رخ داد بىآنكه سران دو سپاه ، نظر يا علمى داشته باشند » . « 1 »\r\nداستان پيروان عبداللَّه بن سبا ، بر اساس آنچه طبرى در حوادث سال 30 - 36 هجرى در كتاب خود نوشته ، تا اينجا به پايان مىرسد . تاريخ‌نگاران و مقاله نويسان بعدى آن را به عنوان يك حقيقت پذيرفته و نقل كرده‌اند و همهء افكار و نظريه‌ها را بر اين پايه نهاده‌اند و در طول قرن‌ها و نسل‌ها در گمان اينان ، شيعه زاييدهء پيروان عبداللَّه بن سبا به شمار آمده است . نيازى نيست نام كسانى را كه داستان طبرى را مبناى ادعاى خود قرار داده‌اند\r\n\r\n\r\n","description":"","footnote":"\r\n( 1 ) . تاريخ طبرى : ج 3 ، ص 378\r\n","page_name":" 39 ","page_number":39},
  {"content":"\r\n\r\nذكر كنيم .\r\nاين وضع مسلمانانى است كه دربارهء شيعه نوشته‌اند . امّا خاورشناسانى كه طفيلى سر سفرهء مسلمانان‌اند در بررسىهاى خود همين فرضيهء نادرست را پيروى كرده‌اند .\r\n\r\nنظر محقّقان دربارهء اين فرضيه\r\n1 . داستانى را كه طبرى آورده است ، با چشم پوشى از ناشناخته‌هايى كه در سند آن است ، به افسانه و خرافات شبيه‌تر است ؛ زيرا باور كردنى نيست كه يك يهودى در زمان خلافت عثمان از صنعاء بيايد و مسلمان شود و بزرگان صحابه و تابعين را بفريبد و همه جا بگردد و هسته‌هاى ضدّ عثمان تشكيل دهد و آنان را به مدينه آورده و بر ضدّ خلافت اسلامى بشوراند ، آنگاه در برابر ديدگان صحابه و تابعين به خانهء خليفه يورش آورند و او را به قتل برسانند . عقل اين را نمىپذيرد ، هرچند آمادهء پذيرفتن پديده‌هاى عجيب و غريب باشد !\r\nاين قصّه كرامت مسلمانان و صحابه و تابعين را نيز زير سؤال مىبرد و آنان را به صورت گروهى ساده ترسيم مىكند كه فريب يك يهودى نيرنگ باز را كه تظاهر به مسلمانى مىكند بخورند ، بى آنكه او را بشناسند ، در حالى كه ميان مسلمانان ، بزرگان و آگاهان و انديشمندان حضور داشتند .\r\n2 . بررسى سيرهء عثمان و معاويه نشان مىدهد كه آنان هرگز اجازه نمىدادند كه مخالفانشان در مناطق اسلامى بگردند و تبليغات عليه آنان انجام دهند . گواه اين نكته اين است كه :\r\nأ : چون ابوذر با عثمان مخالفت كرد ، او را از مدينه به ربذه تبعيد نمود ، زيرا كه در مورد تقسيم غنايم و بيت المال ميان عمو زادگانش ، به عثمان اعتراض كرد .\r\nب : عثمان ، عمار ياسر را چنان زد كه فتق او پاره شد و عوامل عثمان يكى از دنده‌هاى او را شكستند . « 1 » و حوادث ديگرى كه عليه مخالفان خلافت و معترضان پيش\r\n\r\n\r\n","description":"","footnote":"\r\n( 1 ) . استيعاب : ج 2 ، ص 422\r\n","page_name":" 40 ","page_number":40},
  {"content":"\r\n\r\nآمد و از وطن خود تبعيد شدند .\r\nچرا با عبداللَّه بن سبا مثل ديگران برخورد نشد ؟\r\nعلامهء امينى مىگويد : اگر فتنه انگيزى و تفرقه افكنى « ابن سبا » به اين حدّ رسيده بود و زمامداران از او و فسادهايش خبر داشتند و گزارش آن به خليفه رسيده بود چرا او را دستگير و مؤاخذه نكرده مورد توهين و ضرب و زندان قرار ندادند يا با اعدام او امّت را از شرش آسوده نساختند ، آنگونه كه در مورد انسان‌هاى صالحى كه امر به معروف و نهى از منكر مىكردند عمل مىشد ؟ در حالى كه اين پيام قرآن در گوش‌ها طنين انداز بود كه :\r\n« إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي اْلأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ اْلأَرْضِ ذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظِيمٌ » « 1 »\r\n« كيفر آنان كه با خدا و پيامبرش مىجنگند و درروى زمين اقدام به فساد مىكنند ، آن است كه اعدام شوند ، يا به دار آويخته شوند ، يا دست‌ها و پاهاى آنان به عكس يكديگر بريده شود ، يا از سرزمين خود تبعيد گردند . اين رسوايى آنان در دنياست . و در آخرت عذاب عظيمى دارند . »\r\nچرا خليفه با كشتن او ريشهء اين فتنه‌ها را نخشكاند ؟ آيا خشونت و سختگيرى او فقط مخصوص نيكان از امت محمد صلى الله عليه و آله بود كه هر چه مىخواست بر سر آنان آورد ؟ « 2 »\r\n3 . روايت طبرى از كسانى نقل شده كه استناد به آنان درست نيست . از جمله :\r\nأ . سرى . شخصى به نام سرى كه طبرى از او نقل مىكند ، بين دو نفر مردّد است ، يكى سرى بن اسماعيل همدانى كه يحيى بن سعيد او را دروغگو مىداند و تنى چند نيز او را تضعيف كرده‌اند ، « 3 » ديگرى سرى بن عاصم بن سهل همدانى كه طبرى در بخشى از\r\n\r\n\r\n","description":"","footnote":"\r\n( 1 ) . مائده : 33\r\n( 2 ) . الغدير : ج 9 ، ص 219 - 220\r\n( 3 ) . ميزان الاعتدال : ج 2 ، ص 117\r\n","page_name":" 41 ","page_number":41},
  {"content":"\r\n\r\nحيات او بوده است . او را نيز گروهى از علما درغگو و اهل جعل شمرده‌اند . « 1 »\r\nب . شعيب . مقصود از او شعيب بن ابراهيم كوفى است كه مجهول است . ابن عدى گفته است : شناخته شده نيست . ذهبى گفته است : روايتگرى كتاب‌هاى سيف از اوست و ناشناخته است . « 2 »\r\nج . سيف بن عمر . اين ريشهء فتنه است . ابن حبّان گفته است : سيف بن عمر راوى مجعولات است . گفته‌اند خودش نيز جعل حديث مىكرد و به كفر متّهم شد « 3 » و سخنان ديگرىكه نشان دهندهء بدسرشتى و فساد عقيده وبىپروايى اونسبت‌به‌جعل و دروغ است .\r\nوقتى سند اين نقل چنين است ، چگونه مىتوان در تحليل پيدايش جمعيت عظيمى از مسلمانان كه يك پنچم يا يك چهارم آنان را تشكيل مىدهند ، به چنين داستانى تكيه كرد ؟ پس اعتماد به اين نقل ، فريب و گمراهى است .\r\n\r\nعبداللَّه بن سبا ، يك افسانهء تاريخى\r\nتا كنون فرض كرديم كه عبداللَّه بن سبا وجود خارجى داشته و وضع را براى مسلمانان آشفته مىساخته است . نمىتوان پذيرفت يك يهودى حيله‌گر و متظاهر به اسلام ، بتواند تا اين حدّ قدرت داشته باشد كه بر ضدّ خلافت آشوب برانگيزد و افراد خود را در شهرها بپراكند ، با ديگران نامه‌نگارى داشته باشد ، تا به آنجا كه كار به كشتن خليفه بيانجامد و در نتيجه ، دو سپاه در بصره روى هم قرار گيرند و آنان را هم به جان هم اندازد و از اين ميان مذهبى به نام شيعه پديد آيد . . .\r\nاكنون به حقيقت ديگرى بر مىگرديم كه پژوهشگران معاصر پرده از آن برداشته‌اند و آن اين است كه شواهد و قراين نشان مىدهد كه عبداللَّه بن سبا نيز مثل « مجنونِ » بنى\r\n\r\n\r\n","description":"","footnote":"\r\n( 1 ) . ميزان الاعتدال : ج 2 ، ص 117 ، لسان الميزان : ج 3 ، ص 12\r\n( 2 ) . همان : ج 2 ، ص 275 ، همان : ج 2 ، ص 145\r\n( 3 ) . همان : ج 1 ، ص 438 ، تهذيب التهذيب : ج 4 ، ص 255\r\n","page_name":" 42 ","page_number":42},
  {"content":"\r\n\r\nعامر و بنى هلال است ، اين گونه چهره‌ها و قهرمان‌ها همه ساخته و پرداختهء قصّه گويان و افسانه سرايان است ، تا وسيلهء سرگرمى حرمسراها و ناز پروردگان باشد ، و گرنه روى زمين وجود خارجى نداشته‌اند . دكتر طه حسين در كتاب « الفتنة الكبرى » به اين نكته رسيده است ، خاورشناسانى چند نيز از او پيروى كرده‌اند . علاقةمندان به نتيجهء پژوهش اين بزرگان دربارهء عبداللَّه بن سبا به منابع پاورقى رجوع كنند . « 1 »\r\nفرضيهء دوم :\r\n\r\nرنگ و ريشهء ايرانى تشيّع\r\nبراى پيدايش شيعه در جامعهء اسلامى ، فرضيّهء دوّمى مطرح است كه اختراع خاورشناسان است . آنان مثل پژوهشگران ديگر معتقدند تشيع ، پديده‌اى است كه پس از رحلت پيامبر اكرم صلى الله عليه و آله پيدا شده است ، از اين رو درپى علّت و سبب پيدايش آن بر آمده‌اند ، تا رسيده‌اند به اين كه تشيّع ، رنگ و ريشهء ايرانى دارد .\r\nاين فرضيه را « دوزى » خاورشناس ابداع كرده و خلاصه‌اش اين است كه مذهب شيعى يك گرايش ايرانى است ، زيرا عرب معتقد به آزادى بود و ايرانيان معتقد به پادشاهى و وراثت بودند و معناى انتخاب را نمىدانستند . چون پيامبر صلى الله عليه و آله در گذشت و فرزندى نداشت ، گفتند : پس از او على عليه السلام به خلافت شايسته‌تر است . به تعبير خلاصه‌تر :\r\nهماهنگى فكرى ميان ايرانيان و شيعه - يعنى موروثى بودن خلافت - دليل آن است كه تشيع ، مولود ايرانيان است .\r\nاين فرضيه در ضعف و سستى شبيه به فرضيهء سابق است و ادّعايى بى دليل است ، بلكه ادعايى است كه دلايل فراوانى كه براى تشيع ، ريشهء عربى را ثابت مىكند ، دروغ بودن آن را ثابت مىكند .\r\nدلايل عربى بودن ريشهء تشيع عبارت است از :\r\nاول : آنگونه كه پيشتر روشن شد ، تشيع در عصر پيامبر اكرم صلى الله عليه و آله آشكار شد و پيروان\r\n\r\n\r\n","description":"","footnote":"\r\n( 1 ) . اصل الشيعة واصولها ، كاشف الغطاء ، ص 73 ، الفتنة الكبرى ، طه حسين ، ص 134 بخش ابن سبا .\r\nالغدير ، ج 9 ص 220 ، عبداللَّه بن سبا ، سيد مرتضى عسكرى ، نظريّة الامامة ، أحمد محمود صبحي ، ص 37\r\n","page_name":" 43 ","page_number":43},
  {"content":"\r\n\r\nعلى عليه السلام را شيعه مىگفتند و در زمان پيامبر صلى الله عليه و آله و پس از او وجود داشتند ، تا زمانى كه هنوز هيچ ايرانى بجز سلمان مسلمان نشده بود .\r\nپيشگامان تشيع در زمان پيامبر صلى الله عليه و آله و اميرالمؤمنين عليه السلام همه عرب بودند و جز سلمان محمدى كسى از ايرانيان در ميان آنان نبود .\r\nدوم : امام على بن ابى طالب عليه السلام در ايام خلافتش با سه جنگ درگير بود : جنگ جمل ، صفين و نهروان و همهء سپاهش عرب خالص عدنانى و قحطانى بودند . گروه‌هايى از قريش ، اوس و خزرج و از قبايل مذحج ، همدان ، طىّ ، كنده ، تميم و مضر به سپاه او پيوسته بودند و فرماندهان سپاه او از سران همين قبايل بودند ، همچون هاشم مرقال ، مالك اشتر ، صعصعة بن صوحان و برادرش زيد ، قيس بن سعد بن عباده ، عبداللَّه بن عباس ، محمد بن ابى بكر ، حجر بن عدى ، عدى بن حاتم و امثال اينان . اميرالمؤمنين عليه السلام با همين سپاه و همين فرماندهان بصره را فتح كرد ، با قاسطين ( معاويه و سپاه او ) در صفين نبرد كرد و با همين‌ها مارقين را از بين برد . پس در اين سپاه و فرماندهان ، ايرانىها كجايند ، تا احتمال دهيم كه آنان شالودهء تشيع‌اند ؟ ! به علاوه تنها ايرانيان نبودند كه اين مذهب را داشتند ، بلكه ترك‌ها ، هندىها و غير عرب‌هاى ديگرى هم شيعه بودند .\r\nشمار فراوانى از خاورشناسان پژوهشگر و ديگران به اين حقيقت گواهى داده‌اند كه به يك نمونه بسنده مىكنيم :\r\n« ولهاوزن » خاورشناس گفته است : همهء ساكنان عراق ، به ويژه كوفيان در عهد معاويه شيعه بودند ، اين اختصاص به افراد نداشت ، بلكه قبايل و سران عرب را نيز در برمىگرفت . « 1 »\r\nسوم : اسلام ميان ايرانيان نيز مثل ملّت‌هاى ديگر منتشر مىشد و ايران به تشيع معروف نبود ، تا آنكه گروهى از شيعيان اشعرى به قم و كاشان كوچ كردند و بذر تشيع را در آنجا افشاندند . اين در اواخر قرن نخست بود ، در حالى كه ايرانيان در زمان خليفهء دوم يعنى از سال 17 هجرى مسلمان شده بودند . معناى اين سخن آن است كه ده‌ها سال\r\n\r\n\r\n","description":"","footnote":"\r\n( 1 ) . الخوارج والشيعة : ص 241 - 248\r\n","page_name":" 44 ","page_number":44},
  {"content":"\r\n\r\nگذشت كه اثرى از تشيع ميان آنان نبود .\r\nسيد محسن امين مىگويد : ايرانيانى كه مسلمان شدند ، در آغاز كار جز اندكى شيعه نبودند ، و بيشتر دانشمندان اهل سنّت همچون بخارى ، ترمذى ، نسائى ، ابن ماجه ، و حاكم نيشابورى و كسانى ديگر كه در طبقهء بعد آمدند ، ايرانى بودند .\r\nالبته گاهى براى ايرانى بودن ريشهء تشيع ، به اين استدلال مىشود كه تشيع و ايرانيان در موروثى بودن خلافت هم عقيده بودند . در دورهء ساسانيان و ديگران چنين بود . ولى اين دليلى نادرست است ، چون خلافت از نظر شيعه موروثى نيست ، بلكه موضوعى تابع نصّ و تعيين است ، نهايت آنكه خداى متعال ، نور امامت را در خاندان ويژه‌اى قرار داده كه هر امامى ، امام پس از خود را تعيين مىكند . خداوند در نسل ابراهيم عليه السلام هم نبوّت را قرار داد و هر پيامبرى از پيامبر پيشين و هر وصيّى از وصىّ قبل ، اين منصب را ارث مىبرد ، خداوند مىفرمايد :\r\n« وَ لَقَدْ أَرْسَلْنا نُوحاً وَ إِبْراهِيمَ وَ جَعَلْنا فِي ذُرِّيَّتِهِمَا النُّبُوَّةَ وَ الْكِتابَ » « 1 »\r\n« ما نوح و ابراهيم را فرستاديم و در فرزندان آن دو نبوت و كتاب قرار داديم » .\r\nوقتى نبوت ، در ذرّيهء ابراهيم عليه السلام موروثى باشد ، چرا امامت چنين نباشد ؟\r\nچهارم : هر كس تاريخ ايران و زندگى دانشمندان ايرانى و ورودشان به تسنّن و تشيّع را مطالعه كند ، در مىيابد كه تا اوايل قرن دهم ، تسنّن در ايران رواج داشت ، تا آنكه در دورهء صفوى تشيّع بر ايرانيان غلبه يافت .\r\nالبته رى ، قم و كاشان ، پايگاه شيعه بودند ، ليكن اين شهرها در مقايسه با شهرهاى ديگر ايران ، بسيار كوچك بودند .\r\nبروكلمان مىگويد : چون شاه اسماعيل صفوى بر الوند پيروز شد ، روى به سوى تبريز نهاد . علماى شيعه در تبريز به او اعلام كردند كه دو سوّم ساكنان شهر كه شمارشان به 000 / 300 مىرسيد ، سنّىاند .\r\n\r\n\r\n","description":"","footnote":"\r\n( 1 ) . حديد : 26\r\n","page_name":" 45 ","page_number":45},
  {"content":"\r\n\r\nاينها بعضى از فرضيه‌هايى است كه گروهى از پژوهشگران كه تشيع را پديده‌اى عارضى بر پيكرهء امت اسلامى مىدانند بيان كرده‌اند و اين فرضيه‌ها را در علّت پيدايش شيعه گفته‌اند . امّا ما گفتيم كه جوهر تشيع يك اصل بيشتر نيست و آن اين است كه رهبرى پس از پيامبر صلى الله عليه و آله در دو زمينهء دانش و سياست ، از آن على عليه السلام و سپس جانشينان اوست .\r\nپس تشيع هم مثل اسلام ، زادگاه و منشأ آن حجاز است و عرب ، مدّتى طولانى به آن گرويد سپس به تدريج كم كم ميان امت اسلامى گسترش يافت . امّا فرضيه‌هاى ديگر اصلًا ارزش آن را ندارد كه به بررسى آن بپردازيم .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\n5 . اختلاف ميان شيعهء اماميه و فرقه‌هاى ديگر شيعى\r\nشيعه پس از رحلت پيامبر اكرم صلى الله عليه و آله مجموعهء يكپارچه‌اى بودند كه از على عليه السلام و خاندان او پيروى مىكردند ، تا آنكه حادثهء كربلا پيش آمد و امام حسين عليه السلام به دست تبهكاران اموى به شهادت رسيد و فرقهء كيسانيه كه به امامت محمد حنفيّه معتقدند پديد آمد . سپس فرقه‌هاى ديگرى در پى برخى حوادث بروز كرد ، همچون زيديّه ( پيروان زيد بن على ) مغيريّه ، محمديّه ، ناووسيه ، اسماعيليه ، سميطيه ، فطحيّه ، واقفيه ، خطّابيّه ، نصيريه ومفوّضه .\r\nاينها فرقه‌هاى شيعى بنا به نوشتهء مؤلّفان فرقه شناسى است كه بيشتر اين فرقه‌ها از بين رفته و انديشه‌هايشان پراكنده در لابه‌ى اسناد تاريخ است و تنها سه فرقه باقى مانده است :\r\nاماميه ، زيديّه ، واسماعيليه .\r\nاز اين رو توضيحى پيرامون دو فرقهء زيديه و اسماعيليه و تفاوت اساسى آن دو با مذهب شيعهء اماميه مىآوريم .\r\nزيديّه و اسماعيليه\r\nزيديه و اسماعيليه ، مثل اماميه از فرقه‌هاى شيعى است . هر سه فرقهء شيعه معتقدند پيامبر خدا صلى الله عليه و آله و صايت و خلافت را براى على عليه السلام قرار داد و به تمسّك به قرآن و عترت\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nفرمان داد و اينكه از اين دو به چيز ديگرى برنگردند .\r\nنقطهء اساسى فرق مذهب زيدى با مذهب امامى در اين است كه زيّديه ، امامت را تنها براى على عليه السلام و امام حسن و امام حسين عليهما السلام مىدانند ، نه امامان ديگر و به نظر آنان ، رهبرى پس از آن بزرگواران از آنِ هر هاشمى است كه قيام مسلّحانه كند و به امامتِ خودش دعوت كند . ولى اماميه ، امامت را بر اساس نصّ نبوى براى دوازده جانشين پيامبر صلى الله عليه و آله مىدانند اولين آنان على عليه السلام و آخرينشان مهدى عليه السلام است .\r\nاسماعيليه نيز نزديك به آنانند ، امامت را تا امام صادق عليه السلام قبول دارند و پس از او به امامت فرزندش اسماعيل معتقدند و استمرار آن را در فرزندان او مىدانند . هر يك از زيديه و اسماعيليه نيز فرقه‌هايى دارد كه با هم تفاوت‌هايى دارند و بايد در كتاب‌هاى مربوط به موضوع بخوانيد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\n6 . نقش شيعه در بناى تمدّن اسلامى\r\nشيعه در بناى تمدّن عظيم اسلامى نقشى دارد كه بيشتر در عرصهء پايه‌گذارى علوم اسلامى است . از ميان شيعه طلايه داران علوم لغت و دين پديد آمده است ، مثل علوم تفسير قرآن ، علم حديث ، فقه ، رجال . در زمينهء علوم طبيعى مثل جغرافى ، تاريخ ، طبّ ، شيمى ، رياضى ، هندسه و . . . پيشگامانى از آنان درخشيده‌اند و تاريخ ، از شخصيت‌هاى شيعى و تلاش‌هاى شايسته و تأليفات گرانسنگ و مشهور آنان پر بار و سرشار است كه همه جا خوانده مىشود .\r\nاين تلاش‌هاى بزرگ در راه دانش و فرهنگ كه از قرن اوّل هجرى آغاز شد و تا كنون ادامه دارد و به خاطر همين‌ها حوزه‌ها ، مدارس ، دانشگاه‌ها و مراكز فراوانى تأسيس شده است ، به دست عالمان و شخصيت‌هاى شيعه سامان يافته است و هرگز لحظه‌اى اين خدمت علمى به بشريت و تمدّن اسلامى و انسانى دچار و قفه نگشته است .\r\nكتاب‌هاى زندگينامه‌ها و فهرست‌ها پر از ياد بزرگان شيعه در ميدان‌هاى مختلف علوم است و فرقى بين فقه ، اصول ، قرآن ، حديث و علوم قرآن و حديث ، لغت و ادبيات نيست . همچنين شيعه ، نقش عمده‌اى در تأسيس دانشگاه‌ها و مراكز علمى در شرق و غرب جهان اسلام داشته است .\r\nجويندگان اطلاعات بيشتر ، تاريخ شيعه و تمدن اسلامى را بخوانند .\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nفصل دوم : اصول اعتقادى\r\n1 . توحيد ذاتى 2 . توحيد در صفات\r\n3 . توحيد در آفرينش 4 . توحيد در ربوبيّت\r\n5 . توحيد در حاكميت 6 . توحيد در عبادت\r\n7 . صفات ذات و صفات فعل 8 . صفات ثبوتيه و صفات سلبيه\r\n9 . صفات خبريه 10 . قضا و قدر\r\n11 . انسان ، موجود مختار 12 . ضرورت نبوت عامّه\r\n13 . نبوت خاصّه 14 . معاد و قيامت\r\n15 . مسائل كلامى مخصوص شيعهء اماميه\r\n\r\n","description":"","footnote":"","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n\r\nاصول اعتقادى\r\nشيعهء اماميه در اصول كلّى ، با فرقه‌هاى ديگر اسلامى مشترك است ، در برخى امور هم تفاوت دارد . اكنون به آن اصول اشاره مىكنيم :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\n1 . توحيد ذاتى\r\nتوحيد ، رشته و ريسمانى است كه همهء مسلمانان ، بلكه پيروان اديان آسمانى ديگر به آن چنگ مىزنند و باور دارند .\r\nتوحيد ذاتى دو معنى دارد :\r\nاول : اين كه خدا يكى است و مانند و شبيه و همتا و جايگزين ندارد .\r\nدوم : اين كه ذات خدا بسيط است و در آن كثرت و تركيب نيست . آيهء « وَ لَمْ يَكُنْ لَهُ كُفُواً أَحَدٌ » « 1 » اشاره به معناى اول است و آيهء « قُلْ هُوَ اللَّهُ أَحَدٌ » « 2 » اشاره به معناى دوم .\r\n\r\n\r\n","description":"","footnote":"\r\n( 1 ) . توحيد : 4\r\n( 2 ) . همان : 1\r\n","page_name":" 54 ","page_number":54},
  {"content":"\r\n\r\n\r\n2 . توحيد در صفات\r\nبىشك خداوند متعال به صفاتى متصف مىشود كه گوياى كمال در ذات اوست ، مثلًا گفته مىشود او دانا ، توانا و زنده است .\r\nانسان نيز به همين صفات موصوف است . او نيز - به اذن خدا - دانا ، توانا و زنده است ، ليكن و صف خدا به اين صفات و وصف ديگران از دو جهت متفاوت است :\r\nاوّل : اين صفات ( علم ، قدرت و حيات ) مفهوم متفاوتى دارند ، ولى از نظر وجود و تحقّق در خداى متعال ، يكى هستند . در ذات خداوند ، حيثيّت علم جدا از حيثيت قدرت نيست و اين دو غير از حيثيت حيات نيستند . ذات خداى سبحان همه‌اش علم و قدرت و حيات است . بر خلاف انسان كه مفاهيم اين صفات در او متفاوت است ، واقعيت و تحقّق آن‌ها نيز در او متفاوت است . واقعيت علم و شعور در انسان ، غير از واقعيت قدرت است و دانايى و توانايى انسان غير از زنده بودن اوست . نتيجه آنكه صفات خداى سبحان با هم متحدند و ميان صفات او تغاير و جدايى در وجود نيست .\r\nدوم : همچنان كه واقعيت صفات خدا با هم تفاوت ندارند ، صفات و ذات خداهم جدا از هم نيستند . صفات خدا عين ذات اوست نه چيزى افزون برآن . بر خلاف انسان كه صفاتش زايد براوست ، چون كه انسان بوده ولى عالم و قادر نبوده ، بلكه علم و قدرت را به دست آورده است .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\n3 . توحيد در آفرينش\r\nمقصود از توحيد در آفرينش آن است كه همهء آفرينش ، آفريدهء خداى سبحان است . خدا مىفرمايد :\r\n« قُلِ اللَّهُ خالِقُ كُلِّ شَيْءٍ وَهُوَ الْواحِدُ الْقَهَّارُ » . « 1 »\r\n« بگو خداوند ، آفريدگار هر چيز است و اوست يگانهء پيروز . »\r\nمقصود از انحصار خالقيت در خدا ، خالقيت مستقل و اصيل است كه آفريننده در آفرينش تكيه بر ديگرى نكند . چنين آفرينندگى از اوصاف خداست .\r\nالبته آفرينندگى تبعى و سايه كه متكّى به خواست خداوند باشد ، از غير خدا هم برمىآيد . از اين رو خداوند ، خود را به « بهترين آفرينندگان » توصيف مىكند :\r\n« فَتَبارَكَ اللَّهُ أَحْسَنُ الْخالِقِينَ » . « 2 »\r\nو تصريح مىكند كه جز او هم آفرينندگانى و جود دارند ، ولى او بهترين آنان است و اين تنها به اين سبب است كه آفرينندگى خداوند ، ذاتى است نه اكتسابى ، بر خلاف ديگران .\r\n\r\n\r\n","description":"","footnote":"\r\n( 1 ) . رعد : 16\r\n( 2 ) . مؤمنون : 14\r\n","page_name":" 56 ","page_number":56},
  {"content":"\r\n\r\nو از همين جاست كه مىبينيم عيساى مسيح ، خلقت را به خودش نسبت مىدهد و مىگويد :\r\n« أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ » . « 1 »\r\n« من براى شما از گل به صورت پرنده مىآفرينم ، پس در آن مىدمم ، آنگاه به اذن پروردگار ، پرنده مىشود . »\r\nو از همين جا بايد اعتراف كرد كه انحصار آفرينندگى در خداوند ، به معناى انكار سنّت‌ها در ميان پديده‌هاى طبيعى نيست ، چرا كه نظام علّت و معلولى در اجزاى جهان ماده به معناى استقلال علّت در عليت و ايجاد نيست ، بلكه خداوند اين قانون را در جهان ماده به وجود آورده و خود او پشت اين قضيه است . خورشيد و هوا در رويش زمين مؤثر است ، آب هم در رشد گياه مؤثر است ، ولى وجود مؤثر و تأثير گذارىاش همه به اذن خدا و از مظاهر سنت‌هاى الهى در هستى است . آنان كه توحيد در آفرينش را به انكار نظام علّت‌ها و روابط مادى ميان اجزاى جهان تفسير كرده‌اند ، به خطا رفته‌اند و از همين رو دين را منكر علم و در مقابل آن قرار داده‌اند .\r\n\r\n\r\n","description":"","footnote":"\r\n( 1 ) . آل عمران : 49\r\n","page_name":" 57 ","page_number":57},
  {"content":"\r\n\r\n\r\n4 . توحيد در ربوبيّت\r\nتوحيد در آفرينندگى ، مورد اتفاق ميان بيشتر مشركان بود و اختلاف آنان با موحدّان در توحيد ربوبى بود . مشركان زمان حضرت ابراهيم عليه السلام به يگانگى خالق هستى عقيده داشتند ، جز اينكه به خطا معتقد بودند ستاره‌ها ارباب و سر رشته داران اين عالمند .\r\nآنگونه كه از قرآن كريم بر مىآيد ، مناظرهء حضرت ابراهيم عليه السلام با آنان نيز بر همين موضوع ، يعنى ربوبيت اجرام آسمانى ( ماه و خورشيد و ستارگان ) متمركز بود . « 1 »\r\nدر زمان حضرت يوسف عليه السلام نيز كه پس از دوران ابراهيم خليل عليه السلام مىزيست چنين بود ، شرك آنان در مسألهء ربوبيت بود . آنان مىپنداشتند خداوند پس از آفريدن هستى ، كار تدبير وادارهء جهان را به ديگران واگذاشته است . از اين رو حضرت يوسف عليه السلام در هدايت آن بر موضوع توحيد در ربوبيت تأكيد داشت كه گفت :\r\n« أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ » . « 2 »\r\n« آيا پروردگارهاى پراكنده بهتر است ، يا خداى يكتاى غالب و قدرتمند ؟ »\r\nدليل توحيد ربوبى اين است كه تدبير عالم هستى در مورد انسان و جهان ، جدا از\r\n\r\n\r\n","description":"","footnote":"\r\n( 1 ) . ر . ك : سورهء انعام ، آيات 76 - 78\r\n( 2 ) . يوسف : 39\r\n","page_name":" 58 ","page_number":58},
  {"content":"\r\n\r\nمسألهء آفرينش نيست و تدبير ، چيزى جز همان آفرينش نيست . وقتى آفريدگار هستى و انسان يكى است ، پس مدبّر آن‌ها هم يكى خواهد بود ، چرا كه پيوند كامل ميان تدبير و آفرينش جهان روشن است ، به همين جهت ، خداوند وقتى خود را به عنوان آفريدگار همه چيز توصيف مىكند ، در همان وقت ، خود را مدبّر آنها هم مىداند و مىفرمايد :\r\n« اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها ثُمَّ اسْتَوى عَلَى الْعَرْشِ وَ سَخَّرَ الشَّمْسَ وَ الْقَمَرَ كُلٌّ يَجْرِي لِأَجَلٍ مُسَمًّى يُدَبِّرُ اْلأَمْرَ يُفَصِّلُ الْآياتِ لَعَلَّكُمْ بِلِقاءِ رَبِّكُمْ تُوقِنُونَ » « 1 »\r\n« خداوند همان كسى است كه آسمان‌ها را بدون ستون‌هايى كه ببينيد ، بر افراشت ، سپس بر عرش استيلا يافت و خورشيد و ماه را مسخّر ساخت ، كه هر كدام تا زمان معيّنى حركت دارند . كار را او تدبير مىكند ، آيات را براى شما تشريح مىكند ، باشد كه به لقاى پروردگارتان يقين كنيد . »\r\n\r\n\r\n","description":"","footnote":"\r\n( 1 ) . رعد : 2\r\n","page_name":" 59 ","page_number":59},
  {"content":"\r\n\r\n\r\n5 . توحيد در حاكميّت\r\nهمان گونه كه صحنهء هستى و آفرينش ، يك مدبّر حقيقى دارد كه خداى متعال است ، صحيفهء تشريع وقانونگذارى هم حاكم يگانه‌اى دارد كه خداى سبحان است ، او هم حاكم است ، هم قانونگذار و مورد اطاعت به ذات . ديگرى نه حق حكومت دارد و نه تشريع و نه اينكه از او اطاعت شود ، جز به اذن خدا . خداوند مىفرمايد :\r\n« إِنِ الْحُكْمُ إِلَّا للَّهِ أَمَرَ أَلَّا تَعْبُدُوا إِلَّا إِيَّاهُ » . « 1 »\r\n« حكومت جز براى خدا نيست ، فرمان داده كه جز او را نپرستيد »\r\nو مىفرمايد :\r\n« مَنْ يُطِعِ الرَّسُولَ فَقَدْ أَطاعَ اللَّهَ » ، « 2 »\r\n« هر كس از پيامبر پيروى كند ، خدا را اطاعت كرده است » .\r\nو مىفرمايد :\r\n\r\n\r\n","description":"","footnote":"\r\n( 1 ) . يوسف : 40\r\n( 2 ) . نساء : 80\r\n","page_name":" 60 ","page_number":60},
  {"content":"\r\n\r\n« وَ ما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّهِ » « 1 »\r\n« هيچ پيامبرى نفرستاديم ، مگر آنكه به اذن خدا اطاعت شود . »\r\nبه هر حال ، همهء شؤونى كه به حكومت و قانونگذارى و اطاعت باز مىگردد ، ذاتاً براى خداوند ثابت است و براى ديگرى با فرمان و اجازهء اوست .\r\n\r\n\r\n","description":"","footnote":"\r\n( 1 ) . نساء : 64\r\n","page_name":" 61 ","page_number":61},
  {"content":"\r\n\r\n\r\n6 . توحيد در عبادت\r\nتوحيد در عبادت ، اصل مشترك و پايهء مورد اتفاق ميان همهء اديان آسمانى است .\r\nدر يك سخن ، والاترين هدف بعثت پيامبران الهى ، يادآورى همين اصل است ، خداوند مىفرمايد :\r\n« وَ لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ » « 1 »\r\n« ما در هر امّتى پيامبرى برانگيختيم ( تا بگويد : ) خدا را بپرستيد و از طاغوت پرهيز كنيد . »\r\nهمهء مسلمانان در نمازهاى روزانهء خود به اين اصل اعتراف مىكنند « إِيَّاكَ نَعْبُدُ » « 2 » . بر اين اساس ، وجوب پرستش تنها خدا و دورى از پرستش جز او ، امرى مسلّم است كه سخنى در آن نيست و كسى در اين قاعدهء كلّى مخالفتى ندارد . سخن در اين است كه آيا برخى كارها و برنامه‌ها مصداق پرستش غير خدا است ، يا نه ؟\r\nبراى رسيدن به سخن آخر در اين زمينه ، بايد مفهوم و محدودهء « عبادت » به دقت و وضوح مشخصّ شود و تعريفى منطقى از آن ارايه شود ، تا آنچه تحت اين عنوان قرار\r\n\r\n\r\n","description":"","footnote":"\r\n( 1 ) . نحل : 36\r\n( 2 ) . فاتحه : 5\r\n","page_name":" 62 ","page_number":62},
  {"content":"\r\n\r\nمىگيرد و پرستش شمرده مىشود ، از آنچه چنين نيست و از روى تكريم و بزرگداشت انجام مىشود متمايز گردد .\r\n( در بخش سوّم ، ملاك پرستش به طور گسترده بحث خواهد شد . )\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\n7 . صفات ذات و صفات فعل\r\nصفات خداوند دو قسم است : ذاتى و فعلى\r\nمقصود از صفات ذاتى ، آن است كه ذات خداوند به آن متصّف مىشود ، مثل اين كه خداوند ، عالم و قادر است .\r\nمقصود از صفات فعل ، آن است كه ذات خداوند به لحاظ صدور برخى كارها از او ، مثل خالقيت ، رازقيّت و امثال آن ، از صفاتى كه از فعل الهى انتزاع مىگردد ، به آن صفات موصوف مىشود . به اين عنوان كه جهان را آفريده است ، « خالق » است و به اين سبب كه به مردم روزى مىدهد « رازق » است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\n8 . صفات ثبوتيه و سلبيّه\r\nصفات خداى سبحان به صفات ثبوتيه و سلبيه تقسيم مىشود .\r\nمقصود از اول ، صفاتى است كه از كمال حكايت دارد ، مثل اينكه خداوند ، عالم و قادر است . و مقصود از صفات سلبيه ، منزّه دانستن ذات خدا از صفاتى است كه از نياز و نقص و فقر حكايت مىكند .\r\nبه تعبير ديگر : خداوند ، صفات جمال و صفات جلال دارد . صفات جمال حكايت از كمال ذات دارد و ذات خدا به آنها وصف مىشود ، صفات جلال از كاستى حكايت دارد ، پس از خدا نفى مىشود . با اين حساب ، خداوند نه جسم است ، نه جسمانى است ، نه محلّ چيزى قرار مىگيرد و نه در چيزى حلول مىكند ، چرا كه اين صفات ، همراه با نقص و نياز است ( مثل حلول در چيزى ) يا مستلزم تركيب است ( مثل آنكه محلّ چيزى باشد ) .\r\nمحققان علماى شيعه پيرامون صفات جمال و جلال ، بحث‌هاى دقيقى دارند كه شايستهء مراجعه است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\n9 . صفات خبريّه\r\nمقصود از صفات خبريه ، اوصافى است كه در آيات قرآن و روايات آمده و مستندى جز نقل ندارد . مثل :\r\n1 . يد اللَّه ( دست خدا ) :\r\n« إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ » « 1 »\r\n« آنان كه با تو بيعت مىكنند ، با خدا بيعت مىكنند . دست خدا بالاى دست آنان است . »\r\n2 . وجه اللَّه ( روى خدا ) :\r\n« وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ » . « 2 »\r\n« مشرق و مغرب از آن خداست . به هر جا كه روكنيد ، آنجا روى خداست . »\r\n3 . عين اللَّه ( چشم خدا ) :\r\n« وَ اصْنَعِ الْفُلْكَ بِأَعْيُنِنا وَ وَحْيِنا » « 3 »\r\n\r\n\r\n","description":"","footnote":"\r\n( 1 ) . فتح : 10\r\n( 2 ) . بقره : 115\r\n( 3 ) . هود : 37\r\n","page_name":" 66 ","page_number":66},
  {"content":"\r\n\r\n« كشتى را در برابر چشم ما و به وحى ما بساز . »\r\n4 . استواء بر عرش ( قرار گرفتن بر تخت ) :\r\n« الرَّحْمنُ عَلَى الْعَرْشِ اسْتَوى » . « 1 »\r\n« خداوند رحمان بر عرش ( تخت ) قرار گرفت و مسلّط شد »\r\nواژه‌هاى اين آيات ، حكايت از آن دارد كه خداوند سبحان جسم يا جسمانى است .\r\nاز سوى ديگر آيات محكمات و روشن ، خدا را منزّه از اين مىداند ، آنگونه كه در آيهء شريفهء « لَيْسَ كَمِثْلِهِ شَيْءٌ » « 2 » است ، يعنى هيچ چيز همانند او نيست . دلايل عقلى نيز بر همين دلالت دارد . با اين حساب ، مقصود واقعى از اين صفات ، وقتى روشن مىشود كه يك بررسى كلّى از آيات و دقت در قراين موجود در خود اين الفاظ صورت گيرد و نتيجهء قطعى به دست آيد . از اين رو اهل تنزيه ، پس از انجام اين بررسى معتقد شده‌اند كه اين الفاظ ، كنايه ، استعاره و مجاز است . بحث تفصيلى آن در جاى خود است .\r\n\r\n\r\n","description":"","footnote":"\r\n( 1 ) . طه : 5 .\r\n( 2 ) . شورى : 7\r\n","page_name":" 67 ","page_number":67},
  {"content":"\r\n\r\n\r\n10 . قضا و قدر\r\nاعتقاد به قضا و قدر ، از عقايد اسلامى است و در قرآن و حديث آمده است . ليكن بايد آن را تفسير و بررسى كرد ، به نحوى كه سر از جبر و سلب اختيار از انسان در نياورد .\r\n« قَدَر » عبارت است از اندازه‌گيرى و مهندسى وجود يك چيز . خداوند متعال هر چيز را با اندازهء خاصّى آفريده است : « إِنَّا كُلَّ شَيْءٍ خَلَقْناهُ بِقَدَرٍ » « 1 » .\r\nو قضاء ، آن است كه كار به مرحلهء قطعى و حتمى برسد و در همان حال ، اراده و اختيار انسان در رسيدن كار به مرحلهء قضاء ، نقش دارد . انسان با انتخاب كارى از كارها ، سبب مىشود كه چيزى بر او حتمى و قطعى مىگردد .\r\n\r\n\r\n","description":"","footnote":"\r\n( 1 ) . قمر : 49\r\n","page_name":" 68 ","page_number":68},
  {"content":"\r\n\r\n\r\n11 . انسان ، موجود مختار\r\nانسان در هر مسأله هم كه خود را به ندانستن بزند ، نمىتواند در اين مسأله تجاهل كند كه در تصميم‌گيرى نسبت به يكى از دو طرف يك كار ( انجام يا ترك ) با قدرتى كه خداوند به او سپرده است ، داراى اختيار است . كار او از يك جهت به خدا نسبت داده مىشود ، و از جهتى ديگر در همان وقت به خودش نسبت داده مىشود . نسبت به خدا داده مىشود از آن جهت كه با قدرت و توانى انجام مىدهد كه از سوى خدا به او داده شده است و به خودش نسبت داده مىشود ، چون با اختيار خود يكى از دو كار را برگزيده است . به همين خاطر از اهل بيت عليهم السلام نقل شده است كه : « لا جبر ولا تفويض ، و لكن امرٌ بين الأمرين » ، نه جبر است نه تفويض ، بلكه امرى ميان اين دو تاست .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\n12 . ضرورت نبوّت عامّه\r\nخداوند حكيم ، مردان شايسته‌اى را براى هدايت و سعادت‌مند ساختن انسان برگزيد . آنان همان پيامبران الهىاند كه فيض هدايت الهى به واسطهء آنان بربندگان جارى شده است . بعثت انبيا براى رسيدن انسان به كمالى كه هدف خلقت اوست لازم است ، چرا كه عقل او هرچند در پيمودن راه كمال ، مؤثر و مفيد است ، ولى كافى نيست .\r\nتفاوت ديدگاه و انديشه‌هاى بشرى در اخلاق و اقتصاد و روابط اجتماعى و جوانب ديگر زندگى ، بهترين دليل است بر اينكه انسان از شناخت صحيح اين مسائل ناتوان است . خداوند مىفرمايد :\r\n« كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ » « 1 »\r\n« مردم در آغاز يك دسته بودند ، پس خداوند پيامبران را بشارت دهنده و بيم‌دهنده فرستاد و همراه آنان كتاب آسمانى را به حق فرستاد ، تا در ميان مردم در آنچه اختلاف داشتند داورى كند . »\r\n\r\n\r\n","description":"","footnote":"\r\n( 1 ) . بقره : 213\r\n","page_name":" 70 ","page_number":70},
  {"content":"\r\n\r\n\r\nصفات انبيا\r\nواسطه‌هاى فيض الهى صفاتى دارند كه آنان را از ديگران ممتاز مىسازد . مهمترين آن‌ها « عصمت » در سه مرحله است :\r\n1 . عصمت در مرحلهء دريافت وحى و ابلاغ آن .\r\n2 . عصمت از معصيت و گناه .\r\n3 . عصمت از خطا در امور فردى و اجتماعى .\r\nلزوم عصمت در اين سه مرحله ، دلايل عقلى و نقلى دارد كه در جاى خود آمده است .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\n13 نبوّت خاصّه\r\nمقصود از نبوت خاصّه ، نبوت پيامبر اسلام حضرت محمد بن عبداللَّه صلى الله عليه و آله است كه آخرين پيامبر است و كتاب او آخرين كتاب‌ها و رسالت او آخرين رسالت‌هاست و قرآن معجزهء جاويدان او تا روز قيامت است . خداوند او را با اين معجزه ، ويژه ساخت ، چون آيين جاودان در گرو دليل جاويدان است ، از اين رو او را با كتابى فرستاد كه از هيچ سويى باطل در آن راه ندارد و جنّ و انس را تا قيامت با اين قرآن تحدّى كرد و فرمود :\r\n« قُلْ لَئِنِ اجْتَمَعَتِ اْلإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً » « 1 »\r\n« بگو اگر انس و جنّ گرد آيند تا مانندى براى اين قرآن آورند ، نمىتوانند مثل آن بياورند ، هرچند برخى پشتيبان بعض ديگر باشند . »\r\n\r\n\r\n","description":"","footnote":"\r\n( 1 ) . اسراء : 88\r\n","page_name":" 72 ","page_number":72},
  {"content":"\r\n\r\n\r\n14 . معاد و قيامت\r\nهمهء اديان آسمانى بر اين نكته اتفاق دارند كه خداوند ، مردم را پس از مرگشان در روز قيامت زنده مىكند تا به كارهايشان پاداش دهد .\r\nاعتقاد به قيامت از پايه‌هاى ايمان در اسلام است . خداوند مىفرمايد :\r\n« أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ » « 1 »\r\n« آيا پنداشتيد كه شمارا بيهوده آفريديم و شما به سوى ما باز گردانده نمىشويد ؟ »\r\nمرگ ، پايان زندگى نيست ، بلكه انتقال از جهانى به جهان ديگر و از حياتى كوتاه به حياتى هميشگى است .\r\nعالمان محقّق دربارهء معاد و دليل‌هاى قرآنى و نقلى آن و عالم برزخ و درجات بهشت و مراتب دوزخ ، بحث‌هاى مفصلّى دارند . هر كه خواهان باشد ، به آن بحث‌ها رجوع كند .\r\nاينها اصول كلّى شيعهء اماميّه است كه با همهء مسلمانان در آن‌ها مشترك است و به اختصار ، بيان كرديم .\r\n\r\n\r\n","description":"","footnote":"\r\n( 1 ) . مؤمنون : 115\r\n","page_name":" 73 ","page_number":73},
  {"content":"\r\n\r\n\r\n15 . مسائل كلامى مخصوص شيعهء اماميّه\r\nشيعه يك سرى اعتقادات ويژه در مسائل كلامى دارد كه اساس تشيع را تشكيل نمىدهد ، زيرا جوهرهء تشيع يك چيز است و آن اينكه مرجع سياسى و علمى پس از رحلت پيامبر اكرم صلى الله عليه و آله اهل بيت اوست و كشتى نجات ، على عليه السلام و فرزندان اويند . همچنان كه پيامبر صلى الله عليه و آله فرموده است :\r\n« مَثل خاندان من همچون كشتى نوح در قوم اوست . هر كس بر اين كشتى سوار شود نجات مىيابد و هر كس از آن جا بماند غرق مىشود . » « 1 »\r\nمسائل ويژهء شيعه همه بحث‌هاى كلامى است ، مثلًا شيعه در ده اصل با معتزله تفاوت دارد و در شش اصل با اشاعره اختلاف دارد . از آنجا كه معتزله در جامعهء اسلامى كنونى نقشى ندارد ، به مهمترين مسائل مورد اختلاف ميان شيعه و اشاعره اشاره مىكنيم :\r\n1 . شيعهء اماميه اتفاق نظر دارند كه صفات خدا در مفهوم ، غير از ذات خداست ، ولى در مصداق ، عين ذات اوست ، ليكن اشاعره مىگويند : صفات الهى قديم است ، جز اينكه ملازم و افزون بر ذات است .\r\n2 . اماميه ، كارهاى بندگان را حقيقتاً و بدون مجاز و توسعه انديشى ، صادر از خود\r\n\r\n\r\n","description":"","footnote":"\r\n( 1 ) . مستدرك حاكم : ج 3 ، ص 351\r\n","page_name":" 74 ","page_number":74},
  {"content":"\r\n\r\nآنان مىدانند . انسان است كه خورنده ، زننده ، روزه‌دار و نمازگزار است ، بر خلاف اشاعره كه افعال بندگان را مخلوق خدا مىدانند و انسان در آن‌ها نقشى ندارد ، تنها محلّ فعل خداست .\r\n3 . ديدن خدا در آخرت ، محال است ، چون لازمهء چنين چيزى جسم بودن و جهت داشتن خداست ، بر خلاف ديدگاه اشاعره كه به رؤيت خدا در قيامت معتقدند .\r\n4 . كلام خدا فعل خداست و حادث است نه قديم . ولى اشاعره آن را قديم مىدانند ، چون كلام نزد آنان امر نفسى و قائم به ذات است .\r\n5 . اماميه به حسن و قبح عقلى معتقدند و مىگويند عقل مىتواند خوبى و زشتى برخى كارها را درك كند ، بر خلاف اشاعره .\r\nانسان ، داراى هر آيين و مسلكى كه باشد و در هر جا زندگى كند ، خودش مىفهمد كه عدل خوب است و ظلم بد ، همچنين خوبى وفاى به عهد و بدى عهد شكنى را تشخيص مىدهد و نيز خوبى احسان در مقابل احسان و زشتى بدى در مقابل نيكى را درك مىكند ، قرآن هم اين قدرت درك را براى انسان تأييد مىكند ، از اين رو بارها در خوبى و زشتى كارها مردم را به داور قرار دادن عقل فرا خوانده است . مىفرمايد :\r\n« أَ فَنَجْعَلُ الْمُسْلِمِينَ كَالْمُجْرِمِينَ ما لَكُمْ كَيْفَ تَحْكُمُونَ » « 1 »\r\n« آيا مسلمانان را همچون مجرمان قرار مىدهيم ؟ شما را چه مىشود ؟ چگونه داورى مىكنيد ؟ »\r\nو مىفرمايد : « هَلْ جَزاءُ اْلإِحْسانِ إِلَّا اْلإِحْسانُ » « 2 » ، « آيا پادش نيكى ، جز نيكى است ؟ »\r\n6 . بر اساس همين اصل ، خدا به عدالت توصيف مىشود و اينكه ستم نمىكند .\r\nخداوند فرموده است : « إِنَّ اللَّهَ لا يَظْلِمُ مِثْقالَ ذَرَّةٍ » « 3 » « خداوند به اندازهء سنگينى ذرّه‌اى هم\r\n\r\n\r\n","description":"","footnote":"\r\n( 1 ) . قلم : 34 - 35\r\n( 2 ) . الرحمان : 60\r\n( 3 ) . نساء : 40\r\n","page_name":" 75 ","page_number":75},
  {"content":"\r\n\r\nستم نمىكند » ، چرا كه ظلم به خاطر يكى از اين سه عامل است :\r\n1 . جهل ظالم به زشتى ستم .\r\n2 . نياز ظالم به ظلم ، با آنكه مىداند زشت است .\r\n3 . ستمگر ، غير حكيم و نا بخرد است .\r\nهيچ يك از اين عوامل ، در ذات خداى سبحان راه ندارد .\r\nاز آنجا كه بيشتر دلايل كلامى به ويژه در آنچه به نبوت و امامت و معاد برمىگردد ، مبتنى بر اين است كه عقل ، خوبى و بدى كارها را درك كند ، اين مسأله ( حسن و قبح عقلى ) جايگاه مهمى در بحث‌هاى اعتقادى يافته است .\r\nاين ويژگىها از آنجا كه بحث‌هاى كلامى و مخصوص علما و پژوهشگران است نه عموم مسلمانان ، نبايد دستاويزى براى تفرقه و دعوت به فرقه گرايى از سوى علماى اسلام باشد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nفصل سوم : معيار توحيد و شرك در عبادت\r\n1 . استعانت از غير خداوند متعال\r\n2 . درخواست شفاعت از مأذونان براى شفاعت\r\n1 . حقيقت و معناى شفاعت\r\n2 . بررسى آيات نفى كننده و اثبات كنندهء شفاعت\r\n3 . محدودهء شفاعت\r\n4 . ثمرهء شفاعت\r\n5 . شفاعت طلبى از پيامبر صلى الله عليه و آله و اوليا كه مأذون در شفاعتند\r\n3 . نذر براى اوليا\r\n4 . تبرّك به آثار اوليا\r\n5 . زيارت قبور\r\n6 . بناى بر قبور\r\n7 . بناى مساجد بر قبور و نماز در آن‌ها\r\n8 . گريه بر مرده\r\n9 . توسّل به پيامبر صلى الله عليه و آله و اوليا ، با همهء اقسامش\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\nمعيار توحيد و شرك در عبادت\r\nتوحيد مراتبى دارد ، شرك هم به شكل‌هاى مختلفى است . آنچه محور بحث ما در اينجاست « توحيد در عبادت » است كه در مقابلش شرك در عبادت است . در فصل گذشته روشن شد كه توحيد در عبادت ، ميان همهء اديان آسمانى مشترك است و اگر اختلافى وجود دارد ، در تطبيق اين ضابطه بر بعضى موارد است . براى داورى درست در مواردى كه اختلاف انديشه وجود دارد ، بايد تعريفى منطقى و جامع از عبادت ارائه داد و جز با اين ، نمىتوان اختلاف در آن موارد را بر طرف ساخت ، از اين رو بايد ضابطه‌اى را كه از قرآن و سنت براى پرستش به دست مىآيد بيان كرد .\r\nاز گفتهء اهل لغت بر مىآيد كه عبادت ، يعنى خضوع و كرنش . « 1 »\r\nاشكال اين تعريف اين است كه تعريف به اعمّ است ، زيرا عبادت مخصوص خداوند است . اگر عبادت به معناى خضوع باشد ، بايد هر نوع كرنشى در برابر غير خدا ممنوع باشد ، در نتيجه هر كرنش‌گر از دايرهء موحّدان بيرون مىافتد ، در حالى كه خداوند از خضوع فرشتگان براى آدم و كرنش فوق العادهء يعقوب و فرزندانش در برابر يوسف خبر مىدهد و كرنش ملائكه نسبت به آدم را مىستايد و از سر پيچى ابليس از فرمان سجود نكوهش مىكند :\r\n\r\n\r\n","description":"","footnote":"\r\n( 1 ) . ر . ك : لسان العرب ، مفردات راغب ، قاموس محيط ( واژهء عبد ) .\r\n","page_name":" 79 ","page_number":79},
  {"content":"\r\n\r\n« فَسَجَدَ الْمَلائِكَةُ كُلُّهُمْ أَجْمَعُونَ » « 1 » « همهء فرشتگان سجده كردند » .\r\nو « وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً » « 2 » « يوسف پدر و مادرش را بر تخت خود بالا برد و آنان در برابر او به سجده افتادند » .\r\nدر آيهء ديگرى خطاب به ابليس مىفرمايد :\r\n« قالَ يا إِبْلِيسُ ما لَكَ أَلَّا تَكُونَ مَع‌َالسَّاجِدِينَ » « 3 »\r\n« اى ابليس ، تورا چه مىشود كه با سجده كنندگان نيستى ؟ »\r\nو چون ابليس عذر مىآورد كه ، من هرگز در برابر بشرى كه از گِل خشكيده ، از گِل بد بويى كه او را آفريده‌اى سجده نمىكنم ، خداى سبحان او را مخاطب قرار مىدهد كه :\r\n« پس بيرون شو ، همانا تو رانده شده‌اى » . « 4 »\r\nهمهء اينها مىرساند كه تنها خضوع و كرنش - چه به لفظ و بيان باشد ، چه به عمل و رفتار - عبادت نيست . پس براى حل مشكل بايد ضابطه‌اى كلى براى عبادت بيان كرد ، تا آن خضوعى كه نشان پرستش است ، با كرنش‌هاى ديگر متمايز باشد .\r\nبه طور خلاصه مىتوان گفت ، عبادت به دو چيز تحقق پيدا مىكند :\r\n1 . خضوع با بيان و عمل .\r\n2 . اعتقاد به خدايى و پروردگارى آنكه در برابرش كرنش انجام مىگيرد و عقيده به اينكه سرنوشت كلّى يا جزئى كرنش كننده ، اكنون يا در آينده ، به دست اوست ، چه اين اعتقاد درست باشد آنگونه كه دربارهء خداوند است ، چه باطل باشد ، مثل آنچه در پرستش غير خداست . پس اگر در خضوع ، چنين اعتقادى نباشد ، پرستش نيست . خواهيم گفت كه همهء موحدّان و مشركان در پرستش خود اعتقادى خاص نسبت به آن معبود\r\n\r\n\r\n","description":"","footnote":"\r\n( 1 ) . حجر : 30\r\n( 2 ) . يوسف : 100\r\n( 3 ) . حجر : 32\r\n( 4 ) . همان : 33 و 34\r\n","page_name":" 80 ","page_number":80},
  {"content":"\r\n\r\nدارند ، چه آن معبود ، خداى سبحان باشد ، چه خدايان ادّعايى .\r\nتوضح اينكه : همهء عبادت‌ها ، چه درست چه غلط ، از دو نكته بر خوردار است :\r\n1 . كرنش در برابر معبود ، چه شايستهء آن باشد مثل خداوند ، چه شايسته نباشد ، مثل بت‌ها ، اجرام آسمانى مثل ستاره و ماه و خورشيد ، ارواح و مُثل مجرّد نورى . در همهء اين مراحل ، عبادت همراه با كرنش است ، كارى كه با اعضايى مانند سر ، دست و . . . صورت مىگيرد . پرستشگر با همه يا بعضى از اعضاى خويش در برابر معبود ، كرنش مىكند . اين امرى روشن است .\r\n2 . اعتقاد خاص در مورد معبود ، كه آن عقيده ريشهء كرنش ظاهرى است .\r\nبايد ديد آن عقيده‌اى كه در همهء اين موارد وجود دارد ، چيست ؟\r\nموحدان خداپرست ، خضوعشان ريشه در اين اعتقاد دارد كه خدا را آفريدگار جهان و انسان و مدبّر عالم مىشناسند ، خدايى كه در دنيا و آخرت همه چيز در دست اوست و جز او هيچ آفريدگار ، مدبّر و سررشته‌دار امور بندگان در دنيا و آخرت نيست . امّا در دنيا ، خلقت و تدبير و زنده كردن و ميراندن و فرستادن باران و فراوانى و قحطى و همهء آنچه « پديدهء طبيعى » به شمار مىرود كار خداست ، نه ديگرى كه هيچ تأثيرى در سرنوشت انسان ندارد .\r\nامّا در آخرت ، شفاعت و آمرزش گناهان و اين گونه امور اخروى به دست خداى متعال است .\r\nبنابراين ، عبادت ، كرنشى نشأت گرفته از اعتقاد به آفريدگارى و تدبير و سررشته دارى معبود نسبت به انسان در دنيا و آخرت است .\r\nاين وضعيت يكتا پرستان است . امّا مشركان عصر رسالت و قبل و بعد از آن هم خضوعشان در برابر معبودهايشان از همين عقيده سر چشمه مىگرفت و معتقد به ربوبيّت آنها بودند و اينكه سرنوشت عبادت كننده ، به دست آن معبودهاست .\r\nاز بعضى آيات برمىآيد كه عرب در دوران جاهليت ، در اعتقاد به آفريدگار ، موحّد بودند ، ليكن در تدبير و ربوبيّت مشرك بودند ، ومعتقد به ارباب به جاى يك ربّ\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبودند و براى هر يك از آن رب‌ّها شأنى در عالم هستى قائل بودند . در قرآن است :\r\n« وَ لَئِنْ سَأَلْتَهُمْ مَنْ خَلَقَ السَّماواتِ وَ اْلأَرْضَ لَيَقُولُنَّ خَلَقَهُنَّ الْعَزِيزُ الْعَلِيمُ » « 1 »\r\n« اگر از آنان بپرسى كه آسمان‌ها و زمين را چه كسى آفريد ، خواهند گفت : خداى توانا و دانا آفريد . »\r\nاز تأمّل در اين آيات ، اعتقاد دو گروه ( موحدان و مشركان ) روشن مىشود :\r\n1 . موحّد ، عزّت را در دست خدا مىبيند و منطق او كلام خداوند است كه :\r\n« فَلِلَّهِ الْعِزَّةُ جَمِيعاً » . « 2 »\r\nولى مشرك در عصر رسالت ، عزّت را به دست بت‌ها مىديد . قرآن عقيدهء او را چنين حكايت مىكند :\r\n« وَ اتَّخَذُوا مِنْ دُونِ اللَّهِ آلِهَةً لِيَكُونُوا لَهُمْ عِزًّا » . « 3 »\r\n« جز خداوند را خدايان خويش گرفتند ، تا برايشان مايهء عزّت باشد . »\r\n2 . موحّد ، نصرت را به دست خدا مىبيند و پيوسته اين آيه را بر زبان تكرار مىكند :\r\n« وَ مَا النَّصْرُ إِلَّا مِنْ عِنْدِ اللَّهِ الْعَزِيزِ الْحَكِيمِ » . « 4 »\r\n« يارى جز از سوى خداى مقتدر حكيم نيست . »\r\nولى مشرك عصر رسالت ، معتقد بود كه يارى در دست خدايان دروغين است .\r\nخداوند مىفرمايد : « وَ اتَّخَذُوا مِنْ دُونِ اللَّهِ آلِهَةً لَعَلَّهُمْ يُنْصَرُونَ » . « 5 » « جز خدا ،\r\n\r\n\r\n","description":"","footnote":"\r\n( 1 ) . زخرف : 9\r\n( 2 ) . فاطر : 10\r\n( 3 ) . مريم : 81\r\n( 4 ) . آل عمران : 126\r\n( 5 ) . يس : 74\r\n","page_name":" 82 ","page_number":82},
  {"content":"\r\n\r\nمعبودهايى را به خدايى پذيرفتند ، شايد يارى شوند . »\r\n3 . موحّد ، ايمان دارد كه امر تدبير دردست خداست . به فرمودهء قرآن :\r\n« إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ » « 1 » « علم به قيامت نزد خداوند است و باران فرو مىفرستد . » همچنان كه خشكسالى و فراوانى هم به دست اوست .\r\n« وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ اْلأَمْوالِ وَ اْلأَنْفُسِ وَالثَّمَراتِ » « 2 » ، « ما حتماً شما را با چيزى از ترس ، گرسنگى ، كاهش اموال و جان‌ها و ثمرات ، مىآزماييم . » ، ولى مشرك ، باران را از ستاره‌ها ، بلكه از بت‌ها درخواست مىكرد .\r\nدر سيرهء ابن هشام آمده است : عمرو بن لُحَىّ اولين كسى بود كه بت پرستى را به مكّه و اطراف آن وارد كرد . در مآرب ( سرزمينى در بلقاء شام ) مردمى را ديد كه بت مىپرستيدند . از آنان پرسيد كه چه مىكنيد ؟ اين بت‌ها چيست كه آنها را مىپرستيد ؟\r\nگفتند : اين بت‌ها را مىپرستيم و از آنها باران مىطلبيم ، به ما باران مىدهند و از آنان يارى مىطلبيم ، ياريمان مىكنند . گفت : آيا يكى از اين بت‌ها را مىدهيد كه به سرزمين عرب ببرم تا آن را بپرستند ؟\r\nاين گونه بود كه از روش آنان خوشش آمد و بت بزرگى را با خود به مكه برد كه نامش « هُبل » بود . آن را بر بام كعبه نهاد و مردم را به پرستيدن آن فراخواند . « 3 »\r\n4 . موحّد ، آمرزش گناهان و شفاعت را به دست خدا مىداند . جز خدا كسى بخشايندهء گناهان نيست و كسى جز با اذن او شفاعت نمىكند :\r\n« فَاسْتَغْفَرُوا لِذُنُوبِهِمْ وَ مَنْ يَغْفِرُ الذُّنُوبَ إِلَّا اللَّهُ » ، « 4 »\r\n« براى گناهانشان آمرزش طلبيدند و كيست جز خدا كه گناهان را ببخشايد ؟ »\r\n\r\n\r\n","description":"","footnote":"\r\n( 1 ) . لقمان : 34\r\n( 2 ) . بقره : 155\r\n( 3 ) . سيرهء ابن هشام : ج 1 ، ص 76 - 77\r\n( 4 ) . آل عمران : 135\r\n","page_name":" 83 ","page_number":83},
  {"content":"\r\n\r\nو « قُلْ لِلَّهِ الشَّفاعَةُ جَمِيعاً لَهُ مُلْكُ السَّماواتِ وَ اْلأَرْضِ ثُمَّ إِلَيْهِ تُرْجَعُونَ » « 1 » « بگو همهء شفاعت از آن خداست ، فرمانروايى آسمان‌ها و زمين از آن اوست . »\r\nو « وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ » « 2 » ، « آنان كه جز خدا را مىخوانند ، مالك شفاعت نيستند . » ، ولى مشرك معتقد است كه شفاعت به دست خدايان و معبودهاى دروغى است . گواه اين سخن ، نزول آيات ياد شده در ردّ پندار مشركان است كه معتقد بودند بت‌ها مقام شفاعت دارند . از اين رو در آيات ديگر اين عقيده را نفى مىكند :\r\n« لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً » ، « 3 »\r\n« مالك شفاعت نيستند ، مگر كسى كه پيمانى نزد خدا گرفته باشد . »\r\n« وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ » « 4 » ،\r\n« شفاعت نزد خدا سود نمىبخشد ، مگر براى آنكه خدا به او اذن دهد . »\r\nو « وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ » « 5 » ، « آنان كه جز خدا را مىخوانند ، آن معبودها مالك شفاعت نيستند ، مگر كسى كه به حق گواهى دهد . »\r\nو نيز آمرزش گناهان را هم به دست اين معبودها مىداند . گواه اين ، توصيفى است كه خداى سبحان خود را به عنوان بخشايندهء گناه « غافِرِ الذَّنْبِ » « 6 » مىخواند .\r\n\r\nخلاصهء سخن\r\nهر خضوع ، كرنش و درخواست ، از اين ريشه مىگيرد كه مورد كرنش را خدا يا\r\n\r\n\r\n","description":"","footnote":"\r\n( 1 ) . زمر : 44 .\r\n( 2 ) . زخرف : 86\r\n( 3 ) . مريم : 87\r\n( 4 ) . سبأ : 23\r\n( 5 ) . زخرف : 86\r\n( 6 ) . غافر : 3\r\n","page_name":" 84 ","page_number":84},
  {"content":"\r\n\r\nپروردگار بدانيم و سرنوشت پرستشگر را به دست او بدانيم . چنين خضوعى عبادت است . پس اگر در پيشگاه خداى سبحان كرنش كند ، اين عبادت خداست و اگر براى غير خدا خضوع كند ، غير خدا را پرستيده است و مشرك خواهد بود .\r\nدر مقابل اين ، خضوع و كرنش و كارى است كه از چنين باورى سر چشمه نگرفته باشد . پس خضوع كسى در برابر يك موجود و احترام به او هر چند هم بسيار باشد ، تا همراه با اعتقاد به خدايى و پروردگارى او نباشد ، شرك و پرستش آن موجود نيست ، هر چند ممكن است حرام باشد ، مثل سجدهء عاشق براى معشوق يا زن در برابر شوهرش ، كه هر چند در آيين اسلام حرام است ، ولى پرستش نيست و حرمت آن جهت ديگرى دارد .\r\nپس پرستش و حرام بودن ، دو چيز مختلف است .\r\nبا اين تحليل ، مىتوان تعريف‌هاى مختلف براى عبادت را كه بيشتر مفسّران در ذيل آيهء « إِيَّاكَ نَعْبُدُ وَإِيَّاكَ نَسْتَعِينُ » گفته‌اند ، به ويژه سخن صاحب تفسير « المنار » را ارزيابى كرد .\r\nوقتى تعريف عبادت و فرق آن با غير عبادت روشن شد ، مىتوانى دربارهء كارهايى كه بهانه شده تا انجام دهندگان آن‌ها را به شرك متهم كنند ، به گمان اينكه اين عبادت است و چنين كسان غير خدا را مىپرستند ، داورى قطعى كنى .\r\nبراى توضيح موضوع ، به بررسى تفصيلى اين موضوعات مىپردازيم .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\n1 . استعانت از غير خداوند متعال\r\nموحّد ، همان گونه كه جز خدا را نمىپرستد ، در زندگى دنيوى و اخروى خود نيز جز از خداوند يارى نمىطلبد . از اين روست كه خداوند ، توحيد در استعانت را به توحيد در عبادت عطف مىكند و مسلمان را فرمان مىدهد كه شب و روز در نمازهاى پنجگانه‌اش بگويد : « إِيَّاكَ نَعْبُدُ وَإِيَّاكَ نَسْتَعِينُ » . جدا كردن اين دو و حرام دانستن عبادت غير خدا و جايز شمردن استعانت از غير خدا بر خلاف قرآن كريم است . مسلمان جز خدا را نمىپرستد و جز از او يارى نمىجويد .\r\nاين از يك سو . از سوى ديگر ، همهء خردمندان - چه موحّدان چه جز آنان - و پيامبران و اوليا همواره در زندگى دنيوى و معاشرت خويش ، از غير خدا كمك مىخواهند . حتى خداوند دستور مىدهد كه از غير خدا كمك بطلبيد ، مثل آيهء :\r\n« وَاسْتَعِينُوا بِالصَّبْرِ وَ الصَّلاةِ » « 1 » « از صبر و نماز ، يارى بجوييد . »\r\nاز ذى القرنين هم حكايت مىكند كه از كسانى كه در سرزمين قوم يأجوج و مأجوج بودند ، كمك خواست : « و ما مَكَّنِّي فِيهِ رَبِّي خَيْرٌ فَأَعِينُونِي بِقُوَّةٍ » « 2 » « آنچه پروردگارم در اختيار من نهاده ، بهتر است پس مرا با نيرويى يارى دهيد . »\r\n\r\n\r\n","description":"","footnote":"\r\n( 1 ) . بقره : 45\r\n( 2 ) . كهف : 95\r\n","page_name":" 86 ","page_number":86},
  {"content":"\r\n\r\nهمچنين به مسلمانان فرمان مىدهد هر كس از شما كمك خواست ، او را كمك كنيد :\r\n« وَ إِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ » « 1 »\r\nپس چه بايد كرد ؟ از يك سو آيات قرآن ، يارى خواهى و استعانت را منحصر به خداوند مىداند ، از سوى ديگر دستور مىدهد از غير خدا كمك بخواهيد ! پس بايد حقيقت استعانتى را كه مخصوص خداى سبحان است بررسى كرد و تفاوت آن را از نصرت خواهى از غير خدا كه محور زندگى اجتماعى است مشخص نمود .\r\nتوضيح اينكه : ممكن است استعانت از غير خدا به دو صورت باشد :\r\n1 . از يك عاملِ چه طبيعى يا غير طبيعى كمك بخواهيم ، با اين اعتقاد كه كار او مستند به خداست ، يعنى آن عامل مىتواند بندگان را كمك كند و با قدرتى كه از سوى خدا و به اذن او دارد ، مشكلات مردم را حل كند .\r\nاين نوع از استعانت ، در واقع جدا از استعانت از خدا نيست ، چون به طور ضمنى اين اعتراف در آن نهفته كه خدا به آن عوامل ، آن اثر را داده و اجازه فرموده است و اگر بخواهد ، آن قدرت و اثر را از آن مىگيرد . وقتى كشاورز ، از عوامل طبيعى مثل خورشيد ، آب و كشت زمين كمك مىگيرد ، در واقع از خداوندى كمك گرفته كه به اين عوامل ، قدرت روياندن و به ثمر رساندن بذر و رساندن به حدّ كمال بخشيده است .\r\n2 . از يك انسان يا عامل طبيعى يا غير طبيعى كمك بخواهد ، با اين اعتقاد كه آن را در وجودش ياكار و تأثيرش مستقل از خدا بداند . بى شك اين اعتقاد شرك است و چنين استعانتى پرستش به شمار مىرود . پس اگر كشاورز ، از عوامل ياد شده كمك گرفت ، با اين اعتقاد كه آن‌ها را در تأثير يا وجود ، يا مادّه ، يا در كار و قدرت ، مستقل پنداشت ، اين اعتقاد شرك است و چنين طلبى عبادت است .\r\nاز اين توضيح ، هدف دو دسته از آيات كه در مسألهء استعانت است ، روشن مىشود :\r\n\r\n\r\n","description":"","footnote":"\r\n( 1 ) . انفال : 72\r\n","page_name":" 87 ","page_number":87},
  {"content":"\r\n\r\nدستهء اوّل : استعانت را منحصر به خدا مىكند و تنها او را ياور و مددكار به حساب مىآورد نه ديگرى را .\r\nدستهء دوم : ما را به يك سلسله از امور يارى كننده غير از خدا فرا مىخواند و آن‌ها را در كنار خدا ، نصرت بخش و يارى رسان مىشمارد . اگر جايگاه هر يك از دو گروه از آيات را درك كنيم ، ميان آن‌ها تعارض و اختلافى نيست . آن دسته از آيات كه استعانت را منحصر به خداوند مىداند ، ناظر به اين حقيقت است كه در صحنهء هستى ، هيچ مؤثّر تام و مستقلّ و بدون اتكاء به ديگرى نه در وجودش ، نه در كار و تأثيرش ، جز خداوند وجود ندارد . و آن دسته از آيات كه استعانت از غير خدا را جايز مىشمارد ، ناظر به اين است كه عواملى در جهان هست كه در وجود و كارش نيازمند خداوند است و هر كار مىكند ، با اذن و مشيّت و قدرت الهى انجام مىدهد و اگر خداى متعال آن قدرت را به آن‌ها نداده بود و خواست خدا بر استمداد از آن جريان نيافته بود ، هيج قدرتى بر هيچ كارى نداشت .\r\nپس در همهء مراحل به اين نحو كه گفته شد ، يارى كنندهء حقيقى خداوند است و از هيچ كس به عنوان اينكه يارى رسانندهء مستقل است نمىتوان استعانت جست ، مگر از خداوند . از اين رو ، استعانت منحصر به خدا شده است . ليكن اين هرگز مانع استعانت از غير خدا به عنوان غير مستقل و متكّى به قدرت الهى نيست و چنين استعانتى هرگز منافات با آن استعانت انحصارى نيست ، چون :\r\nاوّلًا : استعانت مخصوص به خدا غير از استعانت از عوامل ديگر است . استعانت منحصر به خدا با اعتقاد به اين است كه او ذاتاً و بدون تكيه بر ديگرى مىتواند ما را يارى كند ، در حالى كه استعانت از غير خدا به نحو ديگر و با اعتقاد به اين است كه يارى رسانى او مستند و متكّى به قدرت الهى است نه به خودش و به نحو مستقل . استعانت به نحوهء اول ويژهء خداى متعال است و اين دليل نمىشود كه استعانت از نوع دوم هم مخصوص او باشد .\r\nثانياً : اين گونه استعانت ، جدا از استعانت از خداوند نيست ، بلكه عين همان است و موحّد كه همهء هستى را از خدا و وابسته به خدا مىداند ، راهى جز اين ندارد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\n2 . درخواست شفاعت از مأذونان براى شفاعت\r\nآيا شفاعت طلبى از آنان كه اذن شفاعت دارند ، پرستش آنان است و با توحيد منافات دارد ؟ يا اين درخواست دعا از آنان است ؟\r\nبررسى اين مسأله در گرو بيان نكات زير است :\r\n1 . حقيقت و معناى شفاعت چيست ؟\r\n2 . بررسى آيات اثبات كننده و نفى كنندهء شفاعت .\r\n3 . محدودهء شفاعت .\r\n4 . آثار و نتيجهء شفاعت .\r\n5 . شفاعت طلبى از پيامبر صلى الله عليه و آله و اوليا كه مأذون در شفاعتند .\r\nو اينك بررسى اين مسائل ، يكى پس از ديگرى :\r\n\r\nاوّل : حقيقت و معناى شفاعت\r\nشفاعت آن است كه رحمت و آمرزش و فيض الهى از راه اولياى خدا و بندگان برگزيدهء او به مردم برسد و اين موضوع شگفتى نيست . همانگونه كه هدايت الهى كه از فيض‌هاى خداوند است ، در اين دنيا از راه پيامبران و كتب آسمانى او به مردم مىرسد ، آمرزش الهى نيز در قيامت ، از همين راه به گنهكاران مىرسد و بعيد نيست كه مغفرت او در روز رستاخيز ، از راه بندگان خوبش هم به آنان برسد ، چرا كه خداوند دعاى آنان را در\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nزندگى دنيوى سبب آمرزش قرار داده و در آيات قرآن به اين نكته تصريح شده است .\r\nفرزندان يعقوب چون خاضعانه نزد پدر خويش باز گشتند ، گفتند :\r\nاى پدر ، ما خطا كرده‌ايم ، براى ما آمرزش بطلب « قالُوا يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ » . « 1 »\r\nيعقوب نيز پاسخ داد كه براى شما از خدا آمرزش خواهم خواست ، كه او آمرزنده و مهربان است :\r\n« سَوْفَ أَسْتَغْفِرُ لَكُمْ رَبِّي إِنَّهُ هُوَ الْغَفُورُ الرَّحِيمُ » . « 2 »\r\nاين مسأله اختصاص به حضرت يعقوب ندارد . پيامبر اكرم صلى الله عليه و آله نيز از كسانى بود كه دعايش در حق گنهكاران مستجاب مىشد . به فرمودهء قرآن :\r\n« وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً » « 3 »\r\n« اگر آنان كه به خويش ستم كردند ، نزد تو مىآمدند و از خدا آمرزش مىطلبيدند و پيامبر هم براى آنان آمرزش مىطلبيد ، خداوند را توبه پذير و مهربان مىيافتند . »\r\nيا آيهء ديگرى مىفرمايد :\r\n« وَ صَلِّ عَلَيْهِمْ إِنَّ صَلاتَكَ سَكَنٌ لَهُمْ » « 4 » « بر آنان دعا كن ، كه دعاى تو مايهء آرامش آنان است . »\r\nاين آيه و آيات مشابه مىرساند كه آمرزش الهى گاهى توسّط واسطه‌هايى همچون\r\n\r\n\r\n","description":"","footnote":"\r\n( 1 ) . يوسف : 97\r\n( 2 ) . همان : 98\r\n( 3 ) . نساء : 64\r\n( 4 ) . توبه : 103\r\n","page_name":" 90 ","page_number":90},
  {"content":"\r\n\r\nپيامبران به بندگانش مىرسد ، گاهى هم بى واسطه . و اين حقيقت وقتى روشن مىشود كه بدانيم دعا ، بخصوص دعاى صالحان ، در سلسلهء نظام علت و معلول ، اثر دارد و علّت تنها در علت‌هاى واقع در چهار چوب حسّ خلاصه نمىشود و در عالم هستى مؤثرهايى بيرون از احساس و حواس ما وجود دارد كه گاهى حتى از فكر ما هم دور است .\r\nخداوند مىفرمايد : « وَ النَّازِعاتِ غَرْقاً وَالنَّاشِطاتِ نَشْطاً . . . فَالْمُدَبِّراتِ أَمْراً » . « 1 » و به اين عوامل تدبيرگر سوگند مىخورد .\r\nمقصود از اين مدبّرات چيست ؟ آيا مختص به تدبير كننده‌هاى طبيعى و مادى است يا فراگيرتر از آن‌ها ؟\r\nاز أميرالمؤمنين عليه السلام روايت شده كه آن‌ها را به فرشتگان نيرومندى تفسير فرموده كه خداوند كار جهان و تدبير امور هستى و زندگى را به آنان سپرده و با اذن او كار مىكنند .\r\nهمانگونه كه واجب است به اين مدبرات ايمان داشته باشيم ، هرچند چگونگى تدبير و حقيقت تأثير آن‌ها را ندانيم ، ايمان به تأثير دعا در جلب آمرزش الهى و دفع عقاب هم لازم است ، هرچند چگونگى تأثيرش را ندانيم .\r\nعقيده به شفاعت اوليا ، نوعى اميد به رحمت خدا و آرزومندى بخشايش و لطف اوست . اسلام دريچه‌هاى اميد را به روى گنهكار پشيمان گشوده است ، تا به سوى پروردگارش برگردد و با اطمينان و اعتماد راه تكاملى خود را بپيمايد .\r\nيكى از اين دريچه‌ها توبه و انابت و استغفار است . دريچهء ديگر ، شفاعت براى گنهكاران است ، شفاعتى كه طبق رهنمود قرآن و حديث و معيارهاى دينى شامل آنان مىشود ، و برق اميد را در دل عاصيان پديد مىآورد و جلوى نااميدى آنان را گرفته ، روح عمل و نشاط در آنان برمىانگيزد .\r\nمعناى اين ، زمينه‌سازى براى گنهكاران و آسان نمودن خلاف به اميد شفاعت نيست ، چون كه شفاعت ، شرايط و حدودى دارد و مطلق و بى قيد و شرط نيست تا همهء\r\n\r\n\r\n","description":"","footnote":"\r\n( 1 ) . النازعات : 1 - 5\r\n","page_name":" 91 ","page_number":91},
  {"content":"\r\n\r\nگناهكاران را شامل شود ، بلكه نقش آن كاشتن بذر اميد و آرزو در دل‌هاست ، تا وقتى كه اصل ، عمل است و انجام واجبات و ترك محرمات .\r\n\r\nدوم : بررسى آيات نفى كننده و اثبات كنندهء شفاعت\r\nبه اجماع همهء علماى اسلام ، در روز قيامت شفاعت براى پيامبر اعظم صلى الله عليه و آله و هر كس كه خداوند اذن شفاعت دهد ثابت است و كسى منكر اين نيست ، مگر آنكه معاند است ، يا از قرآن و معارف اسلامى بى خبر است . ليكن آيات شفاعت ، برخى نفى كننده است ، بعضى اثبات كننده . گاهى با غفلت از مقصود آيات ، به دستهء اول تمسّك مىشود تا شفاعت را نفى كنند . اينك بررسى و تفسير اين آيات :\r\nآيات شفاعت چند دسته است :\r\n\r\nدستهء اول : نفى كنندهء شفاعت\r\nدر قرآن كريم تنها يك آيه است كه ظاهر آن شفاعت را به نحو مطلق نفى مىكند :\r\n« يا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ وَ لا شَفاعَةٌ وَ الْكافِرُونَ هُمُ الظَّالِمُونَ » « 1 »\r\n« اى اهل ايمان ، از آنچه به شما روزى داديم انفاق كنيد ، پيش از آنكه روزى برسد كه در آن روز ، نه داد وستدى است ، نه دوستى و نه شفاعت ، و كافران همان ستمگرانند . »\r\nولى دقت در ذيل آيهء « وَ الْكافِرُونَ هُمُ الظَّالِمُونَ » ثابت مىكند كه آنچه نفى شده است ، شفاعت در حق كافران است ، افزون بر اينكه خداوند در آيهء بعد ، شفاعت با اذن او را ثابت مىكند :\r\n« مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ » « 2 »\r\n« كيست كه جز با اذن او نزد او شفاعت كند ؟ . »\r\n\r\n\r\n","description":"","footnote":"\r\n( 1 ) . بقره : 254\r\n( 2 ) . همان : 255\r\n","page_name":" 92 ","page_number":92},
  {"content":"\r\n\r\n\r\nدستهء دوّم : نفى شفاعت مورد اعتقاد يهود\r\nخداوند مىفرمايد :\r\n« يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَنِّي فَضَّلْتُكُمْ عَلَى الْعالَمِين‌َوَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ » « 1 »\r\n« اى بنى اسرائيل ! ياد كنيد نعمت مرا كه بر شما عطا كردم و شما را بر جهانيان برترى دادم و از روزى پروا كنيد كه كسى مجازات ديگرى را نمىپذيرد و نه از او شفاعت پذيرفته مىشود و نه غرامت از او گرفته خواهد شد و نه آنان يارى مىشوند . »\r\nوحدت سياق ، حكم مىكند كه هدف ، نفى شفاعت باطل باشد كه يهود در آن دوره مىپنداشتند ، يعنى اعتقاد به شفاعت ، بدون هيچ شرطى در شفاعت كننده و شفاعت شونده . اين كجا و شفاعت تعيين شده كجا ؟\r\n\r\nدستهء سوم : نفى صلاحيت بت‌ها براى شفاعت\r\nعرب جاهلى چون معتقد به شفاعت بت‌ها نزد خدا بودند ، آن‌ها را مىپرستيدند .\r\nدر اين زمينه آيات فراوانى است كه به يكى بسنده مىكنيم :\r\n« أَمِ اتَّخَذُوا مِنْ دُونِ اللَّهِ شُفَعاءَ قُلْ أَ وَ لَوْ كانُوا لا يَمْلِكُونَ شَيْئاً وَ لا يَعْقِلُونَ » « 2 »\r\n« آيا جز خدا شفيعانى گرفته‌اند ؟ بگو : آيا هر چند آنها مالك چيزى نباشند و شعورى نداشته باشند . باز هم‌از آنان شفاعت مىطلبيد ؟ »\r\n\r\n\r\n","description":"","footnote":"\r\n( 1 ) . بقره : 47 - 48\r\n( 2 ) . زمر : 44\r\n","page_name":" 93 ","page_number":93},
  {"content":"\r\n\r\n\r\nدستهء چهارم : انحصار شفاعت در خدا و عدم شركت ديگرى\r\nخداوند مىفرمايد :\r\n« قُلْ لِلَّهِ الشَّفاعَةُ جَمِيعاً لَهُ مُلْكُ السَّماواتِ وَ اْلأَرْضِ ثُمَّ إِلَيْهِ تُرْجَعُونَ » « 1 »\r\n« بگو همهء شفاعت از آن خداست ، فرمانروايى آسمان‌ها و زمين از آن اوست ، سپس به سوى او بازگردانده مىشويد . »\r\nروشن است كه خدا نزد كسى براى كسى شفاعت نمىكند ، چون او برتر از هر چيز است ، و هر چيز در پيشگاه او خاضع است . پس معناى اينكه همهء شفاعت از آن اوست اين است كه خداى سبحان مالك مقام شفاعت است و هيچ كس جز با اجازهء او شفاعت نمىكند . پس اين آيه ، هم نفى عقيدهء مشركين است كه براى غير خدا شفاعت قائل بودند ، هم نفى اعتقاد يهود و نصارى است كه به شفاعت مطلق و بىقيد و شرط در مورد شفاعت كننده و شفاعت شونده معتقدند . شفاعت از آن خداست و برآن سلطه دارد و جز خدا مالك آن نيست و اين منافات ندارد با اينكه بندگانى باشند كه چون مورد رضايت الهىاند ، اذن شفاعت داشته باشند . اين معنى در دستهء بعد مىآيد .\r\n\r\nدستهء پنجم : شفاعت به اذن خدا\r\nآياتى هست كه به روشنى دلالت بر شفاعت كسانى با اذن الهى دارد . امّا اينكه آنان كيانند ؟ قرآن از آنان چيزى نمىگويد . اينك آيات :\r\n1 . « مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ » « 2 » ، « كيست كه نزد خدا شفاعت كند ، مگر به اذن او . »\r\n2 . « ما مِنْ شَفِيعٍ إِلَّا مِنْ بَعْدِ إِذْنِهِ » « 3 » ، « هيچ شفيعى نيست ، مگر پس از اجازهء او . »\r\n\r\n\r\n","description":"","footnote":"\r\n( 1 ) . زمر : 44\r\n( 2 ) . بقره : 255\r\n( 3 ) . يونس : 3\r\n","page_name":" 94 ","page_number":94},
  {"content":"\r\n\r\n3 . « لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً » « 1 » « مالك شفاعت نيستند ، مگر كسى كه نزد خداوند ، عهد و پيمانى گرفته باشد . »\r\nپس فرق ميان شفاعت مردود و شفاعت مأذون روشن شد . شفاعتِ مطلق ، يعنى شفاعت بدون اذن خدا يا شفاعت بت‌ها ، مردود است و شفاعت ديگران كه خدا به آنان اذن داده و نزد پروردگار عهدى گرفته‌اند ، شفاعت مقبول است .\r\n\r\nشرايط شفيع\r\nقرآن كريم ، شفاعت بت‌ها را كه عرب آنها را به دروغ مىپرستيدند رد مىكند و مىگويد : آنان كه از خود نمىتوانند دفاع كنند ، چگونه مىتوانند در حق پرستندگانشان شفاعت كنند ؟ هدف آيات نفى كنندهء شفاعت ، شفاعت اين‌ها و شفاعت مطلقى است كه اهل كتاب به آن معتقدند ولى شفاعت پذيرفته ، شفاعت گروهى است از بندگان ويژهء خدا كه با شرايط خاصّى شفاعتشان نزد خدا قبول مىشود . در روايات اسلامى نام شفيعان و شرايط شفاعت نسبت به شفاعت شوندگان آمده است .\r\nاهل كتاب ، به خصوص يهود به شفاعت مطلق و بىقيد در مورد شفاعت شوندگان اعتقاد داشتند و مىگفتند در قيامت ، مطيع و گنهكار ، به شفاعت پيامبران و اوليا به بهشت مىروند . اين عقيده به خاطر باورهاى نادرستى بود كه ميانشان رايج بود .\r\nاز جمله :\r\n1 . خود را ملّت برگزيده مىدانستند ، آنگونه كه قرآن از قول آنان نقل مىكند :\r\n« وَ قالَتِ الْيَهُودُ وَ النَّصارى نَحْنُ أَبْناءُ اللَّهِ وَ أَحِبَّاؤُهُ » « 2 » ، « يهود و نصارى مىگفتند : ما فرزندان خدا و دوستان اوييم . »\r\n\r\n\r\n","description":"","footnote":"\r\n( 1 ) . مريم : 87\r\n( 2 ) . مائده : 18\r\n","page_name":" 95 ","page_number":95},
  {"content":"\r\n\r\n2 . معتقد بودند تنها چند روز محدود عذاب خواهند شد :\r\n« وَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً » « 1 » ، « ما را آتش لمس نمىكند ، مگر روزهايى چند . »\r\nو عقايد ديگرى كه زمينهء اعتقاد به شفاعت آزاد بىقيد و شرط شده بود ، بويژه نسبت به شفاعت شوندگان . با اينكه قرآن شفاعت در حق كسى را كه ارتباط ايمانى با خدا ندارد و به او يا به يكتايى خدا يا به قيامت عقيده ندارد و در زمين فساد مىكند و به بندگان خدا ظلم مىنمايد ، يا ارتباط معنوى با شفيعان را گسسته است ، نفى مىكند . چنين كسانى هيچ بهره‌اى از شفاعت نمىبرند . خداوند مىفرمايد :\r\n1 . « نَسُوا اللَّهَ فَأَنْساهُمْ أَنْفُسَهُمْ » « 2 » ، « خدا را فراموش كردند ، خدا هم آنان را از ياد خودشان برد . »\r\n2 . « قالَ كَذلِكَ أَتَتْكَ آياتُنا فَنَسِيتَها وَ كَذلِكَ الْيَوْمَ تُنْسى » « 3 » ، « گفت : اين گونه آيات ما براى تو آمد و تو آن‌ها را فراموش كردى ، امروز هم تو فراموش مىشوى . »\r\n3 . « فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا » « 4 » « امروز هم ما آنان را از ياد مىبريم همانگونه كه آنان ديدار امروزشان را فراموش كردند . »\r\nدر برخى آيات به بعضى از آنان كه اذن شفاعت دارند اشاره شده است كه تنها يك آيه مىآوريم :\r\n« وَ كَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّهُ لِمَنْ يَشاءُ وَ يَرْضى » « 5 »\r\n« چه بسا فرشتگانى در آسمان‌هاكه شفاعت آنان به هيچ كارى نمىآيد ، مگر پس از آنكه خداوند به هركس بخواهد و بپسندد ، اجازه دهد . »\r\n\r\n\r\n","description":"","footnote":"\r\n( 1 ) . بقره : 80 .\r\n( 2 ) . حشر : 19\r\n( 3 ) . طه : 126\r\n( 4 ) . اعراف : 51\r\n( 5 ) . نجم : 26\r\n","page_name":" 96 ","page_number":96},
  {"content":"\r\n\r\nبا بررسى روايات شيعه و اهل سنت دربارهء شفاعت ، روشن مىشود كه يكى از مفاهيم اصيل در قرآن و روايات ، شفاعتِ محدود و مأذون است .\r\n\r\nسوم : محدودهء شفاعت\r\nشفاعت مطلق و بىقيد و شرط را يهود و نصارى و مشركان معتقد بودند ، امّا شفاعتى كه قرآن آن را پذيرفته ، شفاعتى است كه شرايطى در شفيع ، در شفاعت شده و در مورد شفاعت دارد .\r\nامّا شفيع ، هر چه هم نزد خداوند ، رتبه و منزلت داشته باشد ، جز با اذن و رضايت خدا شفاعت نمىكند . آيات ياد شده ، بر اين شرط دلالت مىكرد .\r\nامّا شفاعت شده بايد به وسيلهء ايمان به خدا و يكتايى او و ايمان به پيامبران الهى و كتب آسمانى ، پيوند خود را با خدا استوار سازد و از كسانى نباشد كه دستشان آلوده به جنايت شده و در گناهان غرق شده‌اند . اين شرطها و محدوده‌ها در روايات شيعه و اهل سنّت بيان شده كه حتى مجال ذكريك دهم آن‌ها هم نيست . تنها به ذكر چند نمونه اكتفا مىكنيم :\r\n1 . پيامبر خدا صلى الله عليه و آله فرمود : « نزديك‌ترين شما به من در فرداى قيامت و شايسته‌ترين شما براى برخوردارى از شفاعتم كسى است كه از همه راستگوتر ، امانت‌دارتر ، خوش‌اخلاق‌تر و نزديك‌تر به مردم باشد . » « 1 »\r\n2 . امام صادق عليه السلام فرمود : « اى گروه شيعه ! از گناه دست برنمىداريد و از شفاعت ما سخن مىگوييد ! به خدا سوگند كسى كه مرتكب اين گناه ( زنا ) شود به شفاعت مانمىرسد تا آنكه رنج عذاب به او برسد و هراس دوزخ را ببيند . » « 2 »\r\n3 . امام كاظم عليه السلام فرمود : چون وفات پدرم حضرت صادق عليه السلام فرارسيد ، به من فرمود :\r\n\r\n\r\n","description":"","footnote":"\r\n( 1 ) . تيسير المطالب ، سيد يحيى زيدى : ج 1 ، ص 442\r\n( 2 ) . كافى : ج 5 ، ص 469\r\n","page_name":" 97 ","page_number":97},
  {"content":"\r\n\r\n« پسرم ! هركس نماز را سبك بشمارد به شفاعت ما نمىرسد . » « 1 »\r\nامّا نسبت به مورد شفاعت بايد گفت كه شرك و الحاد مورد شفاعت قرار نمىگيرد .\r\nخداوند مىفرمايد : « إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ » « 2 »\r\n« خداوند ، شرك ورزيدن به او را نمىآمرزد و جز آن را براى هركس بخواهد مىبخشايد . » براى اطلاع بيشتر به روايات رجوع شود .\r\n\r\nچهارم : ثمرهء شفاعت\r\nآيا نتيجهء شفاعت ، آمرزش گناهان گنهكار است ، يا افزايش ثواب و بالارفتن درجات مطيعان ؟\r\nبسيارى از مسلمانان به اوّلى عقيده دارند ، گروهى از متكلّمان معتزله هم دوّمى را معتقدند . دليل بر قول اول اين است كه شفاعت ، از مفاهيم ابداعى اسلام نيست ، بلكه مفهومى بوده كه ميان مشركان ، يهود و نصارى از اهل كتاب رواج داشته است . مفهوم رايج شفاعت قبل از اسلام ، همان است كه قرآن كريم‌آن را مطرح كرده است . شفاعت پذيرفته همان شفاعت رايج پيش از نزول قرآن است ، البته با شرايط و حدودى ، دليل اين مطلب روايتى است كه شيعه و اهل سنت از پيامبر اعظم صلى الله عليه و آله روايت كرده‌اند كه فرمود :\r\n« ادَّخرتُ شَفاعتى لأهلِ الكبائِرِ مِن امّتى » « 3 »\r\n« شفاعتم را براى صاحبان گناهان كبيرهء از امتم ذخيره كرده‌ام . »\r\n\r\nپنجم : شفاعت طلبى از پيامبر صلى الله عليه و آله و اوليا كه مأذون در شفاعتند\r\nمفهوم روشن شفاعت نزد عامّه ، دعاى شفيع و طلبيدن او از خداوند است كه گناهان بندگانش را - اگر شايستهء بخشايشند - بيامرزد . پس درخواست شفاعت از شفيع ، به\r\n\r\n\r\n","description":"","footnote":"\r\n( 1 ) . كافى : ج 3 ، ص 270\r\n( 2 ) . نساء : 48 و 116\r\n( 3 ) . سنن ابن ماجه : ج 2 ، ص 1441 و . . . .\r\n","page_name":" 98 ","page_number":98},
  {"content":"\r\n\r\nدرخواست دعا از او براى آن هدف برمىگردد . آيا اشكالى دارد كه از برادر مؤمن درخواست دعا كنى ؟ تا چه رسد به درخواست از پيامبر اكرم صلى الله عليه و آله كه به تصريح آيات قرآن ، دعايش مستجاب است و ردّ نمىشود . « 1 » آنچه روشن مىكند كه شفاعت پيامبر ، دعاىاو در حق شفاعت شده است ، روايتى از پيامبر خدا صلى الله عليه و آله است كه فرمود :\r\n« هيچ كس نيست كه بميرد و گروهى از مسلمانان كه تعدادشان به صد نفر برسد براى او شفاعت كنند ، مگر اينكه شفاعت آنان در مورد او پذيرفته شود . » « 2 »\r\nشارح كتاب ، تعبير « يَشْفَعون له » را تفسير كرده به اين كه براى او دعا كنند . تعبير « شُفِّعوا فيه » را هم تفسير كرده به اينكه : شفاعتشان پذيرفته مىشود .\r\nاز عبداللَّه بن عباس نيز روايت شده كه گويد : شنيدم كه پيامبر خدا صلى الله عليه و آله مىفرمود :\r\n« هيچ مسلمانى نيست كه بميرد و چهل نفر موحّد بر جنازهء او بايستند ، مگر آنكه خداوند شفاعت آنان را دربارهء او مىپذيرد . » « 3 »\r\nپس وقتى شفاعت خواهى از صالحان به معناى درخواست دعاست ، هركس نيز از پيامبر شفاعت بطلبد ، همين معنى را قصد مىكند . « 4 » وقتى رسول خدا صلى الله عليه و آله زنده بود و در مدينه مىزيست ، درخواست دعا از پيامبر از سوى اصحاب ، معنايش درخواست شفاعت بود . هرچند نام آن متفاوت است ، ليكن حقيقت آنها يكى است . پس از انتقال از دنيا به جهان برزخ نيز معناى شفاعت خواهى همان درخواست دعاست ، نه چيز ديگر .\r\nپس اگر يك نفر باديه نشين به مسجد او مىآمد و از آن حضرت مىخواست كه برايش استغفار كند ، از او شفاعت نزد خدا را طلبيده بود . اگر آن شخص پس از رحلت او مىآمد و مىگفت : اى پيامبر ! نزد پروردگار برايم استغفار كن ، يا مىگفت : نزد خداوند شفاعتم\r\n\r\n\r\n","description":"","footnote":"\r\n( 1 ) . نساء : 64 ، منافقون : 5\r\n( 2 ) . صحيح مسلم : ج 4 ، ص 53 ، ط مصر .\r\n( 3 ) . همان .\r\n( 4 ) . اگر شفاعت معناى ديگرى داشت ، مثل تصرّف تكوينى در دل گنهكاران و تصفيهء آنان در برزخ و مواقف‌قيامت اين يك معناى عقلى است كه تنها برخى از افراد اندك متوجه آن مىشوند .\r\n","page_name":" 99 ","page_number":99},
  {"content":"\r\n\r\nكن ، مفهوم همه اين ها يكى است ، هرچند در ظاهر مختلف باشد . پذيرش درستى يكى و تشكيك در درستى آن ديگرى مثل آن است كه دو چيز به هم پيوسته را از هم جدا كنيم .\r\nتا اينجا روشن شد كه شفاعت خواهى يعنى درخواست دعا از شفيع ، و اين امرى پسنديده در دين است و فرقى نمىكند كه از شفيع ، در حال حياتش درخواست شود ، يا پس از وفاتش ، چون از مرز درخواست دعا فراتر نمىرود . امّا اينكه فايده داشته باشد يا نه ، موضوعى است كه اينجا جاى بحث آن نيست .\r\nاين گونه درخواست دعا و شفاعت ، در زمان‌هاى گذشته از سوى پيشينيان صالح نيز انجام گرفته است كه نمونه‌هايى ياد مىشود :\r\n\r\nپيشينيان و درخواست شفاعت از پيامبر خدا صلى الله عليه و آله\r\n1 . احاديث اسلامى و سيرهء مسلمانان نشان مىدهد كه چنين درخواستى هم جايز است و هم در زمان پيامبر صلى الله عليه و آله وجود داشته است . از انس نقل شده است كه : از پيامبر صلى الله عليه و آله درخواست كردم در روز قيامت مرا شفاعت كند . فرمود : شفاعت مىكنم . گفتم : يا رسول‌اللَّه ، تو را در كجا بجويم ؟ فرمود : اولين جايگاهى كه مرا مىجويى ، بر صراط است . « 1 »\r\nاو از پيامبر اعظم صلى الله عليه و آله درخواست شفاعت مىكند ، بىآنكه بر ذهن او بگذرد كه اين درخواست ، با اصول اعتقادى او ناسازگار است .\r\n2 . سواد بن قارب ، يكى از اصحاب پيامبر صلى الله عليه و آله به آن حضرت مىگويد :\r\nشفيع من باش ، روزى كه شفاعت كسى هيچ سودى براى سواد بن قارب نخواهد داشت « 2 » .\r\n3 . سيره‌نگاران و مورّخان نقل كرده‌اند : مردى از قبيلهء حمير مىدانست كه پيامبر\r\n\r\n\r\n","description":"","footnote":"\r\n( 1 ) . صحيح ترمذى : ج 4 ، ص 621 ، كتاب صفة القيامه ، باب 9\r\n( 2 ) . فكن لى شفيعاً يوم لا ذو شفاعةٍ بِمُغنٍ فتيلًا عن سواد بن قارب الاصابه : ج 2 ، ص 95 ، الروض الأنف : ج 1 ، ص 139 ، بلوغ الارب : ج 3 ، ص 299 ، عيون الأثر : ج 1 ، ص 72 .\r\n","page_name":" 100 ","page_number":100},
  {"content":"\r\n\r\nبزرگوار اسلام صلى الله عليه و آله در سرزمين مكه به دنيا خواهد آمد و چون مىترسيد كه عمر ، مجال ديدارش را ندهد ، نامه‌اى نوشت و آن را به يكى از بستگانش سپرد ، تا وقتى پيامبر مبعوث مىشود به او بدهد . در آن نامه از جمله چنين آمده بود :\r\n« اگر تو را درك نكردم ، پس روز قيامت شفاعتم كن و فراموشم منماى » ، چون نامه به دست پيامبر صلى الله عليه و آله رسيد ، فرمود : « آفرين به برادر صالحم تُبّع » . « 1 »\r\nاينكه پيامبر صلى الله عليه و آله ، آن خواستار شفاعت را برادر صالح ناميد ، روشن‌ترين دليل بر آن است كه درخواست شفاعت با اصول اعتقادى تعارضى ندارد .\r\n4 . شيخ مفيد از ابن عباس روايت مىكند كه چون اميرمؤمنان عليه السلام پيامبر خدا را غسل داد و كفن كرد ، صورتش را باز كرد و گفت : « پدر و مادرم فدايت ، پاكيزه زيستى و پاكيزه مردى . . . ما را نزد پروردگارت ياد كن . » « 2 »\r\nسيدرضى در نهج‌البلاغه روايت كرده‌است كه على عليه السلام هنگام غسل پيامبرخدا صلى الله عليه و آله ، گفت : « پدر و مادرم فدايت ، ما را نزد پروردگارت ياد كن و ما را به خاطر داشته باش » . « 3 »\r\n5 . روايت است كه چون پيامبر صلى الله عليه و آله رحلت نمود ، ابوبكر آمد و چهرهء پيامبر صلى الله عليه و آله را گشود ، خود را به روى وى افكند و بوسيد و گفت : « پدر و مادرم فدايت ، پاك زيستى و پاك مردى ، اى محمد ! ما را نزد پروردگارت ياد كن و به ياد ما باش . » « 4 »\r\nاين شفاعت خواهى از پيامبر است ، در همين دنيا پس از رحلت او . عرب ، تعبير « ما را نزد پروردگارت ياد كن » را در شفاعت طلبى به كار مىبرد . در داستان حضرت يوسف هم آمده است كه از هم بند زندانى كه ساقى پادشاه بود ، چنين خواست و گفت :\r\n« اذْكُرْنِي عِنْدَ رَبِّكَ » « 5 » « مرا نزد صاحبت ياد كن . »\r\n6 . در پايان ، نوشتهء دكتر عبدالملك سعدى را مىآوريم كه در كتاب خود به نام\r\n\r\n\r\n","description":"","footnote":"\r\n( 1 ) . مناقب ابن شهر آشوب : ج 1 ، ص 12 ، سيرهء حلبيّه : ج 2 ، ص 88\r\n( 2 ) . المجالس ، شيخ مفيد ، مجلس دوازدهم ، ص 103\r\n( 3 ) . نهج البلاغه ، خطبه 235\r\n( 4 ) . سيرهء حلبيه : ج 3 ، ص 474 چاپ بيروت .\r\n( 5 ) . يوسف : 42\r\n","page_name":" 101 ","page_number":101},
  {"content":"\r\n\r\n« البدعة فى مفهومها الاسلامى الدقيق » مىگويد : شفاعت طلبى از پيامبر خدا صلى الله عليه و آله به صورت كلّى و بدون قيد ، پس از اذان يا هنگام ديگر ، در سنّت آمده است . بعضى از اصحاب نيز از آن حضرت چنين درخواست كردند و آن حضرت نهى نكرد . احاديث در اين زمينه و مناسبت‌هاى متعدد ، بسيار است كه برخى را مىآوريم :\r\nمصعب اسلمى گويد : يكى از غلامان ما نزد پيامبر صلى الله عليه و آله رفت و گفت : درخواستى دارم حضرت فرمود : چيست ؟ گفت : مىخواهم مرا از كسانى قرار دهى كه روز قيامت شفاعتشان مىكنى . فرمود : اين را چه كسى به تو ياد داده است ؟ گفت : كسى به من نگفته ، خودم چنين خواسته‌ام . فرمود : تو از كسانى هستى كه روز قيامت شفاعتشان مىكنم ( به نقل هيثمى در مجمع الزوائد و روايت طبرانى ) .\r\nهيثمى در اين موضوع ، احاديث بسيارى نقل كرده است . « 1 »\r\nاين در دوران حيات پيامبر صلى الله عليه و آله بود . امّا پس از رحلت آن حضرت ، آيا مىتوان از آن حضرت ، به خصوص در برابر قبر مطهرش و هنگام سلام دادن بر او شفاعت طلبيد ؟ از آنجا كه بدون ترديد ثابت است كه مردگان در عالم برزخ مىشنوند و سخن مىگويند و دعا مىكنند ، به ويژه حضرت رسول صلى الله عليه و آله وقتى به او سلام مىدهند ، روح مطهرش جواب مىدهد ، پس فرقى در شفاعت طلبى ميان زمان حيات و پس از مرگ و در حيات برزخى نيست و هر كه ادعاى ممنوعيت دارد بايد دليل بياورد . « 2 »\r\n\r\nدو شبهه\r\nمخالفان شفاعت دو شبهه ذكر كرده‌اند كه آن‌ها را همراه تحليلى مىآوريم :\r\n1 - شفاعت طلبى مشركان از بت‌ها\r\nدليل دوم قائلان به حرمت شفاعت‌طلبى از شفيعان اين است كه قرآن كريم علّت\r\n\r\n\r\n","description":"","footnote":"\r\n( 1 ) . مجمع الزوائد : ج 10 ، ص 369 ، صحيح مسلم : ج 1 ، ص 289\r\n( 2 ) . البدعة فى مفهومها الاسلامى : ص 105 - 106\r\n","page_name":" 102 ","page_number":102},
  {"content":"\r\n\r\nشرك بت‌پرستان را شفاعت طلبى از بت‌هايشان مىداند و مىفرمايد :\r\n« وَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ وَ يَقُولُونَ هؤُلاءِ شُفَعاؤُنا عِنْدَاللَّهِ » « 1 »\r\n« جز خدا چيزهايى را مىپرستند كه نه به آنان زيان مىرساند و نه سود مىبخشد و مىگويند : اينها شفيعان ما نزد خداوندند . »\r\nبراين‌اساس ، شفاعت‌طلبى از پيامبران يا اوليا نيز مثل شفاعت خواهى از بت‌ها شرك است . « 2 »\r\nپاسخ آن است كه :\r\n1 . ميان شفاعت خواهى از بت‌ها و از اولياى صالح خدا تفاوت اساسى وجود دارد .\r\nمشركان كه از بت‌هايشان طلب شفاعت مىكردند ، براساس اين عقيده بود كه بت‌ها را خدا مىدانستند ، يا مىپنداشتند كار خدا به آنان سپرده شده است ، در حالى كه موحّدان در اين شفاعت خواهى معتقدند كه شفيعان بندگان خالص خدايند و خداوند به خاطر پرستش خالصانه اين منزلت و مقام را به آنان عطا كرده است . چگونه مىتوان اين دو درخواست را يكى دانست ؟\r\n2 . مشركان ، طبق آيه‌اى كه ياد شد ، در آغاز بت‌ها را مىپرستيدند ، سپس از آنان شفاعت طلبيدند ، در حالى كه موحّدان جز خداى يكتا و بىشريك را نمىپرستند .\r\nالبته پس از آنكه در مقابل خداوند خضوع مىكنند و به او ايمان دارند ، از اولياى صالح الهى درخواست شفاعت مىكنند ، به خاطر آنكه خداوند به آنان اذن شفاعت داده است .\r\nپس نمىتوان كار مؤمنان را مثل عمل مشركان و از يك مقوله دانست و اين نه اساس درستى دارد و نه بر دليل برهانى و مستند علمى استوار است .\r\n\r\n\r\n","description":"","footnote":"\r\n( 1 ) . يوسف : 18\r\n( 2 ) . ر . ك : كشف الشبهات : ص 14\r\n","page_name":" 103 ","page_number":103},
  {"content":"\r\n\r\n2 . بيهوده بودن شفاعت خواهى از مرده\r\nاين ، آخرين دليلى بود كه منكران شفاعت به آن استناد مىكردند كه نمىتوان از اوليا و صالحان درخواست شفاعت كرد .\r\nجواب آن است كه : در بحث حيات برزخى ثابت كرديم كه شهدا زنده‌اند و نزد پروردگارشان روزى مىخورد . پس وقتى شهيدان نزد پروردگارشان زنده‌اند ، پيامبر شهيدان به طريق اولى نزد پروردگارش زنده است ، پس درخواست شفاعت از او بيهوده نيست ، چون زنده است و روزى مىخورد و سخن ما را مىشنود و به اذن پروردگار ، جايگاه مارا مى بيند .\r\nبر فرض تسليم به اينكه پيامبران و صالحان و شهيدان مرده‌اند و سخن ما را نمىشنوند و جايگاه ما را نمىبينند ، نهايت چيزى كه در شفاعت طلبى از آنان خواهد داشت ، آن است كه كارى لغو باشد نه حرام ، آن‌گونه كه پيروان تفكر وهابيت ادّعا دارند .\r\nگواه بر اين نكته اين است كه كسى كه در حال غرق شدن است ، دست به هرچيزى مىافكند تا خود را نجات دهد . روشن است كه كار او لغو و بىثمر است ، در عين حال هيچ دانش‌آموزى تا چه رسد به يك استاد را نمىبينى كه آن غريق را مشرك و مرتكب كار حرام بداند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\n3 . نذر براى اوليا\r\nنذر آن است كه انسان خود را ملزم و متعهد كند كه اگر حاجتش بر آورده شد ، كارى را انجام دهد . مثلًا بگويد : براى خداست برعهدهء من كه اگر در امتحان قبول شدم ، ختم قرآن كنم . اين همان نذر شرعى است و بايد نذر براى خداوند باشد و براى غير او جايز نيست .\r\nگاهى در ضمن نذر ، متعهد مىشود كه ثواب آن كار را به يكى از نزديكانش مثل پدر و مادر ، يا اوليا و انبيا اهدا كند و مىگويد : براى خدا نذر مىكنم كه قرآن را ختم كنم و ثواب آن را به فلانى اهدا كنم . اينكه مىگويد « براى خدا » و آنكه مىگويد « به فلانى » با هم متفاوت است . در اوّلى هدف نذر مطرح است ، يعنى تقرّب به خداوند ، در دوّمى بيانِ موردِ بهره‌مندى از نذر است .\r\nاين گونه نذر ميان مسلمانان رايج است . كارى را براى خدا نذر مىكنند و ثواب آن را به يكى از اولياى خدا و بندگان صالح هديه مىكنند ، گاهى هم عبارت را مختصر مىكنند و مىگويند : اين گوسفند ، نذر پيامبر ، و مقصود جهت سود بردن از آن نذر است .\r\nقرآن كريم هم پر است از هر دو گونه كاربرد نذر . خداوند از قول همسر عمران چنين حكايت مىكند :\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n« رَبِّ إِنِّي نَذَرْتُ لَكَ ما فِي بَطْنِي مُحَرَّراً » « 1 » « خداوندا آنچه را كه در رحم دارم براى تو نذر كردم كه آزاد براى خدمت خانهء تو باشد . »\r\nتعبير براى تو نذر كردم ، مثل آن است كه بگويد : براى خدا نماز خواندم ، براى خدا نذر كردم .\r\nنيز خداوند مىفرمايد :\r\n« إِنَّمَا الصَّدَقاتُ لِلْفُقَراءِ وَ الْمَساكِينِ » « 2 » « صدقات ( زكات ) براى فقيران و بينوايان است » براى فقرا يعنى براى بهره‌مندى آنان . مثل آنكه هنگام نذر با تعبير كوتاه مىگوييم :\r\nاين براى پيامبر ، يا براى امام . سعد بن عباده هم وقتى چاهى كند ، آب آن را نذر مادرش كرد و گفت : اين براى ام سعد . پس با اين تفسير ، روشن مىشود كه نذر براى اوليا و صالحان مانعى ندارد .\r\nبراى روشن‌تر شدن مطلب ، سخن بعضى از متفكران و علماى اسلام را مىآوريم .\r\nخالدى مىگويد : مسأله دائر مدار نيّت نذر كنندگان است و هر عملى به نيت است .\r\nاگر قصد نذر كننده ، خود مرده و تقرّب به اوست جايز نيست بالاتفاق . و اگر قصدش تقرّب به خداست ، ولى براى بهره بردن زندگان و ثوابش هم براى كسى كه به سود او نذر كرده است ، چه نوع خاصّى از نفع بردن را معين كرده باشد يا به طور مطلق گفته باشد و در عرف به نحوى باشد كه به مصرف خاصى يا براى نزديكان ميّت برگردد ، در اين صورت واجب است به چنين نذرهايى وفا شود . « 3 »\r\nغرامى گويد : هر كس از حال مسلمانانى كه چنين نذرهايى مىكنند جويا شود ، مىبيند كه مقصود آنان از قربانىها و نذرها براى اموات ، انبيا و اوليا ، صدقه از جانب آنان و اهداى ثوابش به آنان است . اجماع اهل سنّت بر اين است كه صدقهء زندگان براى مردگان سودمند است و به آنان مىرسد . احاديث در اين مورد ، هم صحيح و\r\n\r\n\r\n","description":"","footnote":"\r\n( 1 ) . آل عمران : 35\r\n( 2 ) . توبه : 60\r\n( 3 ) . صلح الإخوان ، خالدى : ص 102 به بعد .\r\n","page_name":" 106 ","page_number":106},
  {"content":"\r\n\r\nمشهور است . « 1 »\r\nابوداود از ميمونه نقل مىكند كه پدرش به پيامبر خدا صلى الله عليه و آله گفت :\r\nيا رسول اللَّه ! نذر كرده‌ام كه اگر فرزند پسرى برايم به دنيا آيد بالاى « بوانه » ، تعدادى شتر قربانى كنم . ( راوى گويد : چنين مىدانم كه گفت : پنجاه شتر ) .\r\nپيامبر خدا صلى الله عليه و آله فرمود : آيا چيزى از بت‌ها آنجا هست ؟\r\nگفت : نه . فرمود : به آنچه براى خدا نذر كرده‌اى وفا كن . « 2 »\r\nاز اين كه پيامبر از وجود بت‌ها در مكانى كه قربانى مىكنند مىپرسد ، معلوم مىشود كه نذر حرام ، آن است كه طبق عادت مردم دوران جاهليت براى بت‌ها نذر شود .\r\nخداوند هم مىفرمايد :\r\n« وَ ما ذُبِحَ عَلَى النُّصُبِ . . . ذلِكُمْ فِسْقٌ » « 3 » « حيواناتى كه در برابر بت‌ها ذبح مىشود حرام است ، اين فسق است . »\r\nهر كس كه از وضع زائران عتبات مقدسه و حرم‌هاى اولياى الهى با خبر باشد مىداند كه آنان براى خدا و رضاى او نذر مىكنند و قربانىها را با نام خداى متعال و با هدف بهره‌مندى صاحب قبر از ثواب آن و استفادهء فقرا از گوشت قربانىها ذبح مىكنند .\r\n\r\n\r\n","description":"","footnote":"\r\n( 1 ) . فرقان القرآن : ص 133\r\n( 2 ) . سنن ابىداود : ج 2 ، ص 81\r\n( 3 ) . مائده : 3\r\n","page_name":" 107 ","page_number":107},
  {"content":"\r\n\r\n\r\n4 . تبرك به آثار اوليا\r\nتبرّك در لغت ، مشتق از « بركت » به معناى افزونى در نعمت است .\r\nامّا در اصطلاح آن است كه موحّدان ، از رهگذر تبرّك به پيامبر اكرم صلى الله عليه و آله و بندگان صالح خدا و تبرك به آثار باقى ماندهء از آنان ، درخواست افاضهء نعمت و افزايش بركت كنند . معناى اين آن نيست كه تبرك جوينده ، راه‌ها و اسباب طبيعى را براى رسيدن به خواسته‌هايش به روى خود ببندد ، بلكه در همان حال كه به علل و اسباب طبيعى تكيه مىكند ، راه تبرك را در برابر خود باز مىگذارد ، تا از اين طريق ، به فيض الهى كه از اين مجرا نازل مىشود ، افزون بر آنچه از راه اسباب طبيعى مىرسد ، دست يابد .\r\nمسلم است كه ميان آثار پيامبران و صالحان و خيراتى كه انسان از اين راه به دست مىآورد رابطهء مادى وجود ندارد ، ليكن همانگونه كه گفته شد فيض‌هاى الهى بربندگان گاهى از غير مجراى طبيعى افاضه مىشود ، آنجا كه ارادهء الهى بر اين باشد كه حاجت‌هاى يك انسان مؤمن را از راه تبرّك به پيامبر يا آثار بازماندهء از او برآورده سازد . آيات قرآن كريم و روايات فراوانى بر اين حقيقت تأكيد دارد . افزون بر اينكه هيچ مانع عقلى نيست كه آثار پيامبر و صالحان در اجابت خواسته‌هاى انسان اثر گذار باشد . اينك برخى از آياتى كه در اين زمينه است :\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\n1 . تبرّك به مقام ابراهيم عليه السلام\r\nخداوند ، بعضى از سرزمين‌هايى را كه بدن دعوتگران توحيد را لمس كرده ، عبادتگاه به شمار آورده است ، مثل آنكه « مقام ابراهيم » را نمازخانه قرار داده و فرموده است :\r\n« وَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً وَ اتَّخِذُوا مِنْ مَقامِ إِبْراهِيمَ مُصَلًّى » « 1 »\r\n« خانهء كعبه را محل بازگشت مردم و مركز امن قرار داديم و از مقام ابراهيم ، عبادتگاهى براى خود انتخاب كنيد . »\r\nبىشك ، نماز از بعد ذاتى فرقى نمىكند كه در اين جايگاه خوانده شود ، يا نقاط ديگر مسجد . ولى « مقام ابراهيم » به سبب وجود ابراهيم پيامبر ، امتياز ديگرى يافته و جاى متبرّكى شده است . از اين رو نمازگزار به خاطر تبرك به آن مكان پاك ، نمازش را آنجا برگزار مىكند .\r\nدر جاى ديگرى از قرآن ، خداوند متعال « مسعى » - مسافت ميان صفا و مروه - را محلّ عبادت مىشمارد و اين نيست مگر به سبب آنكه بانوى پاك و يكتا پرستى همچون « هاجر » ، با قدم‌هاى مبارك خود هفت بار اين زمين را در جستجوى آب ، لمس كرده است و اين مسأله علتى جز اين ندارد كه به اين سرزمين مقدس كه جزئى از بدن مادر حضرت اسماعيل را لمس كرده است ، تبرك جويند .\r\n\r\n2 . پيراهن يوسف عليه السلام و بينايى يعقوب عليه السلام\r\nيعقوب پيامبر ، مدتى طولانى در رنج هجران فرزند عزيزش يوسف عليه السلام بود و در آن مدّت آن‌قدر گريست كه به تعبير قرآن كريم ، چشمانش سفيد ( و نابينا ) شد : « وَ ابْيَضَّتْ عَيْناهُ مِنَ الْحُزْنِ فَهُوَ كَظِيمٌ » « 2 » .\r\n\r\n\r\n","description":"","footnote":"\r\n( 1 ) . بقره : 125\r\n( 2 ) . يوسف : 84\r\n","page_name":" 109 ","page_number":109},
  {"content":"\r\n\r\nارادهء الهى بر آن شد كه به واسطهء پيراهن فرزندش يوسف ، بينايى يعقوب را به او برگرداند . خداوند از زبان يوسف عليه السلام چنين نقل مىفرمايد :\r\n« اذْهَبُوا بِقَمِيصِي هذا فَأَلْقُوهُ عَلى وَجْهِ أَبِي يَأْتِ بَصِيراً » . « 1 »\r\n« اين پيراهن مرا ببريد و به صورت پدرم بيندازيد ، بينا مىشود . »\r\nشكى نيست كه پيراهن يوسف ، از جهت موّاد و شكل ، با پيراهن‌هاى ديگر فرقى ندارد ، ولى خواست خدا آن بود كه فيض الهى از اين راه به بنده‌اش يعقوب برسد . قرآن با صراحت اين حقيقت را چنين بيان مىكند :\r\n« فَلَمَّا أَنْ جاءَ الْبَشِيرُ أَلْقاهُ عَلى وَجْهِهِ فَارْتَدَّ بَصِيراً » « 2 »\r\n« چون مژده دهنده آمد ، آن پيراهن را به صورت او افكند ، پس او بينا شد . »\r\n\r\n3 . تابوت سكينهء بنىاسرائيل\r\nحضرت موسى عليه السلام در اواخر عمر شريفش ، الواح مقدّس را كه در بردارندهء شريعت او بود ، همچنين زره ، سلاح و آثار ديگرش را در صندوقى گذاشت و صندوق را به وصىّ خود « يوشع بن نون » سپرد . از همين‌جا آن صندوق نزد بنىاسرائيل اهميت ويژه‌اى يافت .\r\nدر جنگ‌هايى كه ميان آنان و دشمنانشان پيش مىآمد ، آن صندوق را به عنوان تبرك با خود مىبردند و به سبب آن از خداوند نصرت مىطلبيدند و تا وقتى كه آن صندوق ميان آنان بود ، با عزّت مىزيستند . امّا وقتى كه در دين سست شدند و تأثير عامل بازدارندهء اخلاقى در ميان ايشان كم شد ، دشمنانشان توانستند آنان را شكست دهند و آن صندوق مقدس را هم به غارت ببرند .\r\nچون خداىسبحان پس از مدتى طالوت را به عنوان پادشاه و فرماندهء بنى اسرائيل برگزيد ، پيامبرشان به ايشان گفت : نشانهء صدق او و اينكه طالوت از سوى خداوند به\r\n\r\n\r\n","description":"","footnote":"\r\n( 1 ) . يوسف : 93\r\n( 2 ) . همان : 96\r\n","page_name":" 110 ","page_number":110},
  {"content":"\r\n\r\nفرماندهى تعيين شده است ، آن است كه صندوق را نزد شما مىآورد . قرآن در اشاره به اين داستان مىفرمايد :\r\n« وَ قالَ لَهُمْ نَبِيُّهُمْ إِنَّ آيَةَ مُلْكِهِ أَنْ يَأْتِيَكُمُ التَّابُوتُ فِيهِ سَكِينَةٌ مِنْ رَبِّكُمْ وَ بَقِيَّةٌ مِمَّا تَرَكَ آلُ مُوسى وَ آلُ هارُونَ تَحْمِلُهُ الْمَلائِكَةُ إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ » « 1 »\r\n« پيامبرشان به آنان گفت : نشانهء فرمانروايى او آنست كه تابوت را براى شما مىآورد ، در آن مايهء آرامشى از سوى خداست و بازمانده‌اى از آنچه خاندان موسى و خاندان هارون برجا گذاشته‌اند . آن صندوق را فرشتگان حمل مىكنند .\r\nبه يقين در اين موضوع ، نشانه‌اى است ، اگر اهل ايمان باشيد . »\r\nدقت در آيه مىرساند كه قرآن كريم ، از زبان پيامبر نقل مىكند كه بنىاسرائيل به آن صندوق تبرك مىجستند و آن قدر ارزش و شرافت داشته كه فرشتگان آن را حمل مىكردند . اينك مىپرسيم : اگر اين كار ، با اصول توحيد ، ناسازگار است ، چگونه آن پيامبر ، اين خبر را به صورت يك مژده به آنان نقل مىكند ؟\r\n\r\n4 . تبرك به جايگاه اصحاب كهف\r\nوقتى مؤمنان و يكتاپرستان ، مخفىگاه جوانمردانِ « اصحاب كهف » را يافتند ، با خود مىانديشيدند كه چه كنند ؟ همه اتفاق نظر داشتند كه بر قبور آنان مسجدى بسازند تا محلّ عبادت باشد و وسيله‌اى براى تبرك‌جستن به عبادت در كنار آن پيكرهاى مطهّر گردد . قرآن كريم چنين نقل مىكند :\r\n« قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً » « 2 »\r\n« آنان كه از راز آنان آگاه شدند ، گفتند : برمدفن آنان مسجدى مىسازيم . »\r\n\r\n\r\n","description":"","footnote":"\r\n( 1 ) . بقره : 248\r\n( 2 ) . كهف : 21\r\n","page_name":" 111 ","page_number":111},
  {"content":"\r\n\r\nمفسران مىگويند هدف از ساختن مسجد ، برپايى نماز و تبرك به اجساد مطهّر آنان بوده است .\r\nبه اين چهار آيه بسنده مىكنيم . دقت در اين آيات ما را از يك اصل علمى و قرآنى روشن آگاه مىكند و آن اينكه گاهى خواست الهى بر اين مىشود كه نعمت‌ها ، مواهب مادى و معنوى را از خلال اسباب و عوامل طبيعى به بشر افاضه كند ، بدون آنكه ميان امور مادى و معنوى تفاوتى باشد ، مثل آنكه ارادهء الهى تعلّق گرفته تا بشر را از راه اسباب طبيعى هدايت كند ، از اين رو پيامبران را به عنوان بشارت دهنده و بيم دهنده فرستاده است . ولى در همان حال ، گاهى نيز ارادهء خدا بر اين تعلّق مىگيرد كه فيض خويش را از راه‌ها و اسباب غيرطبيعى جارى سازد . تبرّك يكى از آن راه‌هاى غيرطبيعى است كه انسان به آن روى مىآورد تا فيض الهى و نعمت پروردگار را به دست آورد .\r\nبراساس همين روش ، مسلمانان به آثار پيامبر اعظم صلى الله عليه و آله و به موى شريف او و به قطرات آب وضوى آن حضرت و به جامه و ظرف و لمس بدن مطهّرش تبرك مىجستندكه نمونه‌هاى آن در روايت‌ها آمده است . پس تبرّك ، سنتى شد كه صحابه به آن عمل مىكردند و تابعان و صالحان بعدى نيز از آنان پيروى كردند .\r\nابن هشام ، در بخش مربوط به صلح حديبيّه مىگويد : قريش ، عروة بن مسعود ثقفى را نزد رسول خدا صلى الله عليه و آله فرستادند . او در برابر پيامبر صلى الله عليه و آله نشست و چون آگاهى يافت كه پيامبر قصد دارد به سوى مكّه برود ، نزد قوم خود بازگشت و آنچه را ميان او و پيامبر گذشته بود ، گزارش داد ، سپس افزود : محمّد وضو نمىگيرد مگر آنكه اصحابش براى برگرفتن آب وضوى او مىشتابند و از موى حضرت چيزى نمىافتد مگر آنكه آن را برمىدارند .\r\nسپس گفت : اى قريش ! من كسرى و قيصر و نجاشى را در دوران زمامدارىشان ديده‌ام ، به خدا سوگند هرگز پادشاهى را ميان مردم خود ، همچون محمد در ميان اصحابش نديده‌ام ، گروهى را ديدم كه هرگز او را در برابر هيچ چيز تسليم نمىكنند . پس ببينيد\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nچه مىكنيد ! « 1 »\r\nتعدادى از علماى اسلام ، كتاب‌هايى در زمينهء موارد تبرّك اصحاب به آثار پيامبر صلى الله عليه و آله تأليف كرده‌اند كه عنوان آنها چنين است :\r\n« التبرك بتحنيك الأطفال » ،\r\n« التبرّك بالمسح والمسّ » ،\r\n« التبرّك بفضل وضوئه وغسله » ،\r\n« التبرك بِسؤر شرابه وطعامه » .\r\nتبرّك اصحاب تنها به موارد ياد شده ( مسح و لمس ، آب وضو و غسل ، نيم خوردهء آب و غذا ) منحصر نمىشد ، بلكه به آبى كه آن حضرت دست مبارك خود را در آن وارد مىكرد و آبى كه از ظرفى مىنوشيد ، به موى او ، عرق او ، ناخن او ، ظرفى كه از آن مىنوشيد ، جاى دهان مباركش ، منبر او ، دينارهايى كه عطا مىكرد ، و به قبر او تبرك مىجستند . عادت مسلمانان بر تبرك به قبر شريف او و صورت بر آن نهادن و گريستن در كنار قبرش بود .\r\nعلامهء محقق ، محمد طاهر بن عبدالقادر از علماى مكه ، كتابى به نام « تبرّك الصحابه » تأليف كرده و در آن گفته است : همهء اصحاب پيامبر صلى الله عليه و آله اجماع بر تبرك به آثار پيامبر خدا و كوشش در گردآورى آن‌ها داشتند و آنان هدايت يافتگان و پيشگامان صالح بودند ، به موى پيامبر ، به آب وضو و عرق و جامه و ظرف و بدن شريف او و آثار ديگر آن حضرت تبرك مىجستند . تبرك به بعضى از آثار او در زمان حياتش اتفاق افتاده و حضرت آن را پذيرفته و ردّ نكرده است . اين به روشنى دلالت بر مشروعيّت آن دارد و اگر مشروع و جايز نبود ، حتماً از آن نهى مىكرد و برحذر مىداشت . اخبار صحيح و اجماع اصحاب ، هم دلالت بر مشروعيت آن مىكند ، هم گواه ايمان استوار تبرك جويندگان و شدّت علاقهء آنان به پيامبر اعظم صلى الله عليه و آله و پيروى از اوست . همچون سخن\r\n\r\n\r\n","description":"","footnote":"\r\n( 1 ) . سيرهء نبويه ، ابن هشام : ج 2 ، ص 314\r\n","page_name":" 113 ","page_number":113},
  {"content":"\r\n\r\nشاعرى كه گفته است :\r\nمن به ديار و سرزمين ليلى گذر مىكنم ،\r\nاين ديوار و آن ديوار را مىبوسم ،\r\nمحبتِ سرزمين نيست كه دلم را برده است ،\r\nبلكه محبّتِ آنكه ، ساكن اين ديار است . « 1 »\r\n\r\n\r\n","description":"","footnote":"\r\n( 1 ) . تبرك الصّحابه : ص 50 ( امرّ على الديار ، ديار ليلى . . . )\r\n","page_name":" 114 ","page_number":114},
  {"content":"\r\n\r\n\r\n5 . زيارت قبور\r\nزيارت قبور پيامبران و اوليا ، آثار تربيتى و اخلاقى مهمى دارد ، چرا كه ديدار گورستان‌هايى كه در بردارندهء شمار بسيارى از افرادى است كه در اين دنيا زيسته ، سپس به سراى آخرت كوچيده‌اند ، جلوى طمع و حرص بر دنيا را مىگيرد و چه بسا رفتار انسان را عوض مىكند ، در نتيجه ظلم و زشتى را رها كرده به خدا و آخرت روى مىآورد . از اين رو پيامبر اعظم صلى الله عليه و آله مىفرمايد : « زُوروا القبورَ فانّها تُذَكِّركُم بالآخرة » « 1 » ، قبرها را زيارت كنيد ، چون شما را به ياد آخرت مىاندازد .\r\nالبته از برخى روايات بر مىآيد كه روزى پيامبر صلى الله عليه و آله از ديدار قبرها نهىكرد ، سپس اجازه داد و شايد آن نهى ، ملاك ديگرى داشته و آن اين كه بيشتر مردگان آن روز ، از مشركان بودند و پيامبر خدا هم از زيارت آنان نهى كرد ، و چون مسلمانان زياد شدند ، به اذن خداوند آن را اجازه داد و فرمود : پيشتر شما را از زيارت قبور نهى كرده بودم ، پس اينك آن‌ها را زيارت كنيد ، چون شما را نسبت به دنيا بىرغبت مىكند و يادآور آخرت است . « 2 »\r\nعايشه گويد : پيامبر خدا صلى الله عليه و آله اجازه داد كه قبرها زيارت شود . و گويد : پيامبر صلى الله عليه و آله\r\n\r\n\r\n","description":"","footnote":"\r\n( 1 ) . شفاء السّقام : ص 107\r\n( 2 ) . سنن ابن ماجه : ج 1 ، ص 117\r\n","page_name":" 115 ","page_number":115},
  {"content":"\r\n\r\nفرمود : پروردگارم به من فرمان داد تا به بقيع بروم و برمردگان آن ديار استغفار كنم . گفتم :\r\nيا رسول اللَّه هنگام زيارت بقيع چه بگويم ؟ فرمود بگو :\r\n« السلام على اهل الدّيار مِن المؤمنين و المؤمناتِ ، يَرحم اللَّهُ المُستَقدمين منّا والمستأخرينَ ، انّا انْ شاء اللَّهُ بِكم لاحِقون » « 1 »\r\nدر كتب حديثى اهل سنّت ، صورت زيارت نامه‌هايى كه پيامبر صلى الله عليه و آله آن را هنگام زيارت بقيع گفته ، آمده است . مؤلف كتاب « الفقه على المذاهب الاربعه » گويد :\r\nزيارت قبور براى پندگيرى و ياد آخرت مستحب است و روز جمعه مؤكد است .\r\nسزاوار است كه زائر ، به دعا و نيايش مشغول باشد ، از مردگان عبرت بگيرد و براى مرده قرآن بخواند ، كه طبق قول صحيح‌تر ، اين [ خواندن قرآن 
  ] براى مرده سودمند است و هنگام ديدن قبور بگويد :\r\n« السّلام عليكم دار قومٍ مؤمنين و انّا ان شاء اللَّه بكم لاحقون »\r\nو در اين زيارت فرقى نيست كه گورستان‌ها نزديك باشد يا دور « 2 » ، بلكه سفر براى ديدار قبور مردگان ، به ويژه مزار صالحان مستحب است .\r\nاين‌ها سخنان فقهاى مذاهب چهارگانه پيرامون زيارت قبور است . « 3 »\r\n\r\nزيارت قبر پيامبر صلى الله عليه و آله\r\nهمهء آنچه گفته شد ، دربارهء زيارت قبور مسلمانان بود . امّا زيارت قبر پيامبر و امامان و شهدا و شايستگان ، بىشك نتايج سازنده‌اى دارد كه به آن اشاره مىكنيم . و نيز احاديثى را ياد مىكنيم كه دربارهء زيارت قبورشان است ، تا بحث هم آميخته به تحليل\r\n\r\n\r\n","description":"","footnote":"\r\n( 1 ) . صحيح مسلم : ج 2 ، ص 64 : سلام بر مردان و زنان مؤمن اهل اين ديار . رحمت خدا بر ما و چه آنان كه پيشتر رفتند ، چه آنان كه از پى مىآيند ، ما به خواست خدابه شما خواهيم پيوست .\r\n( 2 ) . مگر حنبلىها كه مىگويند اگر قبور دور باشد ، زيارت آن‌ها مباح است ، نه مستحب .\r\n( 3 ) . الفقه على المذاهب الاربعه : ج 1 ، ص 540\r\n","page_name":" 116 ","page_number":116},
  {"content":"\r\n\r\nباشد ، هم همراه دليل .\r\nامّا تحليل : زيارت قبور اين شخصيت‌ها نوعى سپاس و تقدير از فداكارىهاى آنان است ، واعلام به نسل حاضر است تا بدانند كه اين ، پاداش كسانى است كه راه حق و هدايت و فضيلت و دفاع از عقيده را مىپويند . اين هدف ، نه تنها ما را به زيارت قبورشان برمىانگيزد ، بلكه به ماندگارى نام و خاطره‌هاى آنان و حفظ آثار و برپايى جشن‌ها و مراسم به ياد ميلادشان مىانجامد و برپايى مجالس و ايراد سخنرانىهاى سودمند در ايام رحلتشان را در پى دارد و اين نكته بر هر عاقل هوشيارى روشن است .\r\nاز همين جاست كه ملت‌هاى زنده ، به زيارت مدفن پيشوايان و شخصيت‌هاى خود مىشتابند كه جان و مالشان را در راه نجات مردم و آزادى آنان از چنگال استعمارگران و ستمگران فداكرده‌اند و براى زنده نگه داشتن ياد آنان مجالس برپا مىكنند و بر ذهن هيچ كدامشان نمىگذرد كه اين گونه بزرگداشت‌ها پرستش آنان است . بزرگداشت خاطرهء شخصيت‌ها كجا و پرستش آنان كجا ؟ اين بزرگداشت ، ارج نهادن به تلاش‌هاى آنان است ، ولى عبادت ، خدا شمردن و ربّ گرفتن آنان است ، آيا كسى از ما يا ديگران هست كه اين دو را در هم آميزد ؟ هرگز ، به شرط آنكه در مقوّمات و مفهوم اصلى عبادت و تعريف آن كه در دو بخش گذشته بود ، نيك بنگرد .\r\nاينك كه آثار سازندهء زيارت قبور به نحو مطلق و زيارت قبور اوليا و نيكان روشن شد ، به رواياتى مىپردازيم كه به زيارت پيامبر اعظم صلى الله عليه و آله تشويق مىكند : پيشوايان مذاهب چهارگانه و راويان و حديث‌نگاران آنان در مجموعه‌هاى حديثى ، روايات فراوانى دربارهء زيارت قبر پيامبر صلى الله عليه و آله نقل كرده‌اند كه به پاره‌اى از آنها اشاره مىشود : « 1 »\r\n1 . عبداللَّه بن عمر روايت كرده است كه پيامبر صلى الله عليه و آله فرمود : هركس قبر مرا زيارت كند ، شفاعتم براى او واجب مىشود .\r\n2 . عبداللَّه بن عمر : هركه مرا زيارت كند و جز زيارت من انگيزه‌اى نداشته باشد . بر\r\n\r\n\r\n","description":"","footnote":"\r\n( 1 ) . اين احاديث به صورت مرفوعه ، از قول پيامبر صلى الله عليه و آله نقل شده است .\r\n","page_name":" 117 ","page_number":117},
  {"content":"\r\n\r\nمن است كه او را روز قيامت شفيع باشم .\r\n3 . عبداللَّه بن عمر : هركس حج گزارد و قبر مرا پس از وفاتم زيارت كند ، همچون كسى است كه مرا در حال حياتم زيارت كرده است .\r\n4 . عبداللَّه بن عمر : هركه خانهء خدا را زيارت كند و مرا زيارت نكند به من جفا كرده است .\r\n5 . عمر : هر كس قبر مرا يا مرا زيارت كند ، شفيع او يا گواه او خواهم بود .\r\n6 . حاتم بن ابى بلتعه : هركس پس از وفاتم مرا زيارت كند ، گويا مرا در حال حياتم ديدار كرده است .\r\n7 . ابوهريره : هركس پس از وفاتم مرا زيارت كند ، گويا مرا در حال حيات زيارت كرده است و هركه مرا زيارت كند ، روز قيامت شفيع يا شاهد و گواه او خواهم بود .\r\n8 . انس بن مالك : هركس در مدينه به خاطر خدا مرا زيارت كند ، شفيع او خواهم بود .\r\n9 . انس بن مالك : هركس مرا در حال ممات زيارت كند ، گويا مرا در حال حيات ديدار كرده است و هركس قبر مرا زيارت كند ، شفاعت او در روز قيامت بر عهدهء من است و هيچ كس از امتم كه وسعت و توان مالى داشته باشد ولى مرا زيارت نكند ، معذور نيست .\r\n10 . ابن عباس : هركس مرا در حال مرگم زيارت كند ، چونان كسى است كه مرا در حال حيات ديدار كرده است و هركس مرا زيارت كند تا آنجا كه به قبر من برسد ، روز قيامت ، شاهد يا شفيع او خواهم بود .\r\nاين ده حديث را حديث نگاران روايت كرده‌اند و اسناد همه را تقىّ الدين سبكى ( متوفاى 756 ه ) در كتاب « شفاء السقام » خود آورده و آن‌ها را صحيح دانسته است . هركه جوياى تفصيل است به آنجا رجوع كند . « 1 »\r\n\r\n\r\n","description":"","footnote":"\r\n( 1 ) . شفاء السّقام فى زيارة خير الأنام ، باب اول ، احاديث زيارت پيامبر صلى الله عليه و آله . نيز ر . ك : وفاء الوفا بأحوال دار المصطفى : ج 4 ، ص 1336\r\n","page_name":" 118 ","page_number":118},
  {"content":"\r\n\r\n\r\n6 . بناى بر قبور\r\nمقصود از قبور ، قبرهاى پيامبران ، شهدا ، امامان و اولياى الهى است كه در دل مؤمنان جايگاه و الا دارند . آيا بناى بر اين قبور جايز است يا نه ؟\r\nاين مسأله نيز همچون دو موضوع گذشته ، ارتباطى با عقيدهء اسلامى ندارد تا معيار توحيد و شرك باشد ، بلكه از مسايل فقهى است و حكم آن يا اباحه ، يا كراهت ، يا استحباب يا غير آن است . براى يك مسلمان آگاه ، درست نيست كه آن را وسيله‌اى براى تكفير و نسبت شرك دادن قرار دهد . چه بسيار مسايل فقهى كه سخن فقيهان دربارهء آن‌ها متفاوت است و خوشبختانه در اين مسأله فقهاى مذاهب چهارگانهء تسنن و فقهاى مذهب شيعه اختلاف ندارند و دليلشان بر جواز بناى بر قبور آن شخصيت‌ها ، سيرهء عملى مسلمانان از زمان پيامبر صلى الله عليه و آله تا امروز است .\r\nالف . مسلمانان پيكر مطهر رسول خدا صلى الله عليه و آله را در همان اتاق سقف دار خودش دفن كردند و نسبت به آن بقعهء شريف هم عنايت ويژه‌اى داشتند كه در كتاب‌هاى تاريخ مدينه به ويژه در كتاب « وفاء الوفاء » سهمودى آمده است . « 1 »\r\nبناى كنونى روضهء نبوى در سال 1270 ه ساخته شده و الحمدللَّه همچنان پابرجاست\r\n\r\n\r\n","description":"","footnote":"\r\n( 1 ) . وفاء الوفا بأخبار دار المصطفى : ج 2 ، ص 458 فصل 9\r\n","page_name":" 119 ","page_number":119},
  {"content":"\r\n\r\nو به خواست خدا از ويرانى محفوظ خواهد ماند . اگر بناى بر قبور حرام بود ، مسلمانان پيكر آن حضرت را در جايى وسيع و بىسقف به خاك مىسپردند .\r\nب . بناى بر قبور از زمان صحابه تا كنون ، سيرهء رايج ميان مسلمانان بوده است .\r\nسفرنامه‌ها توصيف قبور موجود در مدينه را كه بر روى آن‌ها قبه‌هايى بوده و روى قبرها سنگ نوشته‌هايى حاوى نام‌هاى آنان بوده ياد مىكند . برخى از آن‌ها را در اينجا مىآوريم :\r\n1 . مسعودى ( متوفاى 445 ه ) دربارهء حرم‌ها و قبه‌هاى بقيع مىنويسد :\r\nروى قبور آنان در اين نقطه از بقيع ، سنگى است كه بر آن نوشته است :\r\nبسم اللَّه الرحمن الرحيم ، ستايش از آن خداى از بين برندهء امت‌ها و احياگر استخوان‌هاست . اين قبر فاطمه دختر رسول خدا صلى الله عليه و آله است كه سرور زنان عالم است و قبر حسن بن على و على بن حسين و محمد بن على و جعفر بن محمد است . « 1 »\r\n2 . سبط ابن جوزى ( متوفاى 654 ه ) در تذكرة الخواص ، ص 311 شبيه آن را نوشته است .\r\n3 . تلمسانى مدينهء منوّره و بقيع را در قرن چهارم توصيف مىكند و مىنويسد :\r\nوقتى كه از درگاه آن بالا رفتى ، سمت راست تو قبر حسن بن على است كه بر روى آن‌نوشته است : اين‌قبر حسن بن على است كه كنار مادرش فاطمه عليها السلام به خاك سپرده شد . « 2 »\r\n4 . محمد بن محمود بن نجار ( متوفاى 643 ه ) در « اخبار مدينة الرسول » مىنويسد :\r\nدر يك قبهء بلند بزرگ و قديمىساز در اول بقيع كه دو در دارد و يكى از درها هر روز جهت زيارت آنان گشوده مىشود . « 3 »\r\n5 . جهانگرد پرآوازه ، ابن جبير ( متوفاى 614 ه ) در سفرنامهء خويش در وصف بقيع مىنويسد : در مقابل قبر مالك ، قبر ابراهيم پسر پيامبر صلى الله عليه و آله قرار دارد كه روى آن قبه‌اى\r\n\r\n\r\n","description":"","footnote":"\r\n( 1 ) . مروج الذّهب : ج 2 ، ص 288\r\n( 2 ) . مجلة العرب ، شماره 5 - 6 ، مورّخه 1393 ه .\r\n( 3 ) . اخبار مدينة الرسول ، به كوشش صالح محمد جمال ، مكهء مكرمه ، سال 1366 ه .\r\n","page_name":" 120 ","page_number":120},
  {"content":"\r\n\r\nسفيد است و سمت راست آن قبر پسر عمر خطاب و در برابر آن قبر عقيل بن ابىطالب و عبداللَّه بن جعفر و در مقابل آن مقبرهء همسران پيامبر قرار دارد و در آنجا بقعهء كوچكى است كه مدفن سه تن از فرزندان پيامبر صلى الله عليه و آله است و مقبرهء عباس بن عبدالمطلب ، حسن بن على عليه السلام كه بارگاه بلندى است قرار گرفته كه نزديك در بقيع است ، طرف سر امام حسن نزديك پاى عباس است و قبر اين دو از سطح زمين بالاتر و پوشيده از سنگ‌هاى زيبا و چسبيده و ميخكوبى شده و خوش منظره است . قبر ابراهيم پسر پيامبر نيز همين گونه است . نزديك اين قبهء عباسى ، اتاقى است منسوب به فاطمه دختر پيامبر كه به « بيت الأحزان » معروف است . . . و در آخر بقيع ، قبر عثمان ذوالنورين است كه قبهء كوچك و مختصرى بر روى آن است و نزديك آن قبر فاطمهء بنت اسد مادر على بن ابىطالب قرار دارد . « 1 »\r\n6 . بلاذرى روايت مىكند : چون زينب دختر جحش در سال بيست درگذشت . عمر بر او نماز خواند . دفن او در يك روز تابستانى بود ، عمر خيمه‌اى بر روى قبر او برپا كرد . « 2 » بر پا كردن آن خيمه ، براى آسان سازى كار دفن نبود ، بلكه تسهيلى براى خانوادهء او بود تا در سايهء آن خيمه بنشينند و براى او قرآن و دعا بخوانند .\r\n7 . سمهودى ( متوفاى 911 ه ) در وصف بقيع گويد : در بقيع ، بقعه‌هايى ساخته شده است ، از جمله بقعه‌اى منسوب به عقيل بن ابى طالب و همسران پيامبر كه در بردارندهء قبر عباس و حسن بن على . . . است و برروى قبر آنان قبهء با شكوهى است . ابن نجّار گويد : . . .\r\nآن بقعه ، بسيار بزرگ و بلند و قديمى است ، دو در دارد كه يكى هر روز گشوده مىشود .\r\nمطرى گويد : آن را خليفه « ناصر احمد بن مستضيئى » ساخته است . و قبر عباس و حسن بن على از زمين بالاتر و بزرگ و پوشيده از سنگ‌هايى است به رنگ زرد كه به بهترين شكل ، چسبانده و ميخ كارى شده و نمايى بس نيكو دارد . « 3 »\r\n\r\n\r\n","description":"","footnote":"\r\n( 1 ) . رحلة ابن جبير ، چاپ بيروت ، ابن جبير مدينهء منوره را در سال 578 ه ديدار كرده است .\r\n( 2 ) . أنساب الأشراف : ج 1 ، ص 436 .\r\n( 3 ) . وفاء الوفا : ج 3 ، ص 916 - 929\r\n","page_name":" 121 ","page_number":121},
  {"content":"\r\n\r\nجهانگردان ديگرى نيز كه مدينهء منوره را زيارت كرده‌اند ، آن مزارها و بقعه‌ها و قبه‌هاى بلند را توصيف كرده و با نگاه رضايت و محبت به آنها نگريسته‌اند ، نه نگاه خشم و ناراحتى .\r\nچنين اتفاق نظر و اجماع از سوى علماى اسلام در طول قرن‌ها ، قوىترين گواه بر جواز بنا بر روى قبور شخصيت‌هاى اسلامى است كه در دل‌ها جايگاه و منزلتى دارند . و چه نيكو سروده است مرحوم سيد محسن امين :\r\nقرن‌ها گذشت و اين قبه‌ها استوار و برپا بود و مردم يا سازنده يا بازسازندهء آنها بودند . در هر دوره ، اهل حلّ و عقد ، هرگز چنين بناسازى بر قبور را نفى و انكار نكردند .\r\nما نيز به سيرهء مستمر مسلمانان در هر عصر ، استدلال و اقتدا مىكنيم . « 1 »\r\n\r\n\r\n","description":"","footnote":"\r\n( 1 )\r\n . مضتِ القرون و ذى القباب مُشيّده * والناس بين مؤسّسٍ و مجدّدٍ . . . \r\n( كشف الارتياب : ص 395 ) .\r\n","page_name":" 122 ","page_number":122},
  {"content":"\r\n\r\n\r\n7 . بناى مساجد بر قبور و نماز در آنها\r\nبناى مساجد بر قبرها يا كنار آن‌ها و نماز خواندن در آن‌ها ، موضوعى فقهى و فرعى است و ربطى به عقايد ندارد . در اين گونه مسايل نيز ، مرجع مردم پيشوايان دينى و فقهايند كه حكم آن را از كتاب و سنت استنباط مىكنند و ما نمىتوانيم هيچ يك از دو طرف را كه قائل به جواز يا عدم جواز باشند ، به كفر و فسق نسبت دهيم . چه بسيارى از مسايل فقهى كه نظر فقها و مجتهدان در آن‌ها مختلف است و ما نيز مسأله را به كتاب و سنت عرضه مىكنيم ، تا حكم آن را از معتبرترين منابع فقهى دريابيم .\r\nقرآن كريم بازگو مىكند كه چگونه مردم قبور اصحاب كهف را پيدا كردند و پس از يافتن آن در اينكه چگونه آنان را گرامى و يادشان را زنده بدارند و به سبب آنان تبرّك جويند اختلاف كردند . يكى مىگفت : بر روى قبرشان بنايى مىسازيم تا يادشان ميان مردم جاودان بماند . ديگرى مىگفت : مسجدى بر قبرشان بسازيم كه در آن نماز خوانده شود . « 1 » خداوند هر دو پيشنهاد را نقل مىكند . بدون آن‌كه يكى از آن‌ها را نكوهش و رد كند .\r\nمفسرّان مىگويند : پيشنهاد نخست از آن غير مسلمانان بود و اين سخن كه دربارهء\r\n\r\n\r\n","description":"","footnote":"\r\n( 1 ) . وَ كَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّهِ حَقٌّ . . . ( كهف : 21 ) .\r\n","page_name":" 123 ","page_number":123},
  {"content":"\r\n\r\nاصحاب كهف گفتند : پروردگارشان به آنان داناتر است رَبَّهُم اعْلَمَ بِهِم مؤيّد آن است و اين نشانهء اهتمام فراوان به حال و جايگاه ايشان است . از اين رو كار آنان را به پروردگارشان ارجاع دادند . امّا پيشنهاد دوم ، خودش گواه آن است كه پيشنهاد دهندگان مؤمن بودند كه گفتند قبور آنان را مسجد قرار دهيم و اين پيشنهاد ، براى تبرك جستن به جايى است كه اجساد آن يكتاپرستان در آن به خاك سپرده شده بود .\r\nقرآن كريم اين پيشنهاد را نقل مىكند ، بىآنكه آن را نقد يا ردّ كند و اين مىرساند كه چنين كارى نزد خداوند مقبول بوده است .\r\nطبرى در تفسير اين آيه مىگويد : فرستادهء اصحاب كهف چون وارد شهر شد ، در ميان بازار راه مىرفت . افراد بسيارى را شنيد كه به نام عيسى بن مريم عليهما السلام سوگند مىخوردند . حيرت زده به ديوارى تكيه داد و پيش خود گفت : به خدا قسم نمىدانم چه شده است ، ديشب كسى در روى زمين نبود كه از عيسى عليه السلام ياد كند مگر آن‌كه كشته مىشد ، ولى امروز مىشنوم كه همه بىهراس از عيسى عليه السلام ياد مىكنند . آنگاه پيش خود گفت : شايد اينجا همان شهرى نباشد كه من مىشناسم ! « 1 »\r\n\r\nروش مسلمانان در بناى بر قبور صالحان\r\nسيره و روش مسلمانان از جواز بناى مسجد بر قبور صالحان حكايت مىكند ، افراد نيكى كه به آنان تبرّك مىشود و در دل مسلمين جايگاه و الا دارند . چند مسأله بر اين نكته دلالت مىكند :\r\nالف . پيامبر صلى الله عليه و آله در اتاقى كه در آن مىزيست و كنار مسجد نبوى بود به خاك سپرده شد و چون مسلمانان زياد شدند و مسجد براى آنان تنگ شد ، مسجد را توسعه داده سمت مشرق مسجد را كه اتاق‌هاى همسران پيامبر و خانهء خود آن حضرت در آنجا بود ، وارد مسجد كردند ، به نحوى كه نمازگزاران از چهار طرف در اطراف قبر مىايستادند و\r\n\r\n\r\n","description":"","footnote":"\r\n( 1 ) . تفسير طبرى : ج 15 ، ص 145\r\n","page_name":" 124 ","page_number":124},
  {"content":"\r\n\r\nبر آن احاطه داشتند .\r\nطبرى در حوادث سال 88 ه . مىنويسد : در ماه ربيع الاوّل اين سال ، نامهء وليد به عمر بن عبد العزيز رسيد كه در آن به تخريب مسجد پيامبر صلى الله عليه و آله و افزودن حجرهء رسول خدا صلى الله عليه و آله به آن و توسعهء آن از طرف قبله و اطراف ديگر فرمان داده بود تا با خريدن املاك پيرامون مسجد ، اين اقدام صورت گيرد . عمر اين دستور را به فقهاى دهگانه و مردم مدينه خبر داد . آنان ترجيح دادند كه آن حجره‌ها به همان صورت باقى بماند تا مسلمانان را مايهء عبرت باشد و انگيزه‌اى گردد تا در پارسايى به پيامبرشان اقتدا كنند .\r\nعمربن عبدالعزيز در اين مورد به وليد نامه نوشت . وليد در پاسخ نوشت كه فرمان اول را اجرا كند و آنجا را خراب نمايد . بنىهاشم ضجّه و گريه سر دادند ، ولى عمربن عبدالعزيز دستور وليد را اجرا كرد و حجرهء شريف پيامبر صلى الله عليه و آله را داخل مسجد قرار داد ، پس قبر و حجره‌هاى ديگر متعلّق به همسران پيامبر جزو مسجد شد و همان‌گونه كه وليد دستور داده بود ، سقفى بلند بر آن ساختند . « 1 »\r\nوقتى اين كار ، در مقابل چشم فقهاى دهگانهء مدينه و مسلمانان انجام گرفت و در مقدمهء تابعين ، حضرت سجاد و حضرت محمد باقر عليهما السلام حضور داشتند و كسى در زهد و علم و معرفت اين دو ترديدى ندارد ، اين‌ها روشن‌ترين دليل بر جواز برپايى مسجد كنار قبور پيامبران و صالحان و نمازخواندن در آن است . هيچ يك از تابعين حتى مالك كه امام جماعت مدينه و يكى از ائمّهء مذاهب چهارگانه بودبر اين عمل اعتراض نكرد .\r\nب . سمهودى دربارهء فاطمهء بنت اسد ، مادر اميرالمؤمنين عليه السلام مىگويد :\r\nچون درگذشت ، رسول خدا صلى الله عليه و آله بيرون آمد و دستور داد قبرى براى او در جايى از مسجد كه امروز به آن قبر فاطمه مىگويند حفر شود . « 2 » اين عبارت مىرساند كه آنان پس از دفن وى مسجد را بنا كردند .\r\nدر جاى ديگر مىگويد : مصعب بن عمير و عبداللَّه بن جحش زير مسجدى دفن\r\n\r\n\r\n","description":"","footnote":"\r\n( 1 ) . ر . ك : تاريخ طبرى : ج 5 ، ص 222 ، البداية والنهايه : ج 8 ، ص 65\r\n( 2 ) . وفاء الوفا : ج 3 ، ص 897\r\n","page_name":" 125 ","page_number":125},
  {"content":"\r\n\r\nشدند كه روى قبر حمزه بنا شده بود . « 1 »\r\nج . عايشه همهء عمر خود را در خانه‌اش گذراند و همان جا نماز خواند و ميان او و قبر هيچ ديوارى نبود ، تا آنكه عمر به خاك سپرده شد ، آنگاه ديوارى ساخته شد كه ميان او و آن سه قبر فاصله انداخت . « 2 »\r\nد . بيهقى نقل مىكند كه حضرت فاطمه عليها السلام به زيارت قبر عمويش حمزه مىرفت و مىگريست و نزد آن قبر نماز مىخواند . « 3 » به روايت حاكم از امام سجاد عليه السلام از پدرش حسين بن على عليه السلام ، فاطمه دختر پيامبر هر روز جمعه به زيارت قبر عمويش حمزه مىرفت و آنجا گريه مىكرد و نماز مىخواند ، حاكم پس از نقل اين روايت ، مىگويد راويان اين حديث همه موثّق‌اند و بيهقى هم آنان را در « سنن » خويش نقل كرده است . « 4 »\r\nاين روايت دلالت مىكند بر اين كه بناى مسجد بر قبر حمزه و نماز خواندن در آن در زمان حيات پيامبر صلى الله عليه و آله بوده است .\r\nه . پيامبر خدا صلى الله عليه و آله در شب معراج - كه از مسجد الاقصى آغاز شد - در مدينه ، طورسينا و بيت لحم فرود آمد و در آن‌ها نماز خواند . جبرئيل گفت : در طيبه ( مدينه ) نماز خواندى كه هجرت تو به آنجا خواهد بود ، در طورسينا هم نماز خواندى كه محلّ مكالمهء خداوند با موسى بود و در بيت‌لحم نيز كه زادگاه حضرت مسيح است نمازگزاردى . « 5 »\r\nآيا ميان مدفن و زادگاه فرقى است ؟ با آنكه نماز در هر دو جا براى يك هدف است ، يعنى تبرك به يك انسان نمونه كه جسم پاك او در آغاز عمر يا پايانِ زندگى ، آن خاك را لمس كرده است .\r\nاز آن‌جا كه قرآن كريم ، در كنار سيرهء پيوستهء مسلمانان پس از رحلت پيامبر خدا صلى الله عليه و آله تا امروز ، دليل قاطع است ، پس بايد به آن تمسّك جست و هر چه بر خلاف آن باشد\r\n\r\n\r\n","description":"","footnote":"\r\n( 1 ) . وفاء الوفا : ج 3 ، ص 922\r\n( 2 ) . همان : ج 2 ، ص 541\r\n( 3 ) . سنن كبرى : ج 4 ، ص 78\r\n( 4 ) . مستدرك حاكم : ج 1 ، ص 377\r\n( 5 ) . خصائص كبرى : ج 1 ، ص 154\r\n","page_name":" 126 ","page_number":126},
  {"content":"\r\n\r\nمتشابه است و بايد به محكم برگردانده شود و به كمك آن آيات محكمه تفسير گردد .\r\nالبته از ظاهر برخى روايات به نظر مىرسد كه جايز نيست قبور پيامبران مسجد قرار داده شود . از پيامبر خدا صلى الله عليه و آله روايت شده است كه فرمود : خدا يهوديان را بكشد ، كه قبور پيامبرانشان رامسجد قرار دادند . در روايت ديگر است : خدا يهوديان و مسيحيان را لعنت كند ، كه قبور پيامبرانشان را مسجد قرار دادند . و در روايت سوم چنين است : آگاه باشيد ، آنان كه پيش از شما بودند ، قبور پيامبران و نيكان خود را مسجد قرار مىدادند . آگاه باشيد ، شما قبرها را مسجد قرار ندهيد . « 1 »\r\nدرنگى كوتاه دربارهء اين احاديث : تاريخ يهود با مضمون اين روايات هماهنگ نيست . روش آنان كشتن پيامبران و تبعيد و آزار آنان و انواع بدرفتارىهايى بوده كه نسبت به پيامبرانشان انجام دادند . به عنوان گواه ، كلام خداوند چنين است :\r\n« لَقَدْ سَمِعَ اللَّهُ قَوْلَ الَّذِينَ قالُوا إِنَّ اللَّهَ فَقِيرٌ وَ نَحْنُ أَغْنِياءُ سَنَكْتُبُ ما قالُوا وَ قَتْلَهُمُ اْلأَنْبِياءَ بِغَيْرِ حَقٍّ وَ نَقُولُ ذُوقُوا عَذابَ الْحَرِيقِ » « 2 »\r\n« خداوند سخن آنان را كه گفتند : خداوند فقير است و ما توانگرانيم ، شنيد . ما حرف آنان را و كشتن ايشان پيامبران را به ناحق ، خواهيم نوشت و خواهيم گفت : عذاب دوزخ را بچشيد . »\r\n« قُلْ قَدْ جاءَكُمْ رُسُلٌ مِنْ قَبْلِي بِالْبَيِّناتِ وَ بِالَّذِي قُلْتُمْ فَلِمَ قَتَلْتُمُوهُمْ إِنْ كُنْتُمْ صادِقِينَ » « 3 »\r\n« بگو پيش از من نيز پيامبرانى با دلايل روشن و آنچه شما گفتيد آمدند . پس چرا آنان را كشتيد اگر راست مىگوييد ؟ »\r\n\r\n\r\n","description":"","footnote":"\r\n( 1 ) . ر . ك : صحيح بخارى : ج 2 ، ص 111 كتاب الجنائز ، سنن نسائى : ج 2 ، ص 871 كتاب الجنائز ، صحيح مسلم : ج 2 ، ص 68 باب نهى از بناى مساجد بر قبور .\r\n( 2 ) . آل عمران : 181\r\n( 3 ) . همان : 183\r\n","page_name":" 127 ","page_number":127},
  {"content":"\r\n\r\n« فَبِما نَقْضِهِمْ مِيثاقَهُمْ وَ كُفْرِهِمْ بِآياتِ اللَّهِ وَ قَتْلِهِمُ اْلأَنْبِياءَ بِغَيْرِ حَقٍّ . . . » « 1 »\r\n« پس به خاطر پيمان شكنى آنان و كفرشان به آيات الهى و كشتن ناحق پيامبران است كه ايمان نمىآورند . . . »\r\nآيا مىتوان پذيرفت ملّتى كه در مواقع مختلف پيامبرانشان را كشته‌اند ، تبديل به ملّتى شوند كه به عنوان تكريم و نكوداشت ، برقبر پيامبرانشان مسجد بسازند ؟ برفرض هم كه چنين كارى از برخى از آنان سر زده باشد ، در حديث احتمالات ديگرى غير از نماز خواندن و تبرّك به صاحب قبر داده مىشود ، از اين قبيل :\r\nالف . قبرها را قبله قرار داده باشند .\r\nب . به عنوان تعظيم ، بر قبرها سجده كرده باشند .\r\nج . به صاحب قبرها سجده كرده باشند .\r\nقدر متيقّن يكى از اين سه صورت است ، نه مسجد سازى بر روى قبرها به عنوان تبرّك .\r\nگواه اين مطلب ، آن است كه پيامبر خدا صلى الله عليه و آله طبق بعضى روايات ، آنان را به عنوان بدترين مردم ياد مىكند .\r\nدر صحيح مسلم است : امّ حبيبه و امّ سلمه ياد كرده‌اند كه كنيسه‌اى را در حبشه ديده‌اند كه تصاويرى از رسول خدا صلى الله عليه و آله در آن بود . پيامبر خدا فرمود : هرگاه در ميان آن قوم ، مرد صالحى از دنيا مىرفت ، روى قبر او مسجدى مىساختند و آن تصاوير را در آن مى كشيدند . آنان در روز قيامت بدترين مردم نزد خداوندند . « 2 »\r\nتوصيف آنان به « بدترين مردم » از حقيقت كار آنان پرده برمىدارد ، چون انسان به شرّ مطلق توصيف نمىشود مگر آنگاه كه مشرك باشد ، هرچند در ظاهر اهل كتاب باشد .\r\nخداى سبحان مىفرمايد :\r\n\r\n\r\n","description":"","footnote":"\r\n( 1 ) . نساء : 155\r\n( 2 ) . صحيح مسلم : ج 2 ، ص 66 ، باب نهى از بناى مسجد بر قبور .\r\n","page_name":" 128 ","page_number":128},
  {"content":"\r\n\r\n« إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ » « 1 »\r\n« بدترين جنبندگان نزد خداوند ، كران و لالانىاند كه تعقّل نمىكنند . »\r\nو مىفرمايد :\r\n« إِنَّ شَرَّ الدَّوَابِّ عِنْدَ اللَّهِ الَّذِينَ كَفَرُوا فَهُمْ لا يُؤْمِنُونَ » « 2 »\r\n« بدترين جنبندگان نزد خداوند ، آنان‌اند كه كفر ورزيدند ، پس آنان ايمان نمىآورند . »\r\nاين نشان مىدهد كه كار آنان ، تنها مسجدسازى بر قبر و نماز در آن يا صرفاً نماز خواندن كنار قبور نبوده است ، بلكه كارى همراه با شرك بوده است ، با انواعى كه شرك دارد ، مثل آنجا كه به قبر سجده شود ، يا بر صاحب قبر سجده شود ، يا قبله‌اى گردد كه به طرف آن نماز مىخوانند .\r\nقرطبى گويد : بزرگان از ابى مرثد غنوى روايت كرده‌اند كه گفت : شنيدم پيامبرخدا صلى الله عليه و آله مىفرمود : به طرف قبرها نماز نخوانيد و روى آن ننشينيد . مسلم مىگويد :\r\nيعنى قبرها را قبله قرار ندهيد كه بر آن يا به طرف آن نماز بخوانيد . آنگونه كه يهود و نصارى مىكردند و پرستش مدفونين در قبور به شمار مىرفت . « 3 »\r\nنماز كنار قبر رسول خدا صلى الله عليه و آله براى تبرك به خاطر كسى است كه آنجا دفن شده است و اين اشكالى ندارد ، خداوند نيز حاجيان را فرمان داده كه « مقام ابراهيم » را محلّ نماز قرار دهند : « وَ اتَّخِذُوا مِنْ مَقامِ إِبْراهِيمَ مُصَلًّى » « 4 » .\r\nنماز كنار قبور پيامبران ، همچون نماز كنار مقام ابراهيم است ، جز اينكه جسد حضرت ابراهيم يك يا چند بار اين مكان را لمس كرده ، ولى مدفن پيامبران اجساد آنان\r\n\r\n\r\n","description":"","footnote":"\r\n( 1 ) . انفال : 22\r\n( 2 ) . همان : 55\r\n( 3 ) . تفسير قرطبى : 10 ، ص 38\r\n( 4 ) . بقره : 125\r\n","page_name":" 129 ","page_number":129},
  {"content":"\r\n\r\nرا در برگرفته است كه هرگز نمىپوسند . علماى اسلام نيز روايات نهى كننده را مثل آنچه گفتيم تفسير كرده‌اند .\r\nبيضاوى گويد : چون يهود و نصارى به قبر پيامبران از روى بزرگداشت و احترام سجده مىكردند و آن را قبله‌اى قرار مىدادند كه در نماز به طرف آن رو مىكردند و قبور را بتى قرار داده بودند ، پيامبر خدا صلى الله عليه و آله آنان را لعن كرد و مسلمانان را از چنين كارى برحذر داشت . اما كسى كه در نزديكى يك انسان صالح ، مسجدى بسازد و با نزديك شدن به آن قصد تبرك داشته باشد ، نه تعظيم و توجّه و امثال آن ، اين هرگز مشمول آن تهديد ياد شده نخواهد بود . « 1 »\r\nسندى ، شارح سنن نسائى گويد : آنان قبور پيامبرانشان را مسجد ، يعنى قبلهء نماز قرار داده بودند و به طرف آن نماز مىخواندند . يا مساجدى ساخته بودند كه در آن‌ها نماز مىخواندند و شايد دليل كراهت اين باشد كه گاهى چنين كارى به پرستش خود قبر مىانجامد .\r\n. . . تا اينكه مىگويد : پيامبر صلى الله عليه و آله امت خويش را برحذر مىدارد كه با قبر او همان كنند كه يهود و نصارى با قبور پيامبرانشان مىكردند ، يعنى آن قبرها را مسجد قرار مىدادند ، يا به عنوان تعظيم به سوى آن‌ها سجده مىكردند ، يا آن‌ها را قبله قرار مىدادند و در نماز به طرف آن‌ها رو مىكردند . « 2 »\r\n\r\n\r\n","description":"","footnote":"\r\n( 1 ) . فتح البارى فى شرح صحيح البخارى : ج 1 ، ص 525 ، طبع دار المعرفه . نزديك به اين معنى در « ارشاد السارى » ج 2 ، ص 437 باب بناى مساجد بر قبور ، آمده است .\r\n( 2 ) . سنن نسائى : ج 2 ، ص 41\r\n","page_name":" 130 ","page_number":130},
  {"content":"\r\n\r\n\r\n8 . گريه بر مرده\r\nغم واندوه هنگام از دست دادن عزيزان ، امرى فطرى براى انسان است . هرگاه به مصيبت يكى از عزيزان يا جگرگوشه‌ها و خويشاوندانش دچار شود ، احساس اندوه شديد مىكند و در پى آن اشك برچهره‌اش جارى مىشود ، بىآنكه بتواند جلوى غصّه يا گريهء خود را بگيرد . هيچ كس منكر جدّى اين حقيقت نيست . اسلام نيز دين فطرت و همسوى با آن است نه مخالف فطرت .\r\nخداوند مىفرمايد :\r\n« فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها » « 1 »\r\n« توجّهت را به سوى دين حنيفت بگردان ، اين فطرت خدايى است كه مردم را بر آن سرشته است . »\r\nبراى يك آيين جهانى ممكن نيست كه اندوه و گريه بر فقدان عزيزان را حرام كند ، آن هم گريه و اندوهى كه همراه چيزى نيست كه خدا را خشمگين سازد . خوشبختانه مىبينيم كه پيامبر صلى الله عليه و آله و اصحاب بزرگوار و تابعين نيز در مسير فطرت حركت كرده‌اند .\r\nپيامبر اكرم صلى الله عليه و آله براى فرزندش ابراهيم مىگريد و مىفرمايد : « چشم اشكبار مىشود و دل\r\n\r\n\r\n","description":"","footnote":"\r\n( 1 ) . روم : 30\r\n","page_name":" 131 ","page_number":131},
  {"content":"\r\n\r\nاندوهگين مىگردد ، ولى چيزى بر خلاف رضاى پروردگارمان نمىگوييم و ما اى ابراهيم ، به خاطر تو اندوهگينيم . » « 1 »\r\nسيره‌نگاران و مورخان مىگويند : چون ابراهيم پسر پيامبر صلى الله عليه و آله جان مىداد ، آن حضرت آمد و او را در دامان مادرش ديد ، او را گرفت و در دامان خويش نهاد و فرمود :\r\n« اى ابراهيم ! ما در مقابل خواست خدا نمىتوانيم برايت كارى كنيم » سپس چشمانش اشك آلود شد و فرمود : « اى ابراهيم ! ما براى تو اندوهناكيم ، چشم مىگريد و دل غمگين مىشود ، ولى چيزى نمىگوييم كه خدا را به خشم آورد . اگر نبود كه اين امرى حق و وعده‌اى راست و راهى است كه براى همه خواهد آمد ، بر تو بسيار اندوهگين مىشديم ، بيش از اين . »\r\nو چون عبدالرحمان بن‌عوف به آن حضرت گفت : مگر ما را از گريه نهى نكرده بودى ؟\r\nفرمود : نه ، از دو صداى احمقانه و دو چيز ديگر نهى كرده بودم : يكى صداى هنگام مصيبت و خراشيدن صورت و چاك زدن گريبان و نالهء شيطان ، يكى هم صداى نغمه ، نغمهء لهو و بيهوده ، و اين گريهء ترحّم است و هركس رحم نكند ، مورد ترحّم قرار نمىگيرد . « 2 »\r\nاين اولين و آخرين گريهء حضرت در مصيبت عزيزانش نبود ، بلكه در سوگ پسرش طاهر هم گريست و فرمود : چشم ، اشك مىريزد و اشك غالب مىگردد و دل محزون مىشود ، ولى خداى متعال را نافرمانى نمىكنيم . « 3 »\r\nمرحوم علامهء امينى در كتاب گرانسنگ خويش « الغدير » موارد فراوانى را گردآورى كرده است كه پيامبر ، اصحاب و تابعين بر مرده‌ها و عزيزانشان هنگام فقدان آنان گريسته‌اند . وى مىنويسد :\r\nچون حضرت حمزه شهيد شد و خواهرش صفيه دختر عبدالمطلب در پى او آمد ، انصار نگذاشتند وى بر سر جسد برادرش بيايد . پيامبر صلى الله عليه و آله فرمود : آزادش بگذاريد . صفيه\r\n\r\n\r\n","description":"","footnote":"\r\n( 1 ) . سنن ابىداود : ج 1 ، ص 58 ، سنن ابن ماجه : ج 1 ، ص 482\r\n( 2 ) . سيرهء حلبيه : ج 3 ، ص 348\r\n( 3 ) . مجمع الزوايد ، هيثمى : ج 3 ، ص 8\r\n","page_name":" 132 ","page_number":132},
  {"content":"\r\n\r\nكنار جسد نشست و همراه با گريه و نالهء صفيه ، پيامبر هم مىگريست و مىناليد . فاطمه عليها السلام هم مىگريست و با گريهء او پيامبر هم گريه مىكرد و مىفرمود : هرگز داغى چون داغ تو نخواهم ديد . « 1 »\r\nچون رسول خدا صلى الله عليه و آله از احد برگشت ، زنان انصار بركشته‌هاى خود گريستند خبر به پيامبر صلى الله عليه و آله رسيد ، فرمود : ولى حمزه گريه كننده ندارد . انصار برگشتند و به زنانشان گفتند ، بر هركس كه خواستيد گريه كنيد ، اول بر حمزه بگرييد . اين رسم تا كنون ميان آنان برقرار است و در گريه بر هر مرده‌اى ابتدا بر حمزه گريه مىكنند . « 2 »\r\nپيامبر خدا صلى الله عليه و آله وقتى خبر شهادت جعفر ، زيد بن حارثه و عبداللَّه بن رواحه را شنيد ، چشمانش پر از اشك شد . « 3 » حضرت وقتى قبر مادرش را زيارت كرد ، بر او گريست و اطرافيان را هم به گريه واداشت . « 4 » هنگامى كه عثمان بن مظعون را كه در گذشته بود بوسيد ، اشك‌هايش برگونه‌اش جارى بود . « 5 »\r\nآن حضرت بر پسر يكى از دخترانش مىگريست . عبداللَّه بن صامت گفت : اى رسول خدا صلى الله عليه و آله اين گريه چيست ؟ فرمود : عاطفه‌اى است كه خداوند در فرزندان آدم قرار داده است . خداوند به كسانى از بندگانش رحم مىكند كه عاطفه داشته باشند . « 6 »\r\nحضرت فاطمهء زهرا بر رسول خدا صلى الله عليه و آله مىگريست و مىگفت : پدر ! اى كه پروردگارش او را به خود نزديك ساخت . پدر ! اى كه دعوت خدا را لبيك گفتى ، اى پدر ، به جبرئيل تسليت مىگوييم ، اى پدر كه بهشت برين جايگاه توست . « 7 »\r\n\r\n\r\n","description":"","footnote":"\r\n( 1 ) . الامتاع ، مقريزى : ص 154\r\n( 2 ) . مجمع الزوايد : ج 6 ، ص 120\r\n( 3 ) . صحيح بخارى ، ( كتاب المناقب . . . ) سنن بيهقى : ج 4 ، ص 70\r\n( 4 ) . سنن بيهقى : ج 4 ، ص 70 ، تاريخ خطيب بغدادى : ج 7 ، ص 289\r\n( 5 ) . سنن ابى داود : ج 2 ، ص 63 ، سنن ابن ماجه : ج 1 ، ص 445\r\n( 6 ) . همان ، ص 58 ، همان ، ص 481\r\n( 7 ) . صحيح بخارى ( باب بيمارى و وفات پيامبر ) ، مسند ابىداود : ج 2 ، ص 197 ، سنن نسائى : ج 4 ، ص 13 ، مستدرك حاكم : ج 3 ، ص 163 ، تاريخ خطيب بغدادى : ج 6 ، ص 262\r\n","page_name":" 133 ","page_number":133},
  {"content":"\r\n\r\nو چون بر تربت پاك پدرش ايستاد و مشتى از خاك قبر برداشت و بر چشم خويش نهاد و گريست ، اين اشعار را خواند :\r\nكسى كه تربت احمد را ببويد ، باكى نيست كه تا ابد مشك و عنبر نبويد .\r\nبر من مصيبت‌هايى وارد شد كه اگر بر روزها فرود مىآمد ، شب مىشدند .\r\nابوبكر بر رحلت پيامبر گريست و مرثيه خواند ، با اين مضمون كه اى ديده ، گريه كن و خسته نشو ، گريه بر سرور رواست . حسّان بن ثابت هم بر پيامبر مىگريست و مرثيه مىخواند . « 1 »\r\n\r\nتحليلى بر حديثِ عذاب شدن مرده برگريهء بستگان\r\nگاهى به حديث معروفى تمسّك مىشود كه مىگويد : مرده با گريهء بستگانش بر او ، مورد عذاب قرار مىگيرد و با اين دستاويز جلوى گريستن را كه خواستهء فطرى انسان است مىگيرند . ولى اينان ، مفهوم حديث را درست درنيافته‌اند كه بايد آن را بررسى كرد .\r\nدر صحيح مسلم آمده است : نزد عايشه ، اين سخن فرزند عمر نقل شد كه « مرده با گريهء بستگانش عذاب مىشود » . عايشه گفت : خدا او را رحمت كند ، سخنى را شنيده ولى آن را به درستى درنيافته است ، جنازهء يك يهودى را از كنار پيامبر خدا صلى الله عليه و آله عبور دادند ، در حالى كه بر او مىگريستند . پيامبر صلى الله عليه و آله فرمود : شما بر او گريه مىكنيد ، در حالى كه او عذاب مىشود . « 2 »\r\nدر سنن‌ابىداود هم‌از عروه ، از عبداللَّه بن عمر نقل شده است : پيامبر خدا صلى الله عليه و آله فرمود :\r\nمرده با گريهء بستگانش بر او ، عذاب مىشود . اين را براى عايشه نقل كردند . عايشه با اشاره به سخن فرزند عمر ، گفت : پيامبر صلى الله عليه و آله بر قبر يك يهودى عبور كرد و فرمود : صاحب اين قبر عذاب مىشود ، در حالى كه بستگانش بر او گريه مىكنند . سپس اين آيه را خواند :\r\n\r\n\r\n","description":"","footnote":"\r\n( 1 ) . الغدير : ج 6 ، ص 165\r\n( 2 ) . صحيح مسلم : ج 3 ، ص 44 ( باب عذاب مرده با گريهء بستگان ) .\r\n","page_name":" 134 ","page_number":134},
  {"content":"\r\n\r\n« وَ لا تَزِرُ وازِرَةٌ وِزْرَ أُخْرى » « 1 » « هيچ بار بردارى ، بارديگرى را به دوش نمىكشد . »\r\nشافعى گويد : آنچه را عايشه از رسول خدا صلى الله عليه و آله روايت كرده است ، به دلالت قرآن و سنت درست به نظر مىرسد . اگر از دليل قرآنى آن بپرسند ، بايد گفت : آياتى همچون « وَلا تَزِرُ وازِرَةٌ وِزْرَ أُخْرى » و « وَ أَنْ لَيْسَ لِلْإِنْسانِ إِلَّا ما سَعى » « 2 » و « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ » « 3 » و آيهء « لِتُجْزى كُلُّ نَفْسٍ بِما تَسْعى » « 4 » بر آن دلالت مىكند . و اگر از دليل حديثى آن بپرسند ، گفته مىشود :\r\nپيامبرخدا صلى الله عليه و آله به مردى فرمود : آيا اين پسر توست ؟ گفت : آرى . فرمود : نه تو به جرم او مؤاخذه مىشوى و نه او به جرم تو مورد مؤاخذه قرار مىگيرد . پيامبر هم همان را اعلام كرد كه خدا فرموده است ، يعنى اينكه جرم هركسى عليه خود اوست ، و كار او براى خود اوست ، نه به سود يا زيان ديگرى . « 5 »\r\nمسلم از ابن عباس نقل مىكند كه پيامبر خدا صلى الله عليه و آله فرمود : مرده با گريهء بستگانش بر او ، عذاب مىشود ، ابن عباس گفت : چون عمر درگذشت ، اين حديث را بر عايشه نقل كردم .\r\nگفت : خدا عمر را رحمت كند . نه به خدا قسم پيامبر خدا صلى الله عليه و آله نفرمود كه خداوند ، با گريهء كسى مؤمنى را عذاب مىكند ، بلكه فرمود : خداوند ، عذاب كافر را با گريهء بستگانش بر او مىافزايد .\r\nگويد : عايشه افزود : از قرآن اين آيه كافى است كه : « وَ لا تَزِرُ وازِرَةٌ وِزْرَ أُخْرى » « 6 » .\r\n\r\n\r\n","description":"","footnote":"\r\n( 1 ) . سنن ابى داود : ج 3 ، ص 194 شماره 3129\r\n( 2 ) . نجم : 39 . « بار هركسى به دوش خود اوست و براى انسان جز آنچه تلاش مىكند نيست . »\r\n( 3 ) . زلزال : 7 - 8 . « هر كس به سنگينى ذره‌اى كار نيك كند ، آن را مىبيند و هر كس همسنگ ذره‌اى بدى كند ، آن را مىبيند . »\r\n( 4 ) . طه : 15 . « تا هر كس به آنچه تلاش مىكند پاداش داده مىشود . »\r\n( 5 ) . حاشيهء كتاب « الام » شافعى : ج 7 ، ص 267\r\n( 6 ) . صحيح مسلم : ج 3 ، ص 43 ، ( باب عذاب مرده با گريهء بستگان . . . ) .\r\n","page_name":" 135 ","page_number":135},
  {"content":"\r\n\r\nآنچه را كه مسلم از هشام بن عروه نقل كرده است درست است ، نه آنچه از ابن عباس نقل كرده است ، چون عذاب كردن كافر به سبب گريهء بستگانش بر او ، نيز مخالف قرآن كريم است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\n9 . توسّل به پيامبر ( ص ) و اوليا با همهء اقسامش\r\nتوسّل به پيامبر صلى الله عليه و آله و اوليا با همهء اقسامش\r\nبه اتفاق همهء مسلمانان ، توسّل به دعاى پيامبر صلى الله عليه و آله در حال حياتش جايز است ، بلكه توسّل به دعاى مؤمن نيز چنين است . خداوند مىفرمايد :\r\n« وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً » « 1 »\r\n« اگر آنان وقتى به خويش ستم كردند ، نزد تو مىآمدند و از خدا آمرزش مىخواستند و پيامبر هم براى آنان آمرزش مىطلبيد ، خدا را توبه‌پذير مهربان مىيافتند . »\r\nمىبينى كه خدا ستمگران را فرامىخواند كه به مجلس پيامبر آيند تا او برايشان آمرزش بطلبد .\r\nدر آيهء ديگرى از منافقين نكوهش مىكند كه وقتى از آنان خواسته مىشود به مجلس پيامبر صلى الله عليه و آله آيند و از او آمرزش بطلبند ، اعتراض كنان روى برمىگرداندند :\r\n« وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ\r\n\r\n\r\n","description":"","footnote":"\r\n( 1 ) . نساء : 64\r\n","page_name":" 137 ","page_number":137},
  {"content":"\r\n\r\nوَهُمْ مُسْتَكْبِرُونَ » « 1 » .\r\nتاريخ اسلام پر از نمونه‌هاى فراوانى از توسّل است كه مواردى ياد مىشود :\r\n\r\nاول : توسل به خود پيامبر صلى الله عليه و آله و قداست و شخصيت او\r\nيك سند تاريخى خواهيم آورد كه نشان مىدهد اصحاب در حال حيات پيامبر صلى الله عليه و آله ، هم به دعاى آن حضرت توسّل جستند ، هم به قداست و شخصيت او . هدف از نقل اين نمونه ، استدلال به موضوع دوم است .\r\nعثمان بن حنيف نقل مىكند : مرد بيمارى نزد پيامبر صلى الله عليه و آله آمد و عرض كرد : دعا كن خدا مرا عافيت دهد . حضرت فرمود : اگر بخواهى دعا مىكنم ، و اگر خواستى صبر كنى ، بهتر است . گفت : دعا كن . پيامبر صلى الله عليه و آله به او دستور داد وضوى نيكويى بگيرد و دو ركعت نماز بخواند و اين دعا را بخواند :\r\n« پروردگارا ! از تو مىخواهم و به واسطهء پيامبرت كه پيامبر رحمت است به تو رو مىكنم . اى محمد ! من به سبب تو به درگاه پروردگارم روى آوردم تا حاجتم بر آورده شود . خدايا شفاعت او را دربارهء من بپذير . »\r\nعثمان بن حنيف گويد : به خدا سوگند هنوز از هم جدا نشده بوديم و حرف‌هاى ما طول كشيده بود كه او نزد ما برگشت ، گويا كه اصلًا بيمارى نداشته است ! اين روايت ، از صحيح‌ترين روايات است و ترمذى آن را صحيح دانسته است « 2 » ، ابن ماجه نيز آن را حديثى صحيح مىداند . « 3 »\r\nاز اين حديث دو نكته استفاده مىشود :\r\n1 . مىتوان به دعاى پيامبر توسل جست ، به گواهى سخن آن بيمار كه گفت : از خدا بخواه تا مرا عافيت دهد . و نيز به دلالت پاسخ پيامبر صلى الله عليه و آله : اگر بخواهى دعا مىكنم و اگر\r\n\r\n\r\n","description":"","footnote":"\r\n( 1 ) . منافقون : 5\r\n( 2 ) . صحيح ترمذى : ج 5 ، ( كتاب الدعوات ، باب 19 شماره 3578 ) .\r\n( 3 ) . سنن ابن ماجه ج 1 ، ص 441 شماره 1385 ، مسند احمد : ج 4 ، ص 138 و . . . .\r\n","page_name":" 138 ","page_number":138},
  {"content":"\r\n\r\nبخواهى صبر كن كه بهتر است .\r\n2 . انسان دعا كننده مىتواند در ضمن دعايش به وجود پيامبر صلى الله عليه و آله متوسل شود و اين جواز ، از دعايى معلوم مىشود كه پيامبر صلى الله عليه و آله به آن دردمند آموخت . دقت در آن ، اين نكته را اثبات مىكند و اينكه هر مسلمانى در مقام دعا مىتواند توسّل به خود پيامبر بجويد و به سبب او به خدا توجه كند . جمله هايى كه بر اين گونه از توسّل دلالت مىكند ، يكى « اللهم إنّي أسألك وأتوجّه إليك بنَبِيّك » است و مقصود از آن ، توسل و درخواست از خدا به خود ذات مقدس و شخصيت بزرگوار رسول خدا صلى الله عليه و آله است نه به دعاى او .\r\nديگرى تعبير « محمّد ، نبى رحمت » است كه در منابع آمده و اين توصيف ، نشان مىدهد كه توسّل به خود آن حضرت است ، به خاطر كرامت و فضيلتى كه دارد .\r\nو نيز جملهء « يا محمّد ، من به سبب تو به پروردگارم روى مىآورم : إنّى اتوجّه بِكَ الى ربّي » نيز دلالت مىكند كه آن بيمار ، طبق آموزش پيامبر خدا صلى الله عليه و آله ، خود آن حضرت را وسيلهء دعاى خود قرار داده و به خاطر مقام و فضيلتى كه دارد ، به خود پيامبر صلى الله عليه و آله توسّل جسته است .\r\nالبته به ذهن و خاطر آن بيمار ، جز توسّل به دعاى پيامبر صلى الله عليه و آله نگذشته بود ، ليكن پيامبر صلى الله عليه و آله به او دعايى آموخت‌كه در آن توسّل به خود پيامبر صلى الله عليه و آله آمده بود و اين در نوع خود توسّل دوّم است . پس روشن شد كه براى مسلمان مستحب است به دعاى صالحان از انبيا و اوليا توسّل جويد ، همان‌گونه كه جايز است در دعايش توسّل به خود آنان و به مقام و منزلتشان متوسّل شود .\r\nاز احاديث شريف برمىآيد كه اصحاب پيامبر صلى الله عليه و آله در مقام نيايش و دعا ، حتى پس از رحلت پيامبر صلى الله عليه و آله نيز به خود آن حضرت توسّل مىجستند . طبرانى از ابوامامة بن سهل بن حنيف ، از عمويش عثمان بن حنيف چنين نقل مىكند :\r\nمردى به خاطر كارى كه داشت ، نزد عثمان بن عفّان رفت و آمد مىكرد و عثمان به او التفات و اعتنايى نمىكرد . عثمان بن حنيف را ديد و نزد او شكايت كرد . وى به او گفت : برو وضوخانه ، وضوبگير ، سپس به مسجد برو و دو ركعت نماز بخوان و بگو :\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n« خداوندا ، از تو مىخواهم و پيامبرمان محمد صلى الله عليه و آله را كه پيامبر رحمت است ، وسيلهء توجه به تو قرارمىدهم . اى محمد ! من به سبب تو به پروردگارم روى مىآورم تا حاجتم را برآورى » .\r\nپس حاجت خويش را ياد مىكنى ، برو تا من هم همراه تو بيايم . آن مرد رفت و همان‌گونه عمل كرد ، سپس در خانهء عثمان بن عفان رفت . دربان آمد و دست او را گرفت و نزد عثمان برد و او را روى بساط و فرش وى نشاند . عثمان پرسيد : كارت چيست ؟ او حاجتش را گفت ، عثمان هم برآورده كرد و به او گفت : تا كنون حاجتت را نگفته بودى ، هرگاه كارى داشتى بيان كن .\r\nآن مرد از نزد وى بيرون آمد و در راه به عثمان بن حنيف برخورد كرد و به او گفت :\r\nخدا خيرت دهد ، پيش‌تر به حاجتم توجّهى نمىكرد و به من اعتنا نداشت . تا آنكه تو دربارهء من با او صحبت كردى . گفت : به خدا قسم چيزى به او نگفته‌ام ، ولى پيامبر خدا صلى الله عليه و آله را ديده‌ام كه بيمارى به حضورش آمد و از نابينايى خود شكوه كرد . رسول خدا صلى الله عليه و آله فرمود : مىتوانى صبر كنى ؟ گفت : يا رسول اللَّه ! راهنما و عصاكشى ندارم ، كار بر من سخت شده است . پيامبر صلى الله عليه و آله فرمود : برو وضو بگير ، دو ركعت نماز بخوان . سپس اين دعاها را بخوان . ما هنوز از هم جدا نشده بوديم و صحبت ما طول كشيده بود كه ديديم آن مرد برگشت ، در حالى كه هيچ بيمارى نداشت ! « 1 »\r\n* * * سيرهء مسلمانان در زمان پيامبر صلى الله عليه و آله و پس از آن ، چنين بود كه به اولياى الهى و بندگان صالح خدا توسّل مىجستند ، بىآنكه در ذهن كسى خطور كند كه اين ، كار حرام ، شرك يا بدعت است ، بلكه توسّل به دعاى صالحان را راهى براى دست‌يابى به منزلت و شخصيت آنان مىدانستند و اگر دعاى يك انسان صالح اثرى داشت ، به خاطر قداست و طهارت درون بود و گرنه دعايش مستجاب نمىشد . پس چه فرقى است ميان توسل به\r\n\r\n\r\n","description":"","footnote":"\r\n( 1 ) . المعجم الكبير ، طبرانى : ج 9 ، ص 30 - 31 حديث 8311 . المعجم الصغير ، طبرانى : ج 1 ، ص 183 - 184\r\n","page_name":" 140 ","page_number":140},
  {"content":"\r\n\r\nدعاى فرد صالح و توسّل به خود او كه اولى توحيد باشد و دومى شرك ، يا راهى به سوى شرك ؟ توسّل به قداست صالحان و معصومان و بندگان مخلص خدا ، كار تازه‌اى ميان اصحاب نبود ، بلكه استمرار سيره‌اى بود كه پيش از اسلام نيز وجود داشت و روايات تاريخى فراوانى گوياى اين حقيقت است ، از جمله :\r\n1 . باران طلبيدن عبدالمطّلب به وجود پيامبر صلى الله عليه و آله\r\nعبدالمطلب ، در دورانى كه حضرت محمد صلى الله عليه و آله كوچك بود ، با توسّل به وجود او از خداوند باران طلبيد . به گفتهء ابن حجر ، ابوطالب در شعر خويش ( وأبيضُ يُستَسْقى الغمامُ بوجهه ) اشاره به آن واقعه دارد كه عبدالمطلب براى قريش استسقاء و طلب باران كرد ، در حالى كه پيامبر صلى الله عليه و آله ، نوجوانى همراه او بود . « 1 »\r\n2 . باران طلبيدن ابوطالب به وجود پيامبر صلى الله عليه و آله\r\nابن عساكر از ابن عرفله نقل مىكند : به مكه رفتم ، در حالى كه قريش در خشكسالى به سر مىبردند . قريش به ابوطالب گفتند : سرزمين‌ها خشك است و خانواده‌ها دچار قحطىاند . بيا و باران بطلب . ابوطالب بيرون آمد در حالى كه همراهش نوجوانى بود - پيامبر - كه چون خورشيد مىدرخشيد و اطراف او نيز نوجوانانى بودند . ابوطالب آن نوجوان را گرفت و پشت او را به كعبه چسباند و دست به دامن او شد ، در حالى كه در آسمان ابرى نبود . ابرها از هر طرف روى آوردند و آن دشت پر از باران شد و همه جا سبز و خرّم گشت . دربارهء همين حادثه است كه ابوطالب در مدح پيامبر صلى الله عليه و آله گفته است :\r\n وَأبيضُ يُستَسقَى الغمامُ بوجهه * ثمالُ اليتامى عصمةٌ لِلأرامِل « 2 » \r\n« سفيد رويى كه به آبروى او ، از ابر ، باران طلب مىشود ، پناه يتيمان و نگهدار بيوه زنان . »\r\n\r\n\r\n","description":"","footnote":"\r\n( 1 ) . فتح البارى : ج 2 ، ص 398 ، دلائل النبوة : ج 2 ، ص 126 .\r\n( 2 ) . سيرهء حلبيه : ج 1 ، ص 116 .\r\n","page_name":" 141 ","page_number":141},
  {"content":"\r\n\r\nباران طلبيدن عبدالمطلب و ابوطالب با توسّل به وجود پيامبر صلى الله عليه و آله در حالى كه وى نوجوان بود ، ميان عرب مشهور بود و شعر ابوطالب را در اين مورد بيشتر مردم حفظ بودند .\r\nاز روايات برمىآيد كه باران طلبيدن ابوطالب با توسّل به پيامبر صلى الله عليه و آله ، مورد رضايت رسول خدا صلى الله عليه و آله بود . پس از مبعوث شدن به رسالت نيز خودش براى مردم استسقاء كرد و باران طلبيد و باران آمد و دشت خرّم شد . پيامبر صلى الله عليه و آله فرمود : اگر ابوطالب زنده بود ، چشمانش روشن مىشد . كيست كه شعر او را برايمان بخواند ؟ على عليه السلام برخاست و گفت :\r\nيا رسول اللَّه ، گويا مقصودتان شعر اوست كه گفته است : « وأبيض يُستسقى الغمامُ بوجهه . . . » . « 1 »\r\nتوسّل به كودكان بىگناه در استسقاء ، امرى است كه اسلام عزيز به آن فراخوانده است . امام شافعى مىگويد : كودكان را بيرون آورند و آنان را براى استسقاء تميز كنند ، پيرزنان و زنانِ غير جذّاب را هم بيرون آورند و دوست ندارم كه زنانِ آراسته و زيبا يا چهارپايان را بيرون آورند . « 2 »\r\nهدف از بيرون آوردن كودكان و زنان سالخورده ، آن است كه به سبب آنان و به حرمت قداست و پاكى آنان رحمت الهى نازل شود . همهء اينها نشان مىدهد كه توسّل به نيكان و صالحان و معصومين كليد نزول رحمت است و گويا متوسّل به اينان مىگويد :\r\nپروردگارا ! كودك بىگناه است ، سالخوردگان ، اسيران تو در روى زمين‌اند و اين دو گروه به رحمت و لطف تو شايسته‌ترند . به خاطر آنان رحمتت را بر ما نازل كن تا در سايهء آنان ما را هم فرا بگيرد . گاهى آبيار ، منطقهء وسيعى را آبيارى مىكند تنها به خاطر آن كه يك درخت سيراب شود و در سايهء آن علف‌هاى بىفايده هم سيراب مىشوند .\r\nبراساس همين تحليل است كه خليفه به عباس بن عبدالمطلب عموى پيامبر صلى الله عليه و آله متوسل شد و توسّل به او به خاطر شخص خودش و قداست و پيوندش با پيامبرخدا صلى الله عليه و آله\r\n\r\n\r\n","description":"","footnote":"\r\n( 1 ) . ارشاد السارى : ج 2 ، ص 338\r\n( 2 ) . الامّ : ج 1 ، ص 248\r\n","page_name":" 142 ","page_number":142},
  {"content":"\r\n\r\nبود . از اينجا دانسته مىشود كه چنين كارى استمرار سيرهء پيوسته بوده و ربطى به توسل به دعاى عباس نداشته است .\r\n3 . توسّل به عموى پيامبر صلى الله عليه و آله\r\nدر صحيح بخارى از انس نقل شده است : هرگاه قريش دچار قحطى مىشدند ، عمر ابن خطاب متوسل به عباس بن عبدالمطلب مىشد و مىگفت : « خداوندا ، ما به پيامبرمان متوسل مىشديم ، باران مىباريدى ، اكنون به عموى پيامبرمان توسّل مىجوييم ، پس بر ما باران نازل كن . » انس گويد : پس باران مىباريد . « 1 »\r\nاين متن كلام بخارى است كه دلالت دارد بر اينكه عمر بن خطاب هنگام دعا و باران طلبيدن ، به عموى پيامبر صلى الله عليه و آله و به شخص و شخصيت و قداست و قرابت او به رسول‌خدا صلى الله عليه و آله توسّل مىجست ، نه به دعاى او . متن ياد شده از دعاى خليفه ، نشان مىدهد كه خليفه خودش هنگام استسقاء ، دعا كرد و به عموى پيامبر صلى الله عليه و آله و خويشاوندى او با آن حضرت توسّل جست .\r\n\r\nدوم : توسّل به حق پيامبر صلى الله عليه و آله و پيامبران و صالحان\r\nنوع ديگرى از توسّل ، توسّل به حق پيامبران و رسولان است . مقصود ، حقّى است كه خداوند به آنان لطف كرده و آنان را صاحبان حق قرار داده است . معناى اين سخن آن نيست كه بندگان و صالحان ، حقى ذاتى بر خدا دارند كه خدا بايد آن را ادا كند ، بلكه همهء حق از آنِ خداست .\r\nمقصود ، حقى است كه خداى متعال از روى تكريم به آنان عطا كرده و آنان را صاحبان حق بر خدا قرار داده است ، آنگونه كه خداوند مىفرمايد :\r\n« وَ كانَ حَقًّا عَلَيْنا نَصْرُ الْمُؤْمِنِينَ » « 2 » « يارى مؤمنان حقى برماست . »\r\n\r\n\r\n","description":"","footnote":"\r\n( 1 ) . صحيح بخارى : ج 2 ، ص 27 ( باب نماز استسقاء . . . ) .\r\n( 2 ) . روم : 47\r\n","page_name":" 143 ","page_number":143},
  {"content":"\r\n\r\nرواياتى هم بر اين نكته دلالت دارد ، از جمله :\r\nالف . به نقل ابوسعيد خدرى : پيامبر خدا صلى الله عليه و آله فرمود : هركس براى نماز از خانه‌اش بيرون آيد و چنين دعا كند : « خداوندا ، تو را به حقّى كه سائلان بر تو دارند مىخوانم ، و تو را به حق اين رفتنم مىخوانم ، چرا كه من از روى خوشى و طغيان و ريا بيرون نيامده‌ام ، بلكه براى اين بيرون آمده‌ام كه از خشم تو مصون مانم و به رضاى تو برسم . از تو مىخواهم كه مرا از آتش پناه دهى و گناهانم را بيامرزى ، كه جز تو كسى گناهان را نمىآمرزد » . خداوند به او توجّه مىكند و هفتاد هزار فرشته براى او استغفار مىكنند . « 1 »\r\nب . عمر بن خطاب نقل مىكند : پيامبر خدا صلى الله عليه و آله فرمود : چون آدم خطا كرد ، گفت :\r\nپروردگارا به حق محمد تو را مىخوانم كه مرا بيامرزى . خداى متعال فرمود : اى آدم ، چگونه محمد را شناختى در حالى كه هنوز او را نيافريده‌ام ؟ گفت : چون مرا با دست قدرتت آفريدى و از روح خويش در من دميدى ، سرم را بلند كردم ، ديدم بر ستون‌هاى عرش نوشته است : « لا إله الّا اللَّه ، محمد رسول اللَّه » ، دانستم كه تو جز محبوب‌ترين افراد نزد خودت را به نام خودت نمىافزايى . خداوند فرمود : راست گفتى اى آدم ، او محبوب‌ترين آفريدگان نزد من است و چون از من به حق او درخواست كردى ، تو را آمرزيدم و اگر محمد نبود ، تو را نمىآفريدم . « 2 »\r\nج . طبرانى با سند خود از انس بن مالك نقل مىكند : چون فاطمهء بنت اسد درگذشت ، براى او قبرش را كندند ، چون به لحد رسيدند ، پيامبر خدا صلى الله عليه و آله خودش آنجا را كند و با دست خود خاك آن را بيرون ريخت و چون كار حفر قبر به پايان رسيد ، پيامبر خدا صلى الله عليه و آله داخل قبر شد و در آن خوابيد و فرمود : اى خدايى كه زنده مىكنى و مىميرانى ، اى خداى زندهء ناميرا ، مادرم فاطمهء بنت اسد را بيامرز « 3 » و حجّتش را به او\r\n\r\n\r\n","description":"","footnote":"\r\n( 1 ) . سنن ابن ماجه : ج 1 ، ص 256 شماره 778 باب المساجد ، مسند احمد : ج 3 ، ص 21\r\n( 2 ) . دلائل النبوه ، بيهقى : ج 5 ، ص 489 ، دارالكتب العلميه .\r\n( 3 ) . مادر پيامبر صلى الله عليه و آله ، آمنه بود ، ولى فاطمهء بنت اسد به پيامبر صلى الله عليه و آله خيلى نيكى كرده بود و همچون مادرش به‌حساب مىآمد . ( مترجم )\r\n","page_name":" 144 ","page_number":144},
  {"content":"\r\n\r\nتلقين كن و قبرش را وسيع گردان ، به حق پيامبرت و پيامبران پيش از من ، اى كه تو مهربان‌ترين مهربانانى . « 1 »\r\nتا اينجا بحث از اقسام سه گانهء توسل پايان يافت و معلوم شد كه هر سه نوع ، مورد تأييد قرآن و حديث و سنّت است و تصوّر اين كه توسّل به غير خداى سبحان ، خدا پنداشتن او و عبادت غير خداست ، باطل است ، به دو جهت :\r\nاوّل : اگر توسّل به دعاى پيامبر صلى الله عليه و آله و به خود او و به حق او شرك بود ، مىبايست هر توسّلى حتى توسّل به ديگران در امور عادى هم شرك باشد ، در حالى كه قطعاً چنين نيست ، زيرا همه از نوع توسّل به اسباب است ، چه اسباب عادى يا غير عادى ، طبيعى يا غيرطبيعى .\r\nدوم : دانستى كه عبادت ، خضوع در مقابل ديگرى به عنوان آن است كه او خدا يا پروردگار است يا كارهاى خدا به او سپرده شده است . در توسل به پيامبران و صالحان و شهدا هيچ يك از اين قيدها نيست ، بلكه از اين جهت به آنان توسل مىشود كه بندگان مورد احترام خدايند و دعاى آنان نزد خداوند سبحان مستجاب است ، يا اينكه خودشان و حق ايشان نزد خداوند ، منزلتى دارند و توسل به آنان ، درياى رحمت الهى را به جوش و خروش مىآورد . چگونه توسّل به پيام‌آور توحيد ، شرك است ، در حالى كه به او از اين جهت توسّل مىجويند كه با شرك مبارزه كرد و بنيان شرك را در هم ريخت ؟ !\r\n\r\nسوم : توسل به دعاى پيامبر صلى الله عليه و آله و صالحان پس از مرگ\r\nاز اقسام توسّل‌هاى رايج ميان مسلمانان ، توسّل به دعاى پيامبر صلى الله عليه و آله يا صالحان پس از وفات ايشان است . در اينجا سؤالى مطرح مىشود و آن اين است كه :\r\nتوسّل به دعاى ديگرى وقتى صحيح است كه او زنده باشد و دعاى تو را بشنود و جوابت را بدهد و براى برآمدن حاجتت و تأمين خواسته‌ات دعا كند . امّا اگر او از اين دنيا\r\n\r\n\r\n","description":"","footnote":"\r\n( 1 ) . معجم طبرانى : ص 356 ، حلية الاولياء : ج 3 ، ص 121 ، مستدرك حاكم : ج 3 ص 108\r\n","page_name":" 145 ","page_number":145},
  {"content":"\r\n\r\nرفته باشد ، چگونه مىتوان به كسى كه از دنيا رفته و چيزى نمىشنود توسّل جست ؟\r\nپاسخ آن است كه براساس فرمودهء قرآن و احاديث نبوى ، مرگ به معناى نابودى و فناى كامل انسان نيست ، بلكه انتقال از خانه‌اى به خانه‌اى و بقاى حيات به صورت ديگرى است كه به آن « حيات برزخى » گفته مىشود . آيات قرآن دلالت دارد كه شهداى راه خدا زنده‌اند و نزد پروردگارشان روزى مىخورند . « 1 » وقتى شهدا چنين باشند ، دربارهء پيامبر شهيدان و افضل آفريدگان چه مىشود گفت ؟\r\n\r\n\r\n","description":"","footnote":"\r\n( 1 ) . بقره : 154 ، آل عمران : 169 - 171 ، يس : 20 - 29 و آيات و روايات ديگرى كه دلالت بر حيات برزخىمؤمنان و كافران دارد .\r\n","page_name":" 146 ","page_number":146},
  {"content":"\r\n\r\n\r\nفصل چهارم : جايگاه قرآن نزد شيعه\r\n1 . جايگاه قرآن كريم نزد شيعهء اماميه\r\n2 . مصونيت قرآن از تحريف\r\n3 . تحريف در لغت و اصطلاح\r\n4 . امتناع راه‌يابى تحريف به قرآن\r\n5 . گواهى قرآن به عدم تحريف\r\n6 . گواهى روايات بر مصونيت قرآن كريم از تحريف\r\n1 . اخبار عرضهء احاديث بر قرآن\r\n2 . حديث ثقلين\r\n7 . اهل بيت عليهم السلام و مصونيت قرآن از تحريف\r\n8 . شيعه و مصونيت قرآن از تحريف\r\n9 . آيات نانوشته كه مىگويند از قرآن است\r\n10 . دو شبهه پيرامون تحريف\r\n11 . تاريخ گردآورى قرآن كريم\r\n\r\n","description":"","footnote":"","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\n\r\n1 . جايگاه قرآن كريم نزد شيعهء اماميّه\r\nقرآن ، زيربناى قانونگذارى اسلامى به شمار مىآيد و در پى آن ، سنت نبوى كه همراه و قرين قرآن است . جز اينكه قرآن ، هم لفظ و هم معنايش وحى است ، ولى سنّت ، تنها مضمون و معنايش وحى است نه لفظش و به همين سبب ، پيامبر خدا صلى الله عليه و آله مردم را به قرآن تحدّى مىكرد نه به سنت .\r\nقرآن بىنياز از شناساندن است ، نورى است كه خودش روشن است و روشنگر غير خود است ، مثل خورشيد كه پيرامون خود را روشن مىكند و هر نورى در برابر آن بىفروغ است . همين بس كه خداوند به صورت‌هاى مختلف قرآن را مىستايد . گاهى آن را هدايت كننده به بهترين راه مىداند ، « 1 » گاهى بيانگر هر چيز مىشمارد « 2 » و گاهى هم آن را جدا كنندهء حق و باطل معرفى مىكند كه بيم دهندهء جهانيان است « 3 » . و تعبيراتى ديگر كه در قرآن آمده است .\r\nقرآن كريم ، بنيان اساسى مسلمانان و سنگ زير بناى تمدّن اسلامى به خصوص در بُعداخلاقى ، فلسفى و فقهى به شمار مىرود كه مدتى طولانى پشتوانهء تشريع مسلمانان بوده است .\r\n\r\n\r\n","description":"","footnote":"\r\n( 1 ) . « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ » ( اسراء : 9 ) .\r\n( 2 ) . « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ » ( نحل : 89 ) .\r\n( 3 ) . « تَبارَكَ الَّذِي نَزَّلَ الْفُرْقانَ عَلى عَبْدِهِ لِيَكُونَ لِلْعالَمِينَ نَذِيراً » ( فرقان : 1 ) .\r\n","page_name":" 149 ","page_number":149},
  {"content":"\r\n\r\n\r\n2 . مصونيت قرآن از تحريف\r\nقرآن كريم از هنگام نزول تا كنون ، تنها منبع اساسى و نخست براى قانونگذارى مسلمين بوده و سخن قرآن ، حرف نهايى در موارد اختلاف و جدل به شمار مىرفته است . نكتهء مهم در اينجا اين است كه استنباط معارف و احكام از قرآن ، فرع بر آن است كه تحريفى چه به افزايش و چه به كاهش بر آيات آن رخ نداده باشد . مصونيت قرآن از تحريف به زياده و نقصان ، هرچند نزد بيشتر فرقه‌هاى اسلامى موضوعى ثابت است ، ليكن براى زدودن برخى شبهه‌هايى كه در اين مورد مطرح مىشود ، به اختصار به بحث و بررسى پيرامون اين مسأله مىپردازيم :\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\n3 . تحريف در لغت و اصطلاح\r\nتحريف در لغت ، يعنى تفسير سخن بر خلاف مقصود ، يعنى كج كردن و گرداندن سخن از معناى اصلىاش . آيهء « يُحَرِّفُونَ الْكَلِمَ عَنْ مَواضِعِهِ » « 1 » نيز به همين معنى تفسير شده است ، يعنى سخنان را از جايگاه اصلىاش برمىگردانند . مرحوم طبرسى در تفسير اين آيه مىگويد :\r\nيعنى قرآن را بر خلاف آنگونه كه نازل شده تفسير مىكنند و مقصود از « مواضع » ، يعنى معانى و مقاصد .\r\nامّا در اصطلاح ، تحريف به چند معنى به كار مىرود :\r\n1 . تغيير معناى سخن ، يعنى تفسير آن به گونه‌اى كه موافق نظر مفسّر باشد ، چه‌با واقعيت مطابق باشد يا نه . تفسير به اين معنى در مورد قرآن وارد شده و البته لطمه‌اى هم به عظمت قرآن نمىزند . همهء فرقه‌هاى اسلامى ، ديدگاه‌هاى خود را مستند به قرآن مىسازندو هر كس هر خواسته و فكرى دارد ، تظاهر مىكند كه از قرآن برگرفته است ، ولى با تفسيرى كه عقيدهء او را تأييد كند ، آيه را مىگيرد و به طرف خواستهء خويش مىكشاند و آن را طبق دلخواه معنى مىكند . از روشن ترين نمونه‌هاى اين شيوه ، تفسير\r\n\r\n\r\n","description":"","footnote":"\r\n( 1 ) . نساء : 46\r\n","page_name":" 151 ","page_number":151},
  {"content":"\r\n\r\nباطنيان است كه از پيش خود براى هر ظاهرى ، باطنى قرار داده‌اند و ظاهر را نسبت به باطن ، همچون پوست براى مغز شمرده‌اند و گفته‌اند كه باطن قرآن به ترك عمل به ظاهر منتهى مىشود . مثلًا احتلام را ، فاش كردن سرّى از اسرار خود دانسته‌اند و باطن غسل را تجديد عهد از سوى كسى دانسته‌اند كه به صورت غير عمد ، آن را فاش ساخته است .\r\nزكات را براى تزكيهء نفس و نماز را به پيامبر . چون قرآن مىفرمايد : نماز ، از فحشاء و منكر نهى مىكند . « 1 »\r\n2 . كم و زيادى در حركت و حرف ، با حفظ و مصونيت اصل قرآن . مثل « يطهرن » كه هم با تشديد خوانده شده است ، هم بدون تشديد . اگر همهء قرائت‌ها به تواتر از پيامبر صلى الله عليه و آله نقل شده باشد - كه هرگز چنين نيست - و اينكه پيامبر صلى الله عليه و آله ، قرآن را با همهء اين قرائت‌ها خوانده است ، پس همهء آنها قرآن و بدون تحريف خواهد بود . و اگر بگوييم كه يك قرائت فقط بر پيامبر صلى الله عليه و آله نازل شده است ، پس تنها همان قرآن است و بقيهء قرائت‌ها تحريف خواهد بود كه فكر قاريان آنها را ساخته و قرآن خويش را براساس دلايلى كه پس از هر قرائت مىآورند به آن آراسته‌اند . بنابراين يكى از آنها قرآن مىشود و بقيه ربطى به قرآن ندارند . دليل بر اينكه اين قرائت‌ها ساخته و پرداختهء قرّاء است اين است كه براى هر قرائت ، دليل و برهان مىآورند و اگر همهء آنها از متن قرآن بود ، نيازى به استدلال نبود و كافى بود كه قرائت را مستند به پيامبر صلى الله عليه و آله كنند .\r\nبا اين حال ، قرآن از اين نوع تحريف هم مصون است ، چون كه قرائت رايج در هر دوره يعنى قرائت عاصم از حفص كه به على عليه السلام متصل مىشود متواتر است و جز آن ، اجتهادهاى نو پديدى است كه در روزگار پيامبر صلى الله عليه و آله اثرى از آنها نبوده و به همين جهت متروك شده است و جز در كتاب‌هاى مربوط به قرائت و گاهى در زبان برخى قاريان براى اظهار تبحّر در قرائت ، اثرى از آن نيست .\r\nكلينى از امام باقر عليه السلام روايت مىكند : « قرآن يكى است و از سوى خداى يكتا نازل شده\r\n\r\n\r\n","description":"","footnote":"\r\n( 1 ) . عنكبوت : 45 ؛ المواقف : ج 8 ، ص 390\r\n","page_name":" 152 ","page_number":152},
  {"content":"\r\n\r\nاست و اختلاف از سوى راويان پديد مىآيد » « 1 » ، از اين رو قرائت غيرمشهور را در نماز ، مجاز نمىشماريم .\r\n3 . تغيير كلمه‌اى به جاى كلمهء مرادف آن : مثل آن كه به جاى « امضُوا » در آيه « 2 » ، كلمهء « اسرَعوا » بگذاريم . اين به ابن‌مسعود نسبت داده شده و او مىگفت كه خطا نيست اگر به جاى عليم ، حكيم بخوانيم . ولى آن صحابى بزرگ برتر از آن است كه چنين تهمتى به او بچسبد و چه هدف عقلايى مىتواند از اين تغيير در كار باشد ؟\r\n4 . تحريف در لهجهء تعبير : لهجه‌هاى قبايل مختلف در تلفظ حرف يا كلمه از نظر حركات و اداى آن مختلف بود . در زبان‌هاى ديگر نيز چنين است . مثلًا در زبان فارسى در ايران ، « قاف » را چهارگونه تلفظ مىكنند ، تا چه رسد به كلمه‌ها از نظر حركات و حروف . در آيهء « وَمَنْ أَرادَ الْآخِرَةَ وَسَعى لَها سَعْيَها . . . » « 3 » برخى از قاريان طبق همان لهجه‌ها « سعى » را « سعى » مىخواندند . اين نوع از تحريف در قرآن راه نيافته است ، چون مسلمانان در زمان خليفهء سوم برخى اختلافات را در تلفظ يا تغيير بعضى از كلمات بدون تغيير در معنى ديدند ، تصميم گرفتند همهء قرائت‌ها و مصحف‌ها را يكى كنند و غير از آن را از بين ببرند . در نتيجه تحريف به معناى ياد شده از بين رفت و همه بر لهجهء قريش متفق شدند .\r\n5 . تحريف به افزودن : اجماع بر خلاف اين است . البته به ابن‌مسعود نسبت داده شده كه گفته است « معوّذتين » ( سورهء ناس و فلق ) از قرآن نيستند ، بلكه آن دو تعويذند . « 4 » به گروهى از خوارج نيز نسبت داده‌اند كه منكر آن شده‌اند كه سورهء يوسف جزء قرآن باشد و آن را داستانى عشقى مىدانستند كه جايز نيست از وحى باشد . « 5 » ولى هر دو نسبت ثابت نشده است . اگر آن چه ابن‌مسعود گفته درست باشد ، تحدّى قرآن به سوره باطل\r\n\r\n\r\n","description":"","footnote":"\r\n( 1 ) . كافى : ج 2 ، ص 630 ، حديث 12\r\n( 2 ) . « وَلا يَلْتَفِتْ مِنْكُمْ أَحَدٌ وَامْضُوا حَيْثُ تُؤْمَرُونَ » ( حجر : 65 ) .\r\n( 3 ) . اسراء : 19\r\n( 4 ) . فتح البارى در شرح بخارى : ج 8 ، ص 571 .\r\n( 5 ) . ملل و نحل ، شهرستانى : ج 1 ، ص 128\r\n","page_name":" 153 ","page_number":153},
  {"content":"\r\n\r\nخواهد شد ، زيرا انسانى كه به او وحى نشده است ، دو سوره مثل سوره‌هاى كوتاه قرآن آورده است .\r\n6 . تحريف به كاهش و افتادگى عمدى يا اشتباهى از قرآن : چه آن چه كم شده است يك حرف باشد ، يا يك كلمه ، يا يك جمله ، يا يك آيه يا يك سوره . همين معنى ما را وا داشته كه وارد اين بحث شويم .\r\nادعاى نقص در قرآن كريم را به صورت‌هايى كه ياد شد ، عقل و نقل رد مىكند .\r\nاينك توضيح مطلب :\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\n4 . امتناع راهيابى تحريف به قرآن\r\nقرآن كريم از نخستين روزى كه مسلمانان به آن ايمان آوردند ، مورد توجه و نخستين مرجع آنان بوده است و به خواندن و حفظ كردن و نگاشتن و ضبط اهميت مىدادند . راهيابى تحريف به چنين كتابى ممكن نيست مگر با قدرتى كه به زور بخواهد با قرآن بازى كند و چيزى از آن بكاهد . نه امويان و نه عباسيان ، آن قدرت را نداشتند ، چون قرآن ميان قاريان و حافظان پخش شده بود و انتشار حتى يك نسخه در سطح وسيع ، مىتوانست اين آروزى پليد را به صورت ناشدنى درآورد .\r\nمرحوم سيد مرتضى در اين مورد سخنى دارد كه عيناً آورده مىشود . وى مىگويد :\r\nعلم به درستى نقل قرآن ، مثل آگاهى از شهرها و حوادث مهم و وقايع بزرگ و كتاب‌هاى مشهور و اشعار عرب است ، عنايت فراوان و انگيزه‌هاى قوى بر نقل و نگهدارى آن بوده است ، به حدى كه هيچ چيزى به پايهء آن نمىرسد ، زيرا قرآن كريم معجزهء نبوّت و سرچشمهء علوم اسلامى و احكام دينى است و مسلمانان نهايت توجه را به حفظ و حمايت آن داشته‌اند تا آن جا كه همهء موارد اختلافى در آن را از نظر اعراب ، قرائت ، حروف و آياتش مىشناختند . با اين عنايت و دقت فراوان ، چگونه ممكن است تغيير يا كاهش يافته باشد ؟\r\nوى مىافزايد : علم به تفسير قرآن و بخش‌هاى آن ، در صحت نقل مثل علم به همهء\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nآن است و مثل كتاب‌هاى تأليف شده‌اى مانند كتاب سيبويه و مُزَنى مشهور و يقينى است .\r\nآنان كه به اين جايگاه توجه دارند ، همان گونه كه از كليت آن آگاهند ، از تفصيل و جزئيات آن هم با خبرند . روشن است كه عنايت به نقل و ضبط قرآن كريم ، بيش از عنايت به ضبط كتاب سيبويه و ديوان شاعران است . « 1 »\r\nنكتهء ديگرى كه شايستهء ذكر است اين است كه راهيابى تحريف به قرآن كريم ، از زشت‌ترين جرائمى است كه سكوت در برابر آن جايز نيست . اگر تحريفى صورت گرفته باشد ، چگونه امير المؤمنين عليه السلام و ياران خاص او همچون سلمان ، ابوذر ، مقداد و ديگران سكوت كرده‌اند ؟ در حالى كه مىبينيم آن حضرت و دختر پيامبر خدا صلى الله عليه و آله به غصب فدك اعتراض كردند ، با آن كه اهميت و عظمت فدك يك دهم قرآن هم نيست ؟ !\r\nگواه درستى اين سخن آن است كه ابىّ بن كعب و خليفهء سوّم در قرائت آيهء « وَالَّذِينَ يَكْنِزُونَ الذَّهَبَ وَالْفِضَّةَ » « 2 » اختلاف پيدا كردند . ابىّ بن كعب اصرار داشت كه از پيامبر صلى الله عليه و آله ، آن را با واو ( والذين ) شنيده است . نظر خليفهء سوم اين بود كه آيه واو ندارد ( الذين ) . هنگام نگاشتن قرآن به صورت نسخهء واحد و فرستادن به مركز نواحى ، ميان آنان مشاجره پيش آمد . ابىّ او را تهديد كرد و گفت : اين آيه بايد با واو نوشته شود ، و گرنه دست به شمشير مىبرم ! ناچار واو را نوشتند . « 3 »\r\nهمچنين امام على عليه السلام دستور داد بخشش‌هاى عثمان را به بيت‌المال برگردانند و فرمود : به خدا قسم حتى اگر با آنها زنان به ازدواج در آمده يا كنيزان خريدارى شده باشند ، برخواهم گرداند ، چرا كه در عدالت ، گسترش است و هر كه از عدالت به تنگ آيد ، از ستم بيشتر به تنگ خواهد آمد . « 4 »\r\nاگر تحريفى صورت گرفته بود ، برگرداندن آيات حذف شده به قرآن واجب‌تر و\r\n\r\n\r\n","description":"","footnote":"\r\n( 1 ) . مجمع البيان : ج 1 ، ص 15 ( بخش فن پنجم ، چاپ صيدا ) .\r\n( 2 ) . توبه : 34\r\n( 3 ) . الدرّ المنثور : ج 4 ، ص 179\r\n( 4 ) . نهج البلاغه ، خطبهء 15 ( نسخهء صبحى صالح ) .\r\n","page_name":" 156 ","page_number":156},
  {"content":"\r\n\r\nلازم‌تر بود . مىبينيم كه اميرمؤمنان عليه السلام پس از آن كه خلافت ظاهرى را به عهده گرفت ، نسبت به خواندن نماز تراويح به جماعت و آهسته خواندن بسم‌اللَّه در نمازهاى جهرى و موارد ديگر از بدعت‌هاى نو ظهور ، به شدت انتقاد و اعتراض كرد . اگر در زمان خلفاى سه‌گانه چنين تحريفى در مورد قرآن پيش مىآمد ، امام حتماً در مقابل آن مىايستاد و بدون هراس آن چه را حذف شده بود به قرآن بر مىگرداند .\r\nخلاصه آن كه هر كس سيرهء مسلمانان صدر اسلام را مطالعه كند ، در مىيابد كه تحريف قرآن به صورت كاستن از آن ، عادتاً امرى ناشدنى بوده است .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\n5 . گواهى قرآن به عدم تحريف\r\n\r\nآيهء حفظ\r\nقرآن كتابى است كه از سوى خداوند نازل شده و او عهده‌دار حفظ قرآن از هر گونه بازىگرى است . خداوند مىفرمايد :\r\n« وَقالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمجْنُونٌ لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ ما نُنَزِّلُ الْمَلائِكَةَ إِلَّا بِالْحَقِّ وَما كانُوا إِذاً مُنْظَرِينَ إِنَّا نَحْنُ نَزَّلْنَا الذِّكْرَ وَإِنَّا لَهُ لَحافِظُونَ » « 1 » ؛\r\n« گفتند : اى كه قرآن بر تو نازل شده است ، همانا تو ديوانه‌اى . اگر راست مىگويى چرا فرشتگان را نزد ما نمىآورى ؟ ما فرشتگان را جز به حق نازل نمىكنيم و هرگاه نازل شوند ، ديگر به آنان مهلت داده نمىشود ، ما قرآن را نازل كرديم ، و ما به طور يقين نگهدار آنيم . »\r\nمراد از « ذِكر » در هر دو مورد ، به قرينهء « نازل شده » و « نازل كرديم » ، قرآن كريم است . مشركان سه ايراد بر پيامبر صلى الله عليه و آله وارد كرده‌اند كه قرآن به هر سه اشاره مىكند و آنها را نقد مىكند :\r\n\r\n\r\n","description":"","footnote":"\r\n( 1 ) . حجر : 6 - 9\r\n","page_name":" 158 ","page_number":158},
  {"content":"\r\n\r\n1 . اين كه محمد صلى الله عليه و آله قرآن را از شخص ناشناخته‌اى دريافت مىكند . فرازِ « قرآن بر تو نازل شده » به صيغهء مجهول به اين اعتراض اشاره دارد .\r\n2 . اين كه پيامبر صلى الله عليه و آله اختلال حواس دارد و آن چه را از قرآن دريافت و نقل مىكند اعتبار ندارد و ايمن از اين نيستيم كه تخيّلات و افكار او در قرآن دخالت داشته باشد .\r\n3 . اين كه اگر راست مىگويد كه فرشته بر او نازل مىشود و وحى مىآورد ، چرا فرشتگان را نزد آنان نمىآورد ؟\r\nوحى الهى از هر سه اشكال جواب داده است . ابتدا به طور خلاصه جواب اشكال دوم و سوم را مىدهيم ، سپس به اعتراض اول كه مهم‌تر است مىپردازيم .\r\nاشكال دوم را تصريح آيه كه « ما ، خودِ ما » نازل كرديم ردّ مىكند و تصريح دارد كه نازل كنندهء قرآن خداوند است نه ديگرى .\r\nاعتراض سوم را نيز اين نكته ردّ مىكند كه نزول فرشتگان موجب هلاكت و نابودى آنان مىشود و اين با هدف بعثت مغاير است ، آن جا كه مىگويد : « ما كانُوا من المُنْظَرِينَ » .\r\nاما اشكال اول را چنين پاسخ مىدهد كه خداوند ، نگهدار قرآن از راهيابى هر گونه خلل و تحريف در آن است و چيزى بر اراده و خواست الهى غلبه نمىكند .\r\nپس هيچ يك از احتمالاتى كه در تفسير « حفظ » گفته‌اند كه مراد عبارت است از :\r\nحفظ از ايرادِ ايرادگيران ، حفظ در لوح محفوظ ، حفظ در سينهء پيامبر و امام پس از او ، درست نيست . چون اشكال ايرادگيران در آيه مطرح نبوده كه آيه از آن جواب دهد .\r\nحفاظت قرآن در لوح محفوظ يا سينهء پيامبر اعظم صلى الله عليه و آله نيز ربطى به اعتراض مشركان ندارد ، چون اشكال آنان مبنى بر تهمت جنون به پيامبر صلى الله عليه و آله بود كه از آميختگى غير وحى به قرآن هنگام ابلاغ آن جدا نيست . پاسخ به اين كه در لوح محفوظ نگهدارى مىشود و امثال آن ، اشكال را ريشه‌كن نمىسازد ، پس سخن حق و بىترديد اين است كه خداوند متعال خبر مىدهد كه عهده‌دار نگهدارى و حفظ قرآن در همهء مراحل است و قول به كاهش قرآن با اين تعهّد الهى ناسازگار است .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاگر گفته شود : مدعى تحريف مىگويد در همين آيه هم كه جزئى از قرآن است تحريف شده است ، پس استدلال به آن درست نيست ، چون دور پيش مىآيد .\r\nپاسخ : محلّ بحث تحريف ، در آياتى است كه به خلافت و رهبرى ائمّهء اهل بيت عليهم السلام يا آيات احكام مثل آيهء رجم يا شير دادن و امثال آن بر مىگردد . اما در امثال اين آيه ، به اتفاق همهء مسلمانان تحريف راه نيافته است .\r\n\r\nآيهء نفى باطل\r\nخداوند متعال ، قرآن كريم را به عنوان كتاب قدرتمندى توصيف مىكند كه نه چيزى بر آن غلبه مىكند و نه از هيچ سو باطلى به سراغ آن مىآيد : « . . . وَإِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَلا مِنْ خَلْفِهِ » « 1 » .\r\nدلالت آيه در گرو بيان چند نكته است :\r\nاول : مراد از « ذكر » در اين آيه قرآن كريم است ، به گواهى اين كه در پى « ذكر » ، بيان فرموده است كه آن ، كتاب عزيز است . در آيات متعددى تعبير ذكر بر قرآن اطلاق شده است ، همچون « نُزِّلَ عَلَيْهِ الذِّكْرُ » « 2 » و « إِنَّهُ لَذِكْرٌ لَكَ وَلِقَوْمِكَ » « 3 » .\r\nدوم : خبر انّ در آيه محذوف و مقدر است ، مثلًا : به درستى كه كسانى كه به ذكر وقتى بر آنان مىآيد كفر مىورزند ، كيفرشان خواهيم داد .\r\nسوم : باطل در مقابل حق است ، حق ، ثابت و شكست‌ناپذير است ، ولى باطل جولانى دارد و مغلوب مىشود و مَثَل حق و باطل مَثَل آب و كف است كه خداوند فرموده است كه آن چه براى مردم سودمند است در روى زمين باقى مىماند و آن چه كف است از بين مىرود ، خداوند اين گونه مَثل‌ها را بيان مىكند . « 4 »\r\n\r\n\r\n","description":"","footnote":"\r\n( 1 ) . فصلت : 41 - 42\r\n( 2 ) . حجر : 6\r\n( 3 ) . زخرف : 44\r\n( 4 ) . رعد : 17\r\n","page_name":" 160 ","page_number":160},
  {"content":"\r\n\r\nقرآن در همهء معانى ، مفاهيم ، احكام جاويدان و معارف و اصولش حقّ است و هماهنگ با فطرت ، اخبار غيبى آن هم دروغ و خلاف ندارد . از تناقض در دستورها و خبرها هم مصون است : « لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً » « 1 » ، اگر از سوى غير خدا بود ، اختلاف بسيارى در آن مىيافتند . پس همانطور كه قرآن در محتوا و معنى حق است ، در صورت و لفظ هم حق است و تحريف به آن راه نمىيابد . و مرحوم طبرسى چه نيكو گفته است : نه در الفاظش تناقض است ، نه در خبرهايش دروغ ، نه با چيزى معارض است ، نه از آن كم شده و نه بر آن افزوده شده است . « 2 »\r\nمؤيد اين نكته ، قبل از اين آيه است كه « وَإِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ إِنَّهُ سَمِيعٌ عَلِيمٌ » « 3 » ؛ « و هرگاه وسوسهء شيطانى سراغ تو آمد ، به خدا پناه ببر كه او شنوا و داناست . »\r\nشايد اين اشاره باشد به اين كه گاهى به ذهن آن حضرت خطور مىكرد شايد پس از وفاتش دين او باطل گردد ، خدا به او فرمان داد كه به خداوند شنوا و دانا پناهنده شود .\r\nخلاصه آن كه تخصيص معناى آيهء « نفى باطل » به پيدايش تناقض در احكام قرآن و دروغ بودن خبرهايش وجهى ندارد . قرآن از هر باطلى كه آن را ابطال و خراب كند مصون است و همواره تازه و شاداب است و كهنه و فانى نمىگردد .\r\n\r\nآيهء جمع و قرائت قرآن\r\nروايت شده كه هنگام نزول قرآن ، پيامبر صلى الله عليه و آله با عجله آن را مىخواند ، تا خوب حفظ كند . وحى آمد و او را از اين كار نهى كرد :\r\n\r\n\r\n","description":"","footnote":"\r\n( 1 ) . نساء ، 82\r\n( 2 ) . مجمع البيان : ج 9 ، ص 15 ، چاپ صيدا .\r\n( 3 ) . فصلت : 36\r\n","page_name":" 161 ","page_number":161},
  {"content":"\r\n\r\n« لا تُحَرِّكْ بِهِ لِسانَكَ لِتَعْجَلَ بِهِ إِنَّ عَلَيْنا جَمْعَهُ وَقُرْآنَهُ فَإِذا قَرَأْناهُ فَاتَّبِعْ قُرْآنَهُ ثُمَّ إِنَّ عَلَيْنا بَيانَهُ » « 1 » ؛\r\n« زبانت را به خاطر عجله براى خواندن قرآن حركت مده ، چرا كه جمع كردن و خواندن آن بر عهدهء ماست ، پس هر گاه آن را خوانديم از خواندن آن پيروى كن ، سپس بيان و توضيح آن نيز بر عهدهء ماست . »\r\nپس جمع و حفظ و توضيح بر عهدهء خداست .\r\nدر آيهء ديگرى تضمين كرده است كه آن حضرت ، قرآن را فراموش نكند و فرموده است :\r\n« سَنُقْرِئُكَ فَلا تَنْسى إِلَّا ما شاءَ اللَّهُ إِنَّهُ يَعْلَمُ الْجَهْرَ وَما يَخْفى » ؛ « 2 »\r\n« ما به زودى قرآن را بر تو مىخوانيم و هرگز فراموش نخواهى كرد ، مگر آن چه را خدا بخواهد كه او آشكار و نهان را مىداند . »\r\nاين‌ها برخى از آياتى است كه مىتوان براى مصونيت قرآن از تحريف به آنها استدلال كرد . استثنايى در ذيل آيهء اخير است ( مگر آن چه خدا بخواهد ) مثل استثنايى است كه در آخر اين آيه است :\r\n« وَأَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَاْلأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ » « 3 » ؛\r\n« رستگاران در بهشت جاويدانند ، تا وقتى آسمان‌ها و زمين باقى است ، مگر آن چه پروردگارت بخواهد ، بخششى است قطع نشدنى . »\r\nروشن است كه سعادتمندان همواره در بهشت جاويدند و ذيل آيه « عَطاءً غَيْرَ مَجْذُوذٍ » گواه آن است ، يعنى پيوسته . در عين حال چنان نيست كه مسأله از دست خدا خارج شود ، او هر لحظه قادر است كه خلود در بهشت را نقض كند .\r\n\r\n\r\n","description":"","footnote":"\r\n( 1 ) . قيامت : 16 - 19\r\n( 2 ) . اعلى : 6 - 7\r\n( 3 ) . هود : 108\r\n","page_name":" 162 ","page_number":162},
  {"content":"\r\n\r\n\r\n6 . گواهى روايات بر مصونيّت قرآن كريم از تحريف\r\nاز رواياتى كه بر مصونيت از تحريف دلالت مىكند به چند مورد بسنده مىكنيم :\r\n\r\n1 . اخبار عرضهء احاديث بر قرآن\r\nروايات بسيارى از ائمه عليهم السلام نقل شده كه مىگويد : روايات را بر قرآن عرضه كنيد ، آن چه را موافق قرآن است بپذيريد و مخالف آن را رد كنيد . شيخ حرّ عاملى آنها را در باب نهم از ابواب صفات قاضى در « وسائل الشيعه » گردآورده است .\r\nاز امام صادق عليه السلام روايت شده است كه پيامبر خدا صلى الله عليه و آله فرمود : بر هر حقى حقيقتى است و بر هر درستى نورى . آن چه را كه موافق كتاب خداست بگيريد و آن چه را مخالف كتاب خداست واگذاريد : « فما وافَقَ كتابَ اللّه فَخُذوُه وَما خالَفَ كتابَ اللّهِ فَدَعُوه . » « 1 »\r\nاز امام صادق عليه السلام نيز روايت است : « ما لَم يوافِقْ مِنَ الحَديثِ القرآنَ فَهو زُخرُفٌ » « 2 » ؛ آن چه از حديث ، موافق قرآن نباشد باطل است ( باطلى است آراسته به صورت حق ) .\r\nايوب بن حرّ نيز نقل مىكند شنيدم امام صادق عليه السلام مىفرمود : هر چيزى به قرآن و سنت بر مىگردد و هر حديثى كه موافق كتاب خدا نباشد ، باطل است : « كلّ شيئىٍ مَردودٌ الَى\r\n\r\n\r\n","description":"","footnote":"\r\n( 1 ) . وسائل الشيعه : ج 18 ، باب 9 از ابواب صفات قاضى ، حديث 10\r\n( 2 ) . همان ، حديث 12\r\n","page_name":" 163 ","page_number":163},
  {"content":"\r\n\r\nالكتابِ والسُّنَّةِ وَكُلُّ حَديثٍ لا يُوافِقُ كتابَ اللّهِ فَهُوَ زُخْرُفٌ » « 1 » .\r\nاين روايات از دو جهت بر سخن ما دلالت مىكند :\r\nالف . آن چه از اين اخبار بر مىآيد آن است كه قرآن ، معيارى صحيح و مصون از تغيير و تحريف و تصرّف است و قول به تحريف ، با عقيدهء به سلامت قرآن كه معيار است ، سازگار نيست .\r\nب . دقت در همهء اين روايات ثابت مىكند كه شرط لازم براى درستى احاديث ، مخالف نبودن با قرآن است نه موافقت ، و گرنه بايد بسيارى از روايات را ردّ كرد ، چون قرآن نسبت به آنها نفياً و اثباتاً متعرّض نشده است . مخالفت و عدم مخالفت با قرآن هم وقتى معلوم مىشود كه همهء سوره‌ها و اجزاى قرآن نزد ما موجود باشد ، و گرنه ممكن است حديث ، مخالف با چيزى از قرآن باشد كه ساقط يا تحريف شده است .\r\n\r\n2 . حديث ثقلين\r\nحديث ثقلين دستور مىدهد كه به قرآن كريم و سخنان عترت تمسك بجوييد پيامبر خدا صلى الله عليه و آله فرموده است :\r\n« انّى تارِكٌ فيكُم الثقلين : كتابَ اللّهِ وَعِترتى أهل بَيْتى ، ما انْ تمسّكْتُم بِهِما لَنْ تَضِلّوُا » ؛\r\n« ميان شما دو چيز نفيس باقى مىگذارم : كتاب خدا و عترتم اهل بيتم ، كه اگر به اين دو تمسك بجوييد ، هرگز گمراه نمىشويد . »\r\nاز اين حديث ، استفاده مىشود كه قرآن تحريف نشده است ، چون :\r\nالف . دستور تمسك به قرآن ، فرع بر آن است كه قرآن در دستِ متمسّكان باشد .\r\nب . اين سخن كه بخشى از آيات و سوره‌هاى قرآن افتاده است موجب عدم اطمينان به آنچه از قرآن موجود استفاده مىشود مىگردد ، چون شايد آنچه حذف شده ، قرينه‌اى بر مقصود از بخش موجود باشد ! .\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، باب 9 از ابواب صفات قاضى ، حديث 15\r\n","page_name":" 164 ","page_number":164},
  {"content":"\r\n\r\n\r\n7 . اهل‌بيت و مصونيت قرآن از تحريف\r\nدقت در خطبه‌هاى اميرمؤمنان عليه السلام و سخنان جانشينان معصوم آن حضرت نشان مىدهد كه آنان قرآن موجود در ميان مسلمانان را همان كتاب خدا مىدانستند كه بر پيامبرش نازل شده است ، بدون افزايش و كاهش . اين حقيقت هم از سخنان صريح و هم از اشاراتشان بر مىآيد . چند نمونه را مىآوريم :\r\n1 . اميرالمؤمنين عليه السلام مىفرمايد : « خداوند كتاب قرآن را بر شما نازل فرمود كه بيانگر هرچيز است و پيامبر خويش را مدتى ميان شما عمر و حيات بخشيد ، تا آن كه در آن چه از كتاب خدا نازل شده ، دين مورد رضايت خويش را براى او و براى شما كامل ساخت . » « 1 »\r\nاين خطبه صريح است كه دين در سايهء كتاب خدا كامل شده است . چگونه دين مىتواند كامل باشد در حالى كه سرچشمهء آن تحريف شده و ناقص باشد ؟ ! امام تشويق مىكند كه پس از رحلت پيامبر صلى الله عليه و آله به دين كامل او تمسك بجوييد و اين فرعِ كمالِ قرآن است كه منبع و سند آن دين است .\r\n2 . و نيز مىفرمايد : « و كتاب خدا ميان شماست و گوياست و زبان قرآن كُند و ناتوان نمىشود وخاندانىكه پايه‌هاى آن ويران نمىشود و عزّتى كه ياوران آن هزيمت نمىكنند . » « 2 »\r\n\r\n\r\n","description":"","footnote":"\r\n( 1 ) . نهج البلاغه : خطبه 86\r\n( 2 ) . همان : خطبه 133\r\n","page_name":" 165 ","page_number":165},
  {"content":"\r\n\r\n3 . و نيز مىفرمايد : « گويا آنان پيشوايان قرآنند ، نه آن كه قرآن پيشواى آنان باشد ! ! » « 1 »\r\nدر نامه‌اى كه امام جواد عليه السلام به سعدالخير « 2 » دارد آمده است : « از نشانه‌هاى اين كه آنان قرآن را رها كردند ، اين است كه حروف قرآن را بر پا داشتند ، ولى حدود آن را تحريف كردند . » « 3 » اين به صراحت مىرساند كه لفظ قرآن باقى است و تحريف در تطبيق و اجراى آن در زندگى است ، چرا كه آنان احكام قرآن را در زندگى خود پياده نكردند و از روشن‌ترين نمونه‌هاى آن ، جلوگيرى دختر پيامبر صلى الله عليه و آله از ارث پدرش بود . با آن كه خداى سبحان مىفرمايد :\r\n« خداوند دربارهء فرزندانتان شما را سفارش مىكند كه سهم پسر به اندازهء سهم دو دختر است » « 4 »\r\nو مىفرمايد : « سليمان از داود ارث برد » « 5 »\r\nو از زبان زكريا نقل مىكند : « مرا از سوى خود فرزندى عطا كن كه وارث من و وارث خاندان يعقوب باشد » « 6 » .\r\nشايد همين مقدار كه ذكر كرديم بس باشد ، پس به سخنان علماى شيعه مىپردازيم .\r\n\r\n\r\n","description":"","footnote":"\r\n( 1 ) . نهج البلاغه : خطبه 147\r\n( 2 ) . وى از فرزندان عمر بن عبدالعزيز بود كه نزد امام جواد عليه السلام گريست ، چون مىپنداشت او از شجرهءملعونه در قرآن است . امام به او فرمود : تو از آنان نيستى ، تو از مايى ، آيا نشنيده‌اى كه قرآن مىفرمايد : هر كس از من تبعيت كند از من است ؟ ( قاموس الرجال : ج 5 ، ص 35 ) از همين جا ناميده شدن او به سعدالخير دانسته مىشود .\r\n( 3 ) . كافى : ج 8 ، ص 53 ، حديث 16\r\n( 4 ) . نساء : 11\r\n( 5 ) . نمل : 16\r\n( 6 ) . مريم : 5 - 6\r\n","page_name":" 166 ","page_number":166},
  {"content":"\r\n\r\n\r\n8 . شيعه و مصونيت قرآن از تحريف\r\nكاوش در سخنان علماى بزرگ شيعه كه همواره در نسل‌ها سرمشق و الگو بوده‌اند ، نشان مىدهد كه آنان از عقيده به تحريف تبرّى مىجستند و انديشهء تحريف را به « خبر واحد » نسبت مىدادند . نقل سخنان همهء آنان در طول قرون ، امكان ندارد . به برخى از آنها اشاره مىكنيم :\r\n1 . فضل بن شاذان نيشابورى ( متوفاى 260 ق ) در ضمن نقد مذهب اهل سنت مىگويد : عمر بن خطاب گفت : مىترسم گفته شود عمر در قرآن افزوده و اين آيه را در آن گنجانده است ، ما در زمان پيامبر خدا صلى الله عليه و آله آيه را چنين مىخوانديم :\r\nپيرزن و پيرمرد زناكار را به خاطر شهوت‌رانى كه كرده‌اند سنگسار كنيد ، اين كيفرى از سوى خداى مقتدر حكيم است . « 1 »\r\nاگر شيعه عقيده به تحريف داشت ، او بر اهل سنت نمىتاخت كه به تحريف معتقدند ، چون هر دو در اين عقيده مشترك بودند .\r\n2 . مرحوم صدوق ( متوفاى 381 ق ) مىگويد : اعتقاد ما اين است كه قرآن كتاب خدا و وحى اوست كه نازل شده و خداوند در قرآن فرموده است : از هيچ سوى باطل سراغ قرآن نمىآيد ، نازل شده‌اى از سوى خداى حكيم حميد است : « انّه لكتابٌ عزيز . . . » ،\r\n\r\n\r\n","description":"","footnote":"\r\n( 1 ) . الايضاح : 217 ( بخارى آيهء رجم را در صحيح خود ، ج 8 ، ص 208 در باب رجم زنان باردار آورده است ) .\r\n","page_name":" 167 ","page_number":167},
  {"content":"\r\n\r\nقرآن قصّه‌گويى حق است و حقى است جدا كنندهء حق و باطل و شوخى و بيهوده نيست و خداى متعال ، پديد آورنده ، نازل كننده ، پروردگار ، و حافظ آن و گوياى به آن است . « 1 »\r\n3 . شيخ مفيد ( متوفاى 413 ق ) مىگويد : بعضى از شيعيان گفته‌اند كه از قرآن هيچ كلمه يا آيه يا سوره‌اى كم نشده ، ليكن آن چه در مصحف على عليه السلام به عنوان تأويل و تفسير معانى آيات طبق حقيقت نزول آنها بوده ، حذف شده است ، آنها هر چند از كلام‌اللَّه كه قرآن و معجزهء الهى است نبوده ، ليكن حقايقى ثابت و نازل شده بود و گاهى به تأويل قرآن هم قرآن گفته مىشود . به نظر من اين سخن شبيه‌تر به حق است از حرف كسى كه مدّعى كاهش كلماتى از خود قرآن است نه تأويل آن . و به اين نظر تمايل دارم . « 2 »\r\nنيز در جوابِ « مسائل سرويّه » در پاسخ كسانى كه براى تحريف ، استناد به رواياتى كرده‌اند كه برخى كلمات را به گونهء ديگر نقل كرده است ، مثلًا به جاى « كُنتم خير أمّةٍ » ، « 3 » « خير أئمّةٍ » نقل كرده و به جاى « جَعَلْناكُمْ امَّة وسطاً » ، « 4 » « أئمّةً وَسطاً » نقل كرده ، مىگويد : اين‌ها خبر واحد است و صحّت آنها ثابت نيست ، از اين رو در بارهء آنها توقف مىكنيم و از آن چه در قرآن موجود است دست نمىكشيم . « 5 »\r\n4 . سيدمرتضى ( متوفاى 436 ق ) گويد : اضافه بر كسانى كه در دليل اول از آنان نقل كرديم ، گروهى از صحابه همچون عبداللَّه بن مسعود ، ابىّ بن كعب و ديگران بارها قرآن را بر پيامبر صلى الله عليه و آله خوانده و ختم كرده‌اند . اين‌ها با كمترين تأمل دلالت دارد كه قرآن در آن زمان ، مجموعه‌اى مرتب و مدوّن بود ، نه پنهان و پراكنده . « 6 »\r\n5 . شيخ طوسى ( متوفاى 460 ق ) گويد : سخن در زياده و نقصان در قرآن ، در خور اين كتاب نيست . چرا كه زياد شدن در قرآن ، بطلانش اجماعى است . كاسته شدن از قرآن\r\n\r\n\r\n","description":"","footnote":"\r\n( 1 ) . اعتقادات صدوق : ص 93\r\n( 2 ) . اوائل المقالات : ص 53 - 54\r\n( 3 ) . آل عمران : 110\r\n( 4 ) . بقره : 143\r\n( 5 ) . مجموعة الرسائل ، شيخ مفيد : ص 366\r\n( 6 ) . مجمع البيان : ج 1 ، ص 10 ، به نقل از المسائل الطرابلسيه ، سيدمرتضى .\r\n","page_name":" 168 ","page_number":168},
  {"content":"\r\n\r\nنيز بر خلاف ظاهر مذهب مسلمانان است و اين به مذهب صحيح ما شايسته‌تر است .\r\nسيدمرتضى رحمه الله هم همين را تأييد كرده و ظاهر روايات هم همين است ، وى سپس روايت‌هاى مخالف را « خبر واحد » شمرده است . « 1 »\r\n6 . مرحوم طبرسى ( متوفاى 548 ق ) مىنويسد : افزايش چيزى بر قرآن ، به اجماع علما باطل است و اما كاسته شدن از آن ، بعضى از اصحاب ما و گروهى از حشويّهء از اهل‌سنت گفته‌اند كه در قرآن تغيير يا نقصانى پيش آمده است ، ليكن عقيدهء صحيح در مذهب ما بر خلاف آن است . « 2 »\r\n7 . سيد بن طاووس حلّى ( متوفاى 664 ق ) گفته است : عقيدهء شيعه ، عدم تحريف است . « 3 »\r\n8 . علامهء حلّى ( متوفاى 726 ق ) در جواب سيد مهنّا گفته است : حق آن است كه تغيير و تأخير و تقديم و افزايش و كاهش در قرآن نيست و پناه بر خدا از اين عقيده و امثال آن ، كه موجب راهيابى شك به معجزهء جاويدان پيامبر خداست ، معجزه‌اى كه به صورت تواتر نقل شده است . « 4 »\r\n9 . محقق اردبيلى ( متوفاى 993 ق ) در مسأله لزوم به دست آوردن علم به اين كه آن چه مىخواند ، قرآن است ، گفته است : بايد اين علم را از راه تواتر كه علم‌آور باشد به دست آورد و تنها به شنيدن حتى از يك عادل اكتفا نكرد . . . و چون تواتر قرآن ثابت شده است ، پس ايمن از اختلال است . . . علاوه بر اين كه در نوشته‌ها ضبط شده و حرف به حرف و حركت به حركت آن شمارش شده است . همچنين راه نگارش و راه‌هاى ديگر ، گمانِ غالب بلكه يقين مىآورد كه چيزى بر آن افزوده يا از آن كاسته نشده است . « 5 »\r\n10 . قاضى نور اللَّه شوشترى ( متوفاى 1029 ق ) گويد : وقوع تحريف در قرآن كه به\r\n\r\n\r\n","description":"","footnote":"\r\n( 1 ) . تبيان : ج 1 ، ص 3\r\n( 2 ) . مجمع البيان : ج 1 ، ص 10\r\n( 3 ) . سعد السعود : ص 144\r\n( 4 ) . اجوبة المسائل المهنائيه : ص 121\r\n( 5 ) . مجمع الفائدة والبرهان : ج 2 ، ص 218\r\n","page_name":" 169 ","page_number":169},
  {"content":"\r\n\r\nشيعه نسبت داده شده است ، چيزى نيست كه عقيدهء عموم شيعهء اماميه باشد ، گروهى اندك از آنان چنين سخنى گفته‌اند كه در ميان شيعه هم جايگاه معتبرى ندارند . « 1 »\r\nاگر سخنان علما را در اين زمينه به نحو كامل بياوريم ، به درازا خواهد كشيد . تا اين جا حق به روشن‌ترين صورت آشكار شد . تنها چند شبهه و پاسخ به آنها مانده است .\r\nشگفت از اهل سنت ، كه شيعه را متهم به قول به تحريف مىكنند و هجوم مىآورند ، در حالى كه خودشان احاديث تحريف را در معتبرترين صحاح و مجموعه‌هاى حديثى خود نقل مىكنند .\r\nحق آن است كه بزرگان هر دو فرقه ، از اين وصله مبرّا هستند . جز اين كه گروهى از حشويّهء اهل سنت و اخباريان شيعه به استناد برخى روايات بىارزش ، ادعاى تحريف مىكنند . آن چه را اهل سنت در كتاب‌هاى خود آورده‌اند ياد مىكنيم .\r\n\r\n\r\n","description":"","footnote":"\r\n( 1 ) . آلاء الرّحمن : ج 1 ، ص 25\r\n","page_name":" 170 ","page_number":170},
  {"content":"\r\n\r\n\r\n9 . آيات نانوشته كه مىگويند از قرآن است\r\nبه نظر عمر بن خطاب ، چهار آيه از قرآن افتاده است : آيهء رجم ، آيهء فراش ، آيهء رغبت و آيهء جهاد . شگفت آن كه صحاح و مسندهاى اهل سنت آنها را نقل كرده‌اند ، با آن كه متن آنها گواه آن است كه از قرآن نيست ، هر چند مضمون آنها مطابق دين است .\r\nاما آن چهار آيهء پندارى :\r\n\r\n1 . آيهء رجم\r\nعمر هنگام بازگشت از حج در ضمن خطبه‌اى گفت :\r\nبپرهيزيد كه در مورد آيهء رجم هلاك شويد و يكى بگويد ما دو حدّ در كتاب خدا نمىبينيم ، پيامبر خدا صلى الله عليه و آله هم رجم كرد ، ما هم رجم و سنگسار كرديم . سوگند به آن كه جانم به دست اوست ، اگر مردم نمىگفتند كه عمر بر كتاب خدا افزوده است چنين مىنوشتم : « الشيخ والشيخه اذا زنيا فارجموهما البته » ؛ « پيرمرد و پيرزن زناكار را حتماً سنگسار كنيد » ، ما اين آيه را خوانده‌ايم . « 1 »\r\nالفاظ آن صدا مىزند كه از قرآن نيست ، محتوا هم خالى از اشكال نيست ، چون\r\n\r\n\r\n","description":"","footnote":"\r\n( 1 ) . صحيح بخارى : ج 8 ، ص 208 - 211\r\n","page_name":" 171 ","page_number":171},
  {"content":"\r\n\r\nمورد سنگسار ، زن و مردِ زناكارى است كه همسر داشته باشند ، چه جوان باشند ، چه پير ، چه مختلف .\r\n\r\n2 . آيهء فراش\r\nعمر بن خطاب ، به ابىّ بن كعب گفت : مگر نه اين كه در آن چه از كتاب خدا از دست داده‌ايم ، چنين مىخوانديم : « الولد للفراش وللعاهِر الحَجر » ؟ « فرزند ، مربوط به رختخواب است و براى زناكار ، سنگ است . » ابىّ گفت : چرا . « 1 »\r\nكلام با آن كه فصيح است ، ولى نمىتواند از قرآن باشد ، اما خليفه مىپنداشت كه عبارت از قرآن است .\r\n\r\n3 . آيهء رغبت\r\nبخارى روايت كرده است كه عمر گفت : ما از جملهء آن چه از كتاب خدا مىخوانديم چنين بود : از پدرانتان اعراض و دورى نكنيد كه اعراض از پدرانتان كفر است « لا ترغبوا عن آبائكم فانّه كفر بكم أن ترغبوا عن آبائكم . » « 2 »\r\n\r\n4 . آيهء جهاد\r\nبه نقل سيوطى ، عمر به پسر عوف گفت : آيا در آنچه بر ما نازل شده ، نيافتى كه « وان جاهَدوا كما جاهدتُم اوّل مرّةً ؟ » ؛ « جهاد كنيد ، همان گونه كه نخستين بار جهاد كرديد » گفت : در آنچه از قرآن افتاده است ، اين هم از افتاده‌هاست . « 3 »\r\n\r\n5 . آيهء شيردادن\r\nبه روايت مالك از عايشه در كتاب « موطأ » عايشه گفت : در آنچه از قرآن نازل شده\r\n\r\n\r\n","description":"","footnote":"\r\n( 1 ) . الدرّ المنثور : ج 1 ، ص 106\r\n( 2 ) . صحيح بخارى : ج 8 ، ص 208 - 211 ؛ صحيح مسلم : ج 4 ، ص 167 و ج 5 ، ص 116\r\n( 3 ) . الدرّ المنثور : ج 1 ، ص 106\r\n","page_name":" 172 ","page_number":172},
  {"content":"\r\n\r\nبود ، ده بار شيردادن معلوم بود كه موجب حرمت مىشد . آن ده بار نسخ شد به پنج بار « خمس معلومات » و پيامبر خدا صلى الله عليه و آله هم درگذشت ، در حالى كه در قرآنى كه مردم مىخواندند ، ده بار بود . « 1 »\r\nآيهء نقل شده از عايشه هم مثل آيه‌هاى عمر ، نمىتواند از متن قرآن باشد و اگر بود در مصحف‌ها نوشته مىشد و دليلى بر حذف آن نبود .\r\n\r\n\r\n","description":"","footnote":"\r\n( 1 ) . تنوير الحوالك ، ج 2 ، ص 118 ، آخر كتابِ رضاع .\r\n","page_name":" 173 ","page_number":173},
  {"content":"\r\n\r\n\r\n10 . دو شبهه پيرامون تحريف\r\n\r\nشبههء اول : وجود مصحف على عليه السلام\r\nابن‌نديم ( متوفاى 385 ق ) در كتاب « فهرست » خود از على عليه السلام روايت كرده كه چون آن حضرت هنگام وفات پيامبر صلى الله عليه و آله ، رفتارهاى شومى از مردم ديد ، سوگند ياد كرد كه ردا از دوش خود بر زمين ننهد تا آن كه قرآن را گرد آورد . سه روز در خانه نشست و قرآن را جمع كرد . « 1 »\r\nيعقوبى ( متوفاى 290 ق ) در تاريخ خود مىنويسد : بعضى روايت كرده‌اند كه پس از رحلت پيامبر خدا صلى الله عليه و آله ، على بن ابىطالب عليه السلام قرآن را جمع كرد و آن را بر روى شترى گذاشت و آورد و گفت : اين قرآن است كه آن را جمع كردم ، وى قرآن را به هفت جزء تقسيم كرده بود ، سپس هر جزء و سوره‌هاى آن را ذكر كرده است .\r\nتوضيح :\r\nاز دقت در آن چه يعقوبى ذكر كرده بر مىآيد كه قرآن على عليه السلام در سوره‌ها و آيات با قرآن موجود تفاوتى نداشته ، بلكه در ترتيب سوره‌ها اختلاف داشته و اين ثابت مىكند\r\n\r\n\r\n","description":"","footnote":"\r\n( 1 ) . فهرست ، ابن‌نديم ، به نقل تاريخ القرآن زنجانى : ص 76\r\n","page_name":" 174 ","page_number":174},
  {"content":"\r\n\r\nكه ترتيب سوره‌ها با اجتهاد صحابه و گردآورندگان بوده است ، بر خلاف وضع و ترتيب آيه‌ها كه به اشارهء پيامبر صلى الله عليه و آله بوده است . آن چه را ابن‌نديم گفته ، ثابت مىكند كه در زمان پيامبر صلى الله عليه و آله ، قرآن نوشته شده بود ، هر سوره‌اى جداگانه و فاقد ترتيبى بود كه امام على عليه السلام آنها را در هفت جزء ترتيب داد و هر جزء مشتمل بر سوره‌هايى بود . محقّق زنجانى در ضمن جدول‌هايى ترتيب سوره‌هاى مصحف على عليه السلام را نقل كرده كه نشان مىدهد آن مصحف هفت جزء داشته و هر جزئى چندين سوره .\r\nجزء اول كه بقره ناميده مىشد چند سوره داشت ، جزء دوم كه جزء آل‌عمران ناميده مىشد نيز چند سوره داشت ، جزء سوم جزء نساء بود با چندين سوره ، جزء چهارم جزء مائده بود و چند سوره ، جزء پنجم انعام بود و چندين سوره ، جزء ششم اعراف بود و چندين سوره و جزء هفتم جزء انفال بود و سوره‌هاى ديگر . از اين بر مىآيد كه ترتيب سوره‌ها نه براساس ترتيبِ سوره‌هاى بلند تا كوتاه بود ، نه براساس ترتيب نزول .\r\n\r\nشبههء دوم : مصحف فاطمه عليها السلام\r\nطبق روايات فراوان ، نزد حضرت فاطمه عليها السلام مصحفى بوده است ، ولى مصحف اسم مخصوص قرآن نيست تا آن كه دختر پيامبر صلى الله عليه و آله قرآن مخصوصى داشته باشد ، بلكه نوشته‌اى بود كه در آن بعضى از اخبار و حوادث آينده نوشته شده بود .\r\nمُصحف در لغت يعنى ، چيزى كه ، نوشته‌اى در آن قرار گيرد ، به مصحف ، مصحف گويند ، چون در بر گيرندهء نوشته‌هايى ميان دو جلد است . اين واژه در عصر نزول قرآن ، اسم خاص قرآن نبود ، پس از وفات پيامبر خدا صلى الله عليه و آله قرآن به اين نام مشهور شد . به نقل سيوطى ، چون قرآن را گرد آورده و روى ورق نوشتند ، ابوبكر گفت : نامى براى آن برگزينيد . يكى گفت : سِفْر ، ديگرى گفت : مصحف ، چون حبشيان آن را مصحف مىنامند . گويد : ابوبكر نخستين كسى بود كه كتاب خدا را گرد آورد و آن را مصحف ناميد . « 1 »\r\n\r\n\r\n","description":"","footnote":"\r\n( 1 ) . الإتقان فى علوم القرآن : ج 1 ، ص 185\r\n","page_name":" 175 ","page_number":175},
  {"content":"\r\n\r\nاما اين كه واقعيت آن كتاب و مصحف فاطمه عليها السلام چه بود ، روايات فراوانى كه از ائمهء اهل بيت عليهم السلام نقل شده است آن را روشن مىسازد . بخش عظيمى از آنها در كتاب « كتابُ علىٍّ ومصحفُ فاطمه » از شيخ مصطفى قصير العاملى آمده است . برخى از آنها را مىآوريم :\r\n1 . ابوعبيده از امام صادق عليه السلام روايت مىكند كه فرمود : « . . . حضرت فاطمه عليها السلام پس از رسول خدا صلى الله عليه و آله هفتاد و پنج روز زنده بود و نسبت به فقدان پدرش بسيار اندوهگين بود .\r\nجبرئيل نزد او مىآمد و در سوگ پدر بزرگوارش او را تسليت مىداد و از پدرش و جايگاه و از آن چه پس از فاطمه عليها السلام در مورد ذريهء او پيش خواهد آمد به او خبر مىداد و على عليه السلام آنها را مىنوشت ، اين مصحف فاطمه است . » « 1 »\r\n2 . ابوحمزه از امام صادق عليه السلام نقل مىكند كه فرمود : « در مصحف فاطمه عليها السلام چيزى از كتاب خدا نيست ، بلكه آن در بردارندهء مطالبى است كه پس از فوت پدر بزرگوارش بر آن حضرت القاء شده است . » « 2 »\r\n3 . شگفت است كه دروغ‌هاى تبليغاتى كلمهء « مصحف فاطمه » را عَلَم كرده و به شيعه تهمت مىزند كه اينان قرآنى دارند به نام مصحف فاطمه . بسيارى از تفرقه‌افكنان كوشيده‌اند اين تفكر غلط را ميان مسلمانان پخش كنند ، ولى تلاش آنان بىثمر بوده است . حق ، دولت ابدى دارد ، اما باطل چند صباحى جولان مىدهد .\r\nشايد خوانندهء گرامى پيش خود سئوال كند كه چگونه فرشتگان بر فاطمه عليها السلام نازل مىشدند و با او سخن مىگفتند ؟ ليكن بايد دانست كه فاطمهء زهرا عليها السلام ، كمتر از حضرت مريم نيست ، يا كمتر از زن حضرت ابراهيم نيست . قرآن مىفرمايد : فرشتگان به مريم گفتند : « اى مريم ! خداوند تو را برگزيده و پاك ساخته و بر زنان جهان برگزيده است . » « 3 »\r\nو آيات ديگرى كه در سورهء آل عمران و مريم است .\r\n\r\n\r\n","description":"","footnote":"\r\n( 1 ) . كافى : ج 1 ، ص 241\r\n( 2 ) . بصائر الدرجات : ص 195 ( چاپ كتابخانهء مرعشى ) .\r\n( 3 ) . « وَإِذْ قالَتِ الْمَلائِكَةُ يا مَرْيَمُ إِنَّ اللَّهَ اصْطَفاكِ . . . » ( آل عمران : 42 ) .\r\n","page_name":" 176 ","page_number":176},
  {"content":"\r\n\r\nزن حضرت ابراهيم نيز صداى فرشته را مىشنيد ، به فرمودهء قرآن :\r\n« فرستادگان ما به ابراهيم بشارت بردند . . . همسر او ايستاده بود ، خنديد ، به او بشارت‌داديم اسحاق و پس از او يعقوب را . گفت : واى بر من ، من فرزند خواهم آورد ، در حالى كه پيرم و اين هم همسرم است كه پيرمرد است . اين چيز شگفتى است . گفتند : آيا از امر الهى تعجب مىكنى ؟ رحمت و بركات خدا بر شما خاندان باد ، كه او ستوده و باشكوه است . » « 1 »\r\nوقتى حضرت مريم و همسر ابراهيم خليل ، محدَّث‌اند ( فرشتگان با آنان حرف مىزنند ) ، فاطمه كه سرور زنان جهان است ، سزاوارتر است كه فرشتگان با او هم سخن شوند .\r\n\r\n\r\n","description":"","footnote":"\r\n( 1 ) . « وَلَقَدْ جاءَتْ رُسُلُنا إِبْراهِيمَ بِالْبُشْرى . . . » ( هود : 69 - 73 ) .\r\n","page_name":" 177 ","page_number":177},
  {"content":"\r\n\r\n\r\n11 . تاريخ گردآورى قرآن كريم\r\nبحث از تاريخ قرآن كريم و كيفيت گردآورى و زمان آن ، بحثى دامنه‌دار است و در اين موضوع ، كتاب‌ها و رساله‌هاى متعددى نگاشته شده است . در اين جا فشرده‌اى از سخن را مىآوريم :\r\n\r\nگردآورى قرآن در زمان پيامبر صلى الله عليه و آله\r\nقرآن در زمان حيات پيامبر اعظم صلى الله عليه و آله گردآورى شد و سوره‌ها و آيه‌هايش به دستور او مرتّب شد . دليل بر اين سخن ، افزون بر شواهد تاريخى بسيار كه بر خوانندگان عزيز عرضه خواهيم كرد ، سخن خود حضرت رسول صلى الله عليه و آله است كه سورهء حمد را به نام « فاتحة الكتاب » ناميد و فرمود : « نمازى جز با فاتحة الكتاب صحيح نيست . » « 1 »\r\nاز اين جا روشن مىشود كه قرآن در زمان آن حضرت گردآورى شده بود و سورهء حمد هم در اول آن بود ، اگر قرآن مجموعهء سوره‌ها و آيات پراكنده بود ، معنى نداشت كه اين سوره را فاتحة الكتاب نام گذارند .\r\n\r\n\r\n","description":"","footnote":"\r\n( 1 ) . مسند احمد : ج 2 ، ص 428\r\n","page_name":" 178 ","page_number":178},
  {"content":"\r\n\r\n\r\nشواهد تاريخى\r\nحق اين است كه قرآن كريم در روزگار پيامبر صلى الله عليه و آله جمع شده بود . شواهدى مىآوريم كه نشان مىدهد قرآن در زمان آن حضرت گردآورى شده و آنها را در كنار رواياتى كه مىگويد قرآن پس از رحلت پيامبر خدا صلى الله عليه و آله گردآورى شد قرار مىدهيم و حقيقت را از خلال آنها در مىيابيم .\r\n1 . طبرانى و ابن‌عساكر از شعبى نقل مىكنند كه شش نفر در زمان پيامبر صلى الله عليه و آله قرآن را گردآورى كردند : ابىّ بن كعب ، زيد بن ثابت ، معاذ بن جبل ، ابوالدرداء ، سعد بن عبيد و ابوزيد . و نيز نقل مىكنند كه مجمع بن جاريه قرآن را جمع كرد ، مگر دو سوره از سوره‌هاى آن را .\r\n2 . قتاده مىگويد : از انس بن مالك پرسيدم : در زمان پيامبر صلى الله عليه و آله ، چه كسى قرآن را جمع كرد ؟ گفت : چهارنفر كه همه از انصار بودند : ابىّ بن كعب ، معاذ بن جبل ، زيد بن ثابت و ابوزيد .\r\n3 . به نقل مسروق ، عبداللَّه بن عمر گفت : من عبداللَّه بن مسعود را دوست دارم ، چون از پيامبر خدا صلى الله عليه و آله شنيدم مىفرمود : قرآن را از چهار نفر بياموزيد : عبداللَّه بن مسعود ، سالم ، معاذ و ابىّ بن كعب .\r\n4 . نسائى از عبداللَّه بن عمر نقل مىكند كه گفت : قرآن را گرد آوردم و هر شب يك بار آن را خواندم . خبر آن به پيامبر صلى الله عليه و آله رسيد ، فرمود : آن را در طول ماه يك بار بخوان .\r\n5 . از عثمان نقل شده است كه هر گاه وحى نازل مىشد ، پيامبر سراغ كاتبان وحى مىفرستاد و مىفرمود : اين آيه را در فلان سوره كنار آيات معينى قرار دهيد . « 1 »\r\n6 . ابوعبداللَّه زنجانى مؤلف « تاريخ القرآن » نوشته است : بعضى از صحابه در زمان پيامبر صلى الله عليه و آله اقدام به جمع‌آورى قرآن يا بخش‌هايى از آن كردند . اما مجموعه‌اى كه همهء قرآن را در زمان پيامبر گردآورد ، آن را پس از آن كامل ساختند .\r\n\r\n\r\n","description":"","footnote":"\r\n( 1 ) . البيان : ص 26 - 27\r\n","page_name":" 179 ","page_number":179},
  {"content":"\r\n\r\n7 . محمد بن اسحاق در « الفهرست » مىگويد : گردآورندگان قرآن در عصر پيامبر صلى الله عليه و آله عبارت بودند از : على بن ابىطالب عليه السلام ، سعد بن عبيد ، ابوالدرداء ، معاذ بن جبل ، ابوزيد ، ثابت بن زيد ، ابىّ بن كعب ، عبيد بن معاويه و زيد بن ثابت .\r\n8 . سيوطى در « الاتقان » از محمد بن كعب قُرظى نقل مىكند : پنج نفرى كه قرآن را جمع كردند عبارتند از : معاذ بن جبل ، عبادة بن صامت ، ابىّ بن كعب ، ابوالدرداء و ابوايوب انصارى .\r\n9 . مؤلف « تاريخ القرآن » از ابن‌سيرين نقل مىكند : چهار نفرى كه قرآن را جمع كردند عبارتند از : معاذ بن جبل ، أبىّ ، ابوزيد يا ابوالدرداء ، يا عثمان ، يا او و تميم‌دارى .\r\n10 . خوارزمى در كتاب « مناقب » از على بن رباح نقل مىكند كه على بن ابىطالب عليه السلام و ابىّ بن كعب قرآن كريم را در زمان پيامبر خدا صلى الله عليه و آله گرد آوردند .\r\n11 . در رواياتى كه ابوبكر حضرمى از امام صادق عليه السلام نقل مىكند ، آمده است كه پيامبر صلى الله عليه و آله به على عليه السلام فرمود :\r\n« قرآن پشت رختخواب من است ، در نوشته‌ها و حرير و كاغذها . آن را بگيريد و تباه نسازيد ، آن گونه كه يهود ، تورات را ضايع ساختند . » « 1 » على عليه السلام هم رفت و آن را در قماش زردى جمع كرد و بر آن مهر زد .\r\n12 . حديث ثقلين دليل آن است كه جمع قرآن در زمان پيامبر اكرم صلى الله عليه و آله انجام يافته بود و اگر اين حديث را بر آن چه ذكر كرديم بيفزاييم ، شكّى باقى نمىماند كه قرآن در عهد پيامبر گردآورى شده بود كه فرمود : « من در ميان شما دو چيز نفيس باقى مىگذارم :\r\nكتاب خدا و عترتم ، آن چه كه اگر به آن دو تمسك بجوييد ، هرگز گمراه نمىشويد و آن دو از هم جدا نمىشوند تا آن كه كنار حوض كوثر بر من وارد شوند . » « 2 »\r\nاين حديث آشكارا ثابت مىكند كه قرآن در زمان پيامبر صلى الله عليه و آله جمع‌آورى شده بود ، اما اين سخن كه در سينه‌ها محفوظ بود ، سخنى نادرست است و اگر اين حديث بر\r\n\r\n\r\n","description":"","footnote":"\r\n( 1 ) . تاريخ القرآن ، ص 7 و 8\r\n( 2 ) . اين حديث از احاديث متواتر بلكه بيش از حدّ تواتر است .\r\n","page_name":" 180 ","page_number":180},
  {"content":"\r\n\r\nنگارش منظم قرآن در زمان پيامبر صلى الله عليه و آله دلالت نكند ، حداقل دلالت دارد بر اين كه سوره‌هاى قرآن و جاى آيات در زمان رسول خدا صلى الله عليه و آله منظم بود ، هر چند كه بر ورق هم نگاشته نباشد .\r\n\r\nتعارض احاديث جمع قرآن بعد از پيامبر صلى الله عليه و آله ، با نصّ قرآن\r\nسئوالى كه مىماند اين است كه اگر به راستى قرآن در زمان پيامبر اكرم صلى الله عليه و آله گردآورى شده بود ، پس چگونه برخى روايات مىگويد كه قرآن در عهد خلفا گردآورى شده است ؟\r\nپاسخ : اين روايات ، با نصّ خود قرآن تعارض دارد ، چون بسيارى از آيات قرآن دلالت مىكند كه سوره‌ها حتى بين مشركان مشهور و معروف بوده است . به علاوه نام « كتاب » بر قرآن كريم اطلاق شده است ، اگر اجزاى آن پراكنده بود ، بر آن « كتاب » گفته نمىشد و كاربرد مجازى و بدون قرينه هم بىمعناست .\r\n\r\nناسازگارى احاديث جمع قرآن پس از پيامبر صلى الله عليه و آله با حكم عقل\r\nعظمت قرآن و اهميتى كه پيامبر خدا صلى الله عليه و آله و مسلمانان از جهات مختلف براى آن قائل بودند ، به روشنى نشان مىدهد كه رواياتى كه مىگويد قرآن پس از رحلت پيامبر صلى الله عليه و آله گردآورى شده ، نادرست است . اضافه بر اين كه قرآن ، بزرگترين چيز نزد مسلمانان است و موجوديت و عظمتشان در حفظ و نگهدارى آن خلاصه مىشود و اساس نبوت را هم قرآن تشكيل مىدهد . آيا احتمال مىرود كه شخصيتى همچون پيامبر صلى الله عليه و آله اهميتى به گردآورى و نگارش قرآن كريم ندهد ؟ يا به كار ديگرى بپردازد و از توضيح كيفيت تنظيم سوره‌ها و آيات غافل شود ؟ قرآن معجزهء جاويدان آن حضرت است و همگان به وسيلهء آن در طول اعصار و قرون تحدّى مىشوند . با توجه به اين نكته ، بر پيامبر خدا صلى الله عليه و آله لازم بوده كه براى نگهدارى و حفظ قرآن بكوشد ، چون ذهن و حافظهء انسان هر چه قدر هم قوى باشد ، در لا به لاى حوادث زندگى نمىتوان بر آنها اعتماد كرد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nقرآن به تدريج بر پيامبر خدا صلى الله عليه و آله نازل مىشد و آن حضرت گروهى را به نام « كاتبان وحى » معين كرده بود كه آن را بنويسند . ابوعبداللَّه زنجانى در كتاب « تاريخ القرآن » در اين مورد مىنويسد : پيامبر صلى الله عليه و آله ، نويسندگانى داشت كه وحى را با خطّ معين كه نسخ بود مىنوشتند و 43 نفر بودند و بيش از همه زيد بن ثابت و على بن ابىطالب عليه السلام مىنوشتند و از روايات بر مىآيد كه آن حضرت به نگارش قرآن اهميت مىداد .\r\nسپس داستان مسلمان شدن عمر بن خطاب را نقل مىكند كه چگونه در خانهء خواهرش سورهء حديد ( سبّح للَّه ) و بخشى از سورهء طه را مشاهده كرد . و در پايان مىافزايد : همهء اين احاديث مىرساند كه مسلمانان به نگارش قرآن اهتمام مىورزيدند و همهء قرآن در زمان پيامبر خدا صلى الله عليه و آله گردآورى شده بود . « 1 »\r\nبعضى از سوره‌هاى قرآن يا بخشى از يك سوره ، نزد همهء مسلمانان وجود داشت و اين در روايات آمده است . از جمله روايت عبادة بن صامت كه مىگويد : هر مهاجرى كه مىآمد ، پيامبر خدا صلى الله عليه و آله او را به يكى از مسلمانان مىسپرد تا قرآن كريم را به او بياموزد . در روايت « كليب » آمده است كه : همراه على عليه السلام بودم كه صداى قرائت قرآن در مسجد بلند شد . على عليه السلام فرمود : خوشا به حالشان !\r\nگروهى قرآن را با صداى بلند مىخواندند كه دستور آمد قرآن را با صدايى آرام‌تر و آهسته‌تر بخوانند .\r\nاين دو حادثه نشان مىدهد كه مسلمانان به قرائت قرآن اهميت مىدادند . از اين رو چگونه ممكن است گردآورى قرآن تا زمان ابوبكر به تأخير افتد ؟\r\nنتيجه آن كه نسبت دادن جمع قرآن كريم به زمان خلفا ، توهمى است كه با قرآن و سنت و عقل هم مخالف است و نمىتوان جمع قرآن را به ابوبكر نسبت داد . جمع قرآن در زمان عثمان هم به معناى اجتماع مسلمين بر قرائت واحد است . بزرگانى از علماى اهل‌سنت به اين حقيقت اقرار كرده‌اند ، از جمله حارث محاسبى مىگويد : مشهور آن است كه عثمان قرآن را جمع كرده است و اين درست نيست . عثمان مردم را بر قرائت\r\n\r\n\r\n","description":"","footnote":"\r\n( 1 ) . تاريخ القرآن : ص 43 ، فصل 6\r\n","page_name":" 182 ","page_number":182},
  {"content":"\r\n\r\nواحد جمع كرد ، چون قرائت‌هاى ديگرى هم رواج داشت .\r\nاما اين كه گفته مىشود على عليه السلام قرآن را پس از رحلت پيامبر صلى الله عليه و آله گردآورى كرد ، به معناى نگارش قرآن طبق شأن نزول است و تقديم منسوخ برناسخ . اين را علامهء مجلسى در « بحار الأنوار » و صاحب كتاب « تاريخ القرآن » هم مىپذيرد . و اگر مسأله جز اين باشد ، امام على عليه السلام چگونه مىتواند در چند روز ، قرآن را گردآورى كند ؟\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nفصل پنجم : امامت نزد شيعه و اهل سنت\r\n1 . نقش امامت نزد شيعهء اماميه\r\n2 . ساختار حكومت اسلامى پس از رحلت پيامبر صلى الله عليه و آله\r\n3 . ساختار اول : تعيين امام از سوى پيامبر صلى الله عليه و آله\r\nالف . محال بودن ترك امت بدون پيشوا\r\nب . امت اسلامى و خطر سه جانبه\r\nج . تعيين امام در احاديث پيامبر صلى الله عليه و آله\r\n4 . ساختار دوم : سپردن كار به مردم\r\nالف . اجماع مسلمانان ب . آيا شورى اساس حكومت است ؟\r\nج . آيا بيعت اساس حكومت است ؟\r\n5 . سنت نبوى و دوازده امام\r\n6 . اوصاف امام\r\nالف . عصمت ب . اعلميت ج . برترين فرد\r\n7 . غُلات ، از شيعيان اماميه نيستند\r\n8 . فرق ميان « نبى » ، « رسول » و « امام »\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nامامت نزد شيعه و اهل سنت\r\nحقيقت امامت نزد اهل سنت ، با آن چه نزد شيعه است فرق دارد . اهل سنت به امام به عنوان رئيس يك دولت نگاه مىكنند كه مردم يا نمايندگان مردم او را انتخاب مىكنند .\r\nيا با كودتاى نظامى و امثال آن بر سر كار مىآيد و در چنين حاكمى جز برخى صفات معروف ، چيزى شرط نيست و روشن است كه اعتقاد به رياست يك رئيس‌جمهور يا نخست‌وزير ، از اصول اعتقادى نيست كه اگر كسى به پيشوايى و رهبرى او اعتقاد نداشته باشد فاسق به شمار آيد . در كشورهاى اسلامى پيوسته كسى به جاى ديگرى به حكومت رسيده است ، چه با رغبت مردم يا اكراه آنان و هرگز كسى اعتقاد به زمامدارى او را از اصول نشمرده و فسق او را موجب خلع او قرار نداده است ، و گرنه سنگ روى سنگ بند نمىشد .\r\nاما شيعهء اماميه به امامت به عنوان استمرار وظايف رسالت مىنگرند ( نه خود رسالت ، چون با رحلت پيامبر صلى الله عليه و آله ، نبوت و پيامبرى ختم شد ) . روشن است كه دست يافتن به چنين مقامى يك سلسله صلاحيت‌هاى بالا مىطلبد كه كسى آنها را نمىيابد مگر آن كه تحت عنايت‌هاى ويژهء الهى قرار گيرد و در اصول و فروع دين و در عدالت و عصمت و رهبرى حكيمانه و شئون ديگر ، جاى پيامبر صلى الله عليه و آله بنشيند .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\n1 . نقش امامت نزد شيعهء اماميه\r\nحقيقت امامت را نزد اهل سنت دانستى . بر اساس ديدگاه آنان در امامت ، جز شرايطى كه در رؤساى دولت‌ها وجود دارد شرط نيست . اما امامت نزد شيعه ، با حقيقت امامت نزد برادران اهل سنت متفاوت است . امامت ، يك رهبرى الهى و استمرار همهء وظايف نبوت است . جز دريافت وحى از خدا ، مقتضاى اين ديدگاه ، اتّصاف امام به همهء شرايطى است كه در پيامبر است ، جز اين كه وحى به او نمىرسد .\r\nتوضيح اين كه : پيامبر اكرم صلى الله عليه و آله خلأ بزرگ و مهمى را در حيات امت اسلامى پر مىكرد و مسئوليت‌ها و كارهاى او تنها دريافت وحى الهى و رساندن به مردم نبود ، بلكه وظايف زير را هم بر عهده داشت :\r\n1 . تفسير قرآن و شرح اهداف آن و كشف رموز و اسرار كتاب خدا .\r\n2 . بيان احكام موضوعات و مسائلى كه در زمان حيات و دعوتش پيش مىآمد .\r\n3 . پاسخ به حمله‌هاى شكّ آفرين و سئوال‌هاى دشوار و شبهه‌انگيز كه دشمنان اسلام از يهود و نصارى بر مىانگيختند .\r\n4 . حفاظت از دين در برابر تحريف و دستكارى و مراقبت از آن چه مسلمانان از اصول و فروع دين از او مىآموختند ، تا در آن موارد نلغزند .\r\nامامت نزد شيعهء اماميه حقّ كسى است كه اين خلأ بزرگ را كه با رحلت پيامبر صلى الله عليه و آله\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nپيش مىآيد پر كند ، افزون بر رهبرى در امور دنيا مثل تأمين امنيت كشور و حفظ مرزها و اجراى حدود و نشر دين حنيف با تلاشى پيگير .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\n2 . ساختار حكومت اسلامى پس از رحلت پيامبر صلى الله عليه و آله\r\nدر شكل و ساختار حكومت و رهبرى پس از پيامبر صلى الله عليه و آله ، دو نظريه و جهت‌گيرى ميان مسلمانان رواج دارد :\r\nاول : اين كه شكل حكومت ، انتصابى است و امام پس از پيامبر صلى الله عليه و آله ، به فرمان خدا و از سوى پيامبر صلى الله عليه و آله تعيين مىشود .\r\nدوم : كار به دست مردم و انتخاب آنان سپرده مىشود ، به يكى از شكل‌هايى كه گفته خواهد شد .\r\nاكنون بحث اين است كه مصالح امت اسلامى در آن زمان ، كدام يك از دو شيوه و نظريهء فوق را اقتضا مىكرد ؟ شيوهء تعيين فرد يا افراد معيّنى را ، يا سپردن مسألهء خلافت به رأى مردم را ؟ اينك توضيح مطلب .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\n3 . ساختار اول : تعيين امام از سوى پيامبر صلى الله عليه و آله\r\nحق اين است كه امورى دلالت بر اين دارد كه مصلحت امت در آن زمان مىطلبيد كه امام و پيشوايى كه جانشين پيامبر صلى الله عليه و آله شود ، از زبان پيامبر و در حال حيات او تعيين شود و بدون آن امت در مخاطرات بزرگى مىافتاد . آن امور عبارت است از :\r\n\r\n1 . محال بودن ترك امت بدون پيشوا\r\nعقل روشن و بديهى حكم مىكند كه وقتى يك انسان مصلح ، از رهگذر سال‌ها تلاش سخت و پيگير ، بتواند يك طرح اجتماعى مخصوص به خود را به اجرا درآورد و راهى نو براى جامعهء بشرى عرضه كند ، بايد بينديشد كه به چه وسيله‌اى مىتواند آن طرح را باقى بدارد و تضمينى براى استمرار ، بلكه رشد و پيشرفت آن فراهم آورد ؟ خردمندانه نيست كه كسى بناى عظيمى را برپا كند و در راه آن رنج‌هاى بسيارى را متحمل شود ، ولى نسبت به آن چه كه آن بنا را از خطرها حفظ كند فكرى نداشته باشد و كسى را به عنوان نگاهبان و مراقبت از آن پس از خويش نگمارد .\r\nپيامبر اكرم صلى الله عليه و آله كه از بزرگ‌ترين شخصيت‌هاى جهانى در تاريخ بشرى است ، با آيينى كه آورد ، زمينهء مناسبى براى يك تحول الهى جهانى و بزرگ و برپايى يك تمدن جديد وبىنظير فراهم ساخت . اين شخصيت بزرگ كه يك آيين جاويد را براى بشريت\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nطراحى كرد و در روزگار خود اجتماع بشرى را رهبرى نمود ، مسلّما براى حفظ آيين خود از خطرها و آفت‌هاى احتمالى كه در آينده آن را تهديد مىكرد ، فكرى داشت .\r\nهمچنين براى هدايت هميشگى امّتش و ادارهء آنان و شكل حكومت پس از خودش فكر و برنامه‌اى داشت و آن را بيان كرد ، چرا كه معقول نيست اين پيامبر فرزانه ، پايه‌هاى يك شريعت و آيين جاودانه را بنا نهد ، ولى طرحى قوى براى شكل رهبرى پس از خود كه ضامن بقاى آن آيين باشد ، نداشته باشد .\r\nپيامبرى كه براى بيان كوچك‌ترين مسأله كه براى سعادت بشر مورد نياز است ، كوتاهى نكرد ، چگونه ممكن است در زمينهء رهبرى جامعهء اسلامى و ساختار و چگونگى آن ساكت باشد ؟ ! در حالى كه اين مسأله ، از موضوعات اساسى و سرنوشت‌ساز در حياتِ امت ، بلكه حيات بشريت است ؟ چگونه ممكن است جامعهء اسلامى را سرگردان به حال خود رها كند ، به گونه‌اى كه تكليف خود را در اين سطح ندانند ؟\r\nپس هرگز پذيرفتنى نيست كه پيامبر اكرم صلى الله عليه و آله چشم از زندگى بربندد و در زمينهء رهبرى امت سخنى بر زبان نياورد .\r\n\r\n2 . امت اسلامى و خطر سه‌جانبه\r\nمراجعه به تاريخ و درك شرايطى كه در زمان رحلت پيامبر صلى الله عليه و آله بر منطقه و جهان حاكم بود و دقت در شرايط پيش از رحلت ، به روشنى انتصابى بودن منصب امامت را ثابت مىكند ، زيرا سه خطر مهم به صورت يك مثلث شوم ، دين و موجوديت اسلام را تهديد مىكرد :\r\nضلع اول اين مثلث شوم خطر ، در امپراتورى روم تجسم مىيافت ،\r\nضلع دوم ، در امپراتورى ايران\r\nو ضلع سوم ، در گروه منافقين داخلى .\r\nنسبت به خطر اول و اهميت بسيار آن كافى است بدانيم پيامبر خدا صلى الله عليه و آله همواره حتى تا آخرين لحظهء حيات خويش به آن مىانديشيد . از اين رو در آستانهء وفاتش سپاه\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nعظيمى به فرماندهى « اسامة بن زيد » تجهيز كرد و براى رويارويى با روميان اعزام نمود و هر كه را كه از آن تخلف كند لعن كرد .\r\nنسبت به خطر ضلع دوم نيز كافى است بدانيم كه دشمن تندخويى بود كه نامهء پيامبر صلى الله عليه و آله را پاره كرد و به حاكم يمن نوشت كه رسول خدا صلى الله عليه و آله را دستگير كرده ، خودش يا سرش را براى وى بفرستد .\r\nنسبت به خطر سوم بايد بدانيم كه گروه منافقان در مدينه پيوسته براى پيامبر صلى الله عليه و آله مزاحمت ايجاد مىكردند و با توطئه‌هاى گوناگون آن حضرت را مىآزردند و حركت رسول‌خدا صلى الله عليه و آله را بامشكلات مواجه مىساختند . قرآن كريم در سوره‌هاى مختلف از آنان و خصلت‌ها و نفاق و آزار و تلاش‌هاى پليد آنان سخن مىگويد ، تا آن جا كه يك سورهء كامل به نام « منافقون » ناميده شده كه در بارهء منافقين و نيت‌ها و كارهاى شوم آنان است .\r\nسؤال : با وجود اين مثلث خطرناك ، آيا صحيح بود كه پيامبر اكرم صلى الله عليه و آله امت اسلامى و دين اسلام را كه از هر سو در محاصرهء خطرها بودند و دشمنان از هر طرف در كمين نشسته بودند ، بدون يك رهبر معين به حال خود رها كند ؟\r\nپيامبر صلى الله عليه و آله مىدانست كه زندگى عرب ، يك زندگى قبايلى و عشايرى است و افراد اين قبيله‌ها نسبت به رؤساى قبايل تعصب مىورزند و از آنان اطاعت جدى دارند و در مقابلشان كاملًا خاضع‌اند . از اين رو رها كردن اين مجموعه بدون نصب پيشوايى معين ، به پراكندگى و كشمكش قبيله‌اى خواهد انجاميد و دشمنان از اين نزاع و اختلاف و كشمكش سود خواهند برد .\r\nبر اساس اين حقيقت است كه بوعلى سينا گفته است : درست‌تر ، تعيين و نصب جانشين است ، تا وضع جامعه به پراكندگى و درگيرى و اختلاف كشيده نشود . « 1 »\r\n\r\n3 . تعيين امام در احاديث پيامبر صلى الله عليه و آله\r\nدقت در زندگانى پيامبر صلى الله عليه و آله از آن زمان كه فرمان يافت آيين خود را به خويشاوندان\r\n\r\n\r\n","description":"","footnote":"\r\n( 1 ) . شفاء ، الهيات : ص 564 ، مقالهء دهم ، فصل پنجم .\r\n","page_name":" 193 ","page_number":193},
  {"content":"\r\n\r\nو بستگان خويش ابلاغ كند ، سپس به همهء مردم به صورت آشكارا برساند ، مىرساند كه پيامبر صلى الله عليه و آله در موضوع « رهبرى » و « خلافت » ، بارها روش « انتصاب » را پيش گرفته است ، نه راه « انتخابات مردمى » را . اين موضوع از چند جهت قابل اثبات است :\r\n1 . حديث يوم الدّار\r\nپس از گذشت سه سال از آغاز بعثت رسول خدا صلى الله عليه و آله ، خداوند متعال آن حضرت را مكلف نمود كه رسالت خويش را به افراد قبيلهء خود ابلاغ كند . اين زمانى بود كه آيهء « وَأَنْذِرْ عَشِيرَتَكَ اْلأَقْرَبِينَ » « 1 » نازل شد ، يعنى خويشاوندان نزديك خود را بيم بده .\r\nپيامبر صلى الله عليه و آله سران بنىهاشم را جمع كرد و فرمود :\r\n« اى فرزندان عبدالمطّلب ! من هرگز جوانى را نمىشناسم در ميان عرب ، كه بهتر از آن چه من برايتان آورده‌ام ، براى قوم خودش آورده باشد . من خير دنيا و آخرت را برايتان آورده‌ام و پروردگارم فرمان داده است كه شما را به آن فراخوانم . كدام يك از شما در اين مسأله مرا پشتيبانى مىكند ، تا برادرم و جانشين ، وزير و خليفهء من ميان شما باشد ؟ »\r\nپيامبر صلى الله عليه و آله عبارت اخير را چندبار تكرار كرد و در هر بار ، جز على عليه السلام كسى برنخاست . او در هر بار آمادگى خويش را براى پشتيبانى و نصرت پيامبر اعلان كرد ، در بار سوم پيامبر صلى الله عليه و آله فرمود : « انَّ هذا اخي ووَصيّي وخَليفَتي فيكُمْ ، فَاسْمَعُوا لَهُ وأَطيعُوا . » « 2 » ؛ « اين شخص ، برادرم ، وصىّ و جانشين من در ميان شماست ، پس از او شنوايى و فرمانبردارى داشته باشيد . »\r\n2 . حديث منزلت\r\nپيامبر صلى الله عليه و آله جايگاه على عليه السلام را نسبت به خود همچون منزلت و موقعيت هارون نسبت به حضرت موسى شمرد و از منصب‌ها و منزلت‌هاى هارون نسبت به موسى چيزى جز\r\n\r\n\r\n","description":"","footnote":"\r\n( 1 ) . شعراء : 214\r\n( 2 ) . مسند احمد : ج 1 ، ص 159 ؛ تاريخ طبرى : ج 2 ، ص 406 ؛ تفسير طبرى ( جامع البيان ) : ج 19 ، ص 74 - 75 ؛ تفسير سورهء شعراء : آيهء 214\r\n","page_name":" 194 ","page_number":194},
  {"content":"\r\n\r\nنبوّت را استثنا نكرد ، آن جا كه فرمود :\r\n« يا عَليّ اما تَرضى انْ تَكونَ مِنّي بِمَنزلةِ هارونَ مِن موسى إلّاانّه لا نبىَّ بَعدي ؟ » « 1 » ؛\r\n« يا على ! آيا نمىخواهى نسبت به من ، همچون هارون نسبت به موسى باشى ، جز اين كه پس از من پيامبرى نيست ؟ »\r\nاين نفى و سلب ، در واقع از باب « سالبه به انتفاء موضوع » است ، چون پس از رسول خاتم صلى الله عليه و آله نبوّتى نبود تا اين كه پس از او على عليه السلام پيامبر باشد ، زيرا با نبوت پيامبر اسلام ، نبوت‌ها پايان يافت و با شريعت و آيين او شريعت‌ها ختم شد .\r\nبه تصريح قرآن كريم ، هارون در زمان حضرت موسى مقام نبوت « 2 » ، خلافت « 3 » و وزارت « 4 » داشت . حديث منزلت همهء اين منصب‌ها را كه براى هارون ثابت است ، به جز نبوّت ، براى على عليه السلام ثابت مىكند . به علاوه ، اگر مقصود اثبات همهء منصب‌ها و مقام‌ها براى على عليه السلام نبود به غير از نبوت ، هيچ نيازى به استثناى نبوت نبود .\r\n3 . نصب امام در روز غدير\r\nهمچنان كه از احاديث پيشين بر مىآيد ، جانشين و وصىّ خود را گاهى به صورت كلّى مىشناسانيد ، گاهى به صورت خاص ، يعنى با ذكر نام خليفه و جانشين ، به گونه‌اى كه هر يك از آن احاديث ، براى افراد آگاه و حقجو يك حجت كامل است . ليكن با اين همه پيامبر خدا صلى الله عليه و آله نداى خويش را در آن روز به هر مسلمان دور و نزديك رساند و هر ابهام و پيچيدگى و شك و شبهه را در اين زمينه بر طرف ساخت . هنگام بازگشت از حجةالوداع ،\r\n\r\n\r\n","description":"","footnote":"\r\n( 1 ) . صحيح بخارى : ج 6 ، ص 3 ، در حوادث جنگ تبوك ؛ صحيح مسلم : ج 7 ، ص 120 ، باب فضائل امام على عليه السلام ؛ سنن ابن‌ماجه : ج 1 ، ص 55 ؛ مسند احمد : ج 1 ، صص 173 ، 175 ، 177 ، 179 ، 182 ، 185 و 230 . . . ؛ سيرهء ابن‌هشام : ج 4 ، ص 163 ، غزوهء تبوك .\r\n( 2 ) . « وَوَهَبْنا لَهُ مِنْ رَحْمَتِنا أَخاهُ هارُونَ نَبِيّاً » ( مريم : 53 ) .\r\n( 3 ) . « وَقالَ مُوسى لِأَخِيهِ هارُونَ اخْلُفْنِي فِي قَوْمِي » ( اعراف : 142 ) .\r\n( 4 ) . « وَاجْعَلْ لِي وَزِيراً مِنْ أَهْلِي » ( طه : 29 ) .\r\n","page_name":" 195 ","page_number":195},
  {"content":"\r\n\r\nدر سرزمينى به نام « غديرخم » توقف كرد و به همهء حاجيانى كه با او بودند خبر داد كه از سوى خداى متعال مأمور است پيامى را به آنان برساند ، پيام و رسالتى كه حكايت از يك اقدام جدّى و بزرگ مىكند ، به نحوى كه اگر آن پيام را نرساند ، گويا هيچ چيز از رسالت او را ابلاغ نكرده است . همچنان كه خداوند مىفرمايد :\r\n« يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَهُ وَاللَّهُ يَعْصِمُكَ مِنَ النَّاسِ » « 1 » ؛\r\n« اى پيامبر ، آن چه را از سوى پروردگارت به سوى تو نازل شده است ابلاغ كن و اگر چنين نكنى ، رسالت او را ابلاغ نكرده‌اى و خداوند تو را از گزند مردم نگه مىدارد . » « 2 »\r\nسپس بر فراز منبرى كه از هودج و كجاوهء شتران برافراشته شده بود بالا رفت و خطاب به مردم فرمود :\r\n- نزديك است كه فراخوانده شوم و پاسخ دهم . شما چه مىگوييد :\r\nگفتند : شهادت مىدهيم كه تو ابلاغ كردى ، نصيحت نمودى و تلاش كردى ، خدايت پاداش نيك دهد .\r\nفرمود : آيا گواهى نمىدهيد كه معبودى جز خدا نيست و محمد بنده و فرستادهء اوست و اين كه رستاخيز آمدنى است و شكّى در آن نيست ؟\r\nگفتند : آرى گواهى مىدهيم .\r\nفرمود : من پيش از شما مىروم و بر حوض كوثر وارد مىشوم ، نيك بنگريد كه پس از من با ثقلين ( كتاب و عترت ) چگونه رفتار خواهيد كرد .\r\nيك منادى ندا داد : ثقلين چيست اى رسول خدا ؟\r\n\r\n\r\n","description":"","footnote":"\r\n( 1 ) . مائده : 67\r\n( 2 ) . محدثان و مفسران گفته‌اند كه اين آيه در حجةالوداع در روز غدير نازل شده است . بنگريد به : الدرّ المنثور ، سيوطى : ج 2 ، ص 298 ؛ فتح القدير ، شوكانى : ج 2 ، ص 57 ؛ كشف الغمّه ، اربلى : ص 94 ؛ ينابيع المودّة ، قندوزى : ص 120 ؛ تفسير المنار : ج 6 ، ص 463 و . . . .\r\n","page_name":" 196 ","page_number":196},
  {"content":"\r\n\r\nفرمود : وزنهء سنگين‌تر و بزرگ‌تر ، كتاب خداست كه يك طرف آن در دست خداى متعال است ، طرف ديگر آن به دست شماست ، به آن چنگ زنيد تا گمراه نشويد .\r\nديگرى كه كوچك‌تر است عترت من است ، خداى لطيف و خبير مرا خبر داده است كه اين دو از هم جدا نخواهند شد ، تا در كنار حوض كوثر بر من وارد شوند ، از قرآن و عترت جلو نيفتيد كه هلاك مىشويد و از آن دو عقب نمانيد كه هلاك مىشويد .\r\nسپس دست « على » را گرفت و بالا برد ، تا حدى كه سفيدى زير بغل هر دو ديده شد . پس او را به همهء آن مردم شناساند ، سپس فرمود : اى مردم ! چه كسى از مؤمنان نسبت به خود آنان شايسته‌تر است ؟\r\nگفتند : خدا و رسولش داناترند .\r\nفرمود : خداوند مولاى من است و من مولاى مؤمنانم و من به آنان از خودشان شايسته‌ترم و ولايتم بيشتر است ، پس هر كه من مولاى اويم ، على مولاى اوست « فمن كنتُ مولاهُ فعلىٌ مولاه » .\r\nسپس فرمود : خدايا دوستدارش را دوست بدار ، با دشمنش دشمن باش ، هر كه محبت او را داشته باشد دوستش بدار ، هر كه با او دشمنى كند دشمنش بدار ، ياورش را ياور باش ، خواركننده‌اش را خوار كن ، حق را هر جا كه او بگردد بگردان . آگاه باشيد ! حاضران به غايبان خبر دهند .\r\nحديث غدير از احاديث متواتر است و صحابه ، تابعين و علماى حديث در هر قرنى به صورت متواتر آن را روايت كرده‌اند . حديث غدير را 110 نفر از صحابه ، 84 نفر از تابعين و 360 نفر از علما و محدثان نقل كرده‌اند . با وجود اين تواتر ، هيچ ترديدى در اصالت و درستى اين حديث باقى نمىماند . گروهى از علما نيز كتاب‌هاى مستقلّى پيرامون حديث « غدير » نگاشته‌اند كه جامع‌ترين و پر سَنَدترين آنها كتاب « الغدير » مرحوم علامهء امينى ( 1320 - 1390 ه . ق ) است .\r\nاينك بايد ديد مقصود از واژهء « مولى » چيست و مولا بودن على عليه السلام به چه معناست ؟\r\nقرائن و شواهد بسيارى گواهى مىدهد كه مقصود از اين لفظ ، پيشوا و رهبر و سرپرست\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاست . به برخى از اين شواهد و قرائن اشاره مىشود :\r\nالف : در حادثهء غدير ، رسول خدا صلى الله عليه و آله دستور داد حجّاجى كه همراه وى از حج بر مىگشتند ، در يك زمين خشك و بىآب و آبادى فرود آيند ، آن هم هنگام گرماى ظهر و زير تابش داغ خورشيد . حرارت آن نيمروز چنان بود كه هر يك از حاضران در آن صحنه ، بخشى از عباى خود را زير پا گذاشته بودند و بخشى را روى سر گرفته بودند تا از شدت گرماى خورشيد ، نگاهشان دارد .\r\nطبيعى است كه پيامبر صلى الله عليه و آله در آن حالت خاص مىخواست نكته‌اى مهم و سرنوشت‌ساز در هدايت امت بيان كند . چه چيزى مهم‌تر و سرنوشت‌سازتر در زندگى مسلمانان از تعيين رهبرى كه مايهء وحدت مسلمانان و نگهدارندهء دين آنان است ؟\r\nب : پيامبر خدا صلى الله عليه و آله پيش از ذكر ولايت امام على عليه السلام ، از اصول سه‌گانهء دين يعنى توحيد ، نبوت و معاد سخن گفت و از مردم نسبت به آنها اعتراف گرفت ، سپس مسألهء ولايت امام على عليه السلام را طرح كرد . تقارن بين ابلاغ اين رسالت و اعتراف گرفتن نسبت به آن اصول سه‌گانه ، ما را به شناخت اهميت پيامى كه رسول خدا مأمور به ابلاغ آن به مردم در « غديرخم » بود ، رهنمون مىشود و مىتوان هدف پيامبر صلى الله عليه و آله را از نگه‌داشتن مردم در آن شرايط استثنايى و خاص و با حضور آن اجتماع عظيم دريافت كه صرفاً توصيه به محبت و مهرورزى به شخص معين نبوده است .\r\nج : پيامبر خدا صلى الله عليه و آله پيش از ابلاغ رسالت الهى در شأن على عليه السلام ، از ولايت و مولويت خويش سخن گفت و فرمود : خدا مولاى من است و من مولاى مؤمنانم و من بر آنان از خودشان شايسته‌ترم . ذكر اين مطالب دليل آن است كه مولا بودن على عليه السلام از سنخ و قماش مولا بودن پيامبر صلى الله عليه و آله است و آن حضرت به فرمانِ خدا ، آن مولويت و اولويت را كه خود داشت ، براى على عليه السلام هم ثابت كرد .\r\nد : پيامبر صلى الله عليه و آله پس از ابلاغ اين رسالت الهى ، فرمود :\r\nحاضران به غايبان خبر دهند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n4 . ساختار دوم : سپردن كار به مردم\r\nبحث و تحليل گذشته روشن ساخت كه شكل حكومت پس از رحلت پيامبر صلى الله عليه و آله همان شكلِ انتصاب كسى به امامت است كه پس از رسول خدا ، خلأ وجودى او را پر كند .\r\nمحاسبات اجتماعى و احاديث فراوان نيز مؤيد اين حقيقت است . جز اين كه گروهى از مردم يافت شده‌اند كه معتقدند كار حكومت پس از پيامبر صلى الله عليه و آله به انتخاب مردم واگذار شده و خليفه به يكى از راه‌هاى زير انتخاب و تعيين مىشود :\r\n1 . اجماع مسلمانان\r\n2 . شوراى مهاجرين و انصار\r\n3 . بيعت اهل حلّ و عقد\r\nاما بررسى مختصر اين سه شيوه :\r\n\r\n1 - اجماع مسلمانان\r\nنظريهء اجماع مسلمين بر رهبرى يكى از مسلمانان به صورت عملى حتى براى يك بار هم تحقق نيافته است . بررسى تاريخ اسلام بهترين گواه است كه خلافت ابوبكر ، نتيجهء مشاركت مردم در انتخاب او براى حكومت و رهبرى نبوده ، بلكه تنها چهارنفر او را انتخاب كردند ، يعنى عمر بن خطاب و ابوعبيده از مهاجران و بشير بن سعد و اسيد بن\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nحُضير از انصار . بقيهء مردان اوس ، تنها به تبعيّت رئيسشان اسيد بن حضير با ابوبكر بيعت كردند ، در حالى كه بزرگان صحابه و چهره‌هاى شاخص ، مانند امام على بن ابىطالب ، مقداد ، ابوذر ، حذيفة بن يمان ، ابىّ بن كعب ، طلحه و زبير و ده‌ها نفر ديگر از صحابه در آن مجلس حضور نداشتند . خزرجىها هم با آن كه در سقيفه حضور داشتند ، از بيعت با ابوبكر امتناع كردند . « 1 » هر كس حوادث سقيفه و پس از آن را بررسى كند ، در مىيابد كه هيچ اجماعى بر خلافت ابوبكر ، شكل نگرفت .\r\nخود عمر اعتراف مىكند كه آن بيعت ، كارى بىبرنامه و بدون ضابطه بود كه بر هيچ پايه‌اى از اصول اسلام و روش‌هاى درست و مشروع ، مبتنى نبود . وى مىگويد : « بيعت ابوبكر ، فلته ( كار بىحساب و همين‌طورى ) بود كه جاهليت عهده‌دار آن شد ، خداوند هم مسلمانان را از شرّ آن حفظ كرد . »\r\nاز اين رو مسلمانان را از انتخاب آن شيوه برحذر مىداشت ، چون نمايشگر هيچ شكل درست انتخاباتى نبود ، حتى اگر چه تعيين خليفه را از راه انتخاب مشروع بدانيم . از اين رو مىگويد :\r\nهر كس دوباره سراغ آن شيوه رفت او را بكشيد . « 2 »\r\nوقتى وضع تعيين ابوبكر چنين باشد ، خلافت ديگران روشن است ، چرا كه ابوبكر ، عمر را براى جانشينى خود تعيين كرد ، جماعتى از صحابه بر اين تعيين و نصب اعتراض كردند . « 3 » روشن است كه اگر تعيين عمر از سوى ابوبكر صرفاً يك پيشنهاد و معرّفى نامزد بود ، جايى براى اعتراض صحابه نبود .\r\nبه علاوه ، تعيين خليفهء سوم از راه شورايى مركب از شش‌نفر صورت گرفت كه آنها هم از طرف خليفهء دوم تعيين شدند و اين نوعى تعيين خليفه بود كه ديگران را از مراجعه به آراى عمومى بازداشت .\r\nاز جمله موانعى كه تحقق اجماع مسلمين را غير عملى مىسازد ، پراكندگى\r\n\r\n\r\n","description":"","footnote":"\r\n( 1 ) . تاريخ طبرى : ج 3 ، ص 210 ، سيرهء ابن هشام : ج 2 ، ص 660\r\n( 2 ) . شرح نهج البلاغه ، ابن ابىالحديد : ج 1 ، ص 123 ، چاپ مصر .\r\n( 3 ) . الامامة والسياسة : ج 1 ، ص 24 - 25\r\n","page_name":" 200 ","page_number":200},
  {"content":"\r\n\r\nمسلمانان در اطراف دنياست و اين مسأله ، كار اجماع بر يك شخص معيّن را محال يا دشوار مىسازد . اكتفا به بيعت مهاجرين و انصار و فرزندان و الغاى رأى ديگران كه در جاهاى ديگر بودند ، اهانت به بخش عظيمى از مسلمانان است .\r\n\r\n2 - آيا شورى اساس حكومت است ؟\r\nبرخى از نوانديشان از متكلّمين اهل سنت كوشيده‌اند كه ساختار حكومت اسلامى بر پايهء شورا را به منزلهء رفراندوم و مراجعه به آراء عمومى ترسيم كنند و به دو آيه استدلال كرده‌اند :\r\nآيهء اول : « وَشاوِرْهُمْ فِي اْلأَمْرِ فَإِذا عَزَمْتَ فَتَوَكَّلْ عَلَى اللَّهِ » « 1 » ؛ « در كارها با مردم مشورت كن و چون تصميم گرفتى بر خداوند توكل كن . »\r\nدر تفسير اين آيه گفته شده كه خداوند ، به پيامبر خود دستور مىدهد مشورت كند ، تا به امت آموزش دهد در كارهاى مهم خود از جمله خلافت ، مشورت كنند .\r\nپاسخ آن است كه اولًا : آيه ، خطاب به حاكمى است كه حكومتش مستقر شده است ، خداوند او را فرمان مىدهد كه از آراى مردم بهره ببرد . بيشترين چيزى كه از آيه مىتوان برداشت كرد ، اين است كه مشاوره با مردم از وظايف همهء حاكمان است . اما اين كه خلافت با همين مشورت تحقق يابد ، با اين آيه نمىتوان بر آن استدلال كرد .\r\nثانياً : آن چه از آيه به دست مىآيد اين است كه مشورت ، هيچ تكليفى براى حاكم نمىآورد ، بلكه او آراء و انديشه‌هاى مختلف را بررسى مىكند و آن چه به نظرش سودمند مىآيد انتخاب مىكند . خود خداوند در همين آيه مىفرمايد :\r\n« پس چون تصميم گرفتى بر خدا توكل كن » كه نشان مىدهد تصميم اصلى و نتيجه‌گيرى از آراء و عمل به آن چه بيشتر به صلاح است ، به خود مشورت كننده بر مىگردد و اين در جايى تحقق مىيابد كه يك مسؤول تامّ الاختيار وجود داشته باشد كه نظرها را به دست آورد و به آن چه مفيد است عمل كند . تا آنكه مخاطبِ « فإذا عزمت »\r\n\r\n\r\n","description":"","footnote":"\r\n( 1 ) . آل عمران : 159\r\n","page_name":" 201 ","page_number":201},
  {"content":"\r\n\r\n« آنگاه كه تصميم گرفتى » قرار گيرد . اما اگر هنوز رئيسى وجود نداشته باشد ، آيه بر آن منطبق‌نيست ، چون در انتخاب خليفه كسى نيست كه از افراد مشورت خواهى كند تا در جريان آراى آنها قرار گيرد و آنها را ارزيابى كند و مفيدترين را برگزيند و روى آن تصميم بگيرد . همهء اين‌ها نشان مىدهد كه آيه به مسألهء حكومت يا نظير آن مربوط نمىشود ، از اين رو هيچ يك از حاضران در سقيفه هم به آن استدلال نكردند .\r\nآيهء دوم : « وَالَّذِينَ اسْتَجابُوا لِرَبِّهِمْ وَأَقامُوا الصَّلاةَ وَأَمْرُهُمْ شُورى بَيْنَهُمْ وَمِمَّا رَزَقْناهُمْ يُنْفِقُونَ » « 1 » ؛ « و كسانى كه دعوت پروردگارشان را اجابت كرده و نماز را برپا مىدارند و كارهايشان به صورت مشورت در ميان آن‌هاست و از آنچه به آنها روزى داده‌ايم انفاق مىكنند . »\r\nبا اين بيان كه « امر » به « هُم » ( آنان ) اضافه شده و مفيد معناى عام و شامل است ( همهء كارهايشان ) كه خلافت هم از آن جمله است و معناى آيه اين مىشود كه : شأن مؤمنان در هر موردى ، مشورت بين خودشان است .\r\nپاسخ اين استدلال آن است كه آيه ، دستور مىدهد در كارهايى كه مربوط به مؤمنين است مشورت كنند . اما اين كه تعيين خليفه هم از امور مربوط به مردم باشد اين آغاز بحث است و استدلال به آيه در اين زمينه ، تمسك به يك حكم در اثبات موضوع آن حكم است . به عبارت ديگر : آيه تشويق مىكند كه در آن چه به كارهاى مؤمنين مربوط است مشورت كنند ، نه در آن چه بيرون از آن است . اين كه تعيين امام جزو كارهاى آنان باشد اول بحث است ، چون نمىدانيم كه از شؤون آنان است يا از شؤون خدا ؟ و نمىدانيم آيا خلافت ، يك حكومت و ولايت الهى است كه با تعيين و نصب خداوند صورت مىگيرد ، يا يك حكومت مردمى است و مردم مىتوانند در آن دخالت كنند ؟ با وجود اين ترديد ، نمىتوان به آيه استدلال كرد .\r\n\r\n3 - آيا بيعت اساس حكومت است ؟\r\nچه بسا تصوّر شود كه بيعت ، پايهء حكومت است و حكومت از اين طريق شكل\r\n\r\n\r\n","description":"","footnote":"\r\n( 1 ) . شورى : 38\r\n","page_name":" 202 ","page_number":202},
  {"content":"\r\n\r\nمىگيرد . ليكن اين غفلت از حقيقت و موقعيت بيعت است . بيعت در زندگى عرب و پس از رحلت پيامبر خدا صلى الله عليه و آله ، تبلور همان چيزى است كه پيشتر بود . مثلًا بيعت مسلمانان با پيامبر اكرم صلى الله عليه و آله به معناى اعتراف به پيشوايى و رياست او نبود ، تا چه رسد به نصب و تعيين او به رياست . بيعت كنندگان پس از ايمان به نبوت پيامبر صلى الله عليه و آله و اعتراف به رهبرى و زعامت او ، مىخواستند آن چه را كه لازمهء آن ايمان است ، يعنى تعهّد و التزام به اوامر پيامبر صلى الله عليه و آله ، پس از اقرار به نبوت و رهبرى او ، فراهم آورند . پيامبر اكرم صلى الله عليه و آله به آنان مىفرمود :\r\n« اگر به من ايمان آورده‌ايد ، پس با من بيعت كنيد كه مرا اطاعت كنيد ، نماز بخوانيد ، زكات بپردازيد و تا پاى جان از من دفاع كنيد و از جنگ نگريزيد . »\r\nدر آن هنگام ، هدف از بيعت اعتراف به منصب نبوّت آن حضرت يا انتخاب و تعيين او براى حكومت و ولايت نبود ، بلكه براى تأكيد عملى و التزام به لوازم ايمانى بود كه قبلًا داشتند . اين در بيعت دوم انصار در منا و در بيعت اصحاب با آن حضرت در حديبيه آشكار است . بر اساس آن چه گفته شد ، بيعت راهى براى تعيين حاكم و انتخاب رهبر نيست . رهبر و پيشوا با گفتگو و پذيرش گروه حاضر تعيين مىشود ، سپس آن انتخاب در قالب يك احساس بيعت و پذيرش و تعهد انجام مىيابد . گويا بيعت ، تأكيدى است بر آن چه ملتزم شده‌اند و تبلورى از چيزى است كه در بارهء آن سخن گفته‌اند و در دل دارند . بر فرض هم كه بيعت ، راهى براى تعيين حاكم باشد ، يكى از راه‌هاست ، نه تنها راه . پس اگر معلوم شود كه مردم ، حكومت و زمامدارى كسى را از راهى به جز بيعت پسنديده و پذيرفته‌اند و از راهى آن رضايت را ابراز كرده‌اند ، همين كافى است كه او پيشواى لازم الاطاعه باشد ، چون اين شيوه به پيمان و قرارداد شبيه‌تر است .\r\nافزون بر اين كه شورا يا بيعت گروه حاضر ، در جايى راهى براى تعيين حاكم به شمار مىرود كه پيامبر خدا صلى الله عليه و آله شخصى را براى رهبرى تعيين نكرده باشد ، و الّا آن بيعت ، ردّ آن نصّ صريح و اجتهاد در مقابل نصّ است . در حالى كه سخنان متواتر و فراوانى از پيامبر صلى الله عليه و آله نقل شده است كه على عليه السلام را به وصايت و جانشينى تعيين كرده است .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\n5 . سنت نبوى و دوازده امام\r\nپيامبر اكرم صلى الله عليه و آله تنها به نصب على عليه السلام به منصب امامت و ولايت بسنده نكرده و نيز به ارجاع امت به اهل بيت و عترت پاك خويش اكتفا نكرده ، بلكه تعداد امامانى را هم كه پس از او يكى پس از ديگرى عهده‌دار خلافت مىشوند بيان كرده است تا براى كسى هيچ شك و ترديدى باقى نماند . اين نكته در كتب صحاح و مسند اهل سنت به صورت‌هاى مختلف بيان شده كه به برخى اشاره مىكنيم :\r\n\r\n1 . همه از قريش‌اند\r\nبخارى از جابر بن سمره روايت كرده كه پيامبر صلى الله عليه و آله مىفرمود :\r\n« دوازده امير خواهند بود . سپس سخنى فرمود كه نشنيدم ، پدرم گفت كه فرمود :\r\nهمه از قريش‌اند . » « 1 »\r\n\r\n2 . اسلام همواره عزيز است\r\nمسلم از جابر بن سمره نقل كرده كه گويد : شنيدم رسول خدا صلى الله عليه و آله مىفرمود :\r\n\r\n\r\n","description":"","footnote":"\r\n( 1 ) . صحيح بخارى : ج 9 ، ص 81 ؛ همچنين به صورت ناقص‌تر ، مسند احمد : ج 5 ، ص 90 ، 92 ، 95 و 108\r\n","page_name":" 204 ","page_number":204},
  {"content":"\r\n\r\n« اسلام همواره عزيز است ، تا دوازده خليفه . سپس سخنى گفت كه نفهميدم ، از پدرم پرسيدم چه فرمود : گفت : همه از قريش‌اند . » « 1 »\r\n\r\n3 . دين همواره عزيز و سربلند است\r\nنيز مسلم از جابر بن سمره نقل كرده است كه گويد : همراه پدرم خدمت رسول‌خدا صلى الله عليه و آله رفتم . شنيدم كه مىفرمود :\r\n« اين دين همواره عزيز و سربلند است تا دوازده خليفه ، و كلامى گفت كه با سر و صداى مردم نشنيدم . از پدرم پرسيدم چه فرمود ؟ گفت : همه از قريش‌اند . » « 2 »\r\n\r\n4 . پيوسته اين دين برپاست\r\nنيز از او روايت شده كه شنيدم پيامبر خدا صلى الله عليه و آله روز جمعه‌اى غروبِ رجمِ اسلمى مىفرمود :\r\n« اين دين پيوسته تا قيامت برپاست ، يا تا وقتى كه دوازده خليفه كه همه از قريش‌اند ، بر شما حاكم باشند . » « 3 »\r\n\r\n5 . پيوسته اين دين غالب است\r\nاز جابر روايت شده كه شنيدم رسول خدا صلى الله عليه و آله در حجة الوداع مىفرمود :\r\n« اين دين همواره بر مخالفانش غالب است و هيچ مخالف و جدا شونده‌اى به آن زيان نمىزند تا آن كه دوازده خليفه از امّتم بگذرد . سپس چيزى فرمود كه\r\n\r\n\r\n","description":"","footnote":"\r\n( 1 ) . صحيح مسلم : ج 6 ، ص 3 ؛ اين مضمون از سمّاك بن حرب از جابر هم نقل شده است ، همچنين از طريق شعبى از جابر . ونيز : مسند احمد : ج 5 ، ص 90 و 98 و در اين نقل است كه مردم تكبير گفتند و ضجّه زدند .\r\n( 2 ) . همان . نيز مسند احمد : ج 5 ، ص 98 در اين نقل دارد كه : اين دين همواره عزيز و سربلند است و مردم بر دشمنان پيروزند ، تا . . . .\r\n( 3 ) . همان . و مسند احمد : ج 5 ، ص 86 و 89\r\n","page_name":" 205 ","page_number":205},
  {"content":"\r\n\r\nنفهميدم . به پدرم گفتم : چه فرمود ؟ گفت : فرمود : همه از قريش‌اند . » « 1 »\r\n\r\n6 . همواره اين امر ، صالح است\r\nاحمد در مسند خويش از جابر بن سمره نقل كرده است :\r\n« همراه پدرم خدمت پيامبر صلى الله عليه و آله آمديم ، در حالى كه مىفرمود : اين امر پيوسته صالح و شايسته است ، تا آن كه دوازده امير باشد ، سپس كلمه‌اى فرمود كه نفهميدم ، به پدرم گفتم : چه فرمود ؟ گفت : همه از قريش‌اند . » « 2 »\r\n\r\n7 . پيوسته مردم در خيرند\r\nهمچنين از او روايت كرده است : با پدرم نزد رسول خدا صلى الله عليه و آله بودم . پيامبر صلى الله عليه و آله فرمود :\r\n« پيوسته اين دين عزيز است ، يا فرمود : پيوسته مردم در خيرند - ترديد از ابوعبدالصمد است - تا دوازده خليفه . سپس كلمه‌اى آهسته فرمود . به پدرم گفتم :\r\nچه فرمود ؟ گفت : همه از قريش‌اند . » « 3 »\r\nاينك ببينيم اين دوازده خليفه كيانند ؟ پيامبر خدا صلى الله عليه و آله آنان را با اين خصوصيات معرفى كرد :\r\n- همواره اسلام تا دوازده خليفه عزيز است .\r\n- اسلام همواره عزيز و سربلند است تا دوازده خليفه\r\n- دين پيوسته برپاست تا قيامت برپا شود ، يا دوازده خليفه بر آنان حكومت كنند\r\n- پيوسته دين بر مخالفان پيروز است ، تا آن كه دوازده خليفه از امتم بگذرند\r\n- پيوسته اين امر صالح است ، تا دوازده امير\r\n\r\n\r\n","description":"","footnote":"\r\n( 1 ) . مسند احمد : ج 5 ، ص 78 و 90 ؛ نيز مستدرك : ج 3 ، ص 618\r\n( 2 ) . همان ، ص 97 و 107 ؛ نيز همان .\r\n( 3 ) . همان ، ص 98\r\n","page_name":" 206 ","page_number":206},
  {"content":"\r\n\r\n- مردم همواره در خيرند ، تا دوازده خليفه .\r\nشارحان احاديث ، در اين كه اين امامان چه كسانىاند اختلاف دارند و سخنانشان هرگز قانع كننده و سيراب كنندهء عطش نيست ، مگر آن چه كه قندوزى از برخى محققان نقل كرده است كه گفته است :\r\n« احاديثى كه دلالت بر آن دارد كه خلفاى پس از پيامبر دوازده نفرند ، از راه‌هاى فراوان نقل شده و مشهور است . با تشريح زمان و شناساندن موقعيت معلوم مىشود كه مقصود رسول خدا صلى الله عليه و آله از اين سخن ، دوازده امام از اهل بيت و عترت اوست ، چون اين احاديث را نمىتوان بر خلفاى پس از پيامبر از صحابه حمل كرد ، زيرا كمتر از دوازده نفرند . بر حكام اموى هم نمىتوان حمل كرد ، چون هم تعدادشان بيش از دوازده نفر است ، هم جز عمر بن عبدالعزيز ، همه اهل ستم بودند ، هم از غير بنىهاشم بودند و پيامبر صلى الله عليه و آله فرموده كه همه از بنىهاشم‌اند ( در روايت عبدالملك از جابر ) و در گفتن اين نكته كه صداى خويش را آهسته فرمود اين روايت را ترجيح مىدهد ، زيرا آنان خلافت بنىهاشم را خوش نداشتند . همچنين نمىتوان بر خلفاى بنىعباس حمل كرد ، چون هم تعدادشان بيش از آن عدد است ، هم قول خداى سبحان را كه اجر رسالت را مودّت خويشاوندان پيامبر صلى الله عليه و آله قرار داده است و هم حديث كساء را ، كمتر مراعات كردند . پس ناچار بايد بر امامان دوازده‌گانه از اهل‌بيت و عترت او حمل شود ، چون آنان داناترين اهل زمان خويش بودند و از همه بزرگوارتر ، پرهيزكارتر ، با تقواتر ، با شرافت‌تر و از نظر حسب و نسب از همه برتر و نزد خدا از همه گرامىتر بودند و علوم آنان از طريق پدرانشان به جدشان پيامبر خدا صلى الله عليه و آله وصل بود و با وراثت ، علم لدنى داشتند . دانشمندان و پژوهشگران و اهل كشف و توفيق ، آنان را اين گونه معرّفى كرده‌اند . مؤيد اين نكته كه مقصود پيامبر از دوازده نفر ، امامان دوازده‌گانه از اهل‌بيت اويند ، حديث ثقلين و احاديث فراوان ديگرى است كه در اين كتاب و جز آن آمده است . اما اين سخن پيامبر صلى الله عليه و آله كه در روايت جابر است ، « امت بر آنان اجتماع مىكنند » مقصود آن است كه وقتى قائم آنان حضرت مهدى عليه السلام ظهور كند ، همهء امت در اقرار به امامت همهء آنان هم\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nسخن خواهند شد . » « 1 »\r\nخصوصيات ياد شده در روايات ، در ميان امت اسلامى جز در ائمهء دوازده‌گانه كه نزد شيعه و سنى معروفند ، يافت نمىشود ، به ويژه آن چه دلالت مىكند كه وجود امامان تا پايان روزگار باقى است و روشن است كه آخرين امام ، مهدى منتظر عليه السلام است كه ظهور او از نشانه‌هاى قيامت به شمار مىرود .\r\nاگر بر اين روايات ، روايات بسيار ديگرى را بيفزاييم كه در بارهء امامان دوازده‌گانه است ، انسان يقين مىكند كه مراد ، جز آن نيست كه هر كس ، چه دوست و چه دشمن و چه دور و چه نزديك ، بر فضيلت ، ورع ، تقوا ، دانش ، آگاهى ، حلم ، صبر ، درايت و كفايت آنان اعتراف دارند ، و آنان به ترتيب زيرند :\r\nعلى بن ابىطالب ، حسن بن على ، حسين بن على ، على بن الحسين ، محمد بن على ، جعفر بن محمد ، موسى بن جعفر ، على بن موسى ، محمد بن على ، على بن محمد ، حسن بن على و محمد بن حسن العسكرى مهدى منتظر عليهم السلام ، كه خداوند با وجود او جهان را پر از عدل و داد مىكند ، پس از آن كه پر از ظلم و ستم شده باشد . « 2 » درود خدا و تحيات و سلام او بر همهء آنان باد .\r\nدر روايات زيادى تعيين هر امام از سوى امام قبلى ذكر شده است ، علاقه‌مندان به متن آن روايات ، به كتب مربوط به امامت امامان دوازده‌گانه مراجعه كنند . « 3 »\r\n\r\n\r\n","description":"","footnote":"\r\n( 1 ) . ينابيع المودّة : ص 446 ، چاپ استانبول 1301 ه .\r\n( 2 ) . در بارهء امام منتظر و احاديث مربوط به او و طول عمر و علائم ظهورش و . . . سخن خواهد آمد .\r\n( 3 ) . از جمله : كافى ، ج 1 كتاب الحجه ؛ نيز « اثبات الهداة » شيخ حرّ عاملى .\r\n","page_name":" 208 ","page_number":208},
  {"content":"\r\n\r\n\r\n6 . اوصاف امام\r\nروشن شد كه امامت نزد شيعه ، مفهومى غير از مفهوم آن نزد اهل سنت دارد . شيعه امامت را استمرار وظايف رسالت مىداند ، امام هر چند كه پيامبر نيست و به او وحى نمىشود ، ليكن وظايف پيامبر را بر عهده دارد ، پر كردن اين خلأ ، در گرو داشتن شرايط و ويژگىهايى به شرح زير است :\r\n\r\nالف . عصمت\r\nدر امام ، شرط است كه از خطا و لغزش معصوم باشد . همان دليلى كه ما را معتقد به عصمت در پيامبر صلى الله عليه و آله مىكند ، دليل اعتقاد به عصمت در امام است ، زيرا از مسؤوليت‌هاى مهم امام ، پر كردن خلأهاى عظيم پس از رحلت پيامبر صلى الله عليه و آله است و اين جز با برخوردارى از همهء شايستگىها و كفايت‌هايى كه پيامبر اكرم صلى الله عليه و آله از آن برخوردار بود ، تحقق نمىيابد ، يعنى آشناى به كتاب و سنت طبق واقع ، عالم به حكم موضوعات نوپديد ، با شناختى واقعى و مدافع دين و پاسخگوى شبهات شبهه‌افكنان . پس آن چه دلالت مىكند كه پيامبر بايد در مقام ابلاغ رسالت مصون باشد ، در همين جا هم وجود دارد . امام همان وظيفه را دارد ، اگر چه پيامبر و دريافت‌كنندهء وحى نيست ، ولى حامل علم و شريعت و احكام اوست . پس وقتى بر پيامبر ، خطاى در مقام ابلاغ را روا نمىدانيم ، همين را در كسى هم كه\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nبدون منصب رسالت و نبوت ، عهده‌دار همان وظايف است معتبر مىشمريم .\r\nعصمت امام در قرآن كريم\r\nآيهء ابتلاء ، به روشنى دلالت مىكند كه ظالمان به امامت نمىرسند :\r\n« وَإِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَمِنْ ذُرِّيَّتِي قالَ لا يَنالُ عَهْدِي الظَّالِمِينَ » « 1 » ؛\r\n« به ياد آور زمانى را كه خداوند ، ابراهيم را با كلماتى آزمود . ابراهيم آنها را به پايان رسانيد ، خداوند فرمود ، من تو را پيشواى مردم قرار مىدهم . گفت : از ذريه و فرزندان من ؟ فرمود : عهد من به ستمگران نمىرسد . »\r\nمقصود از امامتى كه خداى سبحان به ابراهيم و ذريهء او عطا كرد ، غير از نبوت بود .\r\nچرا كه خداوند او را مخاطب قرار داد و به امامت بشارتش داد در حالى كه پيامبر بود .\r\nمعلوم مىشود امامتى كه به ابراهيم بشارت دادند غير از نبوت بود . و چون ابراهيم ، امامت را براى نسل خود طلبيد ، خداوند دعايش را مستجاب كرد ، ولى ظالمان را استثنا نمود .\r\nمراد از غير ظالمين كسى است كه در طول عمر ظلم نكرده باشد . دو نكته بر اين موضوع دلالت مىكند :\r\nاول : هدف اعلاى نصب هر انسان براى امامت ، تجسّم بخشيدن به شريعت الهى در جامعه است . اگر پيشوا ، مردى پاكدامن و نمونه باشد و در پروندهء درخشان او هيچ عصيان و لغزشى ديده نشود ، هدف از نصب او براى آن مقام تحقق مىيابد . اما اگر در بخشى از عمر خويش ، گنهكار و فاسد باشد ، آماج انتقادها قرار مىگيرد و بعيد است كه سخنش نافذ باشد و به راحتى پيشوايى او را بپذيرند ، بلكه در بارهء او مىگويند : او ديروز مرتكب گناه مىشد و امروز فرمان به حق مىدهد و مىخواهد باطل را بزدايد ؟ !\r\nبراى تحقق آن هدف ، عقل حكم مىكند كه امام در تمام دوران عمر از هر پليدى و\r\n\r\n\r\n","description":"","footnote":"\r\n( 1 ) . بقره : 124\r\n","page_name":" 210 ","page_number":210},
  {"content":"\r\n\r\nگناه پاك باشد ، توبه اگر در حيات فردى هم مفيد باشد ، در حيات اجتماعى چنين نيست و مردم مطيع و دلباخته نخواهند شد .\r\nدوم : مردم نسبت به ظلم چهار گروهند :\r\n1 . كسى كه در همهء عمر ظالم بوده است\r\n2 . كسى كه در همهء عمر پاك و مصون از ظلم بوده است\r\n3 . كسى كه در آغاز عمرش ظالم بوده و در آخر عمر توبه كرده است\r\n4 . كسى كه در آغاز عمر پاك بوده ، در آخر عمر ظالم شده است .\r\nحال بايد ديد حضرت ابراهيم كه امامت را براى برخى از ذريهء خويش درخواست كرد ، كدام را اراده كرده بود ؟ حاشا كه ابراهيم ، امامت را براى گروه اول و چهارم از فرزندان خويش طلب كند ، چون روشن است كسى كه همهء عمر غرق در ستم بوده يا در دوران تصدّى امامت ظالم باشد ، نمىتوان بر او اعتماد كرد .\r\nمىماند دو گروهِ ديگر ، يعنى دوم و سوم . خداى متعال تصريح كرده كه عهد او به ظالم نمىرسد و ظالم در اين عبارت جز بر گروه سوم يعنى كسى كه در آغاز عمر ظالم بوده و در هنگام تصدّى امامت توبه كرده ، منطبق نمىباشد . پس وقتى اين گروه هم خارج شد ، گروه دوم باقى مىماند ، يعنى كسى كه در طول عمر پاك بوده و قبل از تصدّى امامت و پس از آن ، هيچ انحراف از حق و تجاوز از راه درست ، از او ديده نشده است .\r\n\r\nب . اعلميت\r\nامام بايد از همهء مردم نسبت به قرآن و سنت و معارف و احكام داناتر باشد ، تا امت به آستانهء او روى آورند ، نه آن كه امام سراغ مردم برود . دليل اين روشن است ، چون منصب امامت ، مثل منصب‌هاى دنيوى يك مقام عرفى نيست ، بلكه رياست عام براى تدبير امور و دنياى مردم است . لازمه‌اش آن است كه امام ، نسبت به آن چه به وى رجوع مىكنند ، از همه داناتر باشد . علاوه بر اين كه پر كردن خلأهاى پس از رحلت پيامبر صلى الله عليه و آله فرع بر آن است كه در اصول و فروع و عقايد و احكام از همه داناتر باشد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nج . برترين مردم\r\nامام بايد از همهء امت برتر باشد ، چون يا مساوى با مردم است ، يا ناقص‌تر از آنان است ، يا برتر از آنان . مطلوب همين سومى است . اولى كه محال است ، زيرا اگر همتاى مردم باشد ، ترجيح او بر ديگرى براى امامت محال و بىدليل است . دومى هم محال است ، چون عقلًا زشت است كه مفضول بر فاضل مقدم داشته شود . اين آيه نيز دليل بر آن است : « أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ » « 1 » ؛ « آيا آن كه به حق هدايت مىكند سزاوارتر است تا پيروى شود ، يا كسى كه راه نمىيابد مگر آن كه هدايتش كنند ؟ شما را چه مىشود ، چگونه داورى مىكنيد ؟ »\r\nطبق اين حكم و قاعده ، امام بايد در دانش و دين ، در كرم و شجاعت و همهء فضايل روحى و جسمى برتر باشد .\r\n\r\n\r\n","description":"","footnote":"\r\n( 1 ) . يونس : 35 .\r\n","page_name":" 212 ","page_number":212},
  {"content":"\r\n\r\n\r\n7 . غُلات از شيعيان اماميه نيستند\r\nوصف امام به اين كه داراى عصمت ، اعلميت و افضليت است ، معنايى جز اين ندارد كه آنان بندگان مخلص خدايند كه عنايت الهى شامل آنان شده و او چون افراد را بهتر مىشناسد ، آنان را پيشوايانى قرار داده است كه به امر خدا هدايت مىكنند ، در همان حال بندگان مكرّم الهىاند ، او را نافرمانى نمىكنند و به فرمان او عمل مىكنند . پس هر كس در حق آنان افراط و تفريط و غلوّ كند ، گمراه است .\r\nپس فرقه‌هاى غلوّ كننده در حق آنان شيعه نيستند ، هر چند خود را به شيعه نسبت دهند . ائمهء از اهل بيت عليهم السلام نيز پيروان خود را از تفريط و غلوّ برحذر داشته‌اند . پس فرقه‌هاى منقرض شده‌اى همچون خطابيه ، مغيريه و غير اين‌ها كه از غُلات بودند ، در حقيقت شيعه نيستند . سخن اميرالمؤمنين عليه السلام در شناساندن ائمهء اهل بيت عليهم السلام در اين مورد كافى است :\r\n« هيچ كس از اين امت ، با آل محمد صلى الله عليه و آله قياس نمىشود و هرگز آنان كه از نعمت وجود آنان پيوسته برخوردار بوده‌اند ، با آنان برابر نيستند ، آنان پايهء دين و ستون يقين‌اند . غلوّ كننده به آنان بر مىگردد و از پى در آينده به آنان مىپيوندد و ويژگى هاى حق ولايت براى آنان است و وصايت و وراثت در اين خاندان است . » « 1 »\r\n\r\n\r\n","description":"","footnote":"\r\n( 1 ) . نهج البلاغه ، خطبهء 2 ( لا يقاس بآل محمدٍ صلى الله عليه و آله من هذه الأمة احد . . . ) .\r\n","page_name":" 213 ","page_number":213},
  {"content":"\r\n\r\nافزون بر اين ، امام على بن موسى الرضا عليه السلام دعايى دارد كه جايگاه و موضع ائمهء اهل بيت را نسبت به غُلات روشن مىكند ، حضرت در دعايش چنين دارد :\r\n« خداوندا ، من از حول و قوه ، برى هستم . هيچ قدرت و نيرويى جز از تو نيست ، خداوندا به تو پناه مىبرم و به آستانت بيزارى مىجويم از كسانى كه براى ما آن چه حقّ ما نيست ادعا مىكنند . خدايا من به درگاهت بيزارى مىجويم از آنان كه در بارهء ما چيزى مىگويند كه خودمان در بارهء خويش نگفته‌ايم . خداوندا ، آفرينش براى تو و روزى از سوى توست ، تنها تو را مىپرستيم و تنها از تو يارى مىطلبيم . خداوندا ، تو آفريدگار ما و آفريدگار پدران پيشين و نياكان ديگر مايى . خدايا ، پروردگارى جز براى تو سزاوار نيست و الوهيت و خدايى جز شايستهء تو نيست . پس مسيحيانى را كه عظمت تو را كوچك شمردند لعنت كن ، همچنين مردمى را كه همانند سخن آنان را گفته‌اند و باور دارند لعنت كن . خداوندا ، ما بندگان تو و فرزندان بندگان توييم ، براى خودمان مالك سود و زيان و مرگ و حيات و نشور نيستيم . خدايا ، هر كه ما را پروردگار پندارد ، از او بيزاريم . هر كس خيال كند خلقت و روزى به دست ماست ، ما از او بيزاريم ، آن گونه كه حضرت عيسى عليه السلام از مسيحيان بيزار است . خداوندا ، ما آنان را به آن چه ادعا مىكنند نخوانده‌ايم . پس ما را به آن چه مىگويند مؤاخذه مكن . آن چه را ادعا مىكنند بر ما ببخشاى و هيچ يك از آنان را روى زمين زنده نگذار . همانا اگر آنان را واگذارى ، بندگانت را گمراه مىكنند و جز فاجر و كافر به دنيا نمىآورند . » « 1 »\r\n\r\n\r\n","description":"","footnote":"\r\n( 1 ) . بحار الانوار : ج 25 ، ص 343\r\n","page_name":" 214 ","page_number":214},
  {"content":"\r\n\r\n\r\n8 . فرق ميان نبىّ ، رسول و امام\r\nتبيين مفصل اين مفاهيم سه‌گانه كه در قرآن آمده است ، در اين جا نمىگنجد . ما در كتاب خويش به نام « مفاهيم القرآن » « 1 » آن را توضيح داده‌ايم . فشردهء سخن اين است :\r\n« امام » ، پيشوايى است كه حاكم بر جامعه است و دست امت را گرفته به سوى كمال در زندگى دنيوى و اخروى و فردى و اجتماعى پيش مىبرد . پس بر امت است كه در همهء زمينه‌ها همهء فرمان‌ها و جهت دادن‌هاى او را اطاعت كنند . بر اين اساس مىگوييم :\r\n« نبىّ » ، كسى است كه وحى را دريافت مىكند .\r\n« رسول » ، كسى است كه مأمور ابلاغ وحى به مردم است . اگر وحى را دريافت كند ، ولى مأمور به ابلاغ آن نباشد ، نبىّ است . اگر مأمور به ابلاغ باشد رسول است .\r\n« امام » كسى است كه شريعت آسمانى را در جامعه پياده مىكند ، چه بر او نازل شده باشد ، كه مىشود نبىّ و رسول و امام ، آن گونه كه ابراهيم خليل عليه السلام بود ، يا بر ديگرى نازل شده باشد ، مثل آن چه در مورد امامان دوازده‌گانه است . پس پيشوايان معصوم ، يعنى على و فرزندانش عليهم السلام كه به عنوان امام و پيشواى امت اسلامى نصب شده‌اند ، تنها در سايهء شريعت محمدى كه بر پيامبر اكرم صلى الله عليه و آله نازل شده است ، اهداف خويش را محقق مىسازند\r\n\r\n\r\n","description":"","footnote":"\r\n( 1 ) . مفاهيم القرآن : ج 5 ، ص 375 - 390\r\n","page_name":" 215 ","page_number":215},
  {"content":"\r\n\r\nو به شؤون امت و سياست امورشان مىپردازند .\r\nبه عبارت ديگر : پيشوايى و رهبرى امت ، مقصود اصلى نيست ، بلكه ابزارى براى سعادتمند ساختن امت و راهنمايى آنان به قلّهء كمال است و اين جز با تحقق بخشيدن به شريعت الهى در جامعه به دست نمىآيد ، چرا كه همهء نظام‌ها و روش‌هاى بشرى از پرداختن به اين اهداف و الا ناتوانند .\r\nاين دلالت مىكند بر اين كه امام ، اهداف خويش را جز در سايهء شريعت آسمانى محقق نمىسازد ، چه بر خود او نازل شده باشد ، چه بر ديگرى . و آن ديگرى چه زنده و حاضر باشد ، يا از دنيا رفته باشد . به هر حال ، مديريت و رهبرى جامعه و رساندن آن به كمال و آن چه از وظايف اساسى امام شمرده مىشود ، به دست نمىآيد مگر آن كه امر و نهى او و فعل و تقرير او ، بازتابى از دستورها و قوانين كلّىِ نازل شده از سوى خداى سبحان بر پيامبر زمانش و صاحب شريعتش باشد ، مگر آن كه خود امام هم صاحب شريعت و آيين باشد ، مانند ابراهيم خليل الرحمان عليه السلام .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nفصل ششم : اهل بيت عليهم السلام\r\n1 . اهل بيت عليهم السلام در لغت\r\n2 . اهل بيت عليهم السلام در قرآن كريم\r\nالف . بررسى آيهء تطهير\r\nب . قرائن سه‌گانه در آيه در تعيين مقصود از اهل‌بيت\r\n3 . اهل بيت عليهم السلام در احاديث پيامبر صلى الله عليه و آله\r\nالف . تصريح به نام آنان ب . وارد كردن زير كساء\r\nج . تعيين آنان با تلاوت آيه بر درِ خانهء ايشان\r\n4 . مرجعيت علمى اهل‌بيت عليهم السلام\r\nالف . حديث ثقلين\r\nب . حديث سفينه\r\nج . اعتراف پيشوايان مذاهب به افقهيّت اهل بيت عليهم السلام\r\n5 . نقش اهل بيت عليهم السلام در اتحاد امّت\r\n6 . ميراث علمى اهل بيت عليهم السلام\r\n7 . فاطمهء زهرا در كلام پيامبر صلى الله عليه و آله\r\n\r\n","description":"","footnote":"","page_name":" 217 ","page_number":217},
  {"content":"\r\n . \r\n","description":"","footnote":"","page_name":" 218 ","page_number":218},
  {"content":"\r\n\r\n\r\nاهل بيت\r\nاين كلمه تركيب از دو واژه است كه هر كدام مفهومى دارد . مفهوم « اهل » را مىتوان از موارد استعمال آن مشخص كرد :\r\nاهل امر و نهى ، اهل انجيل ، اهل كتاب ، اهل اسلام ، اهل يك مرد ، اهل آب و . . . .\r\nاين موارد نشان مىدهد كه كلمهء « اهل » به صورت مضاف در مورد كسى كه ارتباطى قوى با مضاف‌ٌاليه دارد به كار مىرود . اهل امر و نهى كسانىاند كه عهده‌دار حكومت و برانگيختن و بازداشتن‌اند . اهل انجيل كسانىاند كه به اين كتاب اعتقاد دارند ، مثل اهل كتاب و اهل اسلام .\r\nبه گفتهء همهء اهل لغت ، اهل و آل دو كلمه است كه يك معنى دارد . ابن‌منظور گويد :\r\nآلِ مرد ، يعنى اهل او . آل اللَّه و آل رسوله يعنى اولياى او . اصلِ آل ، اهل بوده كه « ها » تبديل به همزه شده و « أأل » شده ، و چون دو همزهء متوالى بوده ، دومى تبديل به الف شده است ، مثل آدم و آخر و در فعل مثل آمَنَ و آزر . . . .\r\nطبق معنايى كه گفته شد ، وقتى لفظ اهل به كلمه‌اى اضافه مىشود ، مقصود از آن همان مضاف است كه پيوند خاصّى با مضاف‌ٌاليه دارد . اهلِ يك شخص ، يعنى ويژه‌ترين افراد نسبت به او . اهل مسجد يعنى آنان كه زياد به مسجد رفت و آمد مىكنند . اهل جنگل يعنى ساكنانِ جنگل . دقت در موارد اين كلمه ، ترديدى باقى نمىگذارد كه اهل ، شامل\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nهمسر و فرزندان ، بلكه كسان ديگرى كه به نوعى به يك خانواده مرتبطاند مىشود و فرقى بين فرزندان و همسران نيست . از اين رو در قرآن به همسر ابراهيم عليه السلام هم اطلاق شده است . « 1 »\r\n\r\n\r\n","description":"","footnote":"\r\n( 1 ) . « قالُوا أَ تَعْجَبِينَ مِنْ أَمْرِ اللَّهِ رَحْمَتُ اللَّهِ وَبَرَكاتُهُ عَلَيْكُمْ أَهْلَ الْبَيْتِ » ( هود : 73 ) .\r\n","page_name":" 220 ","page_number":220},
  {"content":"\r\n\r\n\r\n1 . اهل بيت در لغت\r\nمفهوم اين كلمه همان بود كه گفته شد . سخن برخى از اهل لغت آورده مىشود :\r\nابن‌منظور گويد : اهل بيت يعنى ساكنان آن خانه ، اهلِ مرد يعنى ويژه‌ترين افراد نسبت به او ، اهل بيت پيامبر يعنى همسران ، دختران و داماد او يعنى على عليه السلام . و گفته شده كه زنان پيامبر و مردانى كه از خانوادهء اويند ، اهل بيت‌اند . « 1 »\r\nوى هم معناى لفظ را خوب بيان كرده و هم معناى آن را در قرآن خوب توضيح داده و قول ديگر را با تعبير « گفته شده » ضعيف دانسته است .\r\nابن‌فارس به نقل از خليل بن احمد ، اهل مرد را همسر او دانسته و تأهّل را ازدواج معنى كرده و اهل‌بيت را ساكنان خانه دانسته و گفته اهل اسلام يعنى گروندگان به آن . « 2 »\r\nراغب در مفردات گويد : اهلِ مرد يعنى كسانى كه با او خويشاوند يا هم‌كيش يا هم‌شهرى يا هم‌رشته و صنعت‌اند . اهل مرد در اصل يعنى آنان كه با او در يك جا ساكن‌اند . سپس مجازاً به خويشاوندان او هم گفته شده است و وقتى به صورت مطلق ، « اهل بيت » گفته مىشود ، متعارف در خاندان پيامبر صلى الله عليه و آله است . « 3 »\r\n\r\n\r\n","description":"","footnote":"\r\n( 1 ) . لسان العرب : ج 11 ، ص 29 واژهء « اهل » .\r\n( 2 ) . معجم مقاييس اللغه : ج 1 ، ص 150\r\n( 3 ) . مفردات راغب : ص 29\r\n","page_name":" 221 ","page_number":221},
  {"content":"\r\n\r\nفيروز آبادى گفته است : اهلِ امر يعنى عهده‌داران كار ، اهل بيت يعنى ساكنانِ خانه .\r\nاهل مذهب يعنى معتقدان به آن . اهل مرد يعنى همسر او . اهل پيامبر يعنى همسران ، دختران و دامادش على بن ابىطالب عليه السلام يا همسران او و مردانى كه از خاندان اويند . « 1 »\r\nهمهء اين سخنان و نظاير آنها كه در زبان اهل لغت است ، نشان مىدهد كه مفهوم اهل بيت در لغت يعنى كسانى كه ارتباط مستحكمى با خانه دارند و اهلِ مرد ، يعنى آنان كه پيوند نسبى يا سببى يا غير آن با او دارند .\r\nمراجعه به كتاب‌هاى لغت و موارد كاربرد اين كلمه در كتاب و سنت ، نشان مىدهد كه مفهوم « اهل » همان معناى عام است كه شامل همهء كسانى مىشود كه از راه نسب و سبب يا جز آنها ، نوعى رابطه با شخص و خانوادهء او دارند ، چه همسر و فرزندان باشند يا ديگران و اختصاص دادن آن به همسر ، وجهى ندارد ، همچنان كه از نظر مفهوم لغوى تخصيص آن به فرزندان و خارج ساختن همسران با نصّ قرآن و كاربرد آن در آيات گذشته ناسازگار است .\r\n\r\n\r\n","description":"","footnote":"\r\n( 1 ) . قاموس المحيط : ج 3 ، ص 331\r\n","page_name":" 222 ","page_number":222},
  {"content":"\r\n\r\n\r\n2 . اهل‌بيت در قرآن كريم\r\nدر قرآن كريم دو بار لفظ « اهل بيت » آمده است . يكى از زبان فرستادگان :\r\n« گفتند آيا از امر خدا تعجب مىكنيد ؟ رحمت و بركات او بر خاندان شما باد كه او ستوده و بزرگ است » « 1 » و ديگرى در اين آيه خطاب به همسران پيامبر صلى الله عليه و آله :\r\n« در خانه‌هاى خود بمانيد و همچون جاهليت نخستين ، خود آرايانه بيرون نياييد ، و نماز بر پا داريد و زكات بپردازيد و خدا و رسولش را پيروى كنيد ، همانا خداوند مىخواهد از شما اهل بيت پليدى را ببرد و شما را كاملًا پاك سازد . » « 2 »\r\nآيهء اول خطاب به خانوادهء ابراهيم خليل است ، آن گاه كه فرستادگان الهى آمدند و همسرش را به تولّد اسحاق و پس از او يعقوب مژده دادند . چون اين مژده بر خلاف سنن طبيعى بود ، زيرا ابراهيم و همسرش پير شده بودند و از اين رو همسر ابراهيم با تعجب به آنان گفت : آيا من كه عجوزم فرزند خواهم آورد ؟ و اين شوهرم كه پير شده است ؟ ! اين چيز شگفتى است . « 3 » جواب هم از سوى آن فرستادگان كه فرشته‌هاى الهى\r\n\r\n\r\n","description":"","footnote":"\r\n( 1 ) . « قالُوا أَ تَعْجَبِينَ مِنْ أَمْرِ اللَّهِ . . . » ( هود : 73 ) .\r\n( 2 ) . « وَ قَرْنَ فِي بُيُوتِكُنَّ . . . » ( احزاب : 33 ) .\r\n( 3 ) . هود : 72\r\n","page_name":" 223 ","page_number":223},
  {"content":"\r\n\r\nبه صورت بشر بودند ، اين بود كه آيا از امر خدا تعجب مىكنيد ؟ رحمت و بركات او بر شما اهل بيت .\r\nآيهء دوم نيز در ضمن آياتى وارد شده كه در بارهء زنان پيغمبر صلى الله عليه و آله است و آنان را دعوت مىكند كه از دنيا پيراسته و به تقوا آراسته شوند و وصايايى از اين قبيل . « 1 »\r\n\r\nبررسى آيهء تطهير\r\nبه بررسى تفصيلى آيهء دوم ( آيهء تطهير ) مىپردازيم كه پيرامون آن بحث‌هاى فراوانى شده و كتاب‌هايى در بارهء آن تأليف شده كه به شبهه‌ها و پاسخ آنها پرداخته است .\r\nمفسران در اين كه مقصود از « اهل بيت » در اين آيه چيست ، نظرات مختلفى دارند و مهم‌ترين آنها دو نظريه است :\r\n1 . اين كه مقصود ، دختر و داماد پيامبر صلى الله عليه و آله و دو فرزند آنان حسن و حسين عليهم السلام است .\r\n2 . مقصود ، همسران پيامبر صلى الله عليه و آله است .\r\nپس از بررسى قابليت لفظ براى شمول هر دو مقصود ، بايد ديد كدام يك مراد است . قرائنى وجود دارد كه به روشنى دلالت دارد كه مقصود از اين كلمه ، جمع خاصى است كه رابطهء ويژه‌اى با خاندان پيامبر صلى الله عليه و آله دارند ، نه همهء آنان كه به اين خاندان منسوب‌اند . اما قرائن از اين قرار است :\r\nقرينهء اول : لامِ عهد در « اهل البيت »\r\nگاهى الف و لام در يك كلمه ، معناى جنس را مىرساند ، مثل : « إِنَّ اْلإِنْسانَ لَفِي خُسْرٍ » « 2 » . گاهى در بر گيرندهء همهء افراد آن است ، مثل « جاهِدِ الْكُفَّارَ وَ الْمُنافِقِينَ » « 3 »\r\n\r\n\r\n","description":"","footnote":"\r\n( 1 ) . احزاب : 28 - 34 .\r\n( 2 ) . عصر : 2 .\r\n( 3 ) . توبه : 73 .\r\n","page_name":" 224 ","page_number":224},
  {"content":"\r\n\r\nيعنى با همهء كافران و منافقان بستيز . گاهى هم الف و لام عهد است و اشاره به مورد خاصى است . الف و لام در « البيت » نه جنس را مىرساند ، نه استغراق افراد را ، چون نه مىخواهد حكم جنس و طبيعت اهل بيت را بگويد ، و نه مىخواهد حكمى دربارهء همهء خاندان‌ها در جهان يا خانواده‌هاى پيامبر را بيان كند و گرنه به جاى مفرد ، از كلمهء جمع ( بيوت ) استفاده مىكرد ، همچنان كه در اول آيه خطاب به همهء همسران « بيوتكن » آمده است .\r\nپس مقصود ، معناى سوم است ، يعنى خانوادهء خاص و مورد نظر . آيه اشاره به پاكى خاندان خاصى مىكند كه ميان گوينده و مخاطب معلوم است . حال بايد ديد كه آن خاندان و آن خانه كدام است ؟ آيا خانهء همسران آن حضرت است ، يا خانهء فاطمه عليها السلام و شوهرش و دو فرزندش حسن و حسين عليهم السلام ؟\r\nاولى كه نيست ، چون همهء همسرانش يك خانه نداشتند كه الف و لام اشاره به آن باشد . هر كدام در خانهء جدا بودند و اگر يكى از آنها مقصود بود ، آيه مخصوص به آن مىشد در حالى كه اتفاقى است كه چنين نيست ، به علاوه طبق اين نظر ، خانهء فاطمه عليها السلام خارج از آنها مىشود ، در حالى كه روايات ، گوياى شمول آيه نسبت به خانهء اوست و بحث بر سر اين است كه آيا همسران پيامبر صلى الله عليه و آله را هم در بر مىگيرد يا نه ؟\r\nهمهء اين‌ها بر اين پايه است كه مقصود از بيت ، خانهء ساخته شده از گچ و چوب و آجر باشد ، كه روشن شد متعين آن است كه بر خانهء خاصى اشاره باشد و آن خانه جز خانهء فاطمه عليها السلام نيست . چون جز آن خانه ، خانهء خاصى كه صلاحيت حمل آيه بر آن را داشته باشد نيست .\r\nاما اگر بگوييم كه مقصود از بيت و خانه ، همچنان كه خانهء ساخته شده از خاك و گل است ، گاهى هم مقصود از آن ، خاندان است ، مثل « بيت نبوت » ، « بيت وحى » ، نوعى تشبيه به محسوس شده است . ناچار بايد مقصود ، كسانى باشند كه منتسب به نبوت و وحىاند و رابطهء معنوى خاص با اين خاندان دارند كه با توجه به آن ، اهل اين خانه به شمار مىآيند . آن ارتباط ويژه ، همان پاكى روح و فكر است و شامل هر كسى كه صرفاً ارتباط سببى و نسبى داشته باشد نمىشود .\r\nزمخشرى در تفسير خود ، با توجه به اين نكته مىگويد : اين كه آيهء مربوط به همسر\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nابراهيم ، او را اهل آن خانه به شمار آورده ، براى آن است كه او در خانهء آيات الهى و مهبط معجزات و امور خارق‌العاده بود ، او مىبايست با وقار باشد و پيراسته از آن چه زنان ديگر كه در غير خاندان نبوت رشد يافته‌اند ، بايد به جاى تعجّب ، خدا را تسبيح و تمجيد كند . فرشتگان هم در جملهء « رَحْمَتُ اللَّهِ وَبَرَكاتُهُ عَلَيْكُمْ أَهْلَ الْبَيْتِ » « 1 » به اين نكته اشاره كرده‌اند و هدف اين بوده كه بگويند خداى عزيز با امثال اين‌ها شما را گرامى داشته و به نعمت خويش مخصوص ساخته است . « 2 »\r\nبنابراين ، آيه را نمىتوان به همهء كسانى كه از راه پيوندهاى جسمانى به خانه‌اى حتّى خانهء فاطمه عليها السلام مرتبطاند تفسير كرد ، مگر آن كه آن رابطه‌ها و زمينه‌هاى معنوى مورد اشاره ، وجود داشته باشد . همهء كسانى كه خانه را به خانهء ساخته شده از سنگ و خاك تفسير كرده‌اند ، بيراهه رفته‌اند .\r\nگفتگوى ظريفى ميان امام باقر عليه السلام و مفسّر معروف ، « قتاده » اتفاق افتاده كه امام عليه السلام ، او را به همين نكته آگاهانيده است . وقتى قتاده در برابر امام عليه السلام نشست ، گفت : من در برابر فقها و در مقابل ابن‌عباس نشسته‌ام ، تا كنون چنين اضطراب درونى كه در مقابل شما به من دست داده ، برايم پيش نيامده است . امام باقر عليه السلام پرسيد : واى بر تو ، مىدانى كجايى ؟ تو در برابر خانه‌هايى هستى كه خداوند اجازه داده تا رفعت يابند و نام خدا در اين خانه‌ها ياد شود . مردانى صبح و شام در اين خانه‌ها خدا را ياد مىكنند كه هيچ داد و ستدى آنان را از ياد خدا و برپايى نماز و اداى زكات باز نمىدارد . « 3 » تو آنجايى و آنان ماييم . قتاده گفت : به خدا راست گفتى فدايت شوم . به خدا اين خانه‌ها ، خانه‌هاى سنگ و گِل نيست . « 4 »\r\nاين قرينه ، مفسّر را بر مىانگيزد تا در بارهء كسانى كه با رشته‌هاى خاصى به اين خانه پيوستگى دارند تحقيق كند . پس سخن آنان كه مقصود از اهل بيت را همسران\r\n\r\n\r\n","description":"","footnote":"\r\n( 1 ) . هود : 73\r\n( 2 ) . كشّاف : ج 2 ، ص 107\r\n( 3 ) . « فِي بُيُوتٍ أَذِنَ اللَّهُ أَنْ تُرْفَعَ . . . » ( نور : 36 - 37 ) .\r\n( 4 ) . كافى : ج 6 ، ص 256 - 257\r\n","page_name":" 226 ","page_number":226},
  {"content":"\r\n\r\nپيامبر صلى الله عليه و آله مىدانند درست نيست ، چون آن رشته‌هاى خاصّ پيوند ، ميان آنان و آن خاندان وجود نداشته است ، نهايت چيزى كه بوده ، آن است كه آنان زنانى مسلمان بودند .\r\nقرينهء دوم : مذكر بودن ضميرها\r\nخداى سبحان ، وقتى همسران پيامبر صلى الله عليه و آله را خطاب مىكند ، ضمير مؤنث به كار مىبرد ، اما وقتى به « انَّما يُريدُ اللّه . . . » مىرسد ، ضمير خطاب را از مؤنث به مذكر تغيير مىدهد ( عنكم ، يطهركم ) . اگر مقصود همسران پيامبر صلى الله عليه و آله بودند ، چرا ضمير عوض شده است ؟ در حالى كه در قسمت‌هاى مربوط به همسران پيامبر صلى الله عليه و آله ، همهء افعال و ضمائر ، مؤنث است ( لستُنَّ ، اتّقيتُنَّ ، لا تَخضَعْنَ ، قُلنَ ، قَرْنَ ، بيوتِكُنَّ ، اقِمْن ، آتينَ ، أطعْنَ ، واذكُرنَ ، بيوتكنّ ) . چرا به ضمير مذكر عدول كرده است ؟ آيا اين نشان نمىدهد كه مقصود از اهل بيت ، همسران پيامبر صلى الله عليه و آله نيستند ؟\r\nقرطبى در تفسير خود سعى كرده از اين اشكال ، چنين پاسخ دهد كه مذكر آمدن ضمير به لحاظ « اهل » است . مثلًا كسى به رفيقش مىگويد : اهل تو چگونه‌اند ؟ منظورش همسر يا همسران است . او هم مىگويد « هُم بخير » - خوبند ( يعنى با ضمير مذكر . . . ) « 1 » ليكن اين تلاش ، بيهوده است . بر فرض هم عرب چنين كاربردى داشته باشد ، جايى است كه « اهل » اول ذكر شود ، سپس ضمير به آن برگردد ، نه برعكس . در حالى كه در آيهء شريفه يكى از دو ضمير ( عنكم ) قبل از « اهل البيت » است . به علاوه ، استشهاد به آيهء مربوط به همسر ابراهيم نادرست است ، چون خطاب در آن به حضرت ابراهيم و همسر اوست ، نه فقط به همسرش ، پس مىتوان از بابِ تغليبِ برتر ، ضمير را مذكر آورد ، در حالى كه در اين آيه ، فرض بر اين است كه دربارهء فقط همسران پيامبر است ، پس جايى براى تغليب نيست .\r\n\r\n\r\n","description":"","footnote":"\r\n( 1 ) . جامع الاحكام : ج 14 ، ص 182\r\n","page_name":" 227 ","page_number":227},
  {"content":"\r\n\r\nقرينهء سوم : عدول از سياق\r\nآيات مربوط به همسران پيامبر صلى الله عليه و آله ، از آيهء 28 آغاز مىشود و به آيهء 34 ختم مىگردد . در اين آيات ، همسران پيامبر صلى الله عليه و آله را يك بار با تعبير « الأزواج » و دو بار با تعبير « نساء النبى » خطاب كرده كه هر دو صريح در همسران اويند . به چه دليل از اين تعبير عدول كرده و « اهل البيت » فرموده ؟ عدول از آن سياق ، قرينه است كه مخاطب به اهل بيت ، غير از مخاطب با آن دو تعبير است .\r\nاين سه قرينه يقين مىآورد كه مراد از اهل بيت ، همسران پيامبر صلى الله عليه و آله نيستند . اما اين كه مصداق آن چه كسانىاند ، در احاديث فراوان پيامبر صلى الله عليه و آله بيان شده است .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\n3 . اهل بيت عليهم السلام در احاديث پيامبر صلى الله عليه و آله\r\nاحاديث پيامبر صلى الله عليه و آله چهرهء حقيقت را نشان مىدهد . پيامبر اكرم عنايت ويژه‌اى به معرفى اهل بيت داشت كه نظير آن در كمتر موردى ديده مىشود . وى اهل بيت را با راه‌هاى مختلف معرفى كرد . محدّثان و مفسّران نيز به مناسبت‌هاى مختلف و در جاهاى گوناگون ، عنايت ويژه‌اى به معرفى خاندان پيامبر صلى الله عليه و آله نشان داده‌اند . شاعران مخلص مسلمان در طول قرن‌ها عنايت روشنى به بيان فضايل اهل بيت و شناساندن آنان و نام بردن از ايشان پرداخته‌اند ، به گونه‌اى كه از همهء اين‌ها بر مىآيد اتفاق دارند بر اين كه آيه ، در بارهء عترت پاك پيامبر صلى الله عليه و آله نازل شده است . همهء اين‌ها نشان مىدهد كه ديدگاه عمومى مسلمانان در تفسير اهل بيت ، همان قول نخست است و اين سخن كه مقصود ، همسران آن حضرت است ، سخنى ضعيف و متروك و بىبهاست . تنها كسانى در مقابل اين راه روشن ايستاده‌اند كه در بارهء اهل بيت ، موضعى شبيه دشمنى و مخالفت داشته‌اند .\r\nرسول خدا صلى الله عليه و آله از سه راه اهل بيت را شناسانده است :\r\n1 . تصريح به نام كسانى كه آيه در بارهء آنان نازل شده است ، تا مورد نزول ، با اسم و رسم مشخص شود .\r\n2 . همهء كسانى را كه آيه در بارهء آنان نازل شده ، زير كساء وارد و ديگران را منع كرد و با دست به آسمان اشاره نموده و فرمود : « خدايا ، هر پيامبرى خاندانى دارد ، خانوادهء من\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nهم اين‌هايند » ، كه بحث آن خواهد آمد .\r\n3 . چندين ماه هر گاه براى نماز بيرون مىآمد ، از خانهء فاطمه مىگذشت و مىفرمود : اى اهل بيت ، نماز ! « همانا خداوند خواسته است كه پليدى را از شما خاندان بزدايد و شما را كاملًا پاك سازد . » « 1 »\r\n\r\nالف . تصريح به نام آنان\r\nطبرى از ابوسعيد خدرى روايت كرده است كه رسول خدا صلى الله عليه و آله فرمود : اين آيه در بارهء پنج نفر نازل شده است : من ، على ، حسن ، حسين و فاطمه . « 2 »\r\n\r\nب . وارد كردن زير كساء\r\nپيامبر صلى الله عليه و آله ، اهل بيت خود را زير كساء وارد كرد . طبرى از ام‌ّسلمه نقل كرده است كه :\r\nپيامبر صلى الله عليه و آله پيش من بود . على ، فاطمه ، حسن و حسين عليهم السلام هم بودند . غذايى برايشان فراهم كردم ، خوردند و خوابيدند . پيامبر خدا صلى الله عليه و آله عبا يا ملحفه‌اى را روى آنان كشيد ، سپس فرمود : « خداوندا ، اينان اهل بيت من‌اند ، پليدى را از آنان ببر و كاملًا پاكشان ساز . » « 3 »\r\n\r\nج . تعيين آنان با تلاوت آيه ، درِ خانهء ايشان\r\nطبرى از انس نقل مىكند : پيامبر صلى الله عليه و آله مدت شش‌ماه هرگاه به نماز بيرون مىآمد ، از درِ خانهء فاطمه مىگذشت و مىگفت : « نماز ، اى اهل بيت ، سپس آيهء تطهير را مىخواند . » « 4 »\r\n\r\n\r\n","description":"","footnote":"\r\n( 1 ) . در كتاب « مفاهيم القرآن » ، ج 10 ، ص 143 تا 153 ؛ رواياتى را كه از زبان پيامبر اكرم صلى الله عليه و آله ، با اين سه شيوه اهل‌بيت را معرفى كرده است آورده‌ايم ، در اين جا تنها به يك حديث از هر يك از شيوه‌ها بسنده مىكنيم ، به آنجا مراجعه شود .\r\n( 2 ) . تفسير طبرى : ج 22 ، ص 5 - 7 ؛ الدر المنثور : ج 5 ، ص 198 - 199\r\n( 3 ) . همان .\r\n( 4 ) . همان .\r\n","page_name":" 230 ","page_number":230},
  {"content":"\r\n\r\n\r\n4 . مرجعيت علمى اهل بيت عليهم السلام\r\nبحث از شكل خلافت پس از پيامبر صلى الله عليه و آله به دو گونه مطرح مىشود :\r\nاول : بحث از حكومت در مرحلهء خاصى از زمان ، يعنى اين كه آيا خلافت از جانب پيامبر خدا صلى الله عليه و آله ، امرى انتصابى بود ، يا به اصحاب سپرده شده بود ؟ اين گونه بحث ، هر چند بىفايده نيست ، ليكن يك بحث صرفاً تاريخى است كه زمان آن گذشته است .\r\nدوم : اين كه مرجعيت علمى پس از رحلت پيامبر صلى الله عليه و آله ، آيا در اهل بيت عليهم السلام تجسم و تبلور يافته بود يا در ديگران ؟ و آيا وظيفهء هر مسلمان در هر زمان و قرن ، تمسك به ائمهء اهل بيت عليهم السلام به عنوان يكى از « ثقلين » است ، يا تمسك به ديگران ؟ اين بحث ، هميشه تازه است و شايستهء تأمل است . بحث از نوع اول ، اگر نزد گروهى ناپسند است ، ولى بحث به شيوهء دوم ، خواستهء هر كسى است كه مىخواهد اصول و فروع دين خود را از سرچشمه‌اى زلال فرا بگيرد .\r\nبا چشم‌پوشى از اين كه پيامبر اكرم صلى الله عليه و آله در روز غدير ، على عليه السلام و اهل بيت او را براى رهبرى و حكومت تعيين كرد ، در روزى كه مسلمانان سايه‌بانى جز گرماى خورشيد نداشتند ، و ولايت او را پس از توحيد و معاد ، اصل سوم قرارداد ، مىگوييم :\r\nرسول‌خدا صلى الله عليه و آله همواره در ميان غافلان و جاهلان هشدار مىداد و دعوت به تمسك به كتاب و عترت مىكرد . اين صراحت دارد در اين كه مرجعيت علمى ، افزون بر رهبرى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nسياسى ، منحصر به اهل بيت عليهم السلام است و مسلمانان بايد در حوادث و پيشامدهاى دينى و هر آن چه به دينشان مربوط مىشود ، به آنان روى آورند . براى آن كه بعضى از سخنان پيامبر صلى الله عليه و آله در اين زمينه روشن شود ، برخى از احاديث را مىآوريم :\r\n\r\n1 . حديث ثقلين\r\nمؤلفان صحاح و مسندها از پيامبر اكرم صلى الله عليه و آله روايت كرده‌اند كه فرمود :\r\n« اى مردم ! من در ميان شما دو چيز باقى گذاشتم كه اگر به آن روى آوريد هرگز گمراه نمىشويد : كتاب خدا و عترتم اهل بيتم . »\r\nدر جاى ديگر فرمود :\r\n« من در ميان شما چيزى بر جاى نهادم كه اگر به آن تمسك بجوييد گمراه نمىشويد : كتابِ خدا ، رشته‌اى كشيده شده از آسمان به زمين ، و عترتم اهل بيتم .\r\nو اين دو از هم جدا نمىشوند ، تا كنار حوض كوثر بر من وارد شوند ، پس بنگريد پس از من با اين دو چگونه رفتار مىكنيد . »\r\nو نقل‌هاى ديگرى نزديك به اين‌ها .\r\nاين سخن را بارها پيامبر فرمود : در بازگشت از طائف ، روز عرفه در حجة الوداع ، روز غديرخم ، بر فراز منبرش در مدينه ، در اتاق خودش در ايام بيمارى در حالى كه اتاق پر از جمعيت بود . در صحت اين حديث هيچ كس جز جاهل يا معاند شك نمىكند . اين حديث با سندهاى مختلف از زبان بيست و چند صحابى نقل شده است . « 1 »\r\nدقت در اين حديث ، عصمت عترت پاك پيامبر صلى الله عليه و آله را مىرساند ، چرا كه عترت با قرآن قرين شده و اين كه از هم جدا نمىشوند . روشن است كه قرآن ، كتابى است كه از\r\n\r\n\r\n","description":"","footnote":"\r\n( 1 ) . همين بس كه « دار التقريب بين المذاهب الاسلاميه » با نشر كتابى همهء منابع اين حديث را آورده است . از جمله : صحيح مسلم : ج 7 ، ص 122 ؛ سنن ترمذى : ج 2 ، ص 207 ؛ مسند احمد : ج 3 ، ص 17 ، 26 و 59 و ج 4 ، ص 366 و 371 و ج 5 ، ص 182 و 189 ؛ مير حامدحسين هندى نيز اسناد اين حديث و سخن بزرگان را در بارهء آن در شش جلد از كتاب عظيم خود ( عبقات ) آورده است .\r\n","page_name":" 232 ","page_number":232},
  {"content":"\r\n\r\nهيچ سو باطل به آن راه ندارد ، چگونه ممكن است قرين‌ها و همتاهاى قرآن ، در سخن و حكم و داورى و تأييد ، به خطا روند ؟ جدايى ناپذيرى قرآن و عترت تا روز قيامت ، گواه عصمت اهل بيت در سخنان و روايت‌هايشان است . به علاوه ، اين حديث ، كسى را كه به عترت تمسك جويد گمراه نمىشمرد . پس اگر آنان از خطا و خلاف معصوم نباشند ، چگونه متمسك به آنان گمراه نمىشود ؟\r\nالبته در بعضى نقل‌ها به جاى كتاب خدا و عترتِ من ، كتاب خدا و سنّت من آمده است . « 1 » اين اگر صحيح هم باشد ، حديث ديگرى است كه در تزاحم با اين حديث نيست ، افزون بر اين كه يك حديث است و حديث قرآن و عترت متواتر است و آن را بزرگان و استادان حديث و تاريخ و سيره به تواتر نقل كرده‌اند كه با مراجعهء به منابع حديث روشن مىشود و به هر حال ، بر آن حديث ديگر مقدم است .\r\n\r\n2 . حديث سفينه\r\nمحدثان از پيامبر اكرم صلى الله عليه و آله روايت كرده‌اند كه فرمود :\r\n« مَثَلِ اهل بيت من در امتم ، همچون مثلِ كشتى نوح است ، هر كه بر آن سوار شود نجات يابد و هر كه عقب بماند هلاك شود . » « 2 »\r\nآن حضرت ، خاندان خود را به كشتى نوح تشبيه كرده ، در اين كه هر كه در دين به آنان روى آورد و اصول و فروع دين را از آنان بياموزد ، از عذاب دوزخ رها مىشود و هر كه تخلّف كند ، همچون كسى خواهد بود كه در طوفان نوح به كوه پناه برد تا از عذاب الهى ايمن شود ، با اين تفاوت كه او در آب غرق شد و اين در آتش فرو مىرود . وقتى كه شأن و منزلت عالمان اهل بيت چنين باشد ، پس به كجا مىرويد ؟\r\nابن‌حجر مىگويد : وجه تشبيه آنان به كشتى آن است كه هر كس آنان را دوست\r\n\r\n\r\n","description":"","footnote":"\r\n( 1 ) . الصواعق المحرقه : ص 89\r\n( 2 ) . ر . ك : غاية المرام ، بحرانى : ص 417 - 434 ؛ المراجعات ، نامهء 8 ، حواشى احقاق الحق : ج 9\r\n","page_name":" 233 ","page_number":233},
  {"content":"\r\n\r\nبدارد و بزرگ بشمارد و به شكرانهء نعمت الهى ، از روش عالمان اين خاندان پيروى كند ، از ظلمت مخالفت‌ها مىرهد و هر كه تخلف كند در درياى ناسپاسى نعمت‌ها غرق مىشود و در دشت‌هاى طغيان هلاك مىگردد . « 1 »\r\n\r\n3 . اعتراف پيشوايان مذاهب به افقهيّت اهل بيت عليهم السلام\r\nبسيارى از علماى قديم و جديد اهل سنت به فقيه‌تر و دين‌شناس‌تر بودن امامان اهل بيت عليهم السلام اعتراف كرده‌اند . در اين جا چند نمونهء اندك از آن بسيار ياد مىشود :\r\nابن‌عساكر در تاريخ خود در شرح حال امام سجاد عليه السلام از ابىحازم نقل مىكند كه گفته است : هيچ هاشمى را برتر از على بن الحسين نديدم و هيچ كس را افقه از او نديده‌ام . « 2 »\r\nشافعى گفته است : على بن الحسين ، فقيه‌ترين فرد اهل بيت است . « 3 »\r\nعبداللَّه بن عطا گفته است : هرگز دانشمندان را نزد هيچ كس همچون ابوجعفر باقر عليه السلام كم‌دانش نديده‌ام . حكم بن عتيبه را با همهء جلالتى كه داشت ، همچون شاگردى ديدم . « 4 »\r\nابوحنيفه گفته است : من كسى را فقيه‌تر از جعفر بن محمدصادق عليه السلام نديده‌ام . « 5 »\r\nامام شافعى در سفرنامهء خويش مىنويسد : وى از مالك شنيد كه ، به مردى كه از او سئوالاتى مىكرد و وى جواب مىداد ، گفت :\r\n- آيا « موطأ » را خوانده يا شنيده‌اى ؟ گفت : نه .\r\n\r\n\r\n","description":"","footnote":"\r\n( 1 ) . الصواعق المحرقه : ص 191 ، باب 11 ؛ سيد شرف الدين در المراجعات مىگويد : من از ابن‌حجر مىپرسم اگر مقام اهل بيت اين است ، پس چرا در هيچ يك از فروع دين و عقايد و علوم قرآن و حديث و اخلاق و سلوك و آداب ، از آنان پيروى نكرد و از آنان عقب ماند و خود را در درياى ناسپاسى غرق كرد و در بيابان طغيان به هلاكت افكند ؟ !\r\n( 2 ) . سير اعلام النبلاء : ج 4 ، ص 394\r\n( 3 ) . شرح نهج البلاغه ، ابن ابىالحديد : ج 15 ، ص 274\r\n( 4 ) . حلية الأولياء : ج 3 ، ص 186\r\n( 5 ) . تهذيب الكلمات : ج 5 ، ص 79\r\n","page_name":" 234 ","page_number":234},
  {"content":"\r\n\r\nگفت : آيا « مسائل ابن جُريح » را نگريسته‌اى ؟ گفت : نه .\r\nگفت : آيا جعفر بن محمد صادق را ديده‌اى ؟ گفت : نه .\r\nگفت : پس اين علم را از كجا آورده‌اى ؟ « 1 »\r\nنتيجه آن كه : پيامبر خدا صلى الله عليه و آله در حالى از دنيا رفت كه دو يادگار نفيس ( كتاب و عترت ) به يادگار گذاشت ، تا امت در حل مشكلات خود به آنها رجوع كنند و مقصود از اهل بيت را هم معين كرد و در موارد متعددى آنان را به امت شناساند .\r\n\r\n\r\n","description":"","footnote":"\r\n( 1 ) . رحلهء امام شافعى : ص 25\r\n","page_name":" 235 ","page_number":235},
  {"content":"\r\n\r\n\r\n5 . نقش اهل بيت عليهم السلام در اتّحاد امّت\r\nامامان اهل‌بيت عليهم السلام از آن جا كه يكى از ثقلين و همچون كشتى نوح‌اند ، در پايه‌ريزى وحدت مسلمانان و هماهنگ ساختن آنان به سوى هدف واحد ، نقش دارند ، چرا كه مسلمين در هر چه هم اختلاف داشته باشند ، در اين كه آنان مرجعيت علمى و برترى دارند ، هم سخن‌اند و پيامبر اكرم صلى الله عليه و آله آنان را اين گونه معرفى فرموده است :\r\nستارگان ، براى زمينيان امان از غرق شدنند و اهل بيت من نيز امانِ امت من از اختلاف در دينند . هر گاه قبيله‌اى از عرب در احكام الهى با آنان مخالفت كنند ، اختلاف پيدا كرده و حزب ابليس مىشوند . « 1 »\r\nدر حديث ديگرى آن حضرت فرموده است : « مَثَل اهل بيت من در ميان شما همانند « بابِ حطه » در ميان بنىاسرائيل است كه هر كه از آن در وارد شود ، آمرزيده گردد . » « 2 »\r\nپيروى از ائمهء اهل بيت عليهم السلام صفوف مسلمانان را در برابر دشمنان بيدادگرشان متحد مىسازد ، روايات ديگرى نيز هست كه پيامبر خدا صلى الله عليه و آله مردم را به تبعيت از اهل بيت عليهم السلام وامىدارد و مؤمن را ناچار مىسازد كه در دين ، سراغ اين خاندان برود .\r\n\r\n\r\n","description":"","footnote":"\r\n( 1 ) . مستدرك حاكم : ج 3 ، ص 149 ، از ابن عباس ؛ الصواعق المحرقه : ص 91 و 140 ، چاپ ميمنيه .\r\n( 2 ) . مجمع الزوائد ، هيثمى : ج 9 ، ص 168 ؛ المعجم الصغير ، طبرانى : ج 2 ، ص 22\r\n","page_name":" 236 ","page_number":236},
  {"content":"\r\n\r\n\r\n6 . ميراث علمى اهل بيت عليهم السلام\r\nگاهى گفته مىشود : اهل بيت پيامبر صلى الله عليه و آله و عترت پاك او در گذشته‌اند . ميراث و دانش‌هاى آنان كجاست تا امت به آنها رجوع كنند ؟ گيريم كه رسول خدا صلى الله عليه و آله ما را به رجوع به آنان و تمسك به احاديث و سخنانشان واداشته است ، احاديث و علومشان كجاست كه به آنها رجوع كنيم ؟\r\nپاسخ روشن است ، ميراث علمى و احاديث و معارف ائمهء اهل بيت عليهم السلام در اين چند موضوع و مورد نمود مىيابد :\r\n\r\nاول : كتاب على عليه السلام\r\nامام على عليه السلام كتاب ويژه‌اى داشت كه به املاى پيامبر خدا صلى الله عليه و آله و نگارش آن حضرت بود و اهل بيت عليهم السلام آن را حفظ كرده بودند و در موارد متعددى از حاديث و مطالب آن در موضوعات مختلف نقل شده است . شيخ حر عاملى در كتاب حديثى خود ( وسائل ) احاديث آن كتاب را بر حسب ابواب فقهى از طهارت تا ديات آورده است كه مىتوان به آن مراجعه كرد .\r\nوقتى از امام صادق عليه السلام در بارهء « جامعه » پرسيدند ، فرمود : « هر چه مردم به آن نياز دارند در آن كتاب هست و هيچ موضوعى نيست مگر آن كه در آن است . حتى ديهء خراش بر\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبدن . » كتاب على عليه السلام سرچشمهء احاديث اهل بيت بود و آن را يكى پس از ديگرى به ارث مىبردند و از آن نقل مىكردند و به آن براى پاسخ به سئوال كنندگان استدلال مىنمودند .\r\nامام باقر عليه السلام به يكى از اصحابش - حُمران بن اعين - در حالى كه به اتاق بزرگى اشاره مىفرمود ، گفت : اى حمران ! در اين اتاق ، نوشته و طومارى است به طول هفتاد ذرع ، به خط على عليه السلام و املاى پيامبر خدا صلى الله عليه و آله . اگر ما به حكومت برسيم ، بر اساس آن چه خدا نازل كرده است حكم مىكنيم و از آن چه در اين نوشته است نمىگذريم . امام صادق عليه السلام نيز كتاب على عليه السلام را اين چنين معرفى مىكند :\r\n« كتابى است به طول هفتاد زرع ، به املاى پيامبر صلى الله عليه و آله و از زبان او و به خطّ على بن ابىطالب عليه السلام . به خدا سوگند همهء آن چه مردم تا قيامت به آن نياز دارند ، حتى ديهء خراش و تازيانه و كمتر از تازيانه در آن بيان شده است . »\r\nسليمان بن خالد گويد : از امام صادق عليه السلام شنيدم كه مىفرمود :\r\n« نزد ما نوشته‌اى است به طول هفتاد ذرع ، كه املاى پيامبر صلى الله عليه و آله و به خط على عليه السلام است ، هيچ حلال و حرامى نيست مگر آن كه در آن است ، حتى ديهء خراش . »\r\nاما باقر عليه السلام به يكى از اصحابش فرمود :\r\n« اى جابر ! اگر ما از روى رأى و هواى نفس خود با شما چيزى مىگفتيم از هلاك شدگان بوديم . ليكن ما احاديثى به شما مىگوييم كه از رسول خدا صلى الله عليه و آله اندوخته‌ايم . » « 1 »\r\nاميرالمؤمنين عليه السلام به سنت پيامبر صلى الله عليه و آله از همه داناتر بود ، و چرا نباشد ، در حالى كه مىفرمود :\r\n« هر گاه از پيامبر خدا صلى الله عليه و آله مىپرسيدم ، مرا خبر مىداد و هر گاه ساكت مىشدم ،\r\n\r\n\r\n","description":"","footnote":"\r\n( 1 ) . در اين زمينه ر . ك : بحار الانوار ، ج 26 ، ص 18 - 66 ( باب جهات علومهم و ما عندهم من الكتب ) احاديث 12 ، 1 ، 10 و 20\r\n","page_name":" 238 ","page_number":238},
  {"content":"\r\n\r\nاو آغاز به سخن مىفرمود . »\r\nاز آن كتاب ، امامى پس از امام ديگر حديث نقل مىكرد .\r\nامام حسن مجتبى عليه السلام در توصيف كتاب على عليه السلام مىفرمايد :\r\n« دانش در ميان ماست و ما اهل آنيم و همهء دانش نزد ما گرد آمده است و هيچ چيز تا قيامت رخ نمىدهد ، حتى ديهء خراش ، مگر آن كه نزد ما به املاى پيامبر صلى الله عليه و آله و به خطّ على عليه السلام نوشته شده است . » « 1 »\r\nامام سجاد عليه السلام ، به مردى كه در يك مسألهء فقهى با آن حضرت مشاجره مىكرد ، فرمود :\r\n« فلانى ! اگر به خانه‌هاى ما بيايى ، آثار جبرئيل را در بار و بُنهء خودمان نشانت مىدهيم ، آيا كسى از ما به سنت داناتر است ؟ » « 2 »\r\nامام باقر عليه السلام به حكم بن عتيبه فرمود :\r\n« تو و ابومقدام و سلمه ، هر جا كه مىخواهيد برويد ، به چپ و راست ، به خدا قسم دانشى استوارتر از آن چه نزد قومى است كه جبرئيل بر آنان نازل مىشد نخواهيد يافت . » « 3 »\r\nو سخنان ديگرى از ائمهء اهل بيت عليهم السلام كه گوياى علم آنان به قرآن و سنت است و اين كه آنان داناترين مردم به جايگاه و معارف قرآن و سنت‌اند .\r\n\r\nدوم : نهج البلاغه\r\nنهج البلاغه از ريشه‌دارترين و مشهورترين كتاب‌ها نزد شيعه و اهل سنت است و\r\n\r\n\r\n","description":"","footnote":"\r\n( 1 ) . مستدرك ، حاكم : ج 3 ، ص 125\r\n( 2 ) . احتجاج : ج 1 ، ص 287\r\n( 3 ) . نزهة الناظر ، حلوانى : ص 45\r\n","page_name":" 239 ","page_number":239},
  {"content":"\r\n\r\nخطبه‌ها ، نامه‌ها و سخنان كوتاه امام على بن ابىطالب عليه السلام را در بر دارد . سيدرضى ( متوفاى 406 ) آن را گردآورى كرده است . چون اين سخنان از على عليه السلام مشهور بوده ، اسناد آن را حذف كرده و تنها متن آنها را آورده است . ديگرانى هم به استدراك و تكميل آن چه سيدرضى نقل كرده پرداخته‌اند و خطبه‌ها و نامه‌هاى بسيارى را استخراج كرده‌اند . برخى هم به استخراج مستندات نهج البلاغه از كتاب‌هايى كه پيش از سيدرضى تأليف شده پرداخته‌اند . در بارهء نهج البلاغه گفته شده است :\r\nپايين‌تر از كلام خالق و بالاتر از كلام مخلوق است .\r\n\r\nسوم : صحيفهء سجاديه\r\nكتابى كه به صحيفهء سجاديه يا زبور آل محمد معروف است ، از جلوه‌هاى علوم اهل بيت عليهم السلام است كه بر پيشانى تاريخ مىدرخشد . سند آن به صورت متواتر به امام عليه السلام مىرسد . جز پيوستگى سند آن ، نكتهء ديگرى كه هست فصاحت الفاظ و بلاغت معانى و والايى مضامين است . و انواع ثنا و ستايش و عبوديت خدا كه در آن است و روش‌هاى عجيب در طلب عفو و كرم الهى و توسل به پروردگار ، قوىترين گواه درستى نسبتِ آن به آن حضرت است و اين كه اين گوهر از آن درياست و اين جواهر از آن معدن و اين ميوه از آن درخت است . افزون بر شهرتى كه انكارناپذير است و تعدد سندهاى آن كه متصل به صاحب آن سخنان است ، راويان موثّق با اسناد متعدد و متصل به امام زين‌العابدين عليه السلام آن را روايت كرده‌اند . « 1 »\r\n\r\nچهارم : رسالة الحقوق\r\nامام سجاد عليه السلام رساله‌اى دارد معروف به « رسالة الحقوق » . صدوق با سند معتبر آن را در « خصال » و حسن بن شعبه در « تحف العقول » نقل كرده‌اند و از رساله‌هاى مهم در\r\n\r\n\r\n","description":"","footnote":"\r\n( 1 ) . فى رحاب ائمة اهل البيت : ج 3 ، ص 414\r\n","page_name":" 240 ","page_number":240},
  {"content":"\r\n\r\nانواع حقوق است كه امام سجاد عليه السلام در آن ، حقوق خدا بر انسان ، حقوق انسان بر خودش ، حقوق اعضايش مثل زبان و گوش و چشم و پاها و دست‌ها و شكم و . . . را بيان مىكند ، سپس به بيان حقوق اعمالى همچون نماز ، روزه ، حج ، صدقه و قربانى مىپردازد كه به پنجاه حق مىرسد و آخرين آنها حقّ ذمّه است .\r\n\r\nپنجم : رسالهء امام رضا عليه السلام در فرايض و سنن\r\nبه روايت محدثان ، مأمون فضل بن سهل را نزد امام رضا عليه السلام فرستاد و گفت : دوست دارم نوشته‌اى جامع در بارهء حلال و حرام و واجبات و مستحبات برايم بنويسى ، چون تو حجت خدا بر مردم و سرچشمهء دانشى .\r\nامام رضا عليه السلام كاغذ و قلمى طلبيد و به فضل گفت بنويس :\r\nبسم اللَّه الرحمن الرحيم\r\n« براى ما شهادت به يكتايى خداوند بىنياز و بىشريك و بىفرزند كافى است . . . »\r\nاين نامه و رساله در كتاب « تحف العقول » آمده است . « 1 »\r\n\r\nششم : رسالهء امام هادى عليه السلام\r\nمحدثان از حضرت امام هادى على بن محمد عليهما السلام رساله‌اى را در ردّ بر اهل جبر و تفويض و اثبات عدل و مفهوم منزلتِ بين دو منزلت ( بين جبر و تفويض ) روايت كرده‌اند . از جمله ابن شعبهء حرّانى در تحف العقول . « 2 »\r\nاين رساله‌ها از سوى خود ائمه عليهم السلام تدوين يافته است . رساله‌هاى ديگرى هم هست كه به دليل اختصار از نقل آنها خوددارى مىكنيم . اما آن چه اهل حديث در طول قرن‌ها از آن بزرگواران روايت و تدوين كرده‌اند بسيار است كه به برخى از آنها اشاره مىكنيم .\r\n\r\n\r\n","description":"","footnote":"\r\n( 1 ) . تحف العقول : ص 306 - 311\r\n( 2 ) . همان : ص 338 - 352\r\n","page_name":" 241 ","page_number":241},
  {"content":"\r\n\r\n\r\nهفتم : چهارصد كتاب از چهارصد نويسنده\r\nائمهء اهل بيت عليهم السلام گروه عظيمى از فقها و محدثان را تربيت كردند . آنان آن چه را از امامان دريافتند ، در كتاب‌هايشان كه به « چهارصد مُصَنّف » معروف است گردآورى كردند . برخى از آنها هنوز هم به همان شكل و وضعيت باقى است ، ليكن مواد اصلى و محتواى آنها به كتاب‌هاى عمده‌اى كه در دوره‌هاى بعد به دست علماى شيعه تأليف شد منتقل شده است ، كتاب‌هايى همچون : « المحاسن » احمد بن محمد بن ابىخالد برقى ( متوفاى 274 ه ) ، « نوادر الحكمه » محمد بن احمد اشعرى قمى ( متوفاى 293 ه ) ، « كتاب الجامع » احمد بن بزنطى ( متوفاى 221 ه ) ، « كتاب الثلاثين » از حسن و حسين فرزندان سعيد بن حمّاد اهوازى . اين‌ها از كتاب‌هاى نخستين است . اما در مرحلهء دوم از كتاب‌هايى همچون « الكافى » كلينى ( متوفاى 329 ه ) ، « من لا يحضره الفقيه » صدوق ( متوفاى 381 ه ) ، « تهذيب » و « استبصار » شيخ طوسى ( متوفاى 460 ه ) مىتوان ياد كرد .\r\nاز مجموعه‌هاى اخير نيز « وافى » محمد بن محسن فيض كاشانى ( متوفاى 1091 ه ) و « وسائل الشيعه » حرّ عاملى ( متوفاى 1104 ه ) و « بحار الانوار » احياگر حديث ، مرحوم علامهء مجلسى ( متوفاى 1110 ه ) قابل ذكر است .\r\nاين مجموعه‌ها و مجموعه‌هاى ديگرى كه جهت اختصار ياد نشد ، در بر دارندهء علوم اهل بيت عليهم السلام در زمينه‌هاى مختلف است و هر كس بخواهد تمسك به ثقلين بجويد ، اين كتاب خداست ، اين هم سنت رسول خدا صلى الله عليه و آله كه امامان اهل بيت ، نقل كرده‌اند .\r\nنكتهء شايان ذكر اين است كه اگر امامان اهل بيت ، به تصريح قرآن كريم از پليدى دورند و پس از رحلت پيامبر صلى الله عليه و آله ، مرجع علمى و همتايان قرآن‌اند ( طبق متن حديث ثقلين ) و با آن نشانه‌ها و اوصافى كه دارند ، پس چرا برادران اهل سنت از رجوع به آنان غفلت كرده و از بهره‌گيرى از فروغ ايشان و سوار شدن بر كشتى اهل بيت عليهم السلام بازمانده‌اند تا از غرق شدن نجات يابند ؟\r\nشگفت آن كه آنان به هر صحابى و تابعى و هر كسى كه نشان سلفىگرى دارند رجوع مىكنند ، ولى جز اندكى كه قابل ذكر نيست ، به احاديث ائمهء اهل بيت عليهم السلام رجوع\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nنمىكنند ؟ آنان درِ هر خانه‌اى را زده‌اند ، حتى خانهء كسانى از اهل كتاب كه مسلمان شدند ، همچون كعب الأحبار ، وهب بن منبّه و ديگران ، ولى سراغ خانهء اهل بيت نرفتند ! از خداى سبحان مىخواهيم كه همچنان كه به مسلمانان عقيدهء توحيد را عطا كرد ، وحدت كلمه را هم روزى آنان گرداند .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\n7 . فاطمهء زهرا عليها السلام در كلام پيامبر صلى الله عليه و آله\r\nفاطمهء زهرا در كلام پيامبر\r\nحضرت فاطمهء زهرا عليها السلام دختر پيامبر اكرم صلى الله عليه و آله كوثر فيض بخشى است كه خداوند متعال به وجود او ، شماتت دشمنان پيامبر را كه آن حضرت را بىنسل و فرزند توصيف مىكردند ، پاسخ داده و سورهء كوثر را نازل فرموده است : « إِنَّا أَعْطَيْناكَ الْكَوْثَرَ . . . » .\r\nسرور زنان عالم ، نزد پيامبر صلى الله عليه و آله جايگاه والايى داشت ، تا آن جا كه در بارهء او فرمود :\r\n« فاطمة بَضعةٌ مِنّى ، فَمن اغضبها فقد اغْضَبنى » « 1 » ؛ فاطمه پارهء تن من است ، هر كه او را به خشم آورد ، مرا به خشم آورده است .\r\nبه خشم آوردن پيامبر صلى الله عليه و آله ، آزار او را در پى دارد و هر كه او را بيازارد ، عذابى دردناك دارد .\r\nخداوند فرموده است : « آنان كه پيامبر خدا را آزار مىدهند ، عذابى دردناك براى آنان است . » « 2 »\r\nدر روايتى ديگر است كه آن حضرت ، خشم و رضاى او را موجب خشم و رضاى\r\n\r\n\r\n","description":"","footnote":"\r\n( 1 ) . فتح البارى ( شرح صحيح بخارى ) : ج 7 ، ص 84 ؛ صحيح بخارى : ج 6 ، ص 491 ، ( باب علامات النبوه ) وج 8 ، ص 110 ، ( باب المغازى ) .\r\n( 2 ) . توبه : 61\r\n","page_name":" 244 ","page_number":244},
  {"content":"\r\n\r\nخداوند دانسته و فرموده است : « اى فاطمه ! خداوند به خاطر خشم تو خشم مىگيرد و با رضاى تو راضى مىشود . » « 1 »\r\nاين ، مقام والايى براى حضرت زهرا عليها السلام است كه خشم و رضاى او معيار خشم و رضاى خداوند به حساب آمده و اين بر عصمت او دلالت مىكند . خداوند چون عادل است و حكيم ، جز بر كافر و گنهكار غضب نمىكند و جز از مؤمن و مطيع ، راضى نمىشود . حضرت فاطمه در سايهء اين كرامت ، در زبان پيامبر اكرم صلى الله عليه و آله سرور زنان جهان گشت و آن حضرت فرمود :\r\nاى فاطمه ! آيا نمىخواهى سرور زنان جهان و سرور زنان مؤمن و سرور زنان اين امت باشى ؟ » « 2 »\r\nبا آن كه حضرت زهرا عليها السلام معصوم است و گناه نمىكند ، ليكن پيامبر نيست ، چون ميان عصمت و نبوت تلازمى نيست . حضرت مريم نيز به تصريح قرآن كريم معصوم بود « إِنَّ اللَّهَ اصْطَفاكِ وَطَهَّرَكِ وَاصْطَفاكِ عَلى نِساءِ الْعالَمِينَ » « 3 » ، اما پيامبر نبود . خبر دادن از پاكى مريم پس از برگزيدگى او ، بر پاكى او از گناهان و مخالفت او با آيين شرك كه در زمان او حاكم بود دلالت مىكند . اما اين كه پيامبر نبود ، روشن است و نيازى به بيان نيست ، پس دختر خاتم انبيا نيز سرور زنان جهان است و همچون مريم پاك ، معصوم است و پيامبر نيست .\r\nدر بيان فضايل حضرت زهرا عليها السلام به همين اندك بسنده مىكنيم ، چرا كه بحث كامل در اين مورد ، تأليف مستقلّى را مىطلبد .\r\n\r\nمنزلت خانهء فاطمه عليها السلام\r\nپيامبر خدا صلى الله عليه و آله در مسجد بود كه آيهء « فِي بُيُوتٍ أَذِنَ اللَّهُ أَنْ تُرْفَعَ وَيُذْكَرَ فِيهَا\r\n\r\n\r\n","description":"","footnote":"\r\n( 1 ) . مستدرك حاكم : ج 3 ، ص 154 ؛ مجمع الزوايد : ج 9 ، ص 203\r\n( 2 ) . همان ، ص 156\r\n( 3 ) . آل عمران : 42\r\n","page_name":" 245 ","page_number":245},
  {"content":"\r\n\r\nاسْمُهُ » « 1 » نازل شد « در خانه‌هايى كه خداوند اذن داده كه رفعت يابد و نام خدا در آنها ياد شود » .\r\nمردى برخاست و پرسيد : اى رسول خدا ، اين خانه‌ها كدام است ؟ پيامبر صلى الله عليه و آله فرمود :\r\nخانه‌هاى پيامبران . آن گاه ابوبكر برخاست و گفت : يا رسول اللَّه ، آيا اين خانه هم از آنهاست ؟ ( در حالى كه به خانهء فاطمه و على عليهما السلام اشاره مىكرد ) . پيامبر صلى الله عليه و آله فرمود : آرى ، و از بهترين آنهاست . « 2 »\r\nسخن خداوند كه « فى بيوت » فرموده است ، ظرف است براى آيهء پيشين كه مثال نور الهى را همچون مشكاتى دانسته كه در آن مصباح است . . . « 3 » نورى كه با ويژگىهاى مطرح شده در آيه آمده است ، سرچشمهء تابش آن نور ، همين خانه‌هاست كه خدا اذن فرموده كه رفعت يابد ، پس چگونه مىشود كه منزلت و كرامتى نداشته باشد ؟ !\r\n\r\n\r\n","description":"","footnote":"\r\n( 1 ) . نور : 36\r\n( 2 ) . الدرّ المنثور ، ج 6 ، ص 306 ؛ تفسير سورهء نور ، روح المعانى : ج 18 ، ص 174\r\n( 3 ) . نور : 35\r\n","page_name":" 246 ","page_number":246},
  {"content":"\r\n\r\n\r\nفصل هفتم : امام مهدى منتظر عليه السلام\r\n1 . ظهور مصلح جهانى در آخر الزمان\r\n2 . اصل و نسب او\r\n3 . ولادت امام مهدى منتظر عليه السلام\r\n4 . تقسيم اولياى الهى به ظاهر و غايب\r\n5 . غيبت بعضى از پيامبران در امت‌هاى پيشين\r\n6 . امام مهدى عليه السلام و طول عمر\r\n7 . علايم ظهور امام منتظر عليه السلام\r\n8 . آثار سازندهء وجود امام منتظر عليه السلام\r\n\r\n","description":"","footnote":"","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\nامام مهدى منتظر عليه السلام\r\nسخن در بارهء هر يك از امامان دوازده‌گانه ، از محدودهء اين كتاب بيرون است .\r\nسزاوار است به موضوع ديگرى اشاره شود و آن ، مسألهء اعتقاد به وجود امام زمان عليه السلام است كه عمر خويش را در پس پردهء غيبت مىگذراند ، تا آنكه خداوند به او اجازهء ظهور دهد و زمين را پس از آنكه از ظلم و ستم پر شده باشد ، پر از عدل و داد كند و حكومت الهى را در همهء زمين بر پا سازد .\r\nاينك برخى از نكات پيرامون اين موضوع بحث مىشود .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\n1 . ظهور مصلح جهانى در آخر الزّمان\r\nاز مسلّمات اعتقادات اسلامى كه مورد اتفاق همهء مسلمانان است ، ظهور مردى از خاندان رسالت براى گسترش قسط و عدل در آيندهء جهان بشرى است ، پس از آنكه زمين ، پر از بيداد شده باشد . در اين زمينه احاديثى هم نقل شده كه به حدّ تواتر مىرسد . بر اساس شمارش پژوهشگران عالم ، حدود 657 حديث پيرامون اين مسأله است كه تنها به يك حديث اشاره مىكنيم .\r\nپيامبر خدا صلى الله عليه و آله فرمود :\r\n« لَو لَم يَبْقَ مِنَ الدّنيا الّا يومٌ واحِدٌ لَطَوَّلَ اللّهُ ذلك اليومَ حتّى يَخْرُجَ رَجَلٌ مِنْ وُلدى فَيَملأُها عَدلًا وقِسطاً كما مُلِئَتْ ظُلماً وَجَوراً » « 1 » ؛\r\nاگر از دنيا جز يك روز باقى نمانده باشد ، خداوند آن روز را طولانى مىكند ، تا آنكه مردى از فرزندانم خروج كند كه جهان را پر از عدالت و قسط نمايد ، آن گونه كه از ستم و بيداد پر شده باشد .\r\nبر اين پايه ، قيام مردى از اهل بيت نبوى و ظهور او در آخر الزمان ، مورد اتّفاق مسلمانان شيعه و سنّى است .\r\n\r\n\r\n","description":"","footnote":"\r\n( 1 ) . مسند ، احمد حنبل : ج 1 ، ص 99 و ج 3 ص 17 و 70\r\n","page_name":" 250 ","page_number":250},
  {"content":"\r\n\r\n\r\n2 . اصل و نسب او\r\nخصوصيات آن مصلح جهانى در روايات اسلامى به نقل شيعه و اهل سنت اين گونه است :\r\n1 - او از اهل بيت پيامبر صلى الله عليه و آله است ، 389 روايت .\r\n2 - او از فرزندان امام على عليه السلام است ، 214 روايت .\r\n3 - او از فرزندان فاطمه عليها السلام است ، 192 روايت .\r\n4 - او نهمين فرزند حسين عليه السلام است ، 148 روايت .\r\n5 - او از فرزندان امام سجاد عليه السلام است ، 185 روايت .\r\n6 - او فرزند امام حسن عسكرى عليه السلام است ، 146 روايت .\r\n7 - او دوازدهمين پيشوا از ائمهء اهل بيت است ، 136 روايت .\r\n8 - رواياتى كه از ولادت او سخن مىگويد ، 214 روايت .\r\n9 - رواياتى كه مىگويد عمرى طولانى دارد ، 318 روايت .\r\n10 - رواياتى كه مىگويد غيبت او طول خواهد كشيد ، 91 روايت .\r\n11 - رواياتى كه مىگويد هنگام ظهور او ، اسلام جهانگير خواهد شد ، 27 روايت .\r\n12 - رواياتى كه مىگويد هنگام ظهور او زمين پر از عدل و داد خواهد گشت ، 132 روايت .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبر اين اساس ، وجود اين مصلح جهانى در آيندهء بشريت ، طبق روايات و احاديث اسلامى ، امرى قطعى و مسلم و ترديد ناپذير است . اما آن چه در آن اختلاف است ، در تولد اوست ، يعنى اين كه آيا اين مرد ، به دنيا آمده و از آن هنگام تا كنون زنده است ، يا آنكه در آينده متولد خواهد شد ؟\r\nشيعه و گروهى از اهل تحقيق اهل سنت ، به رأى اول معتقدند ، باور دارند كه امام مهدى عليه السلام از مادرش نرجس در سال 255 ه . به دنيا آمده و تا امروز زنده است . گروهى از اهل سنت هم معتقدند در آينده به دنيا خواهد آمد .\r\nاعتقاد شيعه آن است كه امام مهدى عليه السلام در سال 255 ه . در سامرا در خانهء پدر بزرگوارش امام حسن عسكرى عليه السلام به دنيا آمد و تا اين لحظه همچنان زنده است . اين نكته ما را وا مىدارد كه در بارهء چهار نكته ، اشاراتى داشته باشيم :\r\n1 - ولادتش\r\n2 - غيبتش\r\n3 - طول عمرش\r\n4 - علايم ظهورش .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\n3 . ولادت امام مهدى منتظر عليه السلام\r\nبرخى روايات ، به بيان جنبه‌هاى مختلفى از تولد و حيات و ويژگىهاى او پرداخته است ، از اين رو شمار احاديث از آن چه ياد كرديم ، بيشتر مىشود .\r\nاعتقاد شيعه بر اين است كه مهدى منتظر عليه السلام در سال 255 ه . در سامرا در خانهء پدرش به دنيا آمد و در دامان پدر تا سالى كه امام حسن عسكرى وفات يافت ( 260 ه . ) بزرگ شد . نمونه‌هايى از نقل محدّثان قديم از اين قرار است :\r\n1 - فضل بن شاذان ( متوفاى 260 ه . ) از محمد بن على بن حمزه نقل مىكند كه گفت : شنيدم امام حسن عسكرى عليه السلام مىفرمود : ولىّ خدا و حجت او بر بندگان و جانشين من پس از من ، در شب نيمهء شعبان سال 255 هنگام طلوع فجر ، ختنه شده به دنيا آمد . « 1 »\r\n2 - كلينى ( متوفاى 329 ه . ) گويد : حضرت صاحب عليه السلام در نيمهء شعبان سال 255 به دنيا آمد ، سپس قول ديگرى را نقل مىكند كه او در سال 256 متولد شده است . « 2 »\r\nدر اين زمينه ، سخن را با نقل كلمات محدثان و مورخان شيعه طول نمىدهيم ، عده‌اى از بزرگان اهل سنت نيز در ولادت حضرت مهدى عليه السلام در آن سال ، با شيعه\r\n\r\n\r\n","description":"","footnote":"\r\n( 1 ) . كفاية المهتدى : ص 116 ، حديث 8\r\n( 2 ) . كافى : ج 1 ، ص 519\r\n","page_name":" 253 ","page_number":253},
  {"content":"\r\n\r\nموافق‌اند و تعدادشان به 76 نفر مىرسد . سخن آنان در كتاب « منتخب الاثر » آمده است « 1 » به چند نمونه اشاره مىكنيم .\r\n3 - ابن‌صبّاغ مالكى ( متوفاى 855 ه . ) در فصل دوازدهم از كتابش « الفصول المهمّه » دربارهء حضرت مهدى عليه السلام ، خلف صالح امام عسكرى عليه السلام مىگويد : او امام دوازدهم است و تاريخ ولادت و دلايل امامتش و بخشى از اخبار او و غيبت و مدت حكومت و كيفيت آن و نسب آن حضرت را به تفصيل مىآورد . « 2 »\r\n4 - ابن‌حجر هيتمى ( متوفاى 974 ه . ) در فصل سوم از كتابش كه مخصوص اهل بيت است ، پس از ذكر نام‌هاى ائمهء اهل بيت عليهم السلام ، به امام حسن عسكرى عليه السلام مىرسد و سپس مىگويد : ابوالقاسم محمد حجّت ، كه عمر او هنگام وفات پدرش پنج سال بود ، ليكن خدا در همان خردسالى به او حكمت داد . او را قائم منتظر هم مىگويند ، گفته شده بدين جهت كه او در مدينه پنهان و غايب شد و معلوم نشد كجا رفت . « 3 »\r\n5 - نوفلى قريشى گنجى شافعى ( متوفاى 658 ه . ) بابى را اختصاص به طول عمر آن حضرت و زنده بودنش تا زمان حاضر داده و گفته است ، به دليل بقاى عيسى ، الياس و خضر ، اشكالى ندارد كه او هم زنده باشد . « 4 »\r\n6 - ابن‌خلّكان گويد : ابوالقاسم محمد بن حسن العسكرى ، دوازدهمين امام بر اساس اعتقادات شيعه ، ولادت او در روز جمعه نيمهء شعبان سال 255 بود . چون پدرش در گذشت ، پنج ساله بود . اسم مادرش خمط يا نرجس بود . شيعيان گويند : در خانهء پدرش وارد سرداب شد ، در حالى كه مادرش به او مىنگريست و ديگر برون نيامد . اين واقعه در سال 265 بود و عمر او در آن هنگام 9 سال بود . « 5 »\r\n7 - قاضى فضل بن روزبهان در كتابى كه در ردّ علامهء حلّى نگاشته ، مىگويد : آن چه\r\n\r\n\r\n","description":"","footnote":"\r\n( 1 ) . منتخب الاثر فى الإمام الثانى عشر : ص 369 - 393\r\n( 2 ) . الفصول المهمّه : ص 291\r\n( 3 ) . الصّواعق : ص 208\r\n( 4 ) . البيان فى اخبار صاحب الزمان : ص 148\r\n( 5 ) . وفيات الأعيان : ج 4 ، ص 176\r\n","page_name":" 254 ","page_number":254},
  {"content":"\r\n\r\nدر بارهء فضايل فاطمه عليها السلام گفته مىشود انكار ناپذير است ، چرا كه انكار رحمت دريا و گستردگى صحرا و نور خورشيد و بارش ابر و سجود فرشتگان ، انكارى است كه موجب استهزاى انكاركننده مىشود . كيست كه گروهى را انكار كند كه اهل حقيقت و معدن نبوّت و حافظان آداب فتوّت‌اند ؟ درود خدا بر آنان باد . و چه خوب در بارهء آنان سروده‌اند :\r\n سلامٌ على المصطفى المجتبى * سلامٌ على السيّد المرتضى \r\nو قصيده را در مدح اهل بيت و ائمه نقل مىكند تا به ابياتى مىرسد كه در بارهء امام زمان عليه السلام است ، با اين مضمون :\r\nسلام بر قائم منتظر ، ابوالقاسم ، نور هدايت ، آنكه همچون خورشيد در دل ظلمت طلوع خواهد كرد و جهان را پر از عدالت خواهد ساخت ، آن گونه كه هوا پرستان آن را پر از ستم كرده‌اند . « 1 »\r\n\r\n\r\n","description":"","footnote":"\r\n( 1 ) . منتخب الأثر : ج 2 ، ص 378 ، به نقل از « ابطال نهج الباطل » .\r\n","page_name":" 255 ","page_number":255},
  {"content":"\r\n\r\n\r\n4 . تقسيم اولياى الهى به ظاهر و غايب\r\nبر اساس قرآن ، اولياى خدا دو گونه‌اند : ولىّ آشكار كه مردم او را مىشناسند ، و ولىّ پنهان از چشم مردم كه كسى او را نمىشناسد ، هر چند در ميان مردم به سر مىبرد و احوال و اخبار مردم را مىداند .\r\nدر سورهء كهف ، هر دو گونه اولياى خدا در يك جا ياد شده است . يكى حضرت موسى و ديگرى همراه و رفيقش كه در سفر خشكى و دريايى به طور موقت او را همراهى كرد ، يعنى خضر . آن ولىّ الهى به گونه‌اى بود كه همدم و رفيقش حضرت موسى هم او را نمىشناخت و به فرمان خدا با او همراه شد و در طول همسفرى از علم او بهره گرفت . خداوند از آن بندهء الهى كه از علم لدنّى برخوردار بود ياد مىكند و اين كه موسى عليه السلام با او همراه شد تا از علوم او چيزى بياموزد . « 1 » قرآن كريم ، شرح مفصّلى از كارهاى سودمند اين ولىّ الهى مىدهد ، كسى كه حتى موساى پيامبر هم او را نمىشناخت ، ولى مردم از آثار وجود مبارك و كارهاى مفيد او بهره‌مند مىشدند . « 2 »\r\nامام مهدى عليه السلام همچون آن همسفر موسى ، ولىّ ناشناختهء الهى در نظر مردم است ، با آنكه در همان وقت ، منشأ آثار فراوان براى امت است ، يعنى كسى از مردم شخص او را\r\n\r\n\r\n","description":"","footnote":"\r\n( 1 ) . كهف : 65 - 66\r\n( 2 ) . ر . ك : سورهء كهف ، آيات 71 - 82\r\n","page_name":" 256 ","page_number":256},
  {"content":"\r\n\r\nنمىشناسد ، با آنكه از بركات وجودى او بهره‌مندند . پس غيبت امام مهدى عليه السلام به معناى جدا بودن از جامعه نيست ، بلكه همان گونه كه در روايات معصومين عليهم السلام آمده است ، همچون خورشيد در پسِ ابر است كه خودش ديده نمىشود ، ليكن گرما و نور را به زمين و ساكنان آن مىرساند . « 1 »\r\nافزون بر اين كه شمارى از نيكان و پاكان شايسته و باتقوا كه شايستگى تشرّف به ديدارش را داشته‌اند ، او را ديده و با او ملاقات كرده و از راهنمايىها و علوم او بهره گرفته‌اند ، ديگران هم از اين راه ، از آثار و بركات وجودى او بهره‌مند شده‌اند .\r\n\r\n\r\n","description":"","footnote":"\r\n( 1 ) . كمال الدّين ، صدوق : ص 458 ، باب 45 ، حديث 4\r\n","page_name":" 257 ","page_number":257},
  {"content":"\r\n\r\n\r\n5 . غيبت بعضى از پيامبران در امت‌هاى پيشين\r\nعلّت غيبت امام مهدى عليه السلام از اسرار الهى است كه به حقيقت آن نمىتوانيم پى ببريم . براى غيبت موقّت ، نمونه‌هايى از زندگى اولياى خدا در گذشته و امت‌هاى پيشين وجود دارد . مثلًا موساى كليم عليه السلام چهل روز از امت خويش غايب شد و همهء آن مدت را در ميقات گذراند . « 1 » حضرت مسيح به خواست خدا از چشم امتش پنهان شد و دشمنانش نتوانستند او را بكشند و از بين ببرند . « 2 » حضرت يونس عليه السلام نيز مدتى از ميان قوم خود پنهان بود . « 3 »\r\nپس غيبت امام زمان عليه السلام از ديده‌ها ، موضوع تازه‌اى نيست و اين غيبت هر چه هم به درازا بكشد نمىتواند بهانهء انكار اصل وجود مهدى عليه السلام گردد . اساساً هر چه كه از راه نقل متواتر ثابت شود ، اما انسان نتواند آن را تجربه يا مشاهده كند ، نمىتواند آن را انكار يا در پذيرش آن ترديد كند ، چون اين تواتر در نقل اطمينان‌آور است . در غير اين صورت ، بسيارى از مطالب مسلّم و ضروريات دين در معرض انكار و ترديد قرار خواهد گرفت اگر اين قاعدهء درست عقلى را ندانيم و غيبت امام مهدى عليه السلام هم از اين قاعده مستثنى\r\n\r\n\r\n","description":"","footnote":"\r\n( 1 ) . اعراف : 142\r\n( 2 ) . نساء : 158\r\n( 3 ) . صافات : 140\r\n","page_name":" 258 ","page_number":258},
  {"content":"\r\n\r\nنيست و اگر رمز و راز حقيقى غيبت را ندانيم ، نمىتوانيم آن را انكار يا در آن ترديد كنيم .\r\nبا اين حال بايد گفت : در حدّ فكر بشرى ما ، شناخت فلسفهء غيبت ممكن است و آن اين است كه از آن جا كه خداوند متعال اراده فرموده كه بسط عدالت و گسترش توحيد را در سطح جهان به وسيلهء او قرار دهد و اين آرزوى بزرگ و آرمان متعالى پس از گذشت مدت زمانى تحقق‌پذير خواهد بود ، يعنى دورانى كه عقل بشرى به كمال برسد و آمادگى فكرى براى آن مرحله پيدا كند و جهان با اشتياق ، از موكب آن امام عدالت گستر و آزادى بخش استقبال كند ، طبيعى است كه اگر آن امام در ميان مردم آشكار باشد و با آنان زندگى كند ، پيش از آنكه آن مسأله پخته شود و مقدمات و زمينهء لازم و مناسب آن فراهم گردد ، سرانجام و سرنوشت او سرنوشت پدران بزرگوارش خواهد بود ، يعنى شهادت . و پيش از آنكه آن هدف و آرمان بزرگ به دست او تحقق يابد كشته خواهد شد .\r\nدر برخى روايات اهل بيت به اين حكمت اشاره شده است :\r\nامام باقر عليه السلام فرمود : حضرت مهدى عليه السلام پيش از ظهورش غيبتى خواهد داشت . راوى پرسيد : براى چه ؟ فرمود : از بيم كشته شدن . « 1 » يعنى غيبت ، براى جلوگيرى از كشته شدن پيش از تحقق آن هدف مورد انتظار است .\r\nدر روايات ، جهات ديگرى هم براى غيبت او ذكر شده است ، همچون آزمايش و امتحان مردم در عصر غيبت ، تا معلوم شود تا چه حدّ در راه ايمان و اعتقاد ، ثابت‌قدم و استوارند . « 2 »\r\n\r\n\r\n","description":"","footnote":"\r\n( 1 ) . كمال الدين ، صدوق : ص 481 ، باب 44 ، حديث 8\r\n( 2 ) . ر . ك : بحار الأنوار : ج 52 ، ص 102 ، 113 ، 114 ، باب التمحيص والنهى عن التوقيت .\r\n","page_name":" 259 ","page_number":259},
  {"content":"\r\n\r\n\r\n6 . امام مهدى عليه السلام و طول عمر\r\nامام مهدى عليه السلام در سال 255 هجرى متولد شد . بنا بر اين عمر او هم‌اكنون بيش از يازده قرن است . پذيرش اين عمر طولانى با توجه به قدرت مطلقهء خداوند ، هيچ مشكل نيست . آنان كه طول عمر امام زمان را مشكلى در راه اعتقاد به وجودش مىشمارند و مانع از پذيرش ولادتش مىدانند ، از قدرت نامتناهى خداوند غافلند . همچون كسانىاند كه خداوند در بارهء آنان فرموده است :\r\n« وَ ما قَدَرُوا اللَّهَ حَقَّ قَدْرِهِ » ؛ « 1 » « قدر و قدرت الهى را نشناخته‌اند . »\r\nافزون بر اين كه در امت‌هاى پيشين ، دراز عمرهاى بسيارى بوده كه قرآن كريم هم از آنان ياد كرده است . قرآن مىگويد : نوح در ميان قوم خود نهصد و پنجاه سال زيست . « 2 » دانش امروز سعى مىكند كه مشكل طول عمر انسان را از راه‌هاى علمى و درمانى و بهداشتى حلّ كند . اين مىرساند كه طبق نظر دانشمندان ، اگر موانع طول عمر انسان بر طرف شود ، انسان مىتواند مدتى طولانى عمر كند . خداوند مىتواند عمر هر كس را كه بخواهد تا روز قيامت دراز كند . مگر او نفرموده است كه : اگر يونس از تسبيح گويان\r\n\r\n\r\n","description":"","footnote":"\r\n( 1 ) . انعام : 91\r\n( 2 ) . عنكبوت : 14 .\r\n","page_name":" 260 ","page_number":260},
  {"content":"\r\n\r\nنبود ، تا روز جزا در شكم ماهى مىماند ؟ « 1 »\r\nآيا اين خداوند خالق توانا ، نمىتواند با لطف و عنايت ويژهء خود ، عمر حجت بالغهء خويش را طولانى سازد ؟ آرى ، مىتواند .\r\n\r\n\r\n","description":"","footnote":"\r\n( 1 ) . صافات : 143 - 144\r\n","page_name":" 261 ","page_number":261},
  {"content":"\r\n\r\n\r\n7 . علايم ظهور امام منتظر عليه السلام\r\nهيچ كس وقت ظهور امام مهدى عليه السلام را نمىداند . اين حقيقت ، مثل هنگام روز قيامت از اسرار الهى است و جز خدا كسى آن را نمىداند . از اين رو نبايد حرف كسانى را كه مىپندارند زمان ظهور امام مهدى عليه السلام را مىدانند ، يا وقتى را تعيين مىكنند يا مدّت خاصّى را مشخّص مىسازند پذيرفت ، كه در حديث است « كَذِبَ الوقّاتون » ، « 1 » تعيين كنندگان وقت ، دروغ مىگويند .\r\nاگر از مسألهء تعيين وقت ظهور امام زمان عليه السلام بگذريم ، بايد گفت رواياتى هست كه نشانه‌هاى كلّى ظهور آن حضرت را بيان مىكند . اين نشانه‌ها دو گونه‌اند :\r\n1 - علايم قطعى و حتمى 2 - علايم غيرحتمى\r\nتفصيل آن‌ها را بايد از كتاب‌ها و مجموعه‌هاى مربوط به امام مهدى عليه السلام خواستار شد ، مانند كتاب « منتخب الأثر فى الامام الثانى عشر » . « 2 »\r\n\r\n\r\n","description":"","footnote":"\r\n( 1 ) . احتجاج طبرسى ، احتجاجات امام مهدى عليه السلام .\r\n( 2 ) . منتخب الأثر في الإمام الثاني عشر : ج 2 ، ص 20 - 124\r\n","page_name":" 262 ","page_number":262},
  {"content":"\r\n\r\n\r\n8 . آثار سازندهء وجود امام منتظر عليه السلام\r\nاز نگاه دلايل كلامى ، وجود امام معصوم در جامعه و حضورش ميان مردم ، از الطاف بزرگ الهى است ، چون او سبب هدايت مردم است . روشن است كه اگر مردم ، اين مظهر آشكار لطف الهى را با آغوش باز بپذيرند و دور او جمع شوند ، از آثار وجود پربركت او بهره‌مند مىشوند ، و گرنه از استفادهء كامل و تام از وجود شريف او محروم مىگردند . در آن صورت ، سبب محروميت آنان نيز خودشانند ، نه خدا و نه امام . « 1 » در عين حال ، وجود آن حضرت ، آثار سازنده‌اى دارد كه به برخى از آنها اشاره مىشود :\r\nاول : غيبت به اين معنى نيست كه در كارها دخالت نكند و از وجود او بهره برده نشود . مثل همسفر موسى ( خضر ) كه ولىّ خدا بود و حضرت موساى كليم به او روى آورد . او كشتىاى را كه از آنِ مستضعفان بود سوراخ كرد ، تا از تصرّف غاصبانهء پادشاه مصون بماند . صاحبان كشتى از كار او خبر نداشتند ، و گرنه چون هدف كار او را نمىدانستند ، مانع كارش مىشدند . همچنين آن ديوار را بازسازى كرد تا گنج آن دو يتيم را حفظ كند . پس چه مانعى دارد كه امام غايب ، در هر روز و شب ، تصرّفاتى اين گونه داشته باشد ؟\r\n\r\n\r\n","description":"","footnote":"\r\n( 1 ) . خواجه نصير طوسى در كتاب « تجريد الاعتقاد » در بحث امامت به همين حقيقت اشاره دارد كه مىگويد : وجود امام لطف است ، تصرف و كار او لطفى ديگر است و غيبت او از ماست .\r\n","page_name":" 263 ","page_number":263},
  {"content":"\r\n\r\nمؤيّد اين سخن ، رواياتى است كه مىگويد او در ايّام حج ، در مراسم حج شركت مىكند ، حج مىگزارد و با مردم همنشينى مىكند ، در مجالس حاضر مىشود . نيز دلالت مىكند كه او درماندگان را نجات مىدهد ، بيماران را عيادت مىكند و گاهى خودش مشكلات مردم را حلّ مىكند ، هر چند مردم او را نمىشناسند .\r\nدوم : مسلم است كه در عصر غيبت ، همهء مردم به او دسترسى ندارند . ولى چنين نيست كه خواص هم به او دسترسى نداشته باشند ! بلكه روايت بر خلاف آن دلالت مىكند . صالحانى از امت ، لياقت تشرف به حضورش و استفاده از نور وجودش را مىيابند ، در نتيجه مردم هم به واسطهء آنان از وجود او بهره‌مند مىشوند .\r\nسوم : محاسبات عقلى و تجربه‌هاى اجتماعى ثابت مىكند كه اعتقاد به وجود يك پيشواى زنده ، اثر عميقى در حفظ نظام و بقاى رسالت دارد ، در صورتى كه دسترسى به اين پيشوا چه آسان و چه دشوار ، فراهم باشد . به هر حال ، عقيده به وجود پيشوا فوايدى دارد . در مورد پيشوايى كه در ميان جامعه باشد و به صورت مستقيم ، مسؤوليت رهبرى را بر عهده بگيرد حرفى نيست . مهم آن است كه به دلايلى پيشوا از جامعه دور باشد ، ولى آن جامعه به حيات او و بازگشت دوباره‌اش اعتقاد داشته باشد . چنين اعتقادى نسبت به چنين پيشوايى اثرى عظيم دارد كه به آن اشاره مىكنيم .\r\nدر تاريخ ، ملت‌ها و امت‌هايى بوده‌اند كه انقلاب‌هايى داشته‌اند . نمونه‌هاى فراوانى نشان مىدهد كه هرگاه پيشوا ، زنده باشد ، هر چند كه رهبرى را در دست نداشته باشد ، تشكيلات و سازمان‌ها سر پا مىماند . اما وقتى از دنيا مىرود ، امور از هم گسسته مىشود و شورش پديد مىآيد . بهترين مثال براى اين كه وجود رهبر ، نگهدارندهء رسالت و موجب همبستگى پيروان است ، داستان نبرد احد است . در اثناى نبرد ، از روى غرض يا به اشتباه ، صدايى برخاست كه « محمد كشته شد ! » . در همان لحظه كه مسلمانان سرگرم نبرد با متجاوزان بودند اين صدا و خبر پخش شد . همين كه پخش شد پيشوا مرده است ، آرايش صفوف به نحوى گسيخته شد كه هر كس ميدان را رها كرد و به سويى گريخت ، تا آن جا كه بعضى هم به فكر افتادند به دشمن بپيوندند . وقتى خبر كشته شدن پيامبر صلى الله عليه و آله تكذيب\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nشد و مسلمانان يقين كردند كه رهبرشان سالم است و بعضى خودشان پيامبر صلى الله عليه و آله را ديدند ، نفرات از هم گسيختهء لشكر دوباره گرد آمدند و پيرامون رسول خدا صلى الله عليه و آله جمع شدند و به نبرد و دفاع پرداختند .\r\nقرآن كريم اين حقيقت را چنين بيان مىكند :\r\n« وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ . . . » ؛ « 1 »\r\nمحمد جز فرستاده نيست كه پيش از او نيز فرستادگانى بوده‌اند ، آيا اگر بميرد يا كشته شود ، به عقب و به جاهليت بر مىگرديد ؟ هر كس به عقب برگردد به خدا زيانى نمىرساند و خداوند ، پاداش دهندهء شاكران است .\r\nدر ميدان كارزار ، تلاش گروهى از رزمندگان فداكار آن است كه پرچم را در برابر هجوم دشمنان همچنان برافراشته نگاه دارند ، از آن سو هم دشمن تلاش مىكند كه پرچم طرف مقابل را سرنگون كند ، چون افراشته بودن پرچم ، اميد را در دل سپاه زنده نگه مىدارد و آنان را به تلاش وا مىدارد . وجود فرماندهء لشكر نيز در مقرّ فرماندهى همين نقش را دارد ، هر چند ساكت و آرام باشد . او خون را در رگ‌هاى سربازان به جوش مىآورد و آنان را به اين جهت كه « فرماندهء ما زنده است و پرچم ما در اهتزاز » ، به حمله و تلاش بيشتر بر مىانگيزد . اما وقتى خبر كشته شدن فرمانده در ميان سپاهيان پخش مىشود ، هر چه هم لشكر عظيم باشد ، يك باره از هم مىپاشد ، گويا روح از پيكرشان جدا شده است .\r\nرئيس يك گروه يا كشور ، تا زنده است ، چه در سفر باشد و يا چه در رختخوابش خوابيده باشد ، مايهء حيات و حركت و نظم و آرامش است ، ولى شنيدن خبر مرگ او ، موجب نوميدى در همه مىشود .\r\nشيعيان بر اساس اعتقادشان به اين كه امام زمان عليه السلام زنده است هر چند ديده نمىشود ، خود را تنها نمىبينند ( خوب دقت كنيد ) ، پيوسته چشم به راه بازگشت آن\r\n\r\n\r\n","description":"","footnote":"\r\n( 1 ) . آل عمران : 144\r\n","page_name":" 265 ","page_number":265},
  {"content":"\r\n\r\nمسافر عزيزىاند كه كاروان دل‌ها براى او مىتپد . انتظار مؤثر و سودمند او ، هر روز اميد به ظهورش را زنده مىسازد . اثر روانى اين ايده و آماده ساختن مردم براى آن انقلاب بزرگ ، قابل درك است .\r\nليكن اگر آن پيشوا اصلًا وجود نداشته باشد و مردم منتظر تولد او در آينده باشند ، وضع خيلى فرق مىكند .\r\nاگر نكتهء ديگرى را بر اين سخن بيفزاييم ، جواب ، صورت جدّى ديگرى پيدا مىكند و آن اين كه :\r\nبر اساس اعتقاد همهء شيعيان كه در روايات و منابع دينى بسيارى آمده است ، امام زمان عليه السلام پيوسته و در دوران غيبت ، مراقب اوضاع پيروان خويش است و طبق الهام خدايى ، از اوضاع همهء آنان آگاه است و به تعبير روايات ، هر هفته از جدول كارها و اعمال و سخنان آنان آگاه مىشود . « 1 »\r\nاين تفكر ، سبب مىشود همهء پيروان پيوسته در يك حالت آمادگى باشند و در كارهايشان توجه داشته باشند كه زير نظر هستند ، اثر تربيتى اين نوع از تفكر ، انكار ناپذير است .\r\n\r\n\r\n","description":"","footnote":"\r\n( 1 ) . در تفسير برهان در ذيل آيهء 105 سوره توبه « فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ » آمده است .\r\n","page_name":" 266 ","page_number":266},
  {"content":"\r\n\r\n\r\nفصل هشتم : بدعت در قرآن و حديث\r\n1 . بدعت در لغت و اصطلاح\r\n2 . بدعت‌گذارى در تعريف بدعت\r\n3 . عوامل پيدايش بدعت\r\n4 . بدعت نيكو ، بدعت زشت\r\nالف . تقيّه ، هنگام ترس بر جان و مال\r\nب . ازدواج موقّت\r\nج . بداء يا تغيير سرنوشت با كارهاى نيك و بد\r\nد . خمس در قرآن و حديث\r\nه . رجعت در قرآن كريم\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\nبدعت در قرآن و حديث\r\nبه اتفاق مسلمانان ، بدعت حرام است ، چون در قرآن و حديث آمده و از حرام‌هايى است كه خداوند ، وعدهء عذاب بر آن داده است . بدعت ، از زشت‌ترين دورغ‌هاست ، چون افترا بر خدا و رسول است و قرآن مىفرمايد :\r\n« چه كسى ستمكارتر از شخصى است كه بر خدا به دروغ افترا بندد يا آيات خدا را تكذيب كند . » « 1 »\r\nتحقيق مسأله مىطلبد كه بدعت را در لغت و اصطلاح بررسى كنيم .\r\n\r\n\r\n","description":"","footnote":"\r\n( 1 ) . انعام : 21\r\n","page_name":" 269 ","page_number":269},
  {"content":"\r\n\r\n\r\n1 . بدعت در لغت و اصطلاح\r\nاما در لغت ، به گفتهء ابن فارس يك معناى بَدَع ، پديد آوردن و ساختن چيزى بدون نمونهء قبلى است . معناى ديگر آن جدا شدن و ضعف و فرسودگى است . « 1 » مقصود از بدعت در اينجا معناى نخست است . اما در اصطلاح ، تعريف‌هاى مختلفى از آن شده كه برخى دقيق است و بعضى غير دقيق . برخى از تعريف‌هاى متقن را مىآوريم .\r\nبدعت چيزى است كه پديد آورده شود و در شريعت ، اصلى كه بر آن دلالت كند نباشد ، اما آن چه كه اصلى در شرع بر آن دلالت كند ، شرعاً بدعت نيست ، هر چند در لغت بدعت باشد . « 2 »\r\nابن‌حجر گفته است : اصل بدعت چيزى است كه بدون نمونهء قبلى پديد آورده شود و در شرع ، به چيزى گفته مىشود كه مقابل سنت باشد و ناپسند است .\r\nدر جاى ديگر مىگويد : مُحدَثات كه در حديثِ « مَنْ احدث فى امرنا هذا ما ليس منه فهو ردّ » آمده است . چيزهايى است كه پديد آمده باشد و در شرع ، اصلى نداشته باشد ، در عرف شرع به آن‌ها « بدعت » گفته مىشود و اگر چيزى دليل شرعى داشته باشد\r\n\r\n\r\n","description":"","footnote":"\r\n( 1 ) . المقاييس : ج 1 ، ص 209 ، واژهء « بدع » .\r\n( 2 ) . جامع العلوم والحكم ، ابن‌رجب حنبلى : ص 160 ، چاپ هند .\r\n","page_name":" 270 ","page_number":270},
  {"content":"\r\n\r\nبدعت نيست . « 1 »\r\nكوتاه سخن آنكه بدعت در نظر شرع سه قيد دارد :\r\nاول : چيزى در اعتقادات يا احكام دينى ، كم يا زياد شود .\r\nدوم : دعوت و نشر در كار باشد .\r\nسوم : دليلى شرعى بر اين كه به صورت كلى يا جزئى از دين است ، وجود نداشته باشد .\r\nدقت در اين قيدها حقيقت بدعت را روشن مىسازد ، چيزى از دين كاستن يا بر آن افزودن ، افترا بر خداوند است و خداوند از افتراى بر خدا نكوهش كرده است . « 2 »\r\nپس اگر كسى چيزى پديد آورد كه سابقه نداشته و كار او ربطى و دخالتى به دين نداشته باشد ، مثل برخى عادت‌ها يا بعضى از صنعت‌ها ، گر چه از نظر لغت هم به آن بدعت گفته شود ، ولى از نظر شرع ، بدعت نيست ، چون پديد آورنده ادعا نمىكند كه آن پديده از متن دين است . بنا بر اين ، جشن‌هاى رسمى كه دولت‌هاى مختلف براى اهدافى بر پا مىكنند و ربطى به دين ندارد بدعت نيست ، چون به عنوان اين كه شرع به آن دستور داده برگزار نمىكنند ، اما حلال يا حرام بودن آنها تابع موازين شرعى است . پس اگر جشن و مراسم ، خالى از حرام باشد ، حلال است ، اما اگر همراه حرام باشد ، مثل اختلاط زنان و مردان ، حرام است ، هر چند كه بدعت نيست .\r\nاما نكتهء دوم ، يعنى اشاعه و دعوت مردم به آن : اگر كسى در خانهء خود و به تنهايى در دين دخالت كند ، مثلًا چيزى بر نمازش بيفزايد يا از آن بكاهد ، هر چند كه كارش حرام و نمازش باطل است ، اما بدعت نيست . وقتى بدعت مىشود كه آن انديشه يا عمل تازه و نوظهور را در جامعه پخش كند و به عنوان اين كه جزء دين است ، مردم را به آن فرا بخواند .\r\nدر صحيح مسلم از ابوهريره روايت شده كه پيامبر خدا صلى الله عليه و آله فرمود :\r\n\r\n\r\n","description":"","footnote":"\r\n( 1 ) . فتح البارى ، ابن‌حجر عسقلانى : ج 5 ، ص 156 و ج 17 ، ص 9\r\n( 2 ) . ر . ك : يونس ، آيهء 59 و حديد ، آيهء 27\r\n","page_name":" 271 ","page_number":271},
  {"content":"\r\n\r\nهر كس به هدايت فرا بخواند ، مثل پاداش كسانى را كه از او پيروى كنند خواهد داشت ، بى آنكه از پاداش آن پيروان چيزى كاسته شود و هر كس ديگران را به گمراهى دعوت كند ، مثل گناهانى كه بر پيروان اوست ، بر او خواهد بود ، بى آنكه از گناهان آنان چيزى كاسته شود . « 1 »\r\nاما نكتهء سوم يعنى اصل و ريشهء دينى نداشتن ، اين عنصر اساسى در مفهوم بدعت است ، يعنى دليلى بر اين كه اين جزء دين است ، در قرآن و حديث نيست . چرا كه اگر پشتوانه‌اى از دين براى آن باشد ، چيز تازه‌اى در دين و دخالتى در شرع نخواهد بود . ابن رجب حنبلى و ابن‌حجر عسقلانى در تعريف خود از بدعت به اين نكته اشاره داشتند .\r\nعلامهء مجلسى گويد : بدعت در شرع ، چيزى است كه پس از پيامبر صلى الله عليه و آله به وجود آمده باشد و دليل خاصى نداشته باشد و در ضمن برخى دليل‌هاى عام هم نگنجد . « 2 »\r\n\r\n\r\n","description":"","footnote":"\r\n( 1 ) . صحيح مسلم : ج 8 ، ص 62 ؛ كتاب العلم .\r\n( 2 ) . بحار الأنوار : ج 74 ، ص 202\r\n","page_name":" 272 ","page_number":272},
  {"content":"\r\n\r\n\r\n2 . بدعت‌گذارى در تعريف بدعت\r\nتعريف بدعت و مفهوم آن روشن شد ، بدعت آن بود كه چيزى در دين وارد شود كه در قرآن و حديث نيست .\r\nاز نمونه‌هاى بدعت ، يكى هم اين است كه سيرهء گذشتگان معيار حق و باطل قرار گيرد ، بسيارى از وابستگان به سلفىها را مىبينيم كه بسيارى از امور را تنها به اين دليل كه در زمان صحابه و تابعين نبوده است ، بدعت مىشمارند . مثلًا ابن تيميّه ، جشن گرفتن به مناسبت ميلاد پيامبر صلى الله عليه و آله را بدعت مىداند ، به اين دليل كه پيشينيان آن را انجام نداده‌اند ، با آنكه مقتضى بوده و مانعى هم در كار نبوده است و اگر اين كار ، خير محض يا پسنديده بود ، گذشتگان از ما شايسته‌تر بودند كه انجام دهند ، چون آنان رسول خدا صلى الله عليه و آله را بيشتر دوست داشتند و از ما بيشتر او را تعظيم مىكردند و بر انجام كار نيك ، حريص‌تر بودند . « 1 »\r\nو در بارهء برخاستن به احترام قرآن و بوسيدن آن مىگويد : ما در اين باره چيزى كه از گذشتگان نقل شده باشد نمىدانيم ! « 2 »\r\nبايد گفت : معيار در تشخيص بدعت از سنت ، رجوع به « ثقلين » است ، چه آن را به قرآن و عترت تفسير كنيم ، آن گونه كه بيشتر چنين گفته‌اند ، و چه آن را قرآن و سنت\r\n\r\n\r\n","description":"","footnote":"\r\n( 1 ) . اقتضاء الصراط المستقيم : ص 276\r\n( 2 ) . الفتاوى الكبرى : ج 1 ، ص 176\r\n","page_name":" 273 ","page_number":273},
  {"content":"\r\n\r\nبدانيم ، به روايت امام مالك در موطّأ با سند مرسل . « 1 » پس اگر چيزى از قرآن و سنت دلالت مىكرد كه آن جزء دين است ، بدعت نيست ، و گرنه ، پخش و اشاعهء آن در ميان مسلمانان به اين عنوان كه جزئى از شريعت است ، بدعت است .\r\nگذشتگان نيز مثل ديگران مأمور بودند كه از ثقلين ( قرآن و عترت ، يا قرآن و سنت ) پيروى كنند . پس موافقت و مخالفت آنان ملاك حق و باطل نيست و هر كه در گذشته بوده ، صالح نبوده است . در ميان پيشينيان ، صالح و فاسد و عادل و ظالم بوده است ، هم چنان كه همهء افراد بعدى هم فاسد نبوده‌اند ، بلكه در ميان آنان هم خوب و بد بوده است .\r\nدكتر محمد سعيد رمضان بوطى گويد : پيشينيان از معناى اين كلمه ، مظهرى براى هر شخصيت بارز يا هر وجود فكرى يا اجتماعى مخصوص به آنان برداشت نكرده‌اند كه آنان را از مسلمانان ديگر متمايز سازد و باورهاى اعتقادى يا تعهدات رفتارى و اخلاقى خود را در گرو يك گروه اسلامى كه داراى فلسفه و شخصيت مستقل فكرى باشند قرار نداده‌اند ، بلكه ميان آنان و ديگران نهايت تعامل و تفاهم و داد و ستد فكرى در سايهء آن روش مورد اتفاق بوده است و هرگز به خيال آنان خطور نمىكرده كه در آينده مانعى پيدا خواهد شد كه ميان آنان و ديگران جدايى و مرزبندى پديد آورد و مسلمانان را در توالى نسل‌هاى اسلامى به دو گروه تقسيم كند كه هر كدام افكار و تصوّرات و جهت‌گيرىهاى خاصى به عنوان پيشينيان و پسينيان ، ( سَلَف و خَلَف ) داشته باشد بلكه در ذهن آنان از دو واژهء خلف و سلف ، تنها يك مفهوم زمانى كه از كلمهء قبل و بعد فهميده مىشود بوده است . « 2 »\r\nپس روشن مىگردد كه جشن براى ميلاد پيامبر صلى الله عليه و آله يا برخاستن براى قرآن و بوسيدن آن اگر از سوى يك مسلمان به اين عنوان انجام گيرد كه جزء دين است ، اين‌ها بدعت نيست ، چون اين گونه گرامىداشت براى پيامبر خدا يا قرآن ، گر چه در شريعت اسلامى وارد نشده ، ولى در اصول كلىِ دعوت كننده به تكريم و احترام پيامبر صلى الله عليه و آله\r\n\r\n\r\n","description":"","footnote":"\r\n( 1 ) . موطّأ مالك : ص 648 ، شمارهء 1619\r\n( 2 ) . السلفيه ، محمد سعيد بوطى : ص 13 - 14\r\n","page_name":" 274 ","page_number":274},
  {"content":"\r\n\r\nمىگنجد . قرآن مىفرمايد :\r\n« آنان كه به پيامبر ايمان آوردند و او را حمايت و يارى و احترام كردند و به نورى كه همراه او نازل شده ايمان آوردند ، آنان رستگارند . » « 1 »\r\nدر اين آيه ، خداوند متعال مؤمنان را با سه صفت توصيف مىكند :\r\nايمان به پيامبر ، احترام و تعظيم پيامبر ، يارى او .\r\nخداوند خطاب به پيامبر صلى الله عليه و آله مىفرمايد : « وَ رَفَعْنا لَكَ ذِكْرَكَ » ؛ « 2 » تو را بلند آوازه كرديم . روشن است كه جشن گرفتن براى آن حضرت ، بلند آوازه ساختن اوست كه خدا از آن خبر داده است . دوستى پيامبر و خاندان او ، دعوتِ قرآن و سنت است ، جشن گرفتن براى او ، اظهار آن محبت است . برخاستن به احترام قرآن و بوسيدن آن نيز همين گونه است ، به تعبير قرآن ، كتاب‌هاى آسمانى در نوشته‌هايى ارجمند و به دست سفيرانى والامقام و فرمان‌بردار و نيكوكار است ( صُحُفٍ مُكَرَّمَةٍ . . . ) . « 3 » احترام به كتاب خدا احترام به پيامبران و فرستادگان و فرشتگان و اوامر اوست . از اين رو در كتاب‌هاى فقهى احكام ويژه‌اى در مورد قرآن است كه مسلمانان را به نگهدارى آن و پرهيز از بىاحترامى نسبت به آن فرا مىخواند .\r\n\r\n\r\n","description":"","footnote":"\r\n( 1 ) . اعراف : 157\r\n( 2 ) . شرح : 4\r\n( 3 ) . عبس : 13 - 16\r\n","page_name":" 275 ","page_number":275},
  {"content":"\r\n\r\n\r\n3 . عوامل پيدايش بدعت\r\nپيدايش و گسترش بدعت در جامعه ، عواملى دارد كه مهم‌ترين آنها هواپرستى است . بررسى تاريخچهء مدعيان دروغين پيامبرى ثابت مىكند كه هواى نفس و شهرت طلبى نقش مهمّى در پيدايش اين تفكر در سطح حيات داشته است و بدعت‌گذار هر چند مدعى نبوت نيست ، ليكن كار او شعبه‌اى از ادعاى نبوت است . در روايات هم اشارات و تصريحاتى به اين نكته ديده مىشود .\r\nاميرمؤمنان عليه السلام در خطبه‌اى خطاب به مردم فرمود :\r\n« اى مردم ! آغاز پيدايش فتنه‌ها ، هواى نفسى است كه پيروى مىشود و احكامى است كه بدعت‌گذارى مىگردد و در آن با قرآن مخالفت مىشود ، كسانى هم در آن مورد از بدعت‌گذاران حمايت مىكنند . . . » . « 1 »\r\nشهرت طلبى در زندگى انسان نقش مهمى دارد ، اگر اين غريزه سر بر آورد ، انسان را به ادعاى مقام‌ها و منصب‌هاى ويژهء پيامبران وا مىدارد . شايد برخى از مذاهب رايج در ميان مسلمانان در قرن‌هاى نخستين از همين غريزه سرچشمه گرفته باشد .\r\nبه نقل ابن ابىالحديد ، اميرمؤمنان عليه السلام بر كشته‌هاى خوارج گذر كرد و فرمود :\r\n\r\n\r\n","description":"","footnote":"\r\n( 1 ) . كافى : ج 1 ، ص 54 ، حديث 1\r\n","page_name":" 276 ","page_number":276},
  {"content":"\r\n\r\n« بدا به حال شما ! آنان كه فريبتان دادند به شما زيان رساندند . »\r\nپرسيدند : چه كسانى آنان را فريفتند ؟ فرمود :\r\n« شيطانِ گمراه‌گر و نفس اماره آنان را با آرزوها فريب دادند و ميدان گناهان را به رويشان گشودند و به آنان وعدهء غلبه دادند ولى در آتش افكندند . » « 1 »\r\nآرى ، برترى طلبى نسبت به زيردستان ، تعصّب ناپسند و تسليم بودن نسبت به غيرمعصوم ، عوامل سه‌گانهء مهم در پيدايش و گسترش بدعت و امور غيردينىاند . « 2 »\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابىالحديد : ج 19 ، ص 235\r\n( 2 ) . ر . ك : « البدعه » از نويسنده ، ص 60 - 65\r\n","page_name":" 277 ","page_number":277},
  {"content":"\r\n\r\n\r\n4 . بدعت نيكو ، بدعت زشت\r\nاگر بدعت را دخالت در امر دين با كاستن يا افزودن در زمينهء عقيده و شريعت بدانيم و فرقى ميان عبادات ، معاملات و ايقاعات و سياسيات قائل نباشيم ، بدعت يك نوع بيشتر نيست ، آن هم بدعتِ بد است . ليكن گاهى بدعت به خوب و بد تقسيم مىشود .\r\nاين تقسيم‌بندى در سخنان شافعى ، ابن حزم ، غزالى ، دهلوى و ابن‌اثير هم آمده است و ريشهء آن به خليفه عمر بن خطاب باز مىگردد كه در سال چهاردهم هجرى پس از آنكه مردم را واداشت در ماه رمضان نماز مستحب را به امامت ابىّ بن كعب بخوانند ، گفت :\r\nخوب بدعتى است !\r\nبايد گفت كه نماز تراويح به صورت جماعت يكى از دو حالت را دارد :\r\nيا آنكه در قرآن و سنت ريشه دارد ، پس كار خليفه احياى سنتى خواهد بود كه متروك شده بود ، چه خواسته باشد به صورت جماعت خوانده شود ، يا آنكه با يك قارى بخوانند . پس حرف او كه « خوب بدعتى است » درست نيست ، چون كار او دخالت در شريعت نيست .\r\nيا آنكه كار او ريشه و اساس در قرآن و سنت ندارد ، نه به صورت برگزارى با جماعت ، نه با قارى واحد ، بلكه خليفه چون نمىپسنديد كه مردم پراكنده نماز مستحب بخوانند ، وادارشان كرد كه به جماعت بخوانند ، يا با قارى واحد اقامه كنند ، در اين\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nصورت ، بدعتى حرام و زشت خواهد بود .\r\nتوضيح اين كه : بدعتى كه قرآن و سنت از آن سخن مىگويد ، دخالت در امر دين و افزايش يا كاهش در آن و تصرف در تشريع اسلامى است . بدعت به اين معنى حرام و ناپسند است و قابل تقسيم به خوب و بد نيست ، اين روشن است و نيازى به استدلال ندارد .\r\nآرى ، بدعت به معناى لغوى كه شامل دين و غيردين مىشود خوب و بد دارد . هر چيز نوپديدى كه براى زندگى جوامع سودمند باشد ، مثل عادت‌ها و رسم‌ها كه انجام مىشود ، بدون نسبت دادن آن به دين ، و ذاتاً هم حرام نباشد ، بدعت خوبى است ، يعنى كار تازه و سودمند براى جامعه است . مثل مراسم جشن ملى براى روز استقلال ، يا تجمع براى ابراز تنفر از دشمنان ، يا برگزارى جشن براى روز تولد يك قهرمان . پس هر چه كه خودش حلال باشد ، مانعى نيست كه مردم بر محور آن هماهنگ شوند و آن را رسم و عادتى كنند كه در مناسبت‌ها عمل شود ، اين بدعت لغوى است . ولى آن چه حرام باشد ، اگر رسم و عادت رايج شود ، مثل حضور زنانِ بىحجاب و آرايش كرده در مجالس مردانه كه براى استقبال يا مهمانى برگزار مىشود ، اين خودش ذاتاً حرام است نه به عنوان بدعت شرعى و دخالت در امور دين و تشريع بر خلاف شرع ، بلكه گناهى است كه رواج يافته ، ولى نه به اسم دين و شريعت . نهايت آنكه مقتضاى تمدن روز است ، در عين حال كه مخالف شرع است . اگر هم آن را بدعتى زشت و ناپسند بدانند ، به حسب معناى لغوى بدعت است .\r\nپس وقتى معيار بدعت حرام كه از گناهان كبيره است روشن شد ، بايد دانست كه يك سرى امور اعتقادى يا احكام عملى است كه به بدعت بودن متهم مىشود ، با آنكه در قرآن و حديث ، چه به صورت خاصّ يا عام ، اصل و ريشه دارد ، براى روشن شدن مسأله ، به اختصار به اين امور مىپردازيم و ريشه‌هاى شرعى آن را هم ياد مىكنيم .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nالف - تقيّه هنگام ترس بر جان و مال\r\nتقيه آن است كه مسلمان وقتى بر جان و مال و آبروى خويش بيمناك باشد ، عقيدهء خود را پنهان دارد . اين مورد اتفاق همهء مسلمانان است و از قرآن و سنت گرفته شده است . يكى از تعاليم قرآنى آن است كه مسلمان هر گاه نسبت به جان و مال و آبروى خود احساس خطر كند ، از ابراز عقيده خوددارى كند ، اين كار در اصطلاح دينى و شرعى « تقيّه » نام دارد .\r\nجواز تقيه ، افزون بر دليل نقلى ، بر مبناى عقل هم صحيح و لازم است ، چون از سويى حفظ جان و مال و آبرو واجب است و از سوى ديگر اظهار عقيده و عمل بر طبق آن عقيده يك وظيفهء دينى است . ليكن در صورت تعارض اين دو تكليف واجب ، عقل حكم مىكند كه انسان وظيفهء مهم‌تر را بر مهم مقدم بدارد .\r\nدر حقيقت ، تقيه سلاح ضعيفان در برابر زورمندان فاسق است ، روشن است كه اگر تهديد و خطرى در كار نباشد ، انسان عقيده‌اش را پنهان نمىكند و بر خلاف اعتقادش نيز عمل نمىكند . به تصريح قرآن كريم در ماجراى عمارياسر ، كسى كه به دست كافران گرفتار شود ، اشكالى ندارد كه كلام كفرآميز بر زبان جارى كند تا از چنگ آنان رها شود ، در حالى كه قلبش پر از ايمان و اعتقاد صحيح است . « 1 »\r\nدر آيهء ديگرى سخن از نهى مؤمنان از اين است كه كافران را ولىّ خود نگيرند و هر كه چنين كند از خدا فاصله مىگيرد ، مگر آنكه از روى تقيّه باشد . « 2 »\r\nمفسران هنگام ذكر اين آيات ، به اتفاق مىگويند كه اصل تقيّه جايز است و هر كه در منابع تفسيرى و فقهى اندك مطالعه‌اى داشته باشد ، در مىيابد كه تقيه از اصول اسلامى است و نمىتوان دو آيهء ياد شده را ناديده گرفت ، همچنين كار مؤمن آل فرعون را به حساب نياورد كه ايمانش را پنهان داشت « 3 » و يك باره منكر تقيه شد .\r\n\r\n\r\n","description":"","footnote":"\r\n( 1 ) . « مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ » ( نحل : 106 ) .\r\n( 2 ) . « إِلَّا أَنْ تَتَّقُوا مِنْهُمْ تُقاةً . . . » ( آل عمران : 28 ) .\r\n( 3 ) . غافر : 28\r\n","page_name":" 280 ","page_number":280},
  {"content":"\r\n\r\nگفتنى است كه آيات تقيه هر چند در مورد تقيه از كافر است ، ليكن ملاك آنكه حفظ جان و مال و آبرو در شرايط حساس و خطير است ، مخصوص كافران نيست . پس اگر كسى عقيدهء خود را نزد مسلمانان آشكار كند يا طبق آن عمل كند و احساس خطر بر جان و مال و آبروى خويش كند و احتمال قوى دهد كه از سوى مسلمانان در معرض خطر قرار مىگيرد ، حكم تقيّه جارى است ، يعنى مىتواند از مسلمانان هم تقيه كند ، همانطور كه جايز بود از كفار تقيه كند ، زيرا علت و ملاك و عاملى كه موجب تقيه مىشد ، يكى است .\r\nديگران نيز به اين نكته تصريح دارند ، فخر رازى گويد : مذهب شافعى آن است كه اگر حالت در ميان مسلمانان همچون حالت بين مسلمانان و مشركان باشد ، براى حفظ جان تقيه حلال است . و مىگويد : تقيه براى حفظ جان جايز است ، ولى آيا براى حفظ مال هم جايز است ؟ احتمال است كه اينجا هم جايز باشد ، چرا كه پيامبر خدا صلى الله عليه و آله فرموده است :\r\n« احترام مال مسلمان همچون احترام جانِ اوست ( حُرمة مالِ المسلم كَحُرمة دَمه ) »\r\nو فرموده است :\r\n« هر كس در راه حفظ مالش كشته شود شهيد است ( مَن قُتِل دونَ مالِهِ فهو شهيدٌ ) » . « 1 »\r\nابوهريره گويد : از پيامبر خدا صلى الله عليه و آله دو ظرف حفظ كردم ، يكى را ميان مردم پخش كردم ، اما ديگرى را اگر پخش كنم ، گردنم قطع خواهد شد . « 2 »\r\nتاريخ خلفاى اموى و عباسى پر از ظلم و خفقان و ستم و زور است ، در آن دوران\r\n\r\n\r\n","description":"","footnote":"\r\n( 1 ) . تفسير فخر رازى : ج 8 ، ص 13\r\n( 2 ) . محاسن التأويل : ج 4 ، ص 82\r\n","page_name":" 281 ","page_number":281},
  {"content":"\r\n\r\nتنها شيعيان نبودند كه به سبب اظهار عقايدشان مطرود و محصور بودند ، بلكه در موضوعِ « خلق قرآن » در دوران مأمون ، بيشتر محدثان اهل سنت نيز راه تقيه را پيمودند و پس از آنكه از سوى خليفه ، فرمان عام در مورد خلق قرآن و حادث بودن آن صادر شد ، جز يك نفر كسى با فرمان خليفه مخالفت نكرد و داستان او معروف است ، عموم محدثان از روى تقيه اظهار موافقت كردند . « 1 »\r\n\r\nب - ازدواج موقت\r\nفقه شيعه به پيروى از قرآن و سنت ، دو گونه ازدواج را صحيح مىداند : ازدواج دائم ( كه بىنياز از توضيح است ) و ازدواج موقت يا متعه ، به اين صورت كه مرد و زن پيوند زناشويى را براى مدّت معيّنى منعقد مىسازند ، به شرط آنكه مانع شرعى از جهت نسب يا رضاع براى ازدواج وجود نداشته باشد ، پس از آنكه مبلغى را به عنوان مهريه تعيين مىكنند و پس از گذشتن آن مدّت تعيين شده ، بدون اجراى طلاق ، از هم جدا مىشوند .\r\nاگر از اين ازدواج موقّت فرزندى به دنيا بيايد ، فرزند شرعى آن دو است و از آنان ارث مىبرد . زن هم پس از سپرى شدن مدت ، بايد عدّهء شرعى نگه دارد و اگر باردار است ، بايد تا تولد فرزند عدّه نگه دارد و تا همسر موقّت آن مرد است يا در حال عدّه به سر مىبرد ، حق ازدواج با ديگرى ندارد .\r\nازدواج موقّت ، در ماهيت و بيشتر احكام مثل ازدواج دائم است ، تنها دو تفاوت دارد : يكى مدت‌دار بودن ازدواج موقت ، ديگرى واجب نبودن نفقه در اين ازدواج . از اين دو تفاوت آشكار كه بگذريم ، تفاوت‌هاى جزئى ديگرى هم وجود دارد كه چندان مهم نيست .\r\nاز آن جا كه اسلام ، دينى جامع و آخرين دين آسمانى است ، اين طرح را براى حلّ مشكل جنسى تجويز كرده است . جوانى كه مشغول درس يا كار در خارج از كشور است و نمىتواند ازدواج دائم كند ، چه كند ؟ و وظيفه‌اش چيست ؟ جوان سه گزينه در مقابل\r\n\r\n\r\n","description":"","footnote":"\r\n( 1 ) . تاريخ طبرى : ج 7 ، ص 195 - 206\r\n","page_name":" 282 ","page_number":282},
  {"content":"\r\n\r\nخود دارد :\r\nالف . سركوبى غريزهء جنسى و محروم ساختن خود از لذّت جنسى .\r\nب . رابطهء نامشروع با زنان فاسد يا آلوده به بيمارىها .\r\nج . استفاده از راه‌حل ازدواج موقت با زنى پاك با شرايطى خاص ، بدون تحمّل بار نفقه و مشكلات ازدواج دائمى .\r\nراه چهارمى وجود ندارد كه جوان ياد شده از آن استفاده كند . البته اين به اين معنى نيست كه ازدواج موقت مخصوص چنين شرايطى است ، ولى مىتوان با ملاحظهء اين موارد به حكمت تشريع اين شيوه از ازدواج پى برد .\r\nدر ضمن بايد توجه داشت كه فقهاى اسلام نوع ديگرى از ازدواج دائم را تأييد كرده‌اند كه در حقيقت همان ازدواج موقت است و آن اين كه مردى با زنى ازدواج دائمى كند ، اما هر دو يا يكى از آن دو اعلام كنند كه پس از مدتى با طلاق از هم جدا شوند . اين نوع ازدواج ، بسيار شبيه ازدواج موقت است و هر چند نامشان متفاوت است ، ولى ماهيتى يكسان دارند .\r\nقرآن و سنت نبوى ازدواج موقت و متعه را مشروع مىدانند . قرآن كريم مىفرمايد :\r\n« فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً » « 1 » ؛\r\n« زنانى را كه متعه مىكنيد ، واجب است مَهر آنان را بپردازيد . »\r\nبيشتر مفسّرين اين آيه را مربوط به ازدواج موقت مىدانند ، اساساً ترديدى در مشروعيت اين ازدواج از ديد اسلام نيست ، اگر هم اختلافى باشد ، در اين است كه آيا چنين ازدواجى نسخ شده يا بر مشروعيت باقى است ؟\r\nروايات شيعه و اهل سنت حكايت از عدم نسخ آن دارد و در زمان خليفهء دوم جلوى عمل به اين حكم گرفته شد . شايسته است ياد شود كه سخن خليفه در اين مورد ، نشان مىدهد كه اين گونه ازدواج در زمان پيامبر اكرم صلى الله عليه و آله جايز و رايج بوده و جلوگيرى از\r\n\r\n\r\n","description":"","footnote":"\r\n( 1 ) . نساء : 24\r\n","page_name":" 283 ","page_number":283},
  {"content":"\r\n\r\nآن تنها نظر شخصى او بوده است ، چرا كه او گفته است :\r\n« اى مردم ! سه چيز در زمان پيامبر خدا بود كه من از آنها نهى مىكنم و تحريم مىكنم و هر كه انجام دهد كيفر مىدهم : يكى متعهء زنان ، يكى متعهء حج ، يكى هم گفتنِ حىّ على خير العمل » . « 1 »\r\nشگفت است كه نهى خليفه از كار اول و سوم تا كنون باقى است ، ولى متعهء حج را همهء مسلمانان بر خلاف رأى خليفه عمل مىكنند ( مقصود از متعهء حج آن است كه حاجى پس از انجام دادن اعمال عمرهء حج ، از احرام در مىآيد و همهء محرّمات احرام بر او حلال مىشود . در حالى كه عمر از آن نهى كرده بود و دستور داده بود كه حاجى از احرام در نيايد و در همان حالت بماند تا هنگام حج برسد ) .\r\nدليل روشن بر اين كه پيامبر صلى الله عليه و آله جلوى متعه را نگرفته است ، روايت بخارى از عمران بن حصين است كه گويد : آيهء متعه در قرآن نازل شد ، ما در زمان پيامبر خدا به آن عمل مىكرديم و آيه‌اى هم نازل نشد كه آن را تحريم كند ، پيامبر صلى الله عليه و آله هم تا زنده بود از آن نهى نكرد و كسى به نظر خودش چيزى كه مىخواسته گفته است ( مقصودش تحريم متعه از سوى خليفهء دوم است ) . « 2 »\r\n\r\nج - بداء ، يا تغيير سرنوشت با كارهاى نيك و بد\r\nخداوند متعال در مورد انسان دو نوع تقدير دارد :\r\n1 - تقدير حتمى و قطعى كه هرگز تغيير نمىيابد .\r\n2 - تقدير معلّق و مشروط ، كه در صورت فقدان بعضى شرايط عوض مىشود و تقدير ديگرى جاى آن مىنشيند .\r\nبا توجه به اين اصل ، يادآور مىشويم كه عقيده به « بداء » ، يكى از اصول اعتقادات\r\n\r\n\r\n","description":"","footnote":"\r\n( 1 ) . شرح تجريد ، قوشجى ، بحث امامت ، ص 464 و منابع ديگر .\r\n( 2 ) . صحيح بخارى : ج 6 ، ص 37 در تفسير آيهء 196 سورهء بقره .\r\n","page_name":" 284 ","page_number":284},
  {"content":"\r\n\r\nاسلامى اصيل است كه همهء فرقه‌هاى اسلامى در اعتقاد به آن اجمالًا اتّفاق نظر دارند ، اگرچه برخى از به كار بردن لفظ « بداء » پرهيز مىكنند ، ليكن اين به اصل قضيه ضرر نمىزند ، چون مقصود ، بيان محتواى بداء و معناى آن است ، نه لفظ و نامش .\r\nحقيقت « بداء » بر دو اصل استوار است :\r\nالف : اين كه خداى متعال قدرت مطلق دارد و مىتواند هر سرنوشت و تقديرى را عوض كند و هر وقت بخواهد ، تقدير ديگرى جايگزين آن سازد ، در حالى كه از پيش هر دو تقدير را مىداند و علم او هرگز تغيير نمىيابد چون تقدير اول به گونه‌اى نبوده كه از او سلب قدرت كند ، زيرا بر خلاف اعتقاد يهود كه قدرت الهى را محدود مىدانند و مىگويند : « دستان خدا بسته است » ، خداوند قدرت مطلق دارد ، آن چنان كه قرآن مىفرمايد : « بَلْ يَداهُ مَبْسُوطَتانِ » « 1 » ، بلكه دستان او گشوده است . به عبارت ديگر ، خلاقيت خدا و اعمال سلطه و قدرت از سوى خداوند ، مستمر است و به حكم آيهء « كُلَّ يَوْمٍ هُوَ فِي شَأْنٍ » « 2 » ، خداوند هرگز از امر آفرينش نياسوده است ، بلكه آفرينش او همچنان پيوسته و مستمر است .\r\nبه روايت صدوق از امام صادق عليه السلام در بارهء آيهء « يهود گفتند كه دست خدا بسته است » ، آن حضرت فرمود : مقصودشان بسته بودن دست خدا نيست ، بلكه معتقد بودند كه خداوند از كار آفرينش فراغت يافته و ديگر افزايش يا كاهشى در عمر و رزق و . . . ندارد .\r\nخداوند در تكذيب عقيدهء آنان فرمود : « بلكه دستان خودشان بسته است و به خاطر گفته‌هايشان ملعونند ، بلكه دستان خدا باز است و آن گونه كه بخواهد انفاق مىكند » . آيا نشنيده‌اى كه مىفرمايد : « يَمْحُوا اللَّهُ ما يَشاءُ وَيُثْبِتُ وَعِنْدَهُ أُمُّ الْكِتابِ » « 3 » ؛ « آنچه را خدا بخواهد محو يا اثبات مىكند و امّ الكتاب ( كتاب اصلى ) نزد اوست . » « 4 »\r\n\r\n\r\n","description":"","footnote":"\r\n( 1 ) . مائده : 64\r\n( 2 ) . الرحمن : 29\r\n( 3 ) . رعد : 39\r\n( 4 ) . توحيد صدوق : ص 167 ، باب 25 حديث 1\r\n","page_name":" 285 ","page_number":285},
  {"content":"\r\n\r\nپس عقيدهء اسلامى بر اعتراف به قدرت بىانتهاى خدا و استمرار خلاقيت او استوار است و اين كه خداوند هرگاه و هر چه بخواهد ، مقدّرات مربوط به انسان را در زمينهء عُمر و رزق و جز آنها تغيير مىدهد و مقدّرات ديگرى به جاى آنها قرار مىدهد و هر دو تقدير هم در « امّ الكتاب » و علم الهى موجود است .\r\nب : اعمال قدرت و سلطه از سوى خدا و تغيير سرنوشت و مقدّرات ، روى حكمت و مصلحت است . بخشى از اين تغيير هم مربوط به عمل و رفتار و گزينش و نحوهء زندگى خوب يا بد اوست . با اين امور ، زمينهء تغيير در سرنوشت پديد مىآيد .\r\nفرض كنيم انسانى خداى ناكرده مراعات حقوق والدين را نمىكند ، طبيعى است كه اين كار ناشايست تأثير نامطلوبى در سرنوشت او داشته باشد ، هر گاه در نيمهء دوم زندگيش رفتارش را عوض كند و به مراعات حقوق پدر و مادرش اهتمام ورزد ، زمينهء تغيير سرنوشت خود را فراهم آورده و مشمول آيهء « يَمْحُوا اللَّهُ ما يَشاءُ وَيُثْبِتُ » مىگردد و كار برعكس مىشود .\r\nآيات و روايات در اين مورد فراوان است . به چند نمونه اشاره مىشود :\r\n1 - « إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ » « 1 » ؛ « خداوند سرنوشت قومى را عوض نمىكند مگر آنكه وضعيت خودشان را عوض كنند . »\r\n2 - « وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَاْلأَرْضِ وَلكِنْ كَذَّبُوا فَأَخَذْناهُمْ بِما كانُوا يَكْسِبُونَ » « 2 » ؛ « اگر مردم آبادىها ايمان و تقوا داشته باشند ، بركات را از آسمان‌ها و زمين بر آنان مىگشوديم ، ليكن تكذيب كردند ، پس آنان را به خاطر كارى كه مىكردند عقاب كرديم . »\r\n3 - اميرالمؤمنين عليه السلام از رسول خدا صلى الله عليه و آله در بارهء آيهء « يَمْحُوا اللَّهُ ما يَشاءُ » پرسيد .\r\nرسول خدا صلى الله عليه و آله فرمود : چشمان تو را و چشمان امّتم را پس از خودم با تفسير آن روشن\r\n\r\n\r\n","description":"","footnote":"\r\n( 1 ) . رعد : 11\r\n( 2 ) . اعراف : 96\r\n","page_name":" 286 ","page_number":286},
  {"content":"\r\n\r\nمىكنم : صدقه به نحو مناسب ، نيكى به والدين و انجام كار نيك ، شقاوت را به سعادت تبديل مىكند و عمر را مىافزايد و از مرگِ بد نگه مىدارد . « 1 »\r\nامام باقر عليه السلام فرمود : صلهء رحم اعمال را پاك مىسازد و رشد مىدهد ، اموال را مىافزايد ، بلا را دفع مىكند ، حساب را آسان مىسازد و اجل را به تأخير مىاندازد . « 2 »\r\nبا توجه به اين دو اصل ، روشن مىشود كه عقيده به بداء ، عقيدهء قطعى اسلامى است و همهء فرقه‌هاى اسلامى با قطع نظر از تعبير و نام و به كار بردن كلمهء بداء ، به آن معتقدند .\r\nدر پايان دو نكته را يادآور مىشويم تا بدانيم چرا در روايات ، لفظ « بداء » بر اين مسأله اطلاق شده است :\r\nالف : به كار بردن اين لفظ براى اين موضوع ، به پيروى از پيامبر اكرم صلى الله عليه و آله است .\r\nرسول خدا صلى الله عليه و آله در بارهء سه نفر ( برص‌دار ، كچل و كور ) فرمود : « نظر خداوند چنين برگشت كه آنان را مبتلا سازد » بخارى داستان آن سه نفر را به تفصيل ياد مىكند كه چگونه دو نفر از آن سه نفر به دليل ناسپاسى نعمت ، سلامتى خود را از دست دادند و مرض آنان به نسل آنان هم منتقل شد . « 3 »\r\nب : چنين كاربردى از باب مشاكله و سخن گفتن به زبان و اصطلاح يك قوم است تا موضوع را خوب بفهمند . در عرف جامعه چنين رسم است كه وقتى كسى تصميم خود را عوض مىكند ، مىگويد : « بَدا لى » ، يعنى نظرم بر اين قرار گرفت . پيشوايان دين نيز به زبان مردم سخن گفته‌اند تا تفهيم مخاطبان ممكن باشد و چنين لفظى را در بارهء خداى متعال به كار برده‌اند .\r\nگفتنى است كه قرآن كريم ، در بارهء خداى متعال الفاظ و صفاتى را همچون مكر ، كيد ، خدعه ، نسيان و . . به كار برده است ، در حالى كه مىدانيم خداوند ، از اين امور به معانى و مفاهيمى كه ميان بشر رايج است ، منزّه است ، در عين حال ، اين الفاظ مكرّر در\r\n\r\n\r\n","description":"","footnote":"\r\n( 1 ) . تفسير الدرّ المنثور ، سيوطى : ج 4 ، ص 66\r\n( 2 ) . كافى : ج 2 ، ص 470 ، حديث 13\r\n( 3 ) . صحيح بخارى : ج 4 ، ص 172\r\n","page_name":" 287 ","page_number":287},
  {"content":"\r\n\r\nبارهء خداوند به كار رفته است ، همچون :\r\n1 - « إِنَّهُمْ يَكِيدُونَ كَيْداً * وَ أَكِيدُ كَيْداً » « 1 » ؛ « آنان كيد و مكر مىكنند ، من هم كيد مىكنم . »\r\n2 - « وَ مَكَرُوا مَكْراً وَ مَكَرْنا مَكْراً » « 2 » ؛ « آنان مكر كردند ، ما هم مكر كرديم . »\r\n3 - « إِنَّ الْمُنافِقِينَ يُخادِعُونَ اللَّهَ وَ هُوَ خادِعُهُمْ » « 3 » ؛ « منافقين با خدا خدعه مىكنند ، خدا هم با آنان خدعه مىكند . »\r\n4 - « نَسُوا اللَّهَ فَنَسِيَهُمْ » « 4 » ؛ « خدا را از ياد بردند ، خدا هم آنان را از ياد برد . »\r\nبه هر حال ، محققان شيعه در بارهء كاربرد لفظ بداء ، با توجه به تغيير ناپذيرى و عدم تبديل در علم خدا ، پژوهش‌ها و تحقيقات قوى و ارزنده‌اى دارند كه اينجا مجال ذكر آنها نيست ، علاقه‌مندان به كتاب‌هايى كه چنين مباحثى را دارند مراجعه كنند . « 5 »\r\n\r\nد - خمس در قرآن و سنت\r\nريشهء ماليات خمس ، آيهء شريفهء قرآن است :\r\n« وَاعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ إِنْ كُنْتُمْ آمَنْتُمْ بِاللَّهِ وَما أَنْزَلْنا عَلى عَبْدِنا يَوْمَ الْفُرْقانِ . . . » « 6 » ؛\r\n« بدانيد هر گونه غنيمتى به دست آوريد ، خمس آن براى خدا و براى پيامبر و براى نزديكان و يتيمان و مسكينان و واماندگان در راه از آنان است ، اگر به خدا\r\n\r\n\r\n","description":"","footnote":"\r\n( 1 ) . طارق : 15 - 16\r\n( 2 ) . نمل : 50\r\n( 3 ) . نساء : 143\r\n( 4 ) . توبه : 67\r\n( 5 ) . ر . ك : توحيد صدوق : ص 331 - 336 ، تصحيح الاعتقاد شيخ مفيد : ص 24 ، عدة الاصول : ج 2 ، ص 29 ، كتاب الغيبه : ص 262 - 264 چاپ نجف .\r\n( 6 ) . انفال : 41\r\n","page_name":" 288 ","page_number":288},
  {"content":"\r\n\r\nو آن چه بر بندهء خود در روز جدايى حق و باطل نازل كرديم ايمان آورده‌ايد . . . » .\r\nبىشك آيه در موردى خاص يعنى در روز بدر و رويارويى دو گروه مسلمان و كافر نازل شده است . ليكن سخن در بارهء واژهء « غنيمت » در اين آيه است ( غنمتم ) كه آيا معناى آن هر چيزى است كه انسان در زندگى به دست مىآورد ، يا مخصوص غنائم جنگى است ؟ بر فرض هم كه مفهومش عام باشد ، آيا مورد ، مخصِص است يا نه ؟\r\nپس در دو موضوع بحث است :\r\nاول : غنيمت ، هر چيزى است كه انسان به دست مىآورد\r\nظاهر سخن اهل لغت اين است كه غنيمت ، اعم از دستاوردهاى ميدان جنگ است و مراد ، هر چيزى است كه انسان به دست مىآورد . به برخى از تعابير اهل لغت اشاره مىشود :\r\nخليل ، ازهرى و راغب ، غُنم را چيزى دانسته‌اند كه انسان به دست مىآورد ، دستاورد ، آن چه بىمشقت به دست مىآيد ، هر چه كه از دشمن يا ديگرى به دست مىآيد . « 1 »\r\nابن‌فارس ، اين واژه را به معناى دست يافتن به چيزى دانسته كه قبلًا مالك آن نبوده ، سپس مخصوص به چيزى شده كه از مشركين گرفته مىشود . « 2 »\r\nابن‌منظور ، آن را يافتن چيزى بدون مشقّت شمرده و ابن‌اثير آن را به معناى فزونى و افزايش در قيمت دانسته و فيروز آبادى هم آن را بدست آوردن چيزى بدون زحمت معنى كرده است . « 3 »\r\nكسان ديگرى همچون زبيدى در تاج العروس ، نيز در كتاب « الرائد » و منابع ديگر ، معنايى براى غُنم و غنيمت گفته‌اند كه مىرساند مفهوم آن هر گونه بهره ، فايده ، دستاورد ،\r\n\r\n\r\n","description":"","footnote":"\r\n( 1 ) . ر . ك : العين ، تهذيب اللغه و مفردات ، واژهء « غنم » .\r\n( 2 ) . مقاييس اللغة ، واژهء غنم .\r\n( 3 ) . لسان العرب و نهاية اللغة ، واژهء غنم .\r\n","page_name":" 289 ","page_number":289},
  {"content":"\r\n\r\nافزايش بها و . . . است و اختصاصى به آن چه انسان در جنگ‌ها به دست مىآورد ندارد ، بلكه معناى آن وسيع‌تر از آن است ، هر چند كاربرد بيشتر آن در دوره‌هاى پس از نزول قرآن ، در مورد چيزى است كه در ميدان نبرد به دست مىآيد ، از اين رو كاربرد اين كلمه در قرآن و حديث نبوى هم در مطلق چيزى است كه انسان به دست مىآورد .\r\nقرآن كريم ، واژهء « مغنم » را در موردى به كار برده كه انسان چيزى به دست مىآورد ، هر چند از راه غير جنگ ، بلكه از طريق كار عادى دنيوى يا اخروى باشد و از آن با تعبير « مغانم كثيره » ياد كرده است . « 1 » مقصود از اين مغانم بسيار ، به دليل آنكه در مقابل « كالاى زندگى دنيا » آمده ، پاداش آخرت است . طبق اين آيه ، مَغنم حتى به آنچه انسان در اين دنيا يا ميدان‌هاى جنگ به دست مىآورد اختصاص ندارد ، بلكه هر دستاوردى را گرچه اخروى باشد شامل مىشود . در رواياتى هم كلمهء مغنم و غنيمت و غُنم به كار رفته كه حضرت رسول صلى الله عليه و آله آنها را در معناى بهشت ، آثار ماه رمضان به كار برده است . در نهايهء ابن‌اثير آمده است : روزه در زمستان ، غنيمت سرد و خُنك است و روزه را به خاطر پاداش آن ، غنيمت به حساب آورده است . « 2 »\r\nپس از مجموع كاربردهاى اين كلمه در قرآن و حديث و كتب لغت و استعمالات عرب بر مىآيد كه معناى آن مطلق دستاورد انسان است ، چه از دشمن يا غير او . در دوره‌هاى اخير ، به عنوان يك اصطلاح شرعى در مورد غنايم جنگى به كار رفته است و آيهء ياد شده در اولين نبرد مسلمانان ، تحت فرمان پيامبر خدا صلى الله عليه و آله نازل شده است و اين كاربرد ، تطبيق مفهوم كلى آن بر يك مورد خاص است .\r\nدوم : مورد ، مخصص نيست\r\nوقتى مفهوم لفظ ، هر دستاورد انسان است ، ورود آن در موردى خاص ، مفهوم آن را تخصيص نمىزند و دايرهء مفهوم عام آن را محدود نمىسازد . وقتى دانستيم كه در\r\n\r\n\r\n","description":"","footnote":"\r\n( 1 ) . « فَعِنْدَ اللَّهِ مَغانِمُ كَثِيرَةٌ » ( نساء ، 94 ) .\r\n( 2 ) . نهايه ، مادهء « غنم » .\r\n","page_name":" 290 ","page_number":290},
  {"content":"\r\n\r\nتشريع اسلامى ، خمس اول در مورد ركاز ( معدن ) ، گنج و طلاهاى مدفون واجب شده و در مرتبهء بعد در سودِ كسب و كار ، اين تشريع هم اطلاق مفهوم آيه را مىرساند و كاربرد آن در مورد غنايم جنگى ، آن مفهوم را بر نمىدارد ، اينك مرورى بر روايات در اين مورد داشته باشيم :\r\n1 - وجوب خمس در معدن از باب غنيمت\r\nاهل‌سنت متفقند كه در ركاز ( گنجينهء طلا و نقره ) خمس است و در معادن اختلاف دارند و حنفيه و مالكيه در آن به وجوب خمس قائل‌اند و شافعيه و حنبلىها به يك‌چهلم .\r\nحنفىها در وجوب خمس در معادن ، به قرآن و سنت و قياس استدلال كرده و آيهء « وَاعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ » را ذكر كرده و معدن را غنيمت شمرده‌اند و از سنت هم به اين حديث نبوى كه فرموده است : در عجماء و بئر و معدن چيزى بر عهده نيست ، ولى در ركاز خمس است ( معانى اينها بعداً توضيح داده مىشود ) ركاز شامل معدن و گنج مىشود ، چون در جايى نهان است ، چه از سوى خدا يا مخلوق .\r\nبه قياس هم استدلال كرده‌اند و معدن را همچون گنج دانسته‌اند ، چون معناى غنيمت در هر دو هست ، پس در هر دو خمس واجب است . « 1 »\r\nمىبينيد كه حنفىها در وجوب خمس در معادن به آيهء غنيمت استدلال كرده‌اند و اين استدلال ، وقتى درست است كه مقصود از غنيمت ، معناى عام لغوى آن باشد نه معناى اصطلاحى .\r\nاز مجموع روايات اهل سنت برمىآيد كه خمس در چهار مورد واجب است :\r\nگنجينهء طلا و نقره ، گنج ، معدن ، جواهرات دفن شده . از صحابه كسانى همچون ابن‌عباس ، ابوهريره ، جابر ، عبادة بن صامت ، انس بن مالك ، وجوب خمس در اين موارد را روايت كرده‌اند . نمونه‌اى از اين احاديث را مىآوريم :\r\n1 - ابن‌عباس روايت كرده است كه پيامبر خدا صلى الله عليه و آله فرمود : در ركاز خمس است . « 2 »\r\n\r\n\r\n","description":"","footnote":"\r\n( 1 ) . الفقه الإسلامى وادلته : ج 2 ، ص 776\r\n( 2 ) . مسند احمد : ج 1 ، ص 314 ؛ سنن ابن‌ماجه : ج 2 ، ص 839 ( چاپ 1373 ه ) .\r\n","page_name":" 291 ","page_number":291},
  {"content":"\r\n\r\n2 - ابوهريره روايت كرده است كه پيامبر خدا صلى الله عليه و آله فرمود : در عجماء و معدن چيزى نيست ولى در ركاز خمس است . « 1 »\r\nنقل شده است كه در جاهليت رسم بر اين بود كه هرگاه مردى در چاه مىافتاد و تلف مىشد ، چاه را خون بهاى او قرار مىدادند و اگر چهارپايى كسى را مىكشت ، همان خون‌بهايش بود و اگر معدنى سبب قتل كسى مىشد آن را خون‌بهاى او قرار مىدادند .\r\nكسى در اين مورد از رسول خدا صلى الله عليه و آله پرسيد : حضرت فرمود : عجماء و معدن ، جُبار و هدر است و در ركاز خمس است . گفتند : ركاز چيست ؟ فرمود : طلا و نقره‌اى كه خداوند از آغاز خلقت در زمين نهاده است . « 2 »\r\n3 - به روايت جابر بن عبداللَّه ، رسول خدا صلى الله عليه و آله فرمود : « در حيوان چرنده ، در چاه و در معدن چيزى نيست ، ولى در ركاز خمس است . » شعبى گفته است : ركاز ، گنج معمولى است . « 3 »\r\n4 - عبادة بن صامت گويد : از قضاوت و حكم پيامبر خدا صلى الله عليه و آله اين بود كه در معدن ، چاه ، حيوان فرار كرده ، غرامتى نيست ، اما در ركاز خمس است . « 4 »\r\n5 - انس بن مالك گويد : همراه پيامبر خدا صلى الله عليه و آله به سوى خيبر رفتيم . يكى از همراهان ما وارد خرابه‌اى شد تا قضاى حاجت كند . خشتى را برداشت كه با آن خود را تميز كند .\r\nخاكِ گنجى بر او فروريخت . آن را نزد پيامبر صلى الله عليه و آله آورد و خبر داد . حضرت فرمود : آن را وزن كن ، وزن كرد دويست درهم بود . پيامبر صلى الله عليه و آله فرمود : اين گنج است و خمس دارد . « 5 »\r\n6 - مردى از پيامبر خدا صلى الله عليه و آله سؤال‌هايى كرد ، از جمله اين كه : در خرابه‌ها و نشانه‌ها گنج مىيابيم ، حضرت فرمود : در آنها خمس است . « 6 »\r\n\r\n\r\n","description":"","footnote":"\r\n( 1 ) . صحيح مسلم : ج 5 ، ص 127 ؛ صحيح بخارى : ج 1 ، ص 182\r\n( 2 ) . الخراج ، ابويوسف : ص 22\r\n( 3 ) . مسند احمد : ج 3 ، ص 335\r\n( 4 ) . همان : ج 5 ، ص 326\r\n( 5 ) . همان : ج 3 ، ص 128\r\n( 6 ) . همان : ج 2 ، ص 186\r\n","page_name":" 292 ","page_number":292},
  {"content":"\r\n\r\nدر برخى روايات هم آمده است كه در « سيوب » خمس است . سيوب همان گنجينه است ، رگه‌هايى از طلا و نقره در معدن‌ها شكل مىگيرد ، اموال مدفون در دوران جاهليت ، يا به معناى معدن ، اين‌ها از تفضّلات و عطاياى خداست و براى كسى است كه آن را بيابد . « 1 »\r\n« عجماء » حيوانى است كه از دست صاحبش گريخته است . ضررهايى كه در حالتِ گريختگى بزند ، غرامتى بر صاحبش نيست . اين كه « معدن ، جُبار است » يعنى اگر كسى معدنى حفر كند و كسى در آن بيفتد ، غرامتى بر او نيست . همچنين اگر كسى چاهى را براى استفادهء عموم حفر كند و انسانى در آن بيفتد ، بر صاحب آن غرامتى نيست .\r\n« ركاز » هم چيزى است كه از دفن شده‌هاى اهل جاهليت به دست مىآيد . پس هر كه ركازى بيابد ، خمس آن را به حكومت مىدهد ، بقيه مال خود اوست . « 2 »\r\n« آرام » يعنى نشانه‌ها . سنگى كه سر راه در بيابان مىگذاشتند تا راه را بشناسند ، از عادت جاهليت بود كه وقتى در راه چيزى مىيافتند و نمىتوانستند با خود ببرند ، بر آن سنگى مىنهادند تا نشانى باشد و هنگام برگشت ، آن را بردارند . « 3 » روايات ياد شده ( كه اين الفاظ در آنها بود ) نشان مىدهد كه غير از زكات ، ماليات ديگرى از باب غنيمت وجود دارد كه خمس است .\r\n2 - خمس در سود كسب\r\nنكتهء مهم در اينجا و هدف از طرح مسأله ، اثبات خمس سود و درآمد است .\r\nاز روايات متعددى برمىآيد كه پيامبر خدا صلى الله عليه و آله دستور داد از هر چه انسان به دست مىآورد ، چه سود كسب يا جز آن ، خمس داده شود . برخى از روايات چنين است :\r\n1 - گروهى از عبدالقيس حضور پيامبر خدا صلى الله عليه و آله آمدند و گفتند : مشركان بين ما و شما\r\n\r\n\r\n","description":"","footnote":"\r\n( 1 ) . النهايه ، واژه « سيب » .\r\n( 2 ) . سنن ترمذى : ج 6 ، ص 145\r\n( 3 ) . النهايه ، واژهء « ارم » .\r\n","page_name":" 293 ","page_number":293},
  {"content":"\r\n\r\nهستند و جز در ماه‌هاى حرام دسترسى به شما نداريم . به ما توصيهء جامعى بفرما كه اگر به آن عمل كنيم وارد بهشت شويم ، ديگران را هم به آن فرا بخوانيم . پيامبر صلى الله عليه و آله فرمود : شما را به چهار چيز فرمان مىدهم و از چهار چيز نهى مىكنم . شما را فرمان مىدهم به ايمان به خدا ، آيا مىدانيد ايمان چيست ؟ شهادت به يكتايى خدا ، اداى نماز ، پرداخت زكات و دادن خمس غنائم . « 1 »\r\nروشن است كه پيامبر صلى الله عليه و آله ، از بنىعبد القيس نخواسته كه غنائم جنگى را بپردازند ، چرا كه آنان در غير از ماه‌هاى حرام از قبيلهء خود نمىتوانستند بيرون روند ، چون از مشركان مىترسيدند . پس مقصود از غنائم ، همان معناى لغوى آن است ، يعنى آن چه به دست مىآورند . بر آنان بود كه خمس سودهاى خود را بپردازند :\r\nنوشته‌ها و اسنادى هست كه پيامبر صلى الله عليه و آله آنها را نوشته و بر صاحبان آنها خمس را واجب ساخته است . پس از نقل آنها خواهيم گفت كه آنها دلالت بر خمس در سودها و درآمدها مىكند ، هر چند غنيمت جنگى نباشد .\r\n2 - پيامبر خدا صلى الله عليه و آله وقتى عمرو بن حزم را به يمن اعزام كرد ، در حكم او نوشت :\r\n« بسم اللَّه الرحمن الرحيم . اين عهد و حكمى از پيامبر خدا براى عمرو بن حزم است ، آن گاه كه او را به يمن اعزام كرد . او را به تقواى الهى در همهء كارهايش دستور داد و اين كه از مغانم ، خمس خدا را بگيرد ، و آن مالياتى كه بر زمين‌هاى مؤمنين مقرر شده است ، يعنى يك‌دهم از آنچه به صورت ديم آبيارى مىشود و يك‌بيستم از آنچه با دلو آبيارى مىگردد . » « 2 »\r\n3 - آن حضرت به شرحبيل بن عبدكلال ، حارث بن عبدكلال و نعيم بن عبدكلال .\r\nصاحبان قبيلهء ذىرعين ، معافر و همدان نوشت : « اما بعد ، فرستادهء شما برگشت و يك‌پنجم خمس خدا را از غنايم پرداختيد » . « 3 »\r\n\r\n\r\n","description":"","footnote":"\r\n( 1 ) . صحيح بخارى : ج 8 ، ص 217 وج 1 ، ص 13 و 19 وج 3 ، ص 53 ؛ صحيح مسلم : ج 1 ، ص 35 - 36 ؛ سنن نسائى : ج 1 ، ص 323 و منابع ديگر .\r\n( 2 ) . فتوح البلدان : ج 1 ، ص 81 ؛ سيرهء ابن هشام : ج 4 ، ص 265\r\n( 3 ) . الوثائق السياسيه : ص 227 ، شماره 110 ( چاپ چهارم ، بيروت ) .\r\n","page_name":" 294 ","page_number":294},
  {"content":"\r\n\r\n4 - به سعد هذيم از قضاعه و به جذام ، نامه‌اى نوشت و واجبات صدقه را بيان فرمود و دستور داد كه صدقه و خمس را به دو فرستاده‌اش ابىّ و عنبسه يا هر كه را اين دو بفرستند بپردازند . « 1 »\r\n5 - به فُجيع و پيروان او نوشت : « از محمد پيامبر به فُجيع و پيروان او كه مسلمان شده و نماز خوانده ، زكات پرداخته‌اند و خدا و رسولش را اطاعت كرده و خمس درآمدها را براى خدا پرداخت كرده‌اند » . « 2 »\r\n6 - به جنادهء ازدى و قوم و پيروان او نوشت : « تا وقتى نماز مىخوانند ، زكات مىدهند ، از خدا و رسولش پيروى مىكنند و خمس غنايم را براى خدا مىدهند و سهم پيامبر صلى الله عليه و آله را مىپردازند و از مشركان فاصله مىگيرند ، در پناه خدا و محمد بن عبداللَّه هستند » . « 3 »\r\n7 - به جهينة بن زيد نوشت : « دره‌ها ، دشت‌ها ، وادىها و پشت تپه‌ها از آن شما باشد و اين كه گياهان آنها را چراگاه سازيد و از آب آن بنوشيد ، به شرط اين كه خمس بپردازيد » . « 4 »\r\n8 - به پادشاهان حمير نوشت : « زكات مىدهيد و از غنايم ، خمس براى خدا و سهم خاص پيامبر را و آن چه را خداوند بر مؤمنان به صورت صدقه واجب ساخته مىپردازيد » . « 5 »\r\n9 - به بنىثعلبة بن عامر نوشت : « هر كه از آنان مسلمان شد و نماز برپا داشت و زكات داد و خمس غنيمت و سهم پيامبر را پرداخت . . . » . « 6 »\r\n10 - به بعضى از بزرگان جهينه نوشت : « هر كه از آنان مسلمان شد و نماز برپا داشت و زكات داد و از خدا و پيامبرش اطاعت كرد و خمس غنائم را پرداخت » . « 7 »\r\n\r\n\r\n","description":"","footnote":"\r\n( 1 ) . الطبقات الكبرى : ج 1 ، ص 270\r\n( 2 ) . همان : ص 304 - 305\r\n( 3 ) . همان : ص 270\r\n( 4 ) . الوثائق السياسيه : ص 265 شمارهء 157\r\n( 5 ) . فتوح البلدان : ج 1 ، ص 82 ؛ سيرهء ابن هشام : ج 4 ، ص 258\r\n( 6 ) . الاصابة : ج 2 ، ص 189 ؛ أسد الغابه : ج 3 ، ص 34\r\n( 7 ) . الطبقات الكبرى : ج 1 ، ص 271\r\n","page_name":" 295 ","page_number":295},
  {"content":"\r\n\r\nتوضيح استدلال به اين نامه‌ها :\r\nاز اين نامه‌ها به روشنى برمىآيد كه رسول خدا صلى الله عليه و آله از آنان نخواسته كه خمس غنائم جنگ‌هايى را كه در آنها شركت داشتند بپردازند ، بلكه خمس و صدقه‌اى را كه در اموال آنان بوده مىطلبيده است . از آنان خمس مىطلبيد ، بدون آنكه شرط كند وارد جنگ شده باشند و غنائمى به دست آورده باشند .\r\nبه علاوه ، حاكم اسلامى يا جانشين او عهده‌دار جمع‌آورى غنائم جنگ پس از پيروزى و تقسيم آنها پس از استخراج خمس آنهايند و هيچ‌يك از جنگجويان مالك چيزى جز آنچه از لباس و سلاح كشته به دست مىآورند ، نيستند و گرنه دزدى كرده‌اند .\r\nپس وقتى اعلان جنگ و جداكردن خمس غنائم در دوران پيامبر صلى الله عليه و آله ، از شؤون پيامبرخدا صلى الله عليه و آله است ، درخواست خمس از مردم و تأكيد بر آن در نامه‌ها و قراردادها براى چيست ؟ معلوم مىشود آنچه را مىطلبيده ، مربوط به غنائم جنگ نبوده است ، علاوه بر اين كه نمىتوان گفت مقصود از غنيمت در اين نامه‌ها ، چيزهايى بوده كه مردم در جاهليت از راه غارت به دست آورده بودند ، چرا كه آن حضرت به شدّت از غارتگرى و چپاول نهى كرده و فرموده است : هركس چيزى را غارت كند از ما نيست . « 1 »\r\nو فرموده است : مال غارت شده حلال نيست . « 2 » در صحيح بخارى و مسند احمد از عبادة بن صامت نقل شده كه : با پيامبر صلى الله عليه و آله عهد بستيم كه غارت نكنيم . « 3 » نيز روايت شده كه مردى از انصار گويد : همراه پيامبر خدا صلى الله عليه و آله بيرون شده بوديم . مردم به شدّت نياز پيدا كردند . گوسفندى را يافته و آن را چپاول كردند . ديگ‌هاى ما مىجوشيد كه پيامبر خدا صلى الله عليه و آله آمد ، در حالى كه با تكيه بر كمان خود راه مىرفت ، با كمان خود\r\n\r\n\r\n","description":"","footnote":"\r\n( 1 ) . سنن ابن ماجه : ج 2 ، ص 1298 كتاب الفتن .\r\n( 2 ) . همان .\r\n( 3 ) . صحيح بخارى : ج 2 ، ص 48\r\n","page_name":" 296 ","page_number":296},
  {"content":"\r\n\r\nديگ‌هاى ما را واژگون ساخت و گوشت‌ها را خاك‌آلود مىكرد و فرمود :\r\n« غارت ، هرگز حلال‌تر از مردار نيست ! » « 1 »\r\nعبداللَّه بن زيد هم گويد : پيامبر خدا صلى الله عليه و آله از غارت و مُثله نهى كرد . « 2 » و روايات ديگرى كه در كتاب الجهاد آمده است .\r\nغارت نزد عرب ، به معناى غنيمتى بوده كه امروز به كار مىرود ، يعنى گرفتن مال دشمن . پس وقتى غارت ، در دين مجاز نيست و جنگ بدون اذن پيامبر صلى الله عليه و آله هم جايز نبوده است ، پس غنيمتى كه در اين نامه‌ها و عهدنامه‌ها آمده ، همان دستاوردهاى مردم از غير راه جنگ ، يعنى از راه كسب و امثال آن بوده است . پس بايد گفت : خمسى را كه پيامبر صلى الله عليه و آله از آنان مىطلبيده ، خمس درآمدها و بهره‌هاى غير از راه جنگ و غارت بوده است ، چون آنچه از راه چپاول به دست آيد ، حرام است . آنچه هم از راه جنگ و جهاد به دست آيد ، غنائمى است كه اختيار آن به دست پيامبر صلى الله عليه و آله است و اوست كه غنائم جنگى را ميان سواران و پياده‌ها به اندازهء سهم هركدام تقسيم مىكند ، البته پس از اخراج خمس آنها از آن غنايم . پس معنى ندارد كه از جنگجويان بخواهد كه خمس آن را بدهند ، پس قسم سوم مىماند ، يعنى خمس درآمدهاى كسب .\r\nاز ائمهء اهل بيت عليهم السلام نيز رواياتى نقل شده كه بر اين دلالت مىكند . يكى از شيعيان به امام جواد عليه السلام نوشت : آيا خمس بر همهء چيزهايى است كه كسى بهره مىبرد ، كم باشد يا زياد ؟ از همهء انواع درآمد و بر صنعتگران هم هست ؟ و چگونه است ؟ امام عليه السلام نوشت :\r\n« خمس پس از مؤونه و مخارج است . » « 3 »\r\nاز اين جواب كوتاه برمىآيد كه آنچه را پرسنده گفته ، امام عليه السلام تأييد كرده است و كيفيت پرداخت و محاسبهء خمس هم ياد شده است .\r\nسماعه گويد : از امام كاظم عليه السلام دربارهء خمس پرسيدم . فرمود : « هر چه كه مردم به دست آورند ، كم باشد يا زياد ، خمس دارد . » « 4 »\r\n\r\n\r\n","description":"","footnote":"\r\n( 1 ) . سنن ابىداود : ج 3 ، ص 66\r\n( 2 ) . بخارى در بحث صيد . ر . ك : التاج : ج 4 ، ص 334\r\n( 3 ) . وسائل الشيعه : ج 6 ، باب 8 از ابواب خمس ، حديث 1\r\n( 4 ) . همان : ح 6\r\n","page_name":" 297 ","page_number":297},
  {"content":"\r\n\r\nابوعلى بن راشد ( از وكلاى امام جواد و امام هادى عليهما السلام ) گويد : به حضرت هادى عليه السلام گفتم : مرا دستور دادى كه به كار تو بپردازم و حق تو را بگيرم . به پيروانت گفتم ، برخى گفتند : حق امام چيست ؟ نمىدانستم چه جواب دهم . حضرت فرمود : « خمس بر آنان واجب است » گفتم : در چه چيز ؟ فرمود : « در كالا و وسايلشان » . گفتم : آنكه تجارت مىكند يا چيزى را با دستش مىسازد چه ؟ فرمود : « اگر بتوانند ، پس از هزينه‌هايشان » . « 1 »\r\nاحاديث ديگرى از پيامبر اكرم صلى الله عليه و آله و ائمهء طاهرين عليهم السلام است كه بر شمول خمس نسبت به هر درآمد دلالت دارد .\r\n\r\nه - رجعت در قرآن كريم\r\nرجعت در اصطلاح علما\r\nرجعت به معناى بازگشت است . در اصطلاح ، به بازگشت زندگى به مجموعه‌اى از مردگان پس از نهضت جهانى حضرت مهدى عليه السلام گفته مىشود . اين بازگشت ، پيش از فرارسيدن روز قيامت است و بنابراين ، سخن از بازگشت و رجعت ، از نشانه‌هاى قيامت است . ظهور امام مهدى عليه السلام ، چيزى است ، بازگشت حيات به شمارى از مرده‌ها چيز ديگر ، همچنان كه رستاخيز هم مسألهء سومى است كه بايد همهء اينها را از هم تفكيك كرد .\r\nشيخ مفيد گفته است : خداوند ، گروهى از امت محمد صلى الله عليه و آله را پس از مرگشان ، قبل از روز قيامت بر مىانگيزد . اين عقيده به آل‌محمد صلى الله عليه و آله اختصاص دارد و قرآن هم گواه آن است . « 2 »\r\nسيد مرتضى هم در بارهء رجعت نزد شيعه مىگويد : عقيدهء شيعهء اماميه اين است كه خداوند ، هنگام ظهور امام زمان ، گروهى از پيروان او را كه پيشتر در گذشته‌اند بر مىگرداند ، تا به ثواب يارى او و ديدار دولتش برسند . بعضى از دشمنانش هم بر مىگردند ، تا از آنان انتقام گرفته شود . آنگاه پيروان آن حضرت از ديدن ظهور و غلبهء حق\r\n\r\n\r\n","description":"","footnote":"\r\n( 1 ) . وسائل الشيعه : ج 6 ، باب 8 از ابواب خمس ، حديث 3\r\n( 2 ) . بحار الأنوار : ج 53 ، ص 136 به نقل از « المسائل السرويّه » .\r\n","page_name":" 298 ","page_number":298},
  {"content":"\r\n\r\nو برترى حق پرستان لذت مىبرند . « 1 »\r\nعلامهءمجلسى گويد : رجعت‌مخصوص كسانىاست كه‌مؤمن خالص‌يا منافقِ محض از امت اسلام باشند ، نه از امت‌هاى پيشين . « 2 » پس عقيده به رجعت ، از امور مسلم و قطعى است وروايات فراوانىكه‌از ائمهء معصومين آمده ، جايى براى ترديد در آن باقى نمىگذارد .\r\nعلامهء مجلسى مىگويد : چگونه يك مؤمن در حق بودن ائمهء اطهار شك مىكند ، در حالى كه حدود دويست حديث صريح از آنان در اين زمينه نقل شده و سى و چند نفر از بزرگان در بيش از پنجاه تأليف خود آنها را روايت كرده‌اند ، همچون كلينى و صدوق و . . . « 3 » شيخ حرّ عاملى هم در بارهء روايات مربوط به رجعت مىگويد : آنها بيش از حدّ شمارش است و تواتر معنوى دارد . « 4 »\r\nاينك ، پس از نقل بعضى از كلمات بزرگانِ علما و محدثان شيعه در بارهء رجعت ، مىگوييم كه سخن در بارهء رجعت در چند محور مطرح است :\r\n1 - امكان رجعت\r\nدر امكان رجعت ، امكان برانگيختن زندگى نو در قيامت كافى است ، چرا كه رجعت و معاد ، دو پديدهء همگون و از يك نوع‌اند ، با اين تفاوت كه رجعت از نظر كيفيت و كميت محدود است و پيش از قيامت رخ مىدهد ، اما در معاد ، همهء مردم برانگيخته مىشوند تا زندگى ابدى خود را آغاز كنند . پس پذيرش امكان حيات مجدد در قيامت ، با اعتراف به امكان رجعت در زندگى دنيوى ما ملازم است و چون سخن ما با مسلمانانى است كه ايمان به معاد را از اصول دين خود مىدانند ، پس بايد امكان رجعت را هم بپذيرند .\r\n\r\n\r\n","description":"","footnote":"\r\n( 1 ) . بحار الانوار : ج 53 ، به نقل از رسالهء او در جواب سؤالات اهل رى .\r\n( 2 ) . همان . وى سخنان علماى شيعه را در بارهء رجعت در همان جلد از بحار الأنوار ( ص 22 - 144 ) آورده‌است .\r\n( 3 ) . بحار الانوار : ج 53\r\n( 4 ) . الايقاظ من الهجعه ، باب 2 ، دليل 3\r\n","page_name":" 299 ","page_number":299},
  {"content":"\r\n\r\n2 - رجعت در امت‌هاى گذشته\r\nدر امت‌هاى پيشين ، رجعت‌هاى بسيارى اتفاق افتاده است ، همچون :\r\n1 - احياى گروهى از بنىاسرائيل « 1 »\r\n2 - احياى كشتهء بنىاسرائيل « 2 »\r\n3 - مرگ هزاران نفر و زنده شدن دوبارهء آنان « 3 »\r\n4 - برانگيختگى عُزير پس از گذشت صدسال از مرگ وى « 4 »\r\n5 - زنده شدن مردگان به دست حضرت عيسى عليه السلام . « 5 »\r\nپس از وقوع رجعت در امت‌هاى پيشين ، آيا مجالى براى شك در امكان آن باقى مىماند ؟ اين پندار كه رجعت نيز از قبيل تناسخ است كه عقلًا محال است ، تصور باطلى است ، چون تناسخ به معناى بازگشتِ فعليّت به قوّه و بازگشت انسان به دنيا از راه نطفه و گذراندن دوبارهء تكوّن بشرى است تا دوباره انسان گردد ، چه روح او در جسم انسانى حلول كرده باشد يا در حيوانى . كجاى اين مثل بازگشت روح به بدنى است كه از هر جهت به كمال رسيده است ، بىآنكه پس از فعليت دوباره به مرحلهء قوه برسد ؟\r\nرجعت در امت اسلامى\r\nدليل بر وقوع رجعت در اين امت ، اين آيه است :\r\n« وَإِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ اْلأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ وَيَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا\r\n\r\n\r\n","description":"","footnote":"\r\n( 1 ) . بقره : 55 - 56\r\n( 2 ) . همان : 72 - 73\r\n( 3 ) . همان : 243\r\n( 4 ) . همان : 259\r\n( 5 ) . آل‌عمران : 49\r\n","page_name":" 300 ","page_number":300},
  {"content":"\r\n\r\nفَهُمْ يُوزَعُونَ » « 1 » ؛\r\n« و هنگامى كه فرمان عذاب آنها رسد ( در آستانهء رستاخيز ) جنبنده‌اى را از زمين براى آنان بر مىآوريم كه با آنان تكلّم مىكند ( و مىگويد ) كه مردم به آيات ما ايمان نمىآورند . روزى كه ما از هر امتى گروهى را از كسانى كه آيات ما را تكذيب مىكردند محشور مىكنيم و آنان را نگه مىداريم تا به يكديگر ملحق شوند » .\r\nاز مفسران كسى شك ندارد كه آيهء اول مربوط به حوادث قبل از روز قيامت است ، از پيامبر خدا صلى الله عليه و آله هم روايت است كه بيرون آمدن جنبنده از زمين از علايم قيامت است ، جز اين كه ميان مفسران اختلاف نظر است كه مقصود از « دابّة الأرض » ( جنبندهء زمين ) كيست و چگونه بيرون مىآيد و چگونه حرف مىزند و مطالب ديگر كه نيازى به طرح آنها نيست .\r\nمسلم روايت كرده است كه پيامبر خدا صلى الله عليه و آله فرمود : « قيامت برپا نمىشود تا آنكه ده نشانه پديد آيد : فرو رفتن زمين در مشرق ، در مغرب و در جزيرة العرب ، دود ، دجّال ، دابّة الأرض ، يأجوج و مأجوج ، طلوع خورشيد از مغرب و آتشى كه از قعر عدن بيرون مىآيد و مردم را مىكوچاند . » « 2 »\r\nسخن در آيهء دوم است . حق آن است كه آيه ظهور دارد در حوادث پيش از قيامت ، چرا كه آيه ، بيانگر زنده شدن گروهى از هر جماعت است . يعنى همه برانگيخته نمىشوند ، روشن است كه زنده شدن در قيامت مربوط به همه است نه برخى .\r\nخداوند مىفرمايد : « روزى است كه كوه‌ها را جابه‌جا مىكنيم و زمين را آشكار و مسطح مىبينى و همهء آنان را بر مىانگيزيم و احدى از آنان را فروگذار نخواهيم كرد » :\r\n« . . . وَحَشَرْناهُمْ فَلَمْ نُغادِرْ مِنْهُمْ أَحَداً » . « 3 »\r\n\r\n\r\n","description":"","footnote":"\r\n( 1 ) . نمل : 82 - 83\r\n( 2 ) . صحيح مسلم : ج 8 ، ص 179 كتاب الفتن واشراط الساعه .\r\n( 3 ) . كهف : 47 .\r\n","page_name":" 301 ","page_number":301},
  {"content":"\r\n\r\nآيا پس از اين بيان صريح ، مىتوان آيهء مورد بحث را به روز رستاخيز و قيامت تفسير كرد ؟ دو قرينهء ديگر هم هست كه ظرف زمانى حادثه را بيان مىكند :\r\nاول : آيهء پيش از آن يكى از علايم قيامت را كه خروج جنبندهء زمين است براى مردم بيان مىكند ، طبيعى آن است كه زنده شدن گروهى از مردم به همين مسأله مربوط باشد .\r\nدوم : در همان سوره در آيهء 87 يعنى پس از سه آيه ، سخن از قيامت و دميده شدن در صور و وحشت همهء اهل آسمان‌ها و زمين است و اين نشان مىدهد كه حوادث پيش از آن مربوط به قبل از آن روز است و زنده شدن گروهى از تكذيب كنندگان آيات خدا حتماً پيش از قيامت رخ خواهد داد و از علايم آن روز است و در وقتى پديد خواهد آمد كه جنبنده‌اى از زمين بيرون مىآيد و با مردم حرف مىزند .\r\nشگفت از سخن فخررازى كه مىگويد : زنده شدن گروهى از هر امت پس از برپايى قيامت واقع خواهد شد . « 1 » اين سخن بىاساس است و ترتيب و پيوند آيات با هم آن را نفى مىكند و بر اعتقاد شيعه كه آيه مربوط به پيش از قيامت است تأكيد مىكند . به علاوه ، زنده شدن گروهى از مردم با اعتقاد به حيات مجدد همهء انسان‌ها در قيامت ناسازگار است . آرى ، آيه از حشر دروغگويان سخن مىگويد ، اما رجعت گروهى ديگر از صالحان برعهدهء روايات رجعت است . قرآن در بارهء كيفيت وقوع رجعت و خصوصيات آن چيزى نگفته است ، مثل برزخ و حيات برزخى .\r\nوقوع رجعت در امت‌هاى پيشين ، وقوع آن را در اين امت نيز تأييد مىكند .\r\nابوسعيد خدرى روايت كرده است كه پيامبر خدا صلى الله عليه و آله فرمود :\r\n« شما وجب به وجب و ذراع به ذراع از سنت‌هاى پيشينيان پيروى خواهيد كرد ، حتى اگر آنان وارد سوراخ سوسمارى هم شده باشند ، شما نيز چنين خواهيد كرد . گفتيم :\r\nدنباله‌روى از يهود و نصارا اى رسول خدا ؟ فرمود : پس كى ؟ » « 2 »\r\n\r\n\r\n","description":"","footnote":"\r\n( 1 ) . مفاتيح الغيب : ج 4 ، ص 218 .\r\n( 2 ) . صحيح بخارى : ج 9 ، ص 112 .\r\n","page_name":" 302 ","page_number":302},
  {"content":"\r\n\r\nو نيز به روايت ابوهريره ، پيامبر خدا صلى الله عليه و آله فرمود :\r\n« قيامت برپا نخواهد شد مگر آنكه امت من مثل امت‌هاى گذشته وجب به وجب و ذراع به ذراع گرفتار خواهند شد . گفتند : يا رسول‌اللَّه ، مثل ايرانيان و روميان ؟ فرمود : مگر مردم جز آنانند ؟ « 1 » صدوق نيز روايت كرده است كه پيامبر خدا صلى الله عليه و آله فرمود :\r\n« هر چه در امت‌هاى گذشته بوده ، در اين امت هم همانند آن خواهد بود ، گام به گام و مو به مو . » « 2 »\r\nاز آنجا كه رجعت در امت‌هاى گذشته از حوادث مهم بوده ، پس بايد مانند آن در اين امت هم به دليل همگونى و مشابهت پيش آيد .\r\nمأمون عباسى از حضرت رضا عليه السلام در بارهء رجعت پرسيد . آن حضرت جواب فرمود : حق است ، در امت‌هاى گذشته هم بوده ، قرآن هم از آن سخن گفته و پيامبر خدا صلى الله عليه و آله هم فرموده است : در اين امت ، هر چه در امت‌هاى پيشين بوده خواهد بود ، گام به گام و مو به مو . « 3 »\r\nاين حقيقت رجعت و دلايل آن است . معتقدان به آن هم بيش از اين ادعايى ندارند و خلاصه‌اش بازگشت حيات به دو گروه از نيكان و بدان پس از ظهور امام مهدى عليه السلام و پيش از قيامت است و آن را جز كسى كه به دلايل آن دقت نكند ، انكار نمىكند . « 4 »\r\nچند سؤال و پاسخ آنها\r\nسؤال اول : بازگشت ظالمان با آيه‌اى كه مىگويد : « مردمى را كه هلاكشان كرديم ،\r\n\r\n\r\n","description":"","footnote":"\r\n( 1 ) . صحيح بخارى : ج 9 ، ص 102 ؛ كنز العمال : ج 11 ، ص 133 .\r\n( 2 ) . كمال الدين : ص 567 .\r\n( 3 ) . بحار الانوار : ج 53 ، ص 59 ، ح 45 .\r\n( 4 ) . در اينجا دو بحث مىماند : رجعت كنندگان كيانند ؟ هدف از زنده كردن آنان چيست ؟ جواب سؤال اول آن است كه گروهى از مؤمنان و جمعى از ظالمان زنده مىشوند و اما پاسخ اجمالى سؤال دوم در كلام سيد مرتضى آمده است كه عده‌اى از شيعيان كه پيش از ظهور مرده‌اند به فيض يارى امام عليه السلام نائل آيند و از عده‌اى از دشمنان هم انتقام گرفته شود . ( براى تفصيل بيشتر در اين مورد ، ر . ك : بحار الأنوار ، ج 53 و الايقاظ من الهجعه ، شيخ حرّ عاملى ) .\r\n","page_name":" 303 ","page_number":303},
  {"content":"\r\n\r\nبازگشت بر آنان حرام است » « 1 » چگونه قابل جمع است ؟ اين آيه ، با قاطعيت رجوع آنان را نفى مىكند .\r\nجواب : اين آيه مخصوص ظالمانى است كه در اين دنيا به كيفر ظلمشان هلاك شده‌اند كه آنان بر نمىگردند . اما ستمگرانى كه بدون مؤاخذه از دنيا رفته‌اند ، برخى برمىگردند تا كيفر عملشان را ببينند ، سپس در آخرت هم به عذاب شديدتر گرفتار مىشوند . پس آيه ارتباطى به بحث رجعت ندارد .\r\nسؤال دوم : ظاهر آيه‌اى كه مىفرمايد : « وقتى مرگ يكى از آنان مىرسد ، مىگويد :\r\nخدايا مرا برگردانيد تا كار نيك انجام دهم . هرگز ! اين سخنى است كه مىگويند و پس از مرگشان برزخى است تا روز قيامت » « 2 » آن است كه پس از مرگ ، بازگشتى به دنيا نيست .\r\nجواب : آيه از يك قانون كلى حكايت مىكند كه قابل استثنا در برخى موارد است و دليل آن زنده شدن بعضى از مردگان در امت‌هاى پيشين است . اگر عدم بازگشت به دنيا يك قانون و سنت كلى و استثنا ناپذير بود ، بازگشت برخى به دنيا با عموم آيه تناقض داشت . اين آيه هم مثل سنت‌هاى ديگر الهى در مورد انسان است و مىرساند كه طبيعتاً پس از مرگ ، حياتى نيست تا قيامت و اين منافاتى ندارد كه در بعضى موارد به خاطر مصالح برتر ، رجعتى صورت بگيرد .\r\nسؤال سوم : استدلال به رجعت ، مبتنى بر اين است كه آيهء « وَيَوْمَ نَحْشُرُ مِنْ كُلِّ أُمَّةٍ فَوْجاً . . . » « 3 » را حاكى از وقوع حادثه پيش از قيامت بدانيم . ولى ممكن است آيه ، در بارهء حادثه‌اى در روز قيامت باشد كه قبل از آيهء « وَيَوْمَ يُنْفَخُ فِي الصُّورِ » « 4 » ذكر شده و طبيعى آن بود كه پس از آن ذكر شود و مراد از فوجى از هر امت ، گروهى از ستمگران و سران\r\n\r\n\r\n","description":"","footnote":"\r\n( 1 ) . « وَحَرامٌ عَلى قَرْيَةٍ أَهْلَكْناها أَنَّهُمْ لا يَرْجِعُونَ » ( انبياء : 95 ) .\r\n( 2 ) . « حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ كَلَّا إِنَّها كَلِمَةٌ هُوَ قائِلُها وَمِنْ وَرائِهِمْ بَرْزَخٌ إِلى يَوْمِ يُبْعَثُونَ » ( مؤمنون : 99 - 100 ) .\r\n( 3 ) . نمل : 83\r\n( 4 ) . همان : 87\r\n","page_name":" 304 ","page_number":304},
  {"content":"\r\n\r\nآن اقوام باشند .\r\nجواب : اولًا : بر فرض آنكه آيهء « وَيَوْمَ نَحْشُرُ . . . » حكايت‌گر واقعه‌اى در روز قيامت باشد ، تقدم آن بر آيهء نفخ صور ، اختلالِ بىدليل در آهنگ كلام است .\r\nثانياً : ظاهر آيات مىرساند كه دو روز وجود دارد : يكى روزى كه از هر امتى گروهى زنده مىشوند و ديگرى روزى كه در صور دميده مىشود . اين كه آن روز را از متمم‌هاى روز قيامت بشماريم ، لازمه‌اش آن است كه آن دو روز ، يك روز باشد و اين خلاف ظاهر آيات است . « 1 »\r\n\r\n\r\n","description":"","footnote":"\r\n( 1 ) . با توجه به آنچه ذكر شد ، بسيارى از آنچه آلوسى در تفسير اين آيه گفته است ، باطل خواهد شد . ر . ك : تفسير آلوسى : ج 20 ، ص 26 .\r\n","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n\r\n\r\nفصل نهم : صحابه و تابعين\r\n1 . تعريف صحابه و تابعين\r\n2 . تأثير همنشينى در جان‌ها\r\n3 . عدالت ، ملكهء تدريجىّ الحصول\r\n4 . انواع صحابه در قرآن\r\n5 . صحابه را صحابه بهتر مىشناسند\r\n6 . قرآن كريم و عدالت صحابه\r\n7 . سنت نبوى و عدالت صحابه\r\n8 . موضع پيامبر صلى الله عليه و آله نسبت به صحابهء ناشايست\r\n9 . صحابه در آيينهء تاريخ\r\n10 . هدف از بررسى عدالت صحابه چيست ؟\r\n11 . آيا سخن صحابه ، از منابع تشريع است ؟\r\n12 . آيا خواب صحابه ، از منابع تشريع است ؟\r\n\r\n","description":"","footnote":"","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n\r\nصحابه و تابعين\r\nاهل سنت همهء صحابه را عادل مىدانند و هيچ نقد و بررسى را نمىپذيرند . در نظر آنان همهء روايات صحابه حجت است ، بدون بررسى و تحقيق از حالات و رفتارشان در طول زندگى .\r\nمىخواهيم به بررسى اين موضوع بپردازيم و اين كه آيا اين مسأله كليت دارد ، يا برخى از آنان عدالت نداشته‌اند ؟ حقيقت در ضمن بحث از چند مسأله روشن مىشود .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\n1 . تعريف صحابه و تابعين\r\nسخن علماى اهل سنت در تعريف صحابى مختلف است ، چون تعريف دقيق و جامع و مانعى از نظر وسعتِ دايرهء آن نكرده‌اند . برخى از سخنانشان چنين است :\r\n1 - سعيد بن مسيب گويد : صحابى كسى است كه يكى دو سال با پيامبر خدا صلى الله عليه و آله بوده و در يكى دو جنگ با او شركت داشته است .\r\n2 - واقدى گويد : عالمان را ديده‌ام كه مىگويند : هر كس رسول خدا صلى الله عليه و آله را ديده و مسلمان شده و دين را دريافته و پسنديده است ، در نظر ما صحابى است ، هر چند به مدت ساعتى از يك روز باشد ، ليكن صحابه بر اساس سابقهء در اسلام طبقات مختلفى دارند .\r\n3 - احمد بن حنبل گويد : اصحاب پيامبر خدا صلى الله عليه و آله كسى است كه يك ماه يا يك روز ، يا يك ساعت با او همنشينى داشته يا او را ديده است .\r\n4 - بخارى گويد : هر كس با پيامبر خدا صلى الله عليه و آله همنشينى كرده يا او را ديده است ، از اصحاب اوست .\r\nاما « تابعى » نيز طبق اختلافشان در مفهوم صحابى ، تعريف‌هاى مختلفى دارد . تابعى كسى است كه پيامبر صلى الله عليه و آله را نديده ، ولى صحابه‌اى كه آن حضرت را ديده‌اند ، ديده است .\r\nپس مفهوم تابعى طبق مفهوم صحابى تعريف و مشخص مىشود .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\n2 . تأثير همنشينى در جان‌ها\r\nبدون شك همنشينى تأثير مىگذارد ، چه همنشين خوب ، چه همنشين بد . از اين رو مىبينيم كه گنهكار در قيامت آرزو مىكند كه كاش فلانى را دوست خود نگرفته بود . « 1 » قرآن در بارهء همنشينى و رفاقت مىفرمايد : « در روز قيامت ، دوستانِ دنيايى همه دشمن يكديگر مىشوند ، مگر متقين . » « 2 »\r\nپس همانطور كه همنشينى با بدان تأثير منفى بر شخصيت انسان مىگذارد ، همنشينى با نيكان نيز در دل‌ها و جان‌هاى مستعد و قابل ، اثر دارد و گاهى او را به مراتب بالا مىرساند ، اين حقيقتى ملموس براى هر انسان در زندگى عملى است .\r\nبدون شك همنشينى با نيكان اثر سازنده دارد ، اما اندازهء تأثير آن به اختلافِ اين سه عنصر ، متفاوت است : سنّ ، استعداد ، مدت همنشينى .\r\nاما نخست ، بىشك وقتى انسان در چهارچوب تربيت قرار مىگيرد ، اگر نوجوان يا در ابتداى جوانى باشد ، دل و جانش همچون زمينى خالى است كه هر بذرى در آن افشانده شود آن را مىروياند . همنشينى گاهى شخصيت كاملى به وجود مىآورد كه نمونهء فضيلت و برترى است ، به خلاف آنجا كه سنّى از انسان گذشته و شخصيت روحى\r\n\r\n\r\n","description":"","footnote":"\r\n( 1 ) . « يا وَيْلَتى لَيْتَنِي لَمْ أَتَّخِذْ فُلاناً خَلِيلًا » ( فرقان : 28 ) .\r\n( 2 ) . « اْلأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ » ( زخرف : 67 ) .\r\n","page_name":" 311 ","page_number":311},
  {"content":"\r\n\r\nو فكرى او شكل گرفته باشد كه نفوذ و تأثيرگذارى بر چنين كسانى و بر افكار و روحياتشان بسيار دشوار است و همنشينى تأثيرى كمتر از گروه اول دارد .\r\nاما دوم يعنى اختلاف در استعداد نياز به توضيح ندارد . مردم همچنان كه در آموختن دانش متفاوتند ، در پذيرش هدايت الهى هم برابر نيستند . از اين رو دست‌پروردگان مكتب پيامبر صلى الله عليه و آله در ايمان ، ايثار ، اخلاق و رفتار يكسان نيستند .\r\nاما سوم يعنى مقدار همنشينى نيز در اصحاب آن حضرت متفاوت بوده است ، برخى از آغاز بعثت تا لحظهء رحلت آن حضرت ، همراهش بوده‌اند ، بعضى پس از بعثت و قبل از هجرت مسلمان شدند و بسيارى از آنان پس از هجرت اسلام آوردند و چه بسا يك سال يا يك ماه يا روزها و ساعت‌هايى چند توفيق مصاحبت با او را داشته‌اند . آيا درست است كه بگوييم همنشينى اندك زمان ، همهء آنچه را در دل و جان آنان بوده ريشه‌كن ساخته و اخلاق و افكار ناپسند را از آنان زدوده است و از آنان شخصيت‌هايى ممتاز و عالى ساخته ، به حدى كه فراتر از هر گونه نقد و انتقاد باشند ؟\r\nسه عامل ياد شده نشان مىدهد كه تأثير همنشينى با پيامبر صلى الله عليه و آله به نحوى نبوده كه همه را از نظر ايمان و فضيلت و تقوا و ايثار و پارسايى و نيكى در يك حدّ قرار دهد ، تا اين گونه تفاوت ها در ميانشان بوده ، بعيد است كه همه را بتوان يكسان و در يك سطح ديد و در صفاى روحى و وارستگى از جلوه‌هاى دنيا مثل هم دانست . همنشينى صحابه با آن حضرت ، هرگز بيشتر و شديدتر از همنشينى همسر نوح و همسر لوط با آن دو مرد بزرگوار نبوده است . زنان اين دو ، شب‌ها و روزها با آن دو بوده‌اند ، ليكن متأسفانه هيچ فايده‌اى نداشته است . قرآن كريم زن نوح و زن لوط را به عنوان نمونهء كافران ياد مىكند كه در كنار دو بندهء صالح خدا بودند ، اما به آن دو خيانت كردند و اين همنشينى نتوانست آنان را از عذاب الهى برهاند و اهل دوزخ شدند . « 1 »\r\nافتخار همنشينى با پيامبر صلى الله عليه و آله ، امتياز بيشتر و اثرگذارتر از افتخار همسرى پيامبر\r\n\r\n\r\n","description":"","footnote":"\r\n( 1 ) . « ضَرَبَ اللَّهُ مَثَلًا لِلَّذِينَ كَفَرُوا امْرَأَتَ نُوحٍ وَامْرَأَتَ لُوطٍ . . . » ( تحريم : 10 ) .\r\n","page_name":" 312 ","page_number":312},
  {"content":"\r\n\r\nنيست . خداوند در بارهء همسران پيامبر صلى الله عليه و آله فرموده است : « اى همسران پيامبر ! هر كدام از شما كار زشت آشكارى انجام دهد ، دو برابر عذاب خواهد شد . » « 1 »\r\nدر جاى ديگر قرآن همسران پيامبر را ملامت مىكند كه چرا راز آن حضرت را فاش ساختند . « 2 » در اين عتاب‌ها به زمينه‌هاى تلاش بر ضدّ پيامبر در ميان برخى از همسران آن حضرت اشاره شده است و خداوند خبر مىدهد كه چون خدا و جبرئيل و مؤمنان صالح و فرشتگان ، پشتيبان پيامبرند ، آنان به خواسته‌هاى خود نمىرسند .\r\nهمهء اين آيات نشان مىدهد كه صِرف همنشينى علّت تامّهء تغيير همنشين به يك انسان عادل صالح خداترس نيست و مانع پرهيز از گناه كوچك يا بزرگ نمىشود . بلكه اگر كسى شايستگى هدايت و تصميم بهره‌گيرى داشته باشد ، اين همنشينى و مصاحبت مىتواند زمينه‌ساز آن باشد ، پس همنشينىها تأثيرهاى متفاوتى دارد و همه به يك شكل نيست .\r\n\r\n\r\n","description":"","footnote":"\r\n( 1 ) . « يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ . . . » ( احزاب : 30 ) .\r\n( 2 ) . « وَإِذْ أَسَرَّ النَّبِيُّ إِلى بَعْضِ أَزْواجِهِ حَدِيثاً . . . » ( تحريم : 3 - 5 ) .\r\n","page_name":" 313 ","page_number":313},
  {"content":"\r\n\r\n\r\n3 . عدالت ، ملكهء تدريجىّ الحصول\r\nعدالت ، ملكه‌اى است مثل ملكات ديگر از جمله ملكهء اجتهاد و شؤون علمى ديگر كه در طىّ تمرين‌ها و تلاش‌هاى مستمر و دراز مدت در انسان پديد مىآيد ، تا انسان به سطح بالايى از آن صفت برسد كه در وجود او ريشه بدواند و به آسانى زايل نشود .\r\nكسى كه دانشمند علم نحو است ، وقتى مدتى دراز با مسائل نحو سر و كار داشته باشد ، قدرت پاسخگويى و تحليل هر مسأله و سؤال نحوى كه پيش آيد مىيابد . عدالت همچنين است ، ملكه‌اى نفسانى يا خشيتى الهى است كه در دل انسان جا مىگيرد و او را از گناه و مخالفت با سنت‌ها و قوانين خدا باز مىدارد و اگر يك بار هم قواى حيوانى بر او چيره شود ، فورى بر مىگردد و توبه مىكند و به اين زودى دوباره سراغ آن گناه نمىرود و به همين خاطر ، عادل ، با معصوم تفاوت دارد ، چون در معصوم ، هرگز در طول عمرش قواى حيوانى بر او غلبه نمىكند . هرچند قدرت خلاف و گناه در او هست .\r\nبا توجه به اين واقعيت در ملكهء عدالت ، چگونه مىتوان نظريهء عدالت صحابه را به مجرّد آنكه كسى يك بار يا يك روز و يك ماه يا بيشتر پيامبر اكرم صلى الله عليه و آله را ديده است پذيرفت ؟ پس صحابه هم مثل مردم ديگر يا مثل تابعين‌اند ، ميان آنان خوب و بد و عادل و غيرعادل وجود دارد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\n4 . انواع صحابه در قرآن\r\nقرآن كريم ، اصحاب پيامبر صلى الله عليه و آله را به انواع مختلفى تقسيم مىكند ، بدون فرق بين بدرى و غير بدرى و بين آنكه قبل از حديبيه ايمان آورده باشد يا پس از آن ، قبل از فتح به مسلمانان پيوسته باشد يا پس از آن . چهره‌هاى اصلى اين گروه‌ها از اين قرار است :\r\n1 - منافقان شناخته شده ( منافقون : 1 )\r\n2 - منافقان نيرنگ‌باز ( توبه : 101 )\r\n3 - بيماردلان ( احزاب : 12 )\r\n4 - گوش سپردگان به فتنه‌گران دشمن ( توبه : 45 - 47 )\r\n5 - آميزندگان كار خوب و بد ( توبه : 102 )\r\n6 - افراد در آستانهء ارتداد ( آل‌عمران : 154 )\r\n7 - تسليم شدگان غيرمؤمن ( حجرات : 14 )\r\n8 - مؤلفة القلوب ( توبه : 60 )\r\n9 - فاسق ( حجرات : 6 )\r\n10 - از جبهه گريزان در مقابل كفار ( انفال : 15 - 16 )\r\nاين ده گروه از اصحاب پيامبر صلى الله عليه و آله را نمىتوان عادل و باتقوا شمرد و آياتِ ستايشگر اهل عدالت و تقوا هم شامل اينان نمىشود ، و گرنه در مفهوم آيات تناقض پيش مىآيد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nقرآن كريم از ارتداد گروهى از صحابه پس از رحلت پيامبر صلى الله عليه و آله خبر مىدهد :\r\n« وَما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ . . . » . « 1 » اگرچه آيه ، لحنِ شرطى و اگرى دارد ( آيا اگر پيامبر بميرد يا كشته شود به جاهليت بر مىگرديد ؟ ) و قضيهء شرطيّه بر وقوعِ آن دلالت نمىكند ، ولى مضمون آن مىرساند كه در ميان صحابهء پيامبر در زمان نزول آيه يعنى در سال سوم هجرى در جنگ احد ، كسانى بودند كه رفتار و كارهايشان نشان مىداد كه ممكن است پس از رحلت پيامبر صلى الله عليه و آله ، مرتدّ شوند . پس چگونه مىتوان همهء اصحاب را ، حتى همهء شركت كنندگان در نبرد احد را يكسان دانست ؟ تا چه رسد به آنان كه پس از احديون ايمان آوردند و پايين‌تر از آنان بودند !\r\nوقتى اين آيات ، به آياتِ ستايشگر از مؤمنان ضميمه شود ، مفسّر به يك نتيجهء روشن مىرسد و آن اين كه صحابهء پيامبر صلى الله عليه و آله ، برخى صالح بودند و برخى ناصالح ، برخى چنان و الا بودند كه به بركت وجود آنان باران مىباريد و بعضى ايمانى داشتند كه به چيزى نمىارزيد .\r\n\r\n\r\n","description":"","footnote":"\r\n( 1 ) . آل عمران : 144\r\n","page_name":" 316 ","page_number":316},
  {"content":"\r\n\r\n\r\n5 . صحابه را صحابه بهتر مىشناسند\r\nكسى كه تاريخ صحابه را پس از رحلت رسول خدا صلى الله عليه و آله بررسى مىكند انبوهى از نزاع و كشمكش و تبادل دشنام و ناسزا ميان اصحاب مىبيند و گاهى هم جدال و خونريزى مشاهده مىكند . چه بسيار رزمندگان بدر و احد كه حرمتشان شكسته شد ، يا مورد شكنجه قرار گرفتند يا خونشان توسط صحابى ديگرى ريخته شد .\r\nدر اين‌ها شكى نيست . نكتهء مهم اين است كه هر يك از دو طرف تخاصم و نزاع ، طرف مقابل را گمراه و شايستهء كيفر و قتل مىدانست . اين باور ، حتى اگر از اجتهادشان هم سرچشمه گرفته باشد ، نشان مىدهد كه هر يك از دو گروه مخالف هم ، گروه ديگر را عادل نمىدانست . پس وقتى خود آن صحابىها ، طرف مقابل خود را گمراه و منحرف از دين خدا و رسول مىدانستند و بر همين اساس بر ضدّ آنان شمشير مىكشيدند و آنان را مىكشتند ، چگونه بر ما جايز است كه همهء آنان را پاك و عادل بشماريم و بر همه به طور يكسان جامهء تقدس بپوشانيم و از هر خطا و انحرافى منزّه بدانيم ؟\r\nمگر نه اين كه هر كس حال و روحيات خود را بهتر مىشناسد ؟ مگر نه اين كه صحابه ، انگيزه‌ها و حالات خودشان و افراد نسل خودشان را بهتر از ما نمىشناختند ؟\r\nحرف‌هايى كه ميان آنان ردّ و بدل شده ، بيانگر اعتقاد آنان دربارهء يكديگر است .\r\nاتهام يكديگر به دروغ و نفاق و فحش و ناسزا از ساده‌ترين كارهاى رايج ميان آنان\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nبوده است . سعد بن عباده رئيس قبيلهء خزرج ، سعد بن معاذ را كه رئيس قبيلهء اوس بود دروغگو مىدانست . عايشه مىگويد : سعد بن عباده بزرگ خزرجيان به سعد بن معاذ گفت : به خدا قسم دروغ مىگويى ! اسيد بن حضير كه پسرعموى سعد بن معاذ بود به او گفت : به خدا تو دروغ مىگويى ، او را خواهيم كشت ، تو منافقى هستى كه از منافقان دفاع مىكنى . دو گروه به جان هم افتادند و نزديك بود كه با هم پيكار كنند ، در حالى كه رسول خدا صلى الله عليه و آله بر منبر بود و پيوسته آنان را به سكوت و آرامش فرا مىخواند تا آنكه آرام شدند . « 1 »\r\nاز اين نمونه ماجراها ده‌ها نمونه در كتب صحاح و مسندهاى اهل سنت و كتب تاريخ آمده است . آنچه ذكر شد تنها يك نمونه بود . در بحث‌هاى آينده نمونه‌هاى ديگرى از سخنان و رفتارهايشان كه گوياى اعتقادشان در بارهء مخالفان خويش است خواهد آمد . آيا شگفت نيست كه در محضر حضرت رسول صلى الله عليه و آله ، يك صحابى صحابى ديگر را به دروغگويى و نفاق نسبت دهد ، در حالى كه هر دو از چهره‌هاى برجستهء انصارند ؟ ولى آنان كه بعدها آمدند ، همهء صحابه را به عدالت و تقوا و پارسايى و زهد ستودند ، چه دايه‌هاى مهربان‌تر از مادر !\r\n\r\n\r\n","description":"","footnote":"\r\n( 1 ) . صحيح بخارى : ج 3 ، ص 245 ؛ كتاب التفسير : ح 4750\r\n","page_name":" 318 ","page_number":318},
  {"content":"\r\n\r\n\r\n6 . قرآن كريم و عدالت صحابه\r\nقرآن كريم در سوره‌ها و آيه‌هاى مختلف ، حرف‌ها و عمل‌هاى صحابه را به روشنى نقد مىكند و در برخى از آيات ، گروهى را مىستايد . درست نيست كه گروهى را در نظر بگيريم و از گروهى چشم بپوشيم . در اين فصل ، برخى آيات را كه به نقد افعال و آراى آنان پرداخته است بررسى مىكنيم .\r\n\r\nالف . خبردادن قرآن از ارتداد گروهى از صحابه\r\nقرآن خبر مىدهد كه ممكن است پس از رحلت پيامبر خدا صلى الله عليه و آله گروهى از صحابه مرتد شوند . در جنگ احد كه عده‌اى از مسلمانان كشته شدند و عده‌اى گريختند ، به نقل ابن كثير شيطان ندا در داد : « محمد كشته شد » . اين سخن در دل عده‌اى اثر گذاشت و پنداشتند كه پيامبر صلى الله عليه و آله كشته شده است ، سست شدند و از جنگ دست كشيدند . مردى از مهاجران بر مردى از انصار گذشت كه به خون خود آغشته بود . به او گفت : فلانى ، مىدانى پيامبر صلى الله عليه و آله كشته شد ؟ گفت : اگر هم محمد كشته شده ، پيام خود را ابلاغ كرده است ، شما از دينتان دفاع كنيد . خداوند اين آيه را نازل فرمود :\r\n« وَما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nعَلى أَعْقابِكُمْ . . . » « 1 » ؛\r\n« محمد جز فرستاده نيست ، همچون فرستادگان پيشين . آيا اگر بميرد يا كشته شود ، به عقب و جاهليت بر مىگرديد ؟ »\r\nابن قيم جوزيه گويد : واقعهء احد مقدمه و هشدارى براى پيامبر خدا صلى الله عليه و آله بود و مردم را خبر داد و توبيخ كرد كه اگر پيامبر صلى الله عليه و آله بميرد يا كشته شود ، از دين بر مىگردند . « 2 » ظاهر ارتداد ، اعم است از ارتداد و برگشتن از دين آن گونه كه برخى منافقان آشكارا مىگفتند و ارتداد از عمل و جهاد و مبارزه با دشمنان و يارى حق و فراموش كردن سفارش پيامبر خدا صلى الله عليه و آله .\r\nاين آيه خبر مىدهد كه بازگشت از دين پس از رحلت پيامبر صلى الله عليه و آله ، امكان دارد . پس آيا مىتوان كسانى را كه چنين احتمالى در بارهء آنان مىرود ، به عدالت كامل كه هم‌مرز با عصمت است توصيف كرد ؟ از اين روست كه آنان راضى نمىشوند آراء و سخنان صحابه نقد شود !\r\n\r\nب . پيامبر صلى الله عليه و آله را در حال سخنرانى ترك كردن\r\nدر حالى كه پيامبر خدا صلى الله عليه و آله خطبهء نماز جمعه را مىخواند ، كاروان تجارتى وارد مدينه شد . اصحاب پيامبر به سوى آن شتافتند و جز دوازده نفر كسى با او نماند . پيامبر خدا صلى الله عليه و آله فرمود : سوگند به آنكه جانم در دست اوست ، اگر همهء شما رفته بوديد و هيچ كس نمانده بود ، اين وادى براى شما پر از آتش مىشد . آيهء 11 سورهء جمعه نازل شد :\r\n« وَإِذا رَأَوْا تِجارَةً أَوْ لَهْواً انْفَضُّوا إِلَيْها . . . » .\r\nابن كثير گويد : خداوند آنچه را مردم انجام دادند و از خطبهء روز جمعه به سوى كاروان تجارتى كه به مدينه آمده بود رفتند و پيامبر صلى الله عليه و آله را ايستاده گذاشتند ، نكوهش كرده و مىفرمايد ، « وَإِذا رَأَوْا تِجارَةً . . . » . ديگران نيز اين گونه نقل كرده‌اند ، همچون\r\n\r\n\r\n","description":"","footnote":"\r\n( 1 ) . تفسير ابن كثير : ج 1 ، ص 409 ( آل عمران : 144 ) .\r\n( 2 ) . زاد المعاد : ص 253\r\n","page_name":" 320 ","page_number":320},
  {"content":"\r\n\r\nابوالعاليه ، حسن ، زيد بن اسلم و قتاده از تابعين .\r\nابن‌حبان پنداشته كه كاروان متعلق به دحية بن خليفه بوده ، كه پيش از آنكه مسلمان شود طبل مىزده . مردم پيامبر خدا صلى الله عليه و آله را در حال ايستاده بر منبر رها كرده به طرف آن رفتند ، مگر اندكى از آنان و اين خبر ، صحيح است . امام احمد از ابن ادريس ، از حصين بن سالم از جابر نقل مىكند كه يك بار كاروان به مدينه آمد و رسول خدا صلى الله عليه و آله در حال خطبه بود ، مردم بيرون رفتند ، مگر دوازده نفر . اين آيه « وَإِذا رَأَوْا . . . » نازل شد . « 1 »\r\nآيا كسى كه لهو و داد و ستد را بر ياد خدا مقدم مىدارد و پيامبر را سبك مىشمارد ، داراى آن ملكهء نفسانى است كه او را از گناهان باز دارد ؟ چگونه داورى مىكنيد ؟\r\n\r\nج . خيانت به سبب آميزش پنهانى\r\nخداوند روزهء ماه رمضان را واجب ساخت و آميزش شبانه را بر روزه‌دار حرام كرد .\r\nگروهى از مسلمانان مخفيانه آميزش مىكردند ، در حالى كه بر آنان حرام بود .\r\nابن‌كثير گويد : در آغاز اسلام چنان بود كه كسى كه روزهء خود را افطار مىكرد ، خوردن و آشاميدن و آميزش تا وقت عشاء براى او حلال بود و اگر پيش از آن مىخوابيد ، هر گاه مىخوابيد ، يا نماز عشاء را مىخواند ، خوردن و آشاميدن و آميزش تا شب آينده بر او حرام بود . بعضى از مسلمانان در ماه رمضان پس از عشاء غذا خوردند و با زنان آميزش كردند كه عمر بن خطاب هم از آنان بود . در اين مورد شكايت نزد رسول‌خدا صلى الله عليه و آله آوردند . خدا هم اين آيه را نازل فرمود :\r\n« أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ . . . » « 2 » ؛\r\n« آميزش با زنانتان در شبِ روزه‌دارى بر شما حلال شد . آنان پوشش شمايند ، شما هم پوشش آنانيد . خداوند دانست كه شما به خود خيانت مىكنيد ، بر شما\r\n\r\n\r\n","description":"","footnote":"\r\n( 1 ) . تفسير ابن كثير : ج 4 ، ص 378 ؛ صحيح بخارى : ج 1 ، ص 316 ؛ صحيح مسلم : ج 2 ، ص 590\r\n( 2 ) . همان : ج 1 ، ص 219 ؛ همان : ج 4 ، ص 1639 ، بقره : 187\r\n","page_name":" 321 ","page_number":321},
  {"content":"\r\n\r\nتوبه كرد و از شما گذشت ، اكنون با آنان مىتوانيد آميزش كنيد و در پى چيزى باشيد كه خداوند بر شما واجب ساخته است » .\r\nآيا كسانى را كه با ارتكاب حرام بر خودشان خيانت كردند ، مىتوان عادل و داراى ملكهء بازدارندهء از گناهان كبيره و اصرار بر صغيره دانست ؟ يا آنكه بيشتر آنان اين ملكه را نداشتند و درجهء متوسّطى از ايمان و تقوا داشتند و دنيا دوستى و لذت‌هاى دنيا گاهى بر آنان غلبه مىكرد .\r\n\r\nد . خيانت بعضى از بدريّون\r\nخداوند مىفرمايد :\r\n« وَما كانَ لِنَبِيٍّ أَنْ يَغُلَّ وَمَنْ يَغْلُلْ يَأْتِ بِما غَلَّ يَوْمَ الْقِيامَةِ ثُمَّ تُوَفَّى كُلُّ نَفْسٍ ما كَسَبَتْ وَهُمْ لا يُظْلَمُونَ » « 1 » ؛\r\n« براى پيامبر هرگز روا نيست كه خيانت كند ، و هر كس خيانت كند ، خيانتش را در روز قيامت به همراه مىآورد ، سپس هر كس پاداش آنچه را كرده كامل دريافت مىكند و به آنان ستم نمىشود » .\r\nابن كثير گويد : آيه در بارهء يك قطيفهء سرخى نازل شد كه در روز بدر گم شد . بعضى از مردم گفتند : شايد پيامبر خدا صلى الله عليه و آله آن را برداشته است ! در اين باره زياد حرف زدند . اين آيه « وَما كانَ لِنَبِيٍّ . . . » نازل شد و دامن آن حضرت را از هر گونه خيانت در اداى امانت و تقسيم غنيمت پاك دانست ، سپس تأكيد دارد كه برخى از اصحابش خيانت كرده‌اند . « 2 »\r\nآيه ، از ميزان خوش‌گمانى و اعتقاد آنان به رسول خدا صلى الله عليه و آله خبر مىدهد ، تا حدّى كه آن حضرت را به خيانت در امانت و تقسيم اموال متهم نمودند ، سپس بيان مىكند كه بعضى اصحاب خيانت كردند ، آنان كه نسبت به جايگاه پيامبر صلى الله عليه و آله نادان بودند ، يا آنان كه\r\n\r\n\r\n","description":"","footnote":"\r\n( 1 ) . آل عمران : 161\r\n( 2 ) . تفسير ابن كثير : ج 1 ، ص 421 ؛ تفسير طبرى : ج 4 ، ص 155 و منابع ديگر .\r\n","page_name":" 322 ","page_number":322},
  {"content":"\r\n\r\nدر اموال مسلمانان خيانت كردند ، نمىتوانند عادل باشند . اين ، حال بدريّون است ، نه باديه‌نشينان يا طُلقاء و فرزندانشان و نه منافقين . تا چه رسد به آنان كه پس از ايشان بودند .\r\nكسى كه اين آيات و آنچه را پيرامون آنها وارد شده و احاديث و سخنان را بخواند ، سپس باز هم بدون تحقيق بر عدالت همهء صحابه اصرار ورزد ، هم به خود ظلم كرده است ، هم به امتِ خود .\r\n\r\nه . فاسقى فريبكار\r\nقرآن مىفرمايد :\r\n« يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ » « 1 » ؛\r\n« اى كسانى كه ايمان آورده‌ايد ، اگر فاسقى براى شما خبرى آورد ، تحقيق كنيد ، مبادا از روى جهالت سراغ قومى برويد ، سپس بر آنچه انجام داده‌ايد پشيمان شويد » .\r\nخداوند دستور مىدهد در خبر فاسق تحقيق شود و احتياط مراعات گردد ، تا طبق سخن او حكم نشود و در واقعِ امر ، دروغگو يا خطاكار باشد .\r\nابن‌كثير گويد : بسيارى از مفسّران گفته‌اند آيه در بارهء وليد بن عقبه نازل شد ، آنگاه كه پيامبر خدا صلى الله عليه و آله براى جمع‌آورى زكات از بنىالمصطلق نزد حارث بن ضرار فرستاد كه رئيسشان بود تا زكاتى را كه جمع شده و نزد او بود تحويل بگيرد . چون وليد ، بخشى از راه رفت ، ترسيد و پيش پيامبر صلى الله عليه و آله آمد و گفت : يا رسول اللَّه ، حارث به من زكات نداد و مىخواست مرا بكشد . پيامبر خدا صلى الله عليه و آله خشمگين شد و گروهى را نزد حارث فرستاد .\r\nحارث با همراهانش مىآمدند كه با گروه اعزامى پيامبر صلى الله عليه و آله روبرو گشتند كه از مدينه خارج شده بودند . به آنان گفتند : اين حارث است . وقتى به هم رسيدند ، حارث پرسيد : به\r\n\r\n\r\n","description":"","footnote":"\r\n( 1 ) . حجرات : 6\r\n","page_name":" 323 ","page_number":323},
  {"content":"\r\n\r\nكجا اعزام شده‌ايد ؟ گفتند : به سوى تو . گفت : براى چه ؟ گفتند : پيامبر خدا صلى الله عليه و آله وليد بن عقبه را نزد تو فرستاده ، او مىگويد تو زكات نداده‌اى و مىخواستى او را بكشى .\r\nگفت : قسم به آنكه محمد صلى الله عليه و آله را به حق مبعوث كرد ، من هرگز وليد را نديده‌ام و پيش من نيامده است . حارث وقتى خدمت پيامبر صلى الله عليه و آله رسيد ، حضرت پرسيد : زكات نداده‌اى و مىخواستى فرستادهء مرا به قتل برسانى ؟ گفت : نه به خدا قسم ، من او را نديده‌ام و پيش من نيامده است . من خودم چون ديدم مأمور دريافت زكات از سوى پيامبرخدا صلى الله عليه و آله نيامد ، ترسيدم مبادا خدا و رسول از من خشمگين شوند ، آنگاه اين آيهء « إِنْ جاءَكُمْ فاسِقٌ بِنَبَإٍ فَتَبَيَّنُوا » نازل شد . « 1 »\r\n\r\nو . نزاع و تخاصم بر سر غنائم\r\nاصحاب پيامبر صلى الله عليه و آله پس از پيروزى بر مشركان در جنگ بدر بر اموال آنان تسلط يافتند و در بارهء آن به نزاع پرداختند ، تا حدّ درگيرى . آنان كه غنائم را جمع‌آورى كرده بودند ، گفتند : چون ما اين‌ها را يافته و گرد آورده‌ايم ، پس كسى در آن‌ها سهمى ندارد .\r\nآنان كه به تعقيب دشمن رفته بودند گفتند : شما از ما سزاوارتر نيستيد . ما بوديم كه دشمن را تعقيب كرده و فرارى داديم . آنان كه حلقهء حفاظتى دور پيامبر صلى الله عليه و آله ايجاد كرده بودند گفتند : شما از ما سزاوارتر به اين اموال نيستيد . ما دور پيامبر صلى الله عليه و آله را گرفته بوديم ، چون مىترسيديم دشمن غافلگيرانه بر او حمله كند و سرگرم آن بوديم و به غنائم نرسيديم .\r\nاين آيه نازل شد :\r\n« يَسْئَلُونَكَ عَنِ اْلأَنْفالِ قُلِ اْلأَنْفالُ لِلَّهِ وَالرَّسُولِ فَاتَّقُوا اللَّهَ وَأَصْلِحُوا ذاتَ بَيْنِكُمْ وَأَطِيعُوا اللَّهَ وَرَسُولَهُ إِنْ كُنْتُمْ مُؤْمِنِينَ » « 2 » ؛\r\n« از تو در بارهء انفال مىپرسند . بگو انفال از آنِ خدا و رسول است ، پس از خدا\r\n\r\n\r\n","description":"","footnote":"\r\n( 1 ) . تفسير ابن كثير : ج 4 ، ص 209\r\n( 2 ) . انفال : 1\r\n","page_name":" 324 ","page_number":324},
  {"content":"\r\n\r\nبترسيد و ميان خودتان را اصلاح كنيد و اگر مؤمن هستيد ، از خدا و رسول او فرمانبردارى كنيد » .\r\nابن كثير گويد : ابواثامه از عباده در بارهء انفال پرسيد . گفت : آيه در بارهء ما اصحاب بدر نازل شد ، آنگاه كه در بارهء انفال اختلاف كرديم و اخلاقمان ناپسند شد ، خدا آن را از ما گرفت و به رسول خدا صلى الله عليه و آله سپرد ، پيامبر صلى الله عليه و آله هم آن را يكسان ميان مسلمانان تقسيم كرد . « 1 »\r\nدر آيه هم اشاراتى به بداخلاقى اصحاب است ، آنجا كه خداوند آنان را موعظه كرده و به سه چيز فرمان مىدهد :\r\n1 - تقواى الهى در كارها و اصلاح ميان خود و پرهيز از خصومت و مشاجره ، چرا كه آنچه از هدايت و دانش خدا به شما عطا كرده ، بهتر از چيزى است كه به سبب آن خصومت مىكنيد .\r\n2 - اصلاح ميان خود و ناسزا نگفتن .\r\n3 - اطاعت از خدا و رسول و مخالفت با پيامبر نداشتن و نهى از مشاجره . « 2 »\r\nدقت در آياتِ نازل شده در بارهء آن نزاع كنندگان و رواياتى كه در تفسير اين آيه آمده ، شكّى باقى نمىگذارد كه گروهى از شركت‌كنندگان در جنگ بدر ، به مرحلهء ممتازى نرسيده بودند ، بلكه همچون ديگران بودند و بر سر مال و زينت دنيا با هم نزاع مىكردند ، بىآنكه در آن مورد با پيامبر صلى الله عليه و آله مشورت كنند و حكم انفال را از او بپرسند . آيا اين نزاع كنندگان بر سر مال دنيا ، مىتوانند سرمشق فضيلت و كرامت روح و پاكى جان باشند ؟\r\n\r\nز . شايستگى عذاب بزرگ\r\nسنت جارى در پيامبران گذشته آن بود كه چون با دشمنان جنگيده ، بر آنان پيروز مىشدند ، آنان را نابود مىساختند ، تا عبرت ديگران گردند و دست از دشمنى با خدا و\r\n\r\n\r\n","description":"","footnote":"\r\n( 1 ) . تفسير ابن كثير : ج 2 ، ص 283\r\n( 2 ) . همان : ص 285\r\n","page_name":" 325 ","page_number":325},
  {"content":"\r\n\r\nفرستادهء او بردارند و اسير نمىگرفتند ، تا وقتى كه دينشان ميان مردم استقرار يابد ، آنگاه اسير گرفتن مانعى نداشت و پس از آن يا منّت گذاشته آزاد مىكردند ، يا فديه مىگرفتند .\r\nخداوند در آيهء ديگرى مىفرمايد :\r\n« هرگاه با كافران برخورد كرديد ، گردن بزنيد تا آنجا كه دشمن را درهم بكوبيد ، آنگاه اسيران را محكم ببنديد ، يا منت نهاده آزاد كنيد ، يا در برابر آزادى آنان فديه بگيريد » . « 1 »\r\nپس اجازهء اسير گرفتن داده ، اما پس از قوّت و استقرار يافتن و سامان گرفتن كارها .\r\nاما گروهى از صحابه به پيامبر خدا صلى الله عليه و آله اصرار مىكردند كه پيش از استقرار در زمين ، اسيرانى را كه مىگرفتند عفو كنند و از آنان فديه بگيرند . آيه در بارهء نكوهش آنان نازل شد و آنان را مستحق عذاب بزرگ دانست ، اما تقدير و ارادهء خدا را بر عذاب نكردن آنان بيان كرد . « 2 »\r\nاز اين آيات دو نكته استفاده مىشود :\r\nاول : انگيزهء مهم بيشتر آنان يا گروهى از ايشان ، دست يافتن به متاع دنيا بود ، نه آخرت « تُرِيدُونَ عَرَضَ الدُّنْيا وَ اللَّهُ يُرِيدُ الْآخِرَةَ » . « 3 »\r\nدوم : زشتى كار آنان به حدى بود كه شايستهء عذاب بودند ، اما خداوند نخواسته بود كه عذابشان كند « . . . لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ » . « 4 » اين عذاب بزرگ ، گوياى گناه بزرگى است كه مرتكب شده و به خاطر آن مستحق عذاب شده بودند . آيا ممكن است كسى كه به جاى آخرت ، دنبال متاع دنيا باشد و مستحق عذاب گردد ، داراى آن ملكهء نفسانى باشد كه او را از ارتكاب كبائر و اصرار بر صغائر باز دارد ؟ هرگز !\r\n\r\n\r\n","description":"","footnote":"\r\n( 1 ) . « فَإِذا لَقِيتُمُ الَّذِينَ كَفَرُوا فَضَرْبَ الرِّقابِ . . . » ( محمد : 4 ) .\r\n( 2 ) . « . . . لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ » ( انفال : 67 - 68 ) .\r\n( 3 ) . انفال : 67\r\n( 4 ) . همان : 68\r\n","page_name":" 326 ","page_number":326},
  {"content":"\r\n\r\n\r\nح . فرار از جنگ\r\nدر جنگ احد ، اوضاع بر ضد مسلمانان آشفته گشت ، چرا كه فرمان پيامبر صلى الله عليه و آله را مخالفت كردند و به طمع غنيمت ، موقعيت خود را بر تنگهء احد رها كردند و دچار هزيمتى شدند كه در كتب سيره و تاريخ آمده است . آنان پيامبر صلى الله عليه و آله را در ميدان نبرد تنها گذاشتند و جز تنى چند از صحابه ، همراه آن حضرت نماندند و هر چه پيامبر خدا صلى الله عليه و آله آنان را به بازگشت به ميدان و يارى فراخواند ، در آن لحظات دشوار او را رها كرده به كوه‌ها پناه بردند تا از آسيب دشمن مصون بمانند . قرآن كريم از اين فرار زشت ياد مىكند : « إِذْ تُصْعِدُونَ وَلا تَلْوُونَ عَلى أَحَدٍ . . . » « 1 » .\r\nخطاب اين آيه به كسانى است كه در روز احد گريختند و ترس آنان از مشركين و فرارشان از جبهه را توصيف مىكند كه به كسى توجه نداشتند و دعوت‌هاى پيامبر را اجابت نكردند ، در حالى كه رسول خدا از پشت سر آنان را صدا مىزد : « بندگان خدا ! نزد من آييد ، منم پيامبر خدا » ، با اين حال ، كسى از فراريان پاسخش نداد .\r\nآيه تفرقه و گريز آنان را توصيف مىكند كه برخى نزديك پيامبر صلى الله عليه و آله بودند و بعضى دور تر ، ولى هيچ كدامشان دعوت پيامبر صلى الله عليه و آله را اجابت نكردند و آن حضرت را در ميان انبوه مشركان رها كردند و توجهى به اين كه پيامبر كشته ، اسير يا مجروح شود نداشتند .\r\nالبته گروهى هم بودند كه پيرامون حضرت ماندند و شرّ دشمنان را دفع كردند ، همانان كه خداوند از آنان با تعبير « سَيَجْزِي اللَّهُ الشَّاكِرِينَ » « 2 » ياد مىكند . سپس خداوند ، پشت كردن به جبهه و فرارشان از جهاد را لغزشى مىداند كه با فتنهء شيطان پيش آمد :\r\n« إِنَّمَا اسْتَزَلَّهُمُ الشَّيْطانُ بِبَعْضِ ما كَسَبُوا » « 3 » ؛ « آنان منافق نبودند ، چرا كه منافق بخشوده نمىشود و آنان را خدا بخشود ، بلكه از اصحابِ عادل بودند » !\r\n\r\n\r\n","description":"","footnote":"\r\n( 1 ) . آل عمران : 153\r\n( 2 ) . همان : 144\r\n( 3 ) . همان : 155\r\n","page_name":" 327 ","page_number":327},
  {"content":"\r\n\r\n\r\nط . نسبت فريب به خدا و پيامبر صلى الله عليه و آله\r\nنبرد احزاب ، از جنگ‌هاى مشهور در اسلام است . مشركان و يهود براى شكست اسلام همدست شدند و ده‌هزار مسلّح بودند كه مدينه را محاصره كردند . مسلمانان براى جلوگيرى از هجوم دشمن ، دور مدينه خندق كندند و محاصره حدود يك ماه طول كشيد . در اين جنگ ، اصحاب پيامبر صلى الله عليه و آله امتحان سختى شدند و استوار و متزلزل از هم باز شناخته گشتند . اصحاب پيامبر صلى الله عليه و آله دو گروه بودند :\r\nيك گروه مؤمنانى بودند با شعار « هذا ما وَعَدَنَا اللَّهُ وَرَسُولُهُ . . . » « 1 » كه وعده‌هاى خدا را راست مىدانستند و بر ايمان و تسليم آنان افزوده شد .\r\nگروه ديگر منافقان و بيماردلان بودند و شعارشان اين بود كه : خدا و پيامبر به ما وعدهء دورغ داده است « ما وَعَدَنَا اللَّهُ وَرَسُولُهُ إِلَّا غُرُوراً » « 2 » .\r\nمؤمنان سست ايمان مىپنداشتند كه‌خداوند به آنان وعدهء دروغ داده است . آيا آنان را مىتوان عادل و پاك دانست ؟ البته آنان غير از منافقانى بودند كه اظهار مسلمانى مىكردند ، ولى در دل ، كافر بودند ، به دليل اين كه در آيه ، بيماردلان را عطف به منافقان مىكند .\r\nكسى كه در آيات مربوط به غزوهء احزاب دقت كند ، در مىيابد كه بسيارى از صحابه در برابر آن سيل بنيان كن ، تا چه حدّ مقاومت كردند ! بسيارى از آنان از پبامبر صلى الله عليه و آله اجازه مىخواستند كه به بهانهء اين كه خانه‌هايشان بىحفاظ است به مدينه برگردند ، خداوند مىفرمايد : خانه‌هايشان بىحفاظ نيست ، بلكه مىخواهند فرار كنند ، با اين كه با خدا عهد بسته بودند كه نگريزند و عهد خدا مورد سؤال خواهد بود . « 3 »\r\n\r\n\r\n","description":"","footnote":"\r\n( 1 ) . احزاب : 22\r\n( 2 ) . همان : 12\r\n( 3 ) . « وَما هِيَ بِعَوْرَةٍ إِنْ يُرِيدُونَ إِلَّا فِراراً . . . » ( همان : 13 ) .\r\n","page_name":" 328 ","page_number":328},
  {"content":"\r\n\r\n\r\nى . منافقان نفوذى در بين صحابه\r\nاز وقتى كه پيامبر صلى الله عليه و آله به مدينه آمد ، نفاق ميان صحابه شيوع يافت . قرآن كريم بر مجموعه‌اى از منافقان تأكيد كرده ، انگيزه‌هاى آنان و صفاتشان را برملا ساخت و در سوره‌هاى بقره ، آل عمران ، مائده ، توبه ، عنكبوت ، احزاب ، محمد ، فتح ، حديد ، مجادله ، حشر و منافقون آنان را تهديد كرد .\r\nاين دلالت مىكند كه منافقان گروه مهمى در جامعهء اسلامى بودند ، برخى به نام نفاق شناخته مىشدند ، برخى با عنوان دروغ و كسانى هم ناشناخته بودند ، چون نقاب ايمان و علاقه به پيامبر صلى الله عليه و آله بر چهره زده بودند . اگر منافقان گروه اندك و بىاهميتى بودند ، قرآن كريم تا اين اندازه به آنان نمىپرداخت . گروهى از محققان در بارهء نفاق و منافقين كتاب نوشته‌اند و برخى آيات مربوط به آنان را شمرده‌اند كه تا حدود يك‌دهم قرآن مىشود .\r\nبا اين حال ، آيا مىتوان همهء اصحاب پيامبر صلى الله عليه و آله را عادل دانست ؟\r\nآرى ، منافقان جزء اصحاب نبودند ، بلكه خود را لا به لاى صحابه پنهان كرده بودند و چه بسا يك صحابى صادق با يك منافق اشتباه مىشد و منافق و مؤمن شناخته نمىشدند ، حتى گاهى پيامبر صلى الله عليه و آله بعضى از آنان را نمىشناخت . خداوند مىفرمايد :\r\n« برخى از اهل مدينه به نفاق پاىبندند كه تو آنان را نمىشناسى و ما مىشناسيمشان » ؛ « وَمِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ » « 1 » .\r\nاين نكته سبب مىشود كه يك پژوهشگر ، وقتى مىخواهد بر اساس گفته‌هاى صحابه فتوا دهد ، حال آن صحابى را بررسى كند و منافق را از غير منافق بازشناسد . اگر\r\n\r\n\r\n","description":"","footnote":"\r\n( 1 ) . توبه : 101\r\n","page_name":" 329 ","page_number":329},
  {"content":"\r\n\r\nحال و وضع ، مشتبه شود ، قول و روايت آن فرد مشكوك حجت نخواهد بود .\r\nاين‌ها ، برخى از داورىهاى قرآن در بارهء صحابه بود و هرگز در پى استقصا و شمارش كامل نيستيم و گروه‌هايى از صحابه كه عدالت نداشتند ، بيش از آنند كه ياد كرديم « 1 » و تفصيل بيش از اين مناسب اين كتاب نيست .\r\n\r\n\r\n","description":"","footnote":"\r\n( 1 ) . از قبيل سمّاعون ( توبه : 45 - 47 ) ؛ آميزندگان كار نيك و بد ( توبه : 102 ) ؛ تسليم شدگان غيرمؤمن ( حجرات : 14 ) .\r\n","page_name":" 330 ","page_number":330},
  {"content":"\r\n\r\n\r\n7 . سنت نبوى و عدالت صحابه\r\nعدالت صحابه را در پرتو قرآن كريم بررسى كرده ، به اين نتيجه رسيديم كه صحابه نيز همچون تابعين‌اند ميان آنان عادل و فاسق و نيك و بد وجود دارد ، به بركت وجود بعضى باران مىبارد و برخى پايين‌تر از اينند . خوشبختانه سنت نبوى نيز اين موضع را تأييد مىكند ، به اقتضاى موقعيت شمارى اندك را ياد مىكنيم .\r\n\r\nالف . سردستهء گروه تبهكار\r\nمسلم از ابوسعيد نقل مىكند : كسى كه بهتر از من است - يعنى ابوقتاده - مرا خبر داد كه رسول خدا صلى الله عليه و آله در نبرد خندق ، وقتى عمار ياسر مشغول كندن خندق بود ، دست بر سر او مىكشيد و مىفرمود : بيچاره اى پسر سميه ! گروه تجاوزگر تو را مىكشند . « 1 »\r\nبخارى نيز از ابوسعيد روايت كرده است : ما يك خشت يك خشت مىبرديم و عمار ، دوتا دوتا . پيامبر خدا صلى الله عليه و آله او را ديد ، خاك از او مىتكاند و مىفرمود : بيچاره عمار ! آنان را به بهشت فرا مىخواند و آنان او را به دوزخ فرا مىخوانند .\r\nحُميدى گويد : در اين حديث ، افزودهء مشهورى است كه بخارى آن را از طريق اين\r\n\r\n\r\n","description":"","footnote":"\r\n( 1 ) . جامع الأصول : ج 9 ، ص 42 ، شمارهء 6580\r\n","page_name":" 331 ","page_number":331},
  {"content":"\r\n\r\nحديث نقل نكرده است ، شايد به او نرسيده ، يا به خاطر غرضى آن را حذف كرده است .\r\nابوبكر برقانى و ابوبكر اسماعيلى قبل از او آن را نقل كرده‌اند و به نظر اين دو ، حديث چنين است كه رسول خدا صلى الله عليه و آله فرمود : بيچاره عمار ، گروه تجاوزگر او را مىكشند ، او آنان را به بهشت فرا مىخواند و آنان او را به دوزخ دعوت مىكنند . « 1 »\r\nحُميدى انگيزهء بخارى را برملا ساخته است كه چه بسا با حديث بازى مىكند و براى هدف خاصّى بخشى از آن را حذف مىكند ، وى اين جمله را « گروه تجاوزگر او را مىكشند » حذف كرده ، تا معاويه را تبرئه و كارهاى او را توجيه كند .\r\nاز معتقدان به عدالت صحابه مىپرسيم : آن گروه تجاوزگرى كه عمار را كشتند چه كسانى بودند ؟ آيا در ميان آنان كسانى از صحابه بودند كه موضع اين گروه را تأييد كنند ؟ ! بىشك ، معاويه سردستهء اين گروه تجاوزگر بود و عمرو عاص هم وزير او در جنگ بود و پيروزى معاويه در جنگ صفين ، مرهون نيرنگ عمرو عاص بود . در ميان آن گروه تجاوزگر هم از صحابه كسانى همچون نعمان بن بشير انصارى ، عُقبة بن عامر جهنى و يسار بن سبع جهنى و ديگران بودند .\r\n\r\nب . نافرمانى نسبت به فرمان پيامبر صلى الله عليه و آله براى آوردن قلم و دوات\r\nبه نقل صحاح ، پيامبر خدا صلى الله عليه و آله دستور داد قلم و دواتى بياورند تا نوشته‌اى بنويسد كه پس از او هرگز گمراه نشوند . برخى از حاضران مانع اجراى اين دستور شدند . بخارى در چند جا از صحيح خود آن را نقل كرده است . از جمله از ابن عباس نقل مىكند :\r\nچون بيمارى پيامبر صلى الله عليه و آله شدت يافت ، فرمود : « كاغذى بياوريد تا چيزى برايتان بنويسم كه پس از آن هرگز گمراه نشويد . »\r\nعمر گفت : درد و بيمارى بر پيامبر صلى الله عليه و آله چيره گشته ، كتاب خدا نزد ماست و براى ما بس است . اختلاف و گفتگو زياد شد .\r\n\r\n\r\n","description":"","footnote":"\r\n( 1 ) . جامع الاصول : ج 9 ، ص 44 ، شماره 6583\r\n","page_name":" 332 ","page_number":332},
  {"content":"\r\n\r\nحضرت فرمود : « از پيش من برخيزيد ، سزاوار نيست نزد من نزاع كنيد . »\r\nابن عباس در حالى كه بيرون مىرفت ، مىگفت : همهء مصيبت آن بود كه نگذاشتند پيامبر خدا صلى الله عليه و آله آنچه را مىخواست بنويسد . « 1 »\r\nسعيد بن جبير نيز از ابن عباس نقل كرده كه گفت : روز پنج‌شنبه ، و چيست روز پنج‌شنبه ؟ سپس گريست ، تا حدّى كه اشكش زمين را خيس كرد و گفت : روز پنج‌شنبه بيمارى پيامبر صلى الله عليه و آله شدّت يافت . فرمود : « كاغذى بياوريد تا چيزى برايتان بنويسم كه پس از آن هرگز گمراه نشويد . » حاضران به نزاع پرداختند ، در حالى كه سزاوار نيست در محضر پيامبر نزاع كنند و گفتند : رسول خدا صلى الله عليه و آله هذيان مىگويد ! فرمود : مرا واگذاريد ، حالتى كه من دارم بهتر از چيزى است كه شما مرا به آن مىخوانيد . « 2 »\r\nدر اينجا نكته‌اى است كه خواننده بايد به آن توجه كند و آن اينكه كار پيامبر را ( درخواست كاغذ و قلم ) در صورت اول به غلبهء بيمارى نسبت داده شده و از گويندهء سخن يعنى عمر ياد شده است و در نقل دوم كه نسبت هذيان‌گويى به پيامبر خداست ، اسم گوينده را نياورده‌اند و به جاى كلمهء « عمر » ، لفظِ « گفتند » آمده است و چون نقل او سبك‌تر و كم‌اهميت‌تر از دومى است ، آنجا نام گوينده را آورده‌اند ، در حالى كه گويندهء سخن در همهء نقل‌ها يكى است . در جاى ديگر مطلب را به صورت ديگر نقل كرده و گفته است : بيمارى پيامبر صلى الله عليه و آله شدت يافت و فرمود : استخوانى بياوريد تا بر آن نوشته‌اى براى شما بنويسم كه پس از آن هرگز گمراه نشويد . نزد او نزاع كردند ، در حالى كه سزاوار نيست نزد پيامبر نزاع كنند . آنگاه گفتند : چه شده كه هذيان مىگويد ؟ فرمود : مرا واگذاريد ، آنچه من در آن هستم ، بهتر از چيزى است كه مرا به آن فرا مىخوانيد . « 3 »\r\nنقل چهارمى است كه : بعضى گفتند : بيمارى بر پيامبر خدا صلى الله عليه و آله غلبه كرده است ، قرآن نزد شماست ، قرآن براى ما بس است ( حسبنا كتاب اللَّه ) . اهل خانه اختلاف و نزاع كردند .\r\n\r\n\r\n","description":"","footnote":"\r\n( 1 ) . صحيح بخارى : ج 1 ، ص 38 ، شمارهء 114\r\n( 2 ) . همان : ج 2 ، ص 287 ، شماره 3053\r\n( 3 ) . همان : ص 321 ، شماره 3168\r\n","page_name":" 333 ","page_number":333},
  {"content":"\r\n\r\nبعضى مىگفتند : كاغذ و قلم بياوريد كه نوشته‌اى برايتان بنويسد تا پس از آن گمراه نشويد ، برخى هم حرف‌هاى ديگرى مىگفتند . چون بيهوده‌گويىها و اختلاف زياد شد ، پيامبر صلى الله عليه و آله فرمود : برخيزيد . « 1 »\r\nشما را به خدا ، آيا كسى كه با فرمان الزام‌آور پيامبر صلى الله عليه و آله مخالفت كند و سخن حضرت را بر غلبهء بيمارى يا هذيان حمل كند ، مىتواند صاحب ملكه‌اى باشد كه او را از ارتكاب حرام‌ها باز دارد ؟ اين حرف‌ها كجا و توصيف پيامبر از زبان خدا كجا كه در قرآن كريم مىفرمايد :\r\n« ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى » ؛ « 2 »\r\n« از روى هوس سخن نمىگويد ، بلكه كلام او وحى الهى است » .\r\nآن صحابى چگونه مىگويد قرآن براى ما بس است ؟ اگر اين سخنِ درستى باشد ، پس چرا مسلمانان صحاح و سنن و مسانيد ( كتاب‌هاى حديثى ) نوشتند ؟\r\n\r\nج . بازگشت به قهقرا پس از رحلت پيامبر صلى الله عليه و آله\r\n1 - بخارى از ابوحازم نقل مىكند كه گويد : شنيدم سهل بن سعد مىگفت : از پيامبر صلى الله عليه و آله شنيدم كه مىفرمود : من پيشتر از شما بر حوض كوثر وارد مىشوم . هركس بر آن وارد شود از آن مىنوشد و هر كه از آن بنوشد پس از آن هرگز تشنه نخواهد شد .\r\nگروه‌هايى بر من وارد مىشوند كه آنان را مىشناسم ، آنان هم مرا مىشناسند ، سپس ميان من و آنان فاصله مىافتد .\r\nابوحازم گويد : من كه اين سخن را نقل مىكردم ، نعمان بن ابىعيّاش هم شنيد و گفت : آيا از سهل اين گونه شنيدى ؟ گفتم : آرى ، گفت : من هم گواهى مىدهم كه اين را از ابوسعيد خدرى شنيدم ، با اين اضافه كه : پيامبر گويد : آيا از منند . گفته مىشود : نمىدانى\r\n\r\n\r\n","description":"","footnote":"\r\n( 1 ) . صحيح بخارى : ج 3 ، ص 132 ، شمارهء 4432 ؛ و نيز : ج 4 ، ص 10 ، شمارهء 5669 و 7366\r\n( 2 ) . النجم : 3 - 4\r\n","page_name":" 334 ","page_number":334},
  {"content":"\r\n\r\nپس از تو چه تغييراتى دادند ! پس مىگويم : دور باد آنان كه پس از من تبديل كردند . « 1 »\r\n2 - بخارى از مغيره نقل مىكند : از ابووائل شنيدم ، از عبداللَّه ، از پيامبر صلى الله عليه و آله كه فرمود :\r\nمن پيش از شما بر حوض وارد مىشوم ، برخى از مردان شما از آن جلوگيرى مىشوند ، سپس نزد من دچار آشفتگى مىگردند . مىگويم : خدايا اينان اصحاب منند . گفته شود :\r\nنمىدانى پس از تو چه بدعت‌ها پديد آوردند . « 2 »\r\n3 - بخارى از انس از پيامبر صلى الله عليه و آله نقل مىكند كه فرمود : گروهى از اصحابم را از ورود به حوض كوثر باز مىدارند . تا آنكه من آنان را بشناسم و نزد من آشفته مىشوند . من مىگويم : آيا اصحاب مرا مانع مىشوند ؟ گويند : نمىدانى پس از تو چه كردند ! « 3 »\r\n4 - بخارى از سهل بن سعد از پيامبر صلى الله عليه و آله نقل مىكند كه فرمود : من پيش از شما بر حوض وارد مىشوم . هر كه بر من بگذرد مىنوشد و هر كه نوشيد ، هرگز تشنه نمىشود .\r\nگروهى را هم جلوگيرى مىكنند كه آنان را مىشناسم ، آنان هم مرا مىشناسند و ميان من و آنان فاصله مىافكنند . « 4 »\r\n5 - بخارى از ابوهريره نقل مىكند كه رسول خدا صلى الله عليه و آله فرمود : گروهى از اصحابم روز قيامت‌بر من‌وارد مىشوند و آنان را از حوض كوثر محروم مىكنند و من مىگويم : خدايا ، اصحابم ! مىگويد : تو نمىدانى پس از تو چه كردند ، آنان به جاهليت و به عقب برگشتند . « 5 »\r\n6 - بخارى از ابو مسيب از اصحاب پيامبر صلى الله عليه و آله نقل مىكند كه رسول خدا صلى الله عليه و آله فرمود :\r\nمردانى از اصحابم كنار حوض كوثر بر من وارد مىشوند ، اما آنان را جلوگيرى مىكنند .\r\nمىگويم : خدايا اصحابم ! مىگويد : نمىدانى پس از تو چه كردند ، آنان به عقب و قهقرا برگشتند . « 6 »\r\n\r\n\r\n","description":"","footnote":"\r\n( 1 ) . صحيح بخارى : ج 4 ، ص 355 ، شمارهء 7050 و 7051\r\n( 2 ) . همان : ص 227 ، شمارهء 6576\r\n( 3 ) . همان : ص 228 ، شماره 6582\r\n( 4 ) . همان ، شمارهء 6583\r\n( 5 ) . همان : شماره 6585\r\n( 6 ) . همان : شمارهء 6586\r\n","page_name":" 335 ","page_number":335},
  {"content":"\r\n\r\n7 - بخارى از ابن عباس در ضمن حديثى نقل مىكند : . . . سپس گروهى از اصحابم را به چپ و راست مىبرند ، مىگويم : اصحاب من ، گفته مىشود : آنان از لحظه‌اى كه از ايشان جدا شدى به عقب برگشتند و من سخنى را مىگويم كه بندهء صالح ، حضرت عيسى گفت :\r\n« وَكُنْتُ عَلَيْهِمْ شَهِيداً ما دُمْتُ فِيهِمْ . . . الْعَزِيزُ الْحَكِيمُ » « 1 » ؛\r\n« خدايا ! تا زمانى كه من در ميان آنان بودم ، مراقب و گواهشان بودم ، ولى هنگامى كه مرا از ميانشان برگرفتى ، تو خودت مراقب آنان بودى و تو بر هر چيز گواهى ، اگر عذابشان كنى ، آنان بندهء تو هستند و اگر آنان را ببخشايى ، همانا تو قدرتمند و حكيمى . »\r\n8 - بخارى از علاء بن مسيب نقل مىكند : براء بن عازب را ديدم ، گفتم : خوش به حالت كه با پيامبر خدا صلى الله عليه و آله مصاحبت داشتى وزير درخت با او بيعت كردى . گفت : اى برادرزاده ! نمىدانى پس از او چه‌ها كرديم ! « 2 »\r\n9 - ابن ابىشيبه از ابىبكره نقل مىكند كه پيامبر خدا صلى الله عليه و آله فرمود : مردانى از اصحابم كه مرا ديده‌اند ، در كنار حوض بر من وارد مىشوند ، تا اينكه وقتى نزد من مىآيند ، جلو آنان را مىگيرند و آشفته حال مىشوند . من مىگويم : خدايا اصحابم ! گفته مىشود :\r\nنمىدانى پس از تو چه كردند ! « 3 »\r\n10 - مسلم از اسماء دختر ابىبكر نقل مىكند كه پيامبر خدا صلى الله عليه و آله فرمود : من كنار حوض ، به كسانى از شما كه بر من وارد مىشوند مىنگرم ، جلوى ورود كسانى را مىگيرند . مىگويم : پروردگارا ، اينان از من و از امت منند . گفته مىشود : آيا نمىدانى پس از تو چه كردند ؟ به خدا پس از تو چيزى نگذشت كه به عقب و جاهليت برگشتند .\r\n\r\n\r\n","description":"","footnote":"\r\n( 1 ) . مائده : 117 - 118 ؛ صحيح بخارى : ج 2 ، ص 402 بخش احاديث الانبياء ، شمارهء 3447\r\n( 2 ) . صحيح بخارى : ج 3 ، ص 64 ؛ كتاب المغازى ، شمارهء 4170\r\n( 3 ) . مصنف ابن ابىشيبه : كتاب الفضائل ، شمارهء 35 ؛ مسند احمد : ج 5 ، ص 48\r\n","page_name":" 336 ","page_number":336},
  {"content":"\r\n\r\nگويد : ابن ابىمليكه مىگفت : پروردگارا پناه بر تو كه به عقب برگرديم و از دين خود منحرف شويم . « 1 »\r\nسند اين روايات ، به كسانى همچون : سهل بن سعد ، ابووائل ، انس بن مالك ، ابوهريره ، ابن مسيب ، براء بن عازب ، ابىبكره و اسماء دختر ابوبكر مىرسد و ما تنها به آنچه بخارى نقل كرده بسنده كرديم . اينها را مسلم و ديگران هم آورده‌اند . چه مىپندارى دربارهء حديثى كه بخارى روايت مىكند و در بخشِ « فِتَن » و « باب الحوض » برخى از آنها را نقل مىكند .\r\nناچار بايد در دو مورد سخن گفت :\r\nاول : كسانى كه پيامبر صلى الله عليه و آله از ارتداد آنان پس از رحلت خود خبر داده ، كيستند ؟\r\nدوم : مقصود از ارتدادشان چيست ؟\r\nاما نخست : قرائن قطعى دلالت مىكند كه مقصود ، بعضى از اصحابند كه با او زيسته‌اند و آن حضرت آنان را مىشناخته ، آنان هم او را مىشناخته‌اند و مدتى با او بوده‌اند و آنان جز گروهى از اصحاب او نبوده‌اند . دليل اين سخن ، كلماتى است كه در متون اين روايات آمده است ، از قبيل :\r\n1 - اقوامى بر من وارد خواهند شد كه مىشناسمشان ، آنان هم مرا مىشناسند ( شماره 1 ) .\r\n2 - من پيش از شما بر حوض وارد مىشوم و مردانى از شما بالا برده مىشوند ( شماره 2 ) .\r\n3 - تا آن كه آنان را بشناسم و نزد من آشفته مىشوند ( شماره 3 ) .\r\n4 - مىگويم : پروردگارا ، اصحابم ( شمارهء 3 ، 5 ، 6 )\r\n5 - تشبيه آنان به اصحاب حضرت عيسى و استشهاد به آيهء « وَكُنْتُ عَلَيْهِمْ شَهِيداً » « 2 » كه صراحت دارد كه مقصود ، كسانى است كه معاصر پيامبر بودند ( شماره 7 ) .\r\n\r\n\r\n","description":"","footnote":"\r\n( 1 ) . شرح صحيح مسلم ، نووى : ج 15 ، ص 61 ، شمارهء 2293\r\n( 2 ) . مائده : 117\r\n","page_name":" 337 ","page_number":337},
  {"content":"\r\n\r\n6 - گواهى براء بن عازب كه صحابه پس از رحلت پيامبر صلى الله عليه و آله ، كارهايى كردند ( شماره 8 ) .\r\n7 - توصيف پيامبر صلى الله عليه و آله از آنان با تعبير « از كسانى كه با من مصاحبت داشته و مرا ديده » ( شماره 9 ) .\r\n8 - پناه جويى ابن ابىمليكه به خدا از اينكه به جاهليت برگردد ، كه دلالت مىكند كه مقصود از آنان ، صحابه‌اند ( شماره 10 )\r\nوقتى از نشانه‌هاى آنان اين باشد كه پيامبر صلى الله عليه و آله را مىشناختند و پيامبر صلى الله عليه و آله هم آنان را مىشناخت و ايشان از مردان زمان پيامبر صلى الله عليه و آله بودند نه از نسل‌هاى آينده ، پس آنان اصحاب آن حضرت بوده‌اند كه در عصر رسالت با او زيسته‌اند و شايستهء اين بوده‌اند كه رسول خدا صلى الله عليه و آله هنگام استغاثه به درگاه خدا فرمود : پروردگارا ، اصحابم !\r\nگمان نمىكنم اگر كسى اين روايات را به نحو مستقل بررسى كند ، در ذهنش خطور كند كه مقصود از آنان كه به گذشتهء خود برگشتند ، امتى باشند كه پس از او آمدند و در نسل‌هايى دور تر از عصر پيامبر صلى الله عليه و آله زيستند كه از آن حضرت اثرى نبود ، چون اگر مقصود آنان بودند ، كى با پيامبر زيستند و او را شناختند و او هم آنان را شناخت ؟ و كى با او بودند و مصاحبت داشتند و « مردانى از شما » بر آنان تطبيق مىكرد ؟\r\nاين ستم بر حقيقت است كه گفته شود همهء امت اصحاب پيامبرند ، همچنان كه نمىتوان گفت همهء مقلدان شافعى اصحاب اويند . اين تفسير و تعبير درست نيست ، اصحاب شافعى كسانىاند كه به دست او تربيت يافتند و پيرامون او بودند و از دانش او بهره بردند . اما آنان كه پس از وى آمدند و هرگز او را نديدند ، آنان پيروان اويند نه اصحابش . اگر هم به آنان اصحاب گفته شود ، كاربردى مجازى است نه حقيقى .\r\nدربارهء پيامبر صلى الله عليه و آله نيز چنين است . صحابه آنانند كه مدتى با پيامبر صلى الله عليه و آله بوده يا او را ديده و مسلمان شده بودند ، يا تعريفات ديگرى كه در مورد صحابه آمده است . « 1 » اين\r\n\r\n\r\n","description":"","footnote":"\r\n( 1 ) . اسد الغابه : ج 1 ، ص 11 - 12\r\n","page_name":" 338 ","page_number":338},
  {"content":"\r\n\r\nمورد هم مثل موارد ديگرى است كه در آن كلمهء صحابه نقل شده است ، مثل آنچه از پيامبر صلى الله عليه و آله روايت شده كه فرمود : « اصحاب مرا دشنام ندهيد » يا « اصحاب من همچون ستارگانند » و . . . كه مراد از همهء اينها همان معناى مصطلح است . شمارى از دانشمندان رجال ، كتاب‌هايى دربارهء صحابه تأليف كرده‌اند . همچون « استيعاب » ابن عبدالبرّ ، « الإصابة فى تمييز الصحابه » ابن حجر و . . موارد ديگر كه كلمهء صحابه را به كار برده‌اند و مقصودشان كسانى بوده كه با پيامبر صلى الله عليه و آله بوده و زيسته‌اند .\r\nاز تعابير روايات نقل شده مثل ( نمىدانى پس از تو چه كردند و . . . ) بر مىآيد كه آنان با پيامبر صلى الله عليه و آله بوده‌اند ، اما پس از پيامبر و با فاصلهء اندكى اين جرايم را مرتكب شده‌اند ، در حالى كه از آنان كه خورشيد رسالت را ديده و از فروغ آن بهره‌مند شده بودند ، انتظار بود كه از دين و شريعت او پيروى كنند و سرمويى از راه او برنگردند ، اما متأسفانه به عقب و جاهليت برگشتند .\r\nاينها همه دربارهء نكتهء اول بود ، يعنى اينكه آن مرتدان و تغيير يافتگان چه كسانى بودند .\r\nاما نكته دوم : آيا مقصود از ارتداد ، خروج از دين است ، يا اعم از خروج از دين يا رفتار بر خلاف سفارش پيامبر صلى الله عليه و آله در موارد متعدد است ؟ شايد مقصود ، دومى باشد ، چرا كه آن حضرت مردم را به ثقلين ( قرآن و عترت ) و اهل بيت خود سفارش كرده بود ، اما آنان با وصيت پيامبر صلى الله عليه و آله مخالفت كردند ، همچنان كه در بسيارى از احكام نيز مخالفت كرده‌اند كه در جاى خود ذكر شده است . آنان اجتهاد خود را بر نصّ و مصلحتِ پندارى را بر فرمان آن حضرت مقدم داشتند و بدين گونه بدعت‌هايى در دين او پديد آوردند كه هيچ ريشه‌اى در قرآن و سنت نداشت .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\n8 . موضع پيامبر صلى الله عليه و آله نسبت به صحابهء ناشايست\r\nموضع پيامبر نسبت به صحابهء ناشايست\r\nرواياتى كه گذشت ، از شخص خاصى نام نبرده بود . رواياتى هم هست كه برخى از صحابه را نام مىبرد كه همراه خوبى براى حضرت نبودند و بدعاقبت شدند و از كارهاى بد آنان خبر مىدهد . چند نمونهء اندك از آن بسيار را مىآوريم :\r\n\r\nالف . همه آمرزيده‌اند مگر . . .\r\nجابر بن عبداللَّه مىگويد : رسول خدا صلى الله عليه و آله فرمود : هر كس از تپهء مُرار بالا رود از او آمرزيده است ، آنچه كه از بنىاسرائيل آمرزيده شد ، گويد : اولين گروهى كه از آن صعود كرد ، گروه ما خزرجيان بود ، سپس مردم ديگر در پى آمدند . رسول خدا صلى الله عليه و آله فرمود : « همهء شمابخشوده شده‌ايد ، مگر صاحب آن شتر سرخ » . پيش او رفتيم و گفتيم بيا تا پيامبرخدا صلى الله عليه و آله دربارهء تو آمرزش بطلبد . گفت : به خدا قسم اگر گمشده‌ام را پيدا كنم برايم محبوب‌تر است از اينكه رفيق شما ( پيامبر ) برايم آمرزش بخواهد ! واو دنبال گمشده‌اش مىگشت . « 1 »\r\nگرچه مسلم اين را در بخش صفات منافقين از كتاب خود آورده ، ولى دليلى وجود ندارد كه او از منافقان باشد ، بلكه از سست ايمانان يا بيمار دلان يا گوش به دشمن سپردگان بود ، يا از گروه‌هاى ديگرى كه در صحابهء پيامبر فراوان بودند ، شارحان گفته‌اند\r\n\r\n\r\n","description":"","footnote":"\r\n( 1 ) . صحيح مسلم : ج 8 ، ص 123 ، صفات و احكام منافقين .\r\n","page_name":" 340 ","page_number":340},
  {"content":"\r\n\r\nكه نام او جدّ بن قيس انصارى بود .\r\nمسلم پس از اين حديث ، از انس بن مالك نقل كرده كه گفت : مردى از بنىنجار كه از ما بود و سورهء بقره و آل‌عمران را هم خوانده بود و كاتب پيامبر خدا صلى الله عليه و آله هم بود ، فرار كرد و به اهل كتاب پيوست ، به او مقامى دادند و مىگفتند كه او كاتبِ محمد بوده است و برايشان اعجاب آور بود . . .\r\n\r\nب . خدايا از كردهء خالد به درگاه تو برائت مىجويم\r\nبخارى از سالم از پدرش نقل مىكند : پيامبر خدا صلى الله عليه و آله ، خالد بن وليد را به سوى بنىخزيمه فرستاد . او هم آنان را به اسلام فراخواند اما خوب نتوانستند بگويند « اسلمنا » ( مسلمان شديم ) و به جاى آن « صبأنا » مىگفتند ، خالد هم شروع كرد به كشتن و اسير گرفتن آنان و به هر يك از ما اسيرى را سپرد . روزى هم به ما دستور داد كه هركس اسير خود را بكشد . گفتم : به خدا اسيرم را نمىكشم و ياران من نيز اسير خود را نمىكشند . تا آنكه به حضور پيامبر صلى الله عليه و آله رسيديم و ماجرا را گفتيم . رسول خدا صلى الله عليه و آله دست خود را بلند كرد و دوبار فرمود : « خدايا ، من از آنچه خالد انجام داده ، به پيشگاه تو برائت مىجويم » . « 1 »\r\nتازه اين شمشير اسلام و قهرمان اسلام است كه بىگناهان را يكى پس از ديگرى مىكشد ، پيامبر صلى الله عليه و آله هم از جنايت او بيزارى مىجويد . ولى همو پس از رحلت حضرت رسول صلى الله عليه و آله ، مردى نيكوكار و تيغِ بىنيام پيامبر به شمار مىآيد . هرچند مالك بن نويره را كشته و با زن او زنا كرده باشد . حال ديگران روشن است !\r\n\r\nج . پيشگويى از سرانجام ذوالخويصره\r\nبخارى از ابوسعيد خدرى نقل مىكند : در حضور پيامبر خدا صلى الله عليه و آله بوديم و او چيزى را تقسيم مىكرد . ذوالخويصره كه مردى از بنىتميم بود آمد و گفت : يا رسول اللَّه ، عدالت كن . فرمود : واى بر تو ، اگر من به عدالت رفتار نكنم پس دادگر كيست ؟ اگر به عدل\r\n\r\n\r\n","description":"","footnote":"\r\n( 1 ) . صحيح بخارى ، كتاب المغازى ، بخش اعزام خالد بن وليد به سوى بنىخزيمه ، حديث 4339\r\n","page_name":" 341 ","page_number":341},
  {"content":"\r\n\r\nرفتار نكنم ، دچار زيان و خسران شده‌ام . عمر گفت : يا رسول اللَّه ، اجازه بده گردنش را بزنم . پيامبر صلى الله عليه و آله فرمود : او را واگذار . او را يارانى است كه هر يك از شما نماز و روزه‌اش را در برابر نماز و روزهء آنان ناچيز مىشمارد . آنان قرآن مىخوانند ، ليكن قرآن از حنجرهء آنان فراتر نمىرود . از دين بيرون خواهند رفت ، آنگونه كه تير از كمان مىجهد . « 1 »\r\n\r\nد . در تو شُعبه‌اى از كفر است\r\nابوهريره ، مردى را در مورد وضع مادرش در جاهليت دشنام داد . آن مرد نزد پيامبر صلى الله عليه و آله از ابوهريره شكايت و دادخواهى كرد . حضرت رسول صلى الله عليه و آله به ابوهريره فرمود :\r\nدر تو شعبه‌اى از كفر است . ابوهريره هم قسم خورد كه از آن پس مسلمانى را دشنام ندهد . « 2 »\r\n\r\nه . نماز نخواندن پيامبر صلى الله عليه و آله بر يكى از صحابه\r\nزيدبن‌خالد جهنى نقل مىكند : مردى از اصحاب پيامبر صلى الله عليه و آله در روز نبرد حنين يا خيبردرگذشت . پيامبر خدا صلى الله عليه و آله بر او نماز نخواند ، چرا كه در راه خدا خيانت و سرقت كرده بود ، متاع اورا گشتند ، يكى از خر مهره‌هاى يهود را كه دو درهم نمىارزيد در آن يافتند . « 3 »\r\n\r\nو . خبر دادن پيامبر صلى الله عليه و آله از فرجام سياه بعضى صحابه\r\nابوهريره نقل مىكند ، در نبرد خيبر حضور داشتيم . پيامبر خدا صلى الله عليه و آله به مردى از همراهانش كه ادعاى مسلمانى داشت فرمود : « او اهل دوزخ است » . چون جنگ درگرفت ، آن مرد سرسختانه مىجنگيد و زخم بسيار برداشت ، تا آنجا كه بعضى به ترديد افتادند . او كه از سوزش زخم مىناليد ، دست برد و از تيردان خود تيرهايى درآورد و با همان‌ها خود\r\n\r\n\r\n","description":"","footnote":"\r\n( 1 ) . صحيح بخارى ، ج 4 ، ص 179 ؛ باب علامات نبوت در اسلام ، بحار الأنوار ج 33 ، ص 335 ، حديث 579\r\n( 2 ) . مجمع الزوايد : ج 8 ، ص 86 . كتاب الأدب .\r\n( 3 ) . مستدرك حاكم : ج 2 ، ص 127 ؛ مسند احمد : ج 4 ، ص 114\r\n","page_name":" 342 ","page_number":342},
  {"content":"\r\n\r\nرا كشت . مردانى از مسلمانان هيجان‌زده گفتند : يا رسول اللَّه ، سخن تو درست از آب درآمد ، فلانى خودكشى كرد . پيامبر صلى الله عليه و آله فرمود :\r\n« فلانى ، برخيز و اعلام كن كه جز مؤمن كسى وارد بهشت نمىشود ، خداوند همواره اين دين را به وسيلهء مرد فاجر تأييد مىكند » . « 1 »\r\n\r\nز . خلوت صحابى با يك زن\r\nابن كثير در تفسير آيهء « إِنَّ الْحَسَناتِ يُذْهِبْنَ السَّيِّئاتِ » « 2 » نقل مىكند كه امام ابوجعفر با سند خود از كعب بن عمرو انصارى چنين روايت مىكند :\r\nزنى نزد من آمد تا با يك درهم از من خرما بخرد . گفتم : در خانه خرمايى بهتر از اين هست . وارد خانه شد . دلم هوس كرد و او را بوسيدم . نزد عمر رفته حكم آن را پرسيدم . گفت : از خدا بترس و اين را پوشيده‌دار و به كسى مگو . نتوانستم صبر كنم . پيش ابوبكر رفته و پرسيدم . او نيز گفت : از خدا بترس و اين را پوشيده‌نگه‌دار و به كسى مگو .\r\nبازهم نتوانستم خويشتن‌دارى كنم ، نزد پيامبر خدا صلى الله عليه و آله رفتم و به او خبر دادم . فرمود : « آيا در نبودِ مردى كه در راه خدا به جهاد رفته ، با خانواده‌اش چنين مىكنى ؟ » پنداشتم كه من از اهل آتشم و آرزو كردم كاش آن لحظه مسلمان شده بودم . پيامبر خدا صلى الله عليه و آله مدتى سرش را پايين انداخته بود ، جبرئيل نازل شد ، آنگاه پيامبر صلى الله عليه و آله اين آيه را بر من تلاوت فرمود :\r\n« وَأَقِمِ الصَّلاةَ طَرَفَيِ النَّهارِ وَزُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ » « 3 » ( دو طرف روز نماز به پادار و نيز بخشى از شب ، همانا نيكىها گناهان را از بين مىبرد ، اين ياد و پندى براى يادآوران است ) . كسى گفت : يا رسول اللَّه ، اين براى اوست يا براى همه ؟ فرمود : براى همهء مردم است . « 4 »\r\n\r\n\r\n","description":"","footnote":"\r\n( 1 ) . صحيح بخارى ، ج 3 ، ص 73 ، شمارهء 4203\r\n( 2 ) . هود : 114\r\n( 3 ) . همان .\r\n( 4 ) . تفسير ابن كثير : ج 2 ، ص 463\r\n","page_name":" 343 ","page_number":343},
  {"content":"\r\n\r\n\r\nح . يك صحابى ميان دو پاى يك زن\r\nعبد الرزاق از يحيى بن جعده نقل مىكند : مردى از اصحاب پيامبر خدا صلى الله عليه و آله از زنى ياد كرد ، در حالى كه همراه پيامبر صلى الله عليه و آله نشسته بود . سپس از پيامبر صلى الله عليه و آله براى كارى اجازه خواست ، پيامبر صلى الله عليه و آله هم اجازه داد . آن مرد در پى آن زن بيرون رفت ولى او را نيافت . در حال برگشتن بود تا مژدهء آمدن باران را به پيامبر صلى الله عليه و آله بدهد ، آن زن را كنار بركه‌اى يافت . به سينهء او زد و خواست تا با وى درآميزد ليكن نتوانست . آنگاه پشيمان برخاست و نزد پيامبر صلى الله عليه و آله آمد و آنچه را كرده بود بازگفت . رسول خدا صلى الله عليه و آله فرمود : از پروردگارت آمرزش بخواه و چهار ركعت نماز بخوان . سپس آيهء « وَأَقِمِ الصَّلاةَ طَرَفَيِ النَّهارِ . . . » را بر او تلاوت كرد . « 1 »\r\n\r\nط . صحابى قصاص مىشود\r\nحارث بن سويد بن صامت كه در جنگ بدر حضور داشت ، ولى چون مِجذَر بن زياد را در جنگ احد به خاطر انتقام يك خون در زمان جاهليت كشته بود ، به دستور پيامبر صلى الله عليه و آله قصاص شد .\r\nابن اثير گويد : ترديدى نيست كه پيامبر صلى الله عليه و آله ، او را در مقابل كشتن مجذر بن زياد كشت ، چون كه او مجذر را در روز احد غافلگيرانه كشته بود . « 2 »\r\n\r\nى . نفرين پيامبر صلى الله عليه و آله بر مُحلم بن جثامه\r\nمحلم بن جثامه همراه گروهى از مسلمانان كه ابوقتاده هم در ميان آنان بود ، براى جهاد بيرون رفته بودند . چون به وادىِ « اضم » رسيدند ، عامر بن اضبط اشجعى سوار بر\r\n\r\n\r\n","description":"","footnote":"\r\n( 1 ) . تفسير ابن كثير : ج 2 ، ص 463 ، سورهء هود : 114\r\n( 2 ) . اسد الغابه : ج 1 ، ص 332\r\n","page_name":" 344 ","page_number":344},
  {"content":"\r\n\r\nشتر بر آنان گذشت و به عنوان مسلمانى سلام داد . اما محلم بن جثامه به خاطر اختلافى كه از پيش با وى داشت بر او حمله كرد و او را كشت و شتر و وسايل او را برداشت . چون نزد پيامبر صلى الله عليه و آله بازگشتند و خبر را بازگو كردند ، اين آيه دربارهء آنان نازل شد :\r\n« يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا وَلا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً » « 1 » ؛\r\n« اى كسانى كه ايمان آورده‌ايد ، هرگاه در راه خدا بيرون رفتيد ، تحقيق كنيد و به كسى كه به شما سلام مىدهد نگوييد كه مؤمن نيستيد .\r\nدر تفسير ابن كثير است كه پيامبر خدا صلى الله عليه و آله به او فرمود : خدا تو را نيامرزد . « 2 »\r\nاينها نمونه‌هايى از اصحاب پيامبر صلى الله عليه و آله است كه در زمان پيامبر مرتكب گناه شدند و پيامبر هم از آيندهء شوم آنان خبر داد ، يا به خاطر كارشان آنان را نكوهش كرد ، و گرنه اصحابى كه مورد اشكالند ، خيلى بيش از اينهايند و در نقض موجبهء كليّه ( اينكه : همهء صحابه عادلند ) يك مورد جزئى هم كافى است .\r\n\r\n\r\n","description":"","footnote":"\r\n( 1 ) . اسد الغابه : ج 4 ، ص 309 ؛ نساء : 94\r\n( 2 ) . تفسير ابن كثير : ج 1 ، ص 539 .\r\n","page_name":" 345 ","page_number":345},
  {"content":"\r\n\r\n\r\n9 . صحابه در آيينهء تاريخ\r\nتاريخ ، نام گروهى از صحابه را ثبت كرده كه در صحابه بودن رفتار مطلوبى نداشته‌اند . نام گروهى از آنان را مىآوريم كه قطعاً از منافقين نبودند جز يك نفر ، با اين حال رفتار ناپسندى داشتند كه نمىتوان از اين تاريخ چشم پوشيد :\r\n1 - جدّ بن قيس انصارى ، پيامبر صلى الله عليه و آله دربارهء او فرمود : همهء شما آمرزيده‌ايد ، مگر صاحب شتر سرخ . « 1 »\r\n2 - عبداللَّه بن ابىّ بن سلّول . او از بيعت كنندگان زير درخت ( در بيعت رضوان ) بود ، هر چند كه منافق بود .\r\n3 - حرقوص بن زهير سعدى . در بيعت رضوان حضور داشت ، بعدها از سران خوارج گشت ، هم او كه به پيامبر صلى الله عليه و آله گفته بود : اى محمد ! به عدالت رفتار كن .\r\n4 - حارث بن سويد بن صامت . در جنگ بدر حضور داشت ، اما در جنگ احد مجذر بن زياد را به خاطر خونى در جاهليت كشت ، پيامبر صلى الله عليه و آله هم دستور داد قصاص شود .\r\n5 - عرنىها كه پيامبر صلى الله عليه و آله آنان را به كيفر آنكه بعضى از چوپانان را كشته و شترها را\r\n\r\n\r\n","description":"","footnote":"\r\n( 1 ) . صحيح مسلم : ج 8 ، ص 123\r\n","page_name":" 346 ","page_number":346},
  {"content":"\r\n\r\nدزديده بودند كشت ، با آنكه قبل از حديبيه از صحابه بودند .\r\n6 - محلم بن جثامه ، پيامبر صلى الله عليه و آله دربارهء وى فرمود : خدايا محلم بن جثامه را نيامرز ، چرا كه او عمداً يك صحابى را كشته است .\r\n7 - مقيس بن صبانه . مؤمن بىگناهى را كشته بود ، پيامبر صلى الله عليه و آله خونش را هدر دانست ، در فتح مكه كشته شد .\r\n8 - عبداللَّه بن خطل . صحابى بود ، سپس مرتد شد و به مكه گريخت و در فتح مكه كشته شد .\r\n9 - مغيرة بن شعبه . روش او پس از پيامبر صلى الله عليه و آله روشن است .\r\n10 - مدعم . غلام پيامبر صلى الله عليه و آله كه از غنائم خيبر دزدى كرد .\r\n11 - كركرة . غلام پيامبر صلى الله عليه و آله ، او نيز از غنائم خيبر دزدى كرد .\r\n12 - سمرة بن جندب كه رفتارش پس از پيامبر صلى الله عليه و آله بد شد ، شراب مىفروخت ، بشر مىكشت و معاويه را خرسند مىساخت .\r\n13 - عبيداللَّه بن جحش اسدى كه از پيشگامان اسلام و مهاجران حبشه بود ، ليكن در حبشه مسيحى شد .\r\n14 - حارث بن ربيعة بن اسود ، كه در مكه دچار فتنه شد و مرتد گرديد .\r\n15 - ابوقيس بن وليد بن مغيره ، كه در مكه از دين برگشت .\r\n16 - على بن امية بن خلف كه در مكه از دين برگشت .\r\n17 - عاص بن منبه بن حجاج كه در مكه از دين برگشت و در جنگ بدر همراه مشركين كشته شد . « 1 »\r\nبر اين نكته اين را بيفزاى كه چگونه ممكن است قرآن كريم كسانى از قبيل : معاوية بن ابىسفيان ، وليد بن عقبه ( كه قرآن او را فاسق مىداند ) ، بسر بن ابىارطاة ، ابوالأعور\r\n\r\n\r\n","description":"","footnote":"\r\n( 1 ) . نويسندهء معاصر مصرى حسن فرحان المالكى در كتاب خود ( الصحبة والصحابه ) فصلى گشوده است ، با عنوان « كسانى كه صحابهء خوبى نبودند » و نام 71 صحابى را آورده است . ما نيز نام‌هاى ياد شده را از آن فهرست بر گرفتيم ( ر . ك : ص 180 - 184 ) .\r\n","page_name":" 347 ","page_number":347},
  {"content":"\r\n\r\nاسلمى و ديگران را مورد ستايش قرار دهد ؟\r\nاينان با على عليه السلام و عمار و ده‌ها بدرى و صدها رضوانى كه در زمان خلافت على عليه السلام با آن حضرت بودند جنگيدند و به آنان دشنام دادند ، اينان و امثال ايشان از دايرهء آياتى كه مدح كنندهء اصحاب است بيرونند ، بر فرض اينكه آيات شامل آنان بشود !\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\n10 . هدف از بررسى عدالت صحابه چيست ؟\r\nهدف از بررسى عدالت صحابه ، همان هدف بررسى عدالت صحابه و راويان قرن‌هاى پس از آنان است و هدف در همهء اينها شناخت شايسته از ناشايسته است ، تا پژوهشگر بتواند دين را از صالحان فراگيرد و از فاسدان بپرهيزد . اگر كسى با اين هدف به بررسى حالات آنان بپردازد جاى ملامت نيست .\r\nاز همين جا سستى آنچه خطيب از ابىزرعهء رازى نقل كرده آشكار مىشود كه گفته است :\r\nهر گاه ديدى كسى به عيب‌جويى يكى از اصحاب پيامبر خدا صلى الله عليه و آله مىپردازد ، بدان كه او زنديق است ، چرا كه پيامبر صلى الله عليه و آله حق است و قرآن هم حق است و آنچه آورده حق است و همهء اينها را صحابه به ما رسانده‌اند و اينان مىخواهند گواهان ما را نقد كنند تا قرآن وسنت را باطل‌سازند ، نقدوجرح بر خودشان سزاوارتر است و آنان زنديق هستند . « 1 »\r\nمىگوييم : رازى به برادر مسلمان خود بدگمان شده است و برخى از گمان‌ها به تعبير قرآن گناه است . اگر به جاى آن سخن چنين گفته بود :\r\n« هر گاه ديدى كسى دربارهء اصحاب پيامبر صلى الله عليه و آله بررسى مىكند تا راست و دروغ او را\r\n\r\n\r\n","description":"","footnote":"\r\n( 1 ) . الإصابه : ج 1 ، ص 17\r\n","page_name":" 349 ","page_number":349},
  {"content":"\r\n\r\nو خير و شرّ او را بشناسد تا دين خود را از نيكان راستگو فراگيرد و از غير آنان بپرهيزد ، بدان كه او از محقّقان در دين و از حقيقت جويان است » بهتر و شايسته‌تر بود ، بلكه درست هم همين است .\r\nدرست نيست كه دانشمند ، كسى را كه مىخواهد در امور دين تحقيق كند ، به كفر متهم سازد و بگويد كه او مىخواهد گواهان مسلمين را خراب كند تا قرآن و سنت را باطل سازد . گواهان مسلمين هزاران نفر از اصحاب پيامبرند ، پس نقد و جرح عده‌اى و عادل شمردن عدهء ديگر ، زيانى به قرآن و سنت نمىزند و دين وابسته به اين گروه مخدوش نيست و اين راه درستِ ارزيابى و قضاوت نيست .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\n11 . آيا سخن صحابه ، از منابع تشريع است ؟\r\nپيشوايان سه مذهب غير از ابوحنيفه ، سخن صحابى را از منابع تشريع مىشمارند . از او نيز خلاف اين نظر نقل مىشود ، ليكن معروف است كه وى قول صحابى را حجت نمىشمرد . مهم آن است كه محل نزاع و موضوع آن را تبيين كنيم ، چون در سخن آنان روشن نيست .\r\nظاهر اين عنوان كه « مذهب صحابى از منابع تشريع است » مىرساند كه در كنار قرآن و سنت و اجماع و عقل و منابع ديگر ، مذهب صحابى هم از منابع تشريع است . گاهى هم از مذهبِ صحابى با تعبير سنت صحابى ياد مىكند كه مىرساند صحابى هم در عرض سنت پيامبر صلى الله عليه و آله ، سنتى دارد ، اگر مقصود اين باشد ، با سخن غزالى مردود است كه گفته است :\r\n« كسى كه در او احتمال خطا و اشتباه مىرود و عصمت او از خطا ثابت نشده است ، سخن او حجت نيست ، چگونه مىتوان به سخن آنان استناد كرد ، در حالى كه احتمال خطا مىرود ؟ و چگونه بدون دليل متواتر ، ادعاى عصمت براى آنان مىشود و چگونه مىتوان قومى را تصوّر كرد كه اختلافشان جايز باشد ؟ و چگونه ممكن است دو معصوم با هم اختلاف داشته باشند ؟ در حالى كه همهء صحابه اتفاق نظر دارند كه مىتوان با صحابه مخالفت كرد . چرا ابوبكر و عمر\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nنمىپذيرند كه كسى بر اساس اجتهاد ، مخالف آنان باشد ، بلكه در مسائل اجتهادى بر هر مجتهد واجب مىدانند كه از اجتهاد خودش پيروى كند ؟ » « 1 »\r\nشوكانى به ظاهرِ عنوانِ « منابع تشريع » اعتراض كرده و گفته كه حجت نيست ، چون خداوند جز حضرت محمد صلى الله عليه و آله را به سوى اين امت برنيانگيخته و ما جز يك پيامبر و يك كتاب آسمانى نداريم و همهء امت مأمورند كه از كتاب خدا و سنت پيامبرش اطاعت كنند و در اين مورد فرقى ميان صحابه و ديگران نيست . همه مكلف به تكاليف دينى و پيروى از كتاب و سنت‌اند . پس هر كس بگويد پس از قرآن و سنت پيامبر و آنچه به اين دو بر مىگردد ، حجتى ديگر در دين خداوند است ، در دين خدا حرف نادرستى گفته است . « 2 »\r\nبه هر حال ، آنچه حجت است ، قرآن و سنت پيامبر و اجماع مسلمين و عقل استوار است و سخن صحابى اگر مستند به پيامبر صلى الله عليه و آله نباشد قطعاً حجت نيست ، اما نظرى كه از منابع شرعى استنباط مىكند براى خودش و مقلدانش حجت است نه بر ديگران يعنى مجتهدان و غير مقلدان .\r\nآرى ، در اينجا حقيقتى تلخ است و آن اينكه تأكيد بر حجت بودن قول صحابى براى آن است كه اگر از فقه اهل سنت حذف شود ، پايه‌هاى بناى فقهى كه برافراشته‌اند فرو مىريزد و بخش عظيمى از فتواهايشان تغيير يافته ، فتواهاى ديگرى جايگزين آن مىگردد و چه بسا فقه جديدى در پى داشته باشد كه با آن مأنوس نيستند .\r\n\r\n\r\n","description":"","footnote":"\r\n( 1 ) . المستصفى : ج 1 ، ص 135\r\n( 2 ) . ارشاد الفحول : ص 214\r\n","page_name":" 352 ","page_number":352},
  {"content":"\r\n\r\n\r\n12 . آيا خواب صحابى ، از منابع تشريع است ؟\r\nدر بخش دوم گذشت كه توحيد در قانونگذارى از مراتب توحيد است و تشريعى جز تشريع خدا نيست و پيامبر اعظم صلى الله عليه و آله نيز بيانگر تشريع خداست . بنابراين ، سخن و روش و نظر صحابى تا وقتى مستند به سخن و عمل و تقرير پيامبر صلى الله عليه و آله نباشد از مصادر تشريع نيست و بدتر از اين ، آن است كه خواب صحابى منبع تشريع باشد . متأسفانه در صحاح و سنن اهل سنت رواياتى است كه حكايت از آن مىكند كه خواب صحابى از منابع تشريع است ، به عنوان مثال چند نمونه را مىآوريم .\r\nپيامبر خدا صلى الله عليه و آله در انديشه بود كه مردم را چگونه براى نماز جمع كند ؟ گفتند : هنگام نماز ، پرچمى نصب كن تا با ديدن آن مردم به يكديگر خبر دهند ، پيامبر صلى الله عليه و آله اين را نپسنديد . بعضى شيپور را پيشنهاد كردند ، زياد گفت : شيپور يهود ، حضرت نپسنديد و فرمود : اين از كار يهوديان است ، ناقوس را يادآورى كردند ، فرمود : آن مربوط به مسيحيان است .\r\nعبداللَّه بن زيد بن عبدربه برگشت ، در حالى كه در فكر چيزى بود كه ذهن پيامبر صلى الله عليه و آله را مشغول ساخته بود ، در خواب ، اذان را به او نشان دادند . صبح نزد پيامبر آمد و خبر داد و گفت :\r\nاى پيامبر خدا ، من بين خواب و بيدارى بودم كه كسى نزد من آمد و اذان را به من\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nياد داد . عمر بن خطاب هم پيشتر چنان خوابى ديده بود ، ولى بيست روز آن را نهان داشته بود . سپس به پيامبر صلى الله عليه و آله خبر داد ، پيامبر صلى الله عليه و آله پرسيد : چرا به من خبر ندادى ؟ گفت : عبداللَّه بن زيد زودتر گفت ، من خجالت كشيدم . رسول خدا صلى الله عليه و آله فرمود : اى بلال ، برخيز و ببين عبداللَّه بن زيد هر چه مىگويد اجرا كن . بلال هم اذان گفت . ابوبشر گويد : ابوعمير مرا خبر داد كه انصار مىپندارند اگر عبداللَّه بن زيد آن روز مريض نبود ، پيامبر خدا صلى الله عليه و آله او را مؤذّن قرار مىداد . « 1 »\r\nاين روايت و نظاير آن با مقام نبوت سازگار نيست ، زيرا خداوند ، پيامبرش را برانگيخته است تا در اوقات مختلفى با مؤمنان نماز برپا بدارد ، طبع حال اقتضا دارد كه چگونگى تحقق اين آرمان را هم به او بياموزد ، معنى ندارد كه پيامبر صلى الله عليه و آله ، روزهاى طولانى سرگردان بماند و نداند مسؤوليتى را كه بر دوش او نهاده شده چگونه انجام دهد !\r\nنماز و روزه از امور عبادى است نه از امور طبيعى و عادى تا پيامبر صلى الله عليه و آله با اصحاب خود دربارهء آنها مشورت كند . آيا اين مايهء وهن در امر دين نيست كه خواب‌هاى اشخاص عادى ، منبع براى يك موضوع عبادى بسيار مهم مثل اذان و اقامه باشد ؟ اين نكته ما را وامىدارد كه بگوييم منبع بودن خواب براى دين ، امرى دروغ و ساختگى است و دروغگويان وابسته به خاندان عبداللَّه بن زيد اين دروغ را پخش كرده‌اند تا به منزلت و مقامى برسند .\r\n\r\n\r\n","description":"","footnote":"\r\n( 1 ) . سنن ابىداود : ج 1 ، ص 134 - 135 ؛ شمارهء 498 - 499 ؛ سنن ابن ماجه : ج 1 ، ص 232 - 233 ؛ باب آغاز اذان ، شمارهء 706 و 707 ؛ سنن ترمذى : ج 1 ، ص 358 ؛ باب آغاز اذان ، شمارهء 189 .\r\n","page_name":" 354 ","page_number":354},
  {"content":"\r\n\r\n\r\nفصل دهم : وضو و نماز\r\n1 . وضو\r\n2 . اذان و اقامه\r\n3 . دست روى دست گذاشتن ، بدعت است يا سنت ؟\r\n4 . جزء بودن بسم اللَّه و بلند گفتن آن\r\n5 . آمين گفتن بعد از سورهء حمد\r\n6 . قنوت در ركعت دوم\r\n7 . سجده بر زمين\r\n8 . نشستن بعد از سجدهء دوم\r\n9 . چگونگى تشهد و سلام\r\n10 . جمع بين دو نماز\r\n\r\n","description":"","footnote":"","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n\r\n\r\n1 . وضو\r\n\r\nوضو و كيفيت شستن دست‌ها\r\nآيهء وضو نازل شد تا چگونگى وضو و تيمم را به امت بياموزد . مخاطبان آن همهء مسلمانان در طول قرون تا روز قيامت‌اند . چنين آيه‌اى بايد كاملًا روشن و مقصود از آن واضح باشد تا همه ، دور و نزديك و صحابى و غيرصحابى از آن بهره ببرند . پس از دو جهت بايد آيه بررسى شود :\r\nاول : چگونگى شستن دست‌ها و اينكه بايد از بالا به پايين شست يا به عكس ؟\r\nدوم : حكم پاها ، از نظر مسح كشيدن يا شستن .\r\nابتدا به بحث در مورد اول مىپردازيم . خداوند مىفرمايد :\r\n« يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَأَيْدِيَكُمْ إِلَى الْمَرافِقِ » « 1 » ؛\r\n« اى كسانى كه ايمان آورده‌ايد ، هرگاه به نماز ايستاديد ، صورت‌ها و دست‌هايتان را تا آرنج بشوييد » .\r\nفقها در كيفيت شستن دست‌ها اختلاف نظر دارند ، پيشوايان اهل بيت عليهم السلام و\r\n\r\n\r\n","description":"","footnote":"\r\n( 1 ) . مائده : 6\r\n","page_name":" 357 ","page_number":357},
  {"content":"\r\n\r\nپيروانشان معتقدند دست‌ها از آرنج تا نوك انگشتان شسته شود و سنت همين است .\r\nدليلشان نيز ظاهر آيه است كه به نظر عرفى همين به ذهن مىآيد چون در موارد مشابه اين گونه تركيب ، شروع از بالا به پايين است . مثلًا اگر پزشك به بيمار بگويد : پايت را تا زانو با آب سرد بشوى ، بيمار آنچه را در عرف رايج است انجام مىدهد ، يعنى شستن از بالا به پايين ، يا وقتى صاحب خانه به رنگ‌كار مىگويد : ديوارهاى اين اتاق را تا سقف رنگ‌آميزى كن ، آنچه در عرف معمول است انجام مىشود ، يعنى رنگ كردن ديوارها از بالا به پايين و هرگز به ذهن رنگ‌كار يا بيمار اين نمىآيد كه صاحب خانه و پزشك كه گفته « تا » ، مقصودش بيانِ آخرِ محلّ رنگ زدن يا شستن است ، بلكه از كلمهء « تا » مىفهمد كه صرفاً محدودهء موردنظر را در رنگ‌زدن و شستن تعيين كرده است . در آيهء وضو نيز چنين است ، وقتى آيه مىگويد دست‌ها را تا مرفق بشوييد ، بيان محدودهء شستن موردنظر است نه چگونگى آن . و اين را به نظر معمول عرف واگذاشته و در عرف هم بدون ترديد ، آنچه راحت‌تر است ، شستن از بالا به پايين است .\r\nآرى ، آنچه اساس اختلاف است ، در اين است كه متعلقِ « تا آرنج » چيست . آيا يعنى بشوييد تا آرنج . دست‌ها را تا آرنج بشوييد ؟ يعنى « تا » قيد براى شستن است يا دست‌ها ؟\r\nاگر قيد براى دست‌ها باشد ، از اين جهت براى تعيين محدودهء دست است كه دست ، به انگشتان تا مچ ، مچ تا بازو هم گفته مىشود و آيه مىخواهد مقدار معين و مشخص دست را كه بايد شسته شود بيان كند و اگر دست بين مراتب ياد شده مشترك نبود ، نيازى به گفتنِ « تا » نبود و اين قيد براى بيان مقدار مشخص از دست است كه بايد شسته شود .\r\nو اگر قيدِ « تا » براى شستن باشد ، شايد به ذهن چنين بيايد كه بايد از سر انگشت‌ها تا آرنج را شست ، گويا خداوند فرموده است ، دست‌ها را تا مرفق بشوييد . اما روشن است كه اين غير متعارف و مبهم است و در اين گونه موارد آنچه متعارف است يعنى شستن از بالا به پايين عمل مىشود .\r\nافزون بر اينكه بر فرضِ اينكه « تا » قيدِ شستن باشد ، چنين نيست كه انتهاى شستن را برساند ، بلكه احتمال دارد به معناى « با » باشد ( إلى به معناى مَعَ ) يعنى دست‌ها را همراه با\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nآرنج بشوييد . اين گونه كاربردهاى لفظى در قرآن و ادبيات عرب وجود دارد . « 1 » در عرف نيز چنين است كه وقتى گفته مىشود فلانى ولايت كوفه تا بصره را برعهده دارد ، يعنى با بصره . چنين تعبيراتى در اشعار عرب هم به كار رفته است . به هر حال ، دليل قاطع در چنين مواردى همان عرف رايج است كه از بالا به پايين مىشويند و از همين روش بايد تبعيت كرد .\r\nأئمهء اهل بيت عليهم السلام ، وضوى پيامبر صلى الله عليه و آله را اين گونه نقل كرده‌اند :\r\nبه نقل شيخ طوسى از بكير و زراره ، اين دو از امام باقر عليه السلام دربارهء وضوى پيامبرخدا صلى الله عليه و آله سؤال كردند . حضرت طشت يا ظرف آبى طلبيد ، كف دو دست را شست ، دست خود را در آب فرو برد و با مشت آبى صورت خود را شست و با دست چپ كمك گرفت بر شستن صورت . سپس كف دست چپ را در ظرف آب فرو برده ، آب برداشت و دست راستش را از آرنج تا انگشتان شست ، به نحوى كه آب به طرف آرنج‌ها برنگردد .\r\nبعد كف دست راست را پر از آب كرد و بر دست چپ ريخت و از آرنج تا كف دست شست به نحوى كه آب به طرف آرنج برنگردد ، مثل دستِ راست . سپس با همان آبى كه در دست‌ها بود ، سر و پاها را تا برآمدگى روى پا مسح كشيد ، بدون آنكه آب تازه‌اى بريزد . « 2 »\r\n\r\nوضو و مسح پاها يا شستن آنها ؟\r\nگفتيم كه در آيهء وضو از دو جهت بحث مىشود : يكى چگونگى شستن دست‌ها و ديگرى حكم پاها كه بايد شست يا مسح كشيد . جهت اول بحث گذشت ، اما جنبهء دوم بحث :\r\nخداوند سبحان مىفرمايد :\r\n\r\n\r\n","description":"","footnote":"\r\n( 1 ) . مثل آيهء 2 نساء « وَلا تَأْكُلُوا أَمْوالَهُمْ إِلى أَمْوالِكُمْ » كه به معناى مَعَ است ، يعنى اموال آنان را با اموال خودنخوريد ، يا آيهء 52 آل‌عمران « مَنْ أَنْصارِي إِلَى اللَّهِ » كه به معناى مع اللَّه است .\r\n( 2 ) . تهذيب الأحكام : ج 1 ، ص 59 ، شمارهء 158\r\n","page_name":" 359 ","page_number":359},
  {"content":"\r\n\r\n« يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ وَامْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ وَإِنْ كُنْتُمْ جُنُباً فَاطَّهَّرُوا وَإِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ مِنْهُ ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ وَلكِنْ يُرِيدُ لِيُطَهِّرَكُمْ وَلِيُتِمَّ نِعْمَتَهُ عَلَيْكُمْ لَعَلَّكُمْ تَشْكُرُونَ » « 1 » ؛\r\n« . . . اى كسانى كه ايمان آورده‌ايد ، چون به نماز ايستاديد ، صورت‌ها و دست‌هايتان را تا آرنج‌ها بشوييد و سر و پاهايتان را تا برآمدگى پاها مسح كنيد و اگر جنب بوديد ، طهارت بجوييد و اگر بيمار يا در سفر بوديد يا يكى از شما از تخلّى آمد ، يا زنان را لمس ( آميزش ) كرديد و آب نيافتيد با زمين پاك تيمم كنيد پس چهره‌ها و دست‌هايتان را از آن مسح كنيد ، خداوند نمىخواهد بر شما سختى قرار دهد ، بلكه مىخواهد شما را يارى كند و نعمتش را بر شما كامل سازد ، باشد كه سپاس گوييد » .\r\nاين آيه ، يكى از آيات الأحكام است كه احكام شرعى عملى از آنها استنباط مىشود كه به تنظيم افعال مكلّفين در مورد مسائل زندگى دينى و دنيوى مربوط مىشود . اين گونه آيات ، هم تعبيرات روشنى دارد ، هم دلالتى گويا ، چون مخاطب اين آيات ، توده‌هاى مؤمنى هستند كه مىخواهند رفتار خود را با آيات منطبق سازند . از اين رو با آيات مربوط به نكات دقيق توحيدى و عرفانى و معارف عقلى كه نگاه انديشمندان ژرف‌بين را به خود معطوف مىدارد متفاوت است ، به ويژه آيات مربوط به مبدأ و معاد .\r\nوقتى انسان به اين گونه آيات كه عهده‌دار بيان وظيفهء مسلمان است مىنگرد ، مثل وظيفهء نمازهاى پنجگانه ، آنها را روشن ، استوار ، بىابهام و گويا مىيابد كه خطابش به همهء مؤمنان است و وظيفهء آنان را هنگام نماز خواندن ترسيم مىكند . خطاب بايد از\r\n\r\n\r\n","description":"","footnote":"\r\n( 1 ) . مائده : 6\r\n","page_name":" 360 ","page_number":360},
  {"content":"\r\n\r\nپيچيدگى و ابهام دور باشد ، همچنين تقديم و تأخير يا مقدّر بودن يك جمله يا كلمه نداشته باشد ، تا همهء مسلمانان با همهء اختلاف سطحى كه دارند مضمون آن را دريابند ، چه نكات دقيق قواعد ادبيات عرب را بدانند يا نه . پس كسى كه بخواهد آيه را به غير اين روش تفسير كند ، از جايگاه آيه غفلت كرده است ، همچنين كسى كه بخواهد آيه را بر اساس فتاواى فقهى پيشوايان فقه تفسير كند ، بيراهه رفته است .\r\nحضرت جبرئيل ، اين آيه را بر قلب پيامبر اعظم صلى الله عليه و آله فرود آورد ، آن حضرت هم آن را بر مؤمنان خواند ، آنان هم تكليف خود را در برابر آن به روشنى و بدون ترديد و ابهام دريافتند و پيچيدگى در دورانى به آيه راه يافت كه تضارب آراء و پيدايش اجتهادها پيش آمد . هر كس اين آيه را با دقت بخواند ، در دل و با زبانش مىگويد : خدايا ! سخنت چه رسا و بيانت چه روشن است ، فريضه را روشن ساختى و وظيفه را در آنچه پيش از نماز بر مسلمانان واجب است بيان كردى و چگونگى وضو را بازگفتى كه يكى شستن صورت‌ها و دست‌ها تا آرنج است ، ديگر مسح سرها و پاها . نه اجمالى در كلام تو مانده و نه ابهامى در بيان توست . با اين بيان روشن راه اختلاف را بستى . اگر كتاب عزيز تو برتر از كتاب‌هاى آسمانى ديگر است ، « 1 » قطعاً بر روايات نقل شده از پيامبرت هم حاكم است ، رواياتى كه برخى مىگويد پاها را بشوييد و برخى مىگويد مسح بكشيد .\r\nبا اين روايت‌هاى متناقض چه كنيم ، كه از كسى روايت شده كه سخنش بر اساس وحى است و در كلام خودش تناقض نيست . راهى نيست جز اينكه آنچه را در قرآن آمده بپذيريم . قرآن تو نيز در دو جملهء كوتاه ، واقعيت اين فريضه را بيان مىكند كه وضو تركيبى است از دو شستن و دو مسح كشيدن ، شستن صورت و شستن دست‌ها ، مسح سر و مسح پاها .\r\nو آيا جز كتاب و كلام تو ، داورى راه‌گشا هست ؟\r\n\r\n\r\n","description":"","footnote":"\r\n( 1 ) . « مُصَدِّقاً لِما بَيْنَ يَدَيْهِ مِنَ الْكِتابِ وَمُهَيْمِناً عَلَيْهِ » ( مائده : 48 ) .\r\n","page_name":" 361 ","page_number":361},
  {"content":"\r\n\r\n\r\nسبب اختلاف چيست ؟\r\nاگر آغاز اختلاف به زمان خليفهء سوم بر مىگردد ، سؤال اين است كه پس از گذشت نزديك بيست سال از وفات پيامبر خدا صلى الله عليه و آله ، چه عاملى سبب اين اختلاف شد ؟ در پاسخ بايد گفت ، چند جهت و احتمال وجود دارد :\r\n1 - اختلاف قرائت\r\nگاهى تصور مىشود منشأ اختلاف در آن عصر ، اختلاف قرائت است . بعضى « وارجُلكُم » را با اعرابِ جرّ خوانده‌اند كه عطف به « رؤوس » باشد و مقتضاى آن وجوب مسح پاهاست . بعضى با فتحهء لام خوانده‌اند كه عطف به « وجوهَكم » باشد كه مسلتزم شستن آنهاست . اين وجه درست نيست . يك عرب زبان اگر بدون پيشداورى و سابقهء ذهنى آيه را بخواند ، « ارجُل » را عطف به « رؤوس » مىداند ، چه به فتحه بخواند چه به كسره و اصلًا عطف به « وجوه » به ذهنش خطور نمىكند تا منشأ اختلاف باشد .\r\nكسى كه در پى تفسير آيه و فهم مدلول آن است ، بايد خود را چنان تصور كند كه در عصر نزول آيه حاضر است و آن را از دهان پيامبر صلى الله عليه و آله يا اصحاب او مىشنود . آنچه را با اين شرايط بفهمد ، بين خود و خدايش همان حجت است و نبايد به وجوه و احتمالات مختلفى كه بعد از آن زمان پيدا شده توجه كند . اگر اين آيه را به يك عرب زبان دور از اين فضاهاى فقهى و اختلافات مسلمين در كيفيت وضو عرضه كنيم و از او بخواهيم آنچه را مىفهمد بازگو كند ، به روشنى خواهد گفت : « وضو دو شستن دارد و دو مسح » بدون آن كه بينديشد كلمهء « ارجُل » ( پاها ) عطف به « رؤوس » است يا « وجوه » ، او مىفهمد كه آيه دو جمله دارد كه در آنها دو حكم به صراحت بيان شده است : يكى شستن صورت و دست‌ها تا آرنج ، ديگرى مسح سر و پاها . يعنى حكم صورت و دست يكى است و حكم سر و پاها هم يكى و تفكيك حكم سر از پاها نه‌تنها محتمل نيست ، بلكه خلاف ظاهر آيه است .\r\n2 - تمسّك به رواياتِ شستنِ نسخ شده\r\nاز تعدادى روايات بر مىآيد كه شستن پاها سنتى بوده كه پيامبر خدا صلى الله عليه و آله مدتى از\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nعمر شريفش به آن دستور داده بود و پس از نزول سورهء مائده كه در آن آيهء وضو و دستور مسح پاها به جاى شستن آمده است ، پس از مدتّى بعضى از كسانى كه ناسخ را از منسوخ نمىشناختند به آيهء منسوخ عمل كردند و اختلاف پديد آوردند ، غافل از آنكه در اين مورد بايد به قرآن و به آيه‌اى كه ناسخ سنت است عمل كند ، قرآنى كه سورهء مائده در آن است و آخرين سوره‌اى است كه بر پيامبر صلى الله عليه و آله نازل شده است .\r\nابن جرير از انس نقل كرده است : قرآن بر مسح نازل شده و سنت بر شستن . « 1 » مقصود او از سنت ، عمل پيامبر صلى الله عليه و آله پيش از نزول قرآن است و روشن است كه قرآن ، حاكم و ناسخ است . ابن عباس نيز گفته است : مردم به شستن عمل مىكنند ، ولى من در كتاب خدا جز مسح نمىيابم . « 2 » اين گونه مىتوان ميان آنچه از عمل پيامبر صلى الله عليه و آله نقل شده يعنى شستن و ظاهر آيه‌اى كه مسح را مىگويد جمع كرد و گفت كه شستن پيش از نزول آيه بوده است .\r\nنظير اين را در مسح بر چكمه مىبينيم . در روايتى نقل شده است كه : قرآن بر چكمه سبقت دارد . « 3 » از ابن‌عباس هم نقل شده است ، معنايش اين است كه اگر از پيامبر خدا صلى الله عليه و آله در دوره‌اى از عمرش مسح بر روى چكمه صادر شده ، در قرآن بر خلاف آن حكم آمده و آن را نسخ كرده ، چون فرموده است : به سرها و پاهايتان مسح كنيد ، يعنى روى پوست پا مسح كنيد ، نه روى كفش و چكمه و جوراب . « 4 »\r\n3 - اشاعهء شستن از طرف حكومت\r\nحاكمان اصرار بر شستن پاها به جاى مسح داشتند و مردم را به آن وادار مىكردند ، چرا كه زير پاها كثيف بود و بخش عمده‌اى از مردم پابرهنه بودند ، به نظرشان بهتر اين آمد كه به جاى مسح ، پاها را بشويند . اين نكته در برخى نقل‌ها آمده است ، از جمله :\r\n1 - ابن جرير از حميد نقل مىكند ما نزد موسى بن انس بوديم كه گفت : اى اباحمزه !\r\n\r\n\r\n","description":"","footnote":"\r\n( 1 ) . الدرّ المنثور : ج 3 ، ص 1\r\n( 2 ) . همان : ص 4\r\n( 3 ) . مصنّف ابن ابىشيبه : ج 1 ، ص 213 ، باب 217\r\n( 4 ) . همان .\r\n","page_name":" 363 ","page_number":363},
  {"content":"\r\n\r\nروزى در اهواز همراه حجاج بوديم ، خطبه خواند و ياد از وضو كرد و گفت : صورت‌ها و دست‌هايتان را بشوييد و سرها و پاها را مسح كنيد ، از آدميزاد ، هيچ جايش همچون كف پا آلوده نيست ، زير و روى پا و پشتِ آن را بشوييد .\r\nانس گفت : خدا راست گفت و حجاج دروغ گفت ، خداوند مىفرمايد : سرها و پاهايتان را مسح كنيد ، انس هرگاه پاهايش را مسح مىكشيد ، آنها را مرطوب مىكرد . « 1 »\r\n2 - از جملهء آنچه دلالت مىكند كه تبليغات رسمى از شستن پشتيبانى مىكرد و معتقدان به مسح را مؤاخذه مىكرد و اينان همواره از اظهار عقايد خود بيمناك بودند و تنها در پنهانى به آن تصريح مىكردند ، روايت احمد بن حنبل از ابىمالك اشعرى است كه وى به قوم خود گفت : جمع شويد تا مثل پيامبر براى شما نماز بخوانم . چون گرد آمدند ، گفت : آيا ميان شما غريبه هست ؟ گفتند : نه ، تنها خواهرزادهء ما هست . گفت :\r\nخواهرزاده خودى است . پس ظرفى طلبيد كه در آن آب بود . وضو گرفت ، مضمضه و استنشاق كرد و صورت خود را سه بار شست ، سه بار هم دست خود را شست ، به سر و روى پاهايش مسح كشيد ، سپس نماز خواند . « 2 »\r\nاين سه وجه براى توجيه شستن به جاى مسح وجود دارد ، با آنكه قرآن بر مسح دلالت مىكند و مسح به نظر نزديك‌تر مىآيد ، سپس وجه سوم .\r\nعامل در « ارجلكم » چيست ؟\r\nدليل قطعى بر وجوب و كيفيت وضو ، آيهء وضو است ، آيه‌اى است روشن كه براى بيان تكليف نمازگزار پيش از نماز نازل شده است ، طبعاً بايد آيه‌اى باشد روشن و بىابهام و اجمال .\r\nبراى تشخيص اينكه پاها را بايد شست يا مسح كشيد ، بايد ديد عامل در لفظِ « ارجلكم » چيست ؟\r\n\r\n\r\n","description":"","footnote":"\r\n( 1 ) . تفسير القرآن ، ابن كثير : ج 2 ، ص 25 ؛ تفسير القرآن ، طبرى : ج 6 ، ص 82\r\n( 2 ) . مسند احمد : ج 5 ، ص 342 ؛ المعجم الكبير : ج 3 ، ص 280 ، شماره 3412\r\n","page_name":" 364 ","page_number":364},
  {"content":"\r\n\r\nدر آيهء مباركه ، دو عامل و دو فعل هست كه در نگاه اول هر كدام مىتواند عامل در « ارجلكم » باشد . ولى طبق ذوق ادبيات عرب ، عامل كدام است ؟ آيا فاغسلوا » يا « وامسحوا » ؟ طبق اولى بايد پاها را شست و طبق دومى بايد مسح كشيد . معيار ، آن است كه عامل معيّن شود . دقت در آيه بدون پيشداورى و بدون توجه به آنچه ميان مسلمانان رايج است مىرساند كه عامل ، « وامسحوا » است كه نزديك‌تر به « ارجلكم » است ، يعنى « وارجلكم » عطف به نزديك ( رؤوس ) است ، نه دور ( وجوه ) . اما توضيح :\r\nاگر كسى بگويد من زيد و عمرو را دوست دارم و بر خالد و بكر گذشتم و براى « بكر » اعراب نگذارد ، حكم مىكنيم كه بكر معطوف به خالد است و عامل در آن فعل دوم ( گذشتم ) است . علماى ادب گفته‌اند حق عطف آن است كه به نزديك‌تر باشد نه دور تر و اين اصلى است كه جز با وجود قرينهء لفظى از آن عدول نمىكنيم . و گرنه موجب اشتباه مىشود ، مثلًا اگر رئيسى به خادمش بگويد : زيد و عمرو را احترام كن و بكر و خالد را بزن ، بين دو جمله تشخيص مىدهد و مىداند كه عمرو ، عطف به زيد است و خالد عطف به بكر و بر خلاف اين به ذهنش نمىآيد .\r\nفخررازى گويد : عامل نصب در « ارجلكم » مىتواند فعلِ « وامسحوا » باشد و مىتواند « فاغسلوا » باشد ، ولى وقتى دو عامل بر سر يك معمول جمع شوند ، آنكه نزديك‌تر است عمل مىكند ، پس بايد عامل در « ارجلكم » ، فعل « وامسحوا » باشد و مسح به پاها واجب گردد . « 1 » پس وقتى در كلمات عادى قاعده اين است و نمىتوان از قواعد عدول كرد ، در كلام خداى سبحان به طريق اولى بايد مراعات كرد . مثال‌هاى بسيارى مىتوان زد كه مشابهء آيه باشد . پس اگر آيه را به يك عرب خالص كه خود را از مذهب مورد اعتقادش خالى كند عرضه كنى و معناى آيه را از او بپرسى ، خواهد گفت :\r\nاعضايى هست كه بايد شست ، يعنى صورت و دست‌ها و اعضايى هم هست كه بايد مسح كشيد ، مثل سر و پاها . و اصلًا به ذهن او خطور نمىكند كه حكم سر و پا\r\n\r\n\r\n","description":"","footnote":"\r\n( 1 ) . التفسير الكبير : ج 11 ، ص 161\r\n","page_name":" 365 ","page_number":365},
  {"content":"\r\n\r\nمتفاوت باشد .\r\nپس وقتى روشن شد كه مدلول آيه ، كدام يك از شستن و مسح است ، نيازى به چيز ديگر نيست . نظر موافق ، با مضمون آيه تأييد مىشود و مخالف بايد فكرى كند و راهى بجويد ، بهتر آن است كه بگويد آيه نسخ شده است .\r\n\r\nدو قرائت و مسح بر پا\r\nاختلاف قرّاء در اينكه « ارجلكم » را به فتح يا كسره بخوانند ، تأثيرى در دلالت آيه بر وجوب مسح ندارد و هر دو قرائت بدون اشكال بر مسح منطبق مىشود .\r\nتوضيح : نافع ، ابن عامر و عاصم به روايت حفص ، ارجلَكم ( با نصب ) خوانده‌اند و همين قرائت مشهور در قرآن‌هاى رايج در هر دوره و نسل بوده است . ابن‌كثير ، حمزه ، ابوعمرو و عاصم به روايت ابوبكر به كسره خوانده‌اند ، ما مىگوييم : بىشك هر دو قرائت بر مسح تطبيق مىكند . قرائت به كسره قوىترين گواه بر اين است كه عطف به « رؤسكم » است ، چون جز اين راه ديگرى ندارد . پس بايد پاها را مسح كشيد . اما قرائت به فتحه بنابراين است كه به محلّ « برؤسكم » عطف شود ، چون محلًا منصوب است تا مفعول باشد ، پس تنها پاها را بايد مسح كرد و عطف به محل ، در ادبيات عرب رواج دارد و در قرآن هم آمده است ( مثل آيهء 3 سورهء توبه كه رسول ، عطف به محل « اللَّه » شده كه مرفوع است ) « 1 » پس اختلاف قرائت‌ها تأثيرى در تعيّن مسح ندارد . بعداً باز به اين دو قرائت در مورد شستن خواهيم پرداخت .\r\nگروهى از علماى اهل سنت نيز تصريح كرده‌اند كه آيه دلالت بر مسح مىكند و « ارجلكم » را عطف به « رؤسكم » دانسته‌اند و گفته‌اند عاملش « وامسحوا » است . اكنون به چند نمونه اشاره مىكنيم :\r\n1 - ابن‌حزم گويد : در مورد دوپا ، قرآن بر مسح نازل شده است ، چه لام در « ارجلكم » را مكسور بخوانيم يا مفتوح ، به هر حال عطف به « رؤوس » است ، يا عطف به لفظ آن يا به\r\n\r\n\r\n","description":"","footnote":"\r\n( 1 ) . « أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ » .\r\n","page_name":" 366 ","page_number":366},
  {"content":"\r\n\r\nمحلش و جز آن روا نيست . « 1 »\r\nرازى گويد : قرائت به كسره اقتضا دارد كه « ارجل » عطف به « رؤوس » باشد و پا را هم مثل سر بايد مسح كشيد . امّا قرائت به فتحه نيز گفته‌اند كه موجب مسح است ، چون « وامسحوا برؤوسكم » در محلّ نصب است ، ولى به وسيلهء « با » مجرور شده است ، پس اگر بتوان « ارجل » را بر « رؤوس » عطف كرد ، مىتوان « ارجل » را مفتوح خواند تا عطف به محلّ « رؤوس » باشد و با كسره عطف به ظاهرش ، اين مشهور نظر نحويان است . « 2 »\r\n2 - شيخ سندى حنفى پس از آنكه ظاهر قرآن را دالّ بر مسح مىداند ، مىگويد : از اين جهت مسح ظاهر قرآن است كه قرائت به كسره در آن ظهور دارد و قرائت به فتح در صورتى است كه عطف به محلّ بدانيم . « 3 »\r\nشايد همين مقدار از نقل‌ها كافى باشد تا تبيين كند كه هر دو قرائت ، تنها مسح را تأييد مىكنند و بدون اشكال بر آن منطبق‌اند .\r\n\r\nدو قرائت و شستن پاها\r\nروشن شد كه اختلاف در قرائت ، تأثيرى در اينكه بايد معتقد به مسح شد ندارد ، سخن در اين است كه آيا مىتوان قول به شستن را بر دو قرائت مشهور منطبق ساخت ؟ و آيا با دو قرائت و قواعد عربى هماهنگ است ؟ روشن خواهد شد كه تحميل شستن بر آيه ، به هم زدن قواعد عربى است . اما توضيح :\r\nاگر بگوييم كه آيه بر شستن پاها دلالت مىكند ، ناچار عامل آن بايد « اغسلوا » در جملهء قبلى باشد و « ارجل » عطف به « وجوهَكم » باشد . لازمهء آن فاصله شدن يك جملهء بيگانه بين معطوف و معطوفٌ عليه است . يعنى « وامسحوا برؤوسكم » ، با اينكه ميان معطوف و معطوفٌ عليه ، يك كلمه فاصله نمىشود ، تا چه رسد به جملهء اجنبى و چنين\r\n\r\n\r\n","description":"","footnote":"\r\n( 1 ) . المحلّى : ج 2 ، ص 56\r\n( 2 ) . التفسير الكبير : ج 11 ، ص 161\r\n( 3 ) . شرح سنن ابن ماجه : ج 1 ، ص 8\r\n","page_name":" 367 ","page_number":367},
  {"content":"\r\n\r\nشيوه‌اى در سخن فصيح عربى هم شنيده نشده است .\r\nابن حزم و ابوحيان گفته‌اند نمىتوان « ارجلكم » را بر « وجوهكم » عطف كرد ، چون جمله‌اى ميان معطوف و معطوف عليه فاصله مىشود « 1 » اين سخن را شيخ حلبى هم در تفسير اين آيه گفته است . « 2 » شيخ سندى هم گفته است : قرائت به فتح بنابر عطف به محل ، نزديك‌تر است و رواج هم دارد ، به علاوه بين معطوف و معطوف عليه هم فاصله نمىشود ، پس ظاهر قرآن مسح است . « 3 » و سخنان ديگرى كه تصريح دارد كه قرائت به فتح و استفادهء شستن ، متوقف بر نقض يك قاعدهء نحوى يعنى جدايى بين معطوف و معطوف عليه است .\r\nاما قائلين به شستن پاها ، قرائت به فتحه را مستند به وجهى ساخته‌اند كه ضعيف و ناهماهنگ با قواعد عربى است ، ولى چون به قرائت به كسره واقف شده و آن را دليل بر مسح ديده‌اند نه شستن ، در توجيه اين قرائت با قول به شستن درمانده‌اند و دليلى بر آن نيافته‌اند مگر اينكه بگويند كسره به خاطر مجاورت است ، يعنى قاعدتاً « ارجلَكم » بايد به فتحه‌باشدچون عطف‌بر « وجوهكم » است ، ولىچون‌درهمسايگى « برؤوسكم » قرار گرفته كه كسره دارد ، از او كسبِ حركت كسره كرده است . ولى آيا اين قاعده ( كسره به خاطر مجاورت ) در لغت فصيح آمده ؟ و اگر هست ، آيا شرايط آن مهيّا است ، بايد بررسى شود .\r\n\r\nكسره به خاطر مجاورت\r\nچون قائلين به شستن پا ، قرائت كسره را به خاطر مجاورت با مجرور مىدانند ( جرّ بالجوار ) سخن بزرگان ادب را در اين موضوع مىآوريم تا ميزان درستىِ جرّ به جوار يا كسره به خاطر مجاورت روشن گردد و اينكه بر فرض درستى آن ، چه شرايطى دارد ؟\r\n1 - زجّاج گويد : بعضى « وارجلِكم » را به خاطر مجاورت ، باكسره مىخوانند ، چون\r\n\r\n\r\n","description":"","footnote":"\r\n( 1 ) . تفسير النهر الماد : ج 1 ، ص 558 ؛ والمحلى : ج 2 ، ص 56\r\n( 2 ) . غنية المتملّى : ص 16\r\n( 3 ) . شرح سنن ابن ماجه : ج 1 ، ص 88\r\n","page_name":" 368 ","page_number":368},
  {"content":"\r\n\r\nدر كنار رؤوس قرار گرفته است . اين درست نيست ، چون به اتفاق ادباى عرب ، اعراب به مجاورت شاذّ و اندك است و بدون ضرورت نمىتوان قرآن را بر آن حمل كرد . « 1 »\r\n2 - علاء الدين بغدادى در تفسير خود به نام « خازن » گفته است : كسانى كه « ارجل » را به سبب مجاورت مكسور مىخوانند و به مثل معروفِ « جُحر ضبّ خرِبٍ » استدلال مىكنند به دو جهت مناسب نيست : يكى اينكه كسره به خاطر مجاورت ، براى ضرورتِ شعرى يا جايى است كه از اشتباه ايمن باشيم ، مثل همان مَثل معروف كه روشن است « خربٍ » صفت ضبّ نيست بلكه صفت جُحر است . ديگر آنكه كسرهء به خاطر مجاورت وقتى است كه بدون واو عطف باشد ، اما با حرف عطف ، در كلام عرب نيست . « 2 »\r\n3 - سيرافى و ابن‌جنّى هم كسرهء براى مجاورت را انكار كرده‌اند و در مورد آن مَثَل هم تأويلى دارند كه خرب را صفت ضبّ مىدانند . « 3 »\r\n4 - ابن هشام نيز كسرهء به جوار را نمىپذيرد چون حرف عطف را مانع مجاورت مىشمرد . « 4 »\r\nاز كلماتى كه به ايجاز نقل كرديم ، چند نكته به دست مىآيد :\r\nاول : كسرهء به مجاورت در كلام فصيح نيامده است .\r\nدوم : كسرهء به جوار اگر هم ثابت باشد ، يا براى ضرورت شعرى است ، يا جايى است كه طبع انسان هماهنگى دو لفظ مجاور را بپسندد و در اين مورد هر دو جهت منتفى است ، نه ضرورت شعرى در كار است و نه پسنديدهء طبع است كه « ارجلكم » را از اعراب واقعىاش جدا كنيم و اعراب مجاورش را به آن بدهيم .\r\nسوم : كسرهء به جوار ، وقتى است كه اشتباه پيش نيايد ، مانند آن مَثل . اما در اينجا اگر به كسره خوانده شود اشتباه پيش مىآيد و اگر در واقع ، حكم پاها شستن باشد ، با كسره\r\n\r\n\r\n","description":"","footnote":"\r\n( 1 ) . معانى القرآن و اعرابه : ج 2 ، ص 153\r\n( 2 ) . تفسير الخازن : ج 2 ، ص 16\r\n( 3 ) . تفصيل آن در مغنى اللبيب ، باب 8 ، قاعدهء 2 ، ص 359\r\n( 4 ) . همان .\r\n","page_name":" 369 ","page_number":369},
  {"content":"\r\n\r\nخواندن « ارجل » سبب مىشود كه حكم آن مسح باشد و عطف به « رؤوس » شود ، بىآنكه مخاطب متوجه شود كسره به خاطر مجاورت است . پس دليلى ندارد كه چنين كسره‌اى به كلمه بدهيم كه ظاهرش در تضادّ با مراد گوينده است .\r\nچهارم : كسرهء به جوار تنها در مورد صفت و بدل و امثال آن است نه در معطوف كه در اين آيه است .\r\nنتيجهء اين بحث مفصل آن است كه قول به مسح ، بدون كمترين تأويل و مشكلى بر هر دو قرائت منطبق است ، بر خلاف قول به شستن كه نه با قرائت فتحه هماهنگ است ، نه با قرائت كسره .\r\n\r\nمسح بر پا در احاديث نبوى\r\nاز دلالت آيه روشن شد كه واجب در مورد پاها مسح است و چون اين آيه در اواخر عمر شريف پيامبر صلى الله عليه و آله نازل شده و پس از آن هم نسخ نشده است ، خودش كافى است كه مقصود را برساند . جز اينكه براى تأكيد مطلب آنچه را از پيامبر صلى الله عليه و آله و اصحاب وى در مورد مسح بر پا نقل شده مىآوريم و بدون ذكر سندها به جهت اختصار تنها متن احاديث را ذكر مىكنيم .\r\nروايات پيغمبر صلى الله عليه و آله دربارهء مسح پا\r\n1 - بسر بن سعيد گويد : عثمان آمد و آب براى وضو طلبيد ، مضمضه و استنشاق كرد ، سپس سه بار صورتش را و سه بار دستانش را شست ، سر و پاهايش را سه بار مسح كشيد سپس گفت : ديدم كه پيامبر خدا صلى الله عليه و آله اين گونه وضو مىگرفت ، اى جماعت ، آيا همين طور است ؟ گروهى از اصحاب پيامبر كه نزد او بودند ، گفتند : آرى . « 1 »\r\n2 - حمران گويد : عثمان آب طلبيد ، وضو گرفت ، سپس خنديد ، سپس گفت :\r\nنمىپرسيد چرا مىخندم ؟ گفتند : براى چه مىخندى ؟ گفت : ديدم كه پيامبر خدا صلى الله عليه و آله\r\n\r\n\r\n","description":"","footnote":"\r\n( 1 ) . مسند احمد : ج 1 ، ص 109 ، حديث 489\r\n","page_name":" 370 ","page_number":370},
  {"content":"\r\n\r\nهمين‌گونه وضو گرفت ، مضمضه و استنشاق كرد و صورت و دستهايش را سه بار شست و سرش و روى پايش را مسح كشيد . « 1 »\r\n3 - در مسند عبداللَّه بن زيد مازنى است : پيامبر صلى الله عليه و آله وضو گرفت ، صورت خود را سه بار و دستانش را دو بار شست و سر و پاهايش را دو بار مسح كشيد . « 2 »\r\n4 - ابومطر گويد : در مسجد همراه على عليه السلام نشسته بوديم كه مردى نزد او آمد و گفت :\r\nوضوى پيامبر خدا صلى الله عليه و آله را به من نشان بده . امام ، قنبر را طلبيد و فرمود : ظرف آبى بياور .\r\nحضرت سه بار دست‌ها و صورتش را شست ، انگشت در دهان برد و سه بار استنشاق كرد ، سه بار دستان خود را شست ، يك بار سرش را و پاهايش را تا برآمدگى روى پا مسح كشيد ، در حالى كه آب از محاسنش به سينه‌اش مىچكيد ، پس از وضو نفسى بالا كشيد و فرمود : كجاست آنكه از وضوى پيامبر صلى الله عليه و آله مىپرسيد ؟ وضوى رسول خدا صلى الله عليه و آله اين چنين بود . « 3 »\r\n5 - عباد بن تميم از پدرش نقل مىكند : رسول خدا صلى الله عليه و آله را ديدم كه وضو گرفت و آب را بر محاسن و پاهايش كشيد . « 4 »\r\n6 - على بن ابىطالب عليه السلام فرمود : من چنين مىديدم كه زير پاها براى مسح كشيدن سزاوارتر از روى پاهاست . تا اينكه ديدم رسول خدا صلى الله عليه و آله روى پاها را مسح مىكشيد . « 5 »\r\n7 - رفاعة بن رافع گويد : شنيد كه رسول خدا صلى الله عليه و آله مىفرمود : نماز هيچ كدامتان جايز نيست تا آنكه وضوى كامل آنگونه كه خدا فرموده بگيرد ، صورتش و دستانش را تا آرنج‌ها بشويد و سر و پاهايش را تا روى پا مسح بكشد . « 6 »\r\n8 - عبداللَّه بن عمرو گويد : در يكى از سفرها كه با پيامبر صلى الله عليه و آله بوديم ، آن حضرت از ما\r\n\r\n\r\n","description":"","footnote":"\r\n( 1 ) . كنز العمّال : ج 9 ، ص 436 ، حديث 26863\r\n( 2 ) . همان : ص 451 ، حديث 26922\r\n( 3 ) . همان ، ص 448 ، حديث 26908\r\n( 4 ) . همان : ص 429 ، حديث 26822\r\n( 5 ) . مسند احمد : ج 1 ، ص 153 ، شمارهء 739 و ص 183 ، شمارهء 91\r\n( 6 ) . سنن ابن ماجه : ج 1 ، ص 156 ، شمارهء 460 ؛ سنن نسائى : ج 2 ، ص 226\r\n","page_name":" 371 ","page_number":371},
  {"content":"\r\n\r\nعقب افتاده بود ، به ما رسيد ، وقت نماز نزديك بود و ما وضو مىگرفتيم و به پاهايمان مسح مىكشيديم . حضرت دو سه بار با صداى بلند فرمود : واى بر آيندگان از آتش . « 1 »\r\n9 - عباد بن تميم مازنى از پدرش نقل مىكند : رسول خدا صلى الله عليه و آله را ديدم كه وضو مىگرفت و بر پاهايش آب را مىكشيد . « 2 »\r\n10 - اوس بن ابىاوس ثقفى گويد : پيامبر صلى الله عليه و آله را ديده كه سراغ قمقمهء آب قومى در طائف رفت و وضو گرفت و بر پاهايش مسح كشيد . « 3 »\r\n11 - رفاعة بن رافع گويد : نزد پيامبر خدا صلى الله عليه و آله نشسته بودم ، مردى وارد مسجد شد و نماز خواند . پس از نماز ، خدمت پيامبر صلى الله عليه و آله آمد و بر او و ديگران سلام داد . پيامبر صلى الله عليه و آله فرمود : برگرد و نماز بخوان ، چون نماز نخوانده‌اى . مرد شروع كرد به نماز و ما به او مىنگريستيم و نمىدانستيم نمازش چه اشكالى دارد . خدمت پيامبر صلى الله عليه و آله آمد و بر او و حاضران سلام داد . پيامبر صلى الله عليه و آله سلامش را پاسخ داد و فرمود : برگرد نماز بخوان ، نماز نخوانده‌اى ، همام گويد : پيامبر صلى الله عليه و آله او را دو يا سه بار دستور داد نمازش را بخواند . مرد به آن حضرت گفت : نمىدانم كجاى نمازم عيب دارد ؟\r\nرسول خدا صلى الله عليه و آله فرمود : نماز هيچ يك از شما كامل نيست تا آنكه وضوى كامل آنگونه كه خدا فرموده است بگيرد ، صورت و دستانش را تا آرنج‌ها بشويد و سر و پاهايش را تا برآمدگى روى پا مسح كند ، سپس خدا را تكبير و ثنا گويد ، سورهء حمد و آنچه مأذون و ميسّر است بخواند ، سپس تكبير گويد ، ركوع كند و دست‌ها را بر زانو بگذارد تا مفصل‌ها آرام بگيرد ، سپس بگويد : « سمع اللَّه لمن حمده » ، پس بايستد تا قامتش راست شود ، باز تكبير گفته به سجود رود و چهره بر خاك نهد تا اندامش آرام گيرد . باز تكبير بگويد و بنشيند و پشتش صاف شود . . . و نماز را همين‌طور تا چهار ركعت توصيف كرد تا پايان ، آنگاه فرمود : نماز هيچ كدامتان كامل نيست تا اينكه چنين كند . « 4 »\r\n\r\n\r\n","description":"","footnote":"\r\n( 1 ) . صحيح بخارى : ج 1 ، ص 23 ، حديث 1\r\n( 2 ) . سنن ابن ماجه : ج 1 ، حديث 460\r\n( 3 ) . تفسير طبرى : ج 6 ، ص 86 ، المعجم الكبير : ج 1 ، ص 221 شماره 603\r\n( 4 ) . المستدرك حاكم : ج 1 ، ص 241\r\n","page_name":" 372 ","page_number":372},
  {"content":"\r\n\r\n12 - ابن عباس گويد : نزد عمر ، سعد و عبداللَّه بن عمر سخن از مسح بر پاها شد . عمر بن خطاب گفت : سعد از تو فقيه‌تر است . سپس گفت : اى سعد ، ما انكار نمىكنيم كه پيامبر خدا صلى الله عليه و آله مسح بر پاها كرد ، ولى آيا پس از نزول سورهء مائده هم مسح كرد ؟ سورهء مائده كه آخرين سوره بود قبل از برائت ، همه چيز را تبيين كرده است . « 1 »\r\n13 - از عروة بن زبير روايت است كه چون در آغاز بعثت ، جبرئيل بر پيامبر صلى الله عليه و آله نازل شد ، با اعجاز چشمهء آبى جوشاند و وضو گرفت در حالى كه محمد صلى الله عليه و آله به او نگاه مىكرد .\r\nصورت و دستهايش را تا آرنج شست و بر سر و پاهايش مسح كشيد . حضرت محمد صلى الله عليه و آله هم همانگونه انجام داد كه ديد جبرئيل انجام مىدهد . « 2 »\r\nعبدالرحمان بن جبير نقل مىكند از پدرش ، كه ابوجبير همراه با دخترش كه پيامبرخدا صلى الله عليه و آله با او ازدواج كرده بود خدمت پيامبر آمد . رسول خدا صلى الله عليه و آله آبى طلبيد ، دستانش را شست و تميز كرد ، سپس دهانش را مضمضه كرد و آب استنشاق نمود ، سپس صورت و دستانش را تا آرنج سه بار شست و سر و پاهايش را مسح كشيد . « 3 »\r\nتا اينجا رواياتى از پيامبر اكرم صلى الله عليه و آله بود كه به آنها برخورديم كه همه دلالت دارد بر اينكه سخن و عمل آن حضرت بر مسح بوده است ، نه شستن .\r\nصحابه و تابعين و مسح پاها\r\n15 - صفيان گويد : على عليه السلام را ديدم كه وضو گرفت و روى پاها را مسح كشيد . « 4 »\r\n16 - حمران گويد : عثمان را ديدم كه آب طلبيد ، سه بار دستهايش را شست ، مضمضه و استنشاق كرد ، سه بار صورتش را و سه بار دو ذراع خود را شست و سر و پشت پايش را مسح كشيد . « 5 »\r\n17 - عاصم احول از انس نقل مىكند : قرآن به مسح نازل شده و سنت به شستن ، و\r\n\r\n\r\n","description":"","footnote":"\r\n( 1 ) . الدرّ المنثور : ج 3 ، ص 29\r\n( 2 ) . الخصائص الكبرى : ج 1 ، ص 94\r\n( 3 ) . اسد الغابه : ج 5 ، ص 156\r\n( 4 ) . مسند احمد : ج 1 ، ص 200 ، حديث 1018\r\n( 5 ) . كنز العمال : ج 5 ، ص 106\r\n","page_name":" 373 ","page_number":373},
  {"content":"\r\n\r\nسند اين حديث صحيح است . « 1 »\r\n18 - عكرمه از ابن عباس نقل مىكند : وضو ، دو شستن است و دو مسح . « 2 »\r\n19 - عبداللَّه عتكى از عكرمه نقل مىكند : پا شستن ندارد ، آنچه دربارهء پاها نازل شده است مسح است . « 3 »\r\n20 - جابر از حضرت باقر عليه السلام نقل مىكند : بر سر و پاهايت مسح بكش . « 4 »\r\n21 - ابن علية بن داود از عامر شعبى نقل مىكند كه گفت : مسح بر پاهاست ، آيا نمىبينى در تيمم ، اعضاى شستن مسح دارد و اعضاى مسح كردنى حكمى ندارد . « 5 »\r\n22 - عامر شعبى گويد : آنچه در وضو شسته مىشود ، در تيمم بايد مسح كشيده شود و آنچه در وضو مسح مىشود يعنى سر و پاها ، در تيمم حكمى ندارد . « 6 »\r\n23 - عامر شعبى گويد : آنچه با آب بايد شسته شود ، در تيمم امر شده كه بر خاك مسح شود و آنچه مأمور به مسح به آب بوده ، تكليفى ندارد . « 7 »\r\n24 - يونس گويد : كسى كه همراه عكرمه بود تا واسط برايم نقل كرد كه نديدم او را كه پاهايش را بشويد ، بلكه بر آنها مسح مىكشيد تا از آنجا بيرون آمد . « 8 »\r\n25 - قتاده در تفسير آيهء « فَاغْسِلُوا وُجُوهَكُمْ . . . » گفته است : خدا دو شستن و دو مسح را واجب ساخته است . « 9 »\r\n26 - موسى بن انس به ابىحمزه گفته است : با حجاج بوديم كه در اهواز براى ما خطبه خواند و سخن از وضو گفت و افزود : صورت و دستهايتان را بشوييد و سرها و\r\n\r\n\r\n","description":"","footnote":"\r\n( 1 ) . تفسير طبرى : ج 6 ، ص 82\r\n( 2 ) . همان .\r\n( 3 ) . همان .\r\n( 4 ) . همان .\r\n( 5 ) . همان .\r\n( 6 ) . همان .\r\n( 7 ) . همان .\r\n( 8 ) . همان .\r\n( 9 ) . همان .\r\n","page_name":" 374 ","page_number":374},
  {"content":"\r\n\r\nپاهايتان را مسح كنيد . چيزى از آدمىزاده كثيف‌تر از پاهايش نيست . پس زير و روى پاها و پشت آنها را بشوييد . انس گويد : خدا راست فرموده و حجّاج دروغ گفته است . خدا مىفرمايد : سرها و پاهايتان را مسح بكشيد . هرگاه انس پاهايش را مسح مىكشيد ، آنها را خيس مىكرد . ابن كثير هم سند اين حديث را صحيح دانسته است . « 1 »\r\n27 - شعبى گويد : جبرئيل مسح را آورده است ، آيا نمىبينى كه در تيمم ، آنچه شستنى است مسح مىشود و آنچه مسح كشيدنى است رهاست ؟ « 2 »\r\n28 - اسماعيل گويد : به عامر شعبى گفتم : بعضى مىگويند جبرئيل ، شستن پاها را نازل كرده است ، گفت : جبرئيل ، مسح را آورده است . « 3 »\r\n29 - نزال بن سبره گويد : على عليه السلام آبى طلبيد ، وضو گرفت ، سپس روى كفش‌ها و قدم‌هايش مسح كشيد ، سپس وارد مسجد شد ، كفش‌هايش را درآورد سپس نماز خواند . « 4 »\r\n30 - ابو ظبيان گويد : على عليه السلام را ديدم كه شلوارى زرد و جامه‌اى راه راه پوشيده بود و در دستش نيزه‌اى بود . كنار ديوار زندان آمد ، سپس فاصله گرفت ، وضو ساخت و بر كفش و قدم‌هايش مسح كشيد ، سپس وارد مسجد شد ، كفش‌هايش را در آورد و نماز خواند . « 5 »\r\nاينها اندكى از بسيار بود ، هر كه منابع حديثى را كاوش كند به نمونه‌هايى بيش از آنچه ما در اين نگاه گذرا برخورديم ، بر مىخورد .\r\n\r\n\r\n","description":"","footnote":"\r\n( 1 ) . جامع البيان : ج 6 ، ص 82 ؛ محاسن التأويل : ج 6 ، ص 111 ؛ تفسير القرآن العظيم : ج 2 ، ص 27 .\r\n( 2 ) . تفسير القرآن العظيم : ج 2 ، ص 27 .\r\n( 3 ) . همان : ص 25 .\r\n( 4 ) . كنز العمال : ج 9 ، ص 435 ، شمارهء 26856 .\r\n( 5 ) . همان : ج 5 ، ص 126 .\r\n","page_name":" 375 ","page_number":375},
  {"content":"\r\n\r\n\r\n2 . اذان و اقامه\r\nاذان در لغت به معناى اعلام است و در دين به معناى اعلام وقت نماز با الفاظ خاص . اذان در سال دوم هجرى در مدينه تشريع شد ، شيعه با اهل سنت در چند موضوع در مسألهء اذان و اقامه اختلاف دارد :\r\n1 - چگونگى تشريع اذان\r\n2 - تعداد بخش‌هاى اذان و اقامه\r\n3 - جزء بودن « حى على خير العمل » در اذان\r\n4 - حكم تثويب ( گفتنِ الصلاة خيرٌ من النوم ) در اذان\r\nاينك بررسى يكايك اين موارد به صورت مختصر :\r\n\r\nاول : چگونگى تشريع اذان\r\nشيعهء اماميه طبق روايات فراوان ائمهء اهل بيت عليهم السلام ، اتفاق دارند كه اذان و اقامه از متن دين و شعائر آن است و خداى متعال آن را بر دل پيامبر اعظم صلى الله عليه و آله نازل فرموده است .\r\nخدايى كه نماز را واجب ساخته ، اذان را هم واجب كرده و هر دو از سوى يك مبدأ است و در تشريع اذان هيچ انسانى نه در بيدارى و نه در خواب مشاركت نداشته است . در همهء فصول آن از « اللَّه اكبر » تا « لا إله الا اللَّه » ، نشانهء خدا و شيرينى و اخلاص و والايى معنى و\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nفخامت محتوا ديده مىشود و انسان را به سوى مفاهيم برتر از آنچه در انديشهء بشرى است سوق مىدهد . اگر دست تشريع بشرى بخواهد بخشى به آن بيفزايد يا جمله‌اى را با جملهء ديگر تركيب كند ، همچون ريگ در ميان درّ و گوهر شناخته مىشود .\r\nبخش نخست اذان ، گواهى بر بزرگ‌تر بودن و والاتر و عظيم‌تر بودن خدا از هر چيز است و اينكه همهء موجودات جز خدا هر چه هم بزرگ باشند ، در برابر او كوچك و نسبت به ارادهء او تسليم‌اند .\r\nبخش دوم شهادت بر اين است كه خداى سبحان تنها معبود در صفحهء هستى است و جز او سراب و هيچ است .\r\nبخش سوم شهادت به رسالت محمد صلى الله عليه و آله است كه خدا او را براى رساندن پيام الهى و انجام دعوتش فرستاده است .\r\nدر نهايت اين بخش ، اعلان شهادت تبديل مىشود به دعوت به نمازى كه خدا واجب ساخته و با نماز ، انسان به جهان غيب متصل مىشود و در نماز ، خشوع او با عظمت آفريدگار درهم مىآميزد . سپس دعوت به فلاح و رستگارى و بهترين عمل است كه نماز بر آن صادق است . در پايان دعوت به رستگارى و بهترين كار ، دوباره به آن حقيقت ابدى بر مىگردد كه در بخش‌هاى آغازين تصريح شده بود ، اللَّه اكبر ، اللَّه اكبر ، لا إله الا اللَّه ، لا إله الا اللَّه .\r\nاين حقيقت و سيماى اذان است و همه يكدست و پرداختهء دستِ تشريع آسمانى در قالب جملاتى است كه از حقايق ابدى حكايت دارد كه انسان را از در افتادن در اشتغالات و لذت‌هاى دنيوى باز مىدارد . وقتى حقيقت اذان اين است ، پس در حقيقت طرح اصول اعتقادات است و بايد سرچشمهء آن وحى الهى باشد . از اين‌رو أئمهء اهل‌بيت عليهم السلام اتفاق دارند كه مشرّع اذان خداى سبحان است ، جبرئيل آن را فرود آورده و به رسول خدا صلى الله عليه و آله آموخته ، آن حضرت نيز به بلال ياد داده است و در تشريع آن كسى شركت نداشته است ، اين نزد امامان از امور مسلّم است . برخى از روايات را در اين مورد مىآوريم :\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n1 - كلينى با سند صحيح از امام باقر عليه السلام روايت مىكند كه فرمود : چون رسول خدا صلى الله عليه و آله را در شب معراج به آسمان بردند و به بيت المعمور رسيد و وقت نماز شد ، جبرئيل اذان و اقامه گفت : پيامبر خدا صلى الله عليه و آله جلو ايستاد و فرشتگان و پيامبران پشت حضرت محمد صلى الله عليه و آله صف بستند .\r\n2 - و نيز با سند صحيح از امام صادق عليه السلام روايت كرده كه فرمود : چون جبرئيل ، اذان را بر رسول خدا صلى الله عليه و آله فرود آورد ، سر آن حضرت در دامان على عليه السلام بود . جبرئيل اذان و اقامه گفت ، چون پيامبر خدا صلى الله عليه و آله بيدار شد ، على عليه السلام گفت : آيا شنيدى ؟ حضرت فرمود :\r\nآرى . « 1 » گفت : حفظ كردى ؟ فرمود : آرى و فرمود كه بلال را صدا كنيد ، على عليه السلام بلال را خواست و پيامبر صلى الله عليه و آله به او آموخت .\r\n3 - و نيز از عمر بن اذينه از امام صادق عليه السلام نقل مىكند كه حضرت فرمود : آيا از اينان روايت مىكنى ؟ گفتم : فدايت شوم در چه موردى ؟ فرمود : در مورد اذانشان . گفتم : اينان مىگويند اذان را ابىّ بن كعب در خواب ديده است . فرمود : دروغ مىگويند . دين خدا عزيزتر از آن است كه در خواب ديده شود . گويد : سدير صيرفى به آن حضرت عرض كرد : فدايت شوم ، پس در اين مورد سخنى بفرماييد . حضرت صادق عليه السلام فرمود : « خداى متعال چون پيامبرش را به آسمان‌هاى هفتگانه عروج داد . . . » تا آخر حديث . « 2 »\r\n4 - شهيد در ذكرى از فقيه شيعه در اوايل قرن چهارم يعنى ابن ابىعقيل نقل كرده كه او از امام صادق عليه السلام روايت كرده كه آن حضرت لعنت كرد كسانى را كه مىپنداشتند پيامبر خدا صلى الله عليه و آله اذان را از عبداللَّه بن زيد گرفته است و فرمود : بر پيامبر شما صلى الله عليه و آله وحى نازل مىشود ، آنگاه مىپنداريد كه او اذان را از عبداللَّه بن زيد فرا گرفته است ؟ « 3 »\r\n\r\n\r\n","description":"","footnote":"\r\n( 1 ) . على عليه السلام محدَّث بود و كلام فرشته را مىشنيد . ر . ك : صحيح بخارى و شرح آن به نام ارشاد السارى : ج 6 ، ص 99 ، و موارد ديگر دربارهء كسانى كه پيامبر نبودند ولى كلام فرشته را مىشنيدند يا از غيب با آنان سخن گفته مىشد .\r\n( 2 ) . كافى : ج 3 ، ص 302 باب آغاز اذان ، حديث 1 و 2 ؛ باب النوادر ، ص 482 ، حديث 1 . خواهد آمد كه نزديك به چهارده نفر ادعا كرده‌اند كه اذان را در خواب شنيده‌اند .\r\n( 3 ) . وسائل الشيعه : ج 4 ، ص 612 ، باب اول از ابواب اذان و اقامه ، حديث 3\r\n","page_name":" 378 ","page_number":378},
  {"content":"\r\n\r\nدر نقل اين نكته از ائمهء اهل بيت عليهم السلام ، شيعه تنها نيست . حاكم و ديگران هم همان نقل را از ايشان دارند . اينك چند نمونه هم از طريق اهل سنت :\r\n5 - حاكم از سفيان الليل نقل كرده است كه چون قضاياى حسن بن على عليهما السلام پيش آمد ، در مدينه خدمت او رسيديم . سخن از اذان به ميان آمد . بعضى از ما گفتند : آغاز اذان در پى خوابى بود كه عبداللَّه بن زيد ديد . حسن بن على عليهما السلام فرمود : جايگاه اذان والاتر از اين است . جبرئيل در آسمان جملات اذان را دوبار دوبار گفت و آن را به پيامبر خدا صلى الله عليه و آله ياد داد و اقامه را يك‌بار يك‌بار گفت و آن را به پيامبر خدا صلى الله عليه و آله آموخت . « 1 »\r\n6 - هارون بن سعيد از شهيد زيد بن على بن حسين عليهم السلام از پدرانش از على عليه السلام روايت كرده كه به رسول خدا صلى الله عليه و آله در شب معراج اذان آموخته شد و نماز بر او واجب گشت . « 2 »\r\n7 - حلبى از ابىالعلاء نقل كرده كه به محمد حنفيه گفتم : ما چنين حديث مىكنيم كه آغاز اذان از خوابى بود كه يكى از انصار ديد . محمد حنفيه به شدت ناراحت شد و گفت :\r\nدربارهء چيزى كه اصل در شرايع اسلام و نشانه‌هاى دينتان است چنين مىپنداريد كه در اثر خوابى بود كه مردى از انصار ديد . خوابى كه احتمال صدق و كذب دارد و چه بسا از خواب‌هاى آشفته باشد . گويد : گفتم : اين سخن ميان مردم مشهور است . گفت : به خدا كه اين باطل است . « 3 »\r\n8 - از مسند رافع بن خديج نقل شده است : چون پيامبر خدا صلى الله عليه و آله را به معراج بردند ، اذان به او وحى شد . نازل شد و جبرئيل به آن حضرت آموخت . ( طبرانى هم در اوسط از ابن‌عمر نقل كرده است ) « 4 »\r\n9 - از روايت عبد الرزاق از ابن جريح بر مىآيد كه عطا گفته است : اذان با وحى از سوى خداوند بوده است . « 5 »\r\n\r\n\r\n","description":"","footnote":"\r\n( 1 ) . مستدرك حاكم : ج 3 ، ص 171 كتاب معرفة الصحابه .\r\n( 2 ) . كنز العمال : ج 6 ، ص 277 ، شمارهء 398\r\n( 3 ) . سيرهء حلبى : ج 2 ، ص 297\r\n( 4 ) . كنز العمال : ج 8 ، ص 329 ، شمارهء 23138\r\n( 5 ) . المصنّف : ج 1 ، ص 456 ، شمارهء 1775\r\n","page_name":" 379 ","page_number":379},
  {"content":"\r\n\r\n10 - حلبى گويد : احاديثى وارد شده كه اذان در مكه و پيش از هجرت تشريع شد . از جمله حديثى است كه طبرانى از ابن عمر نقل كرده . . . و حديث 8 را نقل كرده است . « 1 »\r\nاين تاريخ و تشريع اذان است كه شيعه آن را از سرچشمه‌اى زلال ، از مردمى گرفته است كه محرم سنت نبوىاند و هر كدام ، صادقى از صادق ديگر نقل كرده‌اند تا به پيامبر صلى الله عليه و آله برسد . اين اعتقاد شيعه است . اما ديگران مىپندارند كه عبداللَّه بن زيد در خواب ديده كه كسى به او اذان آموخت و خوابش را بر پيامبر صلى الله عليه و آله عرضه كرد ، رسول خدا صلى الله عليه و آله هم پذيرفت . در اين زمينه رواياتى در سنن نقل كرده‌اند كه از دو جهت شايستهء استدلال نيستند :\r\nيكى از نظر عبارت و اسناد ، ديگر از اين جهت كه با هم در تعارض‌اند . هر كه خواهان اطلاعات بيشتر است به كتاب « الإنصاف » ما رجوع كند . « 2 »\r\n\r\nدوم : بخش‌هاى اذان و اقامه\r\nبخش‌هاى اذان طبق پنج مذهب از اين قرار است :\r\n« اللَّهُ اكْبَر » چهار مرتبه ، نزد شيعه و ساير مذاهب .\r\n« اشْهَدُ انْ لا الهَ الَّا اللَّه » دو مرتبه ، نزد شيعه و مذاهب ديگر .\r\n« اشْهَدُ انَّ مُحمَّداً رَسوُلُ اللَّه » دو مرتبه ، نزد شيعه و مذاهب ديگر .\r\n« حَىَّ عَلىَ الصَّلاةِ » دو مرتبه ، نزد شيعه و مذاهب ديگر .\r\n« حَىَّ عَلىَ الفَلاحِ » دو مرتبه ، نزد شيعه و مذاهب ديگر .\r\n« حَىَّ عَلى خَيْرِالْعَمَلِ » دو مرتبه ، فقط نزد شيعه .\r\n« اللَّهُ اكْبَر » دو مرتبه ، نزد شيعه و مذاهب ديگر .\r\n« لا الهَ الَّا اللَّه » دو مرتبه ، نزد شيعه و يك مرتبه نزد مذاهب چهارگانه .\r\n\r\n\r\n","description":"","footnote":"\r\n( 1 ) . سيرهء حلبى : ج 2 ، ص 296 ، باب آغاز اذان .\r\n( 2 ) . الإنصاف فى مسائل دام فيها الخلاف : ج 1 ، ص 125 - 150\r\n","page_name":" 380 ","page_number":380},
  {"content":"\r\n\r\nبخش‌هاى اقامه\r\n« اللَّهُ اكْبَر » دو مرتبه نزد شيعهء اماميه و حنفيه و چهار مرتبه نزد ساير مذاهب .\r\n« اشْهَدُ انْ لا الهَ الَّا اللَّه » دو مرتبه نزد شيعه و حنفيه ، يك بار نزد شافعيه و مالكيه و حنبليه .\r\n« اشْهَدُ انَّ مُحمَّداً رَسوُلُ اللَّه » دو مرتبه نزد شيعه و حنفيه ، يك بار نزد شافعيه و مالكيه و حنبليه .\r\n« حَىَّ عَلىَ الصَّلوةِ » دو مرتبه نزد شيعه و حنفيه ، يك بار نزد شافعيه و مالكيه و حنبليه .\r\n« حَىَّ عَلىَ الفَلاحِ » دو مرتبه نزد شيعه و حنفيه ، يك بار نزد شافعيه و مالكيه و حنبليه .\r\n« حَىَّ عَلى خَيْرِالْعَمَلِ » دو مرتبه فقط نزد شيعه .\r\n« قَد قامَتِ الصَّلوةِ » دو مرتبه نزد شيعه و مذاهب ديگر مگر مالكيه كه به يك بار معقتدند .\r\n« اللَّهُ اكْبَر » دو مرتبه نزد شيعه و مذاهب ديگر .\r\n« لا الهَ الَّا اللَّه » يك مرتبه نزد شيعه و مذاهب ديگر .\r\nبررسى دلايل هر مذهب در جاى خود است ، هدف توجه دادن خواننده به آراى مذاهب در تعداد جملات بود .\r\n\r\nسوم : جزء بودنِ « حَىَّ عَلى خَيْرِالْعَمَلِ » در اذان\r\nاتفاق شيعه به پيروى از روايات ائمهء خود ، اين است كه « حَىَّ عَلى خَيْرِالْعَمَلِ » جزء اذان است و بلال هم در اذان صبح آن را مىگفت ، گروه زيادى از صحابه هم در اذان آن را مىگفتند .\r\nسيد مرتضى گويد : اهل سنت روايت كرده‌اند كه حىّ على خير العمل در برخى از\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nايام دوران پيامبر صلى الله عليه و آله گفته مىشد و ادعا شده كه اين ، نسخ شده است . كسى كه ادعاى نسخ دارد بايد دليل بياورد و دليلى ندارد . « 1 »\r\nابن عربى گفته است : كسى كه « حَىَّ عَلى خَيْرِالْعَمَلِ » را در اذان افزوده است ، در زمان رسول خدا صلى الله عليه و آله چنين بود . روايت شده كه در جنگ خندق مردم مشغول حفر خندق بودند ، وقت نماز رسيد كه بهترين چيز است ، منادى اهل خندق را ندا داد : حىّ على خير العمل ، پس كسى كه آن را جزء اذان قرار داده ، خطا نكرده بلكه اگر اين خبر صحيح باشد اقتدا به آنان كرده يا سنت حسنه‌اى را پايه‌گذارى كرده است . « 2 »\r\nدر « الروض النضير » از كتاب « السنام » چنين نقل شده است : صحيح آن است كه اذان با حىّ على خير العمل تشريع شده ، چون در روز خندق با اين جمله مردم به نماز فرا خوانده شدند ، چون دعوت به نماز است و رسول خدا صلى الله عليه و آله نيز فرموده است بهترين اعمال شما نماز است ، همچنين نقل شده كه مؤذنان رسول خدا صلى الله عليه و آله و صحابهء ديگر نيز تا زنده بودند با همين جمله اذان مىگفتند . « 3 »\r\nروايات ديگرى هم هست كه مىرساند « حَىَّ عَلى خَيْرِالْعَمَلِ » در زمان پيامبر صلى الله عليه و آله جزء اذان بوده است . مجموع اين روايات در كتاب « الأذان بين الأصالة والتحريف » تأليف سيد على شهرستانى گرد آمده است . وقتى بر مجموع اينها اتفاق ائمهء اهل بيت و فقهاى شيعه را در طول قرون بيفزاييم كه پيوسته اين بخش را جزء اذان مىدانستند ، مسأله روشن و بىترديد خواهد گشت .\r\nچون خلافت به عمر بن خطاب رسيد دستور داد اين جمله را از اذان حذف كنند ، محققان اهل سنت هم اين را قبول دارند ، سعد تفتازانى در حاشيه بر شرح عضدى گفته است : عمر بن خطاب خطبه خواند و گفت : اى مردم ! سه چيز در روزگار پيامبر خدا صلى الله عليه و آله بود كه من از آنها نهى مىكنم و بر آنها كيفر مىدهم : يكى متعهء زنان ، ديگرى متعهء حج و\r\n\r\n\r\n","description":"","footnote":"\r\n( 1 ) . الانتصار : ص 137 ، باب وجوب قول : « حىّ على خير العمل » در نماز .\r\n( 2 ) . فتوحات مكيه : ج 1 ، ص 400\r\n( 3 ) . الروض النضير : ج 1 ، ص 542\r\n","page_name":" 382 ","page_number":382},
  {"content":"\r\n\r\nسومى حى على خير العمل . « 1 »\r\nاما اينكه چرا آن را از اذان حذف كرد ؟ حضرت باقر عليه السلام فرموده است كه :\r\nاذان با حىّ على خير العمل در زمان پيامبر خدا صلى الله عليه و آله بود و در زمان ابوبكر و اوائل خلافت عمر هم به آن فرمان داده مىشد ، سپس عمر دستور داد آن را از اذان و اقامه حذف كنند . علت را پرسيدند ، گفت : وقتى مردم بشنوند كه نماز بهترين كار است ، از رفتن به جهاد سستى مىكنند . « 2 »\r\nمثل اين روايت از امام صادق عليه السلام نيز روايت شده و اهل سنت هم مثل آن را نقل كرده‌اند . اگر اين روايت درست باشد ، اين تصوّر كه اين جمله موجب سستى از رفتن به جهاد مىشود نادرست است ، چون پيامبر اكرم صلى الله عليه و آله در بيست و هفت غزوه شركت كرد و نزديك به 55 سريّه و گروه رزمى اعزام كرد در حالى كه اذان گفتن با اين جمله در عصر او سبب سستى در جهاد و تخلف از جنگ نشد .\r\nدر متون تاريخى آمده است كه پيروان اهل بيت وقتى بر مدينه مستولى شدند و عبداللَّه بن حسن افطس بر فراز مناره‌اى كه طرف بالاى سر پيامبر صلى الله عليه و آله است ، آنجا كه جنازه‌ها را مىگذارند ، بالا رفت ، به مؤذن گفت : با حىّ على خير العمل اذان بگو . « 3 »\r\nحلبى نيز نقل مىكند از ابن عمر و از امام زين‌العابدين عليه السلام كه آن دو در اذان و اقامهء خود پس از حىّ على الفلاح ، مىگفتند : حىّ على خير العمل . « 4 »\r\n\r\nچهارم : تثويب ( الصّلاة خيرٌ من النّوم ) در اذان صبح\r\nتثويب ( از ريشهء ثابَ يثوبُ ) به معناى رجوع به امر براى شتاب به نماز است . مؤذن وقتى مىگويد : حىّ على الصّلاة ، مردم را به نماز فرا مىخواند . وقتى مىگويد : الصّلاة\r\n\r\n\r\n","description":"","footnote":"\r\n( 1 ) . شرح تجريد قوشجى : ص 484 ؛ كنز العرفان : ج 2 ، ص 158 ؛ الصراط المستقيم : ج 3 ، ص 271 ؛ المسترشد ، محب طبرى : ص 516\r\n( 2 ) . دعائم الاسلام : ج 1 ، ص 142 ؛ بحار الانوار : ج 81 ، ص 156\r\n( 3 ) . مقاتل الطالبيّين : ص 297\r\n( 4 ) . سيرهء حلبى : ج 2 ، ص 305\r\n","page_name":" 383 ","page_number":383},
  {"content":"\r\n\r\nخيرٌ من النوم ( نماز بهتر از خواب است ) دوباره سخنى گفته كه معنايش شتاب به سوى نماز است . در منابع لغت مثل قاموس ، تثويب به معناى فراخواندن به نماز و دوباره فراخوانى است ، با دو بار گفتن « الصلاة خيرٌ من النوم » در اذان فجر . « 1 »\r\nظاهر آن است كه كاربرد اين كلمه ميان علماى حديث در گفتن آن جمله در اثناى اذان غلبه يافته است و گاهى هم به دعوت از پى دعوت گفته مىشود كه شامل گفتن آن جمله از سوى مؤذن هم مىشود ، يا هر عبارت ديگرى كه فراخوانى به نماز را بفهماند .\r\nسندى در حاشيه بر سنن نسائى گفته است : تثويب يعنى اعلام پس از اعلام . اينكه مؤذن مىگويد : الصلاة خير من النوم ، اين هم چون خالى از اين دعوت مجدد نيست ، تثويب گفته شده است . « 2 »\r\nمقصود در اينجا آن است كه روشن شود گفتن « الصلاة خير من النوم » در اثناى اذان صبح از سوى مؤذّن آيا مشروع است ، يا بدعتى است كه پس از پيامبر صلى الله عليه و آله به وجود آمده ، چون بعضى از مردم آن را در اذان پسنديده‌اند ، چه تثويب همين باشد ، يا مطلق دعوت به نماز ، هرچند پس از اتمام اذان ، با اين لفظ يا لفظ ديگر . روايات اين بحث متعارض است و نمىتوان همه را به يك معنى برگرداند . اينك انواع اين روايات :\r\n1 - آنچه دلالت مىكند كه عبداللَّه بن زيد آن را در خواب ديد و از آغاز ، بخشى از اذان بوده است . در نتيجه منبع تشريع آن مثل بخش‌هاى ديگر اذان خواب مىشود . گفتيم كه تشريع الهى والاتر از آن است كه از خواب يك صحابى ريشه بگيرد .\r\n2 - آنچه دلالت مىكند بلال آن را افزوده و پيامبر صلى الله عليه و آله هم پذيرفته كه بلال آن را جزء اذان قرار دهد . « 3 »\r\n3 - آنچه دلالت مىكند عمر بن خطاب به مؤذن دستور داد آن را در نداى صبح قرار دهد ، امام مالك روايت كرده كه مؤذن نزد عمر بن خطاب رفت تا او را براى نماز صبح\r\n\r\n\r\n","description":"","footnote":"\r\n( 1 ) . الحدائق : ج 7 ، ص 419 ؛ النهاية : ج 1 ، ص 226 ، لسان العرب و قاموس ، واژهء ثوب .\r\n( 2 ) . سنن : ج 2 ، ص 14 ، بخش تعليقه .\r\n( 3 ) . سنن دارمى : ج 1 ، ص 270\r\n","page_name":" 384 ","page_number":384},
  {"content":"\r\n\r\nخبر كند ، ديد خوابيده است . گفت : « الصلاة خيرٌ من النوم » ( نماز بهتر از خواب است ) عمر هم دستور داد آن را در نداى صبح براى نماز قرار دهد . « 1 »\r\n4 - آنچه دلالت مىكند پيامبر خدا صلى الله عليه و آله آن را به ابومحذوره آموخت . بيهقى از عبدالملك بن ابىمحذوره و او از پدرش از جدش نقل مىكند : گفتم : يا رسول اللَّه ، روش اذان را به من بياموز . . . و حديث را نقل مىكند تا آنجا كه : دو بار حىّ على الفلاح . و اگر اذان نماز صبح بود بگو دو بار : الصّلاة خير من النوم . « 2 »\r\n5 - آنچه بيان مىكند كه بلال در اذان صبح مىگفت : « حىّ على خير العمل » .\r\nپيامبرخدا صلى الله عليه و آله دستور داد به جاى آن بگويد : « الصلاة خيرٌ من النوم » . « 3 »\r\nبا اين تعارض آشكار نمىتوان به اين روايات تكيه كرد و چون امر آن داير است بين سنت و بدعت ، بايد ترك كرد ، چون بر ترك آن عقاب نيست ، ولى اگر بدعت باشد عقاب دارد .\r\nسخن بزرگان دربارهء « الصلاة خير من النوم »\r\nبعضى از صحابه و تابعين آن را بدعت مىدانند و معتقدند پيامبر اكرم صلى الله عليه و آله به آن دستور نداده بلكه پس از آن حضرت پديد آمده است . برخى از سخنانشان چنين است :\r\n1 - ابن جريح به نقل از عمرو بن حفص گويد : سعدِ مؤذن اولين كسى بود كه در زمان عمر گفت : الصلاة خيرٌ من النوم . عمر گفت : بدعت است ، سپس آن را ترك كرد ، بلال هم براى عمر اذان نگفته است .\r\n2 - نيز از حسن بن مسلم روايت مىكند مردى از طاووس پرسيد : از كى گفته شد الصلاة خير من النوم ؟ گفت : در زمان پيامبر خدا صلى الله عليه و آله گفته نشده بود ، ولى بلال پس از وفات پيامبر و در زمان ابوبكر شنيد كه مردى غيرمؤذن آن را مىگويد از او فرا گرفت و با آن اذان مىگفت ، پس از مدتى ابوبكر درگذشت و عمر گفت : كاش بلال را از آنچه\r\n\r\n\r\n","description":"","footnote":"\r\n( 1 ) . الموطّأ : ص 78 ، شمارهء 8\r\n( 2 ) . سنن بيهقى : ج 1 ، ص 421 - 422\r\n( 3 ) . كنز العمال : ج 8 ، ص 345 ، شمارهء 23188\r\n","page_name":" 385 ","page_number":385},
  {"content":"\r\n\r\nپديد آورده نهى مىكرديم و گويا فراموش كرد و مردم با آن اذان گفتند تا به امروز . « 1 »\r\n3 - عبدالرزاق صنعانى از ابن عيينه از ليث از مجاهد نقل مىكند : با پسر عمر بودم كه شنيد مردى در مسجد مىگويد : الصلاة خير من النوم . گفت : ما را از پيش اين بدعتگزار بيرون ببر . « 2 »\r\nالبته‌از سنن ابى داود بر مىآيد كه مرد در نماز ظهر و عصر آن را بگويد نه در نماز صبح . « 3 »\r\n4 - از ابوحنيفه روايت شده ، از حماد ، از ابراهيم ، گويد از او دربارهء الصلاة خير من النوم پرسيدم ، گفت : از چيزهايى است كه پديد آورده‌اند و خوب است و گفته كه وقتى مؤذن از اذان فارغ مىشود آن را دو بار بگويد . امام شيبانى هم آن را از ابوحنيفه روايت كرده و گفته كه اين نظر ابوحنيفه است و به آن عمل مىكنيم . « 4 »\r\nاين روايت دلالت مىكند كه گفتن آن در زمان پيامبر صلى الله عليه و آله يا عصر خلفا پس از فراغت از اذان بوده نه جزء آن ، و مؤذن از پيش خود آن را مىگفته تا مردم را از خواب بيدار كند و بعد در خود اذان گنجانده شده است .\r\n5 - شوكانى به نقل از « البحر الزخّار » گويد : عمر آن را پديد آورد و پسرش گفت : اين بدعت است . على عليه السلام هم وقتى آن را شنيد ، فرمود : چيزى را كه از اذان نيست به آن نيفزاييد . سپس گفته است : اگر بود ، على و پسر عمر و طاووس آن را نفى نمىكردند ، پذيرفتيم و به آن مأمور شديم و در حالى به آن عمل مىكرديم نه هميشه ، اين راه جمع بين روايات است . « 5 »\r\n6 - امير يمنى صنعانى ( متوفاى 182 ه ) گويد : بنابراين « الصلاة خير من النوم » از الفاظ اذانى كه براى دعوت به نماز و رسيدن وقت آن تشريع شده نيست ، بلكه از الفاظى است\r\n\r\n\r\n","description":"","footnote":"\r\n( 1 ) . كنز العمال : ج 8 ، ص 375 ، شمارهء 23251 و 23252 ؛ نيز مصنف عبدالرزاق : ج 1 ، ص 474 ، شمارهء 1827 ، 1828 ، 1829\r\n( 2 ) . المصنف : ج 1 ، ص 475 ، شمارهء 1832 ؛ كنز العمال : ج 8 ، ص 375 ، شمارهء 23250\r\n( 3 ) . سنن ابىداود : ج 1 ، ص 148 ، شمارهء 538\r\n( 4 ) . جامع المسانيد : ج 1 ، ص 296\r\n( 5 ) . نيل الأوطار : ج 2 ، ص 38\r\n","page_name":" 386 ","page_number":386},
  {"content":"\r\n\r\nكه براى بيدار كردن خفته تشريع شده است و مثل الفاظ تسبيح اخيرى است كه در اين روزگار مردم عادت كرده‌اند به جاى اذان اول بگويند . سپس گويد : چون اين را دانستى ، آنچه فقها عادت كرده‌اند كه جدال كنند آيا آن از الفاظ اذان است يا خير و آيا بدعت است يا خير ، برايت آسان خواهد شد . « 1 »\r\n7 - ابن قدامه از اسحاق نقل كرده كه گفته است : اين را مردم پديد آورده‌اند .\r\nابوعيسى گفته : اين چيزى است كه اهل علم آن را خوش نمىدارند و به خاطر همان پسر عمر وقتى آن را شنيد از مسجد بيرون رفت . « 2 »\r\n8 - از ائمهء اهل بيت عليهم السلام فراوان نقل شده كه آن را بدعت دانسته‌اند ، شيخ طوسى با سند صحيح از معاوية بن وهب نقل مىكند : از امام صادق عليه السلام دربارهء گفتن « الصلاة خير من النوم » بين اذان و اقامه پرسيدم ، فرمود : ما آن را نمىشناسيم ! « 3 »\r\n9 - آنچه از بررسى روايات در مورد اذان براى من روشن شد اين است كه دو خانواده آنچه را از جدّشان عبداللَّه بن زيد و ابومحذوره روايت شده ، مورد بهره‌بردارى قرار داده و آنچه را به جدّشان نسبت داده شده ، پخش كرده‌اند ، چون فضيلتى براى خاندان بود و اگر اين نكته نبود ، اين دو مسأله ( تشريع اذان با خواب و گفتن الصلاة خير من النوم در اذان صبح ) به اين گستردگى پخش نمىشد ، به همين جهت چه بسا انسان دربارهء آنچه از جدّشان نقل شده شك مىكند ، به خصوص كه در سند اين روايات ، كسانى كه منسوب به اين دو خاندانند وجود دارند .\r\n\r\n\r\n","description":"","footnote":"\r\n( 1 ) . سبل السلام فى شرح بلوغ المرام : ج 1 ، ص 120\r\n( 2 ) . المغنى : ج 1 ، ص 420\r\n( 3 ) . وسائل الشيعه : ج 4 ، ص 650 ، باب 22 از ابواب اذان و اقامه ، حديث 1 و احاديث ديگر اين باب .\r\n","page_name":" 387 ","page_number":387},
  {"content":"\r\n\r\n\r\n3 . دست روى دست گذاشتن ( تكتّف ) بدعت است يا سنّت ؟\r\nگرفتن دست چپ با دست راست ، چيزى است كه استحباب آن ميان فقهاى اهل سنت مشهور است .\r\nحنفيّه گفته است : تكتّف مستحب است نه واجب ، و براى مرد بهتر است كف دست راست خود را روى دست چپش زير نافش بگذارد و براى زن مستحب است كه دست‌هايش را روى سينه‌اش بگذارد .\r\nشافعيّه مىگويد : براى زن و مرد مستحب است ، و بهتر است كف دست راست را روى دست چپش زير سينه و بالاتر از ناف نزديك به سمت چپ بگذارد .\r\nحنبليّه مىگويد : مستحب است و بهتر است كف دست راست را روى دست چپش و پايين‌تر از ناف قرار دهد .\r\nمالكيّه بر خلاف آنان مىگويد : مستحب است در نماز واجب ، دست‌ها را آويخته دارد . پيش از آنان نيز جمعى چنين گفته‌اند مانند : عبداللَّه بن زبير ، سعيد بن مسيب ، سعيد بن جبير ، عطاء ، ابن جريح ، نخعى ، حسن بصرى ، ابن سيرين و گروهى از فقها .\r\nمذهب ليث بن سعد نيز همين است ، جز اينكه او مىگويد : مگر آنكه ايستادن را طول دهد و خسته شود كه مىتواند دست روى دست بگذارد .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nآنچه از امام اوزاعى نقل شده ، تخيير ميان تكتّف و آويختن دست است . « 1 »\r\nمحمد عابد ، مفتى سرزمين حجاز نيز مىگويد آويختن دست يا روى هم گذاشتن ، هر دو سنت پيامبر خدا صلى الله عليه و آله است ، و مؤمن هرگاه ايستادنش طول بكشد و در حال آويختن دست باشد ، مىتواند دست روى دست بگذارد ، اصل آويختن دست است و فرع ، روى هم گذاشتن است . « 2 »\r\nاما مشهور از شيعهء اماميه آن است كه حرام است و نماز را باطل مىكند و گروه اندكى از جمله حلبى در كافى گفته‌اند كه مكروه است . « 3 »\r\nبا آنكه غير از مالكيه ، مذاهب ديگر خيلى بالا و پايين رفته‌اند ، ولى هيچ دليلى قانع كننده بر جواز آن در نماز ندارند ، تا چه رسد به اينكه مستحب باشد . بلكه مىتوان گفت دليل بر خلاف آنان است و رواياتى كه چگونگى نماز پيامبر صلى الله عليه و آله را تبيين مىكند چه از شيعه چه از اهل سنت ، از اين نكته خالى است و ممكن نيست پيامبر خدا صلى الله عليه و آله در طول زندگى يا اغلب دوران عمر ، انجام اين مستحب را ترك كرده باشد . دو نمونه از اين گونه روايات را از شيعه و سنى مىآوريم كه هيچ اشاره‌اى به آن نيست ، تا چه رسد به بيان چگونگى آن .\r\n\r\n1 - بدعت بودن تكتف\r\nدست به روى دست گرفتن در نماز ، بدعتى است كه پس از رحلت رسول خدا صلى الله عليه و آله پديد آمده است . در اين مسأله به دو حديث صحيح ، يكى از طرق اهل سنت و ديگرى از طرق شيعه تكيه مىكنيم . هر دو حديث دليل قاطعى است بر اينكه سيرهء پيامبر خدا و خاندانش بر اين بوده كه هنگام نماز دست‌ها را آويخته بدارند و دست روى هم نهادن پس از رحلت آن حضرت بدعت نهاده شده است .\r\n\r\n\r\n","description":"","footnote":"\r\n( 1 ) . الفقه على المذاهب الخمسه ، محمد جواد مغنيه : ص 110\r\n( 2 ) . ر . ك : رسالهء مختصرى دربارهء « سدل » از دكتر عبدالحميد مبارك : 5\r\n( 3 ) . جواهر الكلام : ج 11 ، ص 15 - 16\r\n","page_name":" 389 ","page_number":389},
  {"content":"\r\n\r\nالف : حديث ابوحميد ساعدى\r\nاين حديث را شمارى از محدثان نقل كرده‌اند . ما از سنن بيهقى مىآوريم :\r\nحافظ ابوعبداللَّه نقل كرده كه ابوحميد ساعدى گفت : آيا شما را از كيفيت نماز پيامبر آگاه كنم ؟ گفتند : براى چه ؟ تو كه بيش از ما و پيش از ما از آن حضرت تبعيت و همراهى نداشته‌اى ؟ ! گفت : آرى . گفتند : پس بيان كن . گفت :\r\nوقتى رسول خدا صلى الله عليه و آله به نماز مىايستاد ، دست‌ها را تا برابر دوش خود بالا مىآورد ، سپس تكبير مىگفت تا همهء اعضايش قرار و آرام مىگرفت ، قرائت حمد مىكرد . تكبير مىگفت و دست‌ها را تا برابر دوش‌ها بالا مىآورد ، سپس به ركوع مىرفت ، كف دست‌ها را بر زانوها مىگذاشت و سرش را متعادل نگه مىداشت ، سر بلند مىكرد و مىگفت : سَمِعَ اللَّه لِمَن حَمِده ، دست‌ها را تا محاذى دوش‌ها بالا مىآورد و كاملًا مىايستاد . اللَّه اكبر مىگفت و به سجود مىرفت ، دست‌ها را از پهلوهايش فاصله مىداد ، سر از سجده بلند مىكرد ، متمايل به روى پاى چپ مىنشست و هنگام سجود انگشتان پاها را از هم باز مىكرد ، دوباره به سجده مىرفت و از سجده بر مىخاست و اللَّه اكبر مىگفت ، باز هم متمايل به روى پاى چپ قرار مىگرفت ، ركعت ديگر هم همين گونه عمل مىكرد . پس از دو ركعت ، تكبير مىگفت و دست‌ها را تا برابر دوش‌ها بالا مىآورد مثل آنگونه كه در آغاز نماز داشت ، بقيهء نماز را نيز همين گونه انجام مىداد ، در سجدهء آخر كه سلام در آن است ، پاى چپ را عقب مىكشيد و خميده به روى پاى چپ مىنشست .\r\nهمه گفتند : راست مىگويد ، پيامبر خدا صلى الله عليه و آله اين گونه نماز مىخواند . « 1 »\r\nچند مسأله ، درستى استدلال به اين حديث را روشن مىكند :\r\n1 - بزرگان صحابه كه ابوحميد را تصديق كردند ، نشانهء قوت حديث و ترجيح آن بر دليل‌هاى ديگر است .\r\n\r\n\r\n","description":"","footnote":"\r\n( 1 ) . سنن بيهقى : ج 2 ، ص 72 ، 73 ، 101 ، 102 ؛ سنن ابىداود : ج 1 ، ص 194 ؛ سنن ترمذى : ج 2 ، ص 98 ؛ مسند احمد : ج 5 ، ص 424\r\n","page_name":" 390 ","page_number":390},
  {"content":"\r\n\r\n2 - واجبات و مستحبات و سنن را ذكر كرده و سخنى از دست روى دست گذاشتن نگفته است و به او اعتراض هم نكرده‌اند ، در حالى كه مايل بوده‌اند خلاف آن را بيان كنند چون در اول كار ، قبول نداشتند كه او نسبت به كيفيت نماز پيامبر از آنان داناتر باشد ، بلكه گفتند : راست مىگويى پيامبر چنين نماز مىخواند ، و خيلى بعيد است كه آنان با آنكه زياد بودند و در مقام بحث بودند فراموش كرده باشند .\r\n3 - در وضعيت دست‌ها ، اصل و طبيعى آويختن است . حديث هم بر همين دلالت دارد .\r\n4 - دربارهء اين حديث گفته نمىشود كه مطلق است و احاديث ديگر آن را قيد مىزنند ، چونكه توصيف و شمار همهء واجبات و سنن و مستحبات و هيئت كامل نماز را در مقام آموزش و بيان گفته است و حذف در آن خيانت است و از او و از حاضران بعيد است .\r\n5 - بعضى از صحابهء حاضر ، كسانىاند كه حديث دست روى دست گذاشتن از آنان نقل شده ولى آنان به سخن او اعتراض نكردند . اين دلالت دارد كه اين عمل نسخ شده يا اينكه حداقل براى كسى كه نمازش را طول مىداده و خسته مىشده ، جايز بوده نه آنكه از مستحبات نماز و سنن آن باشد ، مذهب ليث بن سعد ، اوزاعى و مالك هم همين است . « 1 »\r\nابن رشد گويد : سبب اختلاف اين است كه روايات ثابتى ويژگى و وصف نماز پيامبر صلى الله عليه و آله را نقل كرده ولى هيچكدام ندارد كه آن حضرت دست راست را روى دست چپ مىگذاشت . « 2 »\r\nدر اينجا سؤالى باقى مىماند و آن اينكه مشهور است مالكيه معتقد به آن نيستند و پيشوايشان مالك نيز آن را خوش نمىدانسته است و در فريضه به آن معتقد نبوده است . با اينكه در « موطّأ » حديث قبض ( دست روى دست گذاشتن ) را از سهل بن سعد روايت كرده ، نيز مرسل عبدالكريم بن ابى المخارق بصرى را روايت كرده كه گفته است : از\r\n\r\n\r\n","description":"","footnote":"\r\n( 1 ) . رسالة مختصرة في السدل : ص 11\r\n( 2 ) . بداية المجتهد : ج 1 ، ص 99\r\n","page_name":" 391 ","page_number":391},
  {"content":"\r\n\r\nسخنان پيامبر صلى الله عليه و آله است كه هرگاه حيا نداشته باشى پس هر چه مىخواهى بكن ، گذاشتن دست راست روى دست چپ در نماز ، فطريه را زودتر دادن ، سحرى را دير خوردن هم از اينهاست . « 1 »\r\nمىگوييم : « موطّأ » كتاب روايت است ، امام مالك گاهى حديثى نقل مىكند ولى طبق آن فتوا نمىدهد . از اين‌رو ، در « المدونّه » فتاوايى دارد مخالف آنچه در « الموطّأ » روايت كرده است . كسى هم كه به فقه او توجه داشته باشد مىيابد كه ميان فتاواى او و روايت‌هايش در « الموطّأ » در موارد بسيارى اختلاف است . دكتر عبدالحميد هم در رسالهء خود به موارد آن اشاره كرده است . « 2 »\r\nبه هر حال ، اينكه مىگويد « لا اعرفه فى الفريضه » دليل صريحى است بر اينكه عمل مردم مدينه بر خلاف آن بوده ، چون تعبير « لا اعرفه » يعنى اين شيوه را در عمل پيشوايانى كه تابعين‌اند و علم را از صحابه فرا گرفته‌اند نمىشناسم .\r\nاين حديثى بود در كيفيت نماز پيامبر صلى الله عليه و آله از طريق اهل سنت كه چگونگى دلالت آن را شناختى .\r\nاما آنچه شيعه روايت كرده است :\r\nب : حديث حمّاد بن عيسى\r\nحماد بن عيسى از امام صادق عليه السلام روايت كرده كه فرمود :\r\n« چه زشت است كه شصت يا هفتاد سال از عمر كسى بگذرد و يك نماز كامل با همهء حدودش نخواند » .\r\nحماد گويد : پيش خودم احساس حقارت كردم ، گفتم : فدايت شوم پس نماز را به من بياموز . امام صادق عليه السلام رو به قبله ايستاد ، دست‌هايش را روى ران‌هايش آويخت ، انگشتانش را به هم جسبانده و قدم‌هايش را به اندازهء سه انگشت باز از هم باز كرده و همهء\r\n\r\n\r\n","description":"","footnote":"\r\n( 1 ) . الموطّأ : ج 1 ، ص 158 ، حديث 46 و 47\r\n( 2 ) . رسالة مختصرة فى السدل : ص 6 - 7\r\n","page_name":" 392 ","page_number":392},
  {"content":"\r\n\r\nانگشتان پايش رو به قبله بود ، با خشوع و فروتنى ايستاد و اللَّه اكبر گفت ، حمد را با ترتيل خواند ، قل هو اللَّه احد خواند ، ايستاده به اندازهء يك نفس صبر كرد ، ايستاده اللَّه اكبر گفت و به ركوع رفت ، پنجهء دست را روى زانوها نهاد ، زانوها را به طرف عقب فشار داد ، تا آنكه پشتش صاف شد به نحوى كه اگر قطرهء آب يا روغنى مىريختى به خاطر صافى پشت نمىريخت . گردنش را كشيده داشت ، چشمانش را بست و سه بار با ترتيل سبحان اللَّه گفت و پس از گفتنِ « سبحان ربى العظيم وبحمده » ايستاد ، چون آرام گرفت ، « سمع اللَّه لمن حمده » گفت و پس از گفتنِ اللَّه اكبر در حال ايستاده و بالا بردن دست‌ها تا كنار صورت ، به سجده رفت . پيش از زانوها دستانش را روى زمين نهاد و سه بار گفت :\r\n« سبحان ربى الأعلى وبحمده » و جايى از بدن را بر جاى ديگر قرار نداد ، سجده‌اش بر هشت موضع بود : پيشانى ، دو كف دست ، دو سر زانو ، دو انگشت ابهامِ پاها و بينى . هفت عضو واجب است و نهادن بينى بر زمين سنت است و نوعى خاكسارى است . سپس سر از سجده برداشت و كاملًا نشست و اللَّه اكبر گفت . سپس متمايل به طرف چپ نشست ، روى پاى راست را بر كف پاى چپ نهاد و گفت : استغفرُ اللَّه ربى واتوب اليه ، سپس در حال نشسته تكبير گفت و به سجدهء دوم رفت و مثل سجدهء اول ذكر گفت و در ركوع و سجود از هيچ عضوى از بدنش كمك نگرفت و در سجده دست‌ها را از بدن فاصله داده بود و ساعدش را بر زمين نگذاشت . دو ركعت اين گونه خواند . سپس فرمود :\r\n« اى حمّاد ، اين گونه نماز بخوان و به اين طرف و آن طرف نگاه نكن ، با دست‌ها و انگشتانت بازى نكن ، به طرف چپ و راست يا جلو آب دهان نينداز » . « 1 »\r\nهر دو روايت در صدد بيان كيفيت نماز واجب بر مردم است و هيچ اشاره‌اى در آنها به دست روى دست گذاشتن با همهء انواعش نشده است . اگر سنت بود ، امام در بيان خويش آن را ترك نمىكرد ، در حالى كه با عمل خود نماز پيامبر صلى الله عليه و آله را براى ما مجسم مىساخت ، چون آن را از پدرش امام باقر عليه السلام و او از پدرانش از امير المؤمنين عليه السلام از\r\n\r\n\r\n","description":"","footnote":"\r\n( 1 ) . وسائل الشيعه : ج 4 ، باب اول از افعال نماز ، حديث 1 ، نيز باب 17 ، حديث 1 و 2\r\n","page_name":" 393 ","page_number":393},
  {"content":"\r\n\r\nرسول‌اعظم صلى الله عليه و آله فرا گرفته بود . پس دست روى دست نهادن بدعت است ، زيرا وارد ساختن چيزى در شريعت است كه از آن نيست .\r\nاحاديث ديگرى هم هست ، غير از حديث ابوحميد ساعدى كه به آن اشاره مىكنيم .\r\n2 - آنكه بد نماز مىخواند\r\nبه روايت محدثان ، مردى نماز مىخواند و پيامبر صلى الله عليه و آله به او مىنگريست ، چون از نمازش فراغت يافت ، نزد پيامبر صلى الله عليه و آله آمد ، سلام داد ، حضرت جواب داد ، سپس فرمود :\r\nبرگرد نماز بخوان ، تو نماز نخوانده‌اى . برگشت و دوباره نماز خواند مثل بار نخست ، سپس نزد پيامبر صلى الله عليه و آله آمد ، حضرت فرمود : برگرد و نماز بخوان چون نماز نخوانده‌اى ، تا سه بار . مرد قسم خورد كه نماز بهتر از اين نمىتواند و چون مشتاق و مهياى فرا گرفتن شد ، پيامبر صلى الله عليه و آله به او آموخت كه چگونه نماز بخواند .\r\nابوهريره گويد حضرت فرمود :\r\n« چون به نماز ايستادى ، وضوى كامل بگير ، رو به قبله بايست ، تكبير بگو ، آنچه ميسّر است از قرآن بخوان ، سپس ركوع كن تا به آرامش بدنى برسى ، سپس بلند شو تا كاملًا بايستى ، پس به سجده برو ، از سجده برخيز ، آرام بنشين ، دوباره به سجده برو و آرام بگير ، و در همهء نمازت چنين كن » .\r\nاين حديث را منابع هفتگانه نقل كرده‌اند و لفظ نقل شده از صحيح بخارى بود . « 1 »\r\nپس اگر دست روى دست نهادن سنّت مؤكّد يا امر مستحب بود ، پيامبر صلى الله عليه و آله به آن اشاره مىفرمود .\r\n3 - نماز پيامبر صلى الله عليه و آله در توصيف عايشه\r\nبه نقل مسلم از عايشه ، پيامبر خدا صلى الله عليه و آله نماز را با تكبير و قرائت سورهء حمد آغاز مىكرد و چون ركوع مىرفت ، سرش را نه بيرون مىآورد و نه تو مىكشيد ، بلكه ميان اين\r\n\r\n\r\n","description":"","footnote":"\r\n( 1 ) . بلوغ المرام : 92 ، شمارهء 2 / 250 ، چاپ رياض ؛ سبل السلام : ج 1 ، ص 159\r\n","page_name":" 394 ","page_number":394},
  {"content":"\r\n\r\nدو حالت بود و چون از ركوع بر مىخاست ، قبل از سجده كاملًا مىايستاد و چون از سجده بر مىخاست ، قبل از سجدهء دوم كاملًا مىنشست و در هر دو ركعت تحيّت مىگفت ، پاى چپ را مىگسترد و پاى راست را بر آن مىنهاد و از نشستن روى دو پاشنهء پا و اينكه كسى ساعدهايش را مثل درندگان بر زمين بگسترد نهى مىكرد و نمازش را با سلام به پايان مىبرد . « 1 »\r\nاگر در روايت پيشين به ذكر واجبات بسنده شده بود ، در اينجا برخى از مستحبات و مكروهات هم آمده است . اگر دست روى دست گذاشتن سنت مؤكّد يا مستحب بود حتماً پيامبر صلى الله عليه و آله آن را مىگفت ، چون استحباب آن در نظر معتقدانش كمتر از گذاشتن پاى راست روى پاى چپ نيست . اين روايات تبيين كنندهء كيفيت نماز ، بهترين دليل است كه دست روى دست نهادن سنت مؤكّد نيست .\r\n4 - روايت قاضى ابوحنيفه\r\nقاضى ابوحنيفه نعمان تميمى مصرى مغربى از امام صادق عليه السلام نقل مىكند :\r\n« هرگاه در نماز ايستاده بودى ، دست راست را روى دست چپ يا دست چپ را روى دست راست نگذار ، اين شيوهء اهل كتاب است ، بلكه دست‌ها را آزاد و رها كن ، كه اين سزاوارتر است كه تو را از فكر نماز باز ندارد . » « 2 »\r\n5 - وصف نماز پيامبر صلى الله عليه و آله در روايت معاذ\r\nطبرانى از عبدالرحمان بن غنم از معاذ بن جبل چنين نقل مىكند : هرگاه پيامبر صلى الله عليه و آله در نماز بود ، دست‌هايش را تا برابر گوش‌هايش بالا مىآورد ، تكبير مىگفت ، سپس آنها را پايين مىفرستاد وساكت مىشد و گاهى هم ديدم‌كه دست‌راست روى چپ مىگذاشت . « 3 »\r\nذيل حديث گرچه دلالت مىكند پيامبر صلى الله عليه و آله گاهى دست راستش را روى دست\r\n\r\n\r\n","description":"","footnote":"\r\n( 1 ) . بلوغ المرام : 99 ، شمارهء 8 / 257\r\n( 2 ) . دعائم الاسلام : ج 1 ، ص 161 ، شمارهء 472 ( چاپ قاهره ) .\r\n( 3 ) . المعجم الكبير : ج 20 ، ص 74\r\n","page_name":" 395 ","page_number":395},
  {"content":"\r\n\r\nچپش مىگذاشت ، ولى اندك بود ( به گواهى كلمهء « ربما » ) و روش او بر آزاد گذاشتن دست بود . و نيز احتمال دارد كه گذاشتن دست راست روى چپ ، به سبب ديگر بوده ، نه به خاطر آنكه در نماز مستحب است .\r\n6 - روايات أئمهء اهل بيت عليهم السلام\r\nروايات بسيارى از ائمهء اهل بيت نقل شده كه آويختن دست واجب است و دست روى دست گذاشتن ( تكفير ) بدعت است . به چند حديث اكتفا مىكنيم .\r\n1 - محمد بن مسلم از امام باقر عليه السلام يا امام صادق عليه السلام نقل مىكند كه پرسيدم : كسى در نماز ، دست راست را روى دست چپ مىگذارد . فرمود :\r\n« اين تكفير است ، انجام نشود . » « 1 »\r\n2 - زراره از امام باقر عليه السلام روايت كرده كه فرمود :\r\n« در نمازت اقبال داشته باش ، دست روى دست نگذار ، كه اين كارِ مجوس بوده است . » « 2 »\r\n3 - صدوق با سند خود از امام على عليه السلام نقل مىكند :\r\n« در نمازت اقبال داشته باش و دست روى دست نگذار ، كه اين كار مجوس بوده است . » « 3 »\r\n4 - صدوق با سند خود از على عليه السلام نقل مىكند كه فرمود :\r\n« مسلمان در نمازش در برابر خداى متعال دستهايش را روى هم نگذارد و شبيه اهل كفر يعنى مجوس نشود . » « 4 »\r\nدر پايان ، توجه خوانندگان را به سخن دكتر على سالوس جلب مىكنيم . وى پس از\r\n\r\n\r\n","description":"","footnote":"\r\n( 1 ) . وسائل الشيعه : ج 4 ، باب 15 از ابواب قواطع الصلاة ، حديث 1\r\n( 2 ) . همان ، حديث 2\r\n( 3 ) . همان ، حديث 3\r\n( 4 ) . همان ، حديث 7\r\n","page_name":" 396 ","page_number":396},
  {"content":"\r\n\r\nنقل آراى فقهاى شيعه و اهل سنت ، قائلين به حرمت را چنين توصيف مىكند :\r\nآنان كه معتقد به حرمت و ابطال‌اند يا فقط حرام مىدانند ، نشانگر تعصّب مذهبى و تفرقهء دوستى ميان مسلمانان‌اند . « 1 »\r\nشيعه چه گناهى كرده اگر اجتهاد و بررسى كتاب و سنت ، آنان را به اين نتيجه رسانده كه دست روى دست گذاشتن در نماز ، امرى است كه پس از پيامبر اكرم صلى الله عليه و آله به وجود آمده و مردم در روزگار خلفا به آن امر مىشدند . پس هر كه به واجب يا مستحب بودن آن معتقد باشد در دين بدعت نهاده است . آيا پاداش كسى كه در دين اجتهاد كند ، آن است كه به تعصب مذهبى يا اختلاف افكنى متهم شود ؟\r\nاگر اين درست باشد ، آيا مىتوان امام مالك را به آن توصيف كرد ، زيرا كه دست روى دست گذاشتن را مطلقا مكروه مىدانست ؟ يا در اين فرض ، آيا مىتوان پيشواى مدينه را به اختلاف دوستى متهم كرد ؟ آرى . . . چرا آزاد گذاشتن دست‌ها و روى هم ننهادن آنها نشانهء تعصب و اختلاف دوستى باشد ؟\r\nاينها برخى از چيزهايى بود كه مىشد براى آويختن دست‌ها به آن استدلال كرد .\r\nاگر دست روى دست گذاشتن ، يا مستحب يا بدعت باشد ، همچنان كه مقتضاى اين اختلاف نظر است ، بهتر آن است كه انجام نشود ، چون در ترك مستحب تنها محروميت از ثواب است ، ولى در ارتكاب آنچه احتمال دارد بدعت باشد ، احتمال عقاب و بطلان نماز است ، چون با آنچه مورد بيزارى مولا باشد نمىتوان به او تقرّب جست .\r\nدليل قول به سنت بودنِ تكتّف\r\nبراى سنت بودن دست روى دست نهادن به روايت سهل بن سعد استدلال شده كه در صحيح بخارى آمده است . اينك بررسى اين روايت :\r\nابوحازم از سهل بن سعد روايت كرده است كه : مردم مأمور مىشدند در نماز ، دست راست را روى ساعد دست چپ بگذارند . من اين را نمىدانم ، مگر اين كه به\r\n\r\n\r\n","description":"","footnote":"\r\n( 1 ) . فقه الشيعة الاماميه ومواضع الخلاف بينه و بين المذاهب الأربعه : ص 183\r\n","page_name":" 397 ","page_number":397},
  {"content":"\r\n\r\nپيامبر صلى الله عليه و آله نسبت دهد ، « 1 » يا نسبت داده شود .\r\nاين حديث را برخى موقوف دانسته‌اند ، برخى مرفوع ، عموم محدّثان ، فقها و اصوليين گفته‌اند اگر آن را به زمان پيامبر نسبت ندهد ، مرفوع نيست و اگر به زمان پيامبر نسبت دهد و بگويد ما در زمان پيامبر چنين مىكرديم ، يا در ميان ما چنين رايج بود ، مرفوع مىشود و اين مذهب صحيح است .\r\nنووى در شرح مسلم گفته است : بنابراين سخن اگر هم ابوحازم به آن قطع داشت ، مرفوع نمىشد ، تا چه رسد به اينكه جزم و قطع به آن ندارد . از اين‌رو حافظ ابوعمرو و ابن عبدالبر در تقصّى تصريح كرده‌اند كه اين روايت ، تنها موقوف بر سهل بن سعد است ، مالك هم آن را در « الموطّأ » نقل كرده و بخارى هم از او گرفته است . « 2 »\r\nروايت ، كيفيت دست روى دست گذاشتن را بيان مىكند ، الا اينكه بر فرض پذيرفتن سند آن ، در دلالتش حرف است ، و به دو جهت دلالت نمىكند :\r\nاول : اگر پيامبر اكرم صلى الله عليه و آله دستور به آن داده ، پس اينكه گفته « به مردم دستور مىدادند » چه معنى دارد ؟ درست آن نبود كه بگويد : پيامبر دستور مىداد ؟ آيا اين دليل نيست بر اينكه پس از رحلت پيامبر صلى الله عليه و آله و در زمان خلفا و اميران به مردم دستور مىدادند دست روى دست بگذارند ، به خيال آنكه به خشوع نزديك‌تر است ؟ از اين‌رو بخارى پس از اين نكته ، بابى به نام « باب خشوع » گشوده است . ابن حجر گويد : حكمت اين هيئت آن است كه صفتِ خواهندهء متواضع است و اين كار ، نمازگزار را از بازى با سر و ريش باز مىدارد و به خشوع نزديك‌تر است . بخارى هم به لحاظ همين مسأله پس از آن باب خشوع را گشوده است . به عبارت ديگر : دستور اميران و حاكمان به اين كار ، دليل آن است كه مردم در زمان پيامبر صلى الله عليه و آله و كمى پس از او با دست‌هاى آويخته نماز مىخواندند و اين فكر بعدها پديد آمده و مردم را به آن دستور داده‌اند .\r\n\r\n\r\n","description":"","footnote":"\r\n( 1 ) . فتح البارى فى شرح صحيح البخارى : ج 2 ، ص 224 ؛ صحيح مسلم : ج 2 ، ص 13 ؛ سنن بيهقى : ج 2 ، ص 28 ، حديث 3\r\n( 2 ) . الموطّأ : ص 135 ، كتاب الصلاة ، حديث 226\r\n","page_name":" 398 ","page_number":398},
  {"content":"\r\n\r\nبرخى از شارحان حديث هم به اين نكته پىبرده‌اند ، شيخ ملا على قارى در تفسير حديث مىگويد : خلفاى چهارگانه ، يا اميران يا پيامبر صلى الله عليه و آله آنان را دستور مىدادند .\r\nاگر پيامبر صلى الله عليه و آله چنان دستورى داده بود ، جا داشت به عنوان تبرك نامش را بياورند نه آنكه ترك كنند . اين مىرساند كه دستور دهنده ، پيامبر صلى الله عليه و آله نبوده ، بلكه حاكمانى بودند كه در مقابل سنت ، پيرو خواسته‌هاى دلشان بودند و چون سيرهء على عليه السلام و اهل بيت بر آزاد گذاشتن دست‌ها و انتقاد از دست روى دست گذاشتن بوده ، امرا به عنوان مخالفت با شيوهء آنان دستور مىدادند كه دست‌ها را روى دست‌ها بگذارند .\r\nدوم : در ذيل سند چيزى است كه دلالت دارد كه ابوحازم كه از سهل بن سعد نقل كرده ، در صحت مضمون شك و ترديد داشته است ، چون ابوحازم گفته : نمىدانم الا اينكه اين را به پيامبر صلى الله عليه و آله نسبت دهد . و ديگرى به جاى « يُنمى » به صورتِ « يُنمى » نقل كرده ، يعنى معلوم نيست كه در نماز مستحب باشد ، جز اينكه به پيامبر خدا صلى الله عليه و آله نسبت داده مىشود . پس آنچه را سهل بن سعد روايت كرده ، مرفوع خواهد بود .\r\nابن حجر گويد : در اصطلاح اهل حديث ، هرگاه راوى بگويد : « ينميه » ، يعنى آن را به صورت مرفوع ( بدون اتصال سند ) به پيامبر صلى الله عليه و آله نسبت مىدهند . « 1 »\r\nهمهء اينها وقتى است كه « يُنمى » خوانده شود . ولى اگر « يُنمى » به صيغهء معلوم بخوانيم ، معنايش آن است كه سهل آن را به پيامبر صلى الله عليه و آله نسبت مىدهد . بر فرض صحت قرائت و خارج شدن روايت از اينكه مرسله يا مرفوعه باشد ، اينكه گفته « نمىدانم ، الا اينكه . . . » نشان از ضعف اين اسناد و نسبت دارد و اينكه آن را از شخص ديگرى شنيده و نامش را نياورده است .\r\nابن حجر گويد : اين حديث دربارهء مرفوع بودنش صحبت شده است . دانى گفته است : اين مخدوش است ، زيرا گمانى از سوى ابوحازم است ، نيز گفته‌اند : اگر مرفوع بود ، نيازى نبود كه بگويد « لا اعلمه » ، آن را نمىدانم . « 2 »\r\n\r\n\r\n","description":"","footnote":"\r\n( 1 ) . الموطأ : ص 135 ، كتاب الصلاة ، حديث 226 ، حاشيهء شمارهء 1 .\r\n( 2 ) . فتح البارى : ج 4 ، ص 126 .\r\n","page_name":" 399 ","page_number":399},
  {"content":"\r\n\r\n\r\n4 . جزء بودن بسم اللَّه و آشكار گفتن آن\r\n« بسمله » در لغت به معناى گفتنِ « بسم اللَّه الرحمن الرحيم » است و چون گفته شود ، « اكثِر من البسمله » يعنى زياد بسم اللَّه بگو . « 1 »\r\nبسم اللَّه نشان مسلمانان است و هيچ چيز را آغاز نمىكنند مگر پس از گفتن بسم اللَّه الرحمن الرحيم ، كه آيهء توحيد و سبب طرد مشركان است . خداى سبحان مىفرمايد :\r\n« چون به آنان گفته شود براى رحمان سجده كنيد ، مىگويند : رحمان چيست ؟ . . . » « 2 »\r\nشعار مشركان در عصر جاهليت ، « باسمك اللهم » بود و سخن خود را با آن آغاز مىكردند . در صلح حديبيه كه كار به نوشتن قرارداد صلح بين دو طرف انجاميد ، پيامبر خدا صلى الله عليه و آله به اميرالمؤمنين عليه السلام دستور داد بنويسد : بسم اللَّه الرحمن الرحيم . حضرت طبق دستور پيامبر صلى الله عليه و آله نوشت . سهيل نمايندهء قريش گفت : اين را نمىشناسم ، بنويس : باسمك اللهم . « 3 » پس بسمله ، مرز ميان اسلام و شرك و وجه تمايز مؤمن و كافر است و مسلمان در هيچ جا از آن جدا نمىشود .\r\n\r\n\r\n","description":"","footnote":"\r\n( 1 ) . لسان العرب ، المصباح المنير ، واژهء بسمله .\r\n( 2 ) . الفرقان : 60\r\n( 3 ) . سيرهء ابن هشام : ج 2 ، ص 317\r\n","page_name":" 400 ","page_number":400},
  {"content":"\r\n\r\n\r\n1 - بسم اللَّه ، جزء فاتحه\r\nبسمله جزئى از سورهء فاتحه است . چند نكته بر آن دلالت مىكند :\r\nاول : شافعى با سند خود روايت كرده كه معاويه به مدينه آمد و در آنجا نماز خواند و بسم اللَّه نخواند و هنگام رفتن به ركوع و سجود هم تكبير نگفت . چون سلام نماز را گفت ، مهاجران و انصار ندا دادند : اى معاويه ، از نماز دزديدى ، بسم اللَّه كو ؟ تكبير هنگام ركوع و سجود كو ؟ سپس نماز را همراه بسم اللَّه و تكبير دوباره خواند .\r\nشافعى گويد : معاويه حاكمى نيرومند و با شوكت بود و اگر آشكار گفتن بسم اللَّه نزد همهء مهاجران و انصار امرى ثابت نبود ، نمىتوانستند به سبب نگفتن بسم اللَّه به او اعتراض كنند . « 1 »\r\nمىگوييم : اگر نه اينكه بسم اللَّه جزء سورهء فاتحه است ، مهاجران و انصار نسبت به نگفتن آن يا بلند نگفتن آن به او اعتراض نمىكردند . اين روايت هم بر جزء بودن بسم اللَّه و هم بر لزوم بلند گفتن آن دلالت مىكند ، پس مىتوان در هر دو مورد به آن استدلال كرد .\r\nدوم : شافعى از مسلم ، از ابن جريج ، از ابن ابىمليكه ، از ام‌سلمه نقل مىكند كه گفته است : رسول خدا صلى الله عليه و آله سورهء فاتحه را خواند ، بسم اللَّه را يك آيه به شمار آورد ، « الْحَمْدُ لِلَّهِ رَبِّ الْعالَمِينَ » را يك آيه ، « الرَّحْمنِ الرَّحِيمِ » را يك آيه ، « مالِكِ يَوْمِ الدِّينِ » را يك آيه ، « إِيَّاكَ نَعْبُدُ وَإِيَّاكَ نَسْتَعِينُ » را يك آيه ، « اهْدِنَا الصِّراطَ الْمُسْتَقِيمَ » را يك آيه ، « صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ » را هم يك آيه . « 2 »\r\nسوم : حاكم از ام‌سلمه روايت كرده كه پيامبر خدا صلى الله عليه و آله در نماز ، « بِسْمِ اللَّهِ الرَّحْمنِ الرَّحِيمِ » خواند و آن را يك آيه حساب كرد ، « الْحَمْدُ لِلَّهِ رَبِّ الْعالَمِينَ » را آيهء دوم ،\r\n\r\n\r\n","description":"","footnote":"\r\n( 1 ) . مسند شافعى : ص 13 ؛ تفسير فخررازى : ج 1 ، ص 204 ، مستدرك حاكم : ج 1 ، ص 233\r\n( 2 ) . المستدرك : ج 1 ، ص 232\r\n","page_name":" 401 ","page_number":401},
  {"content":"\r\n\r\n« الرَّحْمنِ الرَّحِيمِ » را سوم ، « مالِكِ يَوْمِ الدِّينِ » را چهارم ، و همچنين « إِيَّاكَ نَعْبُدُ وَإِيَّاكَ نَسْتَعِينُ » را آيهء پنجم و انگشتانش را جمع كرد . « 1 »\r\nچهارم : حاكم از ام‌سلمه نقل كرده است : پيامبر صلى الله عليه و آله : « بِسْمِ اللَّهِ الرَّحْمنِ الرَّحِيمِ الْحَمْدُ لِلَّهِ رَبِّ الْعالَمِينَ . . . » را مىخواند و حرف به حرف آنها را جدا مىكرد . حاكم مىگويد : اين حديث صحيح است و ذهبى بر صحت آن در تلخيص خود اقرار دارد . « 2 »\r\nپنجم : حاكم از نعيم مجمر نقل كرده است : پشت سر ابوهريره بودم ، بسم اللَّه را با سورهء حمد خواند تا رسيد به ولا الضالين ، گفت : آمين ، مردم هم گفتند : آمين و هر گاه سجده مىكرد تكبير مىگفت و چون سلام مىداد ، مىگفت : به خدايى كه جانم در دست اوست من در نماز ، شبيه‌ترين شما به پيامبر خدايم . حاكم گويد : اين حديث صحيح است و ذهبى در تلخيص خود آن را پذيرفته است . « 3 »\r\nششم : حاكم از قتاده نقل كرده است : از انس بن مالك پرسيدند : قرائت پيامبرخدا صلى الله عليه و آله چگونه بود ؟ گفت : به صورت كشيده بود . سپس خواند : بسم اللَّه الرحمن الرحيم و « رحيم » را مدّ داد . « 4 » ذهبى اين را نيز پذيرفته است .\r\nهفتم : حاكم از ابن جريج از پدرش از سعيد بن جبير از ابن عباس در مورد آيهء « وَلَقَدْ آتَيْناكَ سَبْعاً مِنَ الْمَثانِي » « 5 » نقل كرده كه مقصود ، سورهء فاتحة الكتاب است ، بسم اللَّه الرحمن الرحيم . . . و سوره را خواند . ابن جريج گويد : به پدرم گفتم : آيا سعيد از ابن عباس خبر داده كه وى گفته است ، بسم اللَّه الرحمن الرحيم . . . گفت : آرى . حاكم اين حديث را صحيح مىداند ، هرچند بخارى و مسلم آن را نقل نكرده‌اند و تمام اين باب در كتاب الصلاة است . « 6 »\r\n\r\n\r\n","description":"","footnote":"\r\n( 1 ) . المستدرك ، حاكم : ج 1 ، ص 232\r\n( 2 ) . همان .\r\n( 3 ) . همان .\r\n( 4 ) . همان : ج 2 ، ص 233\r\n( 5 ) . الحجر : 87\r\n( 6 ) . المستدرك ، حاكم : ج 1 ، ص 551 تفسير سورهء فاتحه .\r\n","page_name":" 402 ","page_number":402},
  {"content":"\r\n\r\nهشتم : ثعلبى با سند خود از ابوهريره نقل كرده است كه : همراه پيامبر صلى الله عليه و آله در مسجد بودم ، مردى وارد شد كه نماز بخواند . نماز را شروع كرد ، پس از گفتنِ « اعوذ باللَّه . . . » سورهءحمد را از « الحمد للَّه . . . » خواند . پيامبر صلى الله عليه و آله شنيد و فرمود : اى مرد نماز را بر خويشتن بريدى ؟ مگر نمىدانى « بِسْمِ اللَّهِ الرَّحْمنِ الرَّحِيمِ » از سورهء حمد است ؟ هركس آن را ترك كند آيه‌اى را ترك كرده و هركس آيه‌اى را ترك كند نمازش را تباه كرده است . « 1 »\r\nنهم : ثعلبى از على عليه السلام روايت كرده كه هرگاه در نماز سوره‌اى آغاز مىكرد . بسم اللَّه مىخواند و مىفرمود : هركس خواندن آن را ترك كند كاسته است و مىگفت : آن مايهء تماميّت سورهء حمد است . « 2 »\r\nدهم : ثعلبى از طلحة بن عبيداللَّه نقل كرده است كه پيامبر خدا صلى الله عليه و آله فرمود : هركس بسم اللَّه را ترك كند آيه‌اى از كتاب خدا را ترك كرده است و « بِسْمِ اللَّهِ الرَّحْمنِ الرَّحِيمِ » هم جزء سورهء حمد بر من نازل شده است . « 3 »\r\nيازدهم : دار قطنى ، نيز بيهقى در سنن از ابوهريره نقل كرده‌اند كه رسول خدا صلى الله عليه و آله فرمود : هرگاه حمد را خوانديد ، « بِسْمِ اللَّهِ الرَّحْمنِ الرَّحِيمِ » را هم بخوانيد كه آن ام‌القرآن ، ام‌الكتاب و سبع المثانى است و بسم اللَّه هم يكى از آيات اين سوره است . « 4 »\r\nدوازدهم : طبرانى ، دار قطنى و بيهقى از نافع نقل كرده‌اند كه پسر عمر هرگاه نماز آغاز مىكرد ، « بِسْمِ اللَّهِ الرَّحْمنِ الرَّحِيمِ » را در سورهء فاتحه و سورهء پس از آن مىخواند و مىگفت كه از پيامبر خدا صلى الله عليه و آله آن را شنيده است . « 5 »\r\nسيزدهم : ابوداود ، ترمذى ، دار قطنى و بيهقى از ابن عباس نقل كرده‌اند كه پيامبر خدا صلى الله عليه و آله نمازش را با بسم اللَّه آغاز مىكرد . « 6 »\r\n\r\n\r\n","description":"","footnote":"\r\n( 1 ) . الدرّ المنثور : ج 1 ، ص 21\r\n( 2 ) . كنز العمال : ج 2 ، ص 297 ، شمارهء 4049\r\n( 3 ) . همان : ج 1 ، ص 556 ، شمارهء 2494\r\n( 4 ) . الدرّ المنثور : ج 1 ، ص 11 ؛ السنن الكبرى : ج 2 ، ص 45\r\n( 5 ) . المعجم الاوسط : ج 1 ، ص 257 ؛ السنن الكبرى : ج 2 ، ص 48 ؛ مجمع الزوايد : ج 2 ، ص 109\r\n( 6 ) . سنن ترمذى : ج 1 ، ص 155 ، حديث 245 ؛ سنن دارقطنى : ج 1 ، ص 303 ؛ السنن الكبرى : ج 2 ، ص 47\r\n","page_name":" 403 ","page_number":403},
  {"content":"\r\n\r\nچهاردهم : دار قطنى و بيهقى از ابوهريره روايت كرده‌اند كه پيامبر صلى الله عليه و آله هرگاه در نماز جماعت قرائت مىكرد ، با « بِسْمِ اللَّهِ الرَّحْمنِ الرَّحِيمِ » آغاز مىكرد . ابوهريره گويد : اين آيه‌اى از كتاب خدا است ، اگر خواستيد سورهء فاتحه را بخوانيد كه بسم اللَّه آيهء هفتم است . « 1 »\r\nپانزدهم : بيهقى از پسر عمر نقل كرده كه وى در نماز « بِسْمِ اللَّهِ الرَّحْمنِ الرَّحِيمِ » مىخواند ، چون سوره را ختم مىكرد ، آن را مىخواند و مىگفت : آنچه در مصحف نگاشته شده ، براى آن است كه خوانده شود . « 2 »\r\n\r\n2 - سبع المثانى همان سورهء فاتحه است\r\nروايات فراوانى از امام على عليه السلام ، ابن مسعود و ديگران از صحابه و بسيارى از تابعين نقل شده كه مقصود از « سبع المثانى » در قرآن ( حجر ، آيه 87 ) سورهء فاتحه است . اين از يك‌سو ، از سوى ديگر آيات سورهء حمد جز با شمردن بسم اللَّه به عنوان آيه‌اى از اين سوره ، هفت تا نمىشود . اينك توضيحى در دو بخش :\r\nرواياتى كه سبع المثانى را سورهء حمد مىداند ، بدون تصريح به اينكه بسم اللَّه هم جزء اين سوره است .\r\nرواياتى كه سبع المثانى را سورهء حمد مىداند ، و تصريح مىكند كه بسم اللَّه جزء اين سوره است .\r\nبخشى از روايات دستهء اول را براى نمونه و پرهيز از تفصيل مىآوريم :\r\n1 - طبرى از عبد خير از على عليه السلام نقل مىكند : سبع المثانى فاتحة الكتاب است . « 3 »\r\n2 - طبرى از ابن سيرين نقل مىكند كه از ابن مسعود دربارهء سبع المثانى پرسيدند ، گفت : فاتحة الكتاب است . « 4 »\r\n\r\n\r\n","description":"","footnote":"\r\n( 1 ) . السنن الكبرى : ج 2 ، ص 47 ؛ سنن دار قطنى : ج 1 ، ص 305 .\r\n( 2 ) . شعب الايمان : ج 2 ، ص 439 - 440 ، حديث 2336 .\r\n( 3 ) . تفسير طبرى : ج 14 ، ص 37 .\r\n( 4 ) . همان .\r\n","page_name":" 404 ","page_number":404},
  {"content":"\r\n\r\n3 - طبرى از حسن در مورد آيهء « وَلَقَدْ آتَيْناكَ سَبْعاً مِنَ الْمَثانِي » « 1 » نقل مىكند كه گفت :\r\nسورهء فاتحه است . نيز از سعيد بن جبير از ابن عباس هم نقل كرده كه گفته مقصود سورهء فاتحه است .\r\n4 - طبرى از ابوفاخته دربارهء اين آيه نقل مىكند كه گفته مقصود ، فاتحة الكتاب است . « 2 »\r\n5 - طبرى از ابىالعاليه دربارهء اين آيه نقل مىكند كه گفته است : فاتحة الكتاب هفت آيه دارد . گويد به ربيع گفتم : مىگويند : مقصود هفت سورهء طولانى است . گفت : وقتى اين آيه نازل شد هنوز از آن سوره‌هاى طولانى چيزى نازل نشده بود .\r\n6 - طبرى از ابىالعاليه نقل مىكند كه مقصود سورهء فاتحه است و از اين جهت به آن مثانى گفته شده چون دو بار خوانده مىشود ، هرگاه قرآن خوانده شود آن هم خوانده مىشود . به او گفتند : ضحّاك بن مزاحم مىگويد : مقصود هفت سورهء طولانى است .\r\nگفت : اين سورهء سبع المثانى وقتى نازل شد كه هيچ كدام از آن سوره‌هاى طولانى نازل نشده بود .\r\n7 - طبرى از عبداللَّه بن عبيد بن عمير نقل مىكند كه مقصود از آن سورهء فاتحه است .\r\n8 - طبرى از ابن جريج از ابن مليكه نقل مىكند كه گفته مقصود از آن فاتحة الكتاب است و سورهء فاتحه براى پيامبر شما ياد شده ، نه براى پيامبرى پيش از او .\r\n9 - طبرى از ابوهريره از ابىّ نقل مىكند كه : رسول خدا صلى الله عليه و آله فرمود : آيا به تو سوره‌اى بياموزم كه مانند آن نه در تورات ، نه در انجيل ، نه در زبور و نه در قرآن نازل شده است ؟\r\nگفتم : آرى . فرمود : اميد دارم از اين در بيرون نروى تا آنكه آن را فراگيرى . پيامبر صلى الله عليه و آله برخاست ، من نيز همراه او برخاستم . دست او در دستم بود و با من حرف مىزد ، من\r\n\r\n\r\n","description":"","footnote":"\r\n( 1 ) . الحجر : 87\r\n( 2 ) . تفسير طبرى : ج 14 ، ص 38\r\n","page_name":" 405 ","page_number":405},
  {"content":"\r\n\r\nكندكند مىرفتم كه مبادا پيش از آنكه آن را به من بياموزد بيرون رود . چون نزديك در شديم گفتم : يا رسول اللَّه ، آن سوره كه وعده دادى چه شد ؟ فرمود : وقتى نماز را آغاز مىكنى چگونه مىخوانى ؟ آنگاه سورهء فاتحه را خواند و فرمود : اين همان است ، همان سبع المثانى است كه خداوند فرموده به من عطا كرده است . « 1 »\r\nحاكم در مستدرك هم اين را نقل كرده است .\r\n10 - طبرى از ابوهريره از پيامبر خدا صلى الله عليه و آله نقل كرده كه فرمود : اين همان ام‌ّالكتاب و فاتحة الكتاب است و سبع المثانى است . « 2 »\r\n11 - طبرى از ابوهريره از پيامبر صلى الله عليه و آله دربارهء فاتحة الكتاب نقل كرده كه : همان فاتحة الكتاب ، همان سبع المثانى و قرآن عظيم است . « 3 »\r\nاما آنچه سبع المثانى را به سورهء فاتحه تفسير مىكند و بسم اللَّه را اولين آيهء آن مىداند :\r\n12 - ابن جرير ، ابن منذر ، طبرانى ، ابن مردويه ، حاكم و بيهقى در سنن خويش از ابن عباس نقل مىكند كه از او دربارهء سبع المثانى پرسيدند . گفت : فاتحة الكتاب است ، خدا آن را براى امت محمد استثنا كرده ، آن را در ام الكتاب بالا برده و براى آنان ذخيره ساخته تا آنكه براى آنان بيرون آورده است و به كسى پيش از آنان عطا نكرده است .\r\nپرسيدند : پس آيهء هفتم كجاست ؟ گفت : « بِسْمِ اللَّهِ الرَّحْمنِ الرَّحِيمِ » . « 4 »\r\n13 - طبرى از سعيد بن جبير دربارهء اين آيه نقل كرده كه گفت : مقصود سورهء فاتحه است . پس آن را با شش آيه خواند . سپس گفت : بسم اللَّه آيهء هفتم است . سعيد گويد : ابن عباس هم بر من همان گونه خواند كه بر تو خوانده است ، سپس گفته : آيهء هفتم « بِسْمِ اللَّهِ الرَّحْمنِ الرَّحِيمِ » است . « 5 »\r\n\r\n\r\n","description":"","footnote":"\r\n( 1 ) . تفسير طبرى : ج 14 ، ص 40\r\n( 2 ) . همان : ص 41\r\n( 3 ) . همان .\r\n( 4 ) . الدرّ المنثور : ج 5 ، ص 94\r\n( 5 ) . تفسير طبرى : ج 14 ، ص 38\r\n","page_name":" 406 ","page_number":406},
  {"content":"\r\n\r\n14 - طبرى از سعيد بن جبير نقل كرده كه ابن عباس به من گفت : پس آغاز كرد ، سپس فاتحة الكتاب را خواند ، سپس گفت : مىدانى آيهء « سبعاً من الثانى » چيست ؟\r\nدر جملهء « آغاز كرد و آنگاه سورهء فاتحه را خواند » هيچ گواهى بر اين نيست كه بسم اللَّه از جوهرهء اين سوره بيرون است ، زيرا بسم اللَّه در آغاز عموم سوره‌ها نبوده و با تعبير « آغاز كرد » به بسم اللَّه اشاره دارد و با تعبير « سپس فاتحة الكتاب را خواند » اشاره به آيات ديگر اين سوره كه از ساير سوره‌ها متمايز است .\r\nبا اين توضيح ، حديث بعدى هم روشن مىشود :\r\n15 - طبرى از ابوسعيد بن معلّى نقل كرده است كه پيامبر صلى الله عليه و آله او را در حالى كه نماز مىخواند صدا كرد . او نمازش را خواند و نزد پيامبر صلى الله عليه و آله رفت . پيامبر پرسيد : چرا جوابم ندادى ؟ گفت : نماز مىخواندم . گفت : مگر خدا نفرموده است : اى مؤمنان ! هرگاه خدا و رسول شما را به چيزى فرا مىخوانند كه شما را زنده مىكند اجابت كنيد ؟ « 1 » سپس پيامبرخدا صلى الله عليه و آله فرمود : به تو بزرگترين سوره را در قرآن مىآموزم . گويا كه آن را بيان كرده است ، يا فراموش كرده است ، گفتم : يا رسول اللَّه ، چه شد آنچه فرموديد ؟ فرمود :\r\n« الحمد للَّه‌رب العالمين . . . » اين سبع المثانى و قرآن عظيمى است كه به من داده‌اند . « 2 »\r\n16 - دار قطنى و بيهقى از ابوهريره نقل كرده‌اند : پيامبر خدا صلى الله عليه و آله هرگاه در نماز جماعت قرائت مىكرد ، با بسم اللَّه آغاز مىكرد ، ابوهريره گفت : آيه‌اى از قرآن است ، اگر خواستيد سورهء فاتحه بخوانيد ، بسم اللَّه آيهء هفتم است . « 3 »\r\n17 - دار قطنى و بيهقى در سنن با سند صحيح از عبد خير نقل كرده‌اند : از على عليه السلام دربارهء سبع المثانى پرسيدند . فرمود : « الْحَمْدُ لِلَّهِ رَبِّ الْعالَمِينَ . . . » گفتند : اين شش آيه است ، فرمود : « بِسْمِ اللَّهِ الرَّحْمنِ الرَّحِيمِ » هم يك آيه است . « 4 »\r\n\r\n\r\n","description":"","footnote":"\r\n( 1 ) . انفال : 24 « استجيبوالله وللرسول . . . » .\r\n( 2 ) . تفسير طبرى : ج 14 ، ص 41 .\r\n( 3 ) . السنن الكبرى : ج 2 ، ص 47 ؛ سنن دار قطنى : ج 1 ، ص 305 .\r\n( 4 ) . همان ، ص 45 ؛ همان ، ص 311 .\r\n","page_name":" 407 ","page_number":407},
  {"content":"\r\n\r\n18 - ابن الأنبارى در مصاحف از ام‌سلمه نقل كرده كه گفته است : پيامبر خدا صلى الله عليه و آله قرائت كرد : « بِسْمِ اللَّهِ الرَّحْمنِ الرَّحِيمِ ، الْحَمْدُ لِلَّهِ رَبِّ الْعالَمِينَ . . . » تا « وَ لَا الضَّالِّينَ » و فرمود : اين هفت است اى ام‌ّسلمه . « 1 »\r\n\r\n3 - فاتحة الكتاب با بسم اللَّه هفت آيه است\r\nاگر بسم اللَّه را جزئى از سورهء فاتحه بدانيم ، اين سوره هفت آيه مىشود . از اين‌رو در مصحف‌هاى معروف ، بسم اللَّه را يك آيه از سورهء فاتحه به شمار مىآورند ، هر چند در ساير سوره‌ها آن را به شمار نمىآورند . به هر حال ، تعداد آيات اين سوره هفت تاست به اين شكل : « بِسْمِ اللَّهِ الرَّحْمنِ الرَّحِيمِ ، الْحَمْدُ لِلَّهِ رَبِّ الْعالَمِينَ . . . » ( تا آخر سوره ) .\r\nمىبينى كه هر آيه جمله‌اى تام دارد ، اما كسى كه بسم اللَّه را جزء سوره نداند ، « صِراطَ الَّذِينَ أَنْعَمْتَ عَلَيْهِمْ » را يك آيه قرار مىدهد و « غَيْرِ الْمَغْضُوبِ عَلَيْهِمْ وَلَا الضَّالِّينَ » را آيهء ديگر ، معنايش اين است كه بدل را يك آيه و مُبدلٌ منه را آيهء ديگرى قرار دهد و اين با ذوق سليم ناسازگار است . همچنين كسانى كه كوشيده‌اند « إِيَّاكَ نَعْبُدُ » را يك آيه و « وَإِيَّاكَ نَسْتَعِينُ » را آيهء ديگرى به شمار آورند بيراهه رفته‌اند ، چون هر دو جمله به هم پيوسته‌اند و بر توحيد در عبادت و استعانت تأكيد دارند و جدا كردن آن دو بىمعناست .\r\nاين‌ها بخشى از رواياتى بود كه از اهل سنت يافتيم و دلالت داشت كه بسم اللَّه جزء سورهء فاتحه است ، دو موضوع ديگر نيز بر اين حقيقت دلالت مىكند ، يكى اينكه پيامبر و اصحاب او بسم اللَّه را بلند مىگفتند ( خواهد آمد ) ، ديگر اينكه بسم اللَّه جزئى از هر سوره است .\r\n\r\n4 - لزوم بلند گفتن بسم اللَّه\r\nبحث گذشته ثابت كرد كه بسم اللَّه جزء سورهء فاتحه و از متن آن است و سوره جز با\r\n\r\n\r\n","description":"","footnote":"\r\n( 1 ) . الدرّ المنثور : ج 1 ، ص 12 .\r\n","page_name":" 408 ","page_number":408},
  {"content":"\r\n\r\nقرائت آن تمام نيست ، اما حكم بلند گفتن آن مثل ساير بخش‌هاى اين سوره است . اگر نماز از نمازهاى جهرى باشد ، بايد آن را بلند گفت ، مگر آنكه دليل خاصّى بر آهسته گفتن آن باشد ، افزون بر اينكه روايات فراوانى لزوم بلند گفتن آن را مىرساند . از جملهء اين روايات اينهاست :\r\n1 - حاكم از ابوهريره نقل مىكند : رسول خدا صلى الله عليه و آله بسم اللَّه را بلند مىگفت . « 1 »\r\n2 - حاكم از انس بن مالك نقل مىكند : شنيدم رسول خدا صلى الله عليه و آله بسم اللَّه را بلند مىگفت . وى مىافزايد : راويان اين حديث ، ثقه‌اند و ذهبى هم در « تلخيص » آن را پذيرفته است . « 2 »\r\n3 - حاكم از محمد بن ابىالسرى عسقلانى نقل مىكند : من بيشمار پشت سر معتمر بن سليمان نماز صبح و مغرب خوانده‌ام ، او بسم اللَّه قبل از سورهء فاتحه و پس از آن را بلند مىگفت و شنيدم كه معتمر مىگفت : كوتاهى نمىكنم كه به نماز پدرم اقتدا كنم ، پدرم نيز گفته است : كوتاهى نمىكنم كه به نماز انس بن مالك اقتدا كنم ، انس هم مىگفت : از اقتدا به نماز پيامبر خدا صلى الله عليه و آله كوتاهى نمىكنم . راويان اين حديث ، همه موثّق و مورد قبول ذهبى در تلخيص‌اند . « 3 »\r\n4 - حاكم از حُميد طويل ، از انس چنين نقل كرده است : پشت سر پيامبر صلى الله عليه و آله و ابوبكر و عمر و عثمان و على عليه السلام نماز خوانده‌ام ، همه بسم اللَّه را بلند مىگفتند .\r\nسپس گفته است :\r\nدر اين مورد احاديثى از عثمان ، على ، طلحة بن عبيداللَّه ، جابر بن عبداللَّه ، عبداللَّه بن عمر ، حكم بن عمير ثمالى ، نعمان بن بشير ، سمرة بن جندب ، بريدهء اسلمى ، عايشه نزد من وجود دارد كه همه صحيح است و براى رعايت اختصار ذكر نكردم و تنها آنچه مناسب اين باب است آوردم ، در اين باب نيز ، كسانى را كه از صحابه و تابعين و پيروانِ تابعين\r\n\r\n\r\n","description":"","footnote":"\r\n( 1 ) . مستدرك : ج 1 ، ص 232\r\n( 2 ) . همان .\r\n( 3 ) . همان .\r\n","page_name":" 409 ","page_number":409},
  {"content":"\r\n\r\nبسم اللَّه را بلند مىگفتند ذكر كردم . « 1 »\r\nاز آنجا كه سخن اخير كه مدعى اجماع همهء پيشوايان بر جهر در بسم اللَّه در نمازهاست ، مخالف مذهب امام ذهبى است ، خشمگين شده و ادعا كرده كه نسبت جهر به اينان دروغ محض است و براى اثبات مدعاى خود قسم خورده است ، در حالى كه پيامبر صلى الله عليه و آله فرموده است : « مدعى بايد دليل بياورد و بر منكر است كه قسم بخورد » .\r\nپس كسى كه مدعى دروغ بودن اينهاست ، بايد دليل بياورد نه‌آنكه قسم بخورد ، و گرنه هركس مىتواند حديثى را كه مخالف مذهب يا گرايش اوست ، دروغ پندارد و قسم بخورد !\r\n5 - امام شافعى در مسند خود روايت كرده كه معاويه به مدينه آمد ، نماز خواند و « بِسْمِ اللَّهِ الرَّحْمنِ الرَّحِيمِ » نگفت . مهاجران و انصار اعتراض كردند كه : اى معاويه ! از نماز ما دزديدى ، پس بسم اللَّه كو ؟ شافعى بر اين روايت حاشيه مىزند كه : اگر نبود اينكه بلند گفتن بسم اللَّه ، امرى ثابت نزد همهء صحابه از مهاجرين و انصار بود ، نمىتوانستند به سبب ترك بسم اللَّه بر معاويه اعتراض كنند .\r\n6 - حاكم روايت پيشين را به نحو ديگرى آورده است . وى از انس بن مالك چنين نقل مىكند : معاويه در مدينه نماز صبح خواند ، قرائت را بلند خواند ، بسم اللَّه سورهء فاتحه را خواند و بسم اللَّه سورهء بعدى را نگفت تا آنكه قرائت به پايان رسيد . چون سلام نماز را گفت ، كسانى از مهاجرين و انصار كه آن را شنيده بودند ، از هر طرف ندا دادند : آيا از نماز دزديدى يا فراموش كردى ؟ بعد از آن چون نماز خواند ، بسم اللَّه را در سورهء پس از حمد گفت و چون به سجده مىرفت تكبير گفت .\r\nحاكم گويد : اين حديث به شرط مسلم صحيح است و به عبدالمجيد بن عبدالعزيز هم احتجاج شده است ، راويان ديگر هم عادل‌اند و ذهبى هم در تلخيص خود آن را پذيرفته است .\r\n7 - در تفسير رازى است : بيهقى در سنن خود ، بلند گفتن بسم اللَّه را از عمر بن\r\n\r\n\r\n","description":"","footnote":"\r\n( 1 ) . مستدرك : ج 1 ، ص 232\r\n","page_name":" 410 ","page_number":410},
  {"content":"\r\n\r\nخطاب و ابن عباس و ابن عمر و ابن زبير روايت كرده است . سپس فخر رازى گويد : اما على بن ابىطالب به تواتر ثابت شده كه بسم اللَّه را بلند مىگفت و كسى كه در دين خود به على بن ابىطالب اقتدا كند هدايت يافته است .\r\nگويد : دليل آن ، سخن پيامبر خدا صلى الله عليه و آله است كه : خدايا حق را با على بچرخان ، هرجا كه او بگردد و بچرخد . « 1 »\r\nبزار ، دار قطنى و بيهقى در « شعب الايمان » از طريق ابىالطفيل نقل كرده كه شنيدم على بن ابىطالب و عمار را كه مىگفتند : رسول خدا در نمازهاى واجب ، بسم اللَّه را در سورهء فاتحه بلند مىگفت . « 2 »\r\n9 - دار قطنى از عايشه نقل كرده كه پيامبر خدا صلى الله عليه و آله بسم اللَّه را بلند مىگفت . « 3 »\r\n10 - دار قطنى از نعمان بن بشير نقل كرده كه رسول خدا صلى الله عليه و آله فرمود : جبرئيل كنار كعبه بر من امامت كرد و « بِسْمِ اللَّهِ الرَّحْمنِ الرَّحِيمِ » را بلند گفت . « 4 »\r\n11 - دار قطنى از على بن ابىطالب نقل مىكند : پيامبر خدا صلى الله عليه و آله بسم اللَّه را در هر دو سوره بلند مىگفت . « 5 »\r\n12 - دار قطنى ، حاكم و بيهقى از ابوهريره نقل كرده‌اند : رسول خدا صلى الله عليه و آله بسم اللَّه را در نماز بلند مىگفت ، بيهقى افزوده است : ولى مردم آن را ترك كردند . « 6 »\r\n13 - دار قطنى از عبداللَّه بن عمر نقل مىكند : پشت سر پيامبر صلى الله عليه و آله و ابوبكر و عمر نماز خواندم ، آنان بسم اللَّه را بلند مىگفتند . « 7 »\r\n14 - ثعلبى از على بن زيد بن جدعان نقل كرده است كه : عبداللَّه‌ها ( عبداللَّه بن\r\n\r\n\r\n","description":"","footnote":"\r\n( 1 ) . تفسير كبير : ج 1 ، ص 204\r\n( 2 ) . سنن دارقطنى : ج 1 ، ص 302 ؛ شعب الايمان : ج 2 ، ص 436 ، حديث 2322 ؛ الدر المنثور : ج 1 ، ص 21 ، 22\r\n( 3 ) . الدرّ المنثور : ج 1 ، ص 23\r\n( 4 ) . سنن دارقطنى : ج 1 ، ص 309 ؛ الدرّ المنثور : ج 1 ، ص 22\r\n( 5 ) . همان ، ص 302 ؛ همان .\r\n( 6 ) . همان ، ص 306 ؛ مستدرك حاكم : ج 1 ، ص 208 ؛ السنن الكبرى : ج 2 ، ص 47\r\n( 7 ) . همان ، ص 305 ؛ الدرّ المنثور : ج 1 ، ص 22\r\n","page_name":" 411 ","page_number":411},
  {"content":"\r\n\r\nعباس ، عبداللَّه بن عمر ، عبداللَّه بن زبير ) قرائت را با بسم اللَّه آغاز مىكردند . « 1 »\r\n15 - بيهقى از زهرى نقل مىكند : از سنت نماز آن است كه بسم اللَّه را بخوانى و اولين كسى كه بسم اللَّه را در مدينه آهسته گفت ، سعيد بن عاص بود كه مردى خجالتى بود . « 2 »\r\n16 - دار قطنى از ابوهريره نقل مىكند : رسول خدا صلى الله عليه و آله فرمود : جبرئيل نماز را به من آموخت ، ايستاد و براى ما تكبير گفت ، سپس بسم اللَّه را در هر ركعت با صداى بلند گفت . « 3 »\r\n17 - دار قطنى از حكم بن عمير كه بدرى بود نقل مىكند : پشت سر پيامبر صلى الله عليه و آله نماز خواندم ، او در نماز بسم اللَّه را بلند مىگفت ، نيز در نماز شب ، نماز صبح و نماز جمعه . « 4 »\r\nفخر رازى براى لزوم بلند گفتن بسم اللَّه در نمازهاى جهرى به همان نكته‌اى استدلال كرده كه در آغاز بحث اشاره كرديم ، كه حكم جزء سوره مثل حكم همهء سوره است و تبعيض ميان كلّ و جزء صحيح نيست ، مگر دليل قطعى باشد ، تعبير رازى چنين است :\r\nدليل آورديم كه بسم اللَّه آيه‌اى از سورهء فاتحه است ، پس از ثبوت اين مىگوييم :\r\nاستقراء نشان مىدهد كه يك سوره يا همه‌اش بايد آهسته خوانده شود ، يا همه‌اش بلند .\r\nاما اينكه بخشى از آن بلند و بخشى آهسته خوانده شود ، چنين سوره‌اى نداريم . وقتى اين ثابت شد ، پس بلند گفتن بسم اللَّه در قرائت نماز جهرى مشروع است . « 5 »\r\n\r\n5 - أئمهء اهل بيت عليهم السلام و جهر به بسم اللَّه\r\nروايات أئمهء اهل بيت در مورد بلند گفتن بسم اللَّه فراوان است ، سيرهء امام على عليه السلام و\r\n\r\n\r\n","description":"","footnote":"\r\n( 1 ) . الدرّ المنثور : ج 1 ، ص 21\r\n( 2 ) . همان .\r\n( 3 ) . سنن دارقطنى : ج 1 ، ص 305 ؛ الدرّ المنثور : ج 1 ، ص 20 ، 21\r\n( 4 ) . همان ، ص 308 ؛ همان ، ص 22 ، 23\r\n( 5 ) . تفسير كبير : ج 1 ، ص 204\r\n","page_name":" 412 ","page_number":412},
  {"content":"\r\n\r\nامامان پس از او چنين بود . چند نمونه را مىآوريم :\r\n18 - ابوالفتوح رازى در تفسيرش از امام رضا عليه السلام ، از پدرش ، از امام صادق عليه السلام نقل مىكند : آل محمد صلى الله عليه و آله در بلند گفتن « بِسْمِ اللَّهِ الرَّحْمنِ الرَّحِيمِ » اجتماع دارند . « 1 »\r\n19 - در تفسير على بن ابراهيم از ابن اذينه از امام صادق عليه السلام روايت شده است :\r\n« بِسْمِ اللَّهِ الرَّحْمنِ الرَّحِيمِ » شايسته‌ترين چيزى است كه به جهر گفته شود و آيه‌اى است كه خداوند فرموده است :\r\n« هرگاه پروردگارت را در قرآن ياد كنى ، مشركان از روى بيزارى به عقب بر مىگردند » . « 2 »\r\n20 - صدوق با سند خود از اعمش ، از امام صادق عليه السلام نقل كرده كه فرمود : بلند گفتن بسم اللَّه در نماز ، واجب است . « 3 »\r\n21 - صدوق با سند خود از فضل بن شاذان نقل كرده است ، در آنچه امام رضا عليه السلام در بيان اسلام خالص براى مأمون نوشت ، آمده است : بلند گفتن بسم اللَّه در همهء نمازها سنت است . « 4 »\r\n22 - از امام رضا عليه السلام روايت است كه در همهء نمازهاى روز و شب خود ، بسم اللَّه را بلند مىگفت . « 5 »\r\n23 - كلينى از صفوان جمّال نقل كرده است : روزهايى پشت سر امام صادق عليه السلام نماز خواندم ، در نمازهايى كه جهرى نبود ، « بِسْمِ اللَّهِ الرَّحْمنِ الرَّحِيمِ » را در هر دو سوره بلند مىگفت . « 6 »\r\n\r\n\r\n","description":"","footnote":"\r\n( 1 ) . روض الجنان : ج 1 ، ص 50 ؛ مستدرك الوسائل : ج 4 ، ص 189 ، شمارهء 4456\r\n( 2 ) . تفسير قمى : ج 1 ، ص 28 ( آيه 46 اسراء ) .\r\n( 3 ) . خصال : ج 2 ، ص 604 ، ابواب صد به بالا ، شمارهء 9\r\n( 4 ) . عيون اخبار الرضا : ج 2 ، ص 122 ، باب 35\r\n( 5 ) . همان : ص 181 ، باب 44 ، شمارهء 5\r\n( 6 ) . كافى : ج 3 ، ص 315 ، حديث 20\r\n","page_name":" 413 ","page_number":413},
  {"content":"\r\n\r\n24 - عياشى از خالد مختار نقل مىكند : شنيدم امام صادق عليه السلام مىفرمود : آنان را چه مىشود كه نسبت به عظيم‌ترين آيه در كتاب خدا يعنى « بِسْمِ اللَّهِ الرَّحْمنِ الرَّحِيمِ » مىپندارند كه اگر بلند و آشكار گفته شود بدعت است . « 1 »\r\n25 - كلينى از يحيى بن ابىعمران همدانى نقل مىكند : به محضر امام جواد عليه السلام نامه نوشتم : فدايت شوم ، دربارهء كسى كه نمازش را هنگام خواندن سورهء فاتحه با بسم اللَّه آغاز مىكند ، اما در سوره‌هاى ديگر بسم اللَّه را نمىگويد چيست ؟ عباسى مىگويد عيبى ندارد .\r\nحضرت به خط مباركش علىرغم گفتهء عباسى ، نوشت اعاده مىكند ، اعاده مىكند . « 2 »\r\nآنچه ذكر كرديم كافى است براى كسى كه جوياى حقيقت باشد !\r\n\r\n\r\n","description":"","footnote":"\r\n( 1 ) . تفسير عياشى : ج 1 ، ص 21 ، حديث 16\r\n( 2 ) . كافى : ج 3 ، ص 313 ، حديث 2\r\n","page_name":" 414 ","page_number":414},
  {"content":"\r\n\r\n\r\n5 . گفتن « آمين » پس از حمد\r\nاز اختصاصات شيعه است كه لازم است پس از قرائت فاتحه ، « آمين » گفته نشود ، بر خلاف مذاهب ديگر كه آن را سنت مىدانند . « 1 »\r\nشيخ طوسى در « خلاف » گويد : گفتن آمين ، نماز را باطل مىكند ، چه آهسته باشد چه بلند ، در آخر حمد باشد يا قبل از آن ، از سوى امام باشد يا مأموم در هر حال .\r\nابوحامد اسفراينى گفته است : اگر امام ، پيش از مأمومين حمد را بخواند ، براى آنان جايز نيست آمين بگويند و اگر گفتند بايد حمد را دوباره بخوانند ، برخى از شافعيان نيز بر اين عقيده‌اند . « 2 »\r\nدليل بر اينكه آمين نه جزء نماز است و نه امرى مستحب است ، رواياتى است كه پيشتر آورديم ، و در بحثِ دست روى دست نهادن كه كيفيتِ نماز پيامبر صلى الله عليه و آله را بيان مىكرد ، در تمام آن از اين لفظ خالى بود . در روايت ابوحميد ساعدى بود : چون به نماز بايستد ، دستانش را تا نزديك شانه‌ها بالا آورد ، تكبير بگويد ، پس از استقرار اعضاى بدن ، فاتحه بخواند ، سپس تكبير گويد ، دست‌ها را تا محاذى شانه‌ها بالا آورد ، سپس\r\n\r\n\r\n","description":"","footnote":"\r\n( 1 ) . انتصار : ص 144\r\n( 2 ) . الخلاف : ج 1 ، ص 333\r\n","page_name":" 415 ","page_number":415},
  {"content":"\r\n\r\nركوع كند و كف دست‌ها را بر زانو بنهد . « 1 »\r\nمىبينى كه در اين روايت اشاره‌اى به آمين گفتن و چيزى كه خارج از قرائت است نيست و لفظ قرائت هم حاكى از آن نيست .\r\nو نيز نقل شده كه پيامبر صلى الله عليه و آله فرمود :\r\n« چون به نماز ايستادى ، رو به قبله بايست ، تكبير بگو ، بعد آنچه از قرآن مىتوانى بخوان . » « 2 »\r\nدر اين هم اشاره‌اى به آمين گفتن نيست و آمين داخل در « آنچه از قرآن همراه توست » نيست .\r\nدر حديث عايشه در مورد وصف نماز پيامبر صلى الله عليه و آله بود : رسول خدا صلى الله عليه و آله نماز را با تكبير و قرائت سورهء حمد آغاز مىكرد و هنگام ركوع ، سر خود را جلو مىآورد . « 3 »\r\nدر ساير روايات هم كه بيانگر چگونگى نماز پيامبر صلى الله عليه و آله بود ، هيچ اشاره‌اى به آمين نبود .\r\nكسى كه آمين را جايز مىداند ، استدلال مىكند كه آمين نسبت به دعاى قبلى است « اهْدِنَا الصِّراطَ الْمُسْتَقِيمَ » .\r\nچند نكته گفتنى است :\r\nاول : دعا يك امر قصدى است ، كسى كه سورهء فاتحه مىخواند ، به قصد تلاوت قرآن مىخواند نه به قصد دعا . و مردم مأمورند اين سوره را بخوانند ، چون حديث است كه هيچ نمازى جز با فاتحة الكتاب درست نيست .\r\nدوم : بر فرض كه آمين نسبت به دعاى قبلى باشد ، ولى بسيارى از نمازگزاران به خصوص غيرعرب‌ها هرگز به ذهنشان نمىرسد كه در آيات سورهء فاتحه دعايى است كه\r\n\r\n\r\n","description":"","footnote":"\r\n( 1 ) . سنن بيهقى : ج 2 ، ص 72 ، 73 ، 101 ، 102 ؛ سنن ابىداود : ج 1 ، ص 194 ، حديث 730 ، 736\r\n( 2 ) . بلوغ المرام : 92 ، شمارهء 2 / 250\r\n( 3 ) . همان : 99 ، شمارهء 8 / 257\r\n","page_name":" 416 ","page_number":416},
  {"content":"\r\n\r\nبه آن آمين بگويند .\r\nسوم : بر فرض كه آمين نسبت به دعاى قبلى باشد ، ولى واجب است تفصيل دهيم ( مثل سخن ابوحامد اسفرايينى ) ميان آنجا كه اگر امام جماعت ، زودتر از مأمومين حمد را بخواند جايز نيست و مثل آنجا كه پس از آنكه امام از « اهْدِنَا الصِّراطَ الْمُسْتَقِيمَ » گذشت ، مأمومى وارد نماز شود .\r\nاين بر اين اساس است كه « آمين » را كلام آدمى ندانيم ، و گرنه نماز را باطل مىكند ، از پيامبر صلى الله عليه و آله روايت شده كه « در اين نماز ، هيچ سخنى از كلام آدميان يا از كلام مردم شايسته نيست » . « 1 »\r\nهمهء اين‌ها بررسى طبق قواعد است . ليكن ائمهء اهل بيت عليهم السلام يكى از « ثقلين » اند كه از كتاب خدا جدا نيستند و آنان گفتن آمين را حرام و مبطل نماز دانسته‌اند .\r\nمحمد حلبى گويد : از امام صادق عليه السلام پرسيدم : وقتى از خواندن سورهء حمد فارغ مىشوم ، آمين بگويم ؟ فرمود : نه . « 2 »\r\n\r\n\r\n","description":"","footnote":"\r\n( 1 ) . صحيح مسلم : ج 1 ، ص 381 ، شمارهء 537\r\n( 2 ) . وسائل الشيعه : ج 4 ، باب 17 از ابواب قرائت نماز ، حديث 3\r\n","page_name":" 417 ","page_number":417},
  {"content":"\r\n\r\n\r\n6 . قنوت در ركعت دوم\r\nفقهاى شيعه معتقدند در هر نمازى قنوت و دعا در آن به آنچه نمازگزار بخواهد ، مستحب است . شافعى نيز در كتاب اختلاف همين را گفته است : شخص مىتواند در هر نماز هنگام نياز مسلمين به دعا ، قنوت بگيرد . « 1 »\r\nشيخ طوسى گفته است : قنوت در هر دو ركعت از همهء نمازها ، چه واجب چه مستحب ، پس از قرائت و قبل از ركوع مستحب است . اگر نماز واجب چهار ركعتى باشد ، يك قنوت در ركعت دوم مىخواند و اگر نماز جمعه است ، دو قنوت بر امام است ، در ركعت اول پيش از ركوع و در ركعت دوم پس از ركوع و قنوت در نماز وتر هم در طول سال مستحب است .\r\nشافعى گويد : قنوت تنها در نماز صبح پس از ركوع مستحب است و اگر فراموش كند دو سجدهء سهو بر اوست و اين مثل تشهد اول مستحب است و در نمازهاى ديگر گفته است اگر حادثه و بلايى نازل شده باشد به يك قول جايز است و گرنه به دو قول . در « أمّ » گفته است مىتواند و در « الإملاء » گفته : اگر خواست قنوت بگيرد و اگر خواست نگيرد .\r\nطحاوى گويد : قنوت در نمازهاى ديگر را جز شافعى كسى نگفته است . شافعى گفته\r\n\r\n\r\n","description":"","footnote":"\r\n( 1 ) . انتصار : ص 152 ؛ كتاب الأمّ : ج 1 ، ص 130 و 238 ؛ بداية المجتهد : ج 1 ، ص 134\r\n","page_name":" 418 ","page_number":418},
  {"content":"\r\n\r\nاست اين مذهب را چهار پيشواى صحابه ، ابوبكر ، عمر ، عثمان و على عليه السلام و نيز انس بن مالك معتقدند و حسن بصرى و مالك و اوزاعى و ابن ابىليلى هم همين را گفته اند ، قنوت در نماز وتر در نيمهء دوم ماه رمضان نيز چنين است و نه در غير آن . « 1 »\r\nأئمهء اهل بيت عليهم السلام كه يكى از ثقلين‌اند ، به استحباب آن در هر نمازى فتوا داده‌اند .\r\nصدوق با سند خود از امام باقر عليه السلام نقل كرده كه فرمود : قنوت در همهء نمازهاست . « 2 »\r\n\r\n\r\n","description":"","footnote":"\r\n( 1 ) . الخلاف : ج 1 ، ص 379 ، 380\r\n( 2 ) . وسائل الشيعه : ج 4 ، باب 1 از ابواب قنوت ، حديث 1 و نيز روايات ديگر اين باب .\r\n","page_name":" 419 ","page_number":419},
  {"content":"\r\n\r\n\r\n7 . سجود بر زمين\r\nشايد سجود ، از روشن‌ترين مظاهر بندگى و فروتنى و تسليم بنده در برابر خالق باشد و بدين وسيله مؤمن بندگى خود را در پيشگاه خدا ابراز مىكند ، خداوند نيز اين فروتنى و طاعت را براى بنده‌اش ارج مىنهد و فيض خويش را بر بندهء ساجدش مىرساند ، از اين رو در برخى روايات است :\r\nنزديك‌ترين حالت نزديكى بنده به پروردگارش حالت سجود است .\r\nاز آنجا كه نماز از ميان عبادت‌ها معراجى است كه به سبب آن مؤمن از كافر باز شناخته مىشود و سجود يكى از اركان نماز است ، براى اعلام بندگى و فروتنى در برابر خدا ، چيزى مانند سجده بر خاك و رمل و سنگ و سنگريزه نيست ، چون در اينها فروتنى بيشتر و آشكارتر نسبت به حصير و بورياست ، تا چه رسد به سجود بر لباس‌هاى فاخر و فرش‌هاى نفيس و طلا و نقره . گرچه همهء اينها سجود است ، ليكن عبوديت در سجده بر خاك و زمين بيشتر متجلّى است .\r\nشيعه به سجدهء بر زمين در سفر و حضر متعهّد است و از آن عدول نمىكنند مگر به سجده بر آنچه از زمين مىرويد ، به شرط اينكه خوردنى و پوشيدنى نباشد و سجده بر غير زمين و غير آنچه را از زمين روييده است درست نمىدانند و اين پيروى از سنّتى است كه به صورت متواتر از پيامبر صلى الله عليه و آله و اهل بيت عليهم السلام و اصحاب او نقل شده است . بعداً\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nروشن خواهد شد كه سجده بر زمين يا آنچه از زمين مىرويد ، سنت رايج ميان اصحاب بوده و عدول از آن در زمان‌هاى بعد پديد آمده است . حقيقت موضوع در ضمن بيان چند امر آشكار مىشود .\r\n\r\n1 - اختلاف فقها در شرايط آنچه بر آن سجده مىشود\r\nمسلمانان اتفاق نظر دارند كه در نماز ، در هر ركعت دوبار سجده واجب است ، در اينكه براى چه كسى سجده مىشود نيز اختلافى ندارند ، چون همهء سجده‌ها براى خدايى است كه زمين و آسمان و همهء هستى برايش سجده مىكنند . « 1 »\r\nاختلاف در چيزى است كه بر آن سجده مىشود و پيشانى بر آن نهاده مىگردد .\r\nشيعهء اماميه معتقد است كه بايد بر زمين يا روييدنىهاى زمين كه خوراكى و پوشاكى نيستند مثل حصير و امثال آن سجده كرد ، مذاهب ديگر در اين مسأله با شيعه اختلاف دارند . اينك نقل آراء :\r\nشيخ طوسى « 2 » كه بيانگر آراى فقهاست مىگويد : سجود جز بر زمين يا آنچه از زمين مىرويد از آنچه كه خوردنى و پوشيدنى مثل پنبه و كتان نباشد جايز نيست و در اين مسأله با فقهاى اهل سنت كه سجده بر پنبه ، كتان ، مو ، پشم و . . . را جايز مىدانند مخالف است . تا آنجا كه مىگويد : سجده بر چيزى كه انسان آن را حمل مىكند جايز نيست ، مثل گوشهء عمامه ، لبهء ردا و آستين پيراهن . شافعى نيز چنين گفته و اين از على عليه السلام و ابن عمر ، عبادة بن صامت ، مالك و احمد بن حنبل نقل شده است .\r\nابوحنيفه و اصحاب او گويند : اگر بر چيزى سجده كند كه خودش حامل آن است ، مثل جامه ، كفايت مىكند . و اگر بر چيزى سجده كند كه از او جدا نمىشود ، مثل آنكه دستش را بگسترد و بر آن سجده كند كافى است ، ولى مكروه است . اين از حسن بصرى\r\n\r\n\r\n","description":"","footnote":"\r\n( 1 ) . رعد : 15 ؛ فصلت : 37\r\n( 2 ) . از بزرگان شيعه در قرن پنجم و داراى تأليفات فراوان ( 385 - 460 ق ) از شاگردان شيخ مفيد ( 336 - 413 ق ) و سيد مرتضى ( 355 - 436 ق ) .\r\n","page_name":" 421 ","page_number":421},
  {"content":"\r\n\r\nهم روايت شده است . « 1 »\r\nعلامهء حلّى « 2 » در بيان آراى فقها در مورد سجده مىگويد : سجده بر چيزى كه زمين يا از روييدنىهاى زمين نيست ، مثل پوست و پشم ، نزد همهء علماى ما جايز نيست ، ولى جمهور علماى سنت آن را جايز مىدانند . « 3 »\r\nدر اين مسأله شيعه از امامان خويش كه همتايان قرآن كريم در حديث ثقلين‌اند پيروى مىكند . در اينجا به گوشه‌اى از آنچه از ائمه روايت شده اكتفا مىكنيم .\r\nصدوق با سند خود از هشام بن حكم نقل مىكند كه از امام صادق عليه السلام پرسيد : سجده بر چه چيز جايز است و بر چه چيز جايز نيست ؟ حضرت فرمود : سجود جز بر زمين يا آنچه از زمين برويد جايز نيست ، مگر آنكه خوردنى يا پوشيدنى باشد . پرسيد : فدايت شوم علت آن چيست ؟ حضرت فرمود : چون سجود ، خضوع براى خداى متعال است ، پس سزاوار نيست بر آنچه خوردنى و پوشيدنى است سجده شود ، چون مردم دنيا بندهء چيزى هستند كه مىخورند و مىپوشند . ساجد در سجودش خدا را مىپرستد ، سزاوار نيست در سجود پيشانى خود را بر چيزى بگذارد كه معبود فرزندان دنيا و فريفتگان آنند . « 4 »\r\nامام صادق عليه السلام فرمود : هرچيز كه غذاى انسان و خوراك و پوشاك او باشد سجده و نماز بر آن جايز نيست ، مگر آنكه از روييدنىهاى زمين و غير ميوه باشد ، پيش از آنكه بافته و رشته شود ، اگر رشته و بافته شد نماز بر آن جايز نيست مگر در حال ضرورت . « 5 »\r\nپس ملامتى بر شيعه نيست اگر متعهدند بر زمين يا آنچه از زمين مىرويد سجده كنند ، تا وقتى كه خوردنى و پوشيدنى نباشد ، و به امامان خويش اقتدا مىكنند . به علاوه\r\n\r\n\r\n","description":"","footnote":"\r\n( 1 ) . الخلاف : ج 1 ، ص 357 - 358 ، مسأله 112 ، 113 كتاب الصلاة .\r\n( 2 ) . حسن بن يوسف بن مطهّر حلّى ( 648 - 726 ق ) پيشواى شيعه در قرن هفتم و هشتم .\r\n( 3 ) . تذكره : ج 2 ، ص 434 ، مسألهء 100\r\n( 4 ) . وسائل الشيعه : ج 3 ، باب 1 از ابواب ما يسجد عليه حديث 1 . روايات ديگرى هم در همانجا هست كه همه مىرساند هدف از سجود ، فروتنى است و اين تنها در سجدهء بر زمين فراهم مىآيد .\r\n( 5 ) . همان : حديث 11\r\n","page_name":" 422 ","page_number":422},
  {"content":"\r\n\r\nآنچه اهل سنت در اين مورد روايت مىكنند ، نظريهء شيعه را تقويت مىكند . در بحث‌هاى آينده روشن خواهد شد كه سجده بر زمين سنت بوده ، سپس رخصت داده شده كه بر حصير و بوريا هم سجده كنند و رخصت سومى ثابت نيست ، بلكه منع آن ثابت است ( بعداً خواهد آمد ) .\r\nمحدّث نورى از دعائم الاسلام از امام صادق عليه السلام ، از پدرانش از على عليه السلام روايت كرده كه رسول خدا صلى الله عليه و آله فرمود : زمين نسبت به شما نيكوكار است ، در زندگى دنيا بر آن تيمم مىكنيد و نماز مىخوانيد و هنگام مرگ شما را در بر مىگيرد و نعمتى از خداست و براى اوست سپاس . پس برترين چيزى كه نمازگزار بر آن سجده مىكند زمين پاك است . « 1 »\r\nاز امام باقر عليه السلام نيز روايت شده كه فرمود : سزاوار است نمازگزار پيشانى خود را بر زمين و صورت خود را بر خاك بگذارد ، چون جلوه‌اى از فروتنى در برابر خداست . « 2 »\r\nعبدالوهاب بن احمد انصارى مصرى ( معروف به شعرانى ، از بزرگان قرن دهم ) گفته است : مقصود ابراز خضوع با سر است ، تا صورت را كه شريف‌ترين اعضاست بر زمين بگذارد ، چه صورت و چه بينى را . بلكه نزد بعضى بر خاك نهادن بينى بهتر است ، چون وقتى بينى را بر زمين مىنهد ، در برابر خدا از آن بزرگى و غرور كه دارد بيرون مىآيد ، چون كسى كه ذره‌اى تكبر دارد ، حرام است به محضر الهى وارد شود ، چون حضور الهى بهشت واقعى است و رسول خدا صلى الله عليه و آله فرموده است : هر كس ذره‌اى تكبر در دلش باشد وارد بهشت نمىشود . « 3 »\r\nامام مغربى مالكى رودانى ( متوفاى 1049 ق ) از ابن عباس نقل كرده است : كسى كه در سجود ، پيشانى و بينى خود را بر زمين نچسباند ، نمازش مجزى نيست . « 4 »\r\n\r\n\r\n","description":"","footnote":"\r\n( 1 ) . مستدرك الوسائل : ج 4 ، باب 10 از ابواب ما يسجد عليه ، حديث 1\r\n( 2 ) . همان ، حديث 2\r\n( 3 ) . اليواقيت والجواهر فى عقائد الأكابر : ج 1 ، ص 164 ، چاپ اول .\r\n( 4 ) . جمع الفوائد من جامع الأصول ومجمع الزوائد : ج 1 ، ص 214 ، شماره 1515\r\n","page_name":" 423 ","page_number":423},
  {"content":"\r\n\r\nهمچنان كه اصل عبادت امرى توقيفى است ، شرايط و احكام آن نيز چنين است و بايد از سوى صاحب شريعت و مبيّن و مبلّغ آن يعنى رسول خدا صلى الله عليه و آله توضيح داده شود ، زيرا آن حضرت به نصّ قرآن كريم ، اسوه‌اى است كه قرآن را بيان مىكند و مسلمانان بايد احكام دين و جزئيات شريعت را از آن حضرت بياموزند . « 1 »\r\n\r\n2 - فرق مسجودٌ له و مسجودٌ عليه\r\nبسيار تصوّر مىشود كه تعهد به سجود بر زمين يا آنچه از زمين مىرويد ، بدعت است و پنداشته مىشود تربتى كه بر آن سجده مىشود بت است . اينان فرقى ميان « مسجودٌ له » و « مسجودٌ عليه » نمىگذارند و مىپندارند سنگ يا تربتى كه در برابر نمازگزار نهاده مىشود بتى است كه نمازگزار آن را با نهادن پيشانى بر آن مىپرستد . ولى شيعه را چه باك ، اگر مخالفش كوتاه بين است و بين اين دو نكته فرق نمىگذارد و مىپندارد آنچه بر آن سجده مىشود همان كسى است كه براى او سجده مىشود و كار موحّد را با مشرك قياس مىكند ، تنها به اين دليل كه ظاهر كارشان مثل هم است و او ظاهر را مىبيند ، با اينكه معيار ، توجه به درون و باطن است ، بت‌پرست ، بت را مىپرستد و براى آن سجده مىكند و جلوى خود مىگذارد و در برابر آن ركوع و سجود مىكند ، ليكن موحّدى كه مىخواهد تا نهايت مراتب بندگى را ابراز كند ، براى خداى سبحان خضوع و سجود مىكند و پيشانى بر خاك و سنگ و سنگريزه مىنهد ، تا با اين كار ، خاكسارى و بىقدرى خود را اظهار كند و بگويد : خاك كجا و آفريدگار املاك كجا ؟\r\nآرى ، سجده كنندهء بر تربت ، آن را نمىپرستد ، بلكه با سجود بر آن در پيشگاه خدا كرنش مىكند و كسى كه اين را درك نكند كودن است و همهء نمازگزاران را مشرك خواهد پنداشت و طبق اين نگاه ، بايد آنكه بر فرش و پارچه و جز اينها سجده مىكند نيز عبادتگر اينها باشد . شگفتا !\r\n\r\n\r\n","description":"","footnote":"\r\n( 1 ) . ر . ك : احزاب : 21 « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ » ؛ حشر : 7 « ما آتاكُمُ الرَّسُولُ فَخُذُوهُ وَما نَهاكُمْ عَنْهُ فَانْتَهُوا » .\r\n","page_name":" 424 ","page_number":424},
  {"content":"\r\n\r\nآمِدى از على عليه السلام روايت كرده است كه فرمود : سجود جسمانى بر خاك نهادن اعضاى شريف است . « 1 »\r\n\r\n3 - سنت در سجود ، در زمان پيامبر صلى الله عليه و آله و پس از او\r\nپيامبر اكرم صلى الله عليه و آله و اصحاب او مدّتى طولانى بر زمين سجده مىكردند و سختى زمين ريگزار و غبار خاك و رطوبت گِل را سال‌ها تحمّل مىكردند و آن روز كسى بر پارچه و گوشهء عمامه يا بر حصير و بوريا و خُمره « 2 » سجده نكرد . نهايت كارى كه براى آزرده نشدن پيشانى مىكردند ، آن بود كه با دست‌هايشان سنگريزه‌ها را كمى خنك مىكردند ، آنگاه پيشانى بر آن مىنهادند . يكى از شدت گرما بر پيامبر خدا صلى الله عليه و آله شكايت كرد ، حضرت جوابش نداد ، چون نمىتواست از پيش خود فرمان الهى را تغيير دهد ، تا آنكه رخصت آمد كه مىتوانند بر بوريا يا حصير سجده كنند ، يعنى تا حدّ محدودى به مسلمانان توسعه و رخصت داده شد .\r\nپس دو مرحله بر مسلمانان در آن زمان گذشته است :\r\n1 - مرحله‌اى كه بر مسلمانان واجب بود تنها بر زمين ، با انواع مختلفش سجده كنند ، مثل خاك و رمل و حصير و گل و اجازه‌اى براى غير آن نبود .\r\n2 - مرحله‌اى كه رخصت داده شد بر گياهان زمين مثل بوريا و حصير و خُمره سجده كنند ، به جهت آسان سازى و رفع مشقّت ، و بيش از اين آنگونه كه برخى ادّعا مىكنند هيچ توسعه‌اى براى مسلمانان داده نشد . اينك توضيح مطلب :\r\n\r\nمرحلهء اول : سجده بر زمين\r\n1 . به روايت شيعه و اهل سنت ، پيامبر اكرم صلى الله عليه و آله فرمود : « جُعِلَت لىَ الأرض مسجِداً\r\n\r\n\r\n","description":"","footnote":"\r\n( 1 ) . غرر الحكم : ج 1 ، ص 107 ، شمارهء 2234\r\n( 2 ) . خُمره : چيزى كه از گياه و حصير به اندازهء صورت و سجده‌گاه مىبافتند و بر آن سجده مىكردند ، « سجاده‌اى حصيرى » .\r\n","page_name":" 425 ","page_number":425},
  {"content":"\r\n\r\nوطَهُوراً » « 1 » « زمين براى من سجده‌گاه و پاك كننده قرار داده شده است . »\r\nآنچه از حديث به ذهن مىآيد اين است كه هر بخشى از زمين سجده‌گاه و پاك كننده است ، مىتوان بر آن سجده و بر آن تيمم كرد . پس زمين از دو جهت مورد توجه قرار مىگيرد : سجود و تيمم . اما تفسير روايت به اينكه عبادت و سجود براى خدا مخصوص جايى نيست ، بلكه همه جاى زمين براى مسلمانان مسجد است ، بر خلاف ديگران كه تنها كليسا و كنيسه براى آنان معبد است ، اين معنى مغاير آنچه گفتيم نيست ، چون وقتى زمين ، نمازخانهء نمازگزار باشد ، لازمه‌اش آن است كه همه جاى زمين شايستهء عبادت است . آنچه گفته شده ، معناى التزامى آن است كه گفتيم و نشان مىدهد كه مقصود از « طهور » كه پس از « مسجد » آمده ، همان است و اينكه هر دو مفعولِ « جُعلت » باشد ، نتيجه مىدهد كه زمين دو صفت دارد : يكى مسجد بودن ، يكى طهور بودن . اين همان است كه جصّاص فهميده و گفته است : آنچه زمين را مسجد قرار داده ، همان نيز زمين را طهور قرار داده است . « 2 » مراد از طهور ، چيزى است كه بر آن تيمم مىشود چون‌كه خاك يكى از دو طهور است . شارحان ديگر حديث هم همين گونه گفته‌اند .\r\nخنك كردن سنگريزه‌ها براى سجود بر آنها :\r\n2 - جابر بن عبداللَّه انصارى گويد : همراه پيامبر صلى الله عليه و آله نماز ظهر مىخواندم ، از شدت گرما مشتى از سنگريزه‌ها را برداشته در كف دستم نگه داشته ، سپس به كف دست ديگرم مىريختم تا سرد شود ، سپس آن را براى نهادن پيشانى و سجود بر آنها بر زمين مىگذاشتم . « 3 »\r\nبيهقى بر اين روايت تعليقه زده كه شيخ گفته است ؛ اگر سجده بر جامهء متصل جايز بود ، اين از سرد كردن سنگريزه‌ها با دست براى سجده بر آنها آسان‌تر بود . « 4 »\r\n\r\n\r\n","description":"","footnote":"\r\n( 1 ) . صحيح بخارى : ج 1 ، ص 91 ؛ كتاب التيمم ، حديث 2 ؛ سنن بيهقى : ج 2 ، ص 433 و صحاح ديگر .\r\n( 2 ) . احكام القرآن ، جصاص : ج 2 ، ص 389 ، چاپ بيروت .\r\n( 3 ) . مسند احمد : ج 3 ، ص 327 ؛ سنن بيهقى : ج 1 ، ص 439\r\n( 4 ) . سنن بيهقى : ج 2 ، ص 105\r\n","page_name":" 426 ","page_number":426},
  {"content":"\r\n\r\nمىگوييم : اگر سجود بر مطلق جامه ، چه متّصل و چه جدا جايز بود ، آسان‌تر از خنك كردن سنگريزه‌ها بود و مىشد دستمال يا چيز مشابهى را براى سجده بر آن با خود داشت .\r\n3 - به روايت انس : در شدت گرما با پيامبر خدا صلى الله عليه و آله بوديم ، يكى از ما سنگريزه در دستش مىگرفت و چون خنك مىشد ، آن را مىنهاد و بر آن سجده مىكرد . « 1 »\r\n4 - خبّاب بن ارت گويد : از شدت گرماى زمين بر پيشانى و كف دست‌هايمان نزد رسول خدا صلى الله عليه و آله شكايت كرديم ، آن حضرت توجه نفرمود . « 2 »\r\nابن اثير در معناى حديث گفته : آنان چون از آن ناراحتى به پيامبر صلى الله عليه و آله شكايت كردند ، حضرت به آنان اجازه نداد كه به كنار لباس‌هايشان سجده كنند . « 3 »\r\nاين روايات نشان مىدهد كه در نماز ، سنت بر آن جارى بوده كه تنها بر زمين سجده كنند . پيامبر خدا صلى الله عليه و آله هم به مسلمانان اجازه نداد به لباس‌هاى متصل يا جدا از نمازگزار سجده كنند و با آنكه نسبت به مؤمنان مهربان بود ، بر آنان واجب ساخت كه پيشانىهايشان بر زمين نهاده شود ، هرچند از شدت گرما ناراحت شوند .\r\nاز جملهء آنچه تعهد مسلمانان بر سجدهء بر زمين و اصرار پيامبر اكرم صلى الله عليه و آله به نهادن پيشانى بر زمين نه بر لباس متصل مثل گوشهء عمامه يا جدا مثل دستمال و سجاده را نشان مىدهد ، رواياتى است كه دستور به خاك‌آلود كردن پيشانى مىدهد . برخى از آنها را مىآوريم :\r\nامر به خاكى كردن پيشانى\r\n5 - خالد جهنى گويد : پيامبر خدا صلى الله عليه و آله صهيب را ديد كه سجده مىكرد ، به نحوى كه گويا از خاك پرهيز داشت . فرمود : اى صهيب ، چهره‌ات را بر خاك بگذار . « 4 »\r\n\r\n\r\n","description":"","footnote":"\r\n( 1 ) . السنن الكبرى : ج 2 ، ص 106\r\n( 2 ) . سنن بيهقى : ج 2 ، ص 105\r\n( 3 ) . النهايه : ج 2 ، ص 497 مادهء « شكا » .\r\n( 4 ) . كنز العمال : ج 7 ، ص 465 ، شمارهء 19810\r\n","page_name":" 427 ","page_number":427},
  {"content":"\r\n\r\nظاهر حديث مىرساند كه صهيب به وسيلهء سجده بر جامهء متصل يا جدا يا حداقل با سجده بر حصير و بوريا و سنگ‌هاى صاف ، پرهيز مىكرد كه صورتش به خاك آلوده شود ، به هر حال حديث گواه آن است كه سجده بر خاك ، بهتر از سجده بر سنگريزه است ، زيرا گذشت كه سجده بر سنگريزه در مقابل سجده بر غير زمين ، جايز است .\r\n6 - ام‌ّسلمه روايت كرده است : پيامبر صلى الله عليه و آله جوانى به نام افلح را ديد كه هنگام سجده ، زمين را فوت مىكند ، فرمود : اى افلح ، چهره بر خاك بگذار . « 1 »\r\n7 - در روايتى است : اى رباح ! چهره‌ات را خاكى كن . « 2 »\r\n8 - ابوصالح روايت مىكند : بر امّ سلمه وارد شدم ، برادرزاده‌اش هم وارد شد و در خانهء او دو ركعت نماز خواند . چون سجده كرد ، محلّ سجده را فوت كرد تا خاك‌ها برود .\r\nام‌ّسلمه گفت : برادرزاده‌ام ، فوت نكن ، از رسول خدا صلى الله عليه و آله شنيدم به جوانى به نام يسار كه فوت مىكرد گفت : چهره‌ات را براى خدا خاكى كن . « 3 »\r\nدستور به كنار زدن عمامه از پيشانى\r\n9 - روايت شده است : پيامبر صلى الله عليه و آله هرگاه سجده مىكرد ، عمامه را از پيشانى خود كنار مىزد . « 4 »\r\n10 - از امير المؤمنين عليه السلام روايت شده كه فرمود : « هرگاه يكى از شما نماز مىخواند ، عمامه را از صورتش كنار بزند » يعنى تا سجده بر روى گوشهء عمامه نكند . « 5 »\r\n11 - صالح بن حيوان سبائى روايت كرده است : پيامبر خدا صلى الله عليه و آله مردى را ديد كه به پهلوى صورت سجده مىكند و عمامه را بر روى پيشانىاش بسته است ، پيامبر صلى الله عليه و آله عمامه را از پيشانى او كنار زد . « 6 »\r\n\r\n\r\n","description":"","footnote":"\r\n( 1 ) . كنز العمال : ج 7 ، ص 459 ، شمارهء 19776\r\n( 2 ) . همان : شمارهء 19777\r\n( 3 ) . همان : ص 465 ، شمارهء 19810 ؛ مسند احمد : ج 6 ، ص 301\r\n( 4 ) . الطبقات الكبرى : ج 1 ، ص 151 ؛ السجود على الأرض : حديث 41\r\n( 5 ) . منتخب كنز العمال « چاپ شده در حاشيهء مسند » : ج 3 ، ص 194\r\n( 6 ) . السنن الكبرى : ج 2 ، ص 105\r\n","page_name":" 428 ","page_number":428},
  {"content":"\r\n\r\n12 - عياض بن عبداللَّه قرشى گويد : پيامبر خدا صلى الله عليه و آله مردى را ديد كه بر گوشهء عمامه‌اش سجده مىكند ، با دستش اشاره فرمود : « عمامه‌ات را كنار بزن » و به پيشانىاش اشاره كرد . « 1 »\r\nاين روايات نشان مىدهد كه مسلمانان آن روز تكليفى جز سجود بر زمين نداشتند و هيچ رخصتى جز خنك كردن سنگريزه نبود و اگر ترخيصى بود چنان نمىكردند و پيامبر صلى الله عليه و آله دستور به خاكى كردن پيشانى و كنار زدن عمامه از پيشانى نمىداد .\r\n\r\nمرحلهء دوم : رخصت براى سجده بر حصير و خُمره ( سجادهء حصيرى )\r\nرواياتى كه در كتب حديث است ، همه نشان مىدهد كه پيامبر صلى الله عليه و آله و اصحاب او متعهد بودند بر زمين با همهء انواعش سجده كنند و از آن عدول نكنند ، هر چند كار دشوار باشد و هوا گرم . ليكن رواياتى هست كه نشان مىدهد پيامبر صلى الله عليه و آله با وحى الهى رخصت داد تا بر آنچه از زمين مىرويد سجده شود و بدين گونه كار سجده را بر آنان آسان ساخت و در گرما و سرما و هنگام تر بودن زمين سختى و مشقت را از آنان برداشت . اينك شمارى از اين روايات :\r\n1 - انس بن مالك گويد : رسول خدا صلى الله عليه و آله بر خُمره سجده مىكرد . « 2 »\r\n2 - ابن عباس گويد : رسول خدا صلى الله عليه و آله بر خمره نماز مىخواند ، در عبارت ديگرى است كه : بر خمره سجده مىكرد . « 3 »\r\n3 - عايشه گفته است : پيامبر بر خمره نماز مىخواند . « 4 »\r\n4 - ام سلمه گويد : پيامبر خدا صلى الله عليه و آله بر خمره نماز مىخواند . « 5 »\r\n\r\n\r\n","description":"","footnote":"\r\n( 1 ) . السنن الكبرى : ج 2 ، ص 105\r\n( 2 ) . اخبار اصبهان : ج 2 ، ص 141 ( خُمره حصيرى كوچك به اندازهء سجاده است ) .\r\n( 3 ) . مسند احمد : ج 1 ، ص 269 ، 303 ، 309 و 358\r\n( 4 ) . همان : ج 6 ، ص 179\r\n( 5 ) . همان : ص 302\r\n","page_name":" 429 ","page_number":429},
  {"content":"\r\n\r\n5 - از ميمونه نقل شده است : رسول خدا صلى الله عليه و آله بر خُمره نماز مىخواند ، پس سجده مىكرد . « 1 »\r\n6 - امّ سليم گويد : پيامبر خدا صلى الله عليه و آله بر خمره نماز مىخواند . « 2 »\r\n7 - عبداللَّه بن عمر گويد : پيامبر خدا صلى الله عليه و آله بر خمره نماز مىخواند . « 3 »\r\nنماز خواندن بر خُمره ملازم است با سجود بر آن ، چرا كه به خاطر گرما خمره را به عنوان زير انداز استفاده مىكردند .\r\n\r\nسجده بر لباس به خاطر عذر\r\nدو مرحلهء پيشين را شناختى . اگر مرحلهء سومى بود ، مرحلهء جواز سجده بر غير زمين و آنچه از زمين مىرويد به خاطر عذر و ضرورت بود . به نظر مىرسد اين رخصت پس از دو مرحلهء ياد شده بوده ، چون رسول خدا صلى الله عليه و آله به شكايت اصحاب نسبت به گرما توجهى نمىكرد و او و اصحابش با تحمّل گرما و رنج بر زمين سجده مىكردند ، ليكن خداوند براى رفع حرج اجازه داد به خاطر عذر يا ضرورت بر جامه سجده كنند . اينك برخى از روايات اين مسأله :\r\n1 - انس بن مالك گويد : هرگاه با پيامبر صلى الله عليه و آله نماز مىخوانديم و يكى از ما نمىتوانست پيشانى بر زمين بگذارد ، لباس خود را پهن كرده ، بر آن سجده مىكرد .\r\n2 - در صحيح بخارى است : با پيامبر صلى الله عليه و آله نماز مىخوانديم ، از شدت گرما يكى از ما كنار لباسش را زير پيشانى مىگذاشت ، هر گاه يكى نمىتوانست پيشانى خود را بر زمين بگذارد ، لباسش را پهن مىكرد .\r\n3 - در تعبير ديگرى است : وقتى با پيامبر صلى الله عليه و آله نماز مىخوانديم ، بعضى از ما از شدت\r\n\r\n\r\n","description":"","footnote":"\r\n( 1 ) . مسند احمد : ج 6 ، ص 331 و 335\r\n( 2 ) . همان : ص 377\r\n( 3 ) . همان : ج 2 ، ص 92 - 98\r\n","page_name":" 430 ","page_number":430},
  {"content":"\r\n\r\nگرما لبهء لباس خود را در محل سجده مىگسترد . « 1 »\r\nاين روايت را كه منابع حديثى نقل كرده‌اند ، حقيقت نقل‌هاى ديگر را در اين زمينه نسبت به جواز سجود بر لباس در حالت اختيار نيز روشن مىكند ، زيرا روايت انس تصريح دارد كه آنان در حال ضرورت چنين مىكردند ، پس قرينه مىشود بر اينكه اين روايت‌هاى مطلق هم در موارد ضرورت است . اينك برخى روايات اين موضوع :\r\n1 - عبداللَّه بن محرز از ابوهريره نقل مىكند : رسول خدا صلى الله عليه و آله بر گوشهء عمامه‌اش سجده مىكرد . « 2 »\r\nاين روايت با آنكه معارض با روايتى است كه پيامبر صلى الله عليه و آله از سجدهء بر آن نهى كرده ، بر صورتِ عذر و ضرورت حمل مىشود . بيهقى در سنن خود به اين تصريح كرده و گفته است : شيخ گويد : آنچه در اين مورد از پيامبر صلى الله عليه و آله روايت شده كه بر گوشهء عمامه سجده مىكرد ، چيزى را ثابت نمىكند و بهترين روايت در اين مورد چيزى است كه حسن بصرى از اصحاب پيامبر صلى الله عليه و آله حكايت كرده است . « 3 »\r\nاز ابن راشد روايت شده است كه گفت : مكحول را ديدم بر عمامه‌اش سجده مىكرد . گفتم چرا بر آن سجده مىكنى ؟ گفت : جلوى سرما را نسبت به دندان‌هايم مىگيرم . « 4 »\r\n2 - از انس نقل شده است : با پيامبر صلى الله عليه و آله نماز مىخوانديم و بعضى از ما بر لباسش سجده مىكرد . « 5 »\r\nاين روايت به قرينهء آنچه از او نقل كرديم و آنچه از بخارى روايت شده ، بر صورت عذر حمل مىشود . آنجا گويد : در شدت گرما با پيامبر صلى الله عليه و آله نماز مىخوانديم ، هرگاه يكى\r\n\r\n\r\n","description":"","footnote":"\r\n( 1 ) . صحيح بخارى : ج 1 ، ص 101 ؛ صحيح مسلم : ج 2 ، ص 109 ؛ مسند احمد : ج 1 ، ص 100 ، السنن الكبرى : ج 2 ، ص 106\r\n( 2 ) . كنز العمال : ج 8 ، ص 130 ، شمارهء 22238\r\n( 3 ) . سنن بيهقى : ج 2 ، ص 106\r\n( 4 ) . المصنف ، عبدالرزاق : ج 1 ، ص 400 ، و نيز در سيرتنا و سنّتنا ، فصل سجده بر تربت : ص 93\r\n( 5 ) . السنن الكبرى : ج 2 ، ص 106\r\n","page_name":" 431 ","page_number":431},
  {"content":"\r\n\r\nاز ما نمىتوانست صورت خود را بر زمين بگذارد ، لباس خود را پهن مىكرد و بر آن سجده مىكرد . « 1 » آنچه نسائى روايت كرده نيز مؤيد آن است : هرگاه در نيمه‌هاى روز پشت سر پيامبر صلى الله عليه و آله نماز مىخوانديم ، براى گريز از گرما بر لباس‌هايمان سجده مىكرديم . « 2 »\r\nروايات ديگرى هم هست كه دلالتى ندارد ، چون بيش از اين نمىرساند كه پيامبر صلى الله عليه و آله روى پوست نماز خوانده ، اما اينكه بر آن سجده كرده ، دلالتى بر آن ندارد .\r\n3 - مغيرة بن شعبه گويد : رسول خدا صلى الله عليه و آله بر حصير و پوست دبّاغى شده نماز مىخواند . « 3 »\r\nاين روايت با آنكه به خاطر يونس بن حرث ضعيف است ، نمىتواند با روايات مربوط به دو مرحلهء پيشين هم برابرى و مقابله كند .\r\n\r\nحاصل بحث\r\nكسى كه در روايات تأمل كند ، بىترديد مىيابد كه مسألهء سجده در نماز دو يا سه مرحله داشته است . در مرحلهء اول ، واجب بوده بر زمين سجده كنند و مسلمانان مجاز به سجده بر غير آن نبودند . در مرحلهء دوم رخصت سجده بر روييدنىهاى زمين آمد . پس از اين دو مرحله ، مرحلهء ديگرى نبود مگر سجود بر لباس به خاطر عذر يا ضرورت . پس آنچه از روايات در مورد سجده بر پوست و امثال آن بر مىآيد در صورت ضرورت است ، يا اصلًا دلالتى بر سجود بر آن ندارد ، بلكه تنها مىرساند كه روى آن نماز مىخواند .\r\nاز اينجا به روشنى معلوم مىشود آنچه شيعه به آن پايبند است ، همان چيزى است كه در سنت نبوى بوده و سرانگشتى از آن منحرف نشده است . شايد فقيهان اين را بهتر از\r\n\r\n\r\n","description":"","footnote":"\r\n( 1 ) . صحيح بخارى : ج 2 ، ص 64 ، كتاب الصلاة .\r\n( 2 ) . جامع الأصول : ج 5 ، ص 468 ، شمارهء 3660\r\n( 3 ) . سنن ابىداود : باب نماز بر خمره ، شماره 331\r\n","page_name":" 432 ","page_number":432},
  {"content":"\r\n\r\nديگران بدانند ، چون امين رسالت و راهنماى راه شريعت‌اند و ما به اندكى تأمل فرامىخوانيم ، تا حق ثابت شود و از بدعت‌ها پرهيز گردد .\r\n\r\nراز استفاده از تربت پاك\r\nدر اينجا سؤالى است كه برادران اهل سنت بسيار مىپرسند كه چرا شيعه تربت پاكى را در سفر و حضر همراه دارد و هميشه بر آن سجده مىكند نه بر چيز ديگر ؟ چه بسا آنطور كه پيشتر هم گفتيم ، افراد ساده بپندارند شيعه براى آن سجده مىكند نه بر آن و سنگ و تربت را مىپرستد ! اين بدان جهت است كه اين بيچاره‌ها بين سجدهء بر تربت و سجدهء براى تربت فرقى نمىگذارند !\r\nبه هر حال ، جواب اين سؤال روشن است . نزد شيعه اين نيكوست كه خاك پاك و پاكيزه‌اى كه طهارتش مورد يقين است همراه باشد ، از هر زمين كه باشد و از هر جاى جهان كه باشد ، در اين مسأله همه‌جا يكسان است . اين تعهّد و التزام ، مثل التزام نمازگزار به پاكى لباس و بدن و محلّ نماز است . اما اينكه چرا تربت بر مىدارند براى اطمينان از پاكى است ، چون نمىتوان به طهارت هر زمينى كه انسان فرود مىآيد و نماز مىخواند يا سجده مىكند اطمينان يافت ، به خصوص كه افراد گوناگونى از بشر ، مسلمان يا غير مسلمان ، مواظب پاكى و نجسى يا بىتوجه به آن همه‌جا در تردّدند و مسلمان در نمازش دچار زحمت مىشود . ناچار خاك پاكى كه به طهارت آن اطمينان دارد با خود بر مىدارد و هنگام نماز بر آن سجده مىكند ، تا ندانسته بر چيزهاى نجس و كثيف سجده نكند ، چون با سجده بر اينها نه مىتوان به خدا تقرّب جست و نه سجده بر آن جايز است و نه عقل سليم آن را مىپذيرد ، به خصوص با آن همه تأكيد كه نسبت به پاكى اعضا و لباس نمازگزار شده و از خواندن نماز در جاهايى مثل مزبله ، قربانگاه ، سرِراه ، دستشويى و حمام و خوابگاه شتر و . . . نهى شده و دستور است كه مساجد را پاك و خوشبو سازند . « 1 »\r\n\r\n\r\n","description":"","footnote":"\r\n( 1 ) . سيرتنا وسنتنا : ص 158 - 159\r\n","page_name":" 433 ","page_number":433},
  {"content":"\r\n\r\nاين قاعده نزد پيشينيان صالح ، ثابت بوده ، هرچند تاريخ از نقل آن غفلت كرده است . روايت شده كه تابعىِ فقيه ، مسروق بن اجدع ( متوفاق 62 هجرى ) در سفرهايش پاره خشتى از مدينه با خود همراه مىبرد و بر آن سجده مىكرد . اين را ابىشيبه هم در كتابش « المصنّف » در باب كسى كه در كشتى چيزى با خود بردارد كه بر آن سجده كند آورده ، و با دو سند نقل كرده كه مسروق بن اجدع چون با كشتى سفر مىكرد ، پاره خشتى براى سجدهء بر آن همراه خود بر مىداشت . « 1 »\r\nتا اينجا روشن شد كه تعهد شيعه نسبت به سجده بر خاك ، تنها براى سهولت كار بر نمازگزار در سفر و حضر است ، چون بيم آن مىرود كه زمين پاك يا حصير پاكى كه بر آن سجده كند نيابد و كارش مشكل شود . اين مثل ذخيره كردن خاك پاك از سوى يك مسلمان براى تيمم بر آن است .\r\nاما راز اينكه شيعه سجده بر تربت سيدالشهدا را مستحب مىداند ، اين است كه از هدف‌هاى متعالى آن است كه نمازگزار وقتى پيشانى بر خاك كربلا مىگذارد ، به ياد فداكارى آن امام بيفتد كه جان خود و اهل بيت و ياران برگزيده‌اش را در راه خدا و عقيده و مبارزه با ستم و فساد فدا كرد . از آنجا كه سجده بزرگترين ركن نماز است و طبق حديث ، نزديك‌ترين حالت بنده به پروردگار است ، مناسب است با سجده بر اين تربت پاك ، به ياد كسانى باشد كه بدن‌هاى خود را قربانى حق كردند و روح‌هايشان به ملكوت اعلا پركشيد ، تا خضوع و خشوع پيش آيد و اين تواضع براى آنان رفعت آورد و اين دنياى فريبنده و جلوه‌گر در نظر نمازگزار بىجلوه گردد . شايد مقصود از حديثى كه مىگويد سجده بر تربت سيدالشهدا حجاب‌هاى هفتگانه را كنار مىزند همين باشد ، در اين حالت است كه سجود ، رمز عروج از خاك تا آفريدگار افلاك مىگردد . « 2 »\r\nعلامهء امينى گويد : ما قطعه‌هاى درخشانى از تربت كربلا براى سجدهء بر آن بر مىگزينيم ، آنگونه كه فقيه پيشين ، مسروق بن اجدع ، پاره‌خشتى از تربت مدينهء منوره با\r\n\r\n\r\n","description":"","footnote":"\r\n( 1 ) . المصنّف : ج 2 ، ص 172 ، دار الفكر ، چاپ 1409 ه .\r\n( 2 ) . الأرض والتربة الحسينية : ص 24\r\n","page_name":" 434 ","page_number":434},
  {"content":"\r\n\r\nخود بر مىداشت و بر آن سجده مىكرد ، در حالى كه او شاگرد خلافتِ راشده ، فقيه مدينه و معلم سنت در آن شهر بود و حاشا كه او اهل بدعت باشد . پس در اين كار ، هيچ جاى ناراحتى و نگرانى نيست و چيزى مخالف قرآن كريم و سنت خدا و رسول صلى الله عليه و آله ، يا خروج از حكم عقل و منطق نيست . اينكه شيعه ، تربت كربلا را به عنوان سجده‌گاه قرار مىدهد ، نه واجب شرعى و دينى است و نه از الزامات مذهب است و هيچ شيعه‌اى از روز نخست ، در اينكه مىتوان بر خاك كربلا سجده كرد ، ميان آن و خاك هر جاى ديگر زمين فرقى نمىبيند ، بر خلاف آنچه بىخبران از شيعه و آراء آنان مىپندارند . اين كارى است كه شيعه آن را استحسان عقلى مىشمارد و چيزى را براى سجود انتخاب مىكند كه از نظر عقل و منطق و حساب ، اولويت دارد ، همين . بسيارى از مردمان اين مذهب در سفرها همراه خودشان غير از تربت كربلا ، چيزى مثل حصير پاك و تميز كه اطمينان به پاكى آن دارند ، يا سجاده‌اى بافته شده از حصير بر مىدارند و در نمازهايشان بر آن سجده مىكنند . « 1 »\r\nاين نگاهى اجمالى به اين مسأله فقهى بود ، تفصيل آن در جاى خود است . آنچه بزرگان عصر دربارهء اين موضوع نگاشته‌اند ، ما را از تفصيل بيشتر بىنياز مىكند . به چند نمونه اشاره مىشود :\r\n1 - « الأرض والتربة الحسينية » ، مصلح بزرگ ، شيخ محمدحسين كاشف الغطاء ( 1295 - 1373 ق ) .\r\n2 - « سيرتنا و سنّتنا » ، علامهء بزرگوار ، شيخ عبدالحسين امينى صاحب الغدير ( 1320 - 1390 ق ) .\r\n3 - « السجود على الأرض » ، مرحوم علامه شيخ على احمدى ( 1304 - 1379 ش ؛ 1345 - 1421 ق ) كه تتبع و تحقيق شايسته‌اى انجام داده است .\r\nآنچه در اين مختصر گفتيم ، بهره‌گيرى از فروغ دانش‌هاى آنان بود ، خداوند علماى گذشتهء ما را رحمت كند و ماندگان را نگاه دارد .\r\n\r\n\r\n","description":"","footnote":"\r\n( 1 ) . سيرتنا و سنتنا : ص 166 - 167 چاپ نجف .\r\n","page_name":" 435 ","page_number":435},
  {"content":"\r\n\r\n\r\n8 . نشستن پس از سجدهء دوم\r\nفقهاى شيعه و شافعى معتقدند پس از سربرداشتن از سجدهء دوم و پيش از برخاستن براى ركعت بعدى ، واجب است نشستن ( جلسهء استراحت ) . اما فقهاى ديگر اهل سنت مثل ابوحنيفه ، مالك و ديگران واجب نمىدانند ، ولى در صحيح بخارى روايت شده كه پيامبر خدا صلى الله عليه و آله مىنشست . « 1 »\r\n\r\n\r\n","description":"","footnote":"\r\n( 1 ) . صحيح بخارى : ج 1 ، ص 208 - 209 ؛ سنن نسائى : ج 2 ، ص 234\r\n","page_name":" 436 ","page_number":436},
  {"content":"\r\n\r\n\r\n9 . چگونگى تشهد و سلام\r\nاز موارد اختلاف شيعه و سنت ، صيغهء تشهد در نماز است . شيخ گويد : تشهد در نماز واجب است . هر كه آن را عمداً ترك كند ، نمازش باطل است . تا آنجا كه مىگويد :\r\nكمترين چيزى كه در تشهد كافى است ، شهادتين است و صلوات بر پيامبر و خاندان پاك او ، اگر بيش از اين بگويد بهتر است . « 1 »\r\nصورت تشهد كامل نزد فقهاى شيعه چنين است :\r\nاشهد ان لا إله الا اللَّه وحده لا شريك له ، و اشهد انّ محمداً عبده و رسوله ، اللهم صل على محمدٍ وآل محمد .\r\nاما صورت سلام چنين است :\r\nالسلام عليك ايّها النبى ورحمة اللَّه وبركاته ،\r\nالسلام علينا وعلى عباد اللَّه الصالحين ،\r\nالسلام عليكم ورحمة اللَّه وبركاته .\r\nاين صورت تشهد و سلام نزد شيعه است . نزد اهل سنت ، صورت تشهد نزد ابوحنيفه مخالف با چيزى است كه مالك مىگويد و اين دو مخالف با نظر شافعى است .\r\n\r\n\r\n","description":"","footnote":"\r\n( 1 ) . النهاية : ص 75\r\n","page_name":" 437 ","page_number":437},
  {"content":"\r\n\r\nابوحنيفه گويد : برترين تشهد آن است كه عبداللَّه بن مسعود روايت كرده است .\r\nگويد : هرگاه همراه پيامبر صلى الله عليه و آله نماز مىخوانديم ، مىگفتيم : السلام على اللَّه قبل عباده ( سلام بر خدا پيش از بندگانش ) السلام على فلانٍ وفلانٍ . رسول خدا صلى الله عليه و آله فرمود : نگوييد سلام بر خدا ، چرا كه خدا خودش سلام است ، ليكن هرگاه يكى از شما نشست ، بگويد :\r\nالتحيّات للّه والصلاة الطيّبات ( درودهاى پاك بر خدا باد ) .\r\nالسلام عليك ايّها النبى ورحمة اللَّه وبركاته ، السلام علينا وعلى عباد اللَّه الصالحين ، اشهد ان لا إله الا اللَّه و اشهد انّ محمداً عبده و رسوله . « 1 »\r\nمالك گفته است : بهتر همان است كه از عمر بن خطاب روايت شده است ، او بر منبر تشهد را به مردم آموخت و گفت بگوييد :\r\nالتحيّات للّه ، الزاكيات للّه ، الصلوات للّه ، الطيّبات للّه ، السلام عليك ايّها النبى ورحمة اللَّه وبركاته ، السلام علينا وعلى عباد اللَّه الصالحين ، اشهد ان لا إله الا اللَّه و اشهد انّ محمداً عبده و رسوله . « 2 »\r\nشافعى گويد : بهترين تشهد آن است كه ابن عباس روايت كرده و گفته است :\r\nرسول‌خدا صلى الله عليه و آله تشهد را به ما مىآموخت ، آنگونه كه قرآن مىآموخت و مىفرمود :\r\nالتحيّات المباركات ، الصلوات الطيّبات للّه ، السلام عليك ايّها النبى ورحمة اللَّه وبركاته ، السلام علينا وعلى عباد اللَّه الصالحين ، اشهد ان لا إله الا اللَّه الخلّاق و اشهد انّ محمداً عبده ورسوله . « 3 »\r\n\r\n\r\n","description":"","footnote":"\r\n( 1 ) . الخلاف : ج 1 ، ص 268 ؛ صحيح مسلم : ج 1 ، ص 301 ؛ سنن ترمذى : ج 2 ، ص 81 ؛ سنن نسائى : ج 2 ، ص 240 ؛ الهدايه : ج 1 ، ص 51 ؛ المبسوط : ج 1 ، ص 27 ؛ المجموع : ج 3 ، ص 456 ؛ المحلّى : ج 3 ، ص 270\r\n( 2 ) . الخلاف : ج 1 ، ص 268 ؛ موطّأ مالك : ج 1 ، ص 9 ؛ نصب الرايه : ج 1 ، ص 422 ؛ المحلّى : ج 3 ، ص 270\r\n( 3 ) . الخلاف : ج 1 ، ص 269 ، سنن ابن ماجه : ج 1 ، ص 291 ، حديث 900 ، سنن ترمذى : ج 2 ، ص 83 ، صحيح مسلم : ج 1 ، ص 302 ، الأمّ : ج 1 ، ص 117 ، المجموع : ج 3 ، ص 455 ، مغنى المحتاج : ج 1 ، ص 174 ، المحلّى : ج 3 ، ص 270 ، المبسوط : ج 1 ، ص 27\r\n","page_name":" 438 ","page_number":438},
  {"content":"\r\n\r\n\r\n10 . جمع ميان دو نماز در حضر در حال اختيار\r\n1 - سخن فقها متفّق است بر اينكه در عرفه و مزدلفه ، دو نماز را حقيقتاً با هم خواندن رجحان دارد ، نه در صورت .\r\nقرطبى گويد : اجماع دارند كه جمع بين ظهر و عصر در وقت ظهر در عرفه ، و جمع بين مغرب و عشاء در مزدلفه در وقت عشاء هم سنت است ، ولى در جمع در غير اين دو مكان اختلاف دارند . « 1 »\r\n2 - بيشتر فقهاى اهل سنت ، غير از حسن ، نخعى ، ابوحنيفه و دو رفيقش معتقدند كه در سفر مىتوان دو نماز را با هم خواند . پس نزد عموم آنان غير از اينان ، جمع بين ظهر و عصر جايز است ، به صورت جلو انداختن دوّمى در وقت اوّلى ، تا تأخير انداختن اوّلى در وقت دوّمى . در مغرب و عشاء نيز جمع بين آن دو چه به صورت تقديم يا تأخير جايز است . پس نمازهايى كه مىتوان خواند عبارت است از : ظهر و عصر ، مغرب و عشاء در وقت يكى از آن دو . جمعِ در وقت نماز اوّلى را « جمع تقديم » گويند و جمع در وقت نماز دوم را « جمع تأخير » نامند .\r\n3 - مشهور ميان فقهاى اهل سنت ، جواز جمع بين دو نماز در حَضَر است ، به خاطر\r\n\r\n\r\n","description":"","footnote":"\r\n( 1 ) . بداية المجتهد : ج 1 ، ص 170\r\n","page_name":" 439 ","page_number":439},
  {"content":"\r\n\r\nعذرهايى همچون باران ، با اختلافى كه در مصداق‌هاى عذر دارند . بعضى عذر را تنها باران مىدانند ، بعضى آن را شامل باد ، بيمارى ، تاريكى هم مىدانند . « 1 » اين اختلاف در نمازهاى قابل جمع هم وجود دارد . بعضى آن را مخصوص مغرب و عشا مىدانند ، بعضى شامل ظهر و عصر هم مىدانند . « 2 » آنچه اينجا مهم است ، جمع در موقعيت چهارم است ، يعنى جمع بين دو نماز ، در حضر ، در حال اختيار .\r\nاتفاق شيعه بر اين است كه مىتوان در حضر در حال اختيار ، دو نماز را با هم خواند ، گرچه با فاصله بهتر است . شيخ طوسى مىگويد : جمع بين دو نماز ظهر و عصر ، يا مغرب و عشاء ، در سفر و حضر و در هر حال جايز است و فرقى نيست كه آن دو را در وقتِ نماز اوّلى بخواند يا دوم ، چون پس از زوال و پس از مغرب ، وقت مشترك است ، طبق آنچه بيان كرديم . « 3 »\r\nجمع بين دو نماز بر اساس مذهب شيعه ، به معناى خواندن نماز در غير وقت شرعى نيست ، بلكه مقصود ، انجام در غير وقت فضيلت است . اينك تفصيل بحث .\r\nشيعه بر اساس روايات أئمهء معصومين عليهم السلام معتقد است وقتى هنگام ظهر ، زوال شد ، وقت هر دو نماز ظهر و عصر وارد شده ، الا اينكه نماز ظهر را بايد پيش از عصر به جا آورد . بنابراين ، بين ظهر تا غروب وقت مشترك دو نماز است ، جز اينكه به اندازهء چهار ركعت پس از زوال ، وقت مختص ظهر است و به اندازهء چهار ركعت آخر وقت ، وقت اختصاصى عصر است و بين اين دو وقت مشترك است . پس اگر ظهر و عصر را در فاصلهء ظهر تا غروب بخواند ، هر دو را در وقت خود خوانده ، چون وقت بين آن دو مشترك است ، جز اينكه اول و آخر اين وقت به اندازهء چهار ركعت ، وقت خاصّ ظهر و عصر است كه ديگرى را در وقت آن نمىتوان خواند . اين واقعيت مذهب است . بنابراين ، كسى كه دو نماز را در غير وقت خاصّ با هم بخواند ، نماز را در وقتش خوانده و نمازش\r\n\r\n\r\n","description":"","footnote":"\r\n( 1 ) . بداية المجتهد : ج 1 ، ص 173\r\n( 2 ) . المجموع : ج 4 ، ص 260\r\n( 3 ) . الخلاف : ج 1 ، ص 588 ، مسألهء 351\r\n","page_name":" 440 ","page_number":440},
  {"content":"\r\n\r\nاداست نه قضا .\r\nافزون بر اين ، هر يك از دو نماز ، غير از وقتِ اجزاء و كفايت ، وقت فضيلتى هم دارد . وقت فضيلت ظهر ، از زوال است تا وقتى كه سايهء شاخص پس از محو شدن يا كوتاه شدن ، به اندازهء شاخص برسد و وقت فضيلت عصر ، از يك برابر تا دو برابر شاخص است ، اين نظر مشهور است .\r\nوقت مغرب و عشاء نيز اين گونه دانسته مىشود . پس از غروب آفتاب تا نيمهء شب ، وقت مغرب و عشاء است . وقت خاص مغرب ، به اندازهء اداى آن از اول وقت است و وقت خاص عشاء به اندازهء اداى آن از آخر وقت ، و ميان اين دو ، وقت مشترك است . در عين حال هر كدام وقت فضيلتى هم دارد . وقت فضيلت نماز مغرب ، از مغرب است تا از بين رفتن شفق ، يعنى قرمزى مغرب در افق . و وقت فضيلت عشاء ، از رفتن سرخى شفق تا يك‌سوم شب است . « 1 »\r\nبيشترين كسانى كه جمع بين دو نماز را از سوى شيعه ، غريب مىپندارند براى آن است كه تصور مىكنند يكى از دو نماز در غير وقتش خوانده مىشود . ليكن نمىدانند كه نماز در غير وقتِ فضيلتش انجام مىشود ، نه خارج از وقتِ اجزاء . پس مىتوان گفت كه نماز سه وقت دارد :\r\n1 - وقت اختصاصى ، مثل چهار ركعت اول يا آخر وقت ظهر و عصر ، يا سه ركعت بعد از مغرب و چهار ركعتِ پيش از نيمه‌شب .\r\n2 - وقت فضيلت ، كه تفصيل آن در مورد ظهر و عصر و مغرب و عشاء گفته شد .\r\n3 - وقت اجزاء ، يعنى مطلقِ آنچه بين دو طرف وقت است ، مگر وقت خاصّ يكى از دو نماز . پس وقت اجزاء ، اعم از وقت فضيلت و خارج از وقت فضيلت است .\r\nروايات فراوانى است كه ائمهء اهل بيت عليهم السلام فرموده‌اند :\r\nوقتى ظهر « زوال خورشيد » شد ، هر دو وقت داخل شده ، ليكن اين قبل از آن است .\r\nصدوق با سند خود از زراره از امام باقر عليه السلام روايت مىكند كه فرمود :\r\n\r\n\r\n","description":"","footnote":"\r\n( 1 ) . ر . ك : العروة الوثقى : ص 171 ، فصل اوقات نمازهاى روزانه .\r\n","page_name":" 441 ","page_number":441},
  {"content":"\r\n\r\nهرگاه زوال خورشيد شد ، وقت ظهر و عصر داخل شده است و چون خورشيد غروب كرد ، وقت مغرب و عشاء وارد شده است . « 1 »\r\nشيخ طوسى با سند خود از عبيد بن زراره نقل مىكند : از امام صادق عليه السلام دربارهء وقت ظهر و عصر پرسيدم . فرمود :\r\nچون زوال خورشيد شود ، وقت ظهر و عصر داخل مىشود ، الّا اينكه اين قبل از آن است ، آنگاه تو در وقت هر دو قرار دارى تا آنكه خورشيد غروب كند . « 2 »\r\nروايات به اين مضمون زياد است كه به اين مقدار بسنده مىكنيم .\r\nپس وقتى نمازها سه وقت دارند ، معلوم مىشود كه جمع بين دو نماز ، اشكالى ندارد ، تنها فضيلت اول وقت از دست مىرود ، نه اصل وقت . به همين خاطر از ائمهء اهل‌بيت عليهم السلام روايت شده است كه جدا خواندن افضل از با هم خواندن است . به عنوان نمونه و تبرك ، چند روايت را كه به جواز جمع تصريح دارد مىآوريم ، هر چند كه مسأله از ضروريات فقه شيعه است .\r\n1 - صدوق از عبداللَّه بن سنان از امام صادق عليه السلام نقل مىكند كه رسول خدا صلى الله عليه و آله با يك اذان و دو اقامه ، نماز ظهر و عصر را با هم خواند ، نيز با يك اذان و دو اقامه ، نماز مغرب و عشاء را در حضر با هم خواند ، بىآنكه بيمارى و علّت خاصى باشد . « 3 »\r\n2 - نيز از اسحاق بن عمار ، از امام صادق عليه السلام روايت كرده كه رسول خدا صلى الله عليه و آله نماز ظهر و عصر را در يك‌جا خواند ، بدون آنكه علت و سببى باشد . عمر - كه از ديگران گستاخ‌تر نسبت به او بود - گفت : آيا در نماز ، چيز تازه‌اى رخ داده است ؟ فرمود : نه ، خواستم بر امّتم توسعه داده باشم . « 4 »\r\n3 - كلينى با سند خود از زراره از امام صادق عليه السلام روايت كرده كه فرمود :\r\n\r\n\r\n","description":"","footnote":"\r\n( 1 ) . الفقيه : ج 1 ، ص 140 ، نيز حديث 1 ، از باب 17 همين ابواب .\r\n( 2 ) . التهذيب : ج 2 ، ص 26\r\n( 3 ) . الفقيه : ج 1 ، ص 186 ، شماره 886\r\n( 4 ) . علل الشرايع : ص 321 ، باب 11\r\n","page_name":" 442 ","page_number":442},
  {"content":"\r\n\r\nپيامبر خدا صلى الله عليه و آله نماز ظهر و عصر را هنگام زوال خورشيد به صورت جماعت با هم خواند ، بدون علت . نماز مغرب و عشاء را هم قبل از زوال سرخى شفق با هم خواند به صورت جماعت ، بدون علت . پيامبر خدا چنين كرد تا بر امت خود توسعه داده باشد . « 1 »\r\nروايات ديگرى نيز هست كه شيخ حرّ عاملى آنها را در وسائل الشيعه گرد آورده است . « 2 »\r\nتا اينجا نظريهء شيعه در مورد جمع بين دو نماز روشن شد .\r\n\r\nتنوع وقت در فقه اهل سنّت\r\nگاهى كسانى ناآگاه مىپندارند اين انواع وقت‌هاى نماز از ويژگىهاى فقه شيعه است ، در حالى كه تقسيم وقت به سه نوع ، در فقه شيعه و سنت ديده مىشود ، هر چند در تعداد با هم تفاوت دارند .\r\nنووى در شرح مهذّب گويد : ظهر سه وقت دارد : وقت فضيلت ، وقتِ اختيار و وقت عذر . وقت فضيلت اول آن است ، وقت اختيار فاصلهء وقت فضيلت تا آخر وقت است ، و وقت عذر وقت عصر است در حق كسى كه دو نماز را به خاطر سفر يا باران با هم مىخواند .\r\nسپس مىگويد : قاضى حسين گفته كه نماز ظهر چهار وقت دارد : وقت فضيلت ، وقت اختيار ، وقت جواز و وقت عذر . وقت فضيلت تا وقتى است كه سايهء شاخص به اندازهء يك چهارم آن شود . وقت اختيار تا نصف سايهء شاخص ، وقت جواز وقتى است كه سايه به اندازهء شاخص شود كه آخر وقت است و وقت عذر وقت عصر است براى كسى كه به خاطر سفر يا باران دو نماز را با هم بخواند . « 3 »\r\n\r\n\r\n","description":"","footnote":"\r\n( 1 ) . كافى : ج 3 ، ص 286 ، حديث 1\r\n( 2 ) . وسائل الشيعه : ج 4 ، ص 220 - 223 ، باب 33 از ابواب مواقيت .\r\n( 3 ) . المجموع : ج 3 ، ص 27\r\n","page_name":" 443 ","page_number":443},
  {"content":"\r\n\r\n\r\nآنان كه تا حدّى با شيعه موافق‌اند\r\nكسانى هستند كه تا حدى با شيعه هم عقيده‌اند . نووى آنها را برشمرده است ، همچون عطاء و طاووس كه گفته‌اند : وقتى سايهء چيزى به اندازهء خودش شد وقت عصر داخل شده و پس از آن وقتِ مشتركِ ظهر و عصر است تا غروب خورشيد . اين قول ، وقت خاص را آن مىداند كه سايه به اندازهء شاخص شود و پس از آن را تا غروب وقت مشترك مىداند و اين نزديك به نظريهء شيعه است .\r\nمالك گويد : وقتى سايهء شاخص به اندازهء آن شد ، پايان وقت ظهر و آغاز وقت مشترك ظهر و عصر است و اگر سايه به نحو آشكارى از اندازهء شاخص بيشتر شود وقت نماز ظهر خارج شده است . « 1 » اين قول هم بخشى از وقت يعنى پس از برابر شدن سايه با شاخص را تا افزايش آشكار سايه نسبت به شاخص ، وقت مشترك ظهر و عصر مىداند .\r\nسپس از او نقل كرده كه وقت ظهر تا غروب آفتاب امتداد دارد . « 2 » و اقوال ديگرى كه به نوعى با فقه شيعه موافقت‌هايى دارد .\r\n\r\nاهل سنّتى كه كاملًا با شيعه موافق‌اند\r\nجمع بين دو نماز از روى اختيار ، هرچند از ضروريات فقه شيعه است ، ليكن غير از شيعه هم كسانى از فقهاى اهل سنت با آن موافق‌اند .\r\nابن رشد گويد : در مورد جمع بين دو نماز در حضر بدون عذر ، مالك و بيشتر فقها جايز نمىدانند ، ولى جمعى از اهل ظاهر ، واشهب از اصحاب مالك آن را اجازه داده‌اند .\r\nسبب اختلافشان ، اختلاف در مفهوم حديث ابن عباس است . بعضى آن را تأويل كرده‌اند\r\n\r\n\r\n","description":"","footnote":"\r\n( 1 ) . المجموع : ج 3 ، ص 24\r\n( 2 ) . همان : ص 27\r\n","page_name":" 444 ","page_number":444},
  {"content":"\r\n\r\nكه در مورد سفر است ، برخى هم عموم آن را مستند قرار داده‌اند . مسلم افزوده‌اى در حديث خود دارد و آن اين است :\r\nبدون خوف و نه سفر و نه باران ، اهل ظاهر هم به همين تمسك جسته‌اند . « 1 »\r\nنووى گويد : فرع : دربارهء مذاهب آنان نسبت به جمع ، در حال نبودن خوف يا سفر يا باران يا بيمارى . مذهب ما ( شافعيه ) و مذهب ابوحنيفه و مالك و احمد و جمهور اين است كه جايز است . ابن منذر از گروهى نقل كرده كه بدون سبب هم جمع جايز است و گفته است : ابن سيرين آن را جايز شمرده ، وقتى كه نياز باشد ، يا تبديل به عادت نشود . « 2 »\r\nبه هر حال ، مهم دليل است نه اقوال . اگر اقوال با دليل‌ها مطابق بود چه بهتر ، و گرنه بايد به دليل رجوع كرد .\r\n\r\nقرآن و جمع بين دو نماز\r\nدر قرآن است :\r\n« أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً » « 3 » ؛\r\n« نماز را از زوال خورشيد ( هنگام ظهر ) تا نهايت تاريكى شب برپادار و همچنين قرآنِ فجر ( نماز صبح ) را ، چرا كه قرآن فجر ، مشهود است » .\r\nآيه عهده‌دار بيان اوقات نمازهاى پنجگانه است . اگر مقصود از « غسق الليل » را نيمه شب بدانيم ، فاصلهء بين دلوك و غسق شب ، اوقاتى براى چهار نماز مىشود . جز اينكه دليل خاصّ داريم كه وقت ظهر و عصر تا غروب آفتاب است . پس فاصلهء ظهر تا غروب ، وقت مشترك ظهر و عصر مىشود ، فاصلهء بين غروب تا نيمه شب هم وقت مشترك مغرب و عشاء مىشود .\r\nگاهى غسق را به غروب خورشيد تفسير مىكنند . در آن هنگام ، آيه وقت ظهر و\r\n\r\n\r\n","description":"","footnote":"\r\n( 1 ) . بداية المجتهد : ج 2 ، ص 374 ، چاپ همراه تحقيق .\r\n( 2 ) . المجموع : ج 4 ، ص 264\r\n( 3 ) . اسراء : 78\r\n","page_name":" 445 ","page_number":445},
  {"content":"\r\n\r\nعصر و نماز صبح را بيان مىكند نه مغرب و عشاء را . ولى تفسير اول معروف است .\r\nطبرسى گويد : آيه دلالت دارد كه وقت نماز ظهر تا آخر روز وسعت دارد ، چون خداوند از زوال ظهر تا نيمه شب را وقت چهار نماز قرار داده است ، جز اينكه ظهر و عصر از زوال تا غروب ، وقت مشترك دارند ، مغرب و عشاء هم از غروب تا غسق ، وقت مشترك دارند ، وقت نماز صبح را هم جداگانه با « و قرآن الفجر » بيان كرده است . پس در آيه ، وجوب نمازهاى پنجگانه و وقت آنها بيان شده است . « 1 »\r\nآنچه ذكر شد ، در حديث امام باقر عليه السلام آمده است . مىفرمايد : خداوند كه به پيامبرش فرموده است :\r\n« أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ »\r\nنام چهار نماز را برده و آنها و وقت آنها را بيان كرده است ، غسق الليل نيمه شب است . سپس خداوند فرموده است :\r\n« وَقُرْآنَ الْفَجْرِ . . . » اين هم نماز پنجم . « 2 »\r\nامام صادق عليه السلام فرموده است : از اينها دو نماز است كه آغاز وقتشان از زوال خورشيد است ، جز اينكه اين قبل از اين است ، دو تا هم نمازى است كه اول وقتشان از غروب خورشيد تا نيمهء شب است ، جز اينكه اين قبل از اين است . « 3 »\r\nقرطبى گفته است : گروهى معتقدند وقت نماز ظهر از زوال تا غروب امتداد دارد ، چون خداوند وجوب آن را معلّق بر دلوك كرده و همهء اين وقت ، دلوك خورشيد است .\r\nاين را اوزاعى و ابوحنيفه به تفصيل گفته‌اند . مالك و شافعى هم آن را در حال ضرورت قبول دارند . « 4 »\r\n\r\n\r\n","description":"","footnote":"\r\n( 1 ) . مجمع البيان : ج 3 ، ص 434\r\n( 2 ) . نور الثقلين : ج 3 ، ص 200 ، حديث 370\r\n( 3 ) . همان ، ص 202 ، حديث 377\r\n( 4 ) . الجامع لأحكام القرآن : ج 1 ، ص 304\r\n","page_name":" 446 ","page_number":446},
  {"content":"\r\n\r\nفخر رازى گويد : اگر غسق را به آشكار شدن اول تاريكى تفسير كنيم - كه از ابن عباس ، عطاء ، نضر بن شميّل نقل شده است - غسق عبارت از اول مغرب است . بنابراين آنچه در آيه ذكر شده سه وقت است : وقت زوال ، اول مغرب ، وقت فجر . و اين اقتضا مىكند كه زوال ، وقت مشترك ظهر و عصر باشد و اول مغرب هم وقت مشترك مغرب و عشا باشد . و مقتضاى آن جايز بودن جمع بين ظهر و عصر و مغرب و عشاء است مطلقا .\r\nجز اينكه دليل وجود دارد كه جمع در حضر بدون عذر جايز نيست ، پس بايد جمع به خاطر عذر سفر يا باران يا غير اينها جايز باشد . « 1 »\r\nآنچه در اين بحث ، رازى تحقيق كرده ، حق است ، ليكن عدول او از آن به اين دليل كه « جمع بين دو نماز در حضر بدون عذر جايز نيست مگر آنكه دليل در كار باشد » غيب‌گويى است ! يعنى چه دليلى بر عدم جواز جمع بدون عذر وجود دارد ؟ اين دليل آيا قرآن است ؟ قرآن كه طبق تحقيق او جواز را مىرساند ، يا سنت است ؟ خواهد آمد كه روايات بسيارى جواز را مىرساند ، يا اجماع است ؟ عدم جواز كه اجماع ندارد . و قول به جواز را هم از اهل سنت شناختى . به علاوه اجماع ائمهء اهل بيت عليهم السلام هم بر جواز بود ، فراتر از قرآن و سنت و اجماع هم كه حجتى نيست . « 2 »\r\n\r\nجمع بين دو نماز در حضر و حال اختيار ، در روايات\r\nروايات بسيارى از پيامبر خدا صلى الله عليه و آله نقل شده كه جمع بين دو نماز را در حضر و در حالت اختيار جايز مىداند و در صحاح و سنن و مسانيد نقل شده است . ابتدا آنچه را مسلم روايت كرده ، با سند و متن مىآوريم ، سپس به نقل ديگران مىپردازيم .\r\n1 - يحيى بن يحيى از مالك ، از زبير از سعيد بن جبير ، از ابن عباس نقل مىكند كه\r\n\r\n\r\n","description":"","footnote":"\r\n( 1 ) . التفسير الكبير : ج 21 ، ص 27\r\n( 2 ) . البته فخر رازى در موارد متعددى مواضع خوب و درخشانى در اثبات حق از خود نشان مىدهد ، ولى به دلايل سست از آن روى بر مىگرداند ، به عنوان نمونه به تحقيق او دربارهء مسح پاها در آيهء وضو ، همچنين در تفسير مقصود از « اولى الأمر » در آيهء خاص مراجعه كنيد .\r\n","page_name":" 447 ","page_number":447},
  {"content":"\r\n\r\nگفت : رسول خدا صلى الله عليه و آله ظهر و عصر را با هم ، و مغرب و عشاء را با هم خواند ، بدون حالت خوف و سفر .\r\n2 - احمد بن يونس و عون بن سلام ، هر دو از زهير نقل كرده‌اند ، زهير از پدرش ، از سعيد بن جبير ، از ابن عباس كه گفت : رسول خدا صلى الله عليه و آله نماز ظهر و عصر را در مدينه ، بدون خوف و سفر با هم خواند . پدر زهير گويد : از سعيد پرسيدم : چرا چنين كرد ؟ گفت : همين سؤال را من از ابن عباس پرسيدم ، گفت : مىخواست كسى از امتش به حرج و زحمت نيفتد .\r\n3 - ابوبكر بن ابىشيبه و ابوكريب هر دو از ابومعاويه نقل كرده‌اند و ابوكريب و ابوسعيد اشج گفته‌اند كه وكيع و ابىكريب از اعمش ، از حبيب بن ابىثابت ، از سعيد بن جبير از ابن عباس نقل كرده‌اند كه پيامبر خدا صلى الله عليه و آله در مدينه بدون حالت خوف و باران ، ظهر و عصر را و مغرب و عشاء را با هم خواند . وكيع گويد : به ابن عباس گفتم : چرا چنين كرد ؟ گفت : تا امتش به زحمت نيفتند .\r\nدر نقل ابىمعاويه است : به ابن عباس گفته شد : با اين كار چه قصدى داشت ؟ گفت :\r\nخواست امتش به زحمت نيفتند .\r\n4 - ابوبكر بن ابىشيبه ، از سفيان بن عُيينه ، از عمرو ، از جابر بن زيد ، از ابن عباس نقل كرده‌اند كه گفته است : با پيامبر صلى الله عليه و آله هشت ركعت را و هفت ركعت را به صورت جمع خواندم . گفتم : اى ابا الشعتاء ، فكر مىكنم ظهر را به تأخير انداخته و عصر را مقدم داشته و مغرب را ديرتر و عشاء را زودتر خوانده است . گفت : من نيز اين گونه گمان دارم . « 1 »\r\nاگر به جمع ظاهرى برگردد ، گمانش گمان بىدليل است يعنى حقى را اثبات نمىكند و مخالف احاديث فراوانى است كه از ابن عباس نقل شده است .\r\n5 - ابوالربيع زهرانى از حماد بن زيد ، از عمرو بن دينار ، از جابر بن زيد از ابن عباس نقل مىكنند كه :\r\n\r\n\r\n","description":"","footnote":"\r\n( 1 ) . به قرينهء حديث 5 ، پيامبر صلى الله عليه و آله اين كار را در مدينه انجام داده است .\r\n","page_name":" 448 ","page_number":448},
  {"content":"\r\n\r\nرسول خدا صلى الله عليه و آله در مدينه هفت و هشت را خواند ، « 1 » ، ظهر و عصر و مغرب و عشاء را .\r\n6 - ابوالربيع زهرانى از حماد ، از زبير بن خريت ، از عبداللَّه بن شقيق نقل مىكند :\r\nروزى ابن عباس پس از عصر بر ما خطبه خواند ، تا آنكه خورشيد غروب كرد و ستاره‌ها آشكار شدند و مردم مىگفتند : نماز ، نماز . مردى از بنىتميم نزد او آمد و با قاطعيت مىگفت : نماز ، نماز . ابن عباس گفت : اى بىمادر ، آيا به من سنت مىآموزى ؟ سپس گفت : رسول خدا صلى الله عليه و آله را ديدم كه ظهر و عصر را و مغرب و عشاء را با هم مىخواند .\r\nعبداللَّه بن شقيق گويد : در دلم از اين سخن ترديدى پيش آمد . پيش ابوهريره رفتم و پرسيدم ، او سخن ابن عباس را تصديق كرد .\r\n7 - ابن ابىعمر ، از وكيع ، از عمران بن حدير ، از عبداللَّه بن شقيق عقيلى نقل مىكند :\r\nمردى به ابن عباس گفت : نماز و او ساكت شد . باز هم گفت : نماز او ساكت شد ، بار سوم گفت : نماز و او ساكت شد ، سپس گفت : اى بىمادر ، آيا به ما نماز ياد مىدهى ؟ ما در زمان پيامبر خدا صلى الله عليه و آله دو نماز را با هم مىخوانديم . « 2 »\r\nاينها را مسلم در صحيح خود نقل كرده بود ، اما نقل ديگران :\r\n8 - بخارى از ابن عباس نقل مىكند : پيامبر صلى الله عليه و آله در مدينه هفت و هشت را خواند ، ظهر و عصر را ، و مغرب و عشاء را . ايوب گفت : شايد در شب بارانى بوده ؟ گفت : شايد . « 3 »\r\n9 - بخارى از جابر بن زيد از ابن عباس نقل مىكند : پيامبر صلى الله عليه و آله هفت تا را با هم و هشت تا را با هم خواند . « 4 »\r\n10 - بخارى به صورت مرسل از ابن عمر و ابوايّوب و ابن عباس نقل مىكند :\r\n\r\n\r\n","description":"","footnote":"\r\n( 1 ) . لفّ و نشر غير مرتب است ، مرتب آن است كه بگويد : هشت و هفت .\r\n( 2 ) . شرح صحيح مسلم ، نووى : ج 5 ، ص 213 - 218 ، باب جمع بين دو نماز در حضر . با اينكه عنوان مخصوص حضر است ، سه حديث هم نقل كرده كه جمع در سفر را مىگويد كه نقل كرديم و شايد براى اين بوده كه بگويد جمع در حضر هم مثل جمع در سفر است .\r\n( 3 ) . صحيح بخارى : ج 1 ، ص 110 ، باب تأخير ظهر تا عصر از كتاب الصلاة .\r\n( 4 ) . همان : ص 113 ، باب وقت مغرب از كتاب الصلاة .\r\n","page_name":" 449 ","page_number":449},
  {"content":"\r\n\r\nپيامبر صلى الله عليه و آله مغرب و عشاء را با هم خواند . « 1 »\r\n11 - ترمذى از سعيد بن جبير از ابن عباس نقل مىكند : رسول خدا صلى الله عليه و آله در مدينه ، بىآنكه خوف و باران باشد ، ظهر و عصر را با هم و مغرب و عشاء را با هم خواند . به ابن عباس گفتند : چه قصدى داشت ؟ گفت مىخواست امتش به زحمت نيفتند .\r\nترمذى پس از نقل حديث ابن عباس گويد : بدون وجه از او روايت شده است . اين را جابر بن زيد و سعيد بن جبير و عبداللَّه بن شقيق عقيلى روايت كرده‌اند . « 2 »\r\n12 - امام احمد از قتاده نقل كرده است : گويد شنيدم جابر بن زيد از ابن عباس نقل كرد : رسول خدا صلى الله عليه و آله در مدينه بدون خوف و باران ، ظهر و عصر را و مغرب و عشاء را با هم خواند . به ابن عباس گفتند : از اين كار چه قصدى داشت ؟ گفت : مىخواست امتش به زحمت نيفتند . « 3 »\r\n13 - امام احمد از سفيان از عمر نقل كرده كه جابر بن زيد خبر داد كه از ابن عباس شنيده كه مىگفت : با رسول خدا صلى الله عليه و آله هشت ركعت را با هم و هفت ركعت را با هم خواندم .\r\nگفتم : اى ابن شعثاء ، فكر مىكنم ظهر را به تأخير انداخته و عصر را زودتر خوانده و مغرب را به تأخير انداخته و عشاء را زودتر خوانده است . گفت : من نيز چنين گمان دارم . « 4 »\r\n14 - امام احمد از عبداللَّه بن شقيق نقل كرده كه روزى ابن عباس پس از عصر بر ما خطبه خواند ، تا آنكه خورشيد غروب كرد و ستاره‌ها آشكار شدند و مردم پيوسته مىگفتند : نماز . در آن ميان مردى از بنى تميم بود و مرتب مىگفت : نماز . نماز . ابن عباس عصبانى شد و گفت : آيا به من سنت مىآموزى ؟ من شاهد بودم كه رسول خدا صلى الله عليه و آله ظهر و عصر را با هم و مغرب و عشاء را با هم خواند . عبداللَّه گويد : در دلم از اين سخن ترديدى پيش آمد ، ابوهريره را ديده از او پرسيدم ، موافق او بود . « 5 »\r\n\r\n\r\n","description":"","footnote":"\r\n( 1 ) . صحيح بخارى : ج 1 ، ص 113 ، باب ذكر عشاء و عتمه .\r\n( 2 ) . سنن ترمذى : ج 1 ، ص 354 ، شمارهء 187 ، باب جمع در حضر .\r\n( 3 ) . مسند احمد : ج 1 ، ص 223\r\n( 4 ) . همان : ص 221 ، اگر مقصودش جمعِ صورى باشد حجت نيست و گمان به حق نمىرساند .\r\n( 5 ) . همان : ص 251\r\n","page_name":" 450 ","page_number":450},
  {"content":"\r\n\r\n15 - مالك از سعيد بن جبير از عبداللَّه بن عباس نقل مىكند : رسول خدا صلى الله عليه و آله ظهر و عصر را با هم ، و مغرب و عشاء را با هم خواند ، بدون حالت خوف و سفر . « 1 »\r\n16 - ابوداود از سعيد بن جبير از عبداللَّه بن عباس نقل مىكند : پيامبر خدا صلى الله عليه و آله ظهر و عصر را با هم و مغرب و عشاء را با هم خواند ، بدون حالت خوف و سفر . مالك گويد :\r\nفكر مىكنم در باران بود . « 2 »\r\n17 - ابوداود از جابر بن زيد از ابن عباس نقل مىكند : پيامبر خدا صلى الله عليه و آله در مدينه نماز هشت و هفت را با ما خواند ، ظهر و عصر را و مغرب و عشاء را . ابوداود گويد : صالح مولاى توأمه هم از ابن عباس اين را نقل كرده كه او گفته است : در غير باران . « 3 »\r\n18 - نسائى از سعيد بن جبير از ابن عباس نقل مىكند : رسول خدا صلى الله عليه و آله بدون آنكه خطر يا سفر باشد ، ظهر و عصر را با هم و مغرب و عشاء را با هم خواند . « 4 »\r\n19 - نسائى از سعيد بن جبير از ابن عباس نقل مىكند : پيامبر صلى الله عليه و آله در مدينه ، دو نماز ظهر و عصر را و مغرب و عشاء را با هم مىخواند ، بدون خوف و باران . گفتند : چرا ؟\r\nگفت : تا بر امتش زحمتى نباشد . « 5 »\r\n20 - نسائى از ابىالشعثاء از ابن عباس نقل مىكند : پشت سر رسول خدا صلى الله عليه و آله نماز خواندم هشت تا را با هم و هفت تا را با هم . « 6 »\r\n21 - نسائى از جابر بن زيد از ابن عباس نقل مىكند كه وى در بصره نماز اول و عصر را بدون فاصله‌اى بين آن دو خواند ، نيز مغرب و عشاء را با هم خواند . به خاطر اينكه كار داشت ، ابن عباس مىپنداشت در مدينه ، همراه پيامبر خدا صلى الله عليه و آله ظهر و عصر را با هم و\r\n\r\n\r\n","description":"","footnote":"\r\n( 1 ) . موطّأ مالك : ج 1 ، ص 144 ، باب جمع بين دو نماز در حضر و سفر ، شمارهء 4\r\n( 2 ) . سنن ابىداود : ج 2 ، ص 6 ، حديث 1210 ، باب جمع بين دو نماز .\r\n( 3 ) . همان ، حديث 1214\r\n( 4 ) . سنن نسائى : ج 1 ، ص 290 ، باب جمع بين دو نماز در حضر .\r\n( 5 ) . همان .\r\n( 6 ) . همان .\r\n","page_name":" 451 ","page_number":451},
  {"content":"\r\n\r\nبدون فاصله ميان آنها خوانده است . « 1 »\r\n22 - حافظ عبدالرزاق از داود بن قيس ، از صالح مولاى توأمه نقل كرده كه شنيد ابن عباس مىگفت : رسول خدا صلى الله عليه و آله در مدينه نماز ظهر و عصر را با هم و مغرب و عشاء را با هم خواند ، بدون حالت سفر يا باران . گويد : به ابن عباس گفتم : فكر مىكنى چرا چنين كرد ؟ گفت : فكر مىكنم براى توسعه بر امتش . « 2 »\r\n23 - عبدالرزاق از ابن عباس نقل مىكند : رسول خدا صلى الله عليه و آله در مدينه بدون حالت سفر و خوف ، ظهر و عصر را با هم خواند ، به ابن عباس گفتم ، فكر مىكنى چرا چنين كرد ؟\r\nگفت : مىخواست هيچ يك از امتش در زحمت نيفتد . « 3 »\r\n24 - عبدالرزاق از عمرو بن دينار نقل مىكند كه ابوالشعثاء از ابن عباس نقل كرده است كه : پشت سر پيامبر صلى الله عليه و آله در مدينه هشت ركعت با هم و هفت ركعت با هم خواندم . ابن جريج گويد : به ابىالشعثاء گفتم : من فكر مىكنم پيامبر صلى الله عليه و آله كمى نماز ظهر را تأخير انداخته و كمى هم نماز عصر را جلو انداخته است ، ابوالشعثاء گفت : من همچنين فكر مىكنم . « 4 »\r\nمىگوييم : آنچه ابن جريج فكر كرده و آنچه ابوالشعثاء تصديقش كرده ، گمانى است كه به حق نمىرساند . حاصل آن اين است كه اين با هم خواندن صورى بوده نه حقيقى . روشن خواهد شد كه اين گونه تحليل ضعيف است و اين گونه با هم خواندن ، بيشتر از جداجدا خواندن به زحمت مىاندازد ، چون شناخت اواخر وقتِ نماز اول و اوايل وقت نماز دوم ، دشوارتر از جمع بين دو نماز است .\r\n25 - عبدالرزاق از عمرو بن شعيب ، از عبداللَّه بن عمر نقل مىكند : رسول خدا صلى الله عليه و آله در حالى كه مقيم بود نه مسافر ، نماز ظهر و عصر را با ما با هم خواند ، مردى به ابن عمر گفت :\r\nفكر مىكنى چرا چنين كرد ؟ گفت : تا اگر كسى جمع خواند ، زحمتى بر امتش نباشد . « 5 »\r\n\r\n\r\n","description":"","footnote":"\r\n( 1 ) . سنن نسائى : ج 1 ، ص 286\r\n( 2 ) . مصنف عبدالرزاق : ج 2 ، ص 555 - 556 ، حديث 4434\r\n( 3 ) . همان : ص 566 ، حديث 4435\r\n( 4 ) . همان : حديث 4436\r\n( 5 ) . همان : حديث 4437\r\n","page_name":" 452 ","page_number":452},
  {"content":"\r\n\r\n26 - طحاوى از جابر بن عبداللَّه نقل مىكند : رسول خدا صلى الله عليه و آله ظهر و عصر را با هم و مغرب و عشاء را با هم در مدينه خواند ، بدون خوف يا بيمارى ، براى رخصت دادن . « 1 »\r\n27 - حافظ ابونعيم احمد بن عبداللَّه اصفهانى ( متوفاى 430 ق ) از جابر بن زيد نقل مىكند كه ابن عباس نماز ظهر و عصر را با هم خواند و مىپنداشت كه همراه پيامبر خدا صلى الله عليه و آله در مدينه ظهر و عصر را با هم خوانده است . « 2 »\r\n28 - ابونعيم از عمرو بن دينار نقل مىكند : شنيدم ابوالشعثاء از ابن عباس نقل مىكرد : رسول خدا صلى الله عليه و آله هشت ركعت را با هم و هفت ركعت را با هم خواند ، بىآنكه مريضى يا علتى در كار باشد . « 3 »\r\n29 - بزار در مسند خود از ابوهريره نقل مىكند : رسول خدا صلى الله عليه و آله در مدينه بدون حالت خوف ، دو نماز را با هم خواند . « 4 »\r\n30 - طبرانى در الأوسط والكبير با سند خود از عبداللَّه بن مسعود نقل مىكند كه :\r\nرسول خدا صلى الله عليه و آله در مدينه ، ظهر و عصر را و مغرب و عشاء را با هم خواند . گفتند : چرا ؟\r\nفرمود : چنين كردم تا امتم به زحمت نيفتند . « 5 »\r\nاين 30 حديث كه از صحاح و سنن و مسندها گرد آورديم و در نقل آنها سخن را گسترديم ، تا خواننده بداند كه اينها احاديثى است كه بزرگان حديث و تدوين كنندگان آثار ، به نقل آنها اهميت نشان داده‌اند و كسى نمىتواند اينها را انكار يا ردّ كند . روايات ديگرى هم هست كه جهت رعايت اختصار از نقل آنها چشم پوشيديم و در كتب حديث پراكنده است . « 6 » سند همهء اين احاديث فراوان ، به اين اشخاص مىرسد :\r\n\r\n\r\n","description":"","footnote":"\r\n( 1 ) . معانى الآثار : ج 1 ، ص 161\r\n( 2 ) . حلية الأولياء : ج 3 ، ص 90 ، باب جابر بن زيد .\r\n( 3 ) . همان .\r\n( 4 ) . مسند بزار : ج 1 ، ص 283 ، حديث 421\r\n( 5 ) . المعجم الكبير : ج 10 ، ص 269 ، حديث 10525\r\n( 6 ) . ر . ك : المعجم الاوسط : ج 2 ، ص 94 ، كنز العمال : ج 8 ، ص 246 - 251 ، شمارهء 22764 ، 22767 ، 22771 ، 22774 ، 22777 ، 22778\r\n","page_name":" 453 ","page_number":453},
  {"content":"\r\n\r\n1 - عبداللَّه بن عباس ، داناى امت . 2 - عبداللَّه بن عمر ، 3 - ابوايوب انصارى مهماندار پيامبر صلى الله عليه و آله ، 4 - ابوهريرهء دوسى ، 5 - جابر بن عبداللَّه انصارى ، 6 - عبداللَّه بن مسعود .\r\n\r\nتوجيهات ردّ جمع بين دو نماز\r\nروايات صريح است در اينكه پيامبر خدا صلى الله عليه و آله در مدينه ، بدون آنكه خوف ، باران يا بيمارى و علتى باشد ، دو نماز را با هم خوانده است تا جمع بين دو نماز و مشروعيت آن را بيان كند ، تا توهم نشود كه جدا خواندن واجب است ، چرا كه پيامبر صلى الله عليه و آله بر خواندن نمازها در وقت فضيلتش استمرار داشته است . پيامبر با عمل خويش ثابت كرد كه جمع هم جايز است ، هرچند بهتر ، خواندن در وقت خودش است .\r\nاز آنجا كه مضمون اين روايات ، مخالف با مذاهب رايج فقهى است ، شمارى از محدثان و اهل فتوا كوشيده‌اند روايات را طبق فتواها معنى كنند ، به جاى آنكه روايات را معيارى براى شناخت حق و باطل قرار دهند . از اين‌رو بسيارى از ايشان عمل به اين روايات را ترك كرده‌اند . ليكن جمعى هم به آن عمل كرده و طبق آن فتوا داده‌اند . طبق آنچه گذشت ، نام آنان را ابن رشد در « بداية المجتهد » و نووى در « المجموع » آورده است .\r\nاز ميان همهء عذرها و توجيه‌هاى مخالفان ، به يكى از آنها مىپردازيم و آن اينكه جمع بين دو نماز ، جمع صورى و ظاهرى بوده نه حقيقى و دليل آن هم روشن خواهد شد .\r\n\r\nجمع صورى !\r\nشمارى از كسانى كه به حلّ اين احاديث پرداخته‌اند ، به اين راه حل روى آورده‌اند كه جمع ، جمع حقيقى نبوده ، مثل آنچه در سفر انجام مىگيرد ، بلكه جمع صورى بوده ، يعنى پيامبر صلى الله عليه و آله نماز ظهر را تا حدى تأخير مىانداخت كه از وقت آن به اندازهء چهار ركعت باقى بماند ، آنگاه نماز ظهر مىخواند و با اتمام آن وقت نماز عصر مىرسيد و عصر را هم مىخواند ، پس دو نماز را با هم خوانده است ! با اينكه هر يك از دو نماز را در\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nوقت خود انجام داده است . اين از سخنان شمارى از شرح كنندگان احاديث بر مىآيد .\r\nاينك كلمات آنان :\r\n1 - نووى گويد : برخى چنين تأويل كرده‌اند كه نماز اول را تا آخرين حدّ وقتش تأخير مىانداخت و در آن وقت مىخواند و چون فارغ مىشد ، وقت نماز بعدى وارد شده بود ، آن را هم مىخواند ، پس نمازش به صورتِ جمع بوده است .\r\nسپس اين را ردّ كرده ، مىگويد : اين نيز ضعيف يا باطل است ، چرا كه با ظاهر مخالفتى غير قابل تحمل دارد . ابن عباس كه خطبه خواند و استدلالش براى جمع به آن حديث بود و ابوهريره هم آن را تصديق كرد و انكار ننمود ، در ردّ تأويل ، صراحت دارد . « 1 »\r\nالبته بهتر بود نووى در ردّ اين ، سخن ما را مىگفت و آن اينكه رسول خدا صلى الله عليه و آله براى رفع زحمت از امتش دو نماز را با هم مىخواند ، در حالى كه جمع بين دو نماز به شيوهء ياد شده ، سخت‌تر از جداجدا خواندن است .\r\nابن قدامه گويد : جمع ، رخصت است . اگر آن طور بود كه اينان گفته‌اند ، زحمت و سختى آن بيش از آن است كه هر نماز را در وقت خودش انجام دهند ، چون خواندن هر نماز در وقت خودش ، راحت‌تر از مراعاتِ دو طرفِ اول و آخر وقت دو نماز است ، به نحوى كه از وقت نماز اول جز به مقدار خواندنش باقى نمانده باشد . به علاوه اگر چنين جمعى درست باشد ، بايد بتوان نماز عصر و مغرب را هم با هم خواند ، همچنين عشاء با نماز صبح را ، در حالى كه در حرمت اين كار ، هيچ اختلافى در امت نيست . عمل به روايت به وجهى كه به فهم انسان مىآيد ، بهتر از اين تكلف است . « 2 »\r\nهمچنان كه مقدسى در « الشرح الكبير » « 3 » هم اين تأويل را مثل ابن قدامه ردّ كرده است و چون عبارت در هر دو كتاب يكى بود ، به عبارت كتاب ابن قدامه اكتفا كرديم .\r\n\r\n\r\n","description":"","footnote":"\r\n( 1 ) . شرح صحيح مسلم : ج 5 ، ص 225\r\n( 2 ) . المغنى : ج 2 ، ص 113 - 114\r\n( 3 ) . الشرح الكبير ، در ذيل « المغنى » : ج 2 ، ص 115\r\n","page_name":" 455 ","page_number":455},
  {"content":"\r\n\r\nآرى ، اين دو با آنچه از ايشان نقل كرديم ، تفسير جمع بين دو نماز براى مسافر را به شكل « جمعِ صورى » ردّ كرده‌اند و چون ملاك جمع در هر دو مورد ( مسافر و حاضر ) يكى است ، يعنى رفع حرج و زحمت از امت ، و جمعِ صورى مشقّت‌بارتر است ، كلام هر دو را در اينجا آورديم .\r\nبه خاطر آنچه گفتيم ، خطّابى جمع بين دو نماز را به شكل جمع حقيقى دانسته است نه جمعِ صورى ، و گفته است :\r\nظاهر اسم « جمع » در عرف ، در جايى به كار نمىرود كه كسى ظهر را تأخير بيندازد و در آخر وقتش بخواند و عصر را هم جلو بيندازد و در اول وقتش بخواند ، چرا كه چنين كسى هر يك از دو نماز را در وقت خاصّ آن خوانده است .\r\nگويد : جمع معروف بين دو نماز آن است كه هر دو نماز در وقت يكى از آنها خوانده شود . مگر نمىبينى كه جمع بين دو نماز در عرفه و مزدلفه چنين است ؟ « 1 »\r\nپايان نگارش كتاب ، 8 شعبان 1426 ق\r\nجعفر سبحانى\r\nپايان ترجمه : روز عاشورا ، 1427 ق\r\n( 10 بهمن 1385 )\r\nقم - جواد محدثى\r\n\r\n\r\n\r\n","description":"","footnote":"\r\n( 1 ) . معالم السنن : ج 2 ، ص 52 ، حديث 1163 ؛ عون المعبود : ج 1 ، ص 468\r\n","page_name":" 456 ","page_number":456}
  ]