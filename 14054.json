[
  {"content":"\r\n\r\nداراب نامه\r\nجلد اول\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nمحمد بن احمد بيغمى\r\nداراب نامه\r\nجلد اول\r\nبا مقدمه وتصحيح وتعليقات\r\nذبيح الله صفا\r\nتهران 1381\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nبيغمى ، محمد بن احمد ، قرن 9 ق .\r\nداراب نامه / نويسنده محمد بن احمد بيغمى ، با مقدمه وتصحيح وتعليقات ذبيح الله صفا . - تهران : شركت انتشارات علمى وفرهنگى ، 1381 .\r\n2 ج . ( ج . 1 ) 6 - 381 - 445 - 964 ISBN - . ( دوره ) 2 - 383 - 445 - 964 ISBN\r\nفهرستنويسى براساس اطلاعات فيپا .\r\nچاپ دوم : 1381 .\r\n1 . نثر فارسى - - قرن 9 ق . 2 . ايران - - تاريخ - - كيانيان - - داستان . 3 . داستانهاى فارسى - - قرن 9 ق . الف .\r\nصفا ، ذبيح الله ، 1290 - 1378 . مصحح . ب . عنوان .\r\n2 د / 5688 pir 833 / 8 فا 8\r\n1381\r\nكتابخانه ملى ايران\r\n39919 - 81 م\r\nداراب نامه ( جلد اول )\r\nنويسنده : محمد بن احمد بيغمى\r\nبا مقدمه وتصحيح وتعليقات : دكتر ذبيح الله صفا\r\nچاپ نخست : 1339\r\nچاپ دوم : 1381 ، شمارگان : 1500 نسخه\r\nحروفچينى وآماده سازى : شركت انتشارات علمى وفرهنگى\r\nليتوگرافى : موج ، چاپ : سهند ، صحافى : مهرآئين\r\nحق چاپ محفوظ است .\r\nشركت انتشارات علمى وفرهنگى\r\nاداره مركزى : خيابان آفريقا ، چهارراه حفانى ( جهان كودك ) ، كوچهء كمان ، پلاك 4 ، كدپستى 15178 ،\r\nصندوق پستى 366 - 15175 ، تلفن : 71 - 8774569 ، فاكس : 8774572\r\nپخش : شركت بازرگانى كتاب گستر ، خيابان افريقا ، بين بلوار ناهيد وگلشهر ، كوچه گلفام ، پلاك 1 ، كدپستى 19156 ، تلفن : 19795 20 ، تلفكس : 2050326\r\nفروشگاه يك : خيابان انقلاب - روبروى دراصلى دانشگاه تهران ، تلفن : 6400786\r\nفروشگاه دو : خيابان انقلاب - نبش خيابان 16 آذر ، تلفن : 6498467\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nفهرست مطالب\r\nمقدمه هفت\r\n1 - آغاز داستان 1\r\n2 - بخواب ديدن فيروز شاه عين الحيات را و رفتن او بجانب يمن 15\r\n3 - فرخ‌زاد پسر پيل‌زور 51\r\n4 - فيروز شاه در راه يمن 71\r\n5 - ديدار فيروز شاه و عين الحيات 129\r\n6 - اسارت فيروز شاه و فرخ‌زاد 171\r\n7 - در جستجوى فيروز شاه و فرخ‌زاد 187\r\n8 - رزمهاى فيروز شاه و فرخ‌زاد 197\r\n9 - لشكر فرستادن ملك داراب بسوى يمن 251\r\n10 - عزيمت ملك داراب بسوى يمن و جنگ با سرور يمنى 307\r\n11 - پيوستن فيروز شاه بسپاه ملك داراب 363\r\n12 - محاصرهء قلعهء تعز و فتح ايرانيان 429\r\n13 - گريختن يمنيان بمصر 481\r\n14 - جنگ شاه داراب با مصريان 521\r\n15 - مقنطره جادو 637\r\n16 - شكست مصريان 687\r\n17 - فتح اسكندريه 709\r\n18 - از فتح مصر تا فتح حلب 751\r\n19 - محاصرهء شام 835\r\n20 - پهلوانان ايران در شهر دمشق 877\r\nپايان جلد اول 918\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nمقدمه\r\nكتاب حاضر كه مجلد اول آن تقديم خوانندهء ارجمند مىشود يكى از متنهاى پرارزش نثر فارسى است بنام « داراب‌نامه » .\r\nداراب پسر بهمن پسر اسفنديار پسر گشتاسپ از جملهء پادشاهان اخير سلسلهء داستانى كيانيست كه دربارهء او از ادبيات پهلوى ببعد داستانهايى مشهور و از آن جمله بود داستان « دارا و بت زرين » در ادب پهلوى كه گويا به زبان عربى درآمده بود « 1 » .\r\nاين داراب كه در داستانهاى ملى ما پسر بهمن و هماى چهرآزاد ( دختر ملك مصر و بنابر بعض روايات داستانى دختر بهمن پسر اسفنديار ) است ، پدر داراى دارايان آخرين پادشاه كيانى بود ، ليكن در داستان حاضر فرزند او دارا نام ندارد بلكه فيروز شاه ناميده مىشود ، و پادشاهى مقهور و منكوب نيست بلكه بهادر و جهانگشا و جهاندارست كه از كودكى باز در جنگهاى بزرگ شجاعتها نمود و يك تنه خود را بر لشكرهاى انبوه زد و در هر كارى از عشق و جنگ كامياب بود .\r\nاين كتاب دارابنامه كه در دست داريم در حقيقت داستان همين فيروزشاهست و ازين روى ميبايست « فيروزنامه » خوانده شود چه اثر داراب در آن بسيار كمتر از پسرش فيروزشاهست .\r\n\r\n\r\n","description":"","footnote":"\r\n( 1 ) - رجوع شود به الفهرست ابن النديم چاپ لايپزيگ ص 305 ؛ حماسه‌سرايى در ايران ، دكتر صفا ، چاپ دوم ص 544\r\n","page_name":" مقدمه 7 ","page_number":7},
  {"content":"\r\n\r\nمؤلف و يا اگر بهتر بگويم ، گزارندهء اين داستان مفصل و دلچسب كسى است كه نامش در صحيفهء 215 همين جلد شيخ محمد بن شيخ على بن شيخ طاهرى ( يا : طامرى ) و در صحيفهء 363 شيخ محمد بن شيخ احمد بن شيخ على المشهور به « يغمى » آمده است . در صورت اول نسبت مؤلف به نحوى تحرير شده است كه طاهرى و طامرى هر دو خوانده مىشود . بهرحال اين اسم به صورت كامل خود يعنى : « مولانا شيخ حاجى محمد بن شيخ احمد بن مولانا على بن حاجى محمد طاهرى ( طامرى ) المشهور به بيغمى » چند بار در كتاب آمده است .\r\nاز زندگانى و احوال اين گزارنده و مؤلف فعلا اطلاعى ندارم و همين‌قدر بحدس و تقريب و از روى قرائنى كه در كتاب بدست آمده ميتوانم او را از قصّاصان ميان قرن هشتم و قرن نهم بدانم كه داستان كهنه‌يى را كه مسلما مربوط بپيش از اسلام و بازمانده از هيأت قديمتريست ، و در بسيارى موارد به « داستان كهن » و « تاريخ كهن » و امثال آنها ياد شده ، در حفظ داشت و آن را در حضور گروهى ميگفت و يا املاء ميكرد و محرر و كاتبى بنام « محمود دفترخوان » آن را مىشنيد و يادداشت مينمود و بعد در حضور جمع ميخواند .\r\nمولانا بيغمى اين داستان را از قصّاصان ديگر گرفته بود و آنان نيز سينه به سينه تا بروزگار كهن پيش ميرفتند . اين رسمى قديم دربارهء قصه‌ها و داستانهاى قهرمانى بود كه در تعليقات كتاب باز بدان اشاره خواهم كرد و دلايلى را كه ازين نقل و قدمت داستان موجودست بدست خواهم داد .\r\nدر متن كتاب اشعار كثيرى ببحر متقارب از همين داستان دارابنامه نقل شده است . بعيد نمىدانم كه اين داستان پيش از تحرير اخير خود يك بار بنظم درآمده و همان منظومه مورد استفادهء قصّاصان قرار گرفته و خود از بين رفته باشد . شايد هم گزارندهء داستان خود در سرودن ابيات مذكور دخيل بود .\r\nنسخه‌يى كه ازين داستان منثور در دستست نسخهء منحصرى است از كتابخانهء\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n« روان » تركيه بشمارهء 1517 كه دوست فاضلم آقاى مجتبى مينوى استاد دانشگاه تهران هنگامى كه از طرف دانشگاه تهران سرگرم انتخاب و فيلمبردارى از نسخ نادر كتابخانهاى تركيه بود به اين نسخهء پربها دست يافت و از آن ميكرو فيلمى تهيه كرد تا در كتابخانهء مركزى دانشگاه محفوظ بماند و اينك آن ميكرو فيلم بشمارهء 226 در آن كتابخانه محفوظست و نويسندهء اين سطور از عكسى كه از آن تهيه شده استفاده كرده است .\r\nتاريخ تحرير اين نسخه « ذى الحجهء سنهء سبع و ثمانين و ثمانمائه » يعنى سال 887 است . نسخهء مذكور در شهر تبريز استنساح شد و در پايان جلد چهارم نام استنساخ كننده همان « محمود دفترخوان » است كه پيش ازين ديده‌ايم . براى من اين شك باقيست كه آيا اين همان نسخه‌ييست كه محمود دفترخوان از كلام مولانا بيغمى ترتيب داده يا نسخهء ديگرى است كه از روى نسخهء اساس استنساخ شده و هيچگونه تغييرى بوسيلهء ناسخ جديد در آن راه نيافته و به همان صورت اصل باقى مانده است .\r\nدر پشت اولين صفحهء اين نسخه يعنى صفحهء ماقبل آغاز كتاب ، ضمن خطوط مختلف و يادگاريها و ابيات متفرق ، كتابدارى كه بايست عضو كتابخانهء « روان » بوده باشد ، در معرفى نسخه نوشته است : « قطعة من داراب‌نامه » . آنچه از روى نسخه دريافته مىشود آنست كه اين داستان بسيار مفصل بوده و قسمتى كه در دستست همهء كتاب نيست . در آخر نسخه چنين مىخوانيم : « تمام شد دفتر ششم از داراب‌نامه در مجلد اول در شهر تبريز در هفتم ماه ذو الحجهء سنهء سبع و ثمانين و ثمانمائة الهجرية » . آنچه ازين عبارت فهميده مىشود آنست كه ميبايست كتاب حاضر در چندين مجلد و هر مجلد در چند دفتر بوده باشد و حال آنكه در ساير موارد همين نسخه بجاى دفتر مجلد گفته شده است . مثلا در پايان دفتر چهارم ناسخ مىنويسد : « تمام شد اين مجلد چهارم . . .\r\nاكنون مدخل كنيم در مجلد پنجم . . . » . ازين گفتار معلوم مىشود كه نسخهء حاضر\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nشش دفتر يا شش مجلد از دارابنامه است نه يك مجلد در شش دفتر و ظاهرا آنچه ازين كتاب موجودست شش دفتر يا شش مجلد اول آنست و گويا باقى كتاب يا اصلا تحرير نشده و يا از ميان رفته باشد زيرا از پايان نسخهء موجود چنين برميآيد كه داستان ناتمامست .\r\nدربارهء نسخهء اين داستان مجددا توضيحاتى در تعليقات كتاب خواهم داد و فعلا براى آنكه خوانندهء گرامى نمونه‌هايى از آن در دست داشته باشد تصوير صحائفى از آن بتوضيحى كه در ذيل هريك مىبينيد نقل مىشود .\r\nكتاب موجود غير از فايدهء داستانى آن داراى فوايد كثير لغوى ، دستورى ، انشايى است ؛ و نيز منبع سرشارى از اطلاعات دربارهء مسائل اجتماعى و تاريخى جامعهء ايرانى در ادوار گذشته است و از اين همه فوايد و اطلاعات در تدوين تعليقات كتاب تا آنجا كه مقدورست استفاده خواهد شد .\r\nاز نكته‌هايى كه فعلا اشارهء به آنها را لازم ميدانم يكى آنست كه تحرير ديگرى از داراب‌نامه در دست داريم كه از آن چند نسخه در هندوستان و ايران و كتابخانهاى فرنگ موجودست . آن تحرير كه ظاهرا پيش از تحرير حاضر صورت گرفته ، و نويسندهء اين سطور آن را هم براى چاپ حاضر كرده است ، از داستانگزاريست بنام ابو طاهر بن حسن بن على بن موسى الطرسوسى ( يا : الطرطوسى ) . اين دو تحرير از حيث داستان باهم اختلافات بسيار دارند ، چنان كه مسلما تحرير طرطوسى ( يا طرسوسى ) متأثرست از روايات يونانى و سريانى ، و حال آنكه تحرير « بيغمى » يعنى دارابنامهء حاضر متأثرست از روايات ايرانى پيش از اسلام و دورهء اسلامى . علاوه برين شيوهء نثر طرطوسى كهنه‌تر و شيوهء نثر بيغمى نوتر و روانتر به نظر ميرسد .\r\nنكتهء ديگر آنكه اين كتاب به نحوى كه فصل‌بندى كرده‌ام تحرير نيافته بلكه تمام داستان بدون انقطاع و انفصال پشت سر هم نوشته شده و علائم فارقى\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nجز اشارهء راوى بروايت خود يا گزارندگان داستان كه گاه با مركب ديگرى نوشته شده است ، در كتاب مشهود نيست ؛ ولى براى آنكه خوانندهء معاصر كه بانفصال اجزاء داستانها عادت دارد ، ملول نشود فصولى ترتيب دادم و براى آن فصول عنوانهايى كه نمايندهء كلى مطلب آن فصل باشد نوشتم . اين عنوانها اصلا در نسخهء اساس وجود ندارد و اين بنده آنها را نوشته و اگر خطايى رفته است طلب عفو دارد .\r\nنكتهء ديگر آنكه درين كتاب غالبا « ذال » ها را « دال » نوشته‌اند مثلا بگذرد « بگدرد » و گذاشت « گداشت » و گذشت « گدشت » و حاذق « حادق » و نافذ « نافد » آمده و همچنين « دال » آخر برخى افعال به صورت « ت » ثبت شده و در نتيجه گاهى « ايد » ( يعنى استيد ) « ايت » شده است . چون اين صورتها نمايندهء لهجهء خاصى در تلفظ حروف مذكورست آنها را ، جز در مواردى كه احتمالا موجب دشوارى قرائت ميشد ، تغيير نداده و به صورت اصل نگاه داشته‌ام .\r\nاشعارى كه بمناسبت و بوفور در اين كتاب آمده از شاعران مختلف ايران از قرن چهارم ببعد است . بعضى از آن شاعران را در ذيل صحايف معرفى كرده‌ام و صاحبان برخى از ابيات ديگر كه معروف بوده‌اند معرفى نشده‌اند ، و بسيارى از اشعار ديگر را هم كه نمىدانم از كيست طبعا بدون معرفى قائل آن عينا طبع كرده‌ام .\r\nساير اختصاصات خطى كتاب نيز همانطور كه بود نگاه داشته شد مگر در مواردى كه محرر « باء » متصل بفعل را ، مثل « ببينم » و امثال آن ، جدا و به صورت « به بينم » نوشته ؛ فقط درين مورد در نسخه تصرف كردم و « باء » را متصل بفعل چاپ نمودم . اميدست كه اين تصرف موجب ملالت خاطر محققان و مايهء خرده‌گيرى آنان بر اين بندهء ضعيف نگردد .\r\nدر اينجا لازم ميدانم از حسن توجه و اظهار علاقه‌يى كه اولياء بنگاه ترجمه و نشر كتاب بطبع و نشر اين اثر گرانبهاى ادبى پارسى كرده‌اند مراتب تشكر خود را\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nاظهار دارم . اميدوارم بنگاه مذكور نظير همين توجه را دربارهء بسيارى ديگر از آثار پرارزش ادبى پارسى كه تاكنون طبع نشده است ، به كار برد و ازين راه خدمتى بىسابقه به زبان و ادب فارسى انجام دهد .\r\nيكى از دوستان عزيزم ، آقاى غلامرضا فرزانه‌پور ، عضو كتابخانهء مركزى دانشگاه كه الحق از جويايى كمال ساعتى ملالت نمىپذيرد ، در استنساخ و تصحيح اين كتاب مرا بهمكارى سودمند خود دلگرم كرده و ازين راه بر من منت نهاده است .\r\nايزد عزّ و علا او را در مآرب و مقاصد علمى خود كامياب و مؤيد داراد .\r\nتهران 28 امردادماه 1339 ذبيح اللّه صفا\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nتصوير صفحه آغاز نسخهء خطى دارابنامه\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nتصوير صفحه\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nتصوير صفحه\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nتصوير صفحه\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\n1 آغاز داستان\r\nالحمد للّه ربّ العالمين و الصّلوة و السّلام على خير خلقه محمد و آله اجمعين .\r\nاما راويان اخبار و ناقلان اسرار و مؤرّخان اين تاريخ چنين روايت ميكنند كه : چون پادشاهى ايران‌زمين به ملك داراب بن بهمن بن اسفنديار بن گشتاسپ بن لهراسپ شاه رسيد ، و بر تخت ايران‌زمين نشست ، در « 1 » عدل بر گشاد و دست ظلم ببست ، و همهء بزرگان ايران زمين ازو راضى بودند . در « 2 » پاىتخت او پهلوانى بود كه او را پيل‌زور بن پيل تن ميگفتند ، و از فرزندان رستم زال زر بود ، و به پهلوانى او در ايران‌زمين نبود . و ملك داراب را دو وزير دانا بود ، يكى را روشن راى وزير نام بود ، و ديگرى را طيطوس حكيم نام بود . و اين طيطوس حكيم از حكماى يونان بود و بغايت دانا و كاردان و در همه علمى ماهر بود .\r\nاز قضاى إله يك روزى ملك داراب با امراى پاىتخت خود نشسته بود و مى مىخورد و خوش وقت شده بود . ناگاه آهى از جگر بركشيد . طيطوس حكيم گفت : شهريارا ، كامكارا ! ترا چه بود كه چنين آهى از جگر بركشيدى ؟ و بر خاطر مباركت چه غم رسيد ؟ بيان نماييد تا بندگان به تدارك آن مشغول شويم . ملك\r\n\r\n\r\n","description":"","footnote":"\r\n1 و 2 - در اصل : و در\r\n","page_name":" 1 ","page_number":17},
  {"content":"\r\n\r\nداراب گفت : اى حكيم خردمند ، جهان به آدمى مشرّف و منوّرست . بدان كه در آن پيش كه خداى تعالى مرا آن فرزند داد ، در وقت ولادت مادرش بمرد . من قدم آن فرزند را نامبارك گرفتم و حكم كردم كه او را در دريا انداختند . اكنون ندانم كه آن فرزند هست يا نه . چون اين زمان در ايران‌زمين پادشاه شدم ، مرا فرزندى مىبايد كه چون من بعد از پدرم ملك بهمن پادشاه ايران شدم ، آن فرزند نيز بعد از من بيادگار من در ايران‌زمين پادشاه شود تا نام من از عالم گم نشود كه بزرگان گفته‌اند ، بيت :\r\n زند [ ه ا 
  ] ست كسى كه در ديارش * ماند خلفى بيادگارش \r\nهرچند كه جهد ميكنم بجهد و جدّ من ميسر نمىشود . بيت :\r\n من جهد همى كنم ، فلك مىگويد * بيرون ز كفايت تو كارى دگرست « 1 » \r\nتو يكبارى در علم فلكى از اختر بلند سؤال كن كه مرا هيچ فرزند در طالع هست و اگر هست از بطن كيست ؟ باشد كه خداى تعالى مرا فرزندى كرامت كند و بدان معنى تاج منت بر سرم نهد . طيطوس حكيم احتياط بليغ كرد . چون طالع ملك داراب معيّن بود ، خانهء پنجم كه خانهء فرزندست احتياط كرد . وقت عطيّهء صاحب پنجم ديد . خرم شد و ملك داراب را خبر كرد ، و گفت : اى شاه بشارت باد ترا كه وقت عطيّهء صاحب پنجم است و درين قريب خداى تعالى ترا فرزندى نرينه‌يى « 2 » كرامت خواهد كردن .\r\nملك داراب گفت : اى حكيم خردمند ، مدتيست كه من طالب اين هديه‌ام و اين مطلوب بحصول نمىپيوندد ، و دلم از مداخلت و مباشرت گرفته خاطر شده است ، ميل بدين معنى كم واقع مىشود . تدبير اين كار چيست ؟ حكيم گفت : اى شاه تدبير دو چيزست . بدانكه در اعضاى آدمى چهار چيزست كه اعضاى رئيسه است و آن\r\n\r\n\r\n","description":"","footnote":"\r\n( 1 ) - در اصل : ديگرست .\r\n( 2 ) - يعنى : فرزند نرينه‌يى . ياء فرزندى نشانهء كسرهء اضافه است و بتكرار درين نسخه آمده است .\r\n","page_name":" 2 ","page_number":18},
  {"content":"\r\n\r\nدل و دماغ و جگر و گرده است . [ اى شهريار ، ببايد دانست كه در تن آدمى 
  ] « 1 » دل مرتبت شاهى دارد و دماغ مرتبهء وزارت دارد و جگر مرتبهء عاملى دارد و گرده مرتبهء امارت دارد . تركيبى مىبايد مقّوى دل و دماغ [ و جگر 
  ] و گرده ؛ و ديگر مىبايد بيگانه‌يى در تصرف آوردن . حكما گفته‌اند كه در وقت مجامعت اگر ارادت و ميل از طرف مذكّر باشد ، فرزند نرينه آيد و اگر در وقت مجامعت ميل مؤنّث زياده باشد فرزند مؤنث باشد . و ديگر بدانك شهوت با كسى بايد كردن كه ميل خاطر بسيار بدان طرف باشد . ملك داراب گفت : اى حكيم خردمند آن تركيب كه مقوّى دل و گرده و جگر و دماغست بهر من تركيب كن و از بهر من دخترى ملكى كه لايقى « 2 » حضرت ما را شايد پيدا كن تا در قبض درآريم .\r\nطيطوس حكيم گفت كه ملك را بقا باد . شنيده‌ام كه در ملك بربر شاه فيدوس بربرى را دخترى عظيم صاحب جمال و صاحب كمال هست . آن دختر را از براى شاه مىبايد آوردن تا ملك تصرف كند . ملك داراب گفت : نعم . ترا بايد رفتن . گفت : بروم اى شاه و منت بر جان دارم . ملك داراب كارسازى تمام كرد و طيطوس حكيم را با چهار سر امير بزرگ از سرداران پاىتخت خود امر كرد ، قهار ايرانى و قهرمهء ايرانى و طهماسب ايرانى و طهمورث ايرانى ، و بر طرف دارالملك بربر كه هاماوران بود ، روانه كرد . طيطوس حكيم بعد از مدتى مديد به شهر هاماوران رسيد . چون بدان شهر رسيد پيشتر غلامى چند را به خدمت شاه فيدوس فرستاد و از آمدن خود ملك فيدوس را اعلام كرد .\r\nشاه بربر زمين وزيرى داشت نيك اختر وزير نام . ملك بربر با وزير خود گفت كه ملك داراب در آن وقتى كه از يونان بيرون آمد ، گذارش بر ما بود و اكنون ما را ياد كرده است ، وزير بزرگ خود را بر ما فرستاده است . البته به كار\r\n\r\n\r\n","description":"","footnote":"\r\n( 1 ) - در نسخه باندازهء نصف سطر كم‌رنگ و قسمتى از آن به كلى بىرنگ شده است ، آنچه خوانده شد همينست .\r\n( 2 ) - در اصل : لايق .\r\n","page_name":" 3 ","page_number":19},
  {"content":"\r\n\r\nبزرگ آمده باشد . او را بتعظيم تمام ببايد آوردن . نيك اختر وزير گفت كه چنين است كه ملك فرمود . پس حكيم را استقبال كردند و او را بحرمت تمام پيش شاه بربر آوردند . چون طيطوس حكيم پيش شاه بربر رسيد ، شرط خدمت بجاى آورد و بعد از ملاقات سلام ملك داراب رسانيد . چون پيشتر ميان شاه فيدوس و ملك داراب دوستى بود ، كه ملك داراب كه از يونان بيرون آمده بود ، گذارش به بربر زمين بود . حكيم مكتوب را كه آورده بود برسانيد ، مكتوب را مطالعه كردند و غرض مكتوب معلوم كردند . بعد از آن طيطوس حكيم را جاى نيكو فرود آوردند و آنچه لايق حكيم بود به خدمت فرستادند .\r\nاما ملك فيدوس در خلوت نيك اختر وزير را طلب كرد و گفت : اى وزير خردمند ، ملك داراب از من دختر خواسته است . منعش نميتوانم كردن كه پادشاه عظيم القدرست . امروز در كلّ بساط عالم چون ملك داراب پادشاهى نيست .\r\nچون منع كنم ؟ و اگر دختر مىدهم ايران‌زمين دورست و من اين دختر را عظيم دوست ميدارم و بى او نمىتوانم بودن . چارهء من چه باشد ؟\r\nمؤلف اين داستان روايت مىكند كه چون نيك اختر وزير از شاه بربر اين سخن بشنيد ، گفت : اى شاه هيچ غم مخور كه چارهء اين كار بسازم بنوعى كه بهتر باشد .\r\nروز ديگر كه آفتاب جهانتاب طالع شد ، حكيم با بزرگان در مجلس شاه بربر حاضر شدند . نيك اختر وزير با طيطوس حكيم گفت كه اى حكيم خردمند ، معلوم دان و آگاه باش كه اين دختر را كه ملك داراب طلب كرده است ، از طرف مغرب و از جانب روم و از چند جاى ديگر هم بطلب اين دختر آمده بودند . ملك فيدوس سوگند ياد كرده است كه من كريمهء خود را به كسى خواهم دادن كه چهار مسئلهء مرا جواب گويد . از هركس كه سؤال كرد هيچ‌كس جواب نداد . ملك نيز دختر را بكس نداد . چون تو مرد حكيم دانايى ، و بطلب كارى چنين آمده‌اى ،\r\n\r\n","description":"","footnote":"","page_name":" 4 ","page_number":20},
  {"content":"\r\n\r\nجواب مسئلهء ملك را بگوى تا سوگند ملك را بجاى آورده باشى و نيز اظهار فضل تو درين مملكت ظاهر شده باشد . بعد از آن دختر بدهيم . اگر تو در جواب عاجز آيى پس تو باز گرد تا از تو داناتر كسى بيايد تا جواب مسئلهء ملك بگويد و دختر ببرد . طيطوس حكيم گفت كه سؤال كنيد تا هم در مجلس جواب بگويم و اگر در جواب عاجز آيم آنچه آورده‌ام بگذارم و بروم .\r\n\r\nسؤال كردن نيك اختر وزير از طيطوس حكيم\r\n- نيك اختر وزير گفت كه ما را خبر ده از عالم بىطمع كه عالم بىطمع كيست ؟ و ديگر خبر ده از لقمهء بىشبهه كه لقمه‌يى كه درو شبهه نباشد كدامست ؟ و خبر ده ما را از طاعت بىريا و طاعت كه مقبول باشد و درو هيچ ريا نباشد كدامست ؟ و خبر ده ما را از يار موافق كه يار كه با تو موافق باشد آن يار كدامست ؟ طيطوس حكيم در حال جواب گفت ؛ گفت : اى وزير بشنو . اول سؤال كردى كه عالم بىطمع كيست ؛ بدانك عالم بىطمع ذات پاك پروردگارست ، جلّ و علا ، كه علمش ناغايتست . اگر علم جملهء علما و علم جملهء انبيا جمع كنى از درياى علم او چندان نباشد كه شخصى سوزنى در دريايى فرو برد . تصور كن كه بسوزنى چه مقدار آب از دريا برآيد و يا در آن درياچه نقصان پديد آيد ؟ علم جملهء انبيا از علم خداى تعالى از آن آب بسر سوزن كم‌تر آيد . بيت :\r\n هيچ دل را بكنه او ره نيست * عقل و جان از كمالش آگه نيست\r\nسست جولان ز عزّ ذاتش وهم * تنگ ميدان ز كنه وصفش فهم\r\nفعل او خارج از درون و برون * ذات او برتر از چگونه و چون\r\nعقل كل يك سخن ز دفتر او * نفس كل يك پياده از در او\r\nچون تو در علم خود زبون باشى * عارف كردگار چون باشى ؟ « 1 » \r\nآفريننده‌يى كه از تركيب كاف و نون آيت وجود بنگاشت و بلطايف صنع\r\n\r\n\r\n","description":"","footnote":"\r\n( 1 ) - از حديقهء سنائى\r\n","page_name":" 5 ","page_number":21},
  {"content":"\r\n\r\nبىچون رايت حدوث برافراشت و بقلم ابداع دايرهء اين ميدان اغبر بركشيد و به پرگار ايجاد بيرنگ وجود اين گوى اخضر زد . شعر :\r\n كاف كن در مشيتش چو بگشت * صنع بيرنگ هر دو عالم زد\r\nشحنهء امر و نهى تكليفش * خيمه بر آب و خاك و آدم زد \r\nو بهيچ‌كس طمع ندارد و به هيچ احتياجى ندارد . پس عالم بىطمع ذات پاك خداوند تعالى باشد .\r\nسؤال دوم : لقمهء بىشبهه ، فرو بردن غضب و قهرست از زيردستان خود .\r\nسؤال سوم : طاعت بىريا ، انديشه كردنست در بزرگى و وحدانيت خداى تعالى كه آن انديشه در وحدانيت او هيچ ملكى نداند به غير از خداى تعالى .\r\n[ سؤال چهارم 
  ] : يار موافق عمل تست كه بزرگان روزگار گفته‌اند :\r\nحكايت - شخصى بود از ارباب طريقت و سه يار داشت كه دايم روزگار با ايشان بسر مىبرد . روزى نشسته بود و با آن ياران صحبت ميداشت كه ناگاه پيك سلطان آمد كه برخيز كه ترا سلطان طلب مىكند . آن مرد بترسيد كه آيا سلطان با من عنايت خواهد كرد يا غضب ؟ با ياران خود گفت كه مرا سلطان ميطلبد ، با من مىآييد به حضرت سلطان ؟ يكى گفت : من يار توام چندانكه درين مقام باشى ، چون به روى از من طمع آمدن مدار . ديگرى گفت : من تا در خانهء سلطان با تو بيايم ، چون در خانهء سلطان روى من باز گردم ، با تو در خانهء سلطان نيايم . آن ديگر گفت كه من با تو پيش سلطان درآيم ، اگر عنايت بكند من با تو باشم و اگر غضب كند هم با تو باشم .\r\nاى عزيز من ، پس يار تو آنكس باشد كه با تو در پيش سلطان آيد .\r\nاكنون معلوم بايد كردن كه آن سه يار يكى مالست و يكى ديگر خويش و دوستان و زن و فرزند و سيوم عمل است . كه چون پيك حضرت اخى عزرائيل عليه السلام بقبض روح بنده بيايد ، مال درين جهان بماند ، خويشان و دوستان تالب گور بيايند ،\r\n\r\n","description":"","footnote":"","page_name":" 6 ","page_number":22},
  {"content":"\r\n\r\nچون ترا در لحد نهند عمل با تو در گور آيد . پس يار موافق عمل تو باشد كه گفته‌اند : « القبر صندوق العمل » . اگر ترا عمل صالح باشد ترا ببهشت رساند و اگر غيرصالح باشد بدوزخ رساند . پس يار موافق عمل بنده باشد .\r\nچون طيطوس حكيم جواب اين چهار مسئله بگفت ، جمله را پسند آمد .\r\nنيك اختر وزير بپسنديد « 1 » . بناچار اگر خواستند و اگر مه ، گهرتاج را با مال بسيار و نعمت بىشمار با طيطوس حكيم روانه كردند . طيطوس حكيم گهرتاج را برداشت و رو به ايرانشهر كرد تا قريب ايران رسيد . پيشتر رفتند و خبر به ملك داراب كردند كه اينك طيطوس حكيم بعد از دو سال آمد و گهرتاج را آورد . ملك داراب خرم شد و بفرمود تا جملهء بزرگان شهر از روشن راى وزير و پهلوان پيل‌زور كه پهلوان پاىتخت ملك داراب بود ، و از فرزندان رستم زال زر بود ، با جملهء امراى پاىتخت استقبال كردند و طيطوس حكيم را با گهرتاج در شهر درآوردند ، جايى كه ملك فرموده بود نزول كردند . طيطوس حكيم با نيك اختر وزير به خدمت داراب آمدند و سلام ملك فيدوس را رسانيدند و آنچه آورده بودند عرض كردند .\r\nعلما و فضلا را جمع كردند و گهرتاج را با ملك داراب كردند و عقد و پيمان بستند و لواحق دوستى بسوابق دلجويى پيوست و اسباب بيگانگى بلطف حال يگانگى بدل شد .\r\n اتفاق هر دو عالى كرد قدر تاج و تخت * اتصال هر دو روشن كرد چشم ملك و دين \r\nو بميامن موافقت ابواب سرور و سلوت گشاده شد و اسباب عيش و عشرت ساخته و آماده گشت . مجلس انس و خرمى بسان بهشت برين آرايش و جمال يافت و دست گهربار خسرو عدو مال كه هميشه در بزم و رزم زرافشان و سرافشان بود . . . « 2 » بيت :\r\n\r\n\r\n","description":"","footnote":"\r\n( 1 ) - در اصل به پسنديد .\r\n( 2 ) - عبارت ناتمامست .\r\n","page_name":" 7 ","page_number":23},
  {"content":"\r\n\r\n در رزم بدست آرد و در بزم ببخشد * ملكى بسوارى و جهانى بسؤالى\r\nعالم‌تر و عادل‌تر ازو هيچ ملك نيست * الا ملك العرش تبارك و تعالى \r\nپس بنياد عروسى كردند ؛ و ماه از براى جشن همايون در سراى زراندود افلاك از ستاره درم زد و خلعت ساقيان سرو قد سيم عذار . . . . « 1 » و زهره بر نواى بلبلان بزم ، مانند گل جامهء صبر و قرار چاك زد و از نالهء ناى و خروش دف دايره كردار پاى نشاط و طرب دايره آسا بر سر گرفت . طيطوس حكيم شبى زفاف معين كرده بود كه شب زفاف شبى بايد كه قمر نيك حال و متصل بكوكب سعد و منصرف از نظر نحس و در برج منقلب باشد تا طالع نطفه به قوت بود تا اگر فرزندى متولد شود بطالع سعد متولد شود .\r\nگويند كه در آن شب كه ملك داراب و اصل و متواصل شد ، هم در آن شب صدف گهرتاج از ملك داراب باردار شد . تقدير چنان بود كه هم در آن شب پيل‌زور كه پهلوان پاىتخت ملك داراب بود او را نيز همين واقعه واقع شد .\r\nكريمهء پهلوان از پيل‌زور حامله شد . روز ديگر ملك داراب بر تخت برآمد و نيك اختر وزير را با مال بسيار و نعمت بىشمار بر طرف بربر روانه كرد . ازين طرف برعايت گهرتاج مشغول شد تا ايام حمل نزديك رسيد و وقت آمدن متولد شود .\r\nطيطوس حكيم با اسطرلاب زرّين حاضر بود كه چون متولد شود طالع وقت را معلوم كند . بيت :\r\n طالع آن باشد اى بدل مشفق * كه بر آينده باشد از مشرق\r\nهركه آيد ز مادر آن هنگام * طالعش آن نهند در احكام \r\nچون فرزند از مادر در وجود آمد ، طيطوس حكيم اسطرلاب بسوى آفتاب داشت . جزو ارتفاع بر مقنطره نهاد ، سرمرى رأس الجدى را نشان كرد و در افق شرقى نگاه كرد ، طالع وقت و طالع كودك معلوم كرد . زايجه بركشيد و از ملك داراب اجازت خواست كه تا به عمل مشغول شود .\r\n\r\n\r\n","description":"","footnote":"\r\n( 1 ) - جمله ناقص است . گويا چند كلمه در كتابت حذف شده باشد .\r\n","page_name":" 8 ","page_number":24},
  {"content":"\r\n\r\nگويند كه هم در آن روز پهلوان پيل‌زور را خداى تعالى فرزند نرينه كرامت كرد . طيطوس حكيم طالع هر دو را معلوم كرد . بعد از آن پيش ملك داراب آمد و از سعادت اين هر دو مولود ملك را خبر كرد ، ملك داراب را گفت : اى شاه درين طالع مبارك نظر كردم . صاحب طالع را در طالع پنجم يافتم و صاحب عاشر را در . . .\r\nطالع ديدم و صاحب دوانزدهم را در سيوم طالع ديدم ؛ و آنچه مرا معلوم شد از طالع ، اين كودك عظيم دولت‌مند و شجاع و مبرز باشد اما زود عاشق شود كه طالع در پنجم ديدم و پنجم طالع زهره يافتم . او را سفرى عظيم پيش آيد و از براى عشق و محبت سفرى در كودكى كند و مدتى در آن سفر بماند اما مقصود خود بدست آرد و عالم بگيرد و نامش در جهان بشاهى و پهلوانى بماند ؛ و او را خداى تعالى فرزندى بدهد بغايت شجاع باشد و پهلوان ، و تر و خشك عالم را بگردد ؛ و آن مقدار كه شاهى و شهريارى و پهلوانى كه در طالع او ديدم هم آن قدر در طالع پسر پهلوان پيل‌زور ديدم . از اختر بلند سؤال كردم و طالع شاه‌زاده حساب كردم و نامش فيروز شاه نهادم و نام پسر پيل‌زور فرخ‌زاد كردم . امرا مبارك باد گفتند . ملك داراب گفت كه واجب مىكند كه نامه بسوى هاماوران بفرستيم و ملك فيدوس را خبر كنيم ، هم در حال نامه بنوشتند .\r\n\r\nنامه نوشتن ملك داراب به ملك فيدوس\r\n- چون ملك داراب دادنامه نوشتن ، بدست رونده‌يى داد كه او را شب‌رنگ عيار نام بود . شب‌رنگ چون نامه بستد از پيش ملك داراب بيرون آمد و رو در راه نهاد . بعد از ايامى به شهر هاماوران رسيد تا در ايوان ملك فيدوس آمد و بار طلب كرد . خبر بملك فيدوس كردند كه از ايران‌زمين پياده‌يى رسيده است . او را بار دادند ، درآمد و در پيش ملك فيدوس خدمت كرد . ملك فيدوس شب‌رنگ را نيكو پرسش كرد و احوال ملك داراب سؤال كرد . شب‌رنگ گفت كه ملك داراب را خداى تعالى فرزندى كرامت كرد . بنده را از براى اين فرستاده‌اند . پس مكتوب كه آورده بود بداد . مطالعه كردند .\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nملك فيدوس را عظيم خوش آمد ، بفرمود تا [ طبل 
  ] بشارت زدند . ملك فيدوس بسيار انعام با شب‌رنگ عيار كرد و او را جاى نيكو فرود آورد و با نيك اختر وزير در خلوت نشست و مشورت كرد كه از بهر ملك داراب چه بفرستيم كه در پيش ايشان با قدر و قيمت باشد ؟\r\nنيك اختر گفت كه هرچه براى ملك داراب بفرستى آنجا بيشتر و بهتر خواهد بود . من فكرى كرده‌ام كه آن اولىترست . گفت : آن كدام است ؟ بگوى تا بشنوم . گفت : يكى آن كره اسب گلگون را بفرستيم كه در طويلهء هيچ پادشاهى نيست و هنوز زين بر پشت او ننهاده‌اند ، بنام فيروز شاه بزرگ شود ؛ و ديگر پهلوان زورآزماى بربرى را بفرست كه در علم سلاح شورى مثل ندارد ، كه چون فيروز شاه بزرگ شود او را قسم سوارى و ميدان‌دارى بياموزد و از ما نيز مردى آنجا باشد .\r\nملك فيدوس را اين سخن موافق آمد و بكارسازى مشغول شدند . اسباب بسيار و مال فراوان از براى ملك داراب جمع كردند . بعد از آن ملك فيدوس بربرى زورآزماى را طلب كرد و گفت : تو كه زورآزماى پهلوانى ، مركب گلگون را بردارى و با اين مال و اسباب به خدمت ملك داراب ببرى و از قبل ما در ايران‌زمين باشى و فيروز شاه را علم سوارى درآموزى . زورآزماى قبول كرد .\r\nبعد از آن شب‌رنگ عيار را طلب كردند و او را انعامهاى تمام كردند و بروز نيك از شهر هاماوران نقل كردند و روى بپاىتخت ملك داراب نهادند .\r\nشب و روز و روز و شب مىرفتند ، منازل و مراحل قطع مىكردند و بيابانها مىبريدند .\r\nبعد از مدتى بسر حد بيابانى رسيدند . دليلان چنين گفتند كه درين بيابان سه منزل آب نيست و در آخر اين بيابان كوهى بلند هست و در آن كوه مىگويند كه چندين هزار غار هست و در هر غارى غولان عظيم هستند . مقام و مأواى ايشان آن غارهاست و دايم آدمى صيد مىكنند . اگر قافله‌يى بدين موضع ميرسند از اين غولان در خوف مىباشند . نيك آگاه مىبايد بودن . زورآزماى بربرى فرمود تا هم‌راهان آب سه روزه\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nبرداشتند و بتوكل خداى تعالى قدم در آن بيابان نهادند و آن بيابان را قطع مىكردند .\r\nراوى اين داستان غريب چنين روايت مىكند كه آن شب تا روز برفتند .\r\nاول روز فرود آمدند ، طعامى كه داشتند بخوردند و مركبان را آب دادند و يك لحظه آسايشى كردند و باز روانه شدند تا شب فرود آمدند ، اندكى مركبان را عليق دادند و سوار شدند . تا دم صبح مىرفتند ، چون روز برآمد از دور كوهى سياه پديدار آمد سر بر فلك كشيده ؛ دليلان گفتند : اينست مقام غولان و جاى ديوان ! پهلوان زورآزماى در دامنهء آن كوه رسيد . جملهء آن سپاه در آن كوه سياه نظاره ميكردند .\r\nدر آن اول روز نگاه كردند ، عورتى را ديدند كه از آن كوه به زير مىآمد به شتاب تمام ، و در آمدن فرياد مىكرد كه از بهر خداى تعالى يك لحظه توقف كنيد و بفرياد اين عورت بىطاقت رسيد . زورآزماى با آن جمع جمله از آن حال عجب ماندند كه اين عورت در چنين جايى چه مىكند ! جمله بايستادند تا آن عورت از آن كوه فرود آمد . چون بنزديك ايشان رسيد نيك نگاه كردند ؛ قماطى ديدند طفلى درو پيچيده و در كنار گرفته ؛ چون از كوه بشيب آمد گردش برآمدند و او را در ميان گرفتند .\r\nزورآزماى بربرى سؤال كرد كه اى عورت بيچاره ، تو چه كسى و درين كوه چه ميكنى ؟\r\nآن عورت گفت كه حكايت من از جملهء عجايبهاى عالم است ! گفتند كه بگو تا بدانيم .\r\n\r\nحكايت كردن آن زن در پيش زورآزماى بربرى\r\n- گفت : بدانيد كه من دختر بازرگانى بودم و پدر مرا خواجه رشيد بازرگان ميگفتند و به غير از من هيچ فرزندى نداشت . بهر سفرى كه رفتى مرا با خود ببردى . تقدير خداى تعالى چنان بود كه درين بيابان رسيديم . گفتند كه درين بيابان غول هست ، حاضر خود باشيد ! مركبى نيكى پدر مرا سوار كرد . درين بيابان روان شديم ، در نيم شبى بىاختيار مرا احتياجى واقع شد كه ناكام از مركب پياده شدم تا حاجت خود برآورم . مركب از من گريخت ، من در عقب مركب دويدم ، به دو نرسيدم . در نيم شب شخصى برابر من پيدا شد و مرا گفت كه از كاروان در طلب تو آمدم . مرا برگرفت تا بكاروان رساند . چون روز\r\n\r\n","description":"","footnote":"","page_name":" 11 ","page_number":27},
  {"content":"\r\n\r\nشد مرا درين كوه آورد و در غارى درآورد . چون من نيك نگاه كردم غولى ديدم عظيم بترسيدم و بلرزيدم و زينهار خواستم . مرا گفت كه من ترا از براى كشتن و خوردن آوردم ، اما ترا دوست داشتم . با تو وطى خواهم كردن . من از ترس او خواستم مردن .\r\nهيچ نتوانستم گفتن . آن ملعون با من وطى كرد و در غار را برآورد و برفت و از بهر من گل و علف مىآورد كه بخور كه خوردن تو همين خواهد بود ! من از پشت او بزادم بدين فرزند كه در كنار دارم . سه روزست كه آن غول رفته است و نيامد . من در آن غار درمانده بودم ، شما را از دور ديدم ، خود را در پيش شما انداختم . هر كجا كه شما خواهيد رفتن از بهر خداى تعالى كه مرا نيز با خود ببريد . زورآزماى بربرى را عجب آمد . حكم كرد كه آن عورت را با آن طفل سوار كردند و راه در پيش گرفتند و روان شدند . از آن حكايت عورت و آن طفل كه از مادر آدمى و پدر غول بود عجب داشته بودند و ميرفتند تا نزديك ملك ايران رسيدند . شبرنگ عيار را پيشتر فرستادند و از آمدن زورآزماى ملك داراب را خبر كردند .\r\nملك داراب چون واقف شد جمعى از بزرگان را به استقبال فرستاد و زورآزماى بربرى را بتعظيم تمام در شهر درآوردند تا به خدمت ملك داراب آوردند . پاىتخت ملك داراب را ببوسيد و سلام ملك فيدوس را برسانيد و آنچه از بربر آورده بود بر ملك داراب عرضه كرد و از حكايت آن عورت و آن طفل كه از غول متولد شده بود بر ملك داراب عرض كرد . ملك داراب را اين حكايت بغايت عجب آمد . فرمود كه آن طفل را بياوردند . ملك داراب او را بديد ، صورتى زيبا داشت و بغايت حواسى مستقيم . در نظر ملك داراب بغايت خوش آمد . ملك داراب از طيطوس حكيم سؤال كرد كه : اى حكيم خردمند ، در طالع اين كودك نظرى كن كه از مادر آدمى و از پدر غولست ، سرانجام او در عالم بچه رسد و كارش در عالم چه باشد ؟\r\nطيطوس حكيم اسطرلاب و تختهء رمل آورد و احتياط بليغ كرد و در طالع آن كودك نظرها كرد . آنچه او را معلوم شد ملك داراب را بگفت ، كه : اى ملك ،\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nدر طالع اين كودك نظر كردم ؛ در وقت ولادت ديدم كه قيقاوس در طالع اين كودك بوده است . اين كودك عظيم رونده و عيارپيشه بوده باشد و بسيار كارهاى بزرگ از دست اين كودك برآيد و خيلى كارهاى عظيم در عالم بكند و در آخر عمر او را سفرى واقع شود كه در آن سفر بمقامى رود كه هرگز قدم آدمىزاد در آن موضع نرسيده باشد و در آن موضع پادشاه شود و در آن پادشاهى بماند . بعد از آن خيلى طيطوس حكيم آن كودك را تعريف كرد و از خرد و دانايى او بگفت . ملك داراب گفت كه نامش چه باشد ؟ طيطوس حكيم گفت : نامش را بهروز نهاديم . بهروز عيارش ميخواندند . ملك داراب مادرش را تربيت كرد . فيروز شاه و فرخ‌زاد و بهروز عيار را مىپروريدند . ايشان بزرگ مىشدند تا فيروز شاه به حد هفت سالگى رسيد .\r\nگويند كه بيرون شهر باغى بود ، بغايت جاى خوش و خرم و هواى دلكش ، مانند باغ ارم ؛ آن باغ را جنت‌آباد نام بود . ملك داراب را در آن باغ ايوان عالى بود . حكم كرد كه طيطوس حكيم فيروز شاه را و فرخ‌زاد را در آن باغ تربيت كند و ايشان را تعليم دهد و ايشان را علم درآموزد كه هيچ توانگرى در عالم بهتر از دانستن علم نيست . چنان كه گفته‌اند ، شعر :\r\n علم درّيست نيك با قيمت * جهل درديست سخت بىدرمان\r\nنيست از علم جز سعادت نفس * نيست از جهل جز شقاوت جان \r\nچون فيروز شاه و فرخ‌زاد قابليت داشتند به اندك روزگارى از جملهء علوم و فنون بهره‌ور شدند . چون عمر ايشان به دوازده سال رسيد ملك داراب زورآزماى بربرى را طلب كرد . او را خلعت داد و حكم كرد كه فيروز شاه و فرخ‌زاد را سوارى و نيزه‌بازى و سلاح شورى درآموزد ؛ و [ او 
  ] آنچه سواران را دربايست باشد از اسب تاختن و گوى زدن و تيرانداختن و شمشير بخصم رسانيدن و عمود زدن و كمند انداختن ، آنچه گردان و پهلوانان را بايد ، جمله درآموخت كه در اندك روزگارى به همه علمى از جملهء فنون ذوفنون شدند . در آن باغ عيش ميكردند و نشاط مىنمودند .\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nبهر سه روز يك نوبت پيش ملك داراب ميرفتند و ملك را مىديدند و باز بجنت‌آباد مىآمدند و از همه عالم فراغت داشتند . ملك داراب را ديدها بديدار ايشان روشن بود . چون ملك داراب پادشاه عادل يزدان‌پرست بود ، خداى تعالى او را فرزند شايسته و بايسته از عالم قدرت روزى كرده بود . بيت :\r\n از چنان پر هنر پدر نشگفت * گر چنين پر هنر پسر باشد\r\nداند ايزد كه اصل او پاك است * كه درو اين‌چنين اثر باشد \r\n* * * *\r\n\r\n","description":"","footnote":"","page_name":" 14 ","page_number":30},
  {"content":"\r\n\r\n\r\n2 بخواب ديدن فيروز شاه عين الحيات را و رفتن او بجانب يمن\r\nفرخ‌زاد و طيطوس حكيم دايم ملازم شاه‌زاده بودند . تقدير خداى تعالى چنان بود كه شبى از شبهاى بهارى فيروز شاه بر سرير حريرى در خواب بود . از عالم غيب به دو چنان نمودند كه شاه‌زاده در خواب چنان ديد كه در ميان باغ جنت‌آباد در سير بود ؛ از ناگاه صورت دخترى در برابر فيروز شاه مشكّل شد كه لعل خوش‌آب او از چشمهء نوش آب حيوان را مدد مىداد ، و نرگس نيم‌خوابش به غمزه از كمان ابرو جانها خسته مىكرد ، و از زلف سيه نافهء مشك ناب مىگشاد ، و گاه بچوگان سنبل تافته گوى سيمين زنخدان مىربود ، و از سلسلهء مويش در خورشيد كمند عنبرين افگنده و از سايهء جعد پرتابش بر گلنار رخسار بنفشه زار پيدا آمده . بيت :\r\n نرگس غمزه‌گرش همچو فلك خيره‌كشى * سنبل عشوه‌گرش همچو جهان بلعجبى\r\nعطرسازان ختن برده ز زلفش گرهى * چهره‌بندان چمن كرده برويش كسبى\r\nاز شكر گفته سخن خوانده بنامش دهنى * بر عدم بسته كمر داده ميانش لقبى\r\nشد سبب كشتن من عشق ميان و دهنش * بخت من گو نكند بىسببى را سببى \r\nمنشور عارض زيباى او بطغراى خط غاليه رنگ از جمال با كمال او مىتافت .\r\n\r\n","description":"","footnote":"","page_name":" 15 ","page_number":31},
  {"content":"\r\n\r\nبر روى ماه او « 1 » سه خال مشكين از غاليه‌دان قدرت بر عارض چون ماه داشت ، دو بر رخسار و يكى در چاه زنخدان . بيت :\r\n آن چه نقش است كه از مشك سياه آوردى ! * و آن چه خالست كه بر گوشهء ماه آوردى ! \r\nتو گفتى كه در بهار رخسارش دست فتنه بر ورق گل و بنفشه مىسايد و يا سنبل تر بر عارض چون نسرين آورده ، با آن مه روى مه روى آن نديدى كه لاف حسن زدى و زهره زهرهء آن نداشتى كه دعوى جمال كردى . با اين‌چنين حسن و جمال بربطى در چنگ مىنواخت كه از نالهء رود او و آواز سرود او بلبل جامهء وجود ، بسان صبا قباى گل ، چاك زدى ، و سنگ ريزه در قعر آب چون ذره در هوا از هواى او رقص كردى ، شعر :\r\n چرا بنالد در بزم او [ همى 
  ] بم و زير * اگر نباشد در خلد هيچ‌كس نالان\r\nاگر جنان بصفت چون سراى او بودى * برهنه آدم بيرون نيامدى ز جنان \r\nجمالى كه از وصف و صفت بيرون باشد . چنان سازى در دست در برابر فيروز شاه در خواب پديد آمد . فيروز شاه در خواب چون آن حسن و جمال و غايت كمال او مشاهده كرد ، به صد دل و جان بر آن دلدار عاشق و نگران شد . هم در خواب اين بيت را بر خواند ، بيت :\r\n گر دلم سرگشته شد در تاب زلف او رو است * گوى را سرگشتگى از ضربت چوگان بود \r\nفيروز شاه در خواب در پيش آن دلبر نيكو لقا و آن محبوب لعلين قبا خدمت كرد و گفت : اى ملكهء آفاق و به خوبى در جهان طاق ! چه كسى و چگونه شكرستان بىمگسى كه مقام و مأواى ما را بقدم خود مشرف و مزين كرده‌اى ؟ مگر زهرهء زهرايى كه از قبهء خضرايى فرود آمده‌اى ، و يا حور بهشتى كه درين صحن سراى « 2 » زرين خشت ما نزول كرده‌اى ، كه چشم خون‌ريزت بر كمان ابر و تير مژگان مىاندازد . بيت :\r\n چشم تو جادوى دل زلف تو افعىّ جان * جادوى هندو لباس افعى زنگىبدن\r\nلعل تو در ره‌برى پىرو روح الامين * جزع تو در ره‌زنى پيش‌رو اهرمن \r\n\r\n\r\n","description":"","footnote":"\r\n( 1 ) - « بر روى ماه او » درين عبارت زائدست .\r\n( 2 ) - در اصل : صحرا .\r\n","page_name":" 16 ","page_number":32},
  {"content":"\r\n\r\n خط تو طوطى نسب چشم تو هندونژاد * طوطى عنقا حجاب هندوى رومى شكن \r\nآن دختر صاحب جمال بخنديد و گفت : اى شاه‌زادهء ايران ، بعشق روى تو آمده‌ام زيرا كه از آن تو خواهم بود . فيروز شاه گفت كه من ترا كجا طلب كنم و نامت چيست ؟ گفت : نام من چشمه‌يى در تاريكى و جاى من بعزّت طلب كن . نشان رويم اينست كه شنيدى و جمالم اينست كه ديدى . اين گفت و غايب شد . فيروز شاه از خواب بيدار شد و با خود گفت كه عجب خوابى ديدم و عجب صورتى به من نمودند و عجب نشانى به من داد ! تصور كرد كه مگر آن خواب خيالى بود . درين انديشه باز در خواب رفت . در گرمى خواب باز همان صورت را بديد و همان سخن بشنيد . بيدار شد و لاحول كرد . باز سر در خواب نهاد . باز همان حسن خود را به دو نمود و همان سخن به دو گفت . وقت سحر بود ، شاه‌زاده از خواب برخاست و وضو ساخت و نماز صبح بگزارد ، كه در همه دينى نماز صبح بوده است ، كه اول كسى كه نماز صبح بگزارد « 1 » آدم بود عليه السلام . چون شاهزاده نماز بگزارد « 2 » در فكر و انديشهء آن خواب افتاد كه عجب خوابى ديده بود و عجب سخنى شنيده بود ! هيچ معنى آن سخن نمىدانست كه چيست . شاه‌زاده در انديشه كه غلام درآمد و خدمت كرد و گفت : [ فرخ‌زاد و طيطوس 
  ] حكيم بر در ايوان بار مىطلبند . گفت : درآيند . فرخ‌زاد و طيطوس حكيم درآمدند و خدمت كردند . فيروز شاه برخاست تا ايشان نشستند . طيطوس حكيم در بشرهء فيروز شاه نگاه كرد ، بشرهء شاه‌زاده را متغيّر ديد . سؤال كرد كه موجب تغيّر مزاج مبارك شاه‌زاده چيست ؟\r\n\r\nحكايت كردن فيروز شاه در پيش حكيم و فرخ‌زاد :\r\nفيروز شاه گفت : اى حكيم خردمند ، امشب سه نوبت پياپى يك خواب ديده‌ام و عجب صورتى به من نمودند و عجب سخنى به من گفتند كه من هيچ معنى آن سخن را نميدانم ! پس آنچه ديده بود و آنچه شنيده بود جمله را تقرير كرد ، كه : من از وى سؤال كردم كه ترا از كجا طلب كنم و نام تو چيست ؟ مرا گفت نام من چشمه‌يى در تاريكى و جايم را بعزّت طلب كن . من\r\n\r\n\r\n","description":"","footnote":"\r\n1 و 2 - در اصل : بگذارد\r\n","page_name":" 17 ","page_number":33},
  {"content":"\r\n\r\nهيچ نميدانم كه اين سخن چه باشد ! طيطوس حكيم مرد دانا و خردمند بود و از جملهء حكماى يونان بود و خاصيت آن مملكت جمله عقل و دانش است . چون زمانى فكر كرد ، گفت : بدولت شاه‌زاده من معنى اين سخن را معلوم كردم . گفت : بگوى تا بدانم ! حكيم گفت كه چشمه‌يى كه در تاريكى است آب حيوانست كه آن را عين حيات مىگويند ؛ و چون عزّت را مقلوب كنى تعزّ باشد . تعزّ شهريست در يمن كه پاىتخت شاه سرور يمنيست . آنچه مرا از صورت عقلى روى نمود اين بود كه به خدمت شاه‌زاده گفتم .\r\nفيروز شاه گفت : اين وقتى راست باشد كه كسى را طلب كنيم كه از شهر تعزّ آمده باشد ؛ ازو سؤال كنيم كه شاه سرور يمنى هيچ دخترى دارد كه آن دختر را عين الحيات نام باشد ؟ طيطوس حكيم گفت : استفسار بايد كردن .\r\nايشان درين سخن بودند كه غلامى درآمد و سخنى در گوش طيطوس حكيم گفت . حكيم از آن سخن خيلى خرم شد . فيروز شاه سؤال كرد كه : اى حكيم ، اين غلام چه گفت كه تو خيلى خرم شدى ؟ گفت : شاه‌زاده را بقا باد ! بنده را تاجرى بود كه اكنون مدت بيست سال باشد كه بتجارت رفته است . از وجه بنده مبلغى بسيار در پيش اوست و هيچ از حيات و ممات او آگاهى نداشتم و قطع نظر ازو كرده بودم .\r\nاين غلام مىگويد كه خواجه سياوش نقاش بر در باغ آمده است و بار ميطلبد . فيروز شاه گفت كه او را در مجلس ما بار دهيد ، چون مرد جهان گشته است شايد كه او را از سرور يمنى و آن مملكت خبرى باشد . او را بار دادند ، درآمد ، جوانى بلند بالا و سياه ريش و خوش صورت . در پيش فيروز شاه خدمت كرد و شرط خدمت بجاى آورد . طيطوس حكيم او را در كنار گرفت و خوش بپرسيد . چون لحظه‌يى بگذشت ، فيروز شاه امر كرد تا قدح شربتى مطيب به دستش دادند كه دركشيد . بعد از آن فيروز شاه سؤال كرد كه اى خواجه سياوش ، در مدت مفارقت كجا بودى ؟ گفت : اى شاه‌زاده ، گرد جهان مىگشتم ، شرق و غرب عالم مىدويدم ، و عذاب سفر و محنت روزگار مىكشيدم ، از براى بسيارى اموال سعى بليغ مىنمودم . هرچند بلاى سفر\r\n\r\n","description":"","footnote":"","page_name":" 18 ","page_number":34},
  {"content":"\r\n\r\nعذاب اليم و مشقت عظيم است اما بىخاصيت و بىمنفعت نيست . بيت :\r\n فوايدى كه مرادست در سفر پنج است * يكى جمال عزيزان دوم خلاص از غم\r\nسيوم تعلّم دانش ز زمرهء علما * چهارمين ادب و پنجم اكتساب درم\r\nو گر بطعنه بگويند دوستان كه سفر * مذلت دل ريش است ، عيش و راحت هم .\r\nبنزد من به سفر مردن آن‌چنان « 1 » بهتر * كه در ولايت خود خوار و دشمنان خرم . \r\nو نيز بزرگان گفته‌اند كه : ثمرات و فوايد سفر اهل خرد در آينهء ممارست بسيار معاينه ديده‌اند . بيت :\r\n قدر مردم سفر پديد آرد * خانهء خويش مرد را بندست\r\nچون به سنگ اندرون بود گوهر * كس نداند كه قيمتش چندست \r\nباز حكماى شيرين زبان و عقلاى بسياردان گفته‌اند :\r\n خويشتن را خلق مكن بر خلق * برد تو بهتر از كهن ديباست\r\nز آن عزيزست آفتاب كه او * گاه پيدا و گاه ناپيداست \r\nچون تقدير آسمانى با تدبير انسانى مساعدت نمايد ، كارها بر وفق آرزو و مشيت و تمشيت نمودار شود ؛ كه به خدمت شاه‌زادهء جهان و آفتاب آسمان دولت و ماه افق سلطنت رسيدم كه دايم از خداوند تعالى همين آرزو داشته [ ام 
  ] كه :\r\nبه خدمت شاه‌زادهء مشرق و مغرب مرا برسان ! دايم ورد زبان من همين بوده است ، بيت :\r\n چو مرا آرزوى خدمت اوست * تو بدين آرزو مرا برسان \r\nفيروز شاه را بغايت خوش آمد . گفت : حالا بنقد از كجا ميآيى ؟ گفت :\r\nاز مملكت يمن مىآيم ، از شهر تعزّ كه دار الملك يمن است و پاىتخت شاه سرور يمنى است ، پسر شاه سرو يمنى . فيروز شاه گفت : چه ميدانى از صفت او و سپاه و فرزندان او و از شوكت و استقلال او ؟ هرچه ميدانى بگوى . سياوش گفت : شاه‌زاده را سالهاى بسيار و قرنهاى بىشمار عمر و دولت افزون باد . بدانكه اين شاه سرور يمنى پادشاه\r\n\r\n\r\n","description":"","footnote":"\r\n( 1 ) - در اصل : از جنان\r\n","page_name":" 19 ","page_number":35},
  {"content":"\r\n\r\nبه اعتبارست . جملهء يمن و عدن تا حد زنگبار و مكه و مدينه و طايف و صنعان در فرمان اوست . سپاه غلبه و مملكت آبادان دارد . فيروز شاه گفت كه هيچ فرزند دارد ؟ گفت :\r\nبلى هشت فرزند دلبند دارد كه ازين هشت فرزند هفت مردند و يك دخترى دارد كه در روى بساط عالم بحسن و جمال مثل ندارد . بيت :\r\n ازين مه پاره‌يى عابد فريبى * ملايك صورتى طاوس زيبى\r\nكه بعد از ديدنش صورت نبندد * وجود پارسايانرا شكيبى \r\nفيروز شاه پرسيد كه نام فرزندانش را ميدانى ؟ گفت : بلى ميدانم . گفت :\r\nبگوى تا بشنوم . سياوش گفت : از غايت شجاعت و پهلوانى كه در خاندان ايشانست ، اين هفت فرزند را نام شير نهاده است ، كه عرب شير را بهفت نام ميخواند . شاه سرور اين هفت نام شير را بر هفت پسر خود نهاده است . پسر بزرگ را نام شاه ليث نهاده ، و فرزند دوم را شاه شجاع نام كرده است ، ديگرى را شاه حارث ، ديگرى را شاه اسد ، فرزندى ديگر را شاه هزبر ، فرزند ديگر را شاه ضرغام ، ديگرى را شاه غضنفر نام كرده است . فيروز شاه را عجب آمد . گفت : نام دخترش چيست ؟ گفت : اى شاه آوازهء حسن و جمال اين دختر شاه يمن جهانرا گرفته است . صد شاه‌زاده عاشق دارد اما پدرش به كسى نميدهد . او خود در عالم هيچكس را در محل همسرى نمىبيند .\r\nدعوى مىكند كه مادر گيتى بحسن و جمال من هيچ فرزند نزاده است و عبهر چون من جمالى نپرورده است . كسى كه امروز لايق وصال من باشد در عالم نيست .\r\nبا وجود « 1 » حسن و جمالى كه دارد شجاعتى تمام دارد و در باب تير و نيزه و تيغ چابك‌سواريست كه مثل ندارد . فيروز شاه گفت : تو هيچ او را ديده‌اى ؟ گفت : شهريارا من او را نديده‌ام ، كه او به غير پدر و برادران هيچ نرينه نديده است ، اما از صاحب خبران شنيده‌ام كه از حسن و جمال آنچه بهترست خداى تعالى بوى داده است . سه نقطهء خال سياه ميگويند كه بر روى دارد ، دو بر دو رخسار و يكى بر چاه زنخدان . فيروز شاه\r\n\r\n\r\n","description":"","footnote":"\r\n( 1 ) - در اصل : با وجودى كه\r\n","page_name":" 20 ","page_number":36},
  {"content":"\r\n\r\nچون اين كلمات بشنيد دلش در لرزش درآمد . گفت كه نامش چيست ؟ گفت :\r\nدو نام دارد . آنچه خلق ميگويند شاه خوبان نام دارد اما آنچه پدر و مادر ميخوانندش عين الحيات ميگويندش . آنگه بسيار از جمال و كمال او بگفت . فيروز شاه روى بطيطوس حكيم كرد و گفت : اى حكيم يافتيم آنچه مىطلبيديم ! بيت :\r\n آنچه دل اندر طلبش مىشتافت * در پس اين پرده نهان بود ، يافت ! \r\nمگر خداى تعالى اين دختر را روزى ما كرده است كه در خواب با ما نمودند و از عالم غيب خداى تعالى سياوش را فرستاد كه آنچه ما در خواب ديديم بما گفت . اكنون در پى كار باشيد تا باشد كه وصل او نصيب ما شود . سياوش چون از خواب ديدن فيروز شاه و عاشق شدن او معلوم كرد ، روى خدمت بر زمين نهاد و گفت : بنده چند وقت در يمن بوده‌ام و از نيك و بد آن دختر نيكو ميدانم كه از چند جا بطلب آن دختر فرستادند و او را طلب‌كارى كردند ، هيچ كدام را قبول نكرد . به علت آنكه نقاشى استاد دارد كه هركس كه طالب او مىشود ، آن نقاش را بدان مملكت مىفرستد تا آن نقاش صورت آن شخص را نقش مىكند و بر او مىآورد . او در آن صورت نگاه مىكند و صورت خود را در آينه مىبيند چون خود را نيكوتر مىبيند آنكس را قبول نميكند . طيطوس حكيم گفت : اى سياوش تدبير اين قصه چون كنيم و اين كار را چون پيش بريم ؟ با ملك داراب بگويم تا كسى بيمن بفرستد و آن دختر را از براى فرزند خود خواستارى بكند ؟ سياوش گفت : اگر ملك داراب بفرستد شايد كه سرور يمنى [ كه 
  ] پادشاه متكبرست قبول نكند ، موجب فتنه شود ، و اگر سرور قبول كند ، دختر قبول نكند ، هيچ فايده نكند كه پدر با او شرط كرده است كه ترا به كسى دهم كه رضاى تو باشد . گفتند : پس چارهء اين كار چه باشد ؟\r\nسياوش گفت : بنده چارهء اين كار بكنم . بنده را اجازت بدهيد كه من بروم بيمن و اين كار را كه آرزوى شاه‌زاده است براى شاه‌زاده برآورم . گفتند : چون كنى ؟\r\nسياوش گفت : آنچه عقل من اقتضاى آن مىكند بگويم ، اميد هست كه موافق دولت\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nباشد . گفتند كه بگوى . گفت : اين بنده صورت شاه‌زاده را ديدم ، بنده را اجازت دهيد كه بروم و صورت فيروز شاه را بركشم ، بنوعى كه مرا مصلحت باشد ، بهر طريقى كه من دانم ، نوعى كنم كه آن صورت را به دو نمايم تا عين الحيات بر صورت شاه‌زاده عاشق شود و ناديده واله شود . آنگه كه او عاشق فيروز شاه شده باشد ، آنگاه اگر شما خواستارى كنيد هيچ منع نكند . جمله گفتند كه سياوش نيكو گفت ، چنين بايد كردن .\r\nفيروز شاه گفت : اى سياوش سخنى گفتى ، مردانه باش و مردانه‌وار ايستادگى بكن تا اين كار را پيش برى تا خلعت و انعام من يا بى و ترا از خاصان خود گردانم .\r\nمردانه باش ! بيت :\r\n چو بنيادى بدين خوبى نهادى * تمامش كن كه مردى اوستادى \r\nسياوش گفت : بنده باشم ، بروم ! شاه‌زاده فيروز شاه در حال هزار مثقال طلا از براى خرج راه او امر كرد ، با چند نوعهاى ديگر . سياوش از ايران كارسازى كرد و با غلامان خود رو به راه نهادند . بدان راه كه او را مصلحت بود برفت . چون بدين قصد چند روز برآمد ، فيروز شاه شب و روز در انديشهء سياوش بود كه كى بيايد ؟\r\nبا خود گفت كه سياوش مرد تاجرست و شهر به شهر خواهد رفتن و در هر شهرى او را چند روز توقف خواهد بود . رفتن و آمدن او ايامى بايد ، و مرا طاقت ده روز نيست .\r\nچون كنم ؟ تا عاقبت عشق بر فيروز شاه غلبه كرد . اختيار ازو به كلى رفت ، از قوت و صورت خود تنزل مىكرد ، كه : حكما گفته‌اند كه عشق را از عشقه گرفته‌اند و عشقه گياهيست كه بر درخت مىپيچد ، از بيخ تا كلهء درخت مىپيچد ، تا عاقبت درخت را خشك مىكند ؛ و عشق نيز با تن و جان عاشق آن مىكند كه عشقه با درخت ميوه‌دار ، و او را بمرتبه‌يى مىرساند كه هيچ ميوه بار نميدهد تا عاقبت به زخم تبر وارّه گرفتار مىشود و ناچيز ميگردد . بيت :\r\n عشق داغيست كه گر بر جگر كوه نهند * سنگ بر سينه زنان آيد و فرياد كنان \r\nفيروز شاه ببلاى عشق گرفتار شده بود و هر روز تغيّر عظيم در بشرهء\r\n\r\n","description":"","footnote":"","page_name":" 22 ","page_number":38},
  {"content":"\r\n\r\nاو پيدا ميشد تا يك نوبت فرخ‌زاد كه هم‌زاد و هم‌شيرهء او بود ، و پهلوان‌زادهء پاىتخت ملك داراب بود ، پسر پهلوان پيل‌زور بن پيلتن بن آذر بر زين بن فرامرز بن رستم زال بود ، و دايم ملازم حضرت شاه‌زاده بود ، آن ضعف و ملالت در بشرهء شاه‌زاده مىديد .\r\nاو را نصيحت كرد كه سياوش را به كار چنين فرستاده‌ايم ، شما خود را چنين پريشان چرا ميداريد ؟ فيروز شاه گفت : اى برادر مرا ديگر طاقت عشق نماند ! تا سياوش را رفتن و آمدن ، عجب اگر از من اثرى مانده باشد ! كه شب و روز به غير ازين انديشه هيچ انديشهء ديگر ندارم ! خواب بهيچ‌وجهى نيست به غير از آه سرد و گرم كه از سينهء پر درد مىكشم . بيت :\r\n بى ياد روزگار تو گر يك نفس زنم * تضييع عمر دانم و تعطيل روزگار \r\nنيم‌جانى كه در غرقاب بلاى عشق دست و پا مىزند ، كه باشد كه بكنار ساحل نجات برسم ؟ اگر دست و پايى نزنم البته مىدانم كه در درياى غم و فراق غرقه گردم . شعر :\r\n تنها همه شب من و چراغى * مونس شده تا بگاه روزم\r\nگاهى بكشم به آه سردش * گاه از تف سينه بر فروزم \r\nاى برادر ! انديشه‌يى كرده‌ام كه بدان انديشه باشد كه خود را روز چند در مشاهدهء آن طلعت نور افروز برسانم و اين دختر را كه سياوش صفت كرد ، معلوم كنم كه همان صورتست كه من در خواب ديدم ؟ او شاه‌زاده ملك يمنست ؟ پس در طلبش مردانه‌وار ميان دربندم و او را بدست آرم . فرخ‌زاد گفت : چه انديشه كرده‌اى ؟ بگو تا بدانم .\r\nشاه‌زاده گفت : مصلحت در آن ديده‌ام كه من نيز در عقب سياوش بيمن بروم و او را در يمن ببينم و آنجا بچارهء كار خود مشغول شوم . فرخ‌زاد گفت : چرا با پدرت ملك داراب نمىگويى تا مرد بفرستد يا بمال يا به زور عين الحيات را از پدرش بهر تو بخواهد ؟\r\nفيروز شاه گفت : پدرم پادشاه عادل است ، شايد كه نخواهد كه بجبر دختر بخواهد .\r\nيا خود او را محل آن نبيند كه دختر او را بخواهد كه از درد دل من واقف نيست . بيت :\r\n\r\n","description":"","footnote":"","page_name":" 23 ","page_number":39},
  {"content":"\r\n\r\n جز بهم دردى نگويم درد خويش * درد من باشد ترا افسانه بيش\r\nگفتن از زنبور بىحاصل بود * با كسى در عمر خود ناخورده نيش \r\nمن ميدانم كه حال من در عشق عين الحيات چيست . دلم كه درّ صدف شادى [ بود 
  ] هدف تير غم و اندوه شد ، و جانم كه رايت خرمى بدست داشت اسير و پايمال عنا گشت ، آتش تب در بوتهء دل و كورهء سينه اشتعال پذيرفت ، و دلايل سستى و مخايل ناتوانى بر صفحهء حال قلب و قالب پيدا آمد ، و رنج تن با درد دل درهم پيوست ، و قصر جان كه حجرهء روانست چون دل مهجوران از دست كارى اشتياق از پاى درآمد ، زبان كه عندليب بستان [ و 
  ] لعل كان نطق است دايم در مدح و ثناى يار گويانست ، جگر كه معدن روح طبيعى است اكنون مسكن نار حقيقى گشت . بيت :\r\n تنم را آرزومندى چنان كرد * كه از ديدار بيننده نهان كرد\r\nبناله مى بدانستند حالم * كنون نتوانم از سستى كه نالم\r\nاگر مرگ آيد و سالى نشيند * بجان تو كه شخص من نبيند \r\nتو مرا برادرى ، از تو پوشيده نداشتم . من امشب بخواهم رفتن . اگر تو با من مىآيى كه درين سفر باهم باشيم و از حال هم باخبر باشيم ، خوش باشد ؛ و اگر نمىآيى تو دانى ، بر تو اين حكم نمىكنم . توقع به تو آن دارم كه رازم را بكس نگويى . چندانك من از حدود ايران بدر روم ، آنگه بگويى كه مرا در يمن در پاى تخت شاه سرور طلب دارند . فرخ‌زاد گفت كه چون شاه‌زاده بدين عزيمت يك جهت شده است ، من بنده نيز در ركاب شاه‌زادهء ايران و توران بيايم ، و آنچه وظيفهء جان سپارى باشد بجاى آورم . باشد كه خداوند تعالى از لطف عميم خود مراد شاه‌زاده را برآورد . فيروز شاه گفت : اين راز را مستور مىبايد داشتن و كارسازى خود كردن و مركب خوب و لايق مىبايد سوار گشتن و از بهر خرجى راه قدرى قوت برداشتن كه عاقلان گفته‌اند . بيت :\r\n هيچش بدست نيست كه هيچش بدست نيست * زر در ميان مقابلهء روح در تنست \r\n\r\n","description":"","footnote":"","page_name":" 24 ","page_number":40},
  {"content":"\r\n\r\nپس فرخ‌زاد اسباب راه تمام راست كرد . چون شب درآمد آن شب در خدمت فيروز شاه بود . غلامان و خدمتكاران كه ملازم حضرت بودند ، ايشان را اجازت دادند كه از پيش ايشان پراگنده شدند . چون از شب يكى نيمه گدشت ، آن دو جوان سوار شدند . فيروز شاه با چشم گريان و دل بريان ، كه از پدر و مادر جدا ميشد و بناكام و بناچار از پى دل ميشد . لشكر عشق بر عرصهء دل و صحن ضمير شاه‌زاده تاختن آورده ، و در كورهء تنش آتش قلق و بىقرارى برافروخته ، و در اندرون سينه رايت مهر و شوق برافراشته ، در فراق مادر و پدر ميگفت . بيت :\r\n چون خواهم رفت بىتو چندين منزل ؟ * كز دست شدم هم بنخستين منزل ! \r\nبعد از شيون بسيار و درد دل بىشمار لشكر غم بحريم جان شتافته و آب ديده تموج شعلهء سينه به اوج رسانيده . شعر :\r\n يك سينه و صد هزار شعله * يك ديده و صد هزار باران \r\nغم فراق ياران و دوستان و پدر و مادر كه سرمايهء شادمانى و حاصل زندگانى و عمدهء استظهار و مادهء افتخار بودند ، گداشته و در پى دل و آرزو گريان و نالان مىرفت و ميگفت . بيت :\r\n چشم آب چكان شد از فراق ياران * چون دامن خيمها بروز باران \r\nفيروز شاه با فرخ‌زاد گفت : اى برادر ما را نوعى بايد كردن كه به هيچ آبادانى كه در حوالى اين شهرست نرويم كه مبادا كه ما را بشناسند و نگدارند . پس راه راست نمىرفتند . سر در بيابان نهاده ميرفتند ، و در راه صيد مىكردند و گوشت صيد كباب مىكردند و مىخوردند و ميرفتند . هر روز بمنزلى و هر شب بمرغزارى و هر دم بچشمه‌سارى ، تا چند منزل برفتند و خيلى بيابان و دشت و كوه قطع كردند .\r\nگفتند : اكنون از حدود ايران شهر گدشته باشيم ، اكنون ما را همراهى و هم‌سفرى بايد كه بدانيم كه بكجاييم و چون بايد رفتن ؟ كه راه بىهمراه و خانه بىهمسايه نه نيكست كه گفته‌اند : « الرفيق ثم الطريق و الجارة ثم الدارة » .\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nدرين فكر مىبودند كه از تقدير خداى تعالى چنان بود كه صيدى در نظر فرخ‌زاد پيدا شد . فرخ‌زاد در عقب آن صيد مركب برانگيخت ، آن صيد بر بالاى پشته‌يى بر رفت كه ميخواست كه از آن طرف رود . چون بر سر پشته رسيد بازگشت و بر طرف ديگر رفت . فرخ‌زاد بدانست كه صيد در عقب آن پشته چيزى ديد كه نتوانست رفتن . از آن جهت بازگشت . فرخ‌زاد صيد را بگداشت و مركب براند و بر آلا و بالاى آن پشته جهانيد . از آن جهت پشته نگاه كرد ، قافله‌يى ديد عظيم فرود آمده ، ستورانرا بصحرا گداشته . فرخ‌زاد كه آن كاروان را بديد ، خرم شد . بدست فيروز شاه را طلب كرد . فيروز شاه نيز بر بالاى پشته برآمد و آن قافله را بديد و خرم شد ، و گفت : خوش قافله‌اند ! گويا كجا ميروند ؟ فرخ‌زاد را گفت : پيش‌رو و بازدان كه بكجا ميروند . فرخ‌زاد از بالاى پشته عزم شيب كرد . اهل قافله ديدند كه دو سوار بر قلهء پشته برآمدند . يكى از آن دو سوار عزم شيب كرد . اهل قافله بترسيدند و بهم برآمدند . كمانداران كمانها بر سر چنگ درآوردند و نعره‌ها بر كشيدند كه چه كسى كه پيش مىآيى ؟ فرخ‌زاد گفت : اى ياران مترسيد ، كه ما دزد و حرامى نيستيم ، ما نيز چون شما مردم راه گذريم . شما بكجا ميرويد ؟ ايشان گفتند كه ما بعضى بخوزستان و بعضى به بصره مىرويم . فرخ‌زاد گفت : ما نيز عزم آن طرف داريم ، اگرمان قبول ميكنيد بهمراهى با شما همراه باشيم . گفتند : خوش باشد ؛ در پاى آن درخت فرود آييد كه چون بار بر پشت ستوران نهيم شما نيز با ما بياييد .\r\nفرخ‌زاد بازگشت و پيش فيروز شاه آمد و گفت : اى شاه‌زاده اين كاروان بخوزستان مىروند ، راه ما نيز بر آن طرف خواهد بودن ، مصلحت در آنست كه با ايشان تا آنجا همراه شويم . چون بخوزستان رسيديم آنجا همراه ديگر طلب كنيم .\r\nفيروز شاه گفت : روا باشد . پاى درختى بود كه آب روان بود ، ايشان در پاى آن درخت فرود آمدند ؛ و مدتى بود كه سلاح از تن نكنده بودند ، و شب و روز در زير سلاح بودند ، و مركبان در زير زين . فيروز شاه و فرخ‌زاد هر دو سلاح بر كندند\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nو زين از پشت مركبان فرو گرفتند . خوش ايمن و ساكن بنشستند . اهل كاروان خواستند تا نعمتى چند در پيش ايشان آورند . گويند كه در آن كاروان خواجه‌يى بود ، مال بسيار داشت و دعوى عقل و استعداد ميكرد . اهل كاروان بعقل او كار ميكردند . اين خواجه گفت : گمان من آنست كه اين دو سوار بىچاكر و خدمتكار نباشند ، البته در عقب ايشان بخواهند آمدن ؛ آنگاه قافلهء ما را خوف باشد .\r\nمصلحت در آنست كه ما اين هر دو سوار را بگيريم و دو منزل با خود ببريم . اگر در عقب ما كسى از نوكران ايشان بيايند تا قافلهء ما را غارت كنند ، چون بزرگان خود را در پيش ما در بند ببينند ، هيچ كارى نتوانند كردن ؛ و اگر كسى نيايند بعد از آن ايشان را بگداريم و عذر بخواهيم . گفتند : تو مهتر مايى و تو بهتر دانى ، آنچه مصلحت تو در آنست چنان كن . گويند اين خواجه را از انواعهاى دارو با خود بود ، از براى چنين روزها با خود مىگردانيد . قدرى داروى بيهوشانه از افيون مصرى و از خربنگ و تفت « 1 » يزدى و بيخ كبر « 2 » مصرى معجون ساخته داشت . قدرى در طعام آلود .\r\nاهل كاروان برخاستند و در پيش فيروز شاه و فرخ‌زاد آمدند . دو پسر ديدند چون خورشيد تابان و ماه آسمان ، لباسهاى خوب در بر و سلاحى كه داشتند جمله مذّهب . عجب ماندند و سلام كردند و آنچه آورده بودند نهادند . فيروز شاه ايشان را عذرخواهى كرد و به لذت تمام آن طعامها را بخوردند كه مدتى بود كه از ايران بدر آمده بودند و خوردن ايشان گوشت شكارى بود . آن طعامها را بخوردند و بيهوش شدند . اهل كاروان چون چنان بديدند ، دويدند و هر دو را بر بستند و مركبان ايشانرا در زير زين كشيدند و از آن موضع كوچ كردند و آن هر دو را بسته بر پشت استران\r\n\r\n\r\n","description":"","footnote":"\r\n( 1 ) - تفت : گياهيست دوايى كه خوردن بيخ آن مانند تاتوله جنون آورد ( برهان قاطع )\r\n( 2 ) - كبر :\r\nرستنى باشد كه در سر كه پرورده كنند و خورند و در دواها نيز به كار برند خصوصا خنازير را نافع است ، به عربى اصف خوانند ( برهان قاطع )\r\n","page_name":" 27 ","page_number":43},
  {"content":"\r\n\r\nباركش انداختند و آنچه از آن ايشان بود ببردند و از آن منزل كوچ كردند و آن شب همه شب مىرفتند و از عقب نگاه مىكردند كه از عقب كسى مىآيد ؟\r\nچون وقت سحر شد فيروز شاه و فرخ‌زاد از آن بىخودى به خود آمدند ، خود را بسته و مبتلا ديدند ، حيران بماندند و سؤال كردند كه ما را چرا گرفتيد ؟\r\nاز ما چه زيان بشما رسيد كه با ما چنين كرديد ؟ گفتند از ترس خود چنين كرديم ، كه شما را خدمتكاران از عقب بيايند . ما مردم بىدست و پاييم و مال بسيار با خود داريم . از ترس خود شما را گرفتيم . چند منزل با خود ببريم ، اگر از طرف شما ايمن شويم بعد از آن شما را بگداريم تا برويد . فيروز شاه گفت : اى نادانان ما را چه لايق دزدى ديديد ؟ هرچند كه گفتند با ايشان فايده نكرد . ناچار ايشان نيز تحمل كردند و تن به قضا دادند . تا چند منزل برفتند . در منزلى فرود آمدند كه از ناگاه دويست سوار دزد و حرامى رسيدند . اهل كاروان چون چنان ديدند ، فرياد از آن قوم برآمد . فيروز شاه گفت : شما با اين دزدان بر نخواهيد آمدن . ما را از بند بيرون آوريد و سلاح و مركبان ما را بما دهيد ، تا ما جواب اين دزدان بگوييم و شما را نيز از شر ايشان خلاص كنيم .\r\nايشان چون چنان ديدند و چنان شنيدند ، در حال فيروز شاه و فرخ‌زاد را از بند خلاص كردند و ساز و سلاح ايشان را حاضر كردند . تا مرغى را آب خوردن آن دو جوان غرق سلاح شدند . و بر مركبان خود سوار شدند و تيغ كشيده در آن دزدان افتادند و چون مرغان كه دانها از روى زمين برچينند آن حراميان را بضرب شمشير برچيدند . بيك لحظه از آن دويست دزد و حرامى كه آمده بودند پنجاه تن را بر خاك انداختند ، باقى چون چنان ضرب شمشير بديدند پشت كردند و بگريختند .\r\nاهل كاروان چون اين مردى و هنر ازيشان بديدند خرم شدند و در دست و پاى فيروز شاه و فرخ‌زاد افتادند و دست و پاى ايشانرا ببوسيدند و عذرخواهى كردند ، و گفتند كه ما بد كرديم و ندانستيم ؛ شما لطف كرديد و جواب دشمنان ما گفتيد .\r\nمال ما جمله از آن شماست ، آنچه خواهيد قبول كنيد . ايشان گفتند كه ما را هيچ\r\n\r\n","description":"","footnote":"","page_name":" 28 ","page_number":44},
  {"content":"\r\n\r\nاحتياج بمال شما نيست ، آنچه از ما برده‌ايد بياريد . كاروانيان گفتند : ما جمله بنده و خدمتكار شماييم .\r\nمؤلف اخبار و گزارندهء اسرار چنين روايت مىكند كه در آن حوالى قلعه‌يى بود كه آن قلعه را قلعهء بهرام‌آباد ميگفتند . دو برادر در آن قلعه بودند ، يكى را نام قادر شاه بود و يكى را نام قاهر شاه ؛ و چهار هزار سوار داشتند و بر سر اين راه بودند .\r\nاگر كاروانى بدين راه مىگدشت ، اگر بر در قلعه مىآمدند و باج و خراج ميدادند مىگدشتند ؛ و اگر اهل كاروان از باج و خراج ايشان ميگريختند ، ايشان خبردار ميشدند ؛ در پى مىرفتند و آن كاروان را غارت مىكردند . اين كاروان مىگريختند ، آن دويست كس بدين كار آمده بودند كه كاروان را غارت كنند . چون پنجاه كس ازيشان بقتل آمدند ، جمله بگريختند و در قلعه درآمدند و اين حكايت را با قادر شاه و قاهر شاه بگفتند ، كه : ما بكاروان رسيديم ، كاروان غلبه ، و جملهء بارهاى ايشان ابريشم و قماش ، و زر سرخ و سفيد داشتند . مىخواستيم تا غارت كنيم . ناگاه از ميان كاروان دو سوار بيرون جستند . مثل آتش كه در نيستان افتد و يا شير كه در گلهء گوسفندان افتد ، در ميان ما افتادند . بيك لحظه از ما پنجاه كس بكشتند . اگر ما نمىگريختيم امكان بود كه يكى را نمىگداشتند ، جمله را به زير تيغ در مىآوردند .\r\nقادر شاه كه برادر كوچكتر بود ، نعره بريشان زد كه شما را مرد نتوان گفتن ! كه شما دويست سوار مىگوييد كه از دو سوار گريختيم ! ايشان گفتند كه اى پهلوان تا كسى جنگ كردن ايشانرا نبيند باور نكند . قادر شاه گفت كه من بروم و كاروان را غارت كنم و نگدارم كه ايشان بسلامت از پيش ما بگذرند . قادر شاه سوار شد ، با پانصد سوار و پياده روان شدند ؛ و آن كاروان در رفتن بودند كه آن پانصد سوار رسيدند و نعره زدند . آه از جان كاروانيان برآمد . گفتند : اى دريغا كه نه جان خواهد ماندن و نه مال ! فيروز شاه گفت كه شما هيچ انديشه مكنيد . چندان كه ما زنده‌ايم نگداريم كه آزارى بشما رسد . شما نيز صف بر كشيد . آن كاروانيان همه سلاح\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nداشتند ، صف بر آراستند . در پاى كوهى بود ، قادر شاه حكم كرد كه آن پانصد مرد صف بر آراستند . اول كسى كه عزم ميدان كرد فيروز شاه بود . بر آن مركب گلگون سوار و آنچه پوشيده بود جمله زراندود بود . قادر شاه گفت : اين چه كس است كه بر نيكو مركبى سوارست و آنچه او پوشيده است لايق شاه‌زادگانست ؟ گفتند : ازين دو سوار كه ما را شكستند يكى اينست . قادر شاه گفت : اگر بيكبار حمله مىكنيم ، تا ايشانرا بقتل آوردن ، خيلى از جوانان ما نيز بقتل خواهند آمدن . ما را مرد مبارز پهلوان مىبايد كه در ميدان رود و اين سوار را بضرب دست بگيرد كه باقى را آسانست .\r\nمؤلف داستان چنين روايت مىكند كه : جوانى بود تكين‌تاش نام ، عزم ميدان كرد و گفت : من بروم و اين سوار را بضرب دست بگيرم و يا سرش را بيارم . قادر شاه گفت : كار تست . تكين‌تاش آهنگ ميدان كرد و يك نعره بر فيروز شاه زد ، كه : اى هيچ‌كس ! خون پنجاه جوان بر گردن تو داريم ، جان كجا برى كه اجل تو رسيده است ! كه تكين‌تاش در ميدانت آمده است ! اين بگفت و بضرب تيغ حمله كرد . فيروز شاه سپر در سر آورد و آن ضرب از دست تكين‌تاش بگرفت . آمد كه بگذرد ، شاه‌زاده يك ضرب تيغى بر ميانش زد كه تكين‌تاش را بيك ضرب تيغ با زره و جوشن ، آنچه پوشيده بود ، چون خيار به دو نيمه كرد . قادر شاه چون آن ضرب بديد بر خود بلرزيد . گفت :\r\nعظيم ضربى زد تكين‌تاش را ! عجب سواريست !\r\nراوى گويد كه تكين‌تاش را برادر [ ى 
  ] بود قل‌تاش نام ، چون برادر خود را بدان نوع كشته ديد ، آتش در جانش شعله زد . مركب در ميدان جهانيد . فيروز شاه را دشنام ميداد . فيروز شاه در غضب رفت و مركب درو جهانيد ، يك ضرب نيزه بر دهنش زد كه از قفاى سرش بدر كرد . ديگرى هم آمد ، كشته شد . تا هفت كس در ميدان رفتند ، جمله كشته شدند . يكى با قادر شاه گفت كه اگر حريف اينست كه در ميدان جولان مىكند ، اگر جملهء اين سپاه يك يك در ميدان روند ، جمله بقتل آيند . قادر شاه گفت : چون كنيم ؟ گفتند : تدبير آنست كه بيكبار حمله كنيم ، باشد\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nكه در ميان جنگ مغلوبه شخصى تيغى به دو رساند ؛ و اگر نه يك يك حريف نخواهيم بودن . پس آن پانصد سوار و پياده بيكبار حمله كردند . فرخ‌زاد چون چنان ديد اهل كاروان را گفت كه شما همچنين استاده‌ايد ، كه تا ما را دفع نميكنند با شما كسى را كارى نيست « 1 » . فرخ‌زاد نيز حمله كرد . پس آن دو سوار گزين ، و آن دو پهلوان پشت زين ، آن دو مبارز يگانه ، و آن دو سوار فرزانه ، بتيغ آبدار و بسرسنان خون‌خوار ، در آن كارزار در كار درآمدند . بيت :\r\n دو شهريار كمين و دو نامدار گزين * دو افتخار زمين و دو اختيار زمان\r\nيكى بدست چو بادى نسيم او دينار * يكى بتيغ چو ابرى سرشك او مرجان \r\nآن دو سوار بشمشير ضيمرانى سيل خون بر صحيفهء نيل‌گون مىراندند و بخنجر نيلوفرى از پيكر دشمنان آتش مىافروختند . آن دو خسرو قضا توان و قدر اركان كه شير از بيم شمشير ايشان روى در بيشه نهان كردى ، و عقاب از ترس خدنگ ايشان بر اوج هوا پرانداختى ، در ميان آن دزدان درافتادند . هركه را كه بر ميان زدى چون خيار به دو نيمه كردى و هركه را بر فرق زدى تا سينه بدريدى .\r\nاهل كاروان چون مبارزى آن دو كودك بديدند غيرت كردند و بر يكديگر نعره زدند و گفتند كه : اى نامردان ! آخر مىبينيد كه اين دو كودك از بهر شما بجان مىكوشند ، شما نيز دستى برآريد و بجان بكوشيد . گويند كه اهل كاروان تا پانصد مردى بودند ، ايشان نيز دست بآلت جنگ كردند ، و بنياد جنگ كردند . فيروز شاه و فرخ‌زاد مجال نمىدادند . راوى اين داستان چنين روايت مىكند كه از آن دزدان صد تن بر زمين زدند .\r\nقادر شاه چون چنان ديد عنان برگردانيد . گفت : جوانانرا زياد بكشتن دادن از خرد نيست . فيروز شاه با فرخ‌زاد با اهل كاروان گفتند كه ما در عقب اين اهل طغيان خواهيم رفت ، شما در عقب ما بياييد . اين بگفتند و در عقب دزدان روان شدند . اهل كاروان گفتند كه در قلعه چهار هزار مردند ، البته دو سوار با چهار هزار\r\n\r\n\r\n","description":"","footnote":"\r\n( 1 ) - مراد اينست : فرخ‌زاد اهل كاروان را گفت كه شما همچنين بايستيد كه تا ما را دفع نكنند با شما كسى را كارى نيست .\r\n","page_name":" 31 ","page_number":47},
  {"content":"\r\n\r\nسوار برنيايند . عاقبت ايشان را بكشند و يكى را از ما زنده نگدارند . ما را در عقب ايشان رفتن از عقل و خرد نيست . راه گردانيدند و از عقب ايشان نرفتند . و به راه خود رفتند . از آن طرف قادر شاه در قلعه درآمد و آنچه رفته بود با برادرش بگفت كه من با پانصد سوار بجنگ آن كاروان رفتم پنجاه كس از سپاه من بكشتند . اگر لحظه‌يى ديگر توقف مىكردم يكى از ما نمىگداشتند . عجب مبارز و پهلوانند !\r\nقاهر شاه كه برادر بزرگ بود غضب كرد و گفت : اين چه سخن باشد كه تو مىگويى ؟ آخر رستم زال نيستند . اگر نيز رستم باشند به دو سوار با پانصد سوار چون برآيند ؟ ايشان در اين سخن بودند كه از سر برج مرد آمد و خبر آورد كه آن دو سوار از عقب قادر شاه آمدند . قاهر شاه گفت : بچه كار آمده‌اند ؟ قادر شاه گفت : بدان كار آمده‌اند كه قلعه بگيرند و ما را از قلعه بدر كنند . قاهر شاه گفت : من همين لحظه بدر روم و هر دو را بگيرم . حكم كرد كه در حال دو هزار سوار با طبل و علم و نقاره از قلعه بيرون آمدند . فيروز شاه و فرخ زاد رسيدند و مردان بيرون آمدند ، برابر ايشان صف كشيدند . فيروز شاه عزم ميدان كرد و چون بميان ميدان رسيد ، نعره زد .\r\nبه آواز بلند گفت كه اى مشت دزد و حرامى كه سر راه مسلمانان گرفته‌ايد و آزار مسلمانان مىكنيد ، اجلتان رسيده است ! بياييد در ميدانم تا ضرب دست مبارزان ببينيد ! قاهر شاه كه در فيروز شاه نگاه كرد ، آن مركب و ساز و سلاح او را بديد ، با قادر شاه گفت : اى برادر ، اين سوار ببازارگانان نمىماند ، اين ساز و سلاح كه او دارد بيشتر بشاه‌زادگان مىماند . آن مركب گلگون كه بر نشسته است عجب اگر در طويلهء هيچ پادشاهى باشد . من در ميدانش ميروم كه او را بگيرم و آن مركب و سلاح كه او پوشيده است نصيب من شود . اين بگفت و عزم ميدان كرد . چون در برابر فيروز شاه رسيد يك نعره زد كه اى بازرگان‌زادهء خيره‌سر ! تو كه باشى كه اين همه از سپاه من بكشى ؟ هيچ‌كس نباشد كه جواب تو بگويد ؟ هم‌اكنون دمارت برآرم ! بيا و اول بگو چه نام دارى ؟ بيت :\r\n\r\n","description":"","footnote":"","page_name":" 32 ","page_number":48},
  {"content":"\r\n\r\n به دو گفت فيروز شاه جوان : * ندانى تو نام مرا در جهان ؟\r\nز نام و نشانم چه خواهى بگو ؟ * تو حال مرا چون ندانى ، مجو .\r\nمن و روز ميدان و شمشير تيز * درين انجمن با تو دارم ستيز\r\nكنم كار كردى ابا تو كنون * برانم بشمشير من جوى خون\r\nدرين دشت من گورسانى كنم * ز خون شما گلستانى كنم\r\nز نام و نشانم چه پرسى همى * ببينى كنون تيغ گردى « 1 » همى\r\nمرا مادرم نام مرگ تو كرد * زمانه مرا پتك ترگ تو كرد \r\nشاه‌زاده گفت : هركس كه هستم هستم . بدان كه آمده‌ام كه اين خار را از پيش راه مسلمانان بردارم تا آينده و رونده به آسانى بگدرند . قاهر شاه گفت : دمارت برآرم ! و دست بقبضهء تيغ كرد و چون آب و آتش بر فيروز شاه حمله كرد . شاه‌زاده آن ضرب تيغ او را به آسانى بگرفت . قادر شاه با خود گفت كه مرا يقين است كه برادرم قاهر شاه حريف دست و بازوى اين جوان نخواهد بودن من نيز در ميدان روم و برادر را يارى دهم . اين انديشه كرد و از قلب سپاه خود مركب برانگيخت .\r\nفرخ‌زاد چون چنان ديد سر راه بر قادر شاه بگرفت و گفت : كجا ميروى ؟ حريفت منم ! اين بگفت و با او بكوشش درآمد . فيروز شاه را دريغ مىآمد كه قاهر شاه را بكشد .\r\nميخواست كه وى را بگيرد كه جوانى خوش‌شكل بود . از ناگاه مركب درو تاخت و بند كمر قاهر شاه را بگرفت و زور كرد . گويند كه فرخ‌زاد نيز چنين كرد ، بند كمر قادر شاه را بگرفت . فيروز شاه زور كرد و قاهر شاه را از صدر زين در ربود . فرخ‌زاد نيز قادر شاه را در ربود . هر دو را بر زمين زدند . فيروز شاه بر سينهء قاهر شاه نشست و فرخ‌زاد بر سينهء قادر شاه نشست . در آن حالت كه فيروز شاه خنجر بر حلق قاهر شاه نهاد كه تا سرش را از تن جدا كند ، قاهر شاه در زير دست فيروز شاه بگريست .\r\nفيروز شاه گفت : مردان در حالت [ جنگ 
  ] چنين نگريند . تو چرا مىگريى ؟ اين كار كه تو در پيش گرفته‌اى ، نمىدانى كه سرانجام كار بد بد خواهد بودن ؟\r\n\r\n\r\n","description":"","footnote":"\r\n( 1 ) - در اصل : گردان\r\n","page_name":" 33 ","page_number":49},
  {"content":"\r\n\r\nقاهر شاه گفت كه نه از بهر عمر و جوانى مىگريم ، بلكه گريهء من از بهر آنست كه بىمراد بقتل مىآيم . فيروز شاه گفت : چه مراد دارى ؟ گفت : اگرم امان دهى ، بگويم . فيروز شاه گفت : به شرطى امانت دهم كه ترك دزدى بكنى ، و ديگر راه مسلمانان نزنى . قاهر شاه گفت : توبه كردم . فيروز شاه از سينهء قاهر شاه برخاست . فرخ‌زاد نيز از سينهء قادر شاه برخاست . هر چهار دامن از گرد ميد [ ان 
  ] بيفشاندند . قاهر شاه اشارت كرد جملهء سپاهش در پيش فيروز شاه خدمت كردند و بفرمود تا خيمه از قلعه آوردند .\r\nجمله در خيمه رفتند و بنشستند . فيروز شاه گفت كه بيا و بگو كه مرادت چيست ؟\r\n\r\nحكايت كردن قاهر شاه در پيش شاه‌زاده فيروز شاه :\r\nقاهر شاه گفت كه معلوم خداوند باشد كه من شاه‌زادهء شولستانم و درين حوالى قلعه‌يى هست كه آن را قلعهء خرميه ميگويند و درين قلعه پدر من پادشاه بود . پدرم برادرى دارد ملك خالد نام ، كه آن ملك خالد را دخترى هست سمن‌رخ نام ، پدرم آن سمن‌رخ را از بهر من خواسته بود ، چون پدرم بمرد ما هر دو برادر طفل بوديم ، لايق حكومت و مملكت دارى نبوديم ، برادر پدرم بر جاى پدرم نشست . ما چون بزرگ شديم مرا آرزوى حلال خود كرد . از عم دختر خواستم . امراى عم مرعمم را گفتند كه اگر دختر بقاهر شاه ميدهى ، چون دختر در كنار گيرد ، آرزوى حكومت قلعه خواهد كردن . عمم ما را از قلعه بدر كرد و دخترى را كه به من داده بود ، از من باز گرفت . اين قلعه نيز از آن پدر من بود . من درين قلعه درآمدم . اين چهار هزار مرد بر من گرد آمدند . من خزينه‌يى ندارم . اين دزدى و حرامىگرى مىكردم ، و مال مردم مىبردم ، و بدين سپاه ميدادم . در سالى دو نوبت بر در آن قلعه مىروم و دختر ميخواهم . او نمىدهد ، و من حريف او نيستم . مرادم سمن‌رخ است . اين بگفت و گريان شد .\r\nچون فيروز شاه عاشق عين الحيات بود ، دلش بر قاهر شاه بسوخت . گفت :\r\nچون مصلحت دانى كه : با تو بيايم و قلعهء خرم‌آباد را از بهر تو بگيرم و سمن‌رخ را در كنار تو كنم ؟ قاهر شاه گفت كه شرط ما به خدمت خداوند خود همين است . فيروز شاه\r\n\r\n","description":"","footnote":"","page_name":" 34 ","page_number":50},
  {"content":"\r\n\r\nبگفت كه كارسازى راه كن تا برويم . اول كار ترا تمام كنيم ، آنگاه ما نيز در پى كار خود رويم . آن روز تا شب صبر كردند ، آن كاروان نيامدند . فيروز شاه دانست كه نخواهند آمدن . خيلى مال از آن فيروز شاه و فرخ‌زاد در آن كاروان بود ، رفتند و ببردند تا كجا باز بفيروز شاه رسند .\r\nاما مؤلف اخبار گويد كه شاه‌زاده سه روز آنجا بود ، كه ايشان كارسازى حرب كردند . روز چهارم سوار شدند و رو بقلعهء خرم‌آباد كردند . به چند منزل آن راه را قطع كردند . چون بر در قلعه رسيدند برابر قلعه فرود آمدند . خبر بملك خالد كردند كه سپاه قاهر شاه و قادر شاه باز آمدند و برابر قلعهء ما فرود آمدند ، ملك خالد گفت كه هر سال مىآيند و ما را تشويش ميدهند ، امسال با ايشان كارى خواهم كردن كه ديگر نتوانند آمدن . شما كارسازى حرب كنيد .\r\nاما مؤلف گويد كه چون شاه‌زاده فيروز شاه فرود آمد ، حكم كرد كه مكتوبى بقلهء خرم‌آباد بنويسند . آنچه شاه‌زاده گفت بنوشتند و بدست شخصى دادند تا در قلعه آمد . مكتوب ازو بستدند و در قلعه بردند . ملك خالد بخواند ، نبشته بود كه :\r\nاز بر من كه جوان غريب تاجرم به بر تو كه ملك خالدى . معلوم باشد كه ما مردم ره‌گذرى بوديم . نزديك قلعهء بهرام‌آباد رسيديم ، سپاه آن قلعه بر كاروان ما زدند . جنگ كرديم و ظفر يافتيم تا حدى كه قاهر شاه و قادر شاه هر دو مسخر شدند ؛ ازيشان اين معلوم شد كه موجب آزار مسلمانان تويى كه مملكت بميراث به دو ميرسد .\r\nملكش را فرو گرفته‌اى و دخترت را كه به دو داده بودى از وى باز استاده‌اى . اين حركت از قهر تو مىكرده است . پس موجب آزار مسلمانان تو باشى . چون مكتوب بخوانى از قلعه بيرون آيى و با قاهر شاه و قادر شاه صلح كنى ، و دخترت را در كنار او كنى تا اين سرحد ايمن شود و قافله با يمنى بيايند و بروند . و اگر فرمان‌نبرى از قلعه بيرون آى تا جنگ كنيم تا خداى تعالى بكه دهد و السلام .\r\nخالد ازين سخن تند شد و جواب نبشت ، از قلعه بدر فرستاد . مكتوب پيش\r\n\r\n","description":"","footnote":"","page_name":" 35 ","page_number":51},
  {"content":"\r\n\r\nفيروز شاه آوردند ، مطالعه كرد ، به نوشته بود : كه ترا به اين وكالت باز داشته است ؟\r\nاگر قاهر شاه را قابليت سمن رخ مىبود مىدادم ، و اگر آرزوى جنگ داريد فردا على الصباح بيرون مىآيم تا جنگ كنم . فيروز شاه گفت كه كارسازى كنيد ، كه هم فردا اين كار را تمام كنيم . ما را نيز خيلى كار در پيش است .\r\nآن شب هر دو سپاه صبر كردند ، در اول روز در قلعه گشودند . ملك خالد با سپاه انبوه از قلعه بيرون آمد و برابر سپاه قاهر شاه صف آراستند . اول كسى كه عزم ميدان كرد ملك خالد بود ، غرق پولاد شده و بر ستورى چون كوه پاره‌سوار در ميدان درآمد . طريد كرد و جولان نمود و نعره زد كه : كجاست آنكس كه بر من مكتوب نبشته بود و آرزوى جنگ من دارد ؟ بگوييد كه در ميدان من درآيد تا باهم بكوشيم .\r\nفيروز شاه چون اين سخن بشنيد آهنگ ميدان كرد . چون در مقابل ملك خالد آمد ، نعره بر ملك خالد زد و گفت : اينك منم آنك طلب كردى ! بگرد تا بگرديم ! ملك خالد چون در سلاح و مركب شاه‌زاده نگاه كرد ، دانست كه آن ساز نه وضع تاجرانست ، كه شاه‌زادگان را بيشتر مىماند . بر شاه‌زاده حمله كرد . شاه‌زاده فيروز آن حمله از دست ملك بگرفت چنان كه آسيبى به دو نرسيد . ملك خالد ميخواست كه بباد مركب در گذرد . شاه‌زاده سر چنگ مردى دراز كرد و بند كمر او بگرفت و مردانه از صدر زينش در ربود و عنان مركب بر گردانيد و رو بسپاه خود آورد .\r\nقاهر شاه و قادر شاه استقبال كردند و ملك خالد را بستادند و بر بستند . سپاه ملك خالد چون چنان ديدند ، جمله در قلعه گريختند و در قلعه بر بستند .\r\nفيروز شاه فرود آمد و در خيمه رفت . جمله بر شاه‌زاده آفرين كردند . شاه‌زاده گفت : ملك خالد را بياوريد . بياوردند . ملك خالد را درآوردند . ملك خالد خدمت كرد . چون شاه‌زاده را بديد از آن سر و شكل فيروز شاه متحيّر شد . شاه‌زاده گفت كه فرمان من نبردى ، اكنون خود را چون مىبينى و جزاى تو چيست ؟\r\nملك خالد گفت كه بد كردم و از كردهء خود توبه كردم . دختر بدهم و آنچه در قلعه از پدرش مانده است بسپارم . از جرم من در گذريد .\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nفيروز شاه گفت كه ديگر با تو هيچ كارى نداريم ، او را بگشاييد . او را گشودند . درآمد و دست شاه‌زاده را ببوسيد . ديگرانرا در كنار گرفت . اين خبر در قلعه افتاد كه ملك خالد با قاهر شاه و قادر شاه صلح كردند . اهل قلعه چون اين سخن شنودند در قلعه گشودند و نعمت بسيار از قلعه بيرون آوردند .\r\nفيروز شاه گفت كه عروسى كنيد كه هم امشب قاهر شاه بمراد برسد كه من فردا بخواهم رفتن . ملك خالد و قاهر شاه ، و قادر شاه جمله در پيش فيروز شاه خدمت كردند و گفتند كه ما جمله حكم شاه‌زاده را بجان قبول كرديم اما توقع بجناب خداوند آن داريم كه ما را از حال خود خبرى گويد كه شما چه كسيد و بكجا ميروى « 1 » ؟\r\nشاه‌زاده فيروز شاه گفت : از بهر آن مىگويم كه البته مىدانم كه كسى البته در عقب من خواهد آمدن تا شما نشان من بگوييد .\r\n\r\nگفتن فيروز شاه نام و نشان خود را با ملك خالد و قاهر شاه و قادر شاه :\r\nشاه‌زاده گفت : اكنون بدانيد و آگاه باشيد كه من پسر ملك دارابم و اين جوان كه با منست فرخ‌زاد بن پيل‌زورست كه پهلوان پاى تخت ملك دارابست .\r\nايشان كه اين سخن بشنيدند برجستند و در پاى فيروز شاه افتادند و گفتند : اى شاه‌زاده پدرت ملك داراب پادشاه جملهء ايران‌زمين است ، تو چنين كجا ميروى ؟ فيروز شاه گفت : به يمن ميروم ، بپاىتخت شاه سرور يمنى ، كه دختر او را ، عين الحيات ، دوست ميدارم ، آوازهء حسن و جمالش را شنيده‌ام و آرزومند آن دختر شده‌ام . اگر از ايران كسى در طلب من بيايد بگوييد كه فيروز شاه بيمن رفت ، او را آنجا طلب كنيد . قادر شاه گفت : از دولت شاه‌زاده برادرم بمراد رسيد . من ميخواهم كه در قدم شاه‌زاده تا يمن بيايم و در خدمت شاه‌زاده باشم . فيروز شاه قبول كرد . پس آن شب عروسى كردند ، سمن‌رخ را در كنار قاهر شاه كردند . چون از آن كار ايمن شدند ، قادر شاه باده غلام و چند خروار زر و نقرهء سكه زده با فيروز شاه و فرخ‌زاد\r\n\r\n\r\n","description":"","footnote":"\r\n( 1 ) - درين كتاب اين گونه استعمال باز هم ديده مىشود ، يعنى عدول از جمع بمفرد .\r\n","page_name":" 37 ","page_number":53},
  {"content":"\r\n\r\nهمراه شدند . قاهر شاه و ملك خالد را وداع كردند و راه در پيش گرفتند . منزل به منزل و شهر به شهر مىرفتند . بلك در هيچ شهر نمىرفتند تا كسى ايشانرا نشناسد و نداند .\r\nايشانرا در راه نگهدار تا بيمن كى رسند و حال ايشان چون شود .\r\nما آمديم بر [ سر 
  ] قصه و داستان سياوش نقاش كه پيشتر از فيروز شاه بيمن آمد ؛ مملكتى ديد آبادان و شهر معمور و خلفش جمله توانگر . در موضع لايق فرود آمد . روز ديگر بگرمابه درآمد . سر و تن از گرد سفر بشست و جامهاى الوان در پوشيد تا در ايوان شاه سرور يمنى آمد . ايوان رفيع و محل وسيع ديد ، و خلق بسيار آن ايوان را در ميان گرفته بودند . سياوش از يمين و يسار تفرّج ميكرد كه از ناگاه جمعى غلبه از سر ميدان پيدا شدند . گفتند رسولانند كه از جانب كشمير ، از پاىتخت شاه بهرام كشميرى برسولى آمده‌اند . در حال اين خبر را بشاه سرور گفتند . سرور شاه گفت : درآيند و پيغامى كه دارند بگزارند . « 1 » در آن حالت كه ايشانرا بار دادند سياوش نيز چون غريب بود در ميان ايشان مخلوط شد . در ايوان در آمدند تا بپاىتخت رسيدند .\r\nسياوش تختى ديد آراسته و پيراسته ، گرد تخت كرسيهاى زرين و سيمين نهاده ، ملك شاه سرور جوانى چون خورشيد انور بر سر تخت نشسته و تاجى مكلل بر سر نهاده ، و كمر كيانى در ميان بسته ، و هفت پسر چون ماه آسمان بر سر كرسيها قرار گرفته ؛ بالاى دست جمله مسند وزارت انداخته ، وزيرى مرد خردمند ، خواجه طيفور وزير ، نشسته ؛ امراى دولت و اعيان مملكت هركسى بر جاى خود قرار گرفته .\r\nآن جمع در آمدند و زمين خدمت ببوسيدند و شرط ادب بجاى آوردند و برابر شاه سرور بايستادند . كرسى « 2 » نهادند كه تا آنكس كه مقدّم آن طايفه بود قرار گرفت . در حال شربت نبات بمشك و گلاب مطيّب كرده درآوردند تا كه شربت خوردند . بعد از آن سؤال كردند كه بچه كار آمده‌ايد ؟ گفت « 3 » كه از شهر جمنا « 4 » و از ملك كشمير از پاىتخت شاه بهرام كشميرى مىآيم ، و نامه‌يى دارم . گفتند نامه بسپار تا معلوم\r\n\r\n\r\n","description":"","footnote":"\r\n( 1 ) - در اصل : بگذارند .\r\n( 2 ) - در اصل : كرسيها\r\n( 3 ) - در اصل : گفتند :\r\n( 4 ) - در اصل جهنا\r\n","page_name":" 38 ","page_number":54},
  {"content":"\r\n\r\nكنيم . مكتوبى كه آورده بودند برسانيدند . بدست خواجه طيفور وزير دادند ، طيفور مطالعه كرد ، نبشته بود كه :\r\nمكتوبيست از شاه بهرام به حضرت شاه سرور يمنى ، سلطان جميع مملكت يمن و عدن و طايف و مكه و مدينه ؛ معلوم راى عالى مىشود كه مرا فرزندى هست كه عالم از بهر او ميخواهم . مگر اوصاف حميده و خصايل پسنديده و آوازهء حسن و جمال دختر ترا ، شاه خوبان عين الحيات ، بشنيده است و ناديده عاشق و نگران آن طرف شده است . چون نامه بمطالعه رسد آنچه فرستاده‌ام قبول كند و كريمهء خود را بدين جانب بفرستد تا هر دو خاندان يكى شود و هر خدمتى ديگر كه باشد كمر آن در ميان جان بسته داريم ، و السلام .\r\nچون مكتوب را بر خواندند شاه سرور را عظيم ناخوش آمد . ميخواست كه جواب گويد كه حاجبى ديگر درآمد و خدمت كرد و گفت : شاه را بقا باد ! از جانب مصر ، از پاىتخت شاه وليد بن خالد رسولى آمده . ملك گفت : درآيد . رسول شاه وليد درآمد و خدمت كرد . سؤال كردند كه بچه كار آمده‌اى ؟ مكتوبى داشت ، بداد ، مطالعه كردند .\r\nمضمون مكتوب اين بود كه :\r\nمرا پسرى هست شاه صالح بن وليد نام ، اوصاف عين الحيات را شنيده و از عشق او بىقرار گشته . چون ما دو مملكت همسايه‌ايم ، حق همسايگى بجاى آرد و عين الحيات را به پسر من دهد و هيچ تعلل نكند ، و السلام .\r\nشاه سرور را تغيّر عظيم در مزاج پديد آمد . در تحير كه [ چه 
  ] جواب گويم كه حاجبى ديگر درآمد و خدمت كرد و گفت : شاه را بقا باد ! از طرف روم ، از پاىتخت شاه روم ربيعاى قيصر رسول آمده است و بار ميطلبد . شاه سرور گفت كه امروز سيل رسول آمده است ! درين حال رسول درآمد و خدمت كرد و مكتوب بداد . مطالعه كردند نوشته بود كه :\r\nشاه سرور يمنى را معلوم باشد كه مرا پسرى هست شاه نوش نام . آرزومند\r\n\r\n","description":"","footnote":"","page_name":" 39 ","page_number":55},
  {"content":"\r\n\r\nدختر تو عين الحيات گشته است . چون نامه بمطالعه رسد دخترت را بدين جانب بفرست و آنچه آورده‌اند قبول كن ، و السلام .\r\nگويند كه از چند جاى ديگر هم در آن مجلس بهم رسيدند و جمله از بهر اين كار آمده بودند . خواجه طيفور وزير گفت شاها ، بهر كه ازين طالبان كه دختر خواهى دادن بيقين آن باقى دشمن خواهند شدن . اولى در آنست كه به هيچ كدام ندهى و اين قصه را بر طرف عين الحيات اندازى . بگويى كه دخترم شوهر نمىخواهد و بغايت طفل است و وقت شوهر كردن ندارد تا جمله بروند . شاه سرور گفت كه چنين است ، جواب بگوييد تا بروند كه من دختر به شوهر نمىدهم ، دخترم شوهر نمىخواهد كه هنوز بدان محل نرسيده است و آنچه آورده بود قبول نكرد ، و هركس كه آمده بودند جمله را خلعت داد و گسيل كرد . جمله محروم باز گشتند . سياوش آنجا بود و آن حال را مشاهد [ ه 
  ] كرد . گفت : اين دختر را چندين خريدار هست ، اگر نصيب فيروز شاه شود چه بسا فتنه‌ها كه در عالم برخيزد ! بوثاق آمد و انديشهء بسيار كرد و بدانست كه چه بايد كردن . ببازار آمد و اسبابى كه در بايست بود بخريد و بعد از آن به خانه درآمد و بنقاشى مشغول شد . مرد هنرمند بود و علم نقاشى بغايت خوب ميدانست ، صورت فيروز شاه را در چند موضع نقش كرد .\r\nگويند كه عين الحيات را در بيرون شهر باغى بود ، آن باغ را نشاطآباد مىگفتند . چون فصل بهار مىآمد و عالم سبز و خرم مىشد عين الحيات با دايه و دختر دايه شريفه [ و 
  ] از كنيزكان سوسن و بنفشه و نسرين و گل بباغ نشاطآباد مىرفت ، و در آن باغ قصرى رفيع داشت ، تا ايام فصل خزان در آن باغ عيش مىكرد . پدرش گه گاه مىرفت و دختر را مىديد . در آن وقت كه سياوش به يمن آمد ايام بهار بود و عين الحيات در باغ بود . سياوش معلوم كرد كه عين الحيات در باغ بعيش مشغولست . صبر كرد تا شب درآمد . در نيم شبى برخاست و آلت عيارى از كمند و خنجر بر خود راست كرد . و از وثاق بيرون آمد تا بپاى برج و بارو\r\n\r\n","description":"","footnote":"","page_name":" 40 ","page_number":56},
  {"content":"\r\n\r\nرسيد . بخم كمند بالا رفت و از آن طرف از خندق بگدشت و رو بباغ نشاطآباد كرد تا رسيد . ديوار باغ بغايت بلند بود ، بخم كمند بر ديوار شد ، و از آن طرف در باغ درآمد . باغى ديد در يك فرسنگ عرض و طول ، موضع خوش و خرم ، درختان الوان ، انواع درختان با ميوه‌هاى گوناگون بر سر اشجار ، و هوا از زلف پرتاب بنفشه جيب صبح بمشك ناب آلوده ، و بوى صدرهء گل احمر در پيراهن سحر گرفته ، و نسيم سحرى اسرار زمين آشكارا كرده ؛ تو گفتى كه نسيم صباى دلگشا بروضهء رضوان وزيده است و بوى عنبر و مشك به تحفهء جان آورده است . سياوش را از خوبى آن باغ عجب آمد . از دور آواز دف و چنگ مىآمد ، سياوش بدان جانب روانه شد ، تا بر كنار حوضى رسيد پرآب ، گرداگرد آن حوض سنگهاى الوان انداخته ، و آبى درو چو جان خردمند زلال و صافى و همچون شكر ، بيت\r\n گلابست گويى بجويش روان * همى شاد گردد ز بويش روان\r\nهمه ساله خندان لب جويبار * تذروان بچنگال بازان شكار \r\nآن آب گاه از حركت صبا چون زلف دلبران معقّد شدى و گاه از گردش باد بكردار عيبهاى جوشن بر يكديگر افتادى ، بيت :\r\n آب چين يافته بحوض از باد * همچو پركاربر « 1 » حرير خطاى « 2 » \r\nو بر آن طرف حوض قصرى بلند سر بر فلك كشيده ، و پنجره‌هاى بسيار از يمين و يسار در ميان باغ گشاده . از ميان قصر آواز چنگ و چغانه و ترانه مىآمد .\r\nسياوش عيار در آن شب تار بدان موضع رسيد . بر كنار آن حوض درختى چنارى بود عظيم بلند ، سياوش آن صورت فيروز شاه را بر آن درخت چنار بچسفانيد و بازگشت و در ميان باغ جايى از براى پنهان شدن را بديد و ميوه‌يى چند از درختان بچيد\r\n\r\n\r\n","description":"","footnote":"\r\n( 1 ) - در اصل همچنين است . معنى « بر » در اينجا معلوم نيست .\r\n( 2 ) - گويا اين بيت صورت تغيير يافتهء بيت ذيل از ابو الفرج رونى باشد .\r\n آب چين يافته در حوض از باد * همچو پركار حرير چينست \r\n","page_name":" 41 ","page_number":57},
  {"content":"\r\n\r\nو در آن رخنه رفت و بنشست تا « خود فلك از پرده چه آرد بيرون » تا وقتى كه آن شب بگدشت . در وقت سحر كه بوى نسيم سحرى بوزيد ، و صبح آيينه‌دار نقاب قيرگون از رخ گردون برداشت ، و چتر سيمابى بر مهد بنفشه فام آسمان باز كرد ، و گل نسترين بر روى بساط نيلوفرى ريخت ، و بر طرهء غاليه رنگ شب گردى كافورى بيخت ، و بقلم سيم آيت نور بر صحيفهء انقاس‌گون بنگاشت ، و زلف سياه شب از عارض دل‌افروز روز برگرفت ، و رايت سپيدهء صبح بر سپهر سرمه رنگ برافراخت ، شعر :\r\n صبح آمد و علامت مصقول بركشيد * از آسمان شمامهء كافور بردميد\r\nگويى كه دوست قرطهء شعر كبود خويش * تا جايگاه ناف بعمدا فرو دريد « 1 » \r\nراوى گويد كه عين الحيات را قاعده آن بود كه شب همه شب شراب خوردى و عيش كردى ، چون وقت سحر شدى بر بام قصر برآمدى ، از هر طرف كه باد صبح وزيدى سينه و شكم و ناف خود را بر آن باد بداشتى و كسب هوا كردى كه گفته‌اند :\r\n« كس بىهوا مباد كه كسب هوا خوش است » . چون صبح دميد بر قاعدهء هر روز عين الحيات بر بام قصر برآمد و از هر طرف مىگرديد ، از ناگاه نظرش بر آن درخت چنار افتاد . آن صورت را بر آن درخت چنار بديد كه چسبانيده بودند ، عجب ماند و حكم كرد كه آن صورت را بياريد . خدمتكاران دويدند و آن صورت از درخت چنار برداشتند و در پيش عين الحيات آوردند . عين الحيات در آن صورت نگاه كرد ، صورتى ديد زيبا بركشيده ، بر مركب گلگون سوار گشته ، و چوگان بر سر چنگ گرفته ، و گوى مىباخت . عقل از سر عين الحيات بدر رفت بيت :\r\n بخوبان گفت : كآن صورت بياريد * كه كردست اين رقم پنهان مداريد .\r\nبياوردند صورت پيش دلبند * بدان صورت فروشد ساعتى چند\r\nنه دل دادش ازو دل برگرفتن * نه مىشايستش اندر برگرفتن\r\nبهر ديدار از وى مست ميشد * بهر جامى كه خورد از دست ميشد « 2 » \r\n\r\n\r\n","description":"","footnote":"\r\n( 1 ) - اين دو بيت از يك قصيدهء معروف كسائى است .\r\n( 2 ) - اين ابيات از نظامى است ( خسرو و شيرين )\r\n","page_name":" 42 ","page_number":58},
  {"content":"\r\n\r\nگويند كه عين الحيات در اطراف فرستاده بود ، اين شاه‌زادگان كه طالب او بودند صورتهاى ايشانرا جمله نقش كرده از بهر او آورده بودند . عين الحيات كه صورت فيروز شاه را بديد حيران بماند كه مثل آن صورت نديده بود . در حال از بام فرود آمد . و دايه‌يى داشت ، زنى روزگار ديده و تلخ و ترش جهان بسى چشيده .\r\nاو را اسماء دايه نام بود و دخترى داشت شريفه نام ، با عين الحيات شير خورده بود .\r\nعين الحيات او را طلب كرد و گفت : اى دايه اين صورت كيست كه امشب آورده‌اند ؟\r\nو اين صورت را بر درخت چنار چسبانيده‌اند . دايه كه در آن صورت نگاه كرد گفت :\r\nاى دختر اين صورت آدمى نيست ، آدمى بدين صورت نباشد ، عجب اگر اين صورت پرىزاد نباشد . مگر همچنان‌كه شاه‌زادگان آدمىزاد ترا دوست ميدارند از شاه‌زادگان پرىزاد نيز كسى بر تو عاشق است « 1 » . اين صورت صورت آن پرىزادست كه هم نقاشان پرى نقش كرده‌اند ؛ زينهار كه دل برين ننهى و اين معنى را از خاطر خود بدر كنى .\r\nحكم كرد كه آن صورتها را بياريد . فى الحال بياوردند . در صورتهاى آن شه‌زادگان نگاه كرد ، هيچ كدام بدين صورت نمىمانست ، عجب آمد او را كه اين چه حالتست .\r\nراوى گويد كه در آن فكر و انديشه آن روز را بسر برد . چون شب درآمد باز بعيش مشغول شدند . چون از شب يك نيمه درگدشت سياوش نقاش از آن رخنه بيرون آمد و رو بر كنار حوض نهاد ، بپاى درخت چنار آمد ، و آن صورت را نديد ، دانست كه برده‌اند . صورت دوم را چسبانيد و بازگشت كه تا روز شد . عين الحيات بر بام قصر برآمد ، نظرش بر آن صورت افتاد بيت :\r\n دگر باره چو دلبر چشم بر كرد * بر آن تمثال روحانى نظر كرد\r\nبپرواز اندر آمد مرغ جانش * فروبست از سخن گفتن زبانش\r\nدر آن آيينه ديد از خود نشانى * چو خود را ديد بى خود شد زمانى\r\nبود سرمست را خوابى كفاية * گل نم ديده را آبى كفاية \r\n\r\n\r\n","description":"","footnote":"\r\n( 1 ) - در اصل : عاشق‌اند .\r\n","page_name":" 43 ","page_number":59},
  {"content":"\r\n\r\nگفت : آن صورت را بياريد . دويدند و بياوردند . عين الحيات نگاه كرد .\r\nهمان صورت را خواست . ديد بر همان مركب گلگون سوار ، و نيزه‌يى در دهن شير زده و سر نيزه از شكم شير بيرون آمده . دختر دايه را طلب كرد و گفت : اى شريفه اين همان صورت آن جوانست كه دوش چوگان مىباخت و امروز با شير در جنگ است .\r\nاين صورتها كه مىآورد و بر درخت چنار مىچسباند ؟ شريفه گفت : اى ملكه ، مادرم راست گفت كه اين كار پرىزادگانست . دختران آن صورت را بياوردند و در پيش عين الحيات نهادند . شاه خوبان در فكر افتاد كه اين چه حالتست ؟ كسى با ما غرضى دارد كه اين صورت بما مىنمايد ؟ عين الحيات كه دعوى مىكرد كه ماه آسمان نور از جمال من مىبرد ، و خورشيد جمشيد از ديدن جمال من شرم ميدارد ، و كبك درى رفتار از رفتار من آموخته و سرو سهى در لب جويبار پيش قد صنوبرى من پست مىنمايد ؛ صد هزار دل بستهء زلف منست ، و خورشيد انور يك سواره در ميدان حسن منست ، و ماه تابان از خورشيد جمال من رشك مىبرد ، من اين زمان برين صورت بيجان شيفته و حيران شدم .\r\nتا شب درآمد سياوش باز از آن رخنه بيرون آمد و صورت سيوم را بر آن درخت چنار بچسبانيد و بازگشت . عين الحيات بر سر بام آمد و آن صورت سيوم را بديد . حكم كرد تا بياوردند . نگاه كرد و آن صورت را بديد ، بر تخت زرين نشسته ، و تاج شاهى بر سر نهاده و بعضى از خدمتكاران در ملازمت ايستاده . اختيار از عين الحيات برفت . تمام عاشق شد و بىقرارى ميكرد . هرچند دايه و شريفه او را تسلى ميكردند ، فايده نبود كه قضا كار خود كرده بود ، و زمان تا زمان آه سرد از جگر برآوردى و سر در پيش انداخته بود و با كس سخن نمىگفت و هرچه كه با او سخن ميگفتند جواب نمىداد و بدرياى تفكر فرو رفته بود .\r\nسياوش از آن رخنه بيرون آمد تا بپاى قصر آمد و گوش داشت . هيچ آواز چنگ و چغانه نمىآمد . راوى داستان گويد كه سياوش بخم كمند بالاى قصر\r\n\r\n","description":"","footnote":"","page_name":" 44 ","page_number":60},
  {"content":"\r\n\r\nبرآمد . مىآمد تا بدان مجلس رسيد كه عين الحيات را مجلس و نشستنگاه بود . سياوش نگاه كرد و عين الحيات را ديد نشسته و سر در پيش انداخته ، و آن سه صورت را در پيش خود نهاده ، و تيز تيز در آن صورتها نگاه ميكرد . سياوش از بالاى آن قصر نگاه كرد ، عين الحيات را ديد كه لعل خوش‌آب او از چشمهء نوش آب حيوانرا مدد ميداد ، و نرگس نيم‌خوابش به تير غمزه از كمان ابروان جانها را خسته ميكرد و بچوگان سنبل گوى سيمين زنخدان مىربود ، و عقرب زلف بر گوشهء ماه حلقه كرده ، و از سلسلهء مويش در گردن خورشيد كمند عنبرين افگنده بود ، و از سايهء جعد پرتابش بر كنار رخسار بنفشه‌زار پيدا كرده . بيت :\r\n سازد از زلف و ز نخ هر ساعتى چوگان و گوى * تا دل و پشت مرا چون گوى و چون چوگان كند \r\nاگر جملهء مداحان جهان مدح كنند در مدتى صد سال نتوانند يك تار موى او را مدح بسزا كردن .\r\nسياوش از آن بالاى قصر آن جمال مىديد و تفرج آن جمال ميكرد . از ناگاه عين الحيات در سخن آمد و با شريفه گفت : اى خواهر ، روزگار مرا دريافت و زمانه با من عوضها مىكند . آنچه من با شاه‌زادگان عالم كردم روزگار با من عوض خواهد كردن . كاشكى بهرحال مىدانستم كه اين صورت كيست و آنكس كجا مىباشد و ازين حركت كردن او را مقصود چيست ؟ طرفه آنست كه نمىدانم كه صورت كيست ؟\r\nدرين كار درمانده‌ام كه از نمودن اين صورتها مقصود ايشان چيست ؟ شريفه گفت :\r\nالبته ايشانرا كه اين صورت به تو نمودند غرض و مقصودى بوده باشد . البته آشكارا خواهد شدن اما شايد كه چند روزى صبر بايد كردن كه بصبر اين راز آشكارا شود .\r\nعين الحيات گفت كه من صبر ميكنم اما دلم صبر ندارد . چكنم ؟ وقتست كه پردهء صبورى بدرم كه عظيم آشفته و بىقرار شدم ! بيت :\r\n\r\n","description":"","footnote":"","page_name":" 45 ","page_number":61},
  {"content":"\r\n\r\n گويند سنگ لعل شود در مقام صبر * آرى شود و ليك به خون جگر شود « 1 »\r\nگويند صبر كن كه ترا صبر بر دهد * آرى دهد و ليك بعمر دگر دهد\r\nمن عمر خويشتن بصبورى گداشتم * عمرى دگر ببايد تا صبر بر دهد « 2 » \r\nبناكام صبر بايد كردن تا بعد ازين چه شود . سياوش نقاش گفت كه من كار خود كردم و اين دختر « 3 » بر فيروز شاه عاشق شد . اكنون مىبايد رفتن به ايران و از صورت حال او را خبر مىبايد دادن . اگر اين دم طلب كند زود مراد برآيد . سياوش زود از بام قصر فرود آمد و از باغ بيرون آمد و هم در آن شب به شهر درآمد و روز ديگر كارسازى راه ايران كرد ، و روى به راه نهاد تا كى رسد .\r\nاما مؤلف اخبار چنين روايت مىكند كه شاه‌زاده فيروز شاه و پهلوان فرخ‌زاد با قادر شاه و آن چند غلام شب و روز ميرفتند ، منزل به منزل قطع مىكردند ، بهر مقام و منزل كه مىرسيدند بىقرار و بىآرام ميرفتند . القصه بعد از ايامى به حد عرب رسيدند .\r\nتقدير خداى تعالى چنان بود در منزلى فرود آمده بودند بىخبر . از ناگاه جمعى صعلوكان عرب در كمين ايشان بودند ، در نيم‌شبى بريشان تاختنى كردند ، مردى دويستى بودند و بريشان ريختند . فيروز شاه خوش در خواب بودند با فرخ‌زاد و قادر شاه ، كه آن دزدان با تيغهاى كشيده [ بر ايشان حمله كردند 
  ] . غلامان قادر شاه ده وجود بودند ، برجستند و فرياد برآوردند . فرخ‌زاد و قادر شاه و فيروز شاه از خواب برجستند ، از صورت حال معلوم كردند ، در حال و در ساعت در سلاح شدند و سوار شدند و تيغ بركشيدند و در آن دزدان در افتادند و جنگ درانداختند ، از آن دزدان ميكشتند .\r\nراوى گويد كه در ميان جنگ كردن ، از ناگاه دزدى با تيغ كشيده از قفاى فرخ‌زاد درآمد و يك ضربى از قفا بر كلهء فرخ‌زاد زد . گويند كه فرخ‌زاد در آن دم كلاه خود بر سر نداشت . نيم تركى بر تارك سر ، جنگ مىكرد كه آن دزد آن زخم بر سر فرخ‌زاد زد كه تيغ در كلهء فرخ‌زاد بنشست . آه از جان فرخ‌زاد برآمد ، اما آن ملعون\r\n\r\n\r\n","description":"","footnote":"\r\n( 1 ) - شعر از حافظ است .\r\n( 2 ) - شعر از دقيقى است .\r\n( 3 ) - در اصل : اين دختر را\r\n","page_name":" 46 ","page_number":62},
  {"content":"\r\n\r\nكه آن ضرب زد روان در گدشت . عالم در چشم فرخ‌زاد سياه و تاريك شد ، اما پاى خود را در ركاب محكم كرد و دستها در يال مركب انداخت و بىاختيار شد . اما مركبش جنگ ديده بود ، چون ديد كه خداوند او را آن حالت شد مركب خود را از آن غوغا بدر انداخت و رو در صحرا نهاد و برفت . فرخ‌زاد را ببرد تا كجا برد و حالش چون شود .\r\nاما مؤلف اخبار چنين روايت مىكند كه فيروز شاه و قادر شاه از اين معنى بىخبر تا وقت سحر جنگ كردند ، از آن دزدان بسيارى بكشتند . آن غلامانى كه با قادر شاه بودند جمله بقتل آمدند . چون نزديك روز شد آن دزدان [ آنچه 
  ] خواستند و توانستند ببردند و برفتند . فيروز شاه نگاه كرد و فرخ‌زاد را نديد ، آه از جان فيروز شاه برآمد ، تصور كرد كه مگر فرخ‌زاد در جنگ بقتل آمده است . در ميان كشتگان طلب كردند ، نديدند . آن غلامان كه بقتل آمده بودند بديدند و فرخ‌زاد پديدار نبود . قادر شاه گفت كه از دو حالت بيرون نيست يا آنست كه فرخ‌زاد زخمى يافته است و مركبش از ميانه بدر برده است ، يا خود آنست كه گرفتار شده است . بيشتر به صورت عقلى چنانست كه زخم خورده است و مركبش بدر برده است . اما اى شاه‌زاده ما ازين دزدان بسيارى بقتل آورديم ، ايشان گريخته رفتند تا مدد بيارند ، ما را بدينجا بودن مصلحت نيست ، ازين مقام ببايد رفتن كه اينجا بودن محل خوف و خطرست . فيروز شاه بگريست و گفت فرخ‌زاد مرا هم‌شيره بود « 1 » و هم مونس و هم غم‌گسار بود ، از من غايب شد . نمىدانم كه حال او بچه رسيد ؟ من بىاو به ايران نمىتوانم رفتن . درين سفر من تنها ماندم ، چون كنم ؟ بسيارى ازين نوع زارى كرد . قادر شاه گفت : اى شاه‌زاده ، من بنده و خدمتكار توام ، سر و جان فداى تو كنم ، در هر كارى كه ترا پيش آيد من جان بازى كنم . اميد بفضل خداى تعالى داريم كه ما را بديدار فرخ‌زاد برساند .\r\nتو هيچ غم‌مخور و خود را اندوه‌گين مساز . بيت :\r\n\r\n\r\n","description":"","footnote":"\r\n( 1 ) - در اصل هم‌شير . در موارد ديگر اين كتاب « هم‌شيره » آمده است\r\n","page_name":" 47 ","page_number":63},
  {"content":"\r\n\r\n چو فيروز شه زو نشانى نديد * قد سروش از باد فرقت خميد\r\nدلش درد كرد از غم آن جوان * كه بودش ورا همچو جان مهربان « 1 » \r\nقادر شاه شاه‌زاده را تسلى ميكرد ، بيت :\r\n به دو گفت قادر شه : اى سرفراز * بيزدان پاك و بداناى راز\r\nكه دارم سر خدمت پادشاه * به بر و ببحر و بهر جايگاه\r\nبهر كار باشم ترا ياورا * به اندوه و شادى و خير و شرا\r\nتو شاه جهانى و من بنده‌ام * بهر چه تو گويى سرافگنده‌ام\r\nكمر بسته در خدمتت تا يمن * بيايم ، بكوشم بهر انجمن\r\nكه تا شاه خوبان عين الحيات * كنم حاصل اى شاه‌زاده برات « 2 » \r\nبناچار از آن مقام رو در آن بيابان نهادند و رفتند .\r\nگويند كه قادر شاه را غلامى بود كه اين راه را ديده بود ؛ دليل راه ايشان آن غلام بود و آن غلام در آن جنگ كشته شده بود و ايشان راه نمىدانستند كه چون بايد رفتن . گويند كه سه شبانه‌روز برفتند ، از ناگاه بكنار دريايى برسيدند .\r\nدر آن محل كه ايشان رسيدند كشتى عظيم بر كنار ساحل بود و جمعى از بازرگانان بر كنار ساحل گرد آمده بودند ، مىخواستند كه در كشتى درآيند كه آن دو سوار رسيدند . قادر شاه پيش آمد و بر آن جمع بازرگانان سلام كرد ؛ بعد از آن سؤال كرد كه عزم كجا داريد ؟ ايشان گفتند كه ما بملك يمن ميرويم بدان جهت كه راه خشكى دزدان و صعلوكان هستند ، در كشتى به دريا ميرويم كه ايمن‌تر باشيم .\r\nقادر شاه با فيروز شاه گفت كه : اى شاه‌زاده ، اينها به يمن ميروند ، مصلحت در آنست كه با ايشان هم راه بيمن برويم به راه دريا ، بهتر ازيشان همراهى نخواهيم\r\n\r\n\r\n","description":"","footnote":"\r\n1 و 2 - اين ابيات چنان كه مشهودست مربوط باصل داستانست و بعيد نيست كه يا مؤلف آنها را ساخته و در كتاب آورده باشد ، يا آنكه از داراب‌نامه روايت منظومى وجود داشت و مؤلف از آن استفاده ميكرد . اين استفاده تا آخر كتاب ادامه دارد و چندين بار تكرار مىشود .\r\n","page_name":" 48 ","page_number":64},
  {"content":"\r\n\r\nيافتن ؛ اگر مصلحت دانى با اين قوم همراه بيمن رويم . فيروز شاه گفت : چون كنيم كه از حال فرخ‌زاد هيچ معلوم نكرديم كه حال آن جوان بكجا رسيد . قادر شاه گفت :\r\nاى شاه‌زاده او را مركبش بدر برده است ، البته هركجا كه باشد او نيز بيمن بما خواهد رسيدن . فيروز شاه گفت كه اين مركبان ما را در كشتى ببرند ؟ گفت : ببرند كه ايشان نيز مركبان دارند ، حاليا پيش رويم و سؤال كنيم . فيروز شاه پيش آمد و بر آن جمع بازرگانان سلام كرد . گويند كه ايشان چهل وجودى بودند و در ميان ايشان خواجه‌يى بود مرد منعم و توانگر و خواجهء معتبر و هم از ملك يمن بود و خان‌ومان او در شهر تعزّ بود ، مرد بحرمت بود ، و او را خواجه الياس « 1 » بازرگان ميگفتند . چون در وضع و مركب و سلاح فيروز شاه نگاه كرد بدانست كه شاه‌زاده است . برخاست و بحرمت تمام فيروز شاه را از مركب فرود آورد . قادر شاه بدويد و عنان مركب شاه‌زاده را بگرفت .\r\nخواجه الياس فيروز شاه را در پيش خود بنشاند ، در حال فرمود كه شربتى حاضر كردند ، بعد از آن خواجه الياس سؤال كرد و گفت : اى خداوند ، از كجا مىآييد و عزم كجا داريد ؟ فيروز شاه گفت كه ما از ملك ايرانيم ، از پاى تخت ملك داراب ، و عزم شهر تعزّ داريم . برادرى نيز داشتم فرخ‌زاد نام و چند غلام و از نقود بعضى ، درين راه صعلوكى چند بر ما كمين گشودند و نيم شبى بر ما زدند ، جنگ عظيم واقع شد ، خيلى ما ازيشان كشتيم ، ايشان نيز غلامان ما را بكشتند و آنچه داشتيم از ما ببردند و برادر من در ميان غايب شد و هيچ معلوم نكرديم كه حال او چه شد . اكنون ما نيز عزم شهر تعزّ داريم ، اگرمان قبول ميكنيد بهمراهى با شما همراه باشيم تا آنجا كه مرادست ؛ اما دو مركب داريم ، آن مركبان ما را در كشتى درآريد آنچه اجارهء كشتى باشد بدهيم . الياس گفت : نيك باشد . ما نيز شرط خدمت بجاى آوريم و آنچه از دست ما برآيد از خدمت دريغ نكنيم .\r\n\r\n\r\n","description":"","footnote":"\r\n( 1 ) - اين اسم در كتاب بصورتهاى مختلف اليان ، اليامن ، الياسن و الياس آمده است و ما صورت اخير را كه بيشتر استعمال شده انتخاب كرده و همه جا بيك نحو ثبت نموده‌ايم .\r\n","page_name":" 49 ","page_number":65},
  {"content":"\r\n\r\nفيروز شاه قبول كرد ، دل بر آن نهاد كه با ايشان برود . اما خواجه الياس بازرگان در وضع و ساز و سلاح و مركب گلگون فيروز شاه نگاه كرد دانست كه شاه‌زادگانرا مىماند . با خود گفت كه آوازهء حسن و جمال عين الحيات عالم را گرفته است . چندين شاه‌زاده در عالم عاشق جمال اويند ، عجب اگر اين جوان نيز عاشق جمال او نيست . اما حاليا محل سؤال كردن نيست . پس كارسازى تمام كردند و بعد از آن در كشتى درآمدند . خواجه الياس فيروز شاه را در پيش خود نشاند و از نعمتهاى گوناگون و از ترش و شيرين آنچه دربايست بود در پيش فيروز شاه بنهاد . شاه‌زاده در آن دريا ، اما خاطرش از بهر فرخ‌زاد عظيم نگرانى داشت كه هيچ حال او نمىدانست .\r\n* * * *\r\n\r\n","description":"","footnote":"","page_name":" 50 ","page_number":66},
  {"content":"\r\n\r\n\r\n3 فرخ‌زاد پسر پيل‌زور\r\nاما خداوند اخبار و گزارندهء اسرار چنين روايت مىكند كه حال فرخ‌زاد چنان بود كه زخمى گران بر كلهء سر خورد . مركبش ديگر جنگ ديده بود ، فرخ‌زاد را از آن ورطه بيرون آورد و سر در بيابان نهاد و برفت . فرخ‌زاد بر پشت او بىخود و از عالم بىخبر ، پاى در ركاب محكم كرده و سر بر يال مركب نهاده و دست در گردن آن مركب انداخته در آن بيابان در پس علف چران چران مىرفت . گويند كه فرخ‌زاد يك شبانه‌روز بر آن پشت مركب بود . تقدير خداى تعالى چنان بود كه در پاى كوهى در مرغزارى گله‌بانى گوسفند چند در چرا گداشته بود . گله‌بان در ميان گله بود . از ناگاه آن مركب با فرخ‌زاد بدان گله رسيد . گله‌بان مركبى ديد لگام در دست انداخته ، و جوانى بر پشت او زخمى چنان بر كلهء سر خورده و خون بسيار از كلهء سر او بريال مركب ريخته . گله‌بان بدويد و عنان آن مركب را بگرفت و مركب را پيش گله آورد و نمد خود را بينداخت و فرخ‌زاد را بر آن نمد بخوابانيد و در زخمش بنگريست ؛ چون دهن ماهى بشكافته بود و خون بسيار ازو رفته بود . فرخ‌زاد بىخود و مجروح افتاده ، گلبان فى الحال شيراز پستان گوسفندان\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nگرفت و بشير گرم زخم سر فرخ‌زاد را بشست و بعد از آن زخمش را محكم بربست .\r\nاندكى شير در حلق فرخ‌زاد ريخت و آن شير را بخورد فرخ‌زاد داد .\r\nچون لحظه‌يى بگدشت فرخ‌زاد بىخود به خود آمد و آهى سردى بركشيد .\r\nگلبان بر بالينش نشسته بود ، گفت : اى جوان غريب چه كسى و اين زخم بر سر از دست كه خورده‌اى ؟ فرخ‌زاد گفت : من بكجايم ؟ گلبان گفت : در گلهء منى ، من مرد گلبانم ، درين صحرا گله مىچرانيدم ، ترا ديدم كه زخمى چنين خورده‌اى و خون بسيار از تو رفته ، بر تو شفقت كردم و ترا از مركب فرو گرفتم و زخمت را بشستم و بربستم ، از حال خود اندكى بگوى . فرخ‌زاد گفت : كرم كردى ، بر جان غريب من رحم كردى . من مردى تاجرم ، با برادرم درين راه مىآمديم ، جمعى صعلوكان بر ما زدند ، جنگ كرديم ، من در ميان جنگ زخمى چنين بر كلهء سر خوردم ، مركب مرا از ميان جنگ گاه « 1 » بيرون آورد ، تو كرم كردى ، بفرياد من غريب رسيدى .\r\nاما مرا جراحى بايد كه زخم مرا معالجه كند كه ميدانم زخمى عظيم است . گلبان گفت : اى شير مرد اينجا بيابانست ، اينجا جراح و طبيب نباشد . اما درين حوالى شهرى هست كه آن شهر را شهر مسلميه مىگويند . در آن شهر مسلميه استادان نيك هستند ، چندان صبر كن كه برادرم بيايد ، گله ببرادر سپارم و ترا بدان شهر برم . فرخ‌زاد گفت : كرم كرده باشى .\r\nچون شبهنگام شد برادر گلبان آمد و آن حال را بديد . گلبان گله را ببرادر سپرد و فرخ‌زاد را بر پشت مركب انداخت و لگام مركب گرفت و روى به شهر مسلميه نهاد . آن شب همه شب برفتند و فرخ‌زاد از آن زخم مىناليد تا وقت سحر شد .\r\nگلبان فرخ‌زاد را فرود آورد تا اندكى آسايش كرد ، بازش بر پشت مركب انداخت تا روز ديگر ، شب هنگامى بدان شهر رسيدند . بيرون شهر رباطى بود ، فرخ‌زاد را\r\n\r\n\r\n","description":"","footnote":"\r\n( 1 ) - در اصل جنگاه است ليكن بقرينهء استعمالات بعدى و بنا بر قاعده به صورتى كه در متن حاضر آورده‌ايم تصحيح شده است .\r\n","page_name":" 52 ","page_number":68},
  {"content":"\r\n\r\nدر رباط درآورد ، و در آن رباط حجره‌يى بگرفت و فرخ‌زاد را بخوابانيد و مركبش را در آخور « 1 » بست . از قبضهء تيغش قدرى زر بگرفت تا از بهر مركبش عليق بخريد و آنچه باقى ماند بر خود حلال كرد تا روز شد . اين قصه را با پير رباطى بگفت ؛ رفتند و جراحى بر بالين فرخ‌زاد آوردند ، جراح : گفت خيلى زخمى عظيم است ، او را خرجى خواهد بود . فرخ‌زاد گفت : ساز و سلاح و مركب آنچه دارم بفروشيد و مرا معالجه كنيد . گفتند : چنين كنيم .\r\nگله‌بان فرخ‌زاد را بدان پير رباطبان اسپارش كرد و عزم رفتن كرد .\r\nفرخ‌زاد آن گلبانرا انعام كرد ، از آن رخت و آلت خود چيزى به دو داد . گلبان برفت ، فرخ‌زاد را بسراىبان و جراح گداشت . پير سراىدار آنچه از آن فرخ‌زاد بود صد دينار را به پنجاه دينار مىفروخت و از آن پنجاه دينار بيست و پنج دينار بر خود حلال مىكرد ، قدرى به جراح ميداد و قدرى از بهر فرخ‌زاد خرج مىكرد تا اندك روزى هيچ نماند . پير رباطى با فرخ‌زاد گفت : اى شيرمرد ترا خرجى تمام شد و جراح را خرج مىبايد . فرخ‌زاد گفت كه مركبم را نيز بفروشيد و خرج من كنيد . آن مركب را نيز به اندك چيزى بفروختند ، يك نيمه پير رباطى برگرفت و يك نيمه براى فرخ‌زاد خرج مىكرد تا آن نيز تمام شد . جراح قدم باز گرفت . هنوز از زخم سرش اندكى باز مانده بود ؛ فرخ‌زاد از بىخرجى عاجز شد . آن روز جراح نيامد ، فرخ‌زاد گرسنه و تشنه در آن حجره افتاده بود . پير رباطى چندانك ميدانست كه فرخ‌زاد را از سلاح و آلت تن و مركب چيزى هست در روزى چند نوبت مىآمد و خدمت مىكرد .\r\nاكنون كه معلوم كرد كه چيزى نماند او نيز قدم باز گرفت و ديگر پيش فرخ‌زاد نيامد ، آن محبت را در باقى كرد . بيت :\r\n خلق را نيست سيرت پدران * همه بر سيرت زمانه روند\r\nدوستند آنكه را زمانه نواخت * دشمنند آنكه را زمانه فگند \r\n\r\n\r\n","description":"","footnote":"\r\n( 1 ) - در اصل آخر\r\n","page_name":" 53 ","page_number":69},
  {"content":"\r\n\r\nگويند كه فرخ‌زاد سه روز در آن حجره تنهاى تن ، بىروشنايى ، بگرسنگى و تشنگى بسر برد ، و در انديشهء حال فيروز شاه ، كه گويا حال او با آن صعلوكان بچه رسيده باشد ؟ زنده بدر رفته باشد يا بهلاك آمده باشد ؟ گويا من ديگر او را ببينم يا در حسرت او بميرم ؟ حاليا من زنده‌ام ، بى او خود به ايران نمىتوانم رفتن . او در غم و اندوه كه شب درآمد و عالم سياه و تاريك شد ؛ گفتى از آه دودآساى عاشقان فضاى گيتى كله بسته و روى زمانه چون نامهء عاصيان روز محشر سياه كرده .\r\nهوا در فراق خورشيد برنگ پر غراب جامهء سوك پوشيده ، و اشهب روز در آشيان ظلمت نهان شده . شعر :\r\n شبى چنان بدرازى كه گفتيى « 1 » هردم * سپهر تازه بزايد همى شبى ديگر\r\nهوا سياه بكردار قيرگون خفتان * فلك كبود بكردار نيلگون مغفر \r\nدر چنين شبى فرخ‌زاد گرسنه و مجروح در آن حجرهء تاريك باز مانده ، دلايل بىدولتى و مخايل بدبختى بر صفحات فوات زندگانى او پديد آمده بود و امارت نحوست و اختر نكبت در طالع او روى نموده . بيت :\r\n سخت شوريده كار گردونيست * نيك ديوانه سارگيها نيست \r\nتن ناتوان او در آتش غربت و فرقت بسان نمك در آب و نقره در كوره بگداخته ، و قالب خيزران پيكر او در بوتهء تنهايى و كورهء جدايى چون شوشهء زر زرد و نزار شده بود . زيرا كه مدت پنجاه روز بود كه فرخ‌زاد در آن زخم بود . شب همه شب ، تنهاى تن ، بىمونس و غم‌گسار بگرسنگى و درد رنجورى گداشته بود . بيت :\r\n عشق و درويشى و تنهايى و جور روزگار * بو العجب كاريست ، ما را هر چهار افتاده است ! \r\n* * *\r\n تنها همه شب من و چراغى * مونس شده تابگاه روزم \r\n\r\n\r\n","description":"","footnote":"\r\n( 1 ) - در اصل : گفتش\r\n","page_name":" 54 ","page_number":70},
  {"content":"\r\n\r\n گاهى بكشم به آه سردش * گاه از تف سينه بر فروزم \r\nدم آتش از كورهء دل به چهار طاق افلاك برآورد ، و نم اشك از چشمهء چشم به نهان خانهء خاك فرو رسانيد . زيرا كه آفتاب عالم افروز انس بر سر ديوار تيمار بزردى كشيد و بادهء خوش گوار مراد در خم درد بدردى رسيد ، و امواج غم و اندوه در ممكن دماغ ثريا صفت مجتمع شد . بيت :\r\n مرا دل چون تنور آهنين شد * از آن طوفان همى بارم بدامن\r\nدرين پيروزه طشت از خون چشمم * همه آفاق شد بيجاده معدن\r\nاگر نه سرنگونسارستى اين طشت * لبالب بودى از خون دل من \r\nدل از درد دورى ديار و ديدار يار بهزار فرياد آمده ؛ بيت :\r\n دم من برق و ناله‌ام رعدست * چشم من ابر و اشك من مطرست \r\nبهزار محنت و زحمت آن شب را بگذرانيد . اول روز پير رباطى آمد و گفت : اى جوان غريب تنها و بىكس و بىخرج تا چند درين كنج حجره‌نشينى ؟\r\nبرخيز و بيرون رو درين شهر ، باشد كه صاحب دلى بر تو شفقتى كند ، ترا انعامى دهد كه هيچ ندارى و بغايت بىنوا گشته‌اى .\r\n گرده گاه جهان شكافته باد * كه يكى گرده بىجگر ندهد \r\nفرخ‌زاد كه اين سخن بشنيد ، آه از جان فرخ‌زاد برآمد و گفت : دريغ كه روزگار بر من برآشفت و بخت از من برگرديد و در محنت و عذاب گرفتار شدم ! با وجود اين محنت كاشكى تن درست بودمى ، بيمارى و بىكسى و تهىدستى و غريبى ! بيت :\r\n كاشكى با اين همه محنت كه من دارم ز چرخ * روزگار آخر نكردى با من اين بد گوهرى\r\nمحنت دوران و رنجورى و درد بىكسى * فرقت احباب و تنهايى غريبى بر سرى \r\n\r\n","description":"","footnote":"","page_name":" 55 ","page_number":71},
  {"content":"\r\n\r\n اين همه بر من ز جور دور چرخ چنبريست * اى مسلمانان فغان از دور چرخ چنبرى ! \r\nاى دريغ كه كوكب شادمانى از اوج سعادت رو بحضيض نهاد و چشمهء زندگانى و چهرهء امانى سياه‌تر از قير و قار گشت و مشرب عذب خوش دلى تيرگى پذيرفت و ضعف عظيم بر جوهر نفس استيلا يافت ، شعر :\r\n اگر مورى سخن گويد و گر مويى روان دارد * من آن مور سخن گويم من آن مويم كه جان دارد\r\nتنم چون سايهء مويست و دل چون ديدهء موران * ز هجر غاليه مويى كه چون موران ميان دارد\r\nتنم چون موى زر اندود و زرين مور خون افشان * نه مويى كآن گره گيرد ، نه مورى كآن روان دارد\r\nمن آن مويم كه از زارى پى مورى بپوشاند * من آن مورم كه از سستى كم از مويى توان دارد « 1 » \r\nاين بگفت و بدان زارى و خوارى از آن رباط بيرون آمد و قدم در شهر مسلميه نهاد .\r\nنالان و افتان و خيزان ، چوبى را عصا كرده ، پيراهن خون‌آلود در بر و كلاهى خون‌آلود بر سر ، گريان و نالان و نوحه‌كنان از فراق ياران مىآمد و ميگفت ، بيت :\r\n چرخا فلكا فلك لكا لك فلكا * كارم ز تو شد هلك لكا لك هلكا\r\nدانى كه چه گفت : آن فلك لك فلكا * ملكا ملكا ملك لكا لك ملكا « 2 » \r\nهمچنين ميرفت تا در ميان بازار رسيد ، بدكان سبزىفروشى ، سبزيهاى تر و تازه چون زمرد سبز بر هم چيده و آب تازه برو ريخته . برابرش دكان نان‌بايى ، نانهاى سچاپى و گردهاى سمرقندى چون قرص خورشيد سرخ و سفيد بر هم نهاده ، فرخ‌زاد را\r\n\r\n\r\n","description":"","footnote":"\r\n( 1 ) - شعر از شهاب الدين عمعق بخارايى است .\r\n( 2 ) - گويا اين دو بيتى از ابيات عاميانه و شايعه در ميان عوام الناس بوده است زيرا تركيبات آن عاميانه و غير ادبى به نظر ميآيد .\r\n","page_name":" 56 ","page_number":72},
  {"content":"\r\n\r\nآرزوى نان و سبزى شد ، خواستن امكان نداشت كه بار منت بر گردن آزاده مردان از قلهء احد گران‌ترست ، و طعنهء خواست از مردم سفله جور گرسنگى از آن بهترست ، بيت :\r\n به ناخن سنگ بركندن ز كهسار * به از حاجت بنزد ناسزاوار\r\nبه دريا غرقه گشتن همچو ماهى * از آن به كز وزغ « 1 » زنهار خواهى \r\nفرخ‌زاد به چشم حسرت در آن نان و سبزى نگاه ميكرد و ميگدشت . گويند كه آن دكان از آن پيرى بود نيك‌مرد نام ، مردى مشهور بود و خلق شهر را با او ميل خاطر بود ؛ در آن حالت آن جوانرا بدان نوع بديد ، فرخ‌زاد را طلب كرد ، فرخ‌زاد پيش آن پير سبزىفروش آمد و سلام كرد . نيك‌مرد فرخ‌زاد را پرسش كرد ، گفت :\r\nمىنمايد كه غريبى ! گفت : بلى غريبم و گرسنه . نيك‌مرد او را در اندرون دكان درآورد و از بهر او نعمتى پرداخته بياورد تا فرخ‌زاد به اشتهاى تمام بخورد . چون دست باز داشت پير سؤال كرد كه بيا و از حالت بگوى كه از كجايى و بدين حال چرايى ؟\r\n\r\nحكايت كردن فرخ‌زاد در پيش نيك‌مرد :\r\nفرخ‌زاد گفت : از ملك ايرانم .\r\nبا برادرم باسم تجارت درين ديار آمده بوديم ، دزدى چند بر ما زدند ، جنگ كرديم ، شب بود ، من زخمى بر كلهء سر خوردم ، مركب نيك داشتم ، مرا از ميان جنگ‌گاه « 2 » بر كنار انداخت ، بگلبانى رسيدم ، گلبان كرم كرد و مرا بدين شهر آورد ، اسب و سلاح آنچه بود فروختم ، تا معالجهء زخم سرم كنم ، چندان‌كه زر بود جراح و پير رباطى گردم مىگرديدند و تيمارم مىكردند ، اكنون كه زر نماند جمله از من روى گردانيدند و مرا در آن حجره تنها بگداشتند . لشكر غم بحريم جان شتافته ، و آب ديده بموج شعلهء سينه باوج رسانيده ، بيت :\r\n يك سينه و صد هزار شعله * يك ديده و صد هزار باران \r\nامروز از غايت بىنوايى بيرون آمدم ، به خدمت تو رسيدم . اين بگفت و آب در ديده\r\n\r\n\r\n","description":"","footnote":"\r\n( 1 ) - در اصل : وزق .\r\n( 2 ) - در اصل جنگاه . رجوع شود بحاشيهء ص 52\r\n","page_name":" 57 ","page_number":73},
  {"content":"\r\n\r\nآورد و از جور روزگار گريان شد . نيك‌مرد را دل بر فرخ‌زاد بسوخت . گفت : هيچ از حال برادرت واقف شدى كه حال برادرت در ميان آن صعلوكان چون شد ؟ گفت :\r\nهيچ از حال برادرم معلوم نكردم كه حال او بچه رسيد . نيك‌مرد گفت : در پيش من مىباش ؛ من ترا بفرزندى قبول كنم و با خلق شهر بگويم كه اين جوان برادرزادهء منست . برادرم مرده است و اين برادرزاده‌ام پيش من مىآمده است ، حراميان مالش را برده‌اند و او را زخمى چنين بر كلهء سر زده‌اند . چون من بميرم مالم را جمله به تو وصيت كنم . دكان سبزىفروشى دارم و مال بسيار دارم و هيچ ميراث خوارى ندارم . فرخ‌زاد گفت : من بيمارم از من هيچ كار لايق برنمىآيد . پيرمرد گفت :\r\nمن هيچ كار زيادت ندارم ، هر روز از باغ خروارى چند سبزى مىبايد آوردن تا بفروشم .\r\nيا من بباغ روم و سبزى بيارم تو در دكان بنشين و سبزى به فروش ، و يا تو بباغ رو و سبزى بياور تا من بفروشم . فرخ‌زاد گفت : من بباغ روم و سبزى بيارم و تو به فروش كه من طريق معاملهء اهل بازار ندانم . پير گفت : حاليا برخيز تا به خانه رويم .\r\nفرخ‌زاد با نيك‌مرد به خانه آمد . نيك‌مرد زنى پير داشت و خيلى مشفق و مهربان بود . چون از حال فرخ‌زاد معلوم كرد گفت : اى جان مادر خوش‌آمدى و خانهء ما را مشرف كردى . هيچ غم مخور ، من ترا چون مادر باشم و بجانت نگه داشتى بكنم . پس بمعالجهء فرخ‌زاد مشغول شدند . فرخ‌زاد بنقدا از آن جور حجره و تنهايى و گرسنگى خلاص شد ؛ آن محنت او براحت مبدل شد . با خود گفت چند روزى درين شهر بسر برم البته اگر فيروز شاه زنده است البته سر درين ملك خواهد بدرآوردن .\r\nفرخ‌زاد در پيش پير سبزىفروش مىبود . چون روزگارى بگدشت آن زخمش بهتر شد و از آن زخم بيرون آمد و صحت يافت . چون تيمارش مىكردند بحسن و جمال خود باز آمد و حسن و جمالش هر روز مىافزود . مادر و پدر را چشم بديدار او روشن بود . چون تمام به قوت آمد ، پير سبزىفروش فرخ‌زاد را بباغ آورد\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nو رجوع حمالى به دو كرد . فرخ‌زاد بهر نوبت چندان برمىداشت كه بار دو حمال بود .\r\nتا چند روز برين قصه بگدشت . روزى فرخ‌زاد از باغ آمده بود ؛ شلهء سبزى آورده بود ، بغايت سرخ و سفيد گشته بود ، چنانك در ايام بهاران كه ژاله بر روى گل نشيند عرق بر جبين فرخ‌زاد نشسته بود . نيك‌مرد سبزىفروش كه در فرخ‌زاد نگاه كرد آن رخسار گلگون و آن قد موزون ، آن چشمهاى مخمور و آن عارض كافور او را بديد ، خرم شد . گفت : اى جان ! خداى تعالى ترا از چشم بد در امان خود نگاه داراد ! يك لحظه درين دكان قرار گير و اگر مشترى سبزى خواهد به فروش ؛ من به خانه بكارى ميروم . فرخ‌زاد گفت : روا باشد . پير برفت و دكان به دو گداشت .\r\nفرخ‌زاد بجاى نيك‌مرد بنشست . خلق شهر در گدار بودند ، هركه را چشم بر آن سر و شكل فرخ‌زاد مىافتاد پايش به گل فرو ميرفت و در آن محل مىايستاد و آن حسن و جمال فرخ‌زاد را تفرج ميكرد كه زمرد لعل آبدارش آب زمرد و قيمت لعل مىشكست و بلعل شكربار معجز مسيح آشكارا ميكرد و بقامت چون سرو قيمت سرو روان مىبرد ، و چشمهء نوش در دهان چون ميم عقيقين مىگشاد و لعاب نحل در ميان سين سيمين نهان مىگردانيد .\r\n دهنش چشمهء نوش است و درو * از سخن ماء معين مىسازد\r\nنيست چشمه صدفست از پى آن * در صدف درّ ثمين مىسازد\r\nنه چو حلقست و چو خاموش شود * باز از آن حلقه نگين مىسازد\r\nنه كه ميم است و چو خندان گردد * ميم را مخرج سين مىسازد\r\nنه كه پستست « 1 » و گه بذلهء نغز * مغزهاى شكرين مىسازد \r\nتو گفتى از غايت طراوت و لطافت تن آب پيكر او از خاك تيره بهره ندارد شعر :\r\n روانش خرد بود و تن جان پاك * تو گفتى كه بهره ندارد ز خاك \r\nو از كمال لطافت عارض آتش مثال او نقاب شاهدان چمن « 2 » چون باد هوا در بصر نمىآيد ؛ بيت :\r\n\r\n\r\n","description":"","footnote":"\r\n( 1 ) - پستست : پسته است\r\n( 2 ) - گويا « نقاب شاهدان چمن » در اين عبارت زائد باشد .\r\n","page_name":" 59 ","page_number":75},
  {"content":"\r\n\r\n گر باد بدوزخ برد از كوى تو خاكى * آتش همه آب زندگانى گردد \r\nخلق شهر از آن‌گونه حسن و جمال نديده بودند ، در دكان نيك‌مرد از خلق انبوه شدند . فرخ‌زاد چون انبوهى خلق را بديد گفت : اى ياران در دكان ما را چرا در بند آورده‌ايد ؟ اگر معاملتى نمىكنيد بگذريد . خلق گفتند راست ميگويد . خلق رغبت به معامله كردند ؛ مشت مشت از آن نقود ، از سرخ و سفيد بدست فرخ‌زاد ميدادند ، فرخ‌زاد آن سبزيها كه در دكان داشت دسته دسته بدست خلق ميداد . خلق سبزيها را بدور مىانداختند و باز دستى بدست او ميرسانيدند . آوازه در شهر افتاد كه چنين حسن و جمالى در شهر مسلميه پيدا شده است كه هيچكس مثل اين جمال نديده است . خلق جوق جوق مىآمدند و تفرج آن حسن ميكردند . نيك‌مرد چون از خانه باز گرديد آن غلبه و رونق دكان خود را بديد ، بدانست كه آن بركت حسن فرخ‌زادست و فرخ‌زاد آنچه در دكان بود جمله را بزر سرخ و سفيد كرده بود . نيك‌مرد گفت اى جان پدر تو لايق حمالى و بار كشيدن نيستى . من بعد ترا دكان‌دارى بايد كردن كه خلق شهر « 1 » با تو محبتى و ارادتى دارند .\r\nفرخ‌زاد قبول كرد و در آن دكان دكان‌دارى مىكرد . به اندك روزگارى خانهء نيك‌مرد را آبادان كرد تا برين قصه چند روز برآمد . تقدير خداى تعالى چنان بود كه مرد كمان‌كشى از طرف شام آمده بود و كمانى داشت و دعوى ميكرد كه هيچكس در شام و مصر و مغرب اين كمانرا « 2 » نكشيده است ؛ ميخواهم كه بپاىتخت شاه سرور يمنى بروم كه فرزندان جوان و پهلوان دارد ؛ اگر آنجا كشيدند و اگر نه به ايران بپاىتخت ملك داراب خواهم رفتن ؛ اگر كمان مرا نتوانند كشيدن منشور بدهند . بدين كار آمده بود به پيش ملك سليم شاه ، و امرايى كه در پاىتخت شاه سليم بودند جمله از كشيدن آن كمان عاجز شدند . شاه سليم گفت كه برويد و اين كمان را از سر چهار سوى بازار بياويزيد و در شهر منادى كنيد كه هركس اين كمانرا بكشد\r\n\r\n\r\n","description":"","footnote":"\r\n( 1 ) - دو اصل : شهر را\r\n( 2 ) - در اصل : كمانرا كسى\r\n","page_name":" 60 ","page_number":76},
  {"content":"\r\n\r\nده هزار دينار و خلعتى خاص و مركبى بدهم تا اين شخص منشور از شهر من بدر نبرد .\r\nتقدير خداى تعالى چنان بود كه آن كمانرا آوردند و برابر دكان فرخ‌زاد درآويختند و اين منادى كردند . خلق بسيار آنجا جمع آمدند و بسيار كسان دعوى كردند و از كشيدن كمان عاجز آمدند . غوغاى خلق بسيار شد . فرخ‌زاد را آرزوى آن شد كه بر آن كمان زورى بكند . از دكان فرود آمد تا آنجا كه آن غلبه بودند و آن كمانرا آويخته بودند .\r\nگفت : اين كمانرا فرود آوريد تا من زورى برين كمان بكنم . كمان‌كش در فرخ‌زاد نگاه كرد ، كودكى ديد در سن چهارده سالگى ، بخنديد و گفت : ترا بگوى باختن و گردكان باختن مىبايد رفتن ! تو از كجا و كمان كشيدن از كجا ؟ فرخ‌زاد گفت : اى آزاده مرد تو نشنيده‌اى كه بزرگان چه گفته‌اند :\r\n بخردى چه بينى تو دندان مار * بزهرش نگه كن بهنگام كار \r\nبه چشم حقارت در من نگاه ميكنى ؟ بيت :\r\n گر آفتاب ملكى ور سايهء إله * در هيچكس به چشم حقارت مكن نگاه \r\nاگر طفلم اما آنقدر شجاعت دارم كه كمان ترا بكشم و اين غرور ترا از سرت بدر كنم تا ديگر دعوى نكنى كه دعوى كردن كار پهلوانان نيست . كمانكش گفت : اگر نتوانى كشيدن با تو چه كنم ؟\r\nفرخ‌زاد گفت : اگر نتوانم و عاجز آيم ترا پنج هزار دينار بدهم . كمانكش گفت : اگر بكشى اين ده هزار كه ملك فرموده است با مركبى و دستى خلعت بگواهى اين جماعت كه اينجا حاضرند ، من اين كمانرا با هر « 1 » منشورى كه در عالم استاده‌ام با هرچه دارم به تو دهم . فرخ‌زاد گفت : من كودك غريبم اگر كمانرا بكشم از بهر ناموس اين شهر بكشم تا جايى نگويى كه من از شهر مسلميه منشور استاده‌ام . كمانكش گفت : شرط كردم . آنجا سرهنگان شاه سليم حاضر بودند ، آن مقالات ايشانرا بشنيدند گفتند : اگر اين زور خواهى كردن در حضور شاه سليم بكن . فرخ‌زاد گفت : خوش\r\n\r\n\r\n","description":"","footnote":"\r\n( 1 ) - در اصل : بهر .\r\n","page_name":" 61 ","page_number":77},
  {"content":"\r\n\r\nباشد . در حال دويدند و اين خبر بسمع شاه سليم رسانيدند كه كودكى پيدا شده است غريب ، در خدمت نيك‌مرد سبزىفروش مىباشد ؛ آمده است كه من اين كمانرا مىكشم . ملك عجب ماند . گفت : جملهء مبارزان و پهلوانان پاى تختم از كشيدن آن كمان عاجز شده‌اند ، كودكى را چه عرضهء آن باشد ؟ گفتند : اى شاه اين كودك پنج هزار دينار گرو بست كه اگر نكشم پنج هزار دينار ديگر بدهم . شاه سليم گفت كه ايشانرا بپاىتخت بياوريد . سرهنگان دويدند كه فرخ‌زاد را با كمانش بپاىتخت برند .\r\nراوى گويد كه اين خبر به نيك‌مرد سبزىفروش بردند كه برادرزاده‌ات دعوى كرده است كه من اين كمانرا ميكشم ؛ به پنج هزار دينار گرو بست و از پيش شاه سليم آمدند ، او را به حضرت شاه سليم مىبرند . آه از جان نيك‌مرد برآمد . گفت :\r\nدريغ ! آنچه در دكان دارى پيدا كرده بود جمله را بيكبار در باخت ! بدويد و فرخ‌زاد را ديد در ميان خلق ايستاده ، و سرهنگان ملك بطلب او آمده . نيك‌مرد در ميان خلق آمد ، با فرخ‌زاد گفت : اى جان پدر ! تو از كجا و كمان‌كشى از كجا ؟\r\nترا سبزىفروشى مىبايد كردن ؛ كمان‌كشى كار مبارزان و پهلوانان است . هم زر از دستت بيرون خواهد رفتن و شرمسارى نيز خواهد بودن . ترك اين كار بكن كه اين كار نه لايق تست . فرخ‌زاد گفت : اى پدر تو هيچ غم مخور كه حريف اين زور هستم . كمانش بكشم و زر خلعت بستانم و دعويش را بشكنم تا ديگر چنين دعوى نكند . سرهنگان گفتند كه ملك نگرانست . پس كمانرا فرو گرفتند و روانه شدند .\r\nخبر در شهر افتاد كه آن جوان صاحب جمال كه برادرزادهء نيك‌مرد سبزىفروش است دعوى كرده است كه اين كمانرا بكشم ، اكنون پيش شاه سليم مىروند كه كمان در حضرت شاه سليم بكشند . خلق شهر جمله رو بر در ايوان شاه سليم نهادند . هركس سخنى ميگفتند ، خبر بملك كردند كه آن جوان صاحب جمال را با مرد كمانكش آورده‌ايم ، بر در ايوان منتظر حكم شاهند . شاه سليم گفت : بر سر تخت\r\n\r\n","description":"","footnote":"","page_name":" 62 ","page_number":78},
  {"content":"\r\n\r\nآيم تا جملهء خلق درآيند و تفرج كنند . شاه از حرم بيرون آمد و بر تخت برآمد . غوغا در حرم افتاد . كنيزكان و غلامان جمله بر منظرها رفتند .\r\nگويند كه شاه سليم را دخترى بود در غايت حسن و جمال . در ملك يمن ميگفتند كه بعد از حسن و جمال عين الحيات كسى بحسن و جمال او نبود . او را گل‌نوش نام بود . آن دختر خبردار شد . با دايه گفت كه اين كيست كه اين كمانرا خواهد كشيدن و ناموس شهر ما را قايم خواهد داشتن ؟ غلامان گفتند كه : پسر نيك‌مرد سبزىفروش است .\r\nگل‌نوش آوازهء حسن و جمال فرخ‌زاد را شنيده بود . راستى را آرزوى ديدن ديدار او را داشت . چون بشنيد خرم شد . بر بالاى تخت پدرش پنجره‌يى بود كه گاهگاهى بر آن پنجره مىآمد و مجلس پدرش را تفرج ميكرد . دختر با دايه بر آن پنجره بنشست ، كه غوغا برآمد كه اينك آمدند !\r\n\r\nآمدن فرخ‌زاد با كمانكش بمجلس شاه سليم :\r\nاول كمانكش درآمد و در عقب او فرخ‌زاد . جوانى چون سرو روان و ماه آسمان ، خورشيد روى و حور خوى و غاليه موى ، لعل لبش كه هزار دل به زير نگين داشت در و گهر در ضمن شهد و شكر نهان كرده بود ، و قوت جان درد و ياقوت جان‌پرور وديعت نهاده ؛ بيت :\r\n جان تعبيه كرد در لبت حق * ز آن چون دهنت همى نهان ماند \r\nگل‌نوش را كه چشم بر آن حسن و جمال افتاد ، عقل از سرش بدر رفت . فرخ‌زاد چون درآمد زبان بمدح و ثناى شاه سليم برگشاد و گفت : آفتاب ملك و مملكت از مشرق علا درخشنده باد ! و دين و دولت و اقبال از افق جلال تابنده باد ! بيت :\r\n زهى يافته دولت و دين ز تو * ضيايى كه گردون ز اختر نيافت\r\nز اولاد آدم دو كس ماند و بس * كه از كان جود تو گوهر نيافت\r\nيكى آنكه مادر هنوزش نزاد * دگر آنكه عهد ترا در نيافت \r\n\r\n","description":"","footnote":"","page_name":" 63 ","page_number":79},
  {"content":"\r\n\r\nجمله را از فصاحت و بلاغت او خوش آمد . اثر بزرگى و بزرگ‌زادگى از جبين او چون آفتاب از افق آسمان تابان بود ؛ بيت\r\n بالاى سرش ز هوشمندى * مىتافت ستارهء بلندى \r\nچون دعا بر خواند ، چون سرو سهى برابر تخت شاه بيك پا بايستاد .\r\nشاه سليم سؤال كرد كه اين برناى خوش‌شكل چه كسيست ؟ گفتند : شاه را بقا باد ! اينست برادرزادهء نيك‌مرد سبزىفروش كه دعوى كرده است كه اين كمانرا بكشم .\r\nشاه سليم گفت : اى جوانمرد ترا جمله سيماى بزرگ‌زادگيست ؛ بگوى چه كسى كه در ملك ما غريب مىنمايى ؟ فرخ‌زاد گفت كه شاه را بقا باد ! بنده از ملك ايرانم .\r\nمن با برادرم عزم ملك يمن داشتيم ، چون درين حوالى مملكت رسيديم ، دزدى چند بر ما كمين گشودند ، لابد كه جنگ كرديم . شب بود ، در ميانهء جنگ من كلاه خود بر سر نداشتم ، زخمى خوردم . مركب نيك داشتم ، مركب مرا بگلبانى رسانيد . آن گلبان مرا بدين شهر آورد ، اسب و سلاح و آنچه داشتم فروختم و خرج خود كردم تا هيچم نماند ، چند روز گرسنگى كشيدم ، بناچار از حجره بيرون آمدم ، نيك‌مرد بر من شفقت كرد ، مرا به خانه برد و معالجه كرد اكنون مدتى باشد كه درين شهرم ، حق خلق اين شهر بر گردن دارم . چون پهلوان كمانكش دعوى كرد ، منشور طلب ميكرد من نخواستم كه منشور اين شهر بدر برد . آمدم كه كمانش را بشكنم تا اين غرور از سرش بدر كنم تا ديگر به اندك هنرى دعوى نكند .\r\nشاه سليم گفت : نامت چيست ؟ گفت : مرا نام فرخ‌زادست . شاه سليم گفت كه اى جوان غريب ، اگر تو اين كمان بكشى كارى عظيم از براى اين شهر كرده باشى ، من ترا انعام كنم ، در حضرت من ترا قدر و جاه پيدا شود . فرخ‌زاد گفت : بدولت شاه بكشم ؟ گفت : بكش . گفت : بكشم . گفت : اى شاه چون كمان از آن پهلوانست اول او بكشد تا من بنگرم كه چون ميكشد بعد از آن بدولت ملك من نيز زورى\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nبكنم . شاه سليم حكم كرد كه اول كمان‌كش بكشد . كمان‌كش كمان بر سر چنگ آورد و به زور هرچه بيشتر و جهد تمام‌تر آن كمانرا بكشيد . عرق كرده و سرخ برآمده بدست فرخ‌زاد داد و گفت : اى شاه من اين كمانرا در جملهء شام و عرب گردانيده‌ام هيچكس اين كمان مرا نكشيد ؛ اينجا آمدم تا ازينجا به تعزّ روم كه پاىتخت شاه سرورست كه از آنجا منشور بستانم ، و از آنجا به ايران روم ، بپاىتخت ملك داراب كه فرزندان رستم زال زر آنجااند تا از آنجا نيز منشور بستانم . اگر اين جوان اين كمانرا بكشد آنچه درين مدت پيدا كرده‌ام به دو بدهم . اگر نتواند مرا چه دهد ؟\r\nفرخ‌زاد گفت : من مرد غريبم ، اين كمان نه از بهر آن ميكشم كه يعنى شجاعت خود به كسى مىنمايم ؛ بلك از بهر آن ميكشم كه دعوى ترا بشكنم تا ديگر به اندك هنرى دعوى نكنى و نام پهلوانان نبرى . اما اين كار كمان‌كشى كار تعصب است . چون من مردى غريبم تعصب‌گريى ندارم .\r\nگل‌نوش از بالاى منظره سخن فرخ‌زاد را مىشنيد و رويش را مىديد .\r\nبا دايه گفت : اى دايه ، من از جملهء تعصب‌داران اين جوانم كه ميخواهد كه ناموس اين شهر ما نشكند . شاه سليم گفت : اى جوان غريب شجاعت تو ، تعصب تو خواهد بودن ؛ بكش اگر هنرى دارى ! فرخ‌زاد گفت بدولت ملك و بتوفيق خداى تعالى خواهم كشيد . قلاب در آن كمان انداخت . آن كمان در دست فرخ‌زاد چنان مىنمود كه خمير در دست خبّاز و شمع در دست شماعى . سه بار پياپى كشيد ، غوغا از جملهء خلق برآمد . روايت چنين كرده‌اند كه در بار سيوم كه كشيد زور بيشتر كرد و دست خود را خم داد ، كمان از قبضه بشكست .\r\nآه از جان كمانكش برآمد ، مشتى حوالهء گردن فرخ‌زاد كرد كه اى بىوجود هيچكس ! كمان مرا مىشكنى ؟ فرخ‌زاد سرچنگ دراز كرد و مشت كمانكش را در هوا بگرفت و پيش خود كشيد و بدست چپ مشتى بر سينهء كمانكش زد و دست ازو بازداشت كمانكش بقفا بيفتاد . جمله از شجاعت او عجب داشتند . جمله آفرين\r\n\r\n","description":"","footnote":"","page_name":" 65 ","page_number":81},
  {"content":"\r\n\r\nخواندند . گل‌نوش بر فرخ‌زاد عاشق شد . شاه سليم حكم كرد تا كمانكش را بدر كردند و بفرمود تا خلعت زيبا در تن فرخ‌زاد كردند . ملك بسيار انعامى با فرخ‌زاد كرد و گفت : چون جوان غريبى و اين همه شجاعت دارى لايق صحبت مايى . ملازم حضرت ما باش تا ترا ما انعامها كنيم . فرخ‌زاد قبول كرد . شاه سليم فرخ‌زاد را در ايوان خود موضعى خوب فرمود .\r\nفرخ‌زاد از آن انعامى كه شاه سليم فرموده بود بعضى بنيك مرد سبزىفروش انعام كرد ، اما در خدمت شاه سليم مىبود . چون پهلوان‌زاده بود طريق خدمت ملوك را مىدانست . هر روز مرتبهء او زياده مىشد . هرچند كه مرتبهء فرخ‌زاد زيادت ميشد گلنوش را عشق مىافزود ، اما زهرهء آن نداشت كه با كسى بگويد . تقدير خداى تعالى چنان بود كه شاه سليم را آرزوى شكار شد و با سپاه ده هزار سوار عزم شكار كرد . فرخ‌زاد چون از جملهء ملازمان حضرت بود ، او نيز با شاه سليم بدر رفت تا وقتى كه بشكارگاه رسيدند . جوانان نرگه كردند و جمله به شكار مشغول شدند . سگ تازى از حرص شكار چون باد آتش پاى ميگشت و چون مرغ زمين پيماى ميشد . بيت :\r\n هوا پر باز بود و دشت پر سگ * شتابان هر دو در پرواز و در تگ\r\nيكى كرده هوا را بىپرنده * يكى كرده زمين را بىدونده \r\nشاه سليم در شيب چتر ايستاده و يكى باز زره‌پوشى بدست گرفته ، شعر :\r\n به دستش بر يكى مرغ زره‌پوش * ز سنبل پر گل از دم تا بناگوش\r\nچو بر قرطاس شامى خط عبرى * و يا چون بر حواصل طوق قمرى\r\nبدان مانست نقشش بر پر و بال * كه مهتاب او فتد بر گل ز غربال \r\nفرخ‌زاد نيز بنياد شكار كرد ، در ميان نرگه آمد و به تير انداختن مشغول شد . شاه سليم را ناگاه نظر بر فرخ‌زاد افتاد . آن چابك‌سوارى و چستى او را بديد كه بر چنان مركبى نشسته ؛ بيت :\r\n\r\n","description":"","footnote":"","page_name":" 66 ","page_number":82},
  {"content":"\r\n\r\n آفرين بر مركبى كز ماه پيكر نعل او * جرم خاك اندر سپهر « 1 » نيلگون سازد مكان\r\nچون بپيچد ، چون بيازد دست ، پندارى كه هست * استخوان اندر تن او حلقهاى خيزران\r\nچون برانگيزى بهيجا آتش تحريك او * همچو آتش بر فروزد عيبه و بر گستوان\r\nدر ميان نقش خاتم ره برد مانند مور * بگذرد بر چشم سوزن همچو تار پرنيان\r\nتندر و همچون سپهر و باركش همچون زمين * راه دان همچون قضا و دوربين همچون كمان \r\nفرخ‌زاد بر چنين مركب سوار ، و كمان چاچى كردار در دست ، و تير خدنگ زرنگ پا نزده مشتى عقاب پر به پر عقاب چشمهء نوربخش آفتاب را بسان چشم « 2 » اعمى مىپوشانيد ، و مرغ تير را از باد خانهء دماغ آشيانهء چشم بدل مىداد . بيت :\r\n طرفه مرغيست تيرت اى خسرو * به پر كركسان پرد هموار\r\nنكند جز دل عدو طعمه * نكند جز حيات خصم شكار\r\nزلف نصرت گرفته در چنگل * نامهء فتح بسته بر منقار\r\nباز ماند بسوى شست ملك * دهن بىزبانش ماهىوار \r\nدر ميان شكارگاه از يمين و يسار تير مىانداخت . تيرش بر زمين نمىآمد .\r\nشاه سليم را از تيرانداختن و سوارى او عجب آمد و او را طلب كرد و تحسين كرد و گفت : تو در علم سوارى و ميدان‌دارى چيزى ميدانى ؟ فرخ‌زاد گفت : ملك را بقا باد ! چون ما مردم تجاريم و دايم در سفر مىباشيم و سفر بىخطر نمىباشد از براى رفع ضرر در علم سوارى اندك چيزى ميدانيم . ملك با فرخ‌زاد در سخن بود كه از ناگاه\r\n\r\n\r\n","description":"","footnote":"\r\n( 1 ) - در اصل زمين\r\n( 2 ) - در اصل : چشمه\r\n","page_name":" 67 ","page_number":83},
  {"content":"\r\n\r\nغوغا در سپاه افتاد و مردم بهم آمدند ؛ ملك سؤال كرد كه چه بوده است ؟ گفتند :\r\nدو شير در ميان نرگه پيدا شده‌اند و خيلى مردم را شكم دريدند و مركبان ازيشان رم ميخورند و اينك رسيدند ، رو بشما دارند ! شاه سليم گفت كه تيرباران كنيد .\r\nفرخ‌زاد خدمت كرد و گفت : مرادم به حضرت شاه آنست كه جنگ اين شيرانرا به من باز گذارند تا در برابر شاه من با اين شيران جنگ كنم و هنرى خود را بنمايم .\r\nشاه سليم گفت : مبادا كه المى بجانت رسد !\r\nفرخ‌زاد قبول نكرد . در آن حالت آن دو شير پيدا شدند ، نر و ماده ، دهن گشاده ، دست و دهن به خون آلوده ، نعره زنان پيش مىآمدند . فرخ‌زاد چون ايشانرا بديد مركب دريشان جهانيد تا از پشت مركب با ايشان جنگ كند . مركب از شيران برميد و پيش نمىرفت ؛ پهلوان چون چنان ديد از پشت مركب پياده شد و مركب را بگداشت و دست بقايمهء تيغ كرد ، تيغى چو قطرهء آب بركشيد ، بسبزى چو برگ سداب و به تيزى چو آتش سوزان ؛ بيت :\r\n جز آبدار سر تيغ آتش افشانش * كسى نديد بعالم مصوّر « 1 » آتش و آب\r\nسنان اوست عروس شگرف نصرت و فتح * عجب عروسى كور است زيور آتش و آب \r\nاين‌چنين تيغى گزاينده بركشيد و رو بجنگ آن دو شير كرد . نره شير جستنى كرد تا سر فرخ‌زاد از تن بركند . پهلوان آن تيغ كه در دست داشت چنان بر كلهء سرش زد كه تا صدر سينه‌اش درهم بشكافت . شير نر در افتاد و شير ماده چون شير نر را كشته ديد بر فرخ‌زاد حمله كرد . فرخ‌زاد تيغى ديگر بر ميان آن شير زد كه چون خيار به دو نيم كرد . جمله تحسين و آفرين كردند . شاه سليم از پشت مركب پياده شد و مركب خود را بفرخ‌زاد بخشيد . در حال صد هزار دينارش از خزينه امر كرد ،\r\n\r\n\r\n","description":"","footnote":"\r\n( 1 ) - در اصل : مصمم\r\n","page_name":" 68 ","page_number":84},
  {"content":"\r\n\r\nو فرمود كه او را طبل و علم و نقاره دادند و پنج هزار مرد در فرمان او كردند و او را مرتبهء صدرنشين فرمود . چند روز در شكار بودند و بعد از آن رو به شهر نهادند .\r\nچون به شهر در آمدند شاه سليم در حرم درآمد . گلنوش مادر نداشت ؛ در پيش پدر آمد و از حال شكارگاه سؤال كرد . پدرش حكايت كرد و حكايت فرخ‌زاد را بگفت و صفت شير كشتن او را تقرير كرد . از دليرى و شمشير زدن او باز گفت .\r\nدختر خود عاشق بود چون آن صفت بشنيد عشق و محبت او زيادت شد . آه سردى از ميان جان بركشيد و با خود گفت : « مهر دگرم بر سر مهر افزودى ! » دايه آنجا حاضر بود ، آن آه سرد دختر بشنيد . دايه زنى عاقله بود ، بقرينهء عقلى چيزى از عشق و محبت گلنوش معلوم كرده بود ، اما نمىدانست كه اين محبت با كه دارد . چون گلنوش صفت فرخ‌زاد از پدر بشنيد ، آن آه سرد كشيد ، دايه دريافت كه اين محبت با فرخ‌زاد دارد . هيچ نگفت تا وقتى كه دختر را در خلوت يافت . گفت : اى گلنوش اكنون مدتى باشد كه ترا عظيم متحير و متغير مىبينم ، ميدانم كه ترا حالتى هست ، چرا با من نمىگويى ؟ مگر از من محرم‌تر كسى دارى ؟ دختر گفت : اى دايه راستى آنست كه من اين پسر نيك‌مرد سبزىفروش را دوست ميدارم و از عشق او بىقرارم ؛ اين تغير و تحير من به جهت عشق اوست . بيت :\r\n عشق داغيست كه تا مرگ نيايد نرود * هر كه بر چهره از اين داغ نشانى دارد \r\nدايه بسيار او را نصيحت كرد ، گلنوش قبول نكرد بلك در آن حالت عنبرچه‌يى كه خراج شهرى مىارزيد به دو داد حق السكوت را . دايه چون عنبرچه بديد راضى شد ؛ گفت : چه انديشه كرده‌اى و چون خواهى كردن ؟ گلنوش گفت : [ ببالين 
  ] « 1 » او برويم و او را ببينيم « 2 » و با او بنشينيم تا با ما عهدى بكند ، تا تقدير چيست . دايه گفت : چون شب درآيد برويم .\r\n\r\n\r\n","description":"","footnote":"\r\n( 1 ) - در اصل قسمتى ازين كلمه رفته است و فقط « ب » و « ين » از آن باقيست . بقرينهء جمله‌هاى آينده و بحدس نوشته شد .\r\n( 2 ) - در اصل به بينم\r\n","page_name":" 69 ","page_number":85},
  {"content":"\r\n\r\nآن روز صبر كردند تا شب درآمد و عالم تاريك شد . آن دو وجود برخاستند و بام به بام آمدند تا بدان موضع رسيدند كه فرخ‌زاد مسكن داشت . از راه بام فرود آمدند . فرخ‌زاد عجب ماند كه اينها چه كسانند كه درين نيم‌شب بسر وقت من آمده‌اند ! دايه در پيش و گلنوش در عقب . دايه سلام كرد ، فرخ‌زاد برخاست و جواب دايه داد ؛ در شكل و شمايل دختر نگاه كرد ، عقل از سر فرخ‌زاد بدر رفت كه دختر خيلى صاحب جمال بود . فرخ‌زاد ايشانرا حرمت داشت ، ايشان خوش بنشستند ، فرخ‌زاد متحير كه گويا اينها كيانند و بچه كار آمده‌اند ؟ فرخ‌زاد هنوز از عشق و عشق‌بازى خبرى نداشت ، كه هنوز آفتاب بلاغت « 1 » از افق وجود او پيدا نشده بود ، و پردهء حجاب را از پيش حياى او بر نداشته بودند . هنوز در قفاى پردهء شرم و حيا بود .\r\nدايه در سخن درآمد و گفت : اى جوان غريب ! اين گلنوش است دختر شاه سليم ، كه ترا ديده است و دوست داشته است و عاشق تو گشته است ، بمحبت تو آمده است كه لحظه‌يى با تو بنشيند و شرابى چند بر روى تو باز خورد . فرخ‌زاد گفت :\r\nمن جوان غريب بىكسم ، مرا چه حد و ياراى آن باشد كه ايشان آفتاب انورند و درياى پر گوهرند ! با ذره و قطره ايشانرا چه نسبت ؟ دايه گفت : تو راست ميگويى اما محبت از طرف گلنوش است ، ترا با او خوش بايد برآمدن و از گلستان جمال او گلى چند چيدن . اين دولت عظيم است كه خداى تعالى به تو داده است كه شاه‌زادهء ملك مسلميه بر تو عاشق شده است . فرخ‌زاد : گفت خداوند را معلوم باشد كه مرا برادرى درين مملكت غايب شده است . من در طلب برادرم كه چون بيابم او را ، آنگاه بملك ايران خواهم رفتن . گلنوش گفت : هر جا كه تو به روى من نيز با تو مىآيم ، بمحبت تو ترك پدر بكنم كه محبت ترا بجان خريده‌ام . فرخ‌زاد بسيار بگفت ، دختر نشنيد ، تا عاقبت فرخ‌زاد راضى شد . با خود گفت كه هر كجا كه فيروز شاه رفته باشد البته در ملك يمن سر برآرد حاليا من پاىتخت را غنيمت دارم تا تقدير چيست !\r\n\r\n\r\n","description":"","footnote":"\r\n( 1 ) - نويسنده بلاغت را بجاى بلوغ آورده است !\r\n","page_name":" 70 ","page_number":86},
  {"content":"\r\n\r\n\r\n4 فيروز شاه در راه يمن\r\nفرخ‌زاد در شهر مسلميه با گلنوش در عيش و عشرت ؛ ما آمديم بر سر قصه و داستان شاه‌زادهء ايران فيروز شاه نوجوان كه در آن كشتيى با خواجه الياس بازرگان و قادر شاه در آن دريا ميرفتند . تا چند روز برفتند ، ناگاه كشتيى پيدا آمد از دزدان دريا ، همه زنگى و خونخوار ، بعدد پنجاه زنگى بودند ، همه دزد و حرامزاده و حرامى . خواجه الياس را آه از جان برآمد ، گفت : دريغا كه آنچه داشتيم در باختيم ! اگر جان و سر بسلامت بماند نيك باشد . فيروز شاه گفت : اى خواجه ترا چه شد كه عظيم متغير شدى ؟ گفت : اى جوانمرد چه مىپرسى كه اينها دزدان دريااند ، مال مىبرند ، و خلق كشتى را در دريا مىاندازند و ميكشند ! فيروز شاه گفت كه ايشان پنجاه تن‌اند و ما نيز پنجاه وجود هستيم چرا جنگ نكنيم و دمار از جانشان برنياريم « 1 » ؟ .\r\nخواجه الياس گفت : اى جوانمرد تو چه ميگويى ؟ اگر جنگ كنيم نه مال ماند نه سر ، صد كس از ما و يك كس ازيشان !\r\n\r\n\r\n","description":"","footnote":"\r\n( 1 ) - در اصل : برآريم .\r\n","page_name":" 71 ","page_number":87},
  {"content":"\r\n\r\nفيروز شاه بخنديد و گفت : اى خواجه تو ايمن و ساكن باش كه من با برادرم قادر شاه جواب اين دزدان بگوييم . اين بگفت و از جاى برجست و زره در بدن كرد و تيغ بركشيد . آن دزدان كه رسيدند قلاب در كشتى بازرگانان انداختند و به خود كشيدند تا كشتى بكشتى رسيد . آنگاه عزم آن كردند كه در كشتى بازرگانان درآيند .\r\nفيروز شاه و قادر شاه كنار كشتى داشتند ، هركس كه ميخواست كه در كشتى درآيد بضرب شمشير به دو نيمه مىكردند و نمىگداشتند كه كسى از آن دزدان در كشتى درآيند . فيروز شاه چون شير نر نعره ميزد و از آن زنگيان ميكشت . زنگيان چون ديدند كه ايشان جنگ ميكنند گرد ايشان برآمدند و جنگ بنياد كردند . مؤلف اخبار روايت چنين مىكند ، تا چشم برهم زدن بيست زنگى را بكشتند . باقى چون چنان ديدند عزم گريختن كردند ، كه بگريزند .\r\nاز ناگاه فيروز شاه جستنى كرد و در آن كشتى جست و تيغ در آن زنگيان نهاد . هر كرا ضربى زدى حاجت بضرب ديگر نبودى . آن زنگيان گرد فيروز شاه برآمدند . قادر شاه نيز در آن كشتى جست و تيغ در آن زنگيان نهاد . مؤلف اخبار گويد كه چندان از آن زنگيان بكشتند كه ده زنگى ماندند . فيروز شاه ميكشت ، تا ايشانرا پاك بكشتند و يكى از آن دزدان نگداشتند . خواجه الياس و ديگر بازرگانان ، آفرين بر جان ايشان كردند ، مالى كه در آن كشتى بود در كشتى خود درآوردند و شادمانى ميكردند و كشتى آن زنگيانرا بر كشتى خود بستند و در آن دريا روانه شدند . فيروز شاه گفت : اى خواجه ما را تا منزل چند راه مانده باشد ؟ گفتند : اگر توفيق رفيق شود تا هفت روز ديگر بساحل خواهيم رسيد . شاه‌زاده خرم شد .\r\nروايت كرده‌اند كه از آن هفت منزل چهار منزل رفتند ، از ناگاه به حكم إله ابرى سياه بر گوشهء افق پيدا شد و باد تند جستن گرفت . دريا در جوش و خروش درآمد ، ملاحان لنگر انداختند ، بعمق آب نرسيد . بناكام بادبان فرو كشيدند و عنان كشتى بدست قضا و قدر دادند . باد مخالف بود ، آن كشتى را گاه بر اوج فلك و گاه\r\n\r\n","description":"","footnote":"","page_name":" 72 ","page_number":88},
  {"content":"\r\n\r\nدر قعر دريا مىبرد . غوغا در جان اهل كشتى افتاد ، بازرگانانرا فغان از جان برآمد .\r\nفيروز شاه عظيم بترسيد ، بيت :\r\n آب دريا چو جوشها ميزد * دل ايشان خروشها ميزد\r\nاهل كشتى چو آن « 1 » چنان ديدند * ابر وار از دو ديده باريدند\r\nآب حسرت به روى چون گلنار * غرقهء آب و در درونشان نار\r\nاز سر عجز و ناتوانايى * جمله گفتند : اى تو دانايى !\r\nاى كريم ، واحد ، رحيم و صمد * اى عليم و سميع ، نه جفت و ولد \r\nمؤلف اخبار گويد كه بر آن نهج مدتى پانزده شبانروز بگدشت كه شب و روز مىباريد ، رعد و برق ، و برق و صاعقه بود . اهل كشتى بيكبار طمع از خود برداشتند ، يكديگر را وداع ميكردند و از يكديگر حلالى ميخواستند و زارزار مىگريستند . چون پانزده روز بگدشت ، ابر بگسست و باد بنشست ، ابر و صاعقه جمله آخر شد . اهل كشتى خرم شدند ، خواجه الياس كشتى بانرا گفت كه يك بار بر تير كشتى رو و معلوم كن كه كجاييم ، كه معلومست كه خيلى از راه دور افتاده‌ايم ، تا بدانيم كه بكجا رسيده‌ايم . ناخداى كشتى با معلّم كشتى هر دو بر دوال كشتى رفتند و از هر طرفى نگاه كردند . كشتى را خيلى از راه دور ديدند . چون نيك نگاه كردند خود را نزديك گردابى ديدند ، كه كشتى رو بگرداب داشت و همچون باد ميرفت .\r\nآه از جان ايشان برآمد ، خود را به زير انداختند و فرياد و زارى برآوردند كه : اى واى بر جان ما كه جمله بيك دفعه بهلاك خواهيم آمدن و بىمراد بخواهيم مردن .\r\nخواجه الياس سؤال كرد كه چه ديديد كه چنين گريان و نالان شديد ؟ گفتند : اى خواجه ، بدان و آگاه باش كه به بلايى گرفتار شديم كه هيچ چاره و تدبير آن نيست . گفتند :\r\nآخر بگوييد كه قصه چيست ؟\r\nگفتند كه ما از پدران و استادان خود شنيده‌ايم كه درين دريا گردابى\r\n\r\n\r\n","description":"","footnote":"\r\n( 1 ) - در اصل : كه چون .\r\n","page_name":" 73 ","page_number":89},
  {"content":"\r\n\r\nهست كه آن گرداب گرد جزيره‌يى مىگردد « 1 » و هر كشتى كه بدان گرداب ميرسد ديگر هيچ امكان ندارد كه از آن گرداب بيرون آيد و در آن گرداب چندان مىگردد كه آن كشتى مىپوسد و تخته تخته مىشود و خلقى كه در آن كشتىاند جمله از گرسنگى و تشنگى بهلاك مىآيند ؛ آن طلسميست كه كرده‌اند ؛ و در ميان آن جزيره درختيست بلند و بر آن درخت دهليست درآويخته كه هر گاهى كه خواهند كه آن طلسم باطل شود ، كسى در آن جزيره رود و بر آن درخت برآيد و آن دهل را بكوبد ، چون آواز دهل برآيد آب دريا بالا آيد و بدان جزيره آب درآيد ، آن كشتى از آن گرداب بيرون آيد ، اما آنكس بر بالاى درخت بهلاك آيد . اكنون كشتى ما رو بدان گرداب دارد . چون معلم كشتى اين سخن بگفت آه و واويلى « 2 » از جان خواجگان برآمد ، جمله بزارى و تضرع درآمدند ، گريه بر اهل كشتى افتاد . فيروز شاه متحيروار گفت كه كشتى ما بدان محل رسيده است ؟ گفتند : نه ، حالى برسد . فيروز شاه گفت :\r\nمگداريد كه كشتى بدان محل برسد . عنان كشتى بگردانيد . گفتند : اكنون اختيار كشتى در دست ما نيست و نمىتوانيم كه عنان بگردانيم .\r\nايشان درين قصه و كشتى همچون تير ميرفت ، تا يك لحظه بگدشت . بدان محل رسيدند ، نگاه كردند ، در ميان دريا بمثال گودى ديدند كه كشتى رو در آن گود داشت . همچنان‌كه شخصى از بالاى بلندى در گودى ، افتد كشتى در آن گود افتاد .\r\nچون كشتى در آن گود افتاد و در چرخ درآمد ، چون چرخ در گردش درآمد . گويند كه در ميانهء اين گود جزيره‌يى بود كه گرداگرد آن جزيره نيم فرسنگى بود و در ميان آن جزيره درختى آل « 3 » بود و دهلى از پوست گرگ ساخته و از درخت گز بچوبى آويخته ، كه بر آن چوب اسمى چند نوشته بودند ، كه باطل كردن آن طلسم بدان اسمها بود .\r\nچون كشتى در گرداب افتاد ، گرد آن جزيره در چرخ آمد . عظيم تيزتيز ميگشت چنان كه از غايت تيزى ديده نمىتوانستند گشودن و سرهاى ايشان در گردش آمد\r\n\r\n\r\n","description":"","footnote":"\r\n( 1 ) - در اصل مىگردند .\r\n( 2 ) - شايد ناسخ « واويلا » را به اين صورت نوشته باشد .\r\n( 3 ) - در اصل : عال\r\n","page_name":" 74 ","page_number":90},
  {"content":"\r\n\r\nو صفرا بر سر ايشان برزد و ديدهاشان سياه شد ؛ بعضى را استفراغ شد و سرهاى ايشان بگردش درآمد و دل ايشان بشورش آمد و عقل ازيشان زايل شد . همه ترك جان كردند ، بعضى از ترس بيهوش شدند . گويند كه فيروز شاه دست در گردن قادر شاه انداخت و بيهوش شد . گويند كه در گرد آن جزيره ، جملهء روى دريا ، تختهء كشتى گرفته بود كه كشتىها بدانجا رسيده بودند و در آن گود و گرداب بازمانده بودند ، كه جمله از گرسنگى و تشنگى مرده بودند و كشتيهاى ايشان در آب دريا پوسيده بود و تخته تخته شده بود .\r\nگويند كه سه روز بگدشت ، بدان نوع كه درين سه روز هيچ‌كس را مجال خوردن و سخن گفتن نبود . بعد از سه روز يك يك سر برداشتند ، ديدند كه كشتى ايشان گرد آن جزيره مىگردد ، چنانك كشتى نزديك ساحل ميگشت . فيروز شاه آن درخت و آن دهل را بديد و آن چوب از آن دهل درآويخته . فيروز شاه گفت كه اين دهل كه ازين درخت درآويخته‌اند بىحكمتى نباشد ، البته از بهر كارى آويخته باشند ؛ پير ملاحى كه معلم كشتى بود گفت : از بهر آن آويخته‌اند كه اگر خواهند كه اين كشتى ازين گرداب بيرون رود ، يكى مىبايد كه جان خود را فداى اهل كشتى كند ، درين جزيره جهد و بر آن درخت رود و آن درخت را بضرب بكوبد . چون آواز دهل برآيد آب دريا بالا آيد ، چنانك در جزيره آب درآيد ، و آنكس بر آن درخت دهل را مىكوبد ؛ اين كشتى روانه شود ، آنكس بر آن درخت بماند ، خداى تعالى داند تا حال او چون شود . اگر كسى باشد كه جان خود را فداى اهل كشتى كند ، تا ما خلاص شويم .\r\nفيروز شاه گفت : آنكس كيست كه خود را فدا كند تا ما خلاص شويم ؟\r\nهيچ‌كس جواب نداد و در يكديگر نگاه ميكردند و هيچ‌كس نمىگفت كه من بروم .\r\nچند نوبت اين سخن را مكرر كرد ، هيچ‌كس قبول نكرد . فيروز شاه گفت : چون جمله بهلاك خواهيم آمدن ، پس مصلحت در آنست كه اين سربازى من بكنم ، و خود را\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nفداى اين طايفه بكنم . اگر من بهلاك آيم اين قوم خلاص شوند ، مرا بدعاى خير ياد كنند . فيروز شاه با قادر شاه گفت : اى برادر اين كار من خواهم كردن ، درين جزيره خواهم جستن تا برين درخت بالا روم و اين دهل را بكوبم ، تا اين آب دريا بالا آيد و شما خلاص شويد و من بهلاك آيم . اما به تو وصيتى دارم كه چون خلاص شوى اگر بفرخ‌زاد برسى سلام مرا بفرخ‌زاد برسانى و نوعى كنى كه خبر مرگ مرا به پدرم ملك داراب برسانى و بگويى كه فيروز شاه در فراق عين الحيات خيلى محنت كشيد و بمراد نرسيد و عاقبت بىمراد در درياى بلا بهلاك آمد تا مادر و پدرم دل از من بردارند . اين ميگفت و زار زار ميگريست . بيت :\r\n چو فيروز شاه آن شه نوجوان * ز ديده بباريد سيلى روان\r\nز نرگس گل سرخ را آب داد * بخوش آب عناب را تاب داد\r\nنه گريه كه خونش ز ديده چكيد * ز چشمش روان چشمه آمد پديد « 1 » \r\nاين وصيت كرد و برخاست و ميان محكم دربست . فغان از اهل كشتى برآمد ؛ خواجه الياس و آن جمع كه در آن كشتى بودند جمله بگريه درآمدند و زار زار مىگريستند . گويند كه قادر شاه چون آن حالت را بديد ، با خود گفت كه :\r\nتو دعوى خدمت كارى فيروز شاه ميكنى ! هيچ روا نباشد كه فيروز شاه خود را فداى تو كند ، و او بحسرت هلاك شود و من زنده بمانم . هر جا كه اين سخن برآيد جملهء خلق عالم مرا نفرين كنند كه چرا گداشتى كه شاه‌زادهء تو خود را فداى تو كرد ؟\r\nچون تو خدمت كار او بودى ترا واجب بود كه خود را فداى او ميكردى . و اگر فيروز شاه خلاص شود و من بهلاك آيم فيروز شاه از نام من و وفادارى من در هر انجمنى بگويد ؛ هركه بشنود بر من رحمت كند . چون عاقبت مرگ خواهد بودن بناموس بميرم به از آن باشد كه بنامردى زنده باشم . اين انديشه كرد و بهر دو دست دامن فيروز شاه را بگرفت و گفت : اى شاه‌زاده ، اين روا كى باشد كه تو خود را فداى\r\n\r\n\r\n","description":"","footnote":"\r\n( 1 ) - اشعار از مؤلف يا از گوينده‌ييست كه گويا داراب‌نامه را بنظم درآورده بود .\r\n","page_name":" 76 ","page_number":92},
  {"content":"\r\n\r\nما كنى و تو بهلاك آيى و ما زنده بمانيم ؟ كى روا باشد ؟ من اين تحمل كى توانم كردن ؟ « هزار جان و جوانى من فداى تو باد ! » بيت :\r\n بيزدان پاك و بنور رسول * كه اى شاه‌زاده نگردى ملول\r\nچو من صد هزارى فداى تو باد * ز فرق تو يك تار « 1 » مو كم مباد\r\nتو از نسل داراب بن بهمنى * بميدان مردى تهمتن تنى\r\nدرين كار جانرا ببازم برات * رسانم ترا من به عين الحيات « 2 » \r\nفيروز شاه گفت : اى برادر ، تو درين سفر از بهر خاطر منى ، اگرنه ترا با اين سفر چه كار بود ؟ من كى توانم ديدن كه تو خود را فداى من كنى ؟ قادر شاه گفت :\r\nاى شاه‌زاده ، من در عالم هيچ مرادى ندارم ، اگر بهلاك آيم باكى نيست ؛ اما تو مرادى دارى ، پس خود را فداى تو ميكنم ، باشد كه تو بمراد برسى . اما به تو وصيت آن دارم كه مرا فراموش نكنى و در هر مجلسى كه باشى از وفادارى من به ياد آرى و صفت جوانى مرا پيش جوانان بگويى و سلام مرا بفرخ‌زاد برسانى . چون به برادرم قاهر شاه برسى ، سلام مرا به برادرم برسانى . بعد از آن خواجه الياس و اهل كاروانرا وداع كرد . جمله زار زار بگريستند ، از جوانى او دريغ خوردند اما چاره و تدبيرى نداشتند كه چاره‌يى به غير از آن نبود . قادر شاه توكّل بر خداى تعالى كرد و بر كنار كشتى برآمد . آن كشتى گرد آن جزيره مىگرديد .\r\nقادر شاه از ناگاه جستنى كرد و از كنار كشتى بر كنار جزيره جست كه كشتى بر كنار ساحل مىگرديد . چون قادر شاه قدم بر كنار آن جزيره نهاد غوغا از اهل كشتى برآمد . قاهر شاه روانه شد تا بپاى آن درخت رسيد . دست بر آن درخت زد و بر بالاى آن درخت برآمد تا پيش آن دهل رسيد . دهلى ديد عظيم بزرگ .\r\nپوست آن دهل از پوست گرگ بود و چوب گزى آويخته بودند و سر و بن آن چوب از پولاد نبشته بود ، و اسمى چند از اسماى معظم ، از نامهاى خداى تعالى ،\r\n\r\n\r\n","description":"","footnote":"\r\n( 1 ) - در اصل : تاره\r\n( 2 ) - اين اشعارسست از مؤلف يا از دارابنامه‌ييست كه گويا بنظم درآورده بودند\r\n","page_name":" 77 ","page_number":93},
  {"content":"\r\n\r\nبر آن نوشته بودند . قادر شاه آن اسمها را برخواند و آن چوب گز را بضرب تمام بر آن دهل زد . آوازى عظيم بهيبت از آن دهل برآمد . چون آواز دهل برآمد آب دريا در جوش آمد .\r\nگويند كه اين طلسم در دست جنيى بود . او را چنين فرموده بودند كه چون آواز دهل شنود دست از آن طلسم باز دارد تا آب دريا بالا نشيند ؛ آب بالا آيد و كشتى روانه شود . گويند كه هرچند كه قادر شاه آن دهل را ميزد آب بالاتر مىآمد چنانك آب در جزيره ريخت . ناگاه عالم سياه شد . بخارى عظيم از آن دريا برآمد . آن جنى بود كه از آن آب دريا برآمد و برفت . آن كشتى كه فيروز شاه در آن بود با خواجه الياس بازرگان روانه شدند و برفتند .\r\nچون لحظه‌يى بگدشت عالم روشن شد . نه جزيره پيدا بود و نه درخت ؛ آه از جان فيروز شاه برآمد . گريه آغاز كرد و گفت : و [ اى 
  ] بر جان من ! درين غربت چون خواهم كردن ؟ از فرخ‌زاد جدا ماندم ، دلم بقادر شاه خوش بود ، اكنون فلك دون ، دولاب سرنگون ، مرا ازو جدا كرد ! تدبير كار من چون خواهد بودن ؟ خواجه الياس با فيروز شاه گفت كه اى جوانمرد ، ترا مصلحت در آنست كه احوال خود را براستى با من بگويى كه تو چه كسى و اين فرخ‌زاد كه نامش مىبرى چه كسى بود ، و اين قادر شاه كه خود را فداى تو كرد چه كسى بود ، و تو به شهر يمن بچه كار ميروى ؟ مرا در حق تو گمان ديگرست ، اگر با من راست بگويى درمان دل تو بكنم و اگر راست نگويى لابد كه در آن غم بمانى . بيت :\r\n اگر خواهى كه بينى روى درمان * مكن درد از طبيب خويش پنهان \r\nفيروز شاه گفت : اى خواجه ، به شرطى درد دل خود را با تو بگويم كه تو سوگند ياد كنى كه آنچه از من بشنوى با كس نگويى ، رازم نگاه دارى . خواجه الياس سوگند ياد كرد كه آنچه از تو بشنوم با كس نگويم و اگر توانم ترا در كارها يارى دهم تا بمراد برسى . فيروز شاه گفت : اى خواجه ، معلوم دان كه من پسر\r\n\r\n","description":"","footnote":"","page_name":" 78 ","page_number":94},
  {"content":"\r\n\r\nملك دارابم ، شاه‌زادهء ايران زمين . من عاشق جمال عين الحيات شده‌ام كه ديدار او را بخواب ديدم . پس آغاز كرد و آنچه برو گدشته بود جمله را حكايت كرد .\r\nخواجه الياس گفت : اى فيروز شاه ، من بازرگان مال اويم ، از مال او مبلغى مال پيش من هست . اما برآمدن اين مراد خيلى مشكل است كه اين دختر خيلى طالبان دارد . اما اين دختر بنفس خود عظيم متكبّرست ، در عالم هيچكس را به حساب نمىگيرد و ميگويد كه بوصل من كسى رسد كه بحسن و جمال همچون من باشد و مثل او در عالم هيچكس نباشد . فيروز شاه گفت كه مقصود من آنست كه يك بار از دور يا نزديك اين دختر را ببينم كه آنچه در خواب به من نمودند دايم آن صورت در نظر منست . بنگرم كه عين الحيات همان صورتست كه من در خواب ديدم ؟\r\nچون از حقيقت حال معلوم كنم ، بعد از آن به ايران روم ، سپاه بيارم و اگر شاه سرور بخوشى بدهد بستانم ، و اگر ندهد بضرب شمشير بستانم .\r\nخواجه الياس گفت : من ترا ببرم و آن دختر را به تو بنمايم . اما يك چيز بغايت مشكل است كه اگر از من سؤال كنند كه اين جوان از آن تو كيست ، من چه جواب بگويم ؟ فيروز شاه گفت كه بگوى غلام منست تا من غلام تو باشم ، ايمن توانم بودن . خواجه الياس گفت : چه جاى اين سخنست كه چون من صد هزار غلامى ترا نشايد ، چه جاى آنست كه من بگويم كه شاه‌زادهء ايران غلام منست ؟\r\nفيروز شاه گفت : اى خواجه من غلام تو نيستم ، من غلام عشقم ، من سرگردان عشقم ! خواجه الياس گفت : تو خاطر خوش‌دار كه من آنچه وظيفهء خدمت باشد بجاى آورم .\r\nاما ما حاليا خيلى از يمن دوريم ، تا رسيدن بيمن انشاء اللّه كه آفاتى نرسد . فيروز شاه دل از قادر شاه برداشت ، اگرچه دايم گريان و نالان بود ، ولى چاره‌يى نداشت .\r\nاما آمديم بر سر قصه و داستان قادر شاه كه حال او بر آن درخت بچه رسيد .\r\nمؤلف اخبار چنين روايت مىكند كه چون قادر شاه بر بالاى آن درخت برآمد و آن دهل را بكوفت ، آب بالا آمد و آن كشتى برفت . قادر شاه بر بالاى آن درخت بازماند .\r\n\r\n","description":"","footnote":"","page_name":" 79 ","page_number":95},
  {"content":"\r\n\r\nگويند كه آن آب دريا چنان زيادت شد كه آب تا يك نيمهء درخت بالا آمد . قادر شاه در ميان آن شاخهاى آن درخت متحير باز مانده بود تا شب درآمد . نه جاى خفتن ، نه مقام آرميدن . به عذاب تمام آن شب در ميان آن شاخهاى درخت بسر برد تا اول بامدادان شد . آفتاب برآمد . قادر شاه متحيروار نگاه ميكرد ، گرسنه و تشنه بر سر آن درخت مىبود . با خود گفت از گرسنگى و تشنگى بر سر اين درخت بخواهم مردن ، هيچ اميد خلاصى ندارم .\r\nمؤلف اخبار روايت كند كه دو روز قادر شاه بر آن بالاى آن درخت بسر برد ؛ گرسنگى برو غالب شد ، تشنگى خود نهايت نداشت . دل بر مرگ نهاده بود ، انتظار مرگ كه كى آيد . تا شب سيوم درآمد ، تا وقت سحر شد ، قادر شاه بر سر آن درخت بناليد و خداى عزّ و جل را بنامهاى بزرگ بخواند ، و دست زارى برآورد ، و با خداى تعالى بمناجات درآمد ، و از سر سوز و نياز با قاضى حاجات بمناجات درآمد .\r\nاستاد ميگويد . بيت :\r\n بجايى كه تنگ اندر آيد سخن * پناهت بجز پاك يزدان مكن « 1 » \r\nقادر شاه در آن صبح‌گاهى بزارى درآمد ، چنانك گفته‌اند . بيت :\r\n نكو ملكيست ملك صبح‌گاهى * در آن خلوت بيابى هرچه خواهى\r\nكسى كو بر حصار گنج ره يافت * گشايش از كليد صبحگه يافت\r\nغرضها را حصار آنجا گشايند * كليد آنجاست ، در آنجا گشايند\r\nدر آن ساعت كه باشد نشر جانها * گل تسبيح رويد بر زبانها\r\nزبان هركه باشد او تنومند * شود گويا به تسبيح خداوند\r\nدر آن حضرت كه آن تسبيح خوانند * زبان بىزبانان نيز دانند « 2 » \r\nقادر شاه چون ديد كه صبح دميد ، آن بيچاره بناليد و نياز به حضرت بىنياز عرضه داشت و گفت ؛ بيت :\r\n\r\n\r\n","description":"","footnote":"\r\n( 1 ) - شعر از فردوسى است\r\n( 2 ) - اين ابيات از نظاميست\r\n","page_name":" 80 ","page_number":96},
  {"content":"\r\n\r\n توى يارى رس فرياد هركس * بفرياد من فرياد خوان رس\r\nبه آب ديدهء طفلان محروم * بسوز سينهء پيران مظلوم\r\nببالين غريبان بر سر راه * به تسليم اسيران درين چاه\r\nبداور داور فرياد خواهان * بيارب يارب صاحب گناهان\r\nبنورى كز خلايق در حجابست * به انعامى كه بيرون از حسابست\r\nبهر طاعت كه نزديكت صوابست * بهر دعوت كه پيشت مستجابست\r\nبدان حجّت كه دل را زنده دارد * بدان آيت كه جان پاينده دارد\r\nبمقبولان خلوت برگزيده * بمعصومان آلايش نديده\r\nبدور افتادگان از خان و مانها * بوا پس ماندگان از كاروانها\r\nبوردى كز نوآموزى « 1 » برآيد * بآهى « 2 » كز سرسوزى برآيد\r\nكه رحمى بر دل پرخونم آور * وزين غرقاب غم « 3 » بيرونم آور \r\nچون وقت روز رسيد آفتاب هنوز طلوع نكرده بود كه به تقدير خداى تعالى از ناگاه مرغى سفيد ، عظيم بزرگ ، چندان‌كه گوسفندى ، پيدا آمد . بالاى سر قادر شاه بر آن درخت بنشست و از هر طرفى نگاه ميكرد و صفيرى عظيم مىزد و پر و بال بر هم مىكوفت . قادر شاه چون آن مرغ را چنان بديد گفت كه خداى تعالى رستگارى و نجات فرستاد ! دست در پاى آن مرغ زد و بهر دو دست پاى آن مرغ را بگرفت . مرغ چون ديد كه شخصى در پاى او چسبيد ، رم خورد و پرواز كرد .\r\nپرهاى خود را بر هم زد و از سر آن درخت بر اوج فلك پرواز كرد و برفت . در آن روى دريا مىپريد . قادر شاه از بيم جان در پاى آن مرغ چسبيده بود و مىترسيد كه مبادا كه در دريا افتد . از بيم جان محكم گرفته بود . تا وقت نماز عصر آن مرغ مىپريد و قادر شاه را ميبرد تا عاقبت جزيره‌يى پيش آمد . اين مرغ عزم جزيره كرد ، چون بدان جزيره رسيد قصد فرود آمدن كرد . اما هيچ قوت در دست و بازوى قادر شاه نمانده بود ، در وقت فرود آمدن دست قادر شاه سست گشت ، پاى مرغ از دست\r\n\r\n\r\n","description":"","footnote":"\r\n( 1 ) - در اصل : نوآموزان\r\n( 2 ) - در اصل : بسوزى\r\n( 3 ) - در اصل : خون\r\n","page_name":" 81 ","page_number":97},
  {"content":"\r\n\r\nقادر شاه خلاص شد . قادر شاه معلق زنان فرود مىآمد كه اگر بر زمين آمدى پاره پاره شدى . اما تقدير خداى تعالى چنان بود كه درختى عادى ، در غايت بزرگى ، در شيب بود و شاخى عظيم از آن درخت قد بر سر راه كشيده بود ؛ در وقت « 1 » فرود آمدن دامن جامهء قادر شاه در آن درخت پيچيد . قادر شاه سرنگون‌سار ، از آن شاخ آونگ شد .\r\nقادر شاه معلق [ و 
  ] مدهوش بود . بعد از آن كه به هوش آمد خود را بدان نوع ديد ؛ بسيار جهد كرد ، دست در شاخى ديگر زد و خود را خلاص كرد و از آن درخت فرود آمد . چون پاى قادر شاه بر زمين رسيد ، در حال سجدهء شكر كرد و گفت : عجب حالها بر سر من گدشت ! اما اينجا چه موضعيست ؟ چون نيك نگاه كرد قصرى و ايوانى ديد . خرم شد ، گفت : نشان آبادانى ديدم ! روان شد تا در آن قصر آمد . در قصر گشاده بود ، قدم در آن قصر نهاد . چون بميان قصر رسيد نيم تختى ديد زده ، دخترى چون خورشيد انور بر آن تخت نشسته ، اما عظيم ملول و پريشان ، و آب از ديده روان كرده .\r\nقادر شاه درآمد و سلام كرد . آن دختر جواب داد و گفت : اى جوانمرد تو چه كسى ؟ درين جزيره از كجا آمدى ؟ قادر شاه گفت كه مرا مرغ آورد . پس آغاز كرد و آنچه بر سر او گدشته بود تقرير كرد . دختر را از حكايت قادر شاه عجب آمد .\r\nقادر شاه گفت : تو نيز از حال خود بگوى .\r\nدختر گفت نام من ماهانه است من دختر بازرگانى بودم ، با پدر در كشتى بودم و درين دريا ميرفتيم . از قضاى آسمانى آن كشتى غرق شد ، جملهء بازرگانان كه در آن كشتى بودند همه غرق شدند . در آن وقتى كه من نيز غرق ميشدم دستى از روى هوا پيدا شد و مرا در ربود و بدين جزيره و درين ايوان آورد . من نگاه كردم ديوى ديدم شصت ارش بالا كشيده ، سرش مثل سر شير ، در غايت هيبت و صلابت ، بترسيدم . مرا گفت : مترس كه از من به تو هيچ آزارى نرسد و نخواهد\r\n\r\n\r\n","description":"","footnote":"\r\n( 1 ) - در اصل قادر شاه در وقت\r\n","page_name":" 82 ","page_number":98},
  {"content":"\r\n\r\nرسيدن . نام من صندلوس است . كشتى شما را من غرق كردم كه ترا ديدم و ترا دوست داشتم و ترا از غرق رهانيدم و بدين مقام آوردم . اين مقام منست ، تو مونس و يار من خواهى بودن . اما امكان ندارد كه هرگز ازين موضع بدر روى .\r\nاكنون مدت چند سالست كه من درين جزيره بسر مىبرم . مرا بشهوت زحمت نمىدهد اما با من بازى مىكند . اكنون من در دست اين ملعون گرفتارم . هيچ نميدانم كه چارهء من چه خواهد بودن !\r\nقادر شاه هنوز سخن دختر تمام نشنيده بود كه آن جنى درآمد و يك نعره بر قادر شاه زد كه : هى ! تو چه كسى ؟ و بچه دل و زهره و جگر در ايوان من آمده‌اى ؟\r\nقادر شاه تيغى با خود داشت ، كه در آن لحظه كه از فيروز شاه جدا شد تيغى با خود داشت ، آن تيغ را بركشيد كه بر جنى زند ، دستش بلرزيد و تيغ از دستش بيفتاد . آن جنى قادر شاه را از زمين در ربود و بر بالاى سر برآورد و ميخواست كه بر زمين زند و هلاك گرداند . آن دختر شفاعت كرد و گفت : اى صندلوس تو ميروى و مرا تنها ميگذارى « 1 » من بغايت ملول ميشوم او را مكش تا من به دو مشغول باشم . صندلوس سخن آن دختر بشنيد و قادر شاه را نكشت ؛ برابر آن تخت حجره‌يى بود ، قادر شاه را در آن حجره در بند كرد و آنچه از خوردنى از براى آن دختر مىآورد آن دختر بقادر شاه ميداد . دايم آن دختر با قادر شاه سخن ميگفت . روايت كرده‌اند كه قادر شاه مدتى پانزده سال در آن قصر با آن دختر بماند تا بهزاد بيايد و صندلوس را بكشد و ايشان را خلاص كند و آن سخن در مجلد ششم گفته شود انشاء اللّه تعالى .\r\nما آمديم بر سر قصه و داستان شاه‌زادهء ايران فيروز شاه نوجوان و از وقايع او كه بچه رسيد .\r\nمؤلف اخبار چنين روايت كرده است كه اين عين الحيات خيلى عاشقان داشت .\r\nاول كسى كه دعوى محبت عين الحيات كرد شاه‌زادهء ملك كشمير پسر شاه بهرام\r\n\r\n\r\n","description":"","footnote":"\r\n( 1 ) - در اصل : مىگزارى\r\n","page_name":" 83 ","page_number":99},
  {"content":"\r\n\r\nشاه كشميرى بود ، شاه روز . چون مكتوب پيش شاه سرور فرستاد و عين الحيات را طلب كرد شاه سرور قبول نكرد . آن رسولان باز گشتند و اين خبر بشاه بهرام رسانيدند كه ما چون مكتوب شما را رسانيديم همان روز رسول مصر از پيش وليد بن خالدو از پيش ربيعاى قيصر هم بطلب اين دختر آمده بودند ؛ شاه سرور جمله را اجازت داد و هيچ كدام را قبول نكرد و جمله را به راه كرد . شاه روز چون معلوم كرد كه سرور يمنى دختر به دو نميدهد آه سردى از جان برآورد و گريه آغاز كرد و گفت اگر بدواى من مشغول نمىشويد بيقين من بهلاك خواهم آمدن . شاه بهرام را وزيرى بود عطارد نام داشت ، با وزير مصلحت ديد كه چاره و تدبير چون كنيم كه سرور يمنى دختر بما نداد و ما را به حساب نمىگيرد و شاه روز پسرم ترك نمىكند .\r\nعطارد گفت : از آن جهت كه سپاه غلبه دارد و مملكت آبادان و فرزندان جوان و پهلوان ، بيقين كه ما بضرب دست حريف او نخواهيم بودن . اما من مصلحتى ديده‌ام كه بدان جواب سرور يمنى بگوييم . شاه بهرام گفت : آن مصلحت كدامست ؟\r\nعطارد گفت كه بفرستيم بجزيرهء عقارب پيش طومار زنگى ، او را بمدد خود طلب كنيم تا او بيايد و ما را مدد كند تا ملك يمن را بگيريم و عين الحيات را بدست آوريم و اين تكبر را از سر سرور يمنى بدر بريم . شاه بهرام گفت چنين كنيم . پس مكتوبى بر طومار نبشتند با مالى بسيار و او را طلب كردند . طومار گفت : كه ما را دشمنان در حوالى مملكت بسيارند ، اگر من مىآيم البته دشمنان در مملكت من مدخل ميكنند . چون شاه بهرام ما را طلب مىكند [ دو 
  ] برادرم « 1 » پيروز زنگى و ميسرهء زنگى با سپاه بيست هزار مرد بروند و آنچه شاه بهرام گويد تمام كنند . بعد از آن حكم [ كرد 
  ] تا پيروز زنگى و ميسرهء زنگى با بيست هزار زنگى بكشمير [ روند 
  ] « 2 » . شاه بهرام پنجاه هزار مرد كشميرى با ايشان و با پسرش شاه روز و عيارى عيارك كشميرى نام [ همراه كرد . ايشان 
  ] در كشتى درآمدند و رو بيمن نهادند . بعد از ايامى از كشتى بدر آمدند و رو بپاىتخت شاه سرور نهادند .\r\n\r\n\r\n","description":"","footnote":"\r\n( 1 ) - در اصل : برادرم را\r\n( 2 ) - در اصل : بكشمير فرستاد . بقرينهء معنوى اصلاح شد .\r\n","page_name":" 84 ","page_number":100},
  {"content":"\r\n\r\nچون عن قريب مملكت رسيدند مكتوبى بدست عيارك كشميرى بپاىتخت شاه سرور يمنى نبشتند . عيارك به شهر تعزّ آمد و مكتوبى كه آورده بود رسانيد . مطالعه كردند ، نوشته بود كه : شاه سرور پادشاه يمن و طايف را معلوم باشد كه اورنگ و كورنگ را فرستاديم و عين الحيات را خواستارى كرديم ، قبول نكرديد و دختر ندادى « 1 » . چون من طاقت عشق نياوردم با سپاه هفتاد هزار مرد با برادران پهلوان هندوستان و زنگبار ، پهلوان طومار ، پهلوان پيروز زنگى و ميسرهء زنگى آمدم . اگر دختر ميدهى نيك و اگر نمىدهى جاى جنگ تعيين كن كه اينك رسيديم . يا كام خود بدست آريم يا سر بنهيم كه از بهر اين كار آمده‌ايم ، و السلام . چون مكتوب خوانده شد گويند كه شاه سرور يمنى را هفت پسر بود . پسر بزرگتر را شاه ليث ميگفتند . اين شاه ليث چون مكتوب را بشنيد دست دراز كرد و مكتوب را بستد و پاره پاره كرد و گفت : كشميريان كيستند كه چنين مكتوبى بر شاه يمن بنويسند و از ما دختر به تحكم خواهند ؟ ما دختر نميدهيم .\r\nمن بروم و جواب آن لشكر بگويم و نوعى كنم كه از آمدن‌شان پشيمان كنم . پس عيارك كشميرى را بدر كردند . راوى گويد كه شاه ليث متقبل شد كه جواب آن سپاه من بگويم . شاه يمن حكم كرد كه ضرغام كه برادر شاه ليث است با پنجاه هزار سوار بروند . در حال به كار سازى سپاه مشغول شدند . روز سيوم با چتر و علم و سپاه عظيم آراسته از شهر بدر رفتند و رو بجنگ كردن سپاه كشمير نهادند .\r\nاما مؤلف اخبار چنين روايت مىكند كه چون عيارك كشميرى بازگشت ، تا پيش شاه روز آمد و گفت : مكتوبت را دريدند و مرا دشنام دادند و از شهر بدر كردند .\r\nاينك شاه ليث پسر شاه سرور با پنجاه هزار مرد بجنگ كردن تو مىآيند . اما شاه سرور يمنى را سپاه بسيارند البته شاه ليث را مدد خواهند كردن ، شما نوعى كنيد كه اين سپاه را زود بشكنيد كه شما را بسيار حرب با يمنيان خواهد شدن . درين حوالى كوهى عظيمست و در قفاى آن كوه كمين‌گاهى ديدم و من ميدانم كه يك منزل ديگر\r\n\r\n\r\n","description":"","footnote":"\r\n( 1 ) - به عطف فعل از جمع مخاطب بمفرد مخاطب توجه كنيد\r\n","page_name":" 85 ","page_number":101},
  {"content":"\r\n\r\nايشان در پاى آن كوه خواهند بودن . مصلحت در آنست كه ما ازينجا سپاهى در پاى آن كوه بنشانيم كه چون شب درآيد سپاه ما يك شبيخونى بر آن طايفه بكنند ، تا وقت صبح از يمنيان بكشند ، چون صبح برآيد باقى سپاه برسند ، آنچه از شبيخون مانده باشند به زير تيغ درآرند . شاه روز گفت : چنين بايد كردن . كيست كه بدين شبيخون برود ؟\r\nپيروز زنگى كه برادر كوچكتر ميسره بود گفت : من بروم . با بيست هزار سوار . در حال در عقب عيارك كشميرى روانه شدند تا بدان كمين‌گاه رسيدند و در كمين نشستند .\r\nعيارك كشميرى را بجاسوسى بر قلهء كوه فرستادند . از آن طرف سپاه يمن وقت نيم‌روز گذشته‌يى با سپاه پنجاه هزار مرد رسيدند . گفتند امشب اينجا باشيم كه فردا برابر سپاه كشمير خواهيم رسيدن .\r\nسپاه يمن در پاى كوه فرود آمدند تا شب درآمد . چون از شب يك نيمه در گذشت پيروز زنگى با بيست هزار مرد از كمين‌گاه بيرون آمدند و بر آن سپاه خفته فرو ريختند . هاى و هوى برآوردند و نعرها زدند كه اى اجل رسيدگان ، جان كجا بريد كه يكى از تيغ ما جان نخواهيد بردن ! اين بگفتند و تيغ دريشان نهادند .\r\nخفتگان سراسيمه از خواب برخاستند و از صورت حال معلوم كردند و از بيم جان تيغ درهم نهادند و از يكديگر ميكشتند . آن شب خيلى خرابى در آن سپاه يمن كردند و بسيار خلقى را بقتل آوردند . چون عالم روشن شد و صبح دميدن گرفت از روى بيابان‌گرد برآمد . شاه روز كشميرى با ميسرهء زنگى با سپاه پنجاه هزار مرد رسيدند . هم از گرد راه صف آراستند . پيروز زنگى با سپاه خود از سپاه يمن بيرون آمدند و بسپاه كشمير پيوستند . آنچه كرده بودند با شاه روز بگفتند . شاه روز خرم شد بفرمود تا كوس حربى فرو كوفتند ، سپاه صف آراستند . سپاه يمن [ نيز كه 
  ] چنان ضربى خورده بودند بناچار صف آراستند . شاه ليث عظيم در غضب بود ؛ از قهر و غضب كه داشت اول كسى كه در ميدان آمد شاه ليث بود . نعره زد كه اى كشميريان بىوجود ! امشب ببالين خفتگان آمديد ! اگر مردى داريد در ميدانم آييد كه آنچه در شب تاريك\r\n\r\n","description":"","footnote":"","page_name":" 86 ","page_number":102},
  {"content":"\r\n\r\nبا ما كرديد من بروز روشن با شما بنمايم . كشميريى بود نام او جلاب بود ، در ميدان آمد و بدست شاه ليث بقتل آمد . يكى ديگر در ميدان آمد و بهلاك آمد .\r\nمؤلف اخبار چنين روايت مىكند كه از مبارزان كشمير هفت مبارز در ميدان آمدند و بدست شاه ليث بقتل آمدند . شاه ليث ديگر مبارز طلب كرد . برانگيخت « 1 » پيروز زنگى همچون نخل خرما ؛ عمود گران در دست در ميدان درآمد . شاه ليث كه او را بديد بغايت بترسيد كه بصلابت او هرگز كسى نديده بود اما ناموس كرد و نگريخت .\r\nبيك ضرب تيغ برو حمله كرد ، پيروز زنگى آن ضرب از دست شاه ليث بگرفت كه هيچ المى به دو نرسيد و بعد از آن عمود گران بر كشيد و بر شاه ليث حمله كرد . شاه ليث بناكام سپر پولاد در سر كشيد . چنانش عمودى بر سپر زد كه بر پشت شاه ليث آمد . بدان ضرب گرز از پشت مركب معلق زد و در خاك تيره افتاد . فرو ريختند و شاه ليث را بربستند و از ميدان بدر بردند . پيروز زنگى ديگر مبارز طلب كرد . ضرغام عزم ميدان كرد . خيلى با پيروز بكوشيد تا ضربى خورد . بانگ بر سپاه هم زدند و هر دو سپاه بر هم ريختند و جنگى عظيم واقع شد تا عاقبت شكست بر سپاه يمن افتاد . سپاه يمن روبگريختن نهادند . سپاه كشمير در عقب برفتند و خيلى مال از آن سپاه گرفتند . بعد از آن كه آن سپاه را بشكستند بجايى فرود آمدند و آنچه از يمنيان گرفته بودند جمع كردند . شاه روز حكم كرد كه شاه ليث را در بند كشيدند . عيارك كشميرى گفت كه اكنون چه خواهيد كردن ؟ سپاه يمن بسيارند ، پاى بر دم مار نهاديد ! مردانه ايستادگى بكنيد . پيروز زنگى و ميسرهء زنگى گفتند كه مملكت يمن را بگيريم . شما خاطر خوش داريد كه اين كار ما خواهيم كردن . از آن منزل نقل كردند و رو بپاىتخت نهادند .\r\nاما مؤلف اخبار گويد كه آن سپاه شكسته رو به شهر تعزّ نهادند . خبر در شهر افتاد كه سپاهى كه بجنگ رفته بودند شكسته باز آمدند . شاه ليث را گرفته‌اند و ضرغام\r\n\r\n\r\n","description":"","footnote":"\r\n( 1 ) - برانگيختن : از جاى خود بتاخت روان شدن و با اسب حمله كردن . درينجا فعل بر فاعل مقدم شده است .\r\n","page_name":" 87 ","page_number":103},
  {"content":"\r\n\r\nزخم خورده است . خلق ملول شدند . اين خبر بشاه سرور يمنى كردند كه چنين حالتى واقع شده است . شاه سرور با پسران عظيم ملول شدند . ضرغام زخم خورده بيامد و آنچه گدشته بود جمله تقرير كرد كه در پاى فلان كوه بر ما شبيخون كردند و خيلى از سپاه ما بقتل آوردند ، در اول روز سپاه كشمير رسيدند ، برادرم شاه ليث در ميدان رفت و چند كس را از آن سپاه بكشت ، پيروز زنگى در ميدان آمد و بيك ضرب گرز شاه ليث را از پشت مركب بينداخت ، من رفتم و زخم خوردم ، سپاه بر هم زدند ، شكست بر سپاه ما آمد . اكنون ايشان بر ما دلير شدند ، اكنون كارسازى حرب كنيد كه رو بپاىتخت دارند . آرزوى ايشان آنست كه مملكت يمن را بگيرند كه اين دو برادر پيروز زنگى و ميسرهء زنگى دعوى كرده‌اند كه مملكت يمن را مسخر كنيم و عين الحيات را بضرب دست بستانيم .\r\nطيفور وزير گفت : اى شاه هرچه گويى از دست اين دو برادر برآيد ، برادران طومار زنگىاند . اين خود معين و مقررست كه امروز در ايران و توران از طومار زنگى مبارزتر كسى نيست . سرور يمنى عظيم پريشان شد ، با طيفور گفت : بكارسازى حرب مشغول شويد كه دشمن رسيد . طيفور گفت كه نامه در اطراف ولايت ببايد فرستادن و سپاه طلب بايد كردن . نامه در اطراف يمن روان كردند .\r\nگويند كه ازين نامها كه فرستادند ، يك نامه بر شاه سليم پادشاه شهر مسلميه فرستادند كه : « شاه سليم را معلوم باشد كه مرا دشمنى پيدا آمده است از طرف كشمير ، بىتعلل با سپاه گران زود مىبايد آمدن تا به اتفاق شما جواب دشمنان بگوييم » . گويند كه فرخ‌زاد در پيش شاه سليم بود و خيلى حرمت در آن پاىتخت داشت و گلنوش دختر شاه سليم فرخ‌زاد را دوست ميداشت و بهر چند شب كه مجال مىيافت پيش فرخ‌زاد مىآمد . چون مكتوب شاه سرور به دو رسيد و از آمدن سپاه كشمير و گرفتار شدن شاه ليث معلوم كرد ، با سپاه ده هزار مرد آهنگ شهر تعز كرد . فرخ‌زاد نيز با شاه سليم بود . سپاه از اطراف بر شاه سرور جمع مىآمدند .\r\n\r\n","description":"","footnote":"","page_name":" 88 ","page_number":104},
  {"content":"\r\n\r\nاما چون اين خبر به عين الحيات رسيد كه سپاه چنين از كشمير از بهر بردن تو آمده‌اند ، برادرت ليث را گرفتند ، پدرت كارسازى جنگ مىكند ، عين الحيات عظيم پريشان شد . گويند كه از آن روزى كه آن سه صورت در باغ جنت‌آباد ديده بود بر درخت چنار چسبانيده ، بر آن صورتهاى بىجان عاشق زار شده بود و هيچ نميدانست كه آن صورت صورت كيست . گويند كه عين الحيات نقاشان فرستاده بود ازين شه‌زادگان كه دعوى عشق و محبت او ميكردند صورتهاى ايشانرا جمله آورده بودند ، هيچ كدام بدان صورت مانند نداشتند « 1 » . چون معلوم كرد كه سپاهى چنين بطلب او آمده‌اند ازين خبر عظيم پريشان شد .\r\nاما مؤلف اخبار گويد كه شاه سرور صد هزار سوار ملازم داشت ، در خزينه بر گشود و سپاه را مال داد ، حكم كرد تا بر در شهر جمع آمدند . هنوز خبر از سپاه دشمن مىرسيد كه در فلان موضع رسيده‌اند و عظيم دلير پيش مىآيند . شاه سرور خواجه طيفور را گفت كه اى وزير ما در كدام موضع با سپاه دشمن جنگ خواهيم كردن ؟ طيفور گفت : شاها ترا بقا باد ! در پاى كوه « جبل اكبر » . آنجا جنگ كنيم كه آنجا محل جنگ را خوبست . شاه سرور گفت : راست گفتى ، پس ما را آنجا مىبايد رفتن . شاه سرور حكم كرد تا عين الحيات از باغ به شهر آمد ، پيش پدرش آمد . پدرش گفت : اى جان پدر ، سپاه كشمير آمده‌اند و ترا طلب ميكنند ، برادرت ليث رفت تا جواب گويد ، نتوانست كارى كردن . برادرت را گرفتند و ضرغام زخم خورد ، اكنون من بجنگ كردن ايشان ميروم ، ترا در شهر مىگذارم ، بيدار و هشيار باش و با پدرت همتى بدار . باشد كه جواب اين سپاه بگوييم كه بسيار فتنه از بهر تو خواهد برخاستن . عين الحيات دست پدر را ببوسيد . شاه سرور سوار شد و از شهر بيرون آمد .\r\nسپاه بر در شهر فرود آمده بودند . شاه سرور بر تخت برآمد و حكم كرد تا فرزندان و امرايش همه جمع آمدند . شاه سرور سؤال كرد كه از طرف دشمن چه خبر داريد ؟\r\nطيفور گفت كه برق‌آساى جاسوس آمد و خبر چنين ميدهد كه سپاه كشمير بپاى كوه\r\n\r\n\r\n","description":"","footnote":"\r\n( 1 ) - ظ : نبودند\r\n","page_name":" 89 ","page_number":105},
  {"content":"\r\n\r\nاسود رسيدند ، عزم اين جانب دارند . ما را مىبايد رفتن بپاى كوه جبل اكبر كه سر راه بريشان بگيريم . تا ما را آنجا رسيدن سپاه طايف و شاه سليم و ديگر لشكريان كه طلب كرده‌ايم جمله در پيش ما گرد خواهند آمدن . شاه سرور گفت كه فردا كوس رحيل بزنيد كه فردا ازين مقام حركت كنيم .\r\nدر نيم‌شبى سپاه سوار شدند و رو بجبل اكبر نهادند . بهفت منزل بدان موضع رسيدند و فرود آمدند . خبر رسيد كه فردا شاه سليم با سپاه مسلميه ، ده هزار سوار ، مىرسند و از طرف صناعا « 1 » سلاله بن اصم با سپاه ده هزار مرد ميرسند ؛ و نعمان بن منظر « 2 » از شهر طايف با سه پهلوان فهر و جهر و مهر دلاور ميرسند با ده هزار سوار . و ديگر جاسوسان آمدند و خبر آوردند كه فردا در طلوع آفتاب سپاه كشمير و شاه روز و پيروز زنگى و ميسرهء زنگى با سپاه هفتاد هزار سوار مىآيند . غوغا در سپاه افتاد ، بكارسازى جنگ مشغول شدند ، اسباب حرب تمام كردند ، تا آن شب بسر آمد .\r\nراوى گويد كه در اول روز عالم جمله گرد و غبار گرفت . سپاه كشمير چون درياى مواج رسيدند ، عظيم بهيبت و صلابت ، كه در آن سپاه بيست هزار زنگى بودند .\r\nپيروز زنگى و ميسرهء زنگى هريك چون درختى پولاد ، شاه روز در زير چتر مىآمد .\r\nچون رسيدند برابر سپاه يمن فرود آمدند . در آن حالت سپاه شاه سليم رسيدند و برابر صف دشمنان صف بركشيدند و فرخ‌زاد در آن سپاه بود . فرخ‌زاد با خود ميگفت كه اگر فيروز شاه هست البته درين سپاه پيدا خواهد شدن . چون سپاه از جانبين رسيدند و فرود آمدند حكم شاهان بر آن منوال شد كه تا سه روز ديگر جنگ كنيم تا نصرت كرا باشد . ايشان در كار راستى جنگ اسبها نعل‌بندى كردند و زين افزارها راست كردند و شمشيرها را تيز كردند . هر دو لشكر در عزم جنگ ،\r\nاما مؤلف اخبار چنين روايت كرده است كه ازين طرف شاه فيروز شاه با خواجه الياس بازرگان در آن كشتى مىآمدند تا عاقبت بر كنار ساحل رسيدند و از كشتى\r\n\r\n\r\n","description":"","footnote":"\r\n( 1 ) - ظ : صنعاء\r\n( 2 ) - ظ : مندز .\r\n","page_name":" 90 ","page_number":106},
  {"content":"\r\n\r\nبيرون آمدند . آن شب بر كنار ساحل بودند ، از آنجا رو به شهر تعزّ نهادند ، چند منزل برفتند . درين رفتن غوغاى عظيم در ميان آن قوم افتاد ، هريك سخنى ميگفتند ؛ فيروز شاه از خواجه الياس سؤال كرد كه موجب اين تشويش چيست كه در ميان كاروان واقع شده است ؟ خواجه الياس گفت : موجب آنست كه درين طرف كه ميرويم قلعه‌يى هست كه آن قلعه را قلعهء جميله ميگويند و در آن قلعه دو غلام شاه سرور هستند يكى را قطير و ديگرى قاطر نام است و در آن قلعه مىباشند ، با شاه سرور ياغى شده‌اند به جهت سختى قلعه كه شاه سرور نمىتواند كه آن قلعه را بگيرد . ايشان دست بيدادى گشوده‌اند و اگر قافله‌يى از پيش ايشان مىگذرند بباج و خراجى راضى ميشوند و اگر كاروان ازيشان مىگريزند چون ايشان از گريختن قافله خبر مىيابند در پى مىروند و قافله را غارت ميكنند ، مردم قافله را ميكشند . اكنون در ميان قافله مخالفت افتاده است بعضى ميگويند كه بر در قلعه رويم ، باج و خراج ايشان بدهيم و بسلامت بگذريم و بعضى ميگويند كه مدتيست كه هيچ كاروان بدين راه نگدشته است ، طمع بيشتر خواهند كردن ، ازيشان فرار كنيم و بگريزيم . تو چه مصلحت مىبينى ؟\r\nفيروز شاه گفت : اولى در آنست « 1 » كه بر در قلعه رويم ، با ايشان بهر حال بسازيم آن اولىتر باشد كه بگريزيم . خواجه الياس گفت كه من نيز همين مىگويم كه بپاى قلعه رويم . پس بپاى قلعه رفتن يك جهت شدند و رو بپاى قلعه نهادند . آن شب همه شب ميرفتند تا روز ديگر اول روز بپاى قلعه رسيدند ، كوهى سر بر فلك برآورده بود و در دامنهء آن كوه قلعه‌يى عظيم محكم و بلند ساخته و در پاى قلعه مرغزارى بود خوش و خرم . كاروان در پاى قلعه در آن مرغزار فرود آمدند و ستورانى كه داشتند بچرا بگداشتند و بارها بر هم چيدند . ديده‌بانان « 2 » قلعه خبر آمدن كاروان به قطير و قاطر بردند كه كاروان عظيم در پاى قلعه فرود آمدند . قطير گفت : برويد و بعوض باج و خراجى كه به من خواهند دادن مركبان نيك بدهند كه در قلعه ما را هيچ\r\n\r\n\r\n","description":"","footnote":"\r\n( 1 ) - در اصل همچنين است و قاعدة بايد چنين باشد : « اولى آنست »\r\n( 2 ) - در اصل : ديده‌بان\r\n","page_name":" 91 ","page_number":107},
  {"content":"\r\n\r\nمركب نيك نمانده است كه درين دو روزه سپاه كشمير و سپاه يمن بر هم خواهند زدن البته ازين دو سپاه يكى را شكستى خواهد بودن و ما را در ميانه زلّه‌يى خواهد بودن ، مركب نيك مىبايد .\r\nپنجاه سوار به حكم قطير و قاطر از آن قلعه بيرون آمدند . اهل كاروانرا چشم بر در قلعه بود ، ديدند كه آن پنجاه سوار از در قلعه بيرون آمدند ، كاروانيان بترسيدند و گفتند : اينك آمدند ! خواجه الياس گفت سخن به من گذاريد تا من جواب ايشان بدهم . ايشان در ميان كاروان به تندى درآمدند و نعره برآوردند كه بارسالار كاروان كيست ؟ كاروانيان اشارت بخواجه الياس كردند و گفتند خواجهء ما و مخدوم « 1 » ما و خداوند ما و بارسالار ما خواجه الياسست . گفتند كدامست ؟ باز اشارت بخواجه الياس كردند . خواجه پيش آمد و سلام كرد . ايشان گفتند كه پهلوان قطير و قاطر ميگويند كه نيك كرديد كه بپاى قلعه آمديد كه ما را از آمدن شما خبر بود كه اگر از ما مىگريختيد مال و جان درمىباختيد . چون خود آمديد خوش آمديد ! بعوض باج و خراجى كه بما مىداديد بما مركبان خوب بدهيد . خواجه الياس گفت كه ما از دريا و كشتى بيرون آمده‌ايم ، ما را مركبان نيك نيست كه ستوران ما همه ستوران باركش و پالانىاند ، لايق زين و سوارى نيستند . اينك جملهء مركبانرا بچرا گداشته‌ايم برويد و احتياط كنيد و آنچه لايق مىبينيد بگيريد . چهار كس را امر كردند كه بروند و احتياط كنند . ايشان در آن گلهء مركبان گرديدند . از مركبان هيچ لايق نديدند .\r\nدر وقت بازگشتن در پاى درختى رسيدند كه در پاى آن درخت فيروز شاه فرود آمده بود ، سلاح از شاخ درخت آويخته بود و مركب گلگون را زين برداشته بود و كمندى در گردن مركب انداخته بود ، و مركب گلگون را بچرا گداشته بود . گلگون فيروز شاه مركبى بود كه در آن روزگار در طويلهء هيچ پادشاهى نبود .\r\nآن چهار كس كه آن مركب را بديدند از خوبى آن مركب عجب ماندند . گفتند\r\n\r\n\r\n","description":"","footnote":"\r\n( 1 ) - در اصل : مختوم\r\n","page_name":" 92 ","page_number":108},
  {"content":"\r\n\r\nكه اين مركب لايق جملهء سلاطين جهانست ، قصد گرفتن گلگون كردند . گلگون چون چنان ديد پيش فيروز شاه دويد . در آن حالت فيروز شاه در خواب بود ، از خواب برجست ، نگاه كرد و آن جمع را ديد كه قصد مركب او كرده‌اند . نعره بريشان زد كه : اى شير مردان ! اين مركب از آن منست ، بگداريد ! چون اين سخن را بگفت يكى از آن چهار كس دويد كه مشتى بر گردن فيروز شاه بزند . شاه‌زاده چون چنان بديد سر چنگ فراز كرد و مشت او را در روى هوا بگرفت و پيش خود كشيد و يكى مشتى محكم مردانه‌وار بر روى آن ملعون زد كه بدان ضرب مشت سر و مغز و دهن او را خرد كرد . گويند كه هر دو چشمش از قانهء سرش بر خاك افتاد . آه از جان او برآمد و بر خاك افتاد و جان بداد .\r\nآن سه كس ديگر چون چنان ديدند تيغها كشيدند و بر فيروز شاه دويدند .\r\nشاه‌زاده سپر و تيغ در ربود . يكى بتيغ حمله كرد . فيروز شاه سپر در سر كشيد و آن حملهء او را رد كرد و چنانش تيغى بر بند كمر زد كه او را چون خيار به دو نيمه كرد . آن دو ديگر حمله كردند ، يكى را بر گردن زد و سرش بينداخت ، آن يكى ديگر بگريخت .\r\nآن باقى در پيش خواجه الياس طعام ميخوردند كه اين كس آمد و فرياد برآورد كه چه وقت طعام خوردنست كه كاف و لاف و جاف بقتل آمدند ! گفتند : ايشانرا كه كشت ؟\r\nگفت در پاى آن درخت جوانى مركبى گلگونى بسته بود ، جاف رفت كه آن مركب را بگيرد يك مشت بر دهنش زد كه مغزش برآمد . لاف و كاف پيش رفتند تا خون او بخواهند ، لاف را بر ميان زد كه چون خيارش بدونيم كرد « 1 » ، كاف را سر انداخت ، من گريختم . دريابيد كه خواهد گريختن ! آن باقى كه اين سخن بشنيدند برجستند و سوار شدند . تا ايشانرا آمدن فيروز شاه زره در برانداخت و كلاه خود بر سر نهاد و زين بر پشت گلگون نهاد و بر پشت مركب سوار شد و آن كافرانرا استقبال كرد و نعره بريشان زد و گفت كه اى حرام‌زادگان جان كجا بريد كه اجلتان رسيده است ! آنگه\r\n\r\n\r\n","description":"","footnote":"\r\n( 1 ) - در اصل : زد\r\n","page_name":" 93 ","page_number":109},
  {"content":"\r\n\r\nتيغ دريشان نهاد . بضرب تيغ تا چشم برهم زدن آن مبارز گيتى و دشمن تيتى و ميتى از آن قوم دون و از آن كافران دولت نگون بيست كس را بكشت و آن بيست مركب و تيغ ازيشان خالى ماند .\r\nاهل كاروان چون چنان بديدند فرياد از جان ايشان برآمد كه : اى واى بر جان ما كه يكى زنده نخواهيم ماندن ! كه اين كافران بىدف برمىجستند ، اكنون ايشانرا چنين بهانه‌يى پيدا شد كه بيست و پنج كس ازيشان بقتل آمدند ، چون خواهيم كردن ؟ فيروز شاه گفت : شما را بارها گران بود و ستوران لاغر بودند و در كشيدن بار عاجز بودند ، بيست و پنج مركب از براى شما پيدا شد تا كار بر شما آسان‌تر باشد .\r\nخواجه الياس گفت : اى ورنا ! چه جاى اين سخنست ؟ درين قلعه چهار هزار مردند و دو برادر قطير و قاطر ، هر دو غلام سرور يمنىاند كه با شاه سرور ياغى شده‌اند ، كه شاه سرور با صد هزار مرد نمىتواند كه اين قلعه را بگيرد و ازين دو برادر بستاند ، تو ازيشان بيست و پنج سوار انداختى ، هم اكنون از قلعه بدر آيند و يكى را از ما زنده نگدارند . فيروز شاه گفت : اى خواجه هيچ انديشه مكن كه من بتوفيق خداى تعالى دمار از جان ايشان برآرم . اهل كاروان گفتند كه تو يك وجود با چهار هزار سوار چون برآيى ؟ جملهء ما را بر باد دادى ! دريغ از مال ما و سر ما و جان ما ! ايشان در گريه و زارى درآمدند .\r\nمؤلف اخبار گويد كه : باقى كه مانده بودند ، جمله در قلعه گريختند و اين خبر بقطير و قاطر كردند كه ما در ميان كاروان رفتيم كه از براى شما مركب بياريم ، جوانى درين قافله [ هست 
  ] كه مركب گلگونى دارد كه تا عمر ماست هرگز از آن بهتر مركبى نديده‌ايم ؛ رفتيم كه آن مركب را بگيريم آن جوان با ما جنگ كرد بيست و پنج كس از آن ما بكشت . اگر ما نمىگريختيم ما نيز بقتل آمده بوديم . بعد از آن از مبارزى او بسيار بگفتند . قطير و قاطر در غضب رفتند كه يك سوار را چه محل باشد ؟ اگر همه رستم زال باشد آخر يك سوار بيشتر نيست ! قطير گفت من\r\n\r\n","description":"","footnote":"","page_name":" 94 ","page_number":110},
  {"content":"\r\n\r\nبروم و جملهء كاروانرا غارت كنم و آن جوان كه خدمتكاران ما را كشته است بقتل آرم و آن مركب گلگون او را بيارم . در حال حكم كرد كه دويست سوار همراه من بياييد . قطير با دويست سوار از قلعه بيرون آمدند . اهل كاروان چون چنان ديدند فرياد و فغان برآوردند . فيروز شاه را دشنام ميدادند كه جملهء ما را بر باد دادى ! فيروز شاه غرق جوشن شده بود ، سوار شد و آن دويست سوار [ را 
  ] استقبال كرد و همچون شير نر بر آن سپاه حمله كرد و نعره زد كه اى كافران جان كجا بريد كه اجلتان رسيده ! بياييد تا دمار از جانتان برآرم !\r\nقطير را كه چشم بر فيروز شاه افتاد گفت : اين جوان هيچ ببازرگانان نمىماند ! بيشتر اين ساز و سلاح كه اين جوان دارد ساز و سلاح پادشاهانرا مىماند . شما توقف كنيد كه من با او حرب كنم كه اگر بيكبار حمله كنيد بسيار جوانان از ما بقتل آيند ، تا ما او را بقتل آوريم . اين بگفت و عزم جنگ كرد . چون در مقابل فيروز شاه رسيد يك نعره بر شاه‌زاده زد كه اى هيچكس ! تو كه باشى كه بيست و پنج كس از سپاه ما بكشى ؟ هم اكنون دمار از جانت برآرم ! اين بگفت و بضرب نيزه حمله كرد .\r\nفيروز شاه نيزه در نيزهء قطير انداخت و باهم بضرب نيزه در افتادند . از ناگاه فيروز شاه كمين بر قطير برگشود و يك طعن نيزه بر بند كمر قطير زد و قطير را از پشت مركب و ميان زين [ در ربود و 
  ] بر زمين زد و آن نيزه بر سينهء قطير نهاد و گفت : اى حرام‌زاده دست به بند ده و اگر حركت كنى زور كنم كه سر سنان نيزه از پشتت بدر رود . قطير از بيم سر نيزه نمىجنبيد . فيروز شاه اشارت كرد كه پياده‌يى چند از اهل كاروان در ميدان آمدند و قطير را بربستند و بكاروان بردند . فيروز شاه تيغ كشيده بر آن دويست مرد حرامى زد . تا چشم برهم زدن آن مبارز گيتى و دشمن جان اهل تيتى و ميتى از آن قوم كافران چند كس را بكشت . ايشان همچنان در جنگ بودند . دويدند و اين خبر را بقاطر رسانيدند كه اى پهلوان اين جوان بازرگان برادرت را قطير ، بگرفت و بربستند و بردند و او در ميان سپاه در جنگست .\r\n\r\n","description":"","footnote":"","page_name":" 95 ","page_number":111},
  {"content":"\r\n\r\nقاطر چون اين خبر بشنيد حيران شد و آه از جانش برآمد و در حال سوار شد و از قلعه بيرون آمد و حالت را بديد . حمله كرد . در ميان جنگ‌گاه بفيروز شاه رسيد و بضرب شمشير برو حمله كرد . فيروز شاه آن حمله را از خود رد كرد . كافر آمد تا بگذرد ، شاه‌زاده سرچنگ فراز كرد و بند كمر كافر را بگرفت و هويى كرد و قاطر را از پشت مركب در ربود و عنان مركب را بگردانيد . قاطر را بكاروان آورد تا او را بربستند . شاه‌زاده باز حمله كرد و تيغ در آن كافران نهاد . اهل كاروان چون چنان ديدند غيرت بتن درآوردند ، كه بيشتر با سلاح بودند . ايشان نيز بنياد جنگ كردند . روايت كرده‌اند كه چند تن از آن قوم بقتل آمدند و اگر نمىگريختند جمله بقتل مىآمدند . جمله در قلعه گريختند و در قلعه را بربستند . اهل كاروان جمله در دست و پاى شاه‌زاده افتادند و او را تحسين‌ها كردند و گفتند نيك كردى و مردانه رفتى ، آنچه تو كردى رستم‌دستان نكرد . خواجه الياس گفت : اين دو كس را كه تو گرفته‌اى هر دو غلام شاه سرورند و مدتيست كه ياغى شده‌اند . عظيم دست آويزى از براى شاه سرور خواهيم بردن . اما امشب اينجا نبايد بودن كه مبادا بر ما شبيخون آورند . در حال روانه شدند و قطير و قاطر را دست و گردن بسته با خود ببردند .\r\nفيروز شاه چندان صبر كرد كه كاروان روانه شدند و برفتند . فيروز شاه با بعضى از اهل كاروان كه سلاح داشتند بر آن مركبان كه از آن دزدان گرفته بودند سوار شدند و در عقب كاروان روان شدند و ميرفتند تا بدهى رسيدند كه در آن ده خيلى خانها بود اما هيچكس را در آن ده نديدند . خانها را در بسته بودند و رفته بودند .\r\nخواجه گفت : اين ده آبادان بود ، اكنون هيچكس پيدا نيست ، خلق اين ده كجا رفته‌اند ؟ در ميان ده درآمدند ، شخصى را ديدند كه بار بر چهارپايى نهاده بود و ميرفت . خواجه الياس و فيروز شاه سؤال كردند كه خلق اين ده كجا رفته‌اند كه هيچ‌كس پيدا نيستند ؟ آنكس گفت كه سپاهى از طرف كشمير آمده‌اند ، شاه روز\r\n\r\n","description":"","footnote":"","page_name":" 96 ","page_number":112},
  {"content":"\r\n\r\nنام پسر پادشاه كشمير شاه بهرام ، از كشمير بطلب شاه خوبان عين الحيات آمده‌اند .\r\nشاه سرور يمنى پسرش را شاه ليث فرستاده بود كه با ايشان جنگ كند . شاه ليث برفت بجنگ ايشان ، سپاه كشمير شاه ليث را گرفتند . شاه يمن سپاه دويست هزار گرد كرده است و بجنگ كردن كشميريان آمده است و در پاى كوه جبل اكبر فرود آمده است و سپاه كشمير در برابر شاه سرور فرود آمده‌اند . ميگويند كه فردا جنگ خواهند كردن و بما خيلى نزديكند . مردم اين ده درين كوه گريخته‌اند ، من نيز خواهم گريختن ، شما نيز بگريزيد تا آنچه داريد در نبازيد . فيروز شاه گفت : ميان اين دو سپاه جنگ كى خواهد بودن ؟ گفت : ميگويند كه فردا جنگ خواهد بودن . گفت : ازينجا تا آن سپاه چند راه باشد ؟ گفت : سه فرسنگ راهست . فيروز شاه با خواجه الياس گفت : مصلحت در آنست كه شما درين كوه موضع امن پيدا كنيد و آنجا فرود آييد كه تا من بروم و از آن هر دو سپاه خبرى بيارم . در آن كوه درهء پردرختان بود ، كاروان در آن دره درآمدند و در ميان درختان فرود آمدند . فيروز شاه گفت كه اول روز من بروم بدان سپاه و بنگرم كه اين چه سپاهند كه بطلب عين الحيات آمده‌اند .\r\nاما مؤلف اخبار چنين روايت كند كه آن دو سپاه كارسازى حرب ميكردند و اسباب جنگ مىساختند تا شب درآمد . طلايه از هر دو سپاه بيرون كردند و آن شب طلايه داشتند تا وقتى كه روز برآمد . در اول روز آواز طبل جنگ برآمد ، آن دو سپاه غرق آهن و پولاد شدند و بر پشت مركبان سوار شدند ، نقيبان از هر دو جانب صف آراستند . چون ميمنه و ميسره و قلب و جناح آراسته شد اول كسى كه عزم ميدان كرد سوارى بود از خيل يمن بر مركب كميتى سوار گشته ، از سر تا ناخن پاى غرق پولاد و جوشن شده ، نيزه‌يى بر سر چنگ گردان كرده در ميان ميدان درآمد و طريد كرد و جولان نمود ، نعره زد و مبارز خواست . شاه سرور يمنى گفت كه اين سوار كيست كه از سپاه ما در ميدان رفت ؟ نقيب سپاه گفت كه پهلوان تميم يمنيست . اين تميم از جملهء مبارزان يمن بود .\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nمؤلف گويد كه از سپاه كشمير سوارى در ميدان درآمد و سر راه بر تميم گرفت و بضرب نيزه حمله كرد ، باهم بكوشش درآمدند . شاه روز كشميرى سؤال كرد كه اين كيست ؟ هنوز نامش نگفته بودند كه نيزه‌يى بر پهلو خورد كه سر نيزه از سوى ديگر بيرون رفت ، درافتاد و جان داد . آه از جان شاه روز برآمد . او را برادرى بود ، به خون برادر بيرون آمد تا خون برادر بخواهد ، راه برادر در پيش گرفت . تا پنج سوار بدست تميم بقتل آمدند . آواز طبل بشارت از سپاه يمن برآمد ، شاه سرور خرم شد .\r\nشاه روز كشميرى رو بميسرهء زنگى كرد و گفت : اى پهلوان ! من به قوت مبارزت شما دو برادر آمده‌ام ، اين كار شما را تمام مىبايد كردن . پيروز زنگى گفت : من در ميدان روم و جواب اين يمنى بگويم . اين بگفت و عزم ميدان كرد . گويند كه اين پيروز زنگى هجده گز بالا داشت چون نخل خرما ، در مغز آهن و پولاد غرق گشته و بر مركبى چون كوه پاره‌يى سوار گشته در ميدان درآمد و سر راه بر تميم يمنى گرفت و يك نعره بر تميم زد كه اى يمنى بىوجود ! جان كجا برى كه مرد ميدانت رسيد ! تميم را كه چشم بر آن قد و بالا افتاد بغايت بترسيد اما هيچ چاره نداشت ، بضرب تيغ حمله كرد . زنگى سپر در سر آورد و آن حمله را بگرفت كه هيچ المى به دو نرسيد آنگاه دست بعمود گران كرد ، بركشيد عمودى چون برج قلعه‌يى و حمله كرد .\r\nگويند كه در آن لحظه كه او حمله كرد كه تا آن ضرب بزند ، در آن حالت فيروز شاه از ميان آن دو سپاه پيدا آمد . در ميان ميدان پشته‌يى بود بلند ، بر بالاى آن پشته برآمد و در ميان ميدان نظاره كرد . ديد كه پيروز زنگى بضرب گرز حمله كرده است . راوى اين داستان چنين روايت مىكند كه پيروز زنگى چنان ضربى بر سپر تميم يمنى زد كه سپر در ميان پشت تميم آمد و تميم بدان ضرب گرز از پشت مركب درافتاد . اما پيروز زنگى بباد مركب در گدشت و بعد از آن عنان بگردانيد تا كار تميم را تمام كند . شاه‌زادهء ايران فيروز شاه نوجوان برانگيخت از بالاى آن پشته ، همچون سيلى كه از قلهء كوه فرود آيد روان شد . تا چشم برهم زدن از عقب پيروز زنگى\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nرسيد . درين آمدن يك نعره از جان بركشيد كه اى كافر ملعون ! جان كجا برى كه مرد جنگ تو منم ! پيروز زنگى از عقب نگاه كرد ، سوارى را ديد بر مركب گلگونى سوار گشته بود ، چون رستم دستان و سام نريمان در رسيد . پيروز زنگى چون دشمن از عقب ديد رو بفيروز شاه كرد . تميم از جاى برجست ، اگرچه ضرب عظيم خورده بود ، اما از بيم جان برجست و مىدويد .\r\nاما مؤلف اخبار گويد كه چون فيروز شاه سر راه بر پيروز زنگى گرفت ، پيروز زنگى گفت تو كيستى كه در ميدان آمدى و خود را سپر بلا كردى ؟ اين بگفت و بعمود گران حمله كرد . فيروز شاه سپر در سر كشيد و دستها ستون سپر كرد . پيروز زنگى بضرب تمام فرو كوفت آن ضرب گرز را بر قبهء سپر فيروز شاه ، كه اگر بر كوه زدى خرد كردى و اگر بر دريا زدى گرد برانگيختى . شاه‌زاده آن ضرب را به آسانى بگرفت كه هيچ المى به دو نرسيد . جملهء حاضران تحسين كردند . شاه سرور يمنى در ميدان نظاره مىكرد ، آن حالت را بديد ، از طيفور وزير سؤال كرد كه اين چه كسيست كه چنين ضربى از دست اين زنگى بگرفت ؟ طيفور گفت : اى شاه يمن نمىدانم كه چه كسيست .\r\nدر آن حالت تميم رسيد . شاه سرور گفت : اى تميم اين سوار كه ترا از دست پيروز زنگى خلاص كرد چه كسيست كه ضرب زنگى را آسان گرفت ؟ تميم گفت : شاها ، معلوم مىشود كه از ديار عرب نيست ، يكى آنك آيين ملك ما ندارد و [ ديگر آنك 
  ] زبان عجم ميگفت . طيفور گفت : عجب سوارى جلدست ! حاضر باشيد كه نوبت ضرب از آن اوست . جمله چشم در ميدان انداختند تا حال اين سوار غريب با پيروز زنگى بكجا ميرسد .\r\nاما مؤلف اخبار و گزارندهء « 1 » اسرار چنين روايت مىكند كه فرخ‌زاد در آن سپاه يمن بود ، چون فيروز شاه را بديد با خود گفت كه اين مركب گلگون كه اين جوان بر نشسته است بمركب فيروز شاه مىماند . اگر اين سوار فيروزشاهست پس قادر شاه كجاست كه پيدا نيست ؟ از ضرب دستش معلوم شود .\r\n\r\n\r\n","description":"","footnote":"\r\n( 1 ) - در اصل گذارنده .\r\n","page_name":" 99 ","page_number":115},
  {"content":"\r\n\r\nاما مؤلف اخبار چنين روايت مىكند كه شاه‌زاده فيروز شاه بركشيد تيغى چو قطرهء آب ، و بسبزى چو برگ سذاب ، و چون آتش سوزان ؛ كه از عكس تيغ مينا فام پيكر آب چون آتش رخسارهء عقيق گردان سجابى شد و آتش از نهيب خنجر الماس‌گون ايشان « 1 » در دل سنگ و پولاد آب ميگشت . تو گفتى كه رسول اجل در تيغ او مكان ساخته است ، بيت :\r\n نعوذ باللّه از آن آب رنگ آتش فعل * كه باد زخم دهد زو به خاك رنگ اديم\r\nببرق ماند و كس برق را نديد سكون * بباد ماند و كس باد را نديد جسيم \r\nاين‌چنين تيغى بركشيد و نام خداى تعالى بر زبان آورد و به زور تمام ، محكم و مردانه‌وار ، زد بر قبهء سپرش ، كه سپر پولاد در دست آن كافر دغا بدونيم شد .\r\nسر يلمان تيغ بر ميل كلاه خود آمد ، بگدشت و بر كلهء سرش آمد ، درهم شكافت تا نزديك حلق و حنجره برسيد . فيروز شاه ضرب زد و بباد مركب روان در گدشت . زنگى بدان ضرب سرنگون شد . ميسرهء زنگى چون چنان ديد با بيست هزار سوار زنگى بيكبار حمله كردند و فيروز شاه را در ميان گرفتند . غوغا از سپاه يمن برآمد ، شاه سرور يمنى هزار تحسين بر دست و بازوى فيروز شاه كرد ، طبل بشارت در سپاه يمن زدند . فرخ‌زاد چون ديد كه فيروز شاه را در ميان گرفتند از ميسره با سپاه مسلميه حمله كرد . شاه شجاع و شاه حارث و شاه اسد و شاه هزبر و شاه ضرغام و شاه غضنفر با گردان سپاه يمن ، عرعر يمن و سهيل يمنى و تميم يمنى و تمامهء يمنى و قبيل يمنى و قابل يمنى و ملك نصر يمنى و ملك ناصر يمنى [ و 
  ] سديد يمنى و حريق يمنى و حميم يمنى و حمامهء يمنى [ و 
  ] فريبرز يمنى و منظر طايفى و فهر طايفى و جهر طايفى و مهر طايفى ، سپاه يمن و عدن و طايف بيكبار حمله كردند . شاه روز كشميرى گفت : شما نيز حمله كنيد ! كورنگ كشميرى و كنارنگ كشميرى و لكناد كشميرى و لنگره كشميرى ، مبارزان كشمير نيز بيكبار حمله كردند . گرد و غبار برخاست « 2 » ، هاى و هوى گردان و شيههء مركبان و طراقاطراق\r\n\r\n\r\n","description":"","footnote":"\r\n( 1 ) - شايد : او .\r\n( 2 ) - در اصل : برخواست\r\n","page_name":" 100 ","page_number":116},
  {"content":"\r\n\r\nگرز گران و جفا جف تيغ بران ؛ و سر و دست چون برگ ريزان شد و خون گردان چو جيحون روان شد ، آواز ده و دار و گير گردان در آن مكان به امر ملك غيب‌دان برآمد ، بيت :\r\n ز آواى اسبان و بانگ سپاه * بيابان همى جست بر كوه راه\r\nچكاچاك برخاست و بانگ سران * همان زخم شمشير و گرز گران\r\nسر از تيغ باران چو بار درخت * يكى زير تخته يكى يافت تخت\r\nز بس نيزه و گرز و پولاد و تيغ * تو گفتى همى سنگ بارد ز ميغ\r\nهمى موج زد خون در آن رزمگاه * سرى زير نعل و سرى با كلاه\r\nز بس نالهء ناى و بانگ سپاه * همى مهر گم كرد در چرخ راه \r\nراوى گويد : چون جنگ سخت شد فيروز شاه لحظه‌يى جنگ كرد . از آن كافران بسيارى را بر زمين زد و چند صف بر هم دريد و از ميان رزمگاه بيرون آمد و هم بر آن بالاى پشته برآمد و عنانرا باز كشيد . گويند كه آن پشته درست و راست برابر چتر شاه سرور بود . شاه سرور را چشم بر آن پشته بر فيروز شاه افتاد ، با خواجه طيفور وزير گفت كه آن سوار كه پيروز زنگى را كشت آنست كه بر آن پشته ايستاده است . طيفور گفت : البته پيش تو خواهد آمدن تا او را انعام كنى كه عظيم كارى از بهر ما كرد و عظيم دشمنى را كشت . شاه سرور گفت : چون بر من بيايد انعامى نيك با او بكنم .\r\nاز آن طرف آن هر دو سپاه باهم درافتاده بودند و از هم ميكشتند . ميسرهء زنگى به خون برادرش بسيارى از سپاه يمن به قتل آورد تا غايتى كه وقت بود كه سپاه يمن را بشكند . اما شب قريب بود ، شاه سرور حكم كرد تا طبل آسايش زدند تا سپاه دست از جنگ كردن بداشتند . پيروز زنگى همچنان در ميان ميدان در ميان خاك و خون افتاده بود . ميسره بر بالين برادر آمد و خود را بر برادر انداخت و فغان از جان او برآمد . برادر را برداشت و رو بسپاه خود نهاد . فيروز شاه\r\n\r\n","description":"","footnote":"","page_name":" 101 ","page_number":117},
  {"content":"\r\n\r\nچون چنان ديد كه اين جنگ كردن ايشان در باقى شد ، عنان بگردانيد و رو بكاروان نهاد .\r\nاما مؤلف اخبار و گزارندهء داستان چنين روايت مىكند كه از آن طرف سپاه كشمير بعزا مشغول شدند . شاه روز با ميسره گفت كه اى پهلوان نه وقت عزا داشتن است كه ما در ملك غريبيم . سر و جان ما در عين خطرست ، جواب دشمن ميبايد گفتن . ميسرهء زنگى گفت : من فردا در ميدان روم ، به خون برادرم كارى با سپاه يمن كنم كه از آن در عالم باز گويند . منادى حرب در سپاه كشمير زدند ، سپاه كشمير بكارسازى حرب مشغول شد . جاسوسان اين خبر را بشاه سرور يمنى بردند كه كشميريان كارسازى حرب ميكنند ، فردا ميسرهء زنگى ميدان‌دارى خواهد كردن . سرور يمنى گفت : در سپاه من كسى كه با ميسرهء زنگى تواند جنگ كردن خود نيست ، مگر باز همان سوار بيايد . عظيم سوارى بود كه بضرب اول پيروز زنگى را بر زمين زد ! چرا پيش من نيامد ؟ شايد كه فردا نيز بيايد . ايشان نيز بكارسازى حرب مشغول شدند .\r\nاما مؤلف اخبار گويد كه از آن طرف فيروز شاه چون بكاروان گاه آمد خواجه الياس و اهل كاروان مجموع در پيش فيروز شاه جمع آمدند و گفتند كه خبر چيست ؟ فيروز شاه گفت خبر آنست كه چون بميان آن دو سپاه رسيدم ايشان صف جنگ آراسته بودند ، اول كسى كه در ميدان آمد از سپاه يمن ، سوارى بود توانا و چند سوار از سپاه دشمن بر زمين زد . پيروز زنگى در ميدان آمد و بيك ضرب گرز آن سوار يمنى را از پشت مركب در خاك ميدان انداخت و ميخواست كه او را بكشد ، من در ميدان رفتم و يك ضرب گرز از دست پيروز گرفتم و يك ضرب تيغ بر فرقش زدم و او را كشتم . سپاه بر هم زدند ، جنگى عظيم واقع شد . اما ميسرهء زنگى زبر دستست و سپاه يمن حريف سپاه كشمير نيستند . وقت بود كه شكست بر سپاه يمن آيد . شب شد ، طبل آسايش زدند . شايد كه فردا جنگ نكنند ، بعزاى پيروز زنگى مشغول شوند . هنوز فتنه باقيست . شما را چند روزى درين مقام صبر مىبايد كردن تا بنگريم كه عاقبت بكجا ميرسد . اما من بتوفيق خداى تعالى جواب ميسره هم خواهم گفتن . خواجه الياس آفرين بر جان فيروز شاه كرد .\r\n\r\n","description":"","footnote":"","page_name":" 102 ","page_number":118},
  {"content":"\r\n\r\nمؤلف اخبار چنين روايت مىكند كه چون شب درآمد آن دو سپاه كارسازى حرب مىكردند [ و 
  ] اسباب جنگ مىساختند . آن شب بسر آمد و خورشيد طلوع كرد و عالم روشن شد ، بيت :\r\n چو خورشيد بر زد ز گردون درفش * دم صبح گشت از فروغش بنفش\r\nچو خورشيد بر زد سر از برج شير * سپهر اندرآورد شب را به زير \r\nآن دو سپاه از جاى در حركت آمدند و غرق سلاح شدند و برابر هم صف برآراستند . اول كسى كه عزم ميدان كرد ميسرهء زنگى بود . گويند كه اين ميسرهء زنگى بيست و چهار ارش بالا داشت ، عظيم بهيبت و صلابت تمام . در ميدان درآمد طريد كرد و جولان نمود و نعره زد كه منم ميسرهء زنگى برادر پيروز زنگى و برادر پهلوان طومار زنگى ! به خون خواستن برادرم پيروز زنگى آمده‌ام در ميدان . اى يمنيان در گوش گاو خفته‌ايد و نمىدانيد كه به خون پيروز زنگى در ملك يمن سنگ بر سنگ نگدارم ، و اگر من نيز بقتل آيم از دست برادرم طومار زنگى جان كجا خواهيد بردن ؟ حاليا امروز يكى در ميدان در آييد تا دست و ضرب مردانرا ببينيد .\r\nروايت كرده‌اند راويان اخبار كه شاه سرور يمنى را شش پسر آنجا بود . پسرى داشت غضنفر نام ، بىاختيار از ناگاه مركب برانگيخت ، مگر او را اجل رسيده بود و پيمانهء عمرش برگشته بود كه او را بر آن داشت كه در ميدان ميسره درآيد .\r\nهرچند كه گفتند كه تو مرو كه حريف او نخواهى بودن ، نشنيد . چون در مقابلهء ميسره رسيد بضرب تيغ برو حمله كرد . ميسره آن ضرب از دست غضنفر گرفت چنانك هيچ المى به دو نرسيد . ميسره عمود گران بركشيد و حمله كرد ، غضنفر اجل رسيده سپر در سر كشيد ، چنانش بر قبهء سپر زد كه بدان يك ضرب عمود سر و فرق غضنفر را درهم خرد كرد . غضنفر از پشت تكاور در خاك تيره افتاد و در دم جان بداد . شاه سرور چون چنان ديد آه از جانش برآمد و گريه و فرياد برآورد كه آن پسر را بغايت دوست ميداشت . برادران چون چنان ديدند بر خاك ريختند و سرها\r\n\r\n","description":"","footnote":"","page_name":" 103 ","page_number":119},
  {"content":"\r\n\r\nبرهنه كردند . آواز طبل بشارت از سپاه كشمير برآمد ، شاه روز خرم شد .\r\nميسره ديگر بار مبارز طلب كرد . هيچكس را ياراى ميدان رفتن نبود ، كه از ناگاه فرخ‌زاد عزم ميدان كرد . شاه سليم گفت : مرو كه تو جوان غريبى مبادا المى بجانت رسد كه حرام‌زاده عظيم در غضب است . فرخ‌زاد نشنيد و در ميدان ميسره درآمد و يك نعره بر ميسره زد كه اى كافر حرام‌زاده ! دستت بريده باد كه پادشاه‌زادهء يمن را كشتى كه چون تو هزار غلام داشت . ميسره گفت : تو را نيز در عقب او خواهم فرستادن ! اين بگفت و عمود گران بركشيد و بر فرخ‌زاد حمله كرد . در آن حالت خواجه طيفور وزير با شاه سرور گفت كه : اى ملك ، نه وقت عزا داشتن است ! و غافل نمىبايد بودن ، مبادا كه شكستى بر سپاه آيد ؛ نه جان ماند ، نه مال و نه مملكت ! حالى يكى ديگر از سپاه ما در ميدان ميسره رفت ، تا حالش چه شود ؟ شاه سرور گفت اى طيفور تو ميدانى كه درد فرزند درد عظيم است و من او را چگونه دوست مىداشتم . اين بگفت و در ميدان نگاه كرد و فرخ‌زاد را بديد .\r\nسؤال كرد كه اين سوار چه كسيست كه در سپاه ما نبود ؟ گفتند كه جوان غريبست ، از جملهء خدمتكاران شاه سليم است و فرخ‌زاد نام دارد . جمله نگران شدند ، مرگ شاه غضنفر را گداشتند .\r\nمؤلف اخبار گويد كه در آن حالت كه ميسره حمله كرد فرخ‌زاد سپر در سر درآورد ، هر دو دست خود را ستون كرد و دل در كرم خداى تعالى بست .\r\nميسره بضرب تمام زد كه اگر بر سنگ زدى خرد كردى و اگر بر دريا زدى گرد برانگيختى . فرخ‌زاد بتوفيق خداى تعالى آن ضرب گرز را بگرفت چنان كه هيچ المى به دو نرسيد . جمله تحسين كردند كه نيكو گرفت آن ضرب گرز را . فرخ‌زاد نيز عمود بركشيد و بر ميسره حمله كرد . ميسره سپر در سر كشيد . راوى گويد كه در آن حالت شاه‌زادهء ايران فيروز شاه آمده بود و بر بالاى آن پشته ايستاده ، و آن جنگ كردن فرخ‌زاد را با ميسرهء زنگى تفرج ميكرد . با خود گفت اين جوان نيك مىماند بفرخ‌زاد ، كه نيكو حربى مىكند .\r\n\r\n","description":"","footnote":"","page_name":" 104 ","page_number":120},
  {"content":"\r\n\r\nمؤلف اخبار گويد كه فرخ‌زاد با ميسره بجان مىكوشيد تا وقتى كه آفتاب بغروب رسيد . طيفوير وزير گفت : اى شاه اگر اين جوان غريب در ميدان نمىرفت و با ميسره جنگ نميكرد بيقين امروز ميسره سپاه ما را مىشكست . او را طلب مىبايد كردن و انعام فرمودن و تربيت كردن كه نيكو حربى كرد . شاه سرور گفت كه طبل آسايش بزنيد كه شب درآمد . طبل آسايش زدند ، ميسره با فرخ‌زاد گفت كه حاليا امروز جان بردى ، فردا از سر گيريم . اين بگفت و از ميدان بدر رفت . فرخ‌زاد نيز بازگشت . برادران شاه غضنفر ، شاه اسد و شاه شجاع و شاه حارث و شاه هزبر با جملهء گردان يمن در ميدان آمدند . و شاه غضنفر كشته را از ميدان بدر بردند . جملهء سپاه پياده شدند ، شاه سرور نيز پياده شد و از بهر پسر بسيار گريست . در حال تن مردهء او را در تابوت بيمن فرستادند . شاه سرور در بارگاه درآمد . جاسوسان رسيدند و خبر آوردند كه فردا كشميريان جنگ خواهند كردن . طيفور وزير گفت : شاها ! نه وقت عزا داشتن است . آن جوان را كه امروز اين جنگ كرد معلوم كن كه از كدام لشكرست ، او را طلب كن و انعام فرماى كه فردا نيز ميدان‌دارى كند كه امروز جنگ نيك كرد .\r\nشاه سليم گفت كه او از سپاه منست ، جوانى بازرگان بچه است ، در شهر مسلميه كمانى سخت كشيد و در شكارگاه دو شير را بكشت ، جوان شجاع و مبارزست و لايق تربيت است ، نامش فرخ‌زادست . شاه سرور گفت كه او را طلب كنيد كه تا او را انعام كنم كه امروز نيكو حربى كرد . در طلب فرخ‌زاد رفتند و او را طلب كردند .\r\nچون فرخ‌زاد در بارگاه شاه سرور يمنى درآمد زمين خدمت ببوسيد و زبان بمدح و ثنا برگشاد و گفت :\r\n چراغ عرب آفتاب عجم * كجا بنده زيبدش كاوس جم\r\nسر شهرياران روى زمين * كه خوانند شاهان برو آفرين\r\nمعين زمين و مغيث امم * بداد و به مردى بعالم علم\r\nابو الفتح شايستهء تاج و تخت * شهنشاه و سلطان پيروز بخت \r\n\r\n","description":"","footnote":"","page_name":" 105 ","page_number":121},
  {"content":"\r\n\r\nدر نظر شاه سرور عظيم پسند آمد ، جمله او را تحسين كردند . شاه سرور از فرخ‌زاد پرسيد كه تو از كجايى كه در مملكت ما غريب مىنمايى ؟ فرخ‌زاد گفت : اين بنده از ملك عجم ، از شهر ايران ، از تخت‌گاه ملك داراب بن ملك بهمن . باسم تجارت بملك يمن مىآمديم ، بحادثهء روزگار آنچه داشتم از دستم بدر رفت . اكنون مدتيست كه در خدمت شاه سليم ميباشم ، بدولت شاه سرور فردا در ميدان روم و كار ميسرهء زنگى را تمام كنم و خون شاه غضنفر را از آن ملعون بخواهم . شاه سرور او را انعام كرد و خلعت داد و در ميان گردان جاى او را معين كرد .\r\nمؤلف اخبار چنين روايت مىكند كه جاسوسان رسيدند و خبر آوردند كه در سپاه دشمن منادى حرب زدند كه فردا حرب خواهد بود . شاه سرور را هرچند كه دل از براى فرزند دلبند عظيم پريشان بود كه بدست ميسره بقتل آمده بود ، اما چاره‌يى نداشت . او نيز فرمود تا در سپاه يمن منادى حرب زدند كه فردا جنگست .\r\nسپاه بكارسازى جنگ مشغول شدند و طلايه از هر دو سپاه بدر كردند . در آن شب كه عالم سياه و تاريك بود صد هزار چراغ و مشعله بركردند . شعر :\r\n چو خورشيد تابنده بنمود پشت * هوا شد سياه و زمين شد درشت\r\nچو روى زمين گشت چون پرّ زاغ * بر افراز كوه اندر آمد چراغ \r\nدر آن دل شب آن هر دو سپاه كارسازى حرب مىكردند و اسباب جنگ مىساختند تا وقتى كه شب ديجور بسر آمد و خورشيد جمشيد طلوع كرد و عالم منور و نورانى شد ؛ شعر :\r\n چو روز درفشان برآورد چاك * بگسترد ياقوت بر تيره خاك\r\nچو خورشيد برزد ز گردون درفش * دم صبح گشت از فروغش بنفش \r\nآن دو سپاه در جوش و خروش درآمدند ، زين بر پشت مركبان نهادند و بر گستوان برانداختند ، گردان عرب و كشميرى غرق پولاد شدند ، پاى در ركابها درآوردند ، كوس حربى و ناى رزمى ، سپيد مهره و كرناى و صنج رومى فرو كوفتند ، شعر :\r\n\r\n","description":"","footnote":"","page_name":" 106 ","page_number":122},
  {"content":"\r\n\r\n ز بس نالهء كوس با كرناى * همى سر ندانست گيتى ز پاى\r\nز گرد سپه روشنايى نماند * ز خورشيد شب را جدايى نماند\r\nتو گفتى كه خورشيد در پرده شد * زمين زير نعل اندر آزرده شد \r\nنقيبان از هر دو سپاه بيرون آمدند و صف گردان از هر دو جانب تمام كردند .\r\nاول كسى كه عزم ميدان كرد ميسرهء زنگى بود كه در ميدان درآمد . در آن حالت فرخ‌زاد ميخواست كه در ميدان ميسره رود كه از ميان آن هر دو سپاه گردى سياه برآمد و از ميان آن گرد سوارى بيرون آمد چون رستم دستان و سام نريمان ، و بر مركب گلگون سوار شده ، غرق جوشن پولاد شده . راوى داستان گويد كه آن سوار دلاور فيروز شاه بن داراب بود . هنوز ميسرهء زنگى بميان ميدان نرسيده بود كه فيروز شاه بقلب ميدان رسيد ، طريد كرد و جولان نمود . هر دو لشكر او را بديدند .\r\nشاه سرور گفت : اين همان سوارست كه پيروز زنگى را كشت ، باشد كه اين حرام‌زاده را بكشد و ما را تمام ايمن گرداند . گويند كه فرخ‌زاد تا نيمهء ميدان رسيده بود كه آرزوى جنگ ميسره داشت اما فيروز شاه بر فرخ‌زاد سبق برد كه پيشتر رسيد .\r\nفرخ‌زاد همانجا عنان مركب باز كشيد و بايستاد اما در گمان افتاد كه اين سوار درست از مركب و سلاح بفيروز شاه مىماند . قادر شاه پس بكجاست كه با وى نيست ؟\r\nحاليا بنگرم كه حالش با ميسره چون خواهد شدن .\r\nاما چون ميسره در ميدان درآمد و فيروز شاه را بديد ، بشناخت ، گفت : توى خونى من ؟ برادر مرا تو كشتى ؟ من چراغ بركرده‌ام و ترا ميجويم . فيروز شاه گفت : نيكم يافتى ! من نيز ترا ميجويم ! ميسره گفت : تو برادر مرا كشته‌اى ، اگر من ترا طلب كنم عجب نيست تو مرا چرا طلب ميكنى ؟ فيروز شاه گفت : از آنجهت ترا طلب ميكنم كه امشب برادرت [ را 
  ] بخواب ديدم كه بدست مو كلان دوزخ بود ، او را كشان كشان بدوزخ مىبردند . از ناگاه از دور نظرش بر من افتاد ، مرا گفت :\r\nنه تو بودى كه مرا كشتى ؟ گفتم بلى ، من بودم كه ترا كشتم . گفت : من خون\r\n\r\n","description":"","footnote":"","page_name":" 107 ","page_number":123},
  {"content":"\r\n\r\nخود را به تو بخشيدم ، كرم كن و برادرم را پيش من بفرست كه در دوزخ بهم باشيم .\r\nمن بشتاب تمام آمدم كه ترا پيش برادرت بفرستم كه بى تو بدوزخ نمىرود اما به شرطى ترا پيش برادرت مىفرستم كه همچنان‌كه برادرت خون خود را به من بخشيد تو نيز خون خود را به من ببخشى تا بر تو اين حق اثبات كنم و ترا پيش برادرت فرستم . زنگى گفت كه من نميدانم كه تو چه ميگويى ! اين بگفت و بعمود گران حمله كرد . فيروز شاه سپر در سر كشيد . آن دو سپاه نگران بودند تا حال اين جوان غريب در شيب اين گرز چون شود ؟ چنان بزد كه اگر بر كوه زدى خرد كردى و اگر بر دريا زدى گرد برانگيختى . فيروز شاه بتوفيق خداى تعالى آن ضرب را بگرفت كه آزارى به دو نرسيد اما از سر تا قدم در عرق غرق شد ، بند بر بندش از آن ضرب گرز آگاه شد . آواز گرز و قبهء سپر هر دو سپاه بشنيدند ، يك شعلهء آتش از آن ميان بر فلك جست . جمله تحسين كردند ، شاه سرور يمنى و پسران شاه سرور جمله آفرين كردند و هر دو بباد مركب از هم در گدشتند . فيروز شاه دست بتيغ كرد ، بركشيد تيغى چو قطرهء آب و از برگ سذاب سبزتر و از طعنهء دشمنان تيزتر . شعر :\r\n چون برگ گندناست و ليكن چو بنگرى * گردد بروز معركه چون شاخ ارغوان\r\nنيلوفر ار در آب نهان باشد اى عجب * نيلوفريست كآب بود اندرو نهان\r\nهست آتشى كه دود برآرد بوقت زخم * از قصرهاى قيصر و از خانهاى خان \r\nتيغى چنين بركشيد شاه‌زادهء ايران ، و سر راه بر ميسره گرفت و گفت : اكنون اى حرام‌زادهء دغل و اى ملعون جعل ! نوبت جنگ از آن منست ، بگير اين ضرب تيغ كه تا عمر تست هرگز چنين شربتى نچشيده‌اى و چنين ضربى نديده‌اى ! ميسره سپر پولاد در سر كشيد . فيروز شاه با خود گفت اگر خداى تعالى مرا درين نزديكى بديدار فرخ‌زاد خواهد رسانيدن كه ديدار او را ببينم ، اين ضرب من كار گر آيد . و آنگه چون آتش سوزان حمله كرد و مركب برانگيخت و قدى چون سرو خود را بر ميان زين راست كرد و پاى در ركاب محكم كرد و نام خداى تعالى بر زبان برآورد و مردانه‌وار\r\n\r\n","description":"","footnote":"","page_name":" 108 ","page_number":124},
  {"content":"\r\n\r\nآن تيغ را فرو كوفت بر قبهء سپر ميسرهء زنگى ، كه سپر در دست ميسره به دو نيم شد و تيغ از سپر در گدشت . ميسره سر و گردن بگردانيد سر يلمان تيغ بر دوش ميسره آمد زره و جوشن و آنچه پوشيده بود جدا كرد ، بر گوشت و پوست و استخوان آمد و آسان بگدشت . سريلمان تيغ از شيب بغلش درآمد و يك دست ميسره چون شاخ درختى عظيم كه از درخت جدا شود جدا شد . آه از جان آن ملعون برآمد و خون همچون رود جيحون روان شد ، ميسره از پشت مركب در خاك تيره افتاد .\r\n چنين است كار سراى سپنج * يكى زو تن آسان و ديگر برنج\r\nچنين است كردار چرخ بلند * بدستى كلاه و بدستى كمند\r\nچو شادان نشيند كسى با كلاه * بخمّ كمندش ربايد ز گاه\r\nچنين بود تا بود گردان سپهر * كه با نوش و زهرست و با كين و مهر « 1 »\r\nجهانا شگفتا كه كردار تست * هم از تو شكسته هم از تو درست\r\nندانم سرانجام و فرجام چيست * بدين رفتن اكنون ببايد گريست \r\nروايت كرده‌اند كه بيست هزار سپاه زنگبار بودند ، چون امير و سالار خود را بدان نوع بديدند ، آن بيست هزار زنگى بيكبار حمله كردند . فيروز شاه چون آنچنان ضربى بزد بباد مركب در گدشت . آن سپاه زنگبار بر شاه‌زادهء ايران لقام ريز شدند . فيروز شاه باز نگشت تا ببيند كه حال ميسره چه شد . خود را بر قلب آن سپاه زنگيان زد و در ميان آن سپاه غوطه خورد و تيغ در آن زنگيان نهاد و بهر ضربى تيغى يكى زنگى بر خاك تيره مىانداخت . فرخ‌زاد چون چنان ديد او نيز در عقب فيروز شاه حمله كرد . شاه سرور يمنى چنان خرم شد كه وقت بود كه از خرمى هلاك شود . طيفور وزير گفت :\r\nشاها ! هم اكنون اين سپاه را بخواهيم شكستن ، حكم كن تا سپاه بيكبار حمله كنند .\r\nشاه شجاع و شاه اسد و شاه حارث و شاه ضرغام و شاه هزبر ، و گردان يمن : تميم يمنى و تمامهء يمنى ، نصر يمنى و ناصر يمنى ، قبيل يمنى و قابل يمنى ، عرعر يمنى و سهيل يمنى ،\r\n\r\n\r\n","description":"","footnote":"\r\n( 1 ) - در اصل ؛ كه با نوش و هرست و باكينه .\r\n","page_name":" 109 ","page_number":125},
  {"content":"\r\n\r\nحريق يمنى و حارق يمنى ، فهر يمنى و جهر يمنى ، مهر يمنى و فريبرز عدنى و نعمان طايفى ؛ سپاه عرب بيكبار حمله كردند ، با سپاه صد و پنجاه هزار سوار تيغها بر كشيدند و در سپاه كشميريان در افتادند . گرد و غبار برآمد ، سر و دست چون برگ خزان در آن دشت و بيابان ريزان شد ، هاى و هوى گردان و نعرهء دليران و شيههء مركبان و نالهء نيم كشتگان . در آن مقام جنگى عظيم واقع شد .\r\nشاه سرور يمنى بر پشته‌يى بالا رفت و در آن جنگ نگاه ميكرد . در ميان آن جنگ‌گاه « 1 » بنگريد كه فيروز شاه از هر طرف كه حمله ميكرد مرد بر مرد مىانداخت .\r\nسرور يمنى بطيفور وزير مىنمود كه [ بر 
  ] آن سوار كه ميسرهء زنگى را كشت نظاره كن كه چون جنگ مىكند ! طيفور وزير گفت كه فرخ‌زاد نيز مردانه‌وار ميرود . تا چشم بر هم زدن جهان در جهان مرد بقتل آمدند و از كشته پشته نهادند ، بيت :\r\n همه دشت مغز سر و پاى و دست * نبد بر زمين هيچ جاى نشست\r\nتو گفتى ز خون دشت دريا شدست * ز خنجر هوا چون ثريا شدست\r\nبه خون غرقه شد خاك و خشت و گيا * بگشتى به خون گر بدى آسيا\r\nهمه دشت پا و سر و پشت بود * بريده سر و تيغ در مشت بود\r\nهمى موج زد خون در آن رزمگاه * سرى زير نعل و سرى با كلاه\r\nخروش سواران و اسبان ز دشت * ز بانگ تبيره همى برگدشت\r\nبيابان بكردار جيحون ز خون * يكى بىسر و ديگرى سرنگون \r\nسپاه يمن غالب بودند . فيروز شاه صفى چند بردريد و از ميان جنگ‌گاه « 2 » بيرون رفت و بر بالاى آن پشته برآمد . پاى از ركاب بيرون آورد و بر يال مركب نهاد و نيزه در زمين محكم كرد و بر آن نيزه تكيه كرد و در آن جنگ تفرج ميكرد . فرخ‌زاد را ديد كه در آن رزمگاه چون جنگ ميكرد . فيروز شاه گفت : آن جوان كه جنگ مىكند ، جنگ كردن او بجنگ كردن ايرانيان مىماند ، شايد كه فرخ‌زاد باشد .\r\n\r\n\r\n","description":"","footnote":"\r\n( 1 ) - در اصل : جنگاه .\r\n( 2 ) - در اصل : جنگاه .\r\n","page_name":" 110 ","page_number":126},
  {"content":"\r\n\r\nمؤلف اخبار چنين روايت مىكند كه شاه سرور يمنى را از زير چتر نظر « 1 » بر فيروز شاه افتاد . با خواجه طيفور وزير گفت : اى خواجه آن سوار كه بر قلهء آن پشته ايستاده است آن جوانست كه پيروز زنگى و ميسرهء زنگى را كشت . خواجه طيفور گفت : بلى اوست كه اگر ضرب دست و شمشير او نبودى اين كشميريان سپاه ما را تار و مار كرده مىبودند ؛ اين جوان غريب تقصيرى نكرد ، لايق هزار تربيت است .\r\nشاه سرور گفت : نميدانم كه بر من چرا نمىآيد تا ما او را انعام كنيم . طيفور گفت : شاها ، مصلحت در آنست كه غلامى چند را بفرستى تا بر سر راه او روند و او را بگويند كه شاه سرور ترا طلب مىكند كه تا ترا انعام كند . اگر بيايد بيارندش و اگر نيايد باز دانند كه چه كسى است و نام و نشانش چيست . بيايند و ما را خبر كنند . شاه سرور از غلامان خود ده غلام را امر كرد تا بروند . گفت برويد و پيغام مرا به دو برسانيد و او را پيش من آريد و اگر نيايد از نام و نشانش . براى من خبرى بياريد . آن غلامان به حكم شاه سرور رفتند و سر راه برو گرفتند تا پيغام شاه سرور به دو برسانند .\r\nاما مؤلف اخبار چنين روايت مىكند كه تا وقت شب آن دو سپاه از هم ميكشتند و بسيار از آن هر دو سپاه بقتل آمدند . بيشتر از سپاه كشمير بود كه سپاه يمن غلبه‌تر بودند و ايشان به قوت پيروز و ميسره جنگ مىكردند ، چون هر دو مبارز بقتل آمده بودند و پسران شاه سرور همه شجاع و پهلوان بودند . چون شب قريب شد كورنگ كشميرى رو بشاه روز كرد و گفت : اى شاه‌زاده اگر يك لحظهء ديگر توقف خواهيد كردن البته شكست بر ما خواهد آمدن ، مصلحت در آنست كه طبل باز گشتن بزنيم كه تا سپاه دست از جنگ بدارند كه ما حريف اين سپاه نخواهيم بودن . بيا تا بگريزيم و باز بپاىتخت پدرت برويم و خبر مرگ پيروز و ميسره زنگى را ببريم . البته برادر ايشان طومار زنگى چون معلوم كند كه برادرانش در يمن بقتل آمدند به خون خواستن برادران خواهد آمدن . اين كار طومارست كه\r\n\r\n\r\n","description":"","footnote":"\r\n( 1 ) - در اصل : نظرش .\r\n","page_name":" 111 ","page_number":127},
  {"content":"\r\n\r\nامروز در جملهء عالم از طومار مبارزتر كسى نيست ، اين كار كار اوست . شاه روز كشميرى امر كرد تا طبل آسايش بزدند . سپاه دست از جنگ باز داشتند و هر يكى رو به وطن خود نهادند . فيروز شاه نيز باز گشت ، گفت : بروم كه تا كاروان گاه خيلى راهست . راوى گويد كه چون قدرى راه برفت آن غلامان سر راه داشتند . فيروز شاه نگاه كرد ، ده سوار ديد بر سر راه ايستاده . شاه‌زاده تصور كرد كه مكر دشمنانند . فيروز شاه دست بتيغ كرد ، آن غلامان چون چنان ديدند جمله از پشت مركب فرود آمدند و تيغها از ميان وا كردند و شاه‌زاده را استقبال كردند و بر فيروز شاه سلام كردند و گفتند : اى شير مرد ! ما دشمن نيستيم ، ما جمله غلامان حضرت شاه سروريم و به پيغامى نزد شما آمده‌ايم . فيروز شاه گفت : چه پيغام آورده‌ايد و از كه پيغام آورده‌ايد ؟\r\nبگوييد تا بشنويم . گفتند : شاه سرور و خواجه طيفور وزير سلام ميرسانند و ميگويند كه اى پهلوان ، خيلى زحمت كشيديد ، دو دشمن عظيم از آن ما كشتيد ، ما از شما عظيم منت‌دار شديم ، اما چرا به خدمت ما نيامديد تا ما شرط خدمت شما بجاى مىآوريم ؟\r\nما را از حال خود خبرى باز گوييد تا ما از حال شما معلوم كنيم كه ما را معلوم است كه شما در ديار ما غريب آمده‌ايد . بياييد تا از حال شما باز دانيم .\r\nفيروز شاه گفت : من بنده و غلامم . بىاجازت خواجهء خود نمىتوانم آمدن تا به خدمت شاه سرور بيايم . ايشان گفتند كه تو غلام كيستى ؟ گفت : من غلام خواجه الياس بازرگانم كه خان و مان او در شهر تعزّست . با كاروان غلبه عزم تعز داشتيم ، شنيديم كه شاه سرور با دشمنان در جنگ است ، در قفاى اين كوه در دره‌يى و بيشه‌يى آن كاروانرا فرود آورده‌ايم ، مرا فرستاده بودند تا خبرى باز دانم ، من آمدم و آنچه از دستم برآمد بدولت خواجه الياس كردم . گمان من آنست كه سپاه كشمير امشب بخواهند گريختن ، شاه كسى را استقبال خواجه الياس بفرستد ، من نيز در خدمت خواجه الياس به خدمت شاه سرور بيايم و اگر كار ديگر باشد بموجب دلخواه شاه برآرم . اين بگفت و مركب براند و برفت . آن غلامان از آن سخن عجب ماندند\r\n\r\n","description":"","footnote":"","page_name":" 112 ","page_number":128},
  {"content":"\r\n\r\nو در حال پيش شاه سرور آمدند . شاه سرور فرود آمده بود و عظيم خرم بود ، اگرچه پسرش شاه غضنفر كشته شده بود اما بر دشمن نصرت يافته بود ، كه آن غلامان درآمدند و آنچه از فيروز شاه شنيده بودند تقرير كردند كه اى شاه آن جوان مبارز كه پيروز و ميسره را كشت غلام خواجه الياس بازرگانست كه خان و مان و زن و بچه‌اش در شهر تعزّاند ، گفت كه بىاجازت خواجه‌ام نمىتوانم « 1 » آمدن ، اگر شاه را اجازت باشد كسى را استقبال خواجه الياس بفرستد كه بنده نيز در قدم خواجه‌ام بيايم و شرف خدمت شاه را دريابم و اگر كارى ديگر باشد بجان قيام نمايم و آن كار را تمام كنم . شاه سرور گفت كه غلامى را اين همه رجوليت باشد كه چنين جنگى بكند ؟\r\nعجب پهلوان غلاميست ! بعد از آن با خواجه طيفور گفت كه اى خواجه ، اين خواجه الياس كه خان و مان دارد در شهر تعز ، تو او را مىشناسى ؟ طيفور گفت : بلى مىشناسم ، او بازرگان شاه خوبان عين الحياتست و مبلغى مال از آن شاه خوبان در پيش اوست . اكنون مدت مديدست كه از شهر تعز رفته است ، تصور من آنست كه اين غلام را بمال عين الحيات خريده است و هم از براى عين الحيات آورده است .\r\nاكنون كسى به استقبال كاروان مىبايد فرستادن . شاه سرور گفت : كرا بفرستيم ؟\r\nخواجه طيفور گفت كه مصلحت در آنست كه فرخ‌زاد را بفرستيم كه هم زبان اوست .\r\nپس حكم بر فرخ‌زاد كردند كه تو با جمعى از خدمت كارانت فردا استقبال كاروان كن و آن كاروانرا با خواجه الياس و اين غلام خواجه الياس به خدمت شاه دلالت كن و با خود بياور . فرخ‌زاد گفت : چنين كنم .\r\nاما مؤلف اخبار چنين روايت مىكند كه چون فيروز شاه بكاروان رسيد اهل كاروان گردش درآمدند و احوال سؤال كردند . فيروز شاه گفت : احوال نيكو شد ! هرچند كه يك پسر شاه سرور بقتل آمد اما من بتوفيق خداى تعالى ميسرهء زنگى را كشتم ، سپاه برهم زدند ، جنگى عظيم كردم ، وقت بود كه سپاه كشمير را بشكنند ،\r\n\r\n\r\n","description":"","footnote":"\r\n( 1 ) - در اصل : مىتوانم ،\r\n","page_name":" 113 ","page_number":129},
  {"content":"\r\n\r\nاز بيم جان طبل آسايش زدند . اما گمان من آنست كه امشب بخواهند گريختن و فردا كسى باستقبال شما خواهند آمدن . بعد از آن حكايت آن غلامان كه بر سر راه آمده بودند و آنچه او گفته بود كه من غلام الياس بازرگانم جمله را حكايت كرد .\r\nخواجه الياس گفت كه اى شاه‌زاده چرا گفتى كه من غلام خواجه الياسم كه هزار چون من غلامى ترا نشايند ! فيروز شاه گفت كه اى پدر بزرگوار مصلحت روزگار در آنست كه حاليا من غلام تو باشم كه ايمن توانم بودن . باشد كه خداى تعالى توفيق رفيق كند كه من اين دختر را از دور يا نزديك ببينم كه آنچه در ايران در خواب ديدم ، اين همانست يا نه ؟ باشد كه از فرخ‌زاد هم خبرى بيابم كه دوش سوارى از سپاه يمن بيرون آمد و بسيارى با ميسرهء زنگى بكوشيد كه هيچ آيين يمنيان نداشت ، جمله طريق ايرانيان داشت ، مرا معلومست كه آن سوار ايرانى بود . ازين نوع ميگفت تا شب درآمد .\r\nاما مؤلف اخبار چنين روايت مىكند كه چون شاه روز كشميرى فرود آمد خيلى از سپاهش بقتل آمده بودند و بسيارى زخم داشتند . ميسره را كشته بودند ، سپاهش بيشتر بقتل آمده بودند . گفت چون كنم كه عاجز شدم ! هر بلايى كه بر من و سپاه من آمد بيشتر از آن سوار غريب آمد كه از آن پشته فرود آمد و هيچكس نميدانند كه او كه بود ! كورنگ و كنارنگ گفتند : شاها ما اكنون حريف يمنيان نخواهيم بودن ، ما جنگى كه مىكرديم به قوت ميسره و پيروز مىكرديم . اكنون ايشان هر دو بقتل آمدند ، اگر ما چارهء خود نكنيم جمله بهلاك آييم . چون پسر سرور يمنى شاه ليث در پيش ما در بندست ، مصلحت در آنست كه بگريزيم و ليث را با خود ببريم . از دو حالت بيرون نخواهد بودن يا آن باشد كه شاه سرور در عقب پسرش بكشمير بيايد ، آنجا جواب بگوييم و اگر نيايد طومار زنگى چون بشنود كه برادرانش را در يمن كشتند البته او به خون خواستن بيمن خواهد آمدن تا خون برادران بخواهد ، ما نيز باز با او بياييم ، البته ما را ببايد رفتن . شاه روز گفت : چنين كنيم . پس\r\n\r\n","description":"","footnote":"","page_name":" 114 ","page_number":130},
  {"content":"\r\n\r\nخبر در سپاه افتاد كه شاه روز عزم گريختن دارد . هركس كه طاقت گريختن دارد كارسازى كند . چون از شب يكى نيمه بگدشت شاه روز سوار شد ، خيمه و خرگاه و سراپرده آنچه داشتند بگداشتند . راوى داستان گويد كه شاه‌ليث را بسته با خود ببردند و برفتند . بعضى كه طاقت گريختن نداشتند ، كه زخم داشتند ، بر جاى بماندند . در اول صبح بود كه خبر در سپاه يمن افتاد كه كشميريان گريختند . شاه سرور حكم كرد كه عرعر يمنى و سهيل يمنى در عقب بروند ، باشد توانند شاه ليث را از دست كشميريان خلاص دهند . ايشان برفتند .\r\nازين طرف فرخ‌زاد با پانصد سوار برنشستند . به استقبال خواجه الياس و كاروان روان شدند . گويند كه چون نزديك روز شد فيروز شاه گفت : اى خواجه الياس البته سپاه كشمير امروز خواهند گريختن شما نيز بار بر پشت ستوران نهيد كه از پيش شاه سرور جمعى به استقبال شما خواهند آمدن ، من پيشتر بروم و از براى شما خبرى بيارم . فيروز شاه سوار شد و روانه شد . چون اندكى راه برفت از آن بيشه و از آن دره بيرون آمد ، پاى درختى و چشمهء آب بود ، آرزو كرد كه در پاى آن درخت نماز صبح بگزارد « 1 » . از مركب پياده شد و طهارت ساخت و نماز صبح بگزارد « 2 » كه نماز صبح در همه دينى بوده است كه اول كسى كه نماز صبح بگزارد « 3 » آدم بود عليه السلام . چون از امر حق تعالى فارغ شد دعا كرد ، بعد از آن سوار شد . ديد كه از دست راست او گردى بس بهيبت و صلابت تمام برآمد . فيروز شاه گفت كه اين عجب گرديست كه مىآيد ! شاه‌زاده توقف كرد ، گرد از هم بشكافت . از ميان گرد علمى نهنگ پيكر پيدا شد ، هزار سوار رسيدند هر يكى چون نخل خرما در غايت درازى . جمله زنگى بودند كه كمترين ايشان بيست گز بالا داشتند و جمله مسلح بودند ، سلاحهاى مختلف در دست داشتند . فيروز شاه عجب ماند كه عجب لشكرى ديد كه بهيبت تمام رسيدند . گويند كه آن سپاه جمله زنگى بودند و از ملك زنگبار آمده\r\n\r\n\r\n","description":"","footnote":"\r\n1 - 3 - در اصل : بگذارد .\r\n","page_name":" 115 ","page_number":131},
  {"content":"\r\n\r\nبودند و شاه‌زادهء ملك زنگبار بود ، هورنگ نام داشت . پدرش كورنگ نام داشت .\r\nاين هورنگ آوازهء حسن و جمال عين الحيات را شنيده بود ، با هزار سوار دعوى كرده بود و بخواستارى عين الحيات آمده بود . چون رسيد نظرش بر فيروز شاه افتاد .\r\nزنگيى را گفت كه برو آن سوار را پيش من آور تا احوال سرور يمنى را ازو سؤال كنم .\r\nآن زنگى پيش فيروز شاه آمد و يك نعره بر فيروز شاه زد كه زود باش و بيا كه شاه‌زادهء زنگبار هورنگ زنگى ترا طلب ميدارد . فيروز شاه گفت : مرا هيچ كارى با او نيست تا پيش او بيايم . زنگى گفت : اگر ترا با او كارى نيست شاه‌زادهء زنگبار را با تو كار هست . فيروز شاه گفت : اى زنگى خر ! چون مرا با او هيچ كارى نيست او را با من چه كار باشد ؟ او را پيش من بايد آمدن ، مرا چرا پيش او بايد رفتن ؟ آن زنگى در غضب رفت و گفت : اگر تو نيايى من ترا بضرب مردى ببرم ، و مركب درو جهانيد و دست فراز كرد تا عنان مركب شاه‌زاده بگيرد . فيروز شاه تيغى بر كلهء سر آن زنگى زد كه او را تا بند كمر از هم بشكافت . چون آن ديگرى چنان ديد نعره برآورد كه مدد كنيد كه فور را كشت ! ده سوار بر فيروز شاه حمله كردند . شاه‌زاده از آن ده زنگى هفت زنگى را بكشت . صد سوار ديگر حمله كردند . فيروز شاه چون آتش كه در نيستان افتد در آن زنگيان افتاد و بيك لحظه بيست سوار بر زمين زد .\r\nهورنگ خود حمله كرد با هزار سوار و فيروز شاه را در ميان گرفتند .\r\nراوى گويد كه فيروز شاه تيغ تيز در آن زنگيان نهاد و صد سوار از آن كافران بر خاك انداخت . هورنگ چون چنان ديد كه اين سوار دمار از سپاهش برآورد ، بناكام خود پيش آمد و سر راه بر فيروز شاه گرفت . راويان چنين روايت كرده‌اند كه در آن حالت فرخ‌زاد با پانصد سوار به حكم ملك سرور يمنى باستقبال كاروان مىآمد ، درين حالت رسيد . فيروز شاه را ديد در آن ميان سپاه تنها در جنگ ، فرخ‌زاد متحير شد كه اين سپاه زنگبارست كه از ناگاه اينجا پيدا شده‌اند كه با اين جوان در جنگ‌اند ؟\r\nدر آن حالت هورنگ بفيروز شاه رسيد . يكى سلاح از استخوان نهنگ بر سر چنگ داشت\r\n\r\n","description":"","footnote":"","page_name":" 116 ","page_number":132},
  {"content":"\r\n\r\nعظيم تيز ، و بر فيروز شاه حمله كرد . فيروز شاه از آن نوع سلاحى نديده بود ، با خود گفت رد كردن اين ضرب و بر روى سپر گرفتن خيلى مشكل است . هورنگ دست و سلاح برآورد تا از قد بلند آن ضرب بر كلهء سر فيروز شاه بزند . شاه‌زاده نگاه كرد ، زير بغل آن زنگى جعل را برهنه ديد . شاه‌زاده تيغ در دست داشت ، فرصت را فوت نكرد ، هنوز دست و سلاح آن كافر در هوا بود كه شاه‌زاده از تيز دستى شمشيرى چنان در زير بغل هورنگ زنگى زد كه دستش را با آن سلاح در خاك تيره انداخت . آه از جان كافر برآمد و چون درختى از پشت مركب در افتاد . سپاهش چون چنان ديدند ، آن هزار سوار زنگى بيكبار با تيغ و عمود و كتاره و خشت و دهره و انواع سلاحهاى مختلف بر فيروز شاه فرو ريختند .\r\nفرخ‌زاد چون آن حرب كردن فيروز شاه را بديد آفرين كرد و گفت : نيكو زد اين ضرب تيغ را ، هزار آفرين بر سر دستش باد كه عظيم مبارز و پهلوانست ! يكى گفت كه غلام خواجه الياس بازرگانست ، اين همان سوارست كه ميسره و پيروز زنگى را بكشت و سپاه كشمير را بشكست . فرخ‌زاد گفت : چه جاى غلامست كه پهلوان جهانست ! چه جاى رستم دستانست كه هزار سام نريمانست ! حاليا شما نيز حمله كنيد كه اين زنگيان هزار سوارند و اين جوان يك تن بيش نيست . آن پانصد سوار بيكبار از آن بالاى پشته حمله كردند ، و تيغ در آن كافران نهادند و كشتن گرفتند . زنگيان چون ملك و سالار خود را كشته ديدند گفتند يك سوار را اين همه مبارزى و پهلوانى باشد اكنون اين همهء ديگر آمدند ! اينها نيز شايد كه همه هم چون او باشند ، حال ما بد شد ! ما حريف او نبوديم ، اكنون چه خواهيم كردن كه او را بمدد رسيدند ؟ ما را بقتل خواهند آوردن ! لحظه‌يى جنگ كردند ، عاقبت شكست بر آن كافران آمد ، رو بهزيمت نهادند ؛ آن پانصد سوار در عقب ايشان مىتاختند تا غارت ايشان بگيرند .\r\nفرخ‌زاد روى گشوده در پيش فيروز شاه آمد و سلام كرد . فيروز شاه چون\r\n\r\n","description":"","footnote":"","page_name":" 117 ","page_number":133},
  {"content":"\r\n\r\nدر فرخ‌زاد نگاه كرد او را بشناخت و خرم شد . اما فرخ‌زاد فيروز شاه را نيكو نشناخت كه در شيب سلاح بود . سلام كرد ، فيروز شاه جواب داد . فرخ‌زاد گفت : اى شيرمرد اين چه لشكر بودند كه اينجا پيدا شدند ؟ فيروز شاه گفت : اين سوارى كه بر دست من بقتل آمد شاه‌زادهء ملك زنگبار بود ؛ بطلب عين الحيات بدعوى آمده بود با هزار سوار ، كه تا ملك يمن را بگيرد و عين الحيات را بضرب دست بستاند ؛ من گفتم كه به تو نخواهند دادن كه از ملك كشمير شاه‌زادهء كشمير شاه روز هم بدين كار آمده بود ، بطلب اين دختر ، به دو ندادند ؛ به تو هم ندهند . بر من غضب كرد و خواست كه مرا بكشد ، او خود بدست من بهلاك آمد ؛ شما نيز رسيديد و مرا مدد كرديد ، ايشانرا شكستيم . اكنون تو چه كسى كه اينجا پيدا شدى ؟ فرخ زاد گفت كه مرا شاه سرور يمنى باستقبال تو و كاروان فرستاده است تا شما را پيش شاه سرور ببرم . فيروز شاه گفت : اى جوانمرد ، تو درين مملكت غريب مىنمايى ، معلوم مىشود كه تو از يمن و ملك عرب نيستى ، درين مملكت غريبى . گفت : بلى من از ملك ايرانم و بازرگان‌زاده‌ام ، باسم تجارت درين مملكت درآمدم ، بحوادث ايام آنچه داشتم از دستم رفت ، اكنون مدتى باشد كه در خدمت شاه مسلميه شاه سليم مىباشم . فيروز شاه گفت : اى شيرمرد ، اين وضع كه تو دارى نه وضع بازرگا [ نا 
  ] نست تو بيشتر به پهلوان زادگان مىمانى . فرخ‌زاد بخنديد ، گفت : اى شير مرد اگر من نه وضع بازرگانان دارم ترا چه وضع غلامانست ؟ اگر تو راست بگويى من نيز راست بگويم ! فيروز شاه « 1 » گفت : روا باشد .\r\nپس هر دو در پاى آن درخت فرود آمدند . خدمت‌كاران فرخ‌زاد بغارت مشغول بودند ، آن دو ورنا در پاى آن درخت فرود آمدند . فرخ‌زاد گفت : اول تو بگوى . فيروز شاه گفت : اول تو بگو . فرخ‌زاد گفت : راستى را من از ايرانم و از پهلوان‌زادگان ايرانم ، پدر من پهلوان پيل زور بن پيلتن نام دارد ، از نسل رستم\r\n\r\n\r\n","description":"","footnote":"\r\n( 1 ) - در اصل : فرخ‌زاد .\r\n","page_name":" 118 ","page_number":134},
  {"content":"\r\n\r\nزالست « 1 » كه در خدمت ملك داراب بن ملك بهمن مىباشد . اين ملك داراب را پسرى بود فيروز شاه نام ، كه من و آن فيروز شاه بيك شب از مادر در وجود آمده‌ايم و از يك پستان شير خورده‌ايم و از يك استاد تربيت يافته‌ايم ؛ من در خدمت آن فيروز شاه مىبودم ، تقدير خداى تعالى چنان بود كه اين فيروز شاه شبى در باغ جنت آباد خوابى ديد ، صورتى به دو نمودند ، بدان صورت عاشق شد ، از خواب كه بيدار شد بر آن صورت عاشق شده بود ؛ بسيار زحمت كشيديم تا عاقبت معلوم كرديم كه آن صورت عين الحيات بوده ، شاه‌زادهء ملك يمن ، ما نقاشى سياوش نام فرستاديم ؛ فيروز شاه را تحمل نبود ، از ايران ، از پدر گريخت ، من در خدمت او بودم تا در راه جوانى قادر شاه نام با ما همراه شد ؛ در حوالى يمن رسيديم ، شبى دزدى چند بر ما زدند ، جنگ كرديم ، من در ميان جنگ زخم خوردم . مركب نيك داشتم ، مرا پيش گله‌بانى آورد ، و آن گلبان مرا به شهر مسلميه آورد . مركب و سلاح آنچه داشتم بفروختم ، تا زخم خود را معالجه كردم ، بىنوا گشتم ، بعد از آن به خدمت پيرى سبزىفروش رسيدم ، كمان كمانكشى را كشيدم ، به خدمت شاه سليم رسيدم ، اكنون در خدمت شاه سليم مىباشم ، با شاه سليم بدينجا آمدم ، اكنون بىآن فيروز شاه بايران نمىتوانم رفتن اما اين قدر ميدانم كه البته اين فيروز شاه هر جا كه باشد اينجا پيدا خواهد شدن كه محبوب او اينجاست . اين بگفت و آب در ديده درآورد و در فراق فيروز شاه گريان شد . فيروز شاه نيز گريان شد و گفت : اى برادر هيچ غم مخور كه منم برادر تو فيروز شاه كه خدايم بقدرت به تو رسانيد . چون فرخ‌زاد نام فيروز شاه بشنيد خود را در پاى فيروز شاه انداخت و پشت پاى فيروز شاه را ببوسيد و از شادى مىگريست و ميگفت ، شعر :\r\n جان من مستمند محنت فرسود * اقبال تو دريافت و گرنه شده بود ! \r\nشكر ايزد تعالى را كه كار دل رنجور از تاريكى شب ديجور بروشنايى\r\n\r\n\r\n","description":"","footnote":"\r\n( 1 ) - در اصل : زالم .\r\n","page_name":" 119 ","page_number":135},
  {"content":"\r\n\r\nرسيد و حال جان مهجور از بيگانگى بآشنايى كشيد . بعد از غم بشادى و بعد از فراق بوصال رسيدم . بيت :\r\n هزار شكر كه بار دگر جمال تو ديدم * بره روان سعادت بدين جناب رسيدم \r\nفيروز شاه سر چنگ فراز كرد و سر فرخ‌زاد را از خاك برداشت و او را در كنار گرفت و ببوسيد . فرخ‌زاد از حال قادر شاه سؤال كرد . فيروز شاه چون نام قادر شاه بشنيد زار زار بگريست ، گفت : اى برادر تن ناتوان در آتش فرقت در غربت بسان نمك بگداخت و قالب خيزران پيكر در بوتهء تنهايى و كورهء جدايى چون شوشهء زر زرد و نزار شد ، شعر :\r\n ز بس كه بىنمكى كرد با من اين ايام * در آب ديدهء گريان گداختم چو نمك \r\nشكر خدايرا كه از ناگاه از باغ سعادت نسيمى وزيد و از افق اقبال برقى جهيد كه مرا بديدار تو رسانيد . بعد از آن حكايت قادر شاه كرد كه آن جوانمرد شيردل خود را فداى من كرد و در آن گرداب بر آن درخت رفت و آن دهل را فرو كوفت تا ما خلاص شديم و او بهلاك آمد . بيت :\r\n چشم آب چكان شد از فراق ياران * چون دامن خيمها بروز باران \r\nاين همه مشقت ايام و فراق مادر و پدر كشيدم ، نمىدانم كه بمراد برسم يا نرسم ! فرخ‌زاد گفت : اى شاه‌زاده هيچ غم مخور كه بمراد خواهى رسيدن . اگر رنجى كشيدى بگنجى خواهى رسيدن . بيت :\r\n برنج اندرست اى خردمند گنج * نيابد كسى گنج نابرده رنج\r\nاگر برد رنج آمدش گنج بر * تو نيز ارت گنج آرزو رنج بر \r\nفيروز شاه گفت : اى برادر نام غلامى بر خود نهاده‌ام و نمىدانم كه درين مملكت حالم بكجا خواهد رسيدن ؛ پس بديدار يكديگر خرم شدند .\r\n چه خوش باشد كه بعد از انتظارى * به اميدى رسد اميدوارى \r\nو از آنجا روانه شدند . كاروان از برابر پيدا شدند كه مىآمدند . فيروز شاه\r\n\r\n","description":"","footnote":"","page_name":" 120 ","page_number":136},
  {"content":"\r\n\r\nپيش رفت و با خواجه الياس گفت كه اى خواجه اين جوان كه به استقبال ما آمده است فرخ‌زاد منست كه از من غايب شده بود ، اينجا بهم رسيديم . خواجه الياس نيز خرم شد . پس از آنجا روانه شدند تا بدان جنگ جا رسيدند . سر هورنگ زنگى را در گردن قطير آويختند و چند سر ديگر از آن زنگيان كه بدست فيروز شاه بقتل آمده بودند از گردن قاطر آويختند و بعد از آن رو بلشكرگاه يمن كردند تا بدان سپاه رسيدند ، بر كنار سپاه فرود آمدند .\r\nفرخ‌زاد پيش شاه سرور آمد و خدمت كرد و گفت : شاه يمن را در عزّ و كامرانى هزار سال بقا باد . بنده به حكم شاه به استقبال خواجه الياس و كاروان رفتم ، در فلان موضع رسيدم ، آن جوان [ را 
  ] كه پيروز زنگى و ميسرهء زنگى را كشته بود در ميان هزار زنگى در جنگ ديدم ، تا عاقبت آن سپاه را بشكست و سالار آن سپاه را بكشت .\r\nمعلوم كردم او شاه‌زادهء زنگبار بود كه بمحبت شاه خوبان عين الحيات با هزار سوار آمده بود ، كه با هزار سوار آمده بود تا مملكت يمن را بگيرد و شاه خوبان را بضرب دست ببرد . آن غلام خواجه الياس بتن تنها هورنگ را بكشت و آن هزار سوار را هزيمت كرد . من به دو رسيدم و سلام شاه را رسانيدم و گفتم كه من به استقبال شما آمده‌ام ؛ و معلوم كردم كه درين راه كه مىآمده است بقلعهء جميله رسيده است ، آن دو برادر كه غلامان شاهند ، قطير و قاطر كه با شاه ياغى شده بودند ، از آن قلعه بيرون آمده‌اند كه كاروانرا غارت كنند ، هم آن غلام خواجه الياس با اهل قلعه جنگ كرده است و آن سپاه قلعه را شكسته است و آن دو غلام شاه را گرفته است ؛ اينك آمده‌اند ، بر كنار سپاه فرود آمده‌اند . اجازت حضرت هست كه ايشانرا به خدمت شاه بياوريم تا شرف خدمت شاه را دريابند ؟ شاه سرور از گرفتن قطير و قاطر عظيم خرم شد ، گفت : زهى غلام خواجه الياس كه هنوز به خدمت ما نيامده و انعام ما به دو نرسيده خيلى كارهاى عظيم را از بهر ما كرد ! اولا سپاه كشمير را بشكست و [ ثانيا 
  ] قلعهء جميله را بگرفت و قطير و قاطر را بگرفت كه چندين سالست كه با من ياغى شده بودند ، سپاه\r\n\r\n","description":"","footnote":"","page_name":" 121 ","page_number":137},
  {"content":"\r\n\r\nزنگبار را بشكست و پسر شاه زنگبار را كشت . اين كارها كه او كرد لايق آنست كه او را تربيت كنند .\r\nخواجه طيفور وزير گفت كه شاه را بقا باد . معلوم داند كه از مال عين الحيات مبلغى كثير در پيش خواجه الياس بازرگانست ، اكنون مدتيست كه از شهر تعزّ رفته است و بعد از مدتى آمده است و چنين غلامى از براى شاه آورده است . او [ را 
  ] نيكو حرمت بايد داشتن . شاه سرور حكم كرد كه خواجه الياس با غلام بيايند تا ايشانرا من ببينم .\r\nفرخ‌زاد پيش خواجه الياس آمد آنچه گفته بود و شنيده ، جمله را تقرير كرد ، گفت :\r\nبرخيزيد كه شاه سرور انتظار ميكشد و نگرانست . خواجه الياس دستى جامهء ملوكانه بيرون آورد تا شاه‌زاده در پوشيد ، بعد از آن بر مركب گلگون سوار شد . با خواجه الياس و فرخ‌زاد و جمعى از غلامان روانه شدند . سپاه يمن ايشانرا ديدند و معلوم كردند ، در عقب ايشان روان شدند ، و فيروز شاه را به انگشت مىنمودند . قطير و قاطر را دست و گردن بسته و آن سرها در گردن ايشان انداخته ميرفتند ، تا در بارگاه آمدند و بايستادند . خبر بشاه سرور كردند كه خواجه الياس با غلامش آمده‌اند و بر در بارگاه ايستاده‌اند ، [ در 
  ] انتظار اشارت شاهند . گفت : درآيند . سرهنگان بدر رفتند كه درآييد كه اجازت شد !\r\nفيروز شاه گفت : اى خواجه اول تو در رو كه تو خواجهء منى و من غلام توام . اول خواجه الياس قدم در بارگاه نهاد . تا پرده برانداختند خواجه الياس درآمد و از عقب خواجه الياس فرخ‌زاد و از عقب فرخ‌زاد فيروز شاه چون ماه تابان و خورشيد درخشان درآمد . شاه سرور نگاه كرد پسرى را ديد همچون چشمهء آفتاب بغايت صاحب جمال و قدى چون سروى كه در جويبار شجاعت بر رسته و ماه جمالش خسوف نگرفته و بر عارض چون سمن زلف مشكين كشيده ، بيت :\r\n بر سمن از غاليه دارى نشان * بر قمر از مورچه دارى اثر\r\nغاليه تا چند كشى بر سمن * مورچه تا چند نهى بر قمر \r\n\r\n","description":"","footnote":"","page_name":" 122 ","page_number":138},
  {"content":"\r\n\r\nگفتى شب از آن خط شبه رنگش سياهى عاريت خواسته است و روز از آن دو عارض دل فروزش نوروام كرده است ، شعر :\r\n عارضش در زير خط دندانش اندر زير لب * چشمش اندر زير مژگان و دل اندر بر نهان\r\nسوسن اندر سنبلست و لؤلؤ اندر لاله برگ * نرگس اندر سوسن است و لاله اندر پرنيان \r\nلعل لبش هزار دل به زير نگين داشت ، درّ و گهر در ضمن شهد و شكر نهان كرده بود ، و قوت جان در دو ياقوت جان پرور وديعت نهاده بود ، بيت :\r\n قامت چون سرو روانش نگر * آخته آن موى ميانش نگر\r\nزلف و رخش ديدى و اكنون بيا * آن لب شيرين و زبانش نگر\r\nبرد بيك ضربه دل و جان من * آن ندب و داو گرانش نگر \r\nجملهء مجلسيان از حسن و جمال او حيران ماندند ، اما چون فيروز شاه در آن مجلس درآمد در حال و در ساعت خدمت كرد و زبان بمدح و ثناى شاه سرور برگشاد و مدحى در خور و ثنايى لايق تقرير كرد و گفت ، بيت :\r\n از آنجا كه خورشيد آيد پديد * وز آنجا كه ديگر شود ناپديد\r\nزمانه سراسر بكام تو باد * هماى سعادت بدام تو باد\r\nترا شمع دولت فروزنده باد * دل دشمنان تو سوزنده باد\r\nجهان پيش خورد جوانيت [ باد 
  ] * فزون از همه زندگانيت باد\r\nترا اين كلاه آسمان دوختست * ستاره چراغ تو افروختست\r\nبكام تو بادا همه كار تو * خداوند باد [ ا 
  ] نگهدار تو \r\nجملهء حاضران را خوش آمد ، از آن شكل و شمايل و از آن فعل و خصايل او عجب ماندند ، جاى لايق ايشانرا بنشاندند . در حال قدحى آب نبات مطيب كرده [ بياوردند 
  ] تا خواجه الياس و فرخ‌زاد و فيروز شاه بنوشيدند ، سفره كشيدند تا طعام\r\n\r\n","description":"","footnote":"","page_name":" 123 ","page_number":139},
  {"content":"\r\n\r\nبخوردند . شاه سرور از براى عزاى پسرش شاه غضنفر شراب نمىخورد . بعد از اكل و شرب خواجه طيفور وزير در سخن درآمد و گفت : اى خواجه الياس خوش آمدى و درين مدت كه تو از تعز رفته‌اى كجا بوده‌اى ؟ خواجه الياس گفت كه بر طرف مغرب زمين رفته بودم ، هرچند كه سفر را بلاى عظيم گفته‌اند و محنت اليم در سفر موجودست اما بىراحت و بىفايده نيست ، شعر :\r\n قدر مردم سفر پديد آرد * خانهء خويش مرد را بندست\r\nچون به سنگ اندرون بود گوهر * كس نداند كه قيمتش چندست « 1 » \r\n* *\r\n مردم به شهر خويش ندارد بسى خطر * گوهر بكان خويش نيارد بسى بها « 2 » \r\nو نيز حكماى اهل خرد گفته‌اند :\r\n آب در گشتن است همچو گلاب * چون نگردد بگندد از تف آب\r\nكى شود مايهء نشاط و سرور * هم در انگور شيرهء انگور \r\nهرچند در سفر خيلى زحمت كشيدم اما درين سفر چنين ورناى زيبا و پهلوانى مبارز بدست آوردم ؛ آنگاه زبان برگشود و فيروز شاه را مدح و ثنا گفت و [ از 
  ] پهلوانى و مبارزت و شجاعت و سخاوت و عقل و خرد او بسيار بگفت ، بعد از آن حكايت قلعهء جميله و گرفتن قطير و قاطر و حكايت آمدن سپاه زنگبار و كشتن هورنگ زنگى جمله را تقرير كرد ، بعد از آن امر كرد تا آن دو غلام ياغى شده را دست و گردن بسته و هر يكى را سرى در گردن آويخته درآوردند و در برابر شاه سرور يمنى باز داشتند . ملك بخشم و غضب در ايشان نگاه كرد و گفت : من شما را بزر خريدم و از خاك برداشتم ، شما را كتوالى قلعهء جميله دادم ، با من ياغى شديد و بر روى خدمتكاران من شمشير كشيديد ، شما را بعلامتى بكشم كه مرغ و ماهى را بر حال شما گريه آيد . حكم كرد تا قطير را گردن زدند . با پسرش شاه اسد گفت : اى جان\r\n\r\n\r\n","description":"","footnote":"\r\n( 1 ) - شعر از اديب صابرست .\r\n( 2 ) - شعر از عبد الواسع است .\r\n","page_name":" 124 ","page_number":140},
  {"content":"\r\n\r\nپدر تو قاطر را بسته به تعزّ ببر و خبر فتح ما را بشاه خوبان ببر و قاطر را در شهر آنجا بر دار كنيد . شاه اسد با هزار سوار قاطر را برداشته بر بسته رو بتعزّ نهادند تا به شهر تعز رسيدند . اين خبر به عين الحيات كردند كه برادرت شاه اسد مىآيد .\r\nراوى داستان چنين روايت مىكند كه عين الحيات چون اين خبر بشنيد بغايت خرم شد و حكم كرد تا جمعى از بزرگان شهر تعز استقبال كردند ، شاه اسد را در شهر درآوردند . چون شاه اسد در شهر درآمد روان پيش عين الحيات آمد و خدمت كرد . عين الحيات برادر را پرسش كرد ، بعد از آن احوال جنگ و قتل برادرش غضنفر [ را 
  ] سؤال كرد كه چون بود ؟ شاه اسد گفت : اى خواهر ، سپاه دشمن غالب بودند ، وقت بود كه شكست بر ما آيد ، آن خواجه الياس كه مبلغى مال از آن تو در پيش اوست ، آمد با كاروانى عظيم ، و غلامى صاحب جمال و صاحب كمال و بغايت شجاع و پهلوان با خود آورده است ، و در راه بقلعهء جميله رسيده‌اند قطير و قاطر كه از قلعه بدر آمدند كه كاروانرا غارت كنند ، آن غلام خواجه الياس جنگ كرده و قطير و قاطر را ، هر دو گرفته است و سپاه قلعه را شكسته است ، و پيروز زنگى و ميسرهء زنگى را هر دو بكشت . مگر از ملك زنگبار پسر شاه زنگبار ترا ناديده دوست داشته است ، و با هزار سوار دعوى كرده است كه من بروم ملك يمن را بگيرم و عين الحيات را بضرب دست از پدرش بستانم ؛ اين غلام خواجه الياس بازرگان بديشان رسيده و هورنگ زنگى را كشته است و آن سپاه را شكسته است . با خواجه الياس به خدمت پدرم آمد و دعوى مىكند كه شاه سپاه تعيين كند كه من در عقب شاه روز كشميرى بروم و ملك كشمير را بگيرم و شاه ليث را از بند كشميريان خلاص كنم .\r\nپدرت بسيار مالى بوى بخشيد ، او هم در حضور پدرم به ديگران بخشيد ، همچنان « 1 » كه حسن و جمال و شجاعت دارد صد چندان سخاوت و فتوت دارد .\r\nآنگاه بسيارى او را تعريف كرد . عين الحيات را عجب آمد ، با خود گفت كه\r\n\r\n\r\n","description":"","footnote":"\r\n( 1 ) - در اصل : همچنان همچنان\r\n","page_name":" 125 ","page_number":141},
  {"content":"\r\n\r\nكسى را كه اين همه هنر و خصلت و حسن و شجاعت باشد او غلام نباشد . سودايى در دلش درآمد ، در فكر و انديشه فرو رفت . گويند كه از آن روزى كه آن سه صورت را در باغ جنت آباد بر درخت چنار ديده بود ، دايم در انديشهء آن بود تا بداند كه آن صورت كيست . گويند كه اين شاه‌زادگانى كه دعوى عشق او مىكردند فرستاده بود و صورت ايشانرا نقش كرده بود ، و آنچه او ديده بود آن نبود .\r\nمؤلف اخبار روايت كند كه چون خبر فيروز شاه بشنيد كه غلام خواجه الياس بازرگان چنين كارها كرده است ، اثر عشق « 1 » و محبت فيروز شاه در دلش بجنبيد و اثرى كرد . چون در روز اول در عالم بالا روح او را با روح فيروز شاه آشنايى بود ، درين عالم بظهور آمد . حكم كردند كه قاطر را در ميان ميدان شهر بزارى زار بكشتند . خبر در شهر افتاد كه شاه سرور مىآيد و آن غلام كه اين همه كارها كرده است با خود مىآورد . خلق شهر كار راستى استقبال كردند . جملهء خلق شهر از زن و مرد بدر رفتند .\r\nروزى ديگر شاه سرور يمنى در زير چتر مىآمد ، فيروز شاه چون آفتاب انور در ميان پسران شاه سرور يمنى مىآمد . خلق شهر از آن حسن و جمال او عجب ماندند و به انگشت به يكديگر مىنمودند و دعا و ثنا مىكردند . شاه سرور در ايوان خود فرود آمد و از براى فيروز شاه و فرخ‌زاد هم در ايوان شاه سرور جاى خوب تعيين كردند . شاه سرور در حرم درآمد ، عين الحيات پدر را استقبال كرد و دست پدر ببوسيد و از براى برادرانش بگريست كه يك برادرش را بكشمير برده بودند و يك برادرش را كشته بودند . شاه سرور گفت : اى جان پدر شكر كن كه غلام خواجه الياس بازرگان رسيد و پيروز و ميسرهء زنگى را بكشت . اگر شجاعت او نبودى ملك تعز را خراب كرده بودند [ ى 
  ] و ترا به اسيرى بكشمير بردندى . آن پهلوان جهان چه مبارزيها نمود و چه پهلوانيها كرد و قلعهء جميله را گرفت و قطير و قاطر را بسته به خدمت\r\n\r\n\r\n","description":"","footnote":"\r\n( 1 ) - در اصل : حسن\r\n","page_name":" 126 ","page_number":142},
  {"content":"\r\n\r\nمن آورد . هورنگ شاه‌زادهء زنگبار پسر كورنگ هم از بهر تو با هزار زنگى آمده بود كه ترا بستاند و بملك زنگبار برد ؛ هم آن غلام خواجه الياس آن زنگى را بكشت و آن سپاه را بشكست . آنچه او كرد رستم دستان و سام نريمان نكنند . آنگاه بسيارى تعريف فيروز شاه كرد ، هم از حسن و هم از شجاعت و سخاوت [ او 
  ] بسيارى بگفت . عين الحيات با خود گفت كسى را كه چندين تعظيم باشد او غلام نباشد . گويا چه كسى باشد و بچه كار درين مملكت آمده باشد ؟\r\nشاه سرور در حرم درآمد ، در فكر و انديشهء شاه ليث افتاد كه آن فرزند را چگونه بدست آورم ؟ درين فكر آن شب بسر برد ؛ روز ديگر بر تخت برآمد و بار داد تا جملهء امرا و وزراء درآمدند . شاه سليم با اعيان مملكت هريك بر جاى خود قرار گرفتند . نعمت كشيدند و طعام بخوردند . شاه سرور از بهر تعزيت غضنفر و بردن شاه ليث عظيم ملول بود ، در مجلس شراب نمىنشست ، چون لحظه‌يى بگدشت در سخن درآمد ، با خواجه طيفور وزير گفت : اى خواجه طيفور ، نگويى تا چه تدبير كنم ؟ شاه ليث را از دست كشميريان چون خلاص كنيم ؟ خواجه طيفور گفت :\r\nاى شاه ما را مىبايد كه سپاهى بدان طرف بفرستيم كه بضرب دست شاه ليث را بيارد . شاه سرور گفت كه در پاىتخت من كسى كه لايق اين كار باشد كه باشد كه او را روانه كنم كه اين كار بكند و فرزند مرا بياورد ؟ فيروز شاه اين سخن بشنيد ، با فرخ‌زاد گفت : اى برادر اين كار را من قبول ميكنم . فرخ‌زاد گفت : شاه‌زاده حاكمست . من نيز در خدمت مىآيم . فيروز شاه زبان بمدح شاه سرور برگشود و ملك را دعا كرد و ثناى شاه سرور بگفت ، بيت :\r\n بجز بفتح نشد تيغ تو جدا ز نيام * بجز بسعد نشد تير تو جدا ز كمان\r\nايا مظفر كشور گشاى دشمن بند * ايا مؤيد دينار بخش شهرستان \r\nاگر شاه جهانرا اجازت باشد بنده كه غلام خواجه الياسم با فرخ‌زاد سپاه برداريم\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nو بجانب كشمير رويم و آن مملكت را بگيريم و به خدمت كاران شاه سپاريم و شاه ليث را از بند ايشان خلاص كنيم و به خدمت بياريم . امرايى كه آنجا حاضر بودند جمله گفتند كه ما نيز در خدمت مرزبان برويم و اين كار را تمام كنيم . شاه سرور بفرمود تا خلعت زيبا بياوردند و در تن فيروز شاه و فرخ‌زاد كردند . آن روز بدان سخن بسر بردند تا آن روز بگدشت .\r\n\r\n","description":"","footnote":"","page_name":" 128 ","page_number":144},
  {"content":"\r\n\r\n\r\n5 ديدار فيروز شاه و عين الحيات\r\nچون شب درآمد شاه سرور در حرم درآمد ، و عين الحيات را طلب كرد و گفت : اى جان پدر ترا از بهر آن طلب كردم كه با تو مشورتى كنم تا تو چه مصلحت مىبينى ؟ يك برادرت بقتل آمد و يكى را گرفتند . اكنون در خلاص او انديشه‌يى كرده‌ايم ، اكنون در آن انديشه با تو مشورتى خواهم كردن كه عاقلان روزگار گفته‌اند ، شعر :\r\n مشورت رهبر صواب آمد * در همه كار مشورت بايد\r\nكار آنكس كه مشورت نكند * نادره باشد ار صواب آيد \r\nعين الحيات گفت : آنچه پدر بزرگوار گويد عين صواب و مسئلهء « 1 » بىجواب خواهد بودن . شاه سرور گفت : اى دختر ميخواهم كه اين مرزبانرا كه غلام خواجه الياس بازرگانست ، در پاىتخت خود او را اختيار كلى بدهم كه جوانى بس صاحب ادب و صاحب شجاعتست . در پاىتخت من كسى كه لايق آن باشد كه او را بر طرف كشمير بفرستم به غير ازو كسى نيست كه لايق اين كار اوست . [ او 
  ] و جوان ديگر كه فرخ‌زاد\r\n\r\n\r\n","description":"","footnote":"\r\n( 1 ) - مسئله در اين نسخه همه جا به همين نحو ضبط شده است نه به آن صورت كه امروز بعض متعصبان بحفظ اصول و قواعد عربى در زبان و خط فارسى ، مينويسند ( يعنى : مسأله ) .\r\n","page_name":" 129 ","page_number":145},
  {"content":"\r\n\r\nنام دارد و با شاه سليم آمده است ، دوش در بارگاه من دعوى كردند كه بما سپاهى بده كه ما بكشمير برويم و آن مملكت را بگيريم و شاه ليث را بياريم . اى جان پدر انديشه چنان كرده‌ام كه اين خواجه الياس بازرگانرا مرتبهء وزارت بدهم ، وزير دست يسار من باشد و او را با فرخ‌زاد كم‌كم مرتبت زيادت كنم ، بعد از آن سپاهى به دو دهم و او را بجانب كشمير فرستم ، باشد كه برادرت را از بند كشميريان خلاص كند و بيارد كه دلم عظيم از براى آن پسر نگرانست .\r\nعين الحيات گفت : اى پدر بزرگوار ، نظر پادشاه چون آفتابست كه چون بر سنگ تابد لعل و ياقوت شود ، اگر تو ميدانى كه اين جوان لايق اين كارست چنان بايد كردن . شاه سرور گفت : اى جان پدر ! من در سيماى اين پسر هنرهاى عجب مىبينم و عجب ميدارم ازو كه مىگويد كه من غلام خواجه الياسم و من ظاهرا در جبين اين جوان سرّ بزرگى مىبينم و آيين بزرگ‌زادگى در جبين او ظاهرست ؛ و بسيار فيروز شاه را مدح و ثنا گفت . دل عين الحيات در لرزش آمد و با خود گفت نوعى ميشد كه من اين جوان غريب را يك بار مىديدم كه اين همه هنر و خصلت ازو نشان مىدهند ، اينها نه لايق غلامان و بندگانست . دختر در انديشه كه چون كنم و او را كجا توانم ديدن . آن شب عين الحيات « 1 » در آن انديشه مىبود . آن شب بگدشت و خورشيد جمشيد طلوع كرد ، خطيب منبر فلك چهارم خطبه بنام روز روشن خواند ، و شهسوار ميدان چرخ زنگارى تاج شهريارى بر تارك سر نهاد و خاتون سپهر زبر جدى پردهء حجاب در روى كشيد و عالم روشن و خندان شد ، بيت :\r\n چو خورشيد بنمود بالاى خويش * نشست از بر برز پهناى خويش\r\nچو خورشيد برزد ز گردون درفش * دم صبح گشت از فروغش بنفش\r\nچو خورشيد تابان برآمد ز كوه * سراينده آمد ز گفتن ستوه \r\nشاه سرور بر تخت برآمد ، حكم كرد كه امرا درآيند . اول كسى كه درآمد\r\n\r\n\r\n","description":"","footnote":"\r\n( 1 ) - در اصل : شاه سرور\r\n","page_name":" 130 ","page_number":146},
  {"content":"\r\n\r\nطيفور وزير بود ، خدمت كرد و بر جاى خود قرار گرفت . شاه سليم و پسران شاه سرور شاه شجاع و شاه اسد و شاه حارث و شاه هزبر و شاه ضرغام ، امراى دولت جمله درآمدند . بعد از آن خواجه الياس بازرگان با فيروز شاه و فرخ‌زاد درآمدند و خدمت كردند و بر جاى خود قرار گرفتند . چون مجلس قرار گرفت شاه سليم بر جاى خود بنشست و امرا هريك بر جاى خود نشستند . شاه سرور بسخن درآمد ؛ با شاه سليم گفت : اى شاه سليم ! ميخواهم كه امروز از عزاى پسرم شاه غضنفر بيرون آيم و در مجلس شراب بنشينم و امراى دولتم را هر يكى را خلعت بسزا بدهم اما يك كار ديگر خواهم كردن . شاه سليم گفت : آن كار كدامست ؟ بگوى تا خدمتكاران حضرت را معلوم شود . شاه سرور گفت كه آن كار آنست كه خواجه الياس مرد دانا و خردمندست و عاقل و كامل ، ترك مسافرت بكند و ديگر از پاىتخت من جايى نرود ؛ همچنان‌كه خواجه طيفور و زير دست راست منست ، خواجه الياس وزير دست يسار من باشد و باتفاق خواجه طيفور ضبط مملكت كنند .\r\nخواجه الياس مرد عاقل بود ، در حال معلوم كرد كه اين از بهر خاطر فيروز شاهست . خواجه طيفور وزير را بغايت ناخوش آمد كه همگى مملكت شاه سرور در زير قلم او بود و اختيار كلى داشت ، اكنون شاه از براى او شريكى ديگر پيدا كرد . لابد او را عظيم سخت آمد اما محل سخن گفتن نداشت . گوش كرد كه خواجه الياس چه جواب خواهد گفتن . خواجه الياس گفت : شاه را هزار سال بقا باد ! بنده مردىام كه در مسافرت خوى كرده‌ام كه هر روز در منزلى و هر شب در مقامى باشم ، نتوانم كه يك جاى بنشينم . شاه سرور گفت كه سفر و حضر از براى فايده است پس آنچه مقصود كلى باشد اينجا حاصل شود ، رنج سفر كشيدن از بهر چه باشد ؟ خواجه الياس گفت : شاه را دولت و سعادت افزون باد ! من مرد بازرگانم ، ادب مجلس ملوك ندانم ، شايد كه از من كارى كه لايق سلاطين را شايد در وجود نيايد ، زود بقتل آيم .\r\n\r\n","description":"","footnote":"","page_name":" 131 ","page_number":147},
  {"content":"\r\n\r\nشاه سرور گفت كه من با تو شرطى بكنم كه تا هفت گناه عظيم از تو در وجود نيايد ترا گناه كار ندانم و هفت گناه بزرگ از تو در گدارنم . شاه سليم گفت : اى خواجه الياس شاه سرور شرط كرد كه هفت گناه از تو در گدارند ، ديگر هيچ بحث نبايد كردن ، وزارت شاه را قبول بايد كردن . ديگر خواجه الياس هيچ نگفت . شاه سليم برخاست « 1 » و دست خواجه الياس را بگرفت و بر بساط شاه سرور بنشاند و دوات زرين در پيش خواجه الياس بنهادند ؛ جملهء بزرگان مبارك باد گفتند و جملهء امراى دولت را خوش آمد مگر خواجه طيفور وزير را كه خوش نيامد و ناخوش آمد . كينه و دشمنى خواجه الياس در دل گرفت ، و آن دشمنى تا وقت مردن از دل بدر نكرد از حسد و حسودى ، تا عاقبت در آن حسودى بقتل آمد . استاد خوش ميگويد ، بيت :\r\n توانم آنك نيازارم اندرون كسى * حسود را چكنم كوز خود برنج درست\r\nبمير تا برهى اى حسود كين رنجيست * كه از مشقت آن جز بمرگ نتوان رست \r\nشاه سرور چون خواجه الياس بازرگان را مرتبهء وزارت داد ، فيروز شاه و فرخ‌زاد را مرتبهء بالانشينى فرمود كه بالا دست جملهء امراى پاىتخت بنشاند .\r\nآنگه بفرمود تا در خزينه برگشودند ، آن روز بسيار خلعتى در تن امراى خود كرد .\r\nفيروز شاه و فرخ‌زاد را خيلى انعام كرد و بعد از آن فرمود كه مجلس بياراستند .\r\nشاه سرور بمى خوردن مشغول شد ، بنياد عيش و عشرت كردند و مى بگردش درآوردند ، ميى كه از غايت روشنى چون پيكر ماه و مشترى تو گفتى تابانست ، و از روشنى او اوج هوا و جرم خاك درخشانست ، آبى كه با طبع آتش يكسان و در لطافت با هواى توامان ، و خاك از شعاع او رشك نگين بدخشان ، بيت :\r\n خورشيد از شعاعش بر چرخ منكسف * ناهيد از نسيمش افتاده در خمار\r\nگويى جمال ساقى از عكس روى او * درّيست در نشانده بياقوت آبدار \r\n\r\n\r\n","description":"","footnote":"\r\n( 1 ) - در اصل : برخواست\r\n","page_name":" 132 ","page_number":148},
  {"content":"\r\n\r\n روشن‌تر از ستاره و خوش بوىتر ز مشك * صافىتر از روان و به صورت چو آب نار\r\nرنگش چو ارغوان و نشاطش چو زعفران * بويش چو مشك تازه و چون عنبرين بخار\r\nلعليست ناب ناب كه درجش بود بلور * آبيست سرخ سرخ كه يشمش بود شعار \r\nميى كه صفتش گفتم در گردش درآوردند . آن روز شاه سرور عيش تمام كرد و دم بدم فيروز شاه و فرخ‌زاد را انعامها مىكرد و فيروز شاه هم در مجلس بسرهنگان ملك مىبخشيد . روزبروز مرتبهء فيروز شاه و فرخ‌زاد در مجلس شاه سرور زيادت ميشد .\r\nاما مؤلف اخبار گويد كه عين الحيات در انديشهء فيروز شاه مىبود و آرزوى آن داشت كه يك بار او را ببيند ، اين سخن را به كسى نميتوانست گفتن كه درين مهم هيچ‌كس را محرم خود نمىديد . فكر برو غالب شد ، تغيير عظيم در بشرهء او پيدا شد . در چنين غرقاب حوادث و غوغاى نوايب كه در دل داشت صبر ميكرد و ميگفت ، بيت :\r\n تنم را آرزومندى چنان كرد * كه از ديدار بيننده نهان كرد\r\nبناله مىبدانستند حالم * كنون نتوانم از سستى كه نالم\r\nاگر مرگ آيد و سالى نشيند * بجان تو كه شخص من نبيند \r\nقوت حيوانى كه تن بواسطهء او پذيرندهء نور حيات آمد سستى پذيرفت ، و قوت طبيعى كه خادم مخدوم بدنست ضعيف و مغلوب گشت و دايم از راه جگر بجويبار ديده زهاب حسرت روان مىكرد و از سر مژگان بر رخ آبى رنگ دانهء انار دويدن گرفت . دم بدم آتش از كورهء دل به چهار طاق افلاك برمىآورد ، و نم اشك از چشمهء چشم به نهان خانهء خاك فرو مىآورد ، بيت :\r\n ملخ كردار خون آلودم از باران چشم آرى * ملخ سر بر سر زانوست « 1 » خون آلود بارانى \r\n\r\n\r\n","description":"","footnote":"\r\n( 1 ) - در اصل : زانوست و\r\n","page_name":" 133 ","page_number":149},
  {"content":"\r\n\r\nگويند كه عين الحيات دايه‌يى داشت اسما نام كه عين الحيات را شير داده بود ، كه عين الحيات مادر نداشت ؛ و اين دايه دخترى داشت كه شريفه نام داشت ، كه با عين الحيات همشيره بود و دايم ملازم عين الحيات بود ، اما خيلى عاقل و خردمند بود . در صورت عين الحيات نگاه ميكرد ، آن تغيّر در بشرهء او مىديد ، ميدانست كه او را حالتى هست ، ميخواست كه اين سؤال از وى بكند كه موجب اين تغير و پريشانى چيست ؟ تا روزى در خلوت ، خالى از كنيزكان ، عين الحيات را ديد تنها ، دانست كه محل است . سؤال كرد كه اى ملكهء جهان و اى شاه خوبان ! بندهء كمينه را از حضرت ملكهء شرق و غرب عالم سؤالى هست ، بگستاخى بخواهم سؤال كردن . اكنون مدت مديدست كه تغيّرى عظيم بر بشرهء ملكه واضح مىبينم ، موجب آن تغير چيست ؟ عين الحيات گفت كه موجب اين تغير با تو بخواهم گفتن اما به شرطى كه اين سخن را مستور دارى . گفت : بجان فرمان برم . گفت : ترا معلوم است كه اكنون مدت مديدست كه در باغ جنت آباد بر آن درخت چنار در سه روز سه صورت ديديم و هيچ ندانستيم كه آن صورتها از آن كيست . و [ كه 
  ] بر درخت چنار چسبانيده . من نقاشان را در اطراف عالم فرستاده‌ام ، آن كسانى كه دعوى عشق و محبت ما ميكنند صورتهاى ايشانرا نقش كرده بر من آوردند ، هيچ كدام بدان صورت كه ما بر درخت چنار چسبانيده ديديم مانند ندارد و من ميخواهم كه معلوم كنم كه آن صورت صورت كيست ؛ تا اين غايت معلوم نشد ، اكنون ميگويند كه خواجه الياس بازرگان غلامى آورده است كه آن غلام خيلى صاحب جمال و خيلى صاحب كمال و خيلى با شجاعت و با سخاوتست و خيلى كارهاى مردانه كرده است ، و قلعهء جميله را گرفت و قطير و قاطر را بسته آورد ، و سپاه كشمير را بشكست ، پيروز و ميسرهء زنگى را كشت ، و هورنگ زنگبارى را كشت و سپاه زنگبار را شكست ، و پدرم از بهر خاطر او خواجه الياس را منصب وزارت داد و ميخواهد كه سپاهى به دو دهد و او را به طرف كشمير روانه كند تا برادرم شاه ليث را خلاص كند . كسى را كه اين همه\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nرجوليت و هنر باشد او غلام نباشد . مرا آرزوى ديدن او مىكند ، ميخواهم كه او را يك بار ببينم ، تو خواهر منى و از تو پيش من محرمتر كسى نيست ، بيا تا يكشب بر سر بالين او رويم و او را ببينيم .\r\nشريفه گفت : چون ميروى ، و چه انديشه كرده‌اى ، و او را چون توان ديدن ؟\r\nعين الحيات گفت : آن انديشه كرده‌ام كه پدرم هم درين ايوان از براى او حجره‌يى تعيين كرده است كه او با جوانى بازرگان كه با شاه سليم آمده است در آن حجره مىباشند .\r\nاز تو توقع آن دارم كه تو معلوم كنى كه ايشان در كدام حجره‌اند ؟ بيايى و مرا خبر كنى تا شبى بسر وقت او رويم و او را يك بار از دور ببينم . شريفه گفت : اين قدر سهل باشد من فردا معلوم كنم . چون آن شب گدشت شريفه از حجرهء عين الحيات بيرون آمد و بطريق عقلى سؤال كرد ، و او را معلوم شد ، آمد و با شاه خوبان عالم خبر كرد .\r\nچون عين الحيات معلوم كرد گفت : چون شب درآيد برويم ؛ صبر كردند تا شب درآمد . عين الحيات حجره را خالى كرد و آنچه از اسباب شب روى بود ، از كمند و خنجر و آنچه بدين ماند ، [ فراهم كرد 
  ] . بعد از آن خواجه صلاح را طلب كرد و گفت :\r\nاى لالا ، پرده‌يى در حجره فرود انداز ، و امشب خواب مكن و در قفاى پرده بيدار باش و هيچكس را بما راه مده ، تا وقت صبح . لالا گفت : بندگى كنم .\r\nبعد از آن عين الحيات و شريفه هر يكى نيم زرهى در بر كردند و كمند بسر چنگ آوردند و شمشير حمايل كردند . با شريفه بخم كمند بر بام شدند ، از شب يك پاس گدشته بود ؛ آن شب شبى در غايت تاريكى بود ؛ سيمرغ آفتاب در پس كوه قاف مغرب متوارى گشته بود و باز اشهب روز در آشيانهء ظلمت نهان گشته ، و زاغ شبه رنگ شب بيضهء زرين چرخ در زير بال گرفته ، و هوا در فراق خورشيد برنگ پر غراب جامهء سوگ پوشيده ، بيت :\r\n هوا اندوده رخساره بدوده * سپهر آراسته چهره بگوهر\r\nگمان بردى كه باد اندر پراگند * به روى سبز دريا برگ عبهر \r\n\r\n","description":"","footnote":"","page_name":" 135 ","page_number":151},
  {"content":"\r\n\r\n خم شوله چو خمّ زلف جانان * مغرّق گشته اندر لولوى تر\r\nمكلل گوهر اندر تاج اكليل * بتارك بر نهاده غفره مغفر « 1 » \r\nتو گفتى كه از آه دود آساى عاشقان فضاى گيتى [ را 
  ] كله بسته‌اند و روى زمانه چون نامهء عاصيان روز محشر سياه كرده ، بيت :\r\n شبى چنان بدرازى كه گفتيى « 2 » هر دم * سپهر تازه بزايد همى شبى ديگر\r\nهوا سياه بكردار قيرگون خفتان * فلك كبود بكردار نيلگون مغفر \r\nدر آن‌چنان شبى تاريك و در آن راه باريك ، آن دو دختر ماه پيكر با كمند و خنجر ميرفتند ؛ جايى كه بلند بود كمند مىانداختند ، جايى كه بشيب بود بخم كمند فرو ميرفتند ، و دست يكديگر مىگرفتند ، تا عاقبت بدان محل رسيدند كه فيروز شاه و فرخ‌زاد بودند . شريفه گفت : مقام ايشان اينست . دختر گفت : تو گرد بام مىگرد و پاس من ميدار تا من از بالاى منظره بنگرم و شريفه را بر كنار بام فرستاد ، خود در پيش آمد و گرد بنشست . از بالاى آن منظره بشيب نگاه كرد . در آن حالت فيروز شاه و فرخ‌زاد هر دو نشسته بودند و باهم شراب ميخوردند و سخن ميگفتند .\r\nسخن ايشان اين بود :\r\nفيروز شاه با فرخ‌زاد ميگفت كه اى برادر مدتى شد كه ما از ايران بيرون آمده‌ايم ، گويا پدرم ملك داراب ما را از كجا طلب كند ؟ گويا حال مادرم گهرتاج در فراق ما چون باشد ؟ هيچ خبرى از سياوش نقاش نيافتيم . فرخ‌زاد ميگفت اى شاه‌زاده ما تا كى در غربت خواهيم بودن ؟ شما چه فكر كرده‌ايد و چون خواهيم كردن ؟ فيروز شاه گفت : من در انديشهء آنم كه يك بار ديدار عين الحيات را ببينم . آن صورتى كه در ايران در خواب ديدم ، اين همان صورتست ؟ اگر اوست پس به ايران روم و لشكر بردارم و بطلب او بيايم ؛ اگر بدهد بخواهم و اگر ندهد بضرب شمشير بستانم كه درين غربت از فراق مادر و پدر عاجز شدم . تا چند تحمل كنم كه ديگر صبر\r\n\r\n\r\n","description":"","footnote":"\r\n( 1 ) - شعر از لبيبى است .\r\n( 2 ) - در اصل كفتتى .\r\n","page_name":" 136 ","page_number":152},
  {"content":"\r\n\r\nو قرارم نماند ! فرخ‌زاد گفت : اى شاه‌زاده حاليا شكر كن كه در [ ديار 
  ] معشوقه‌اى و اميد هست كه ديدار ببينى . چندين پادشاه‌زادگان بحسرت اين دولتند و ميسرشان نمىشود و ما در پاىتخت شاه سرور خيلى حرمت و عزت داريم . فيروز شاه گفت :\r\nاز آن خوف ميكنم كه كسى ما را بشناسد آنگاه كار ما مشكل شود . فرخ‌زاد گفت :\r\nاى شاه‌زاده حاليا صبر كنيم كه بصبر كار ما نيكو شود . فيروز شاه گفت : تا چند صبر كنم و تا چند صبر توان كردن ؟ شعر :\r\n گويند صبر كن كه ترا صبر بر دهد * آرى دهد وليك بعمر دگر دهد\r\nمن عمر خويش را بصبورى گذاشتم * عمر دگر ببايد تا صبر بر دهد « 1 » \r\nايشان از هر باب سخنها ميگفتند و ميگريستند . عين الحيات از آن منظر نگاه كرد ، نظرش بر فيروز شاه افتاد ، حسنى ديد خدا داده و جمالى ديد ايزد آفريده ،\r\n رويى چگونه رويى چون آفتاب رويى * مويى چگونه مويى هر حلقه پيچ و تابى\r\nچو ماه بود و چو سرو و نه ماه بود و نه سرو * قبا نبندد سرو و كله ندارد ماه \r\nچشم خون ريزش در كمان ابرو تير مژگان مىپيوست و غمزهء جادوى او نوك پيكان زهرآلود در آيينهء بصر مىنشاند . بيت :\r\n بر سمن از غاليه دارى نشان * بر قمر از مورچه دارى اثر\r\nغاليه تا چند كشى بر سمن * مورچه تا چند نهى بر قمر \r\nجوانى ديد كه ماه در خدمت آن خورشيد ديدار سوسن‌وار كمر مىبست ، و عطارد بقلم مشك‌بار گلبرگ عارض او مىنگاشت . عارض او خليفهء حسن است زين سبب سياه مىپوشد ، ناهيد حلقهء بندگى او در گوش مىكرد و خورشيد از رشك گلنار رخسارش در عرق تشوير مىنشست و بهرام از نرگس نيم خوابش بجان امان مىخواست . بيت :\r\n\r\n\r\n","description":"","footnote":"\r\n( 1 ) - شعر از دقيقى است .\r\n","page_name":" 137 ","page_number":153},
  {"content":"\r\n\r\n خواب چشم نرگسينش در سحر سحر آزماى * تاب زلف عنبرينش بر سمن سنبل فشان \r\nو مشترى از شرم نور چهرهء لاله رنگش از بساط چرخ مهرهء ضيا باز مىچيد و كمند مشكين از طوق كيوان و منطقهء جوزا مىگشاد . شعر :\r\n لاله با روى درفشان وى اندر وحشت * مشك با زلف پريشان وى اندر پيكار\r\nاين همى گفت كه رنگ من از آن روى بده * و آن همى گفت كه بوى من از آن زلف بيار \r\nو خط زاغ پيكر او سايه بر شهپر طوطى مىانداخت و گرد شمشاد و بنفشهء عارض او جولان مىكرد . عين الحيات كه آن صورت بديد و آن جمال مشاهده كرد همان صورت كه در باغ جنت آباد ديده بود بديد ، عقل از سرش بدر رفت و بخار عشق و محبت از دلش بر دماغش زد ، از پاى در افتاد و بىخود شد . شريفه از دور بديد ، دويد بر بالين عين الحيات آمد . ديد او را از هوش رفته ، سر او را از زمين برداشت و بر ران نهاد و جبينش را مىماليد تا عين الحيات به خود آمد . گفت اى شريفه برخيز تا برويم كه محل نشستن نيست . شريفه دست عين الحيات بگرفت تا برخاست « 1 » افتان و خيزان با شريفه همراه شد . شريفه گفت : اى ملكه ترا چه رسيد كه چنين از پاى درآمدى و بىخبر شدى ؟ عين الحيات گفت از آن منظر نگاه كردم كه تا آن غلام را ببينم ، بخارى از زير بر دماغم زد و سرم بگرديد ، چشمم سياه شد و از پاى درافتادم . اين ميگفت و هر دو ميرفتند .\r\nتقدير چنان بود ، مگر غلامى « 2 » از غلامان شاه سرور با كنيزكى سر گرم بود ، وعده با او كرده بود كه امشب بر بالاى فلان بام همديگر را ببينيم . آن غلام پيشتر آمده بود و در مقامى « 3 » كه قول كرده بود ايستاده بود و كنيزك نمىآمد و غلام انتظار مىكشيد . ميخواست كه برود باز ميگفت بيايد ، اين مىگفت « 4 » و در\r\n\r\n\r\n","description":"","footnote":"\r\n( 1 ) - در اصل : برخواست .\r\n( 2 ) - در اصل غلامى را .\r\n( 3 ) - در اصل : در مقام .\r\n( 4 ) - در اصل :\r\nاين بگفت .\r\n","page_name":" 138 ","page_number":154},
  {"content":"\r\n\r\nوعده‌گاه ايستاده بود و انتظار محبوب مىكشيد . هنوز آن كنيزك نيامده بود . غلام در انتظار بود كه از ناگاه عين الحيات و شريفه پيدا شدند كه به خانه ميرفتند . آن غلام ايشانرا بديد ، تصور كرد كه مگر دزدانند كه بدزدى آمده‌اند . از بهر خود تصور فرصتى كرد ، پيش آمد و سر راه بر ايشان گرفت كه : هى ! چه كسانيد كه درين نيم شب بر بام ايوان شاه سرور مىگرديد ؟ عين الحيات چون آن بديد تيغ بركشيد و بر ميان آن غلام زد كه چون خيارش بدونيم كرد . غلام دو پاره در افتاد .\r\nعين الحيات و شريفه در گدشتند . شريفه گفت : اى ملكه اين غلام را بىگناه چرا كشتى ؟ عين الحيات گفت : اگر او را نمىكشتم موجب رسوايى ميشد ، او را كشتم تا ما رسوا نشويم . شريفه گفت : نيكو كردى . اين ميگفتند و ميرفتند تا بر بام ايوان خود آمدند و بخم كمند فرود آمدند . چون در حجرهء خود درآمدند عين الحيات رو در شريفه كرد و گفت : اى خواهر آن صورتها را كه به تو سپرده‌ام بياور . در حال شريفه آن سه صورت را حاضر كرد و در پيش عين الحيات آورد و بنهاد . عين الحيات بگشود و در آن صورتها نگاه كرد ، آن سه صورت را بديد ، همان صورت آن جوان را ديد و همان صورت آن جوان بود . عين الحيات در انديشه افتاد كه اين چه حاليست ؟\r\nاين صورتها مىماند به صورت اين جوان كه غلام خواجه الياس بازرگانست ! باز با خود انديشه كرد كه مگر من غلط كرده‌ام ، امشب بروم و تحقيق كنم . با شريفه گفت : اى خواهر ما بدان رفتيم كه اين غلام خواجه الياس را ببينيم ، مرا آن واقعه دست داد ، او را نديديم . امشب برويم و او را ببينيم . شريفه گفت : ملكه حاكمست .\r\nاما مؤلف اخبار گويد كه آن شب چون روز شد غلامان و پاسبانان كه بر بام آمدند آن غلام را ديدند كه چون خيار به دو نيمه كرده بودند . عجب ماندند كه اين غلام شاه سرور را كه كشته است ؟ بناكام اين خبر بملك سرور كردند كه امشب از غلامان خاص شاه غلامى را بر بام سراى ملك به دو نيمه زده‌اند . شاه سرور عجب ماند كه اين كار كه كرده باشد ؟ پاسبانان را طلب [ كرد 
  ] و ازيشان بغضب تمام\r\n\r\n","description":"","footnote":"","page_name":" 139 ","page_number":155},
  {"content":"\r\n\r\nسؤال كرد كه اين چه حاليست كه از غلامان من غلامى كشته‌اند ؟ ايشان گفتند كه ما ازين معنى خبر نداريم ، ما تا روز بيدار بوديم ، از پيش ما كسى نگدشت و نديديم . شاه گفت كه بيدار و هشيار باشيد ، آنكس كه اين كار كرده است البته بدزدى آمده است ، و هيچ نبرده است . شايد كه دگر بيايد . شاه سرور حكم كرد كه امشب چهار غلام در كمين بنشينند ، شايد كه امشب نيز بيايد .\r\nمؤلف اخبار چنين روايت مىكند كه چون شب درآمد عين الحيات را باز آرزوى ديدار يار شد ، در حرم را به لالا سپرد و خود و شريفه اسباب عيارى و شب روى برداشتند و باز بدان راه كه دوش رفته بودند روانه شدند تا بر سر آن بام آمدند كه فيروز شاه و فرخ‌زاد هر دو شراب ميخوردند و باهم سخن ميگفتند . عين الحيات و شريفه بر بام آمدند و از آن روزن بشيب نگاه مىكردند ، آن هر دو جوانرا چون شمس و قمر ديدند كه در پهلوى هم نشسته بودند و مى مىنوشيدند و سخنهاى گدشته مىگفتند . عين الحيات با شريفه گفت : اى خواهر اين جوان بكه مىماند ؟\r\nشريفه گفت : اى ملكه اين جوان درست بدان صورت مىماند كه در باغ جنت آباد بر درخت چنار چسبانيده بودند . عين الحيات گفت كه رحمت بر نظرت باد . راست گفتى كه هيچ فرقى نيست ، اين جوان به عين « 1 » آن صورتست . برخيز تا به خانه رويم و درين معنى فكرى بكنيم كه اين چه حاليست .\r\nپس برخاستند و باز رو بوثاق نهادند تا بدان محل رسيدند كه آن چهار غلام در كمين نشسته بودند ، كه در وقت آمدن هنوز نيامده بودند ، كه اول شب بود .\r\nچون عين الحيات با شريفه رسيدند آن چهار كس از كمين بيرون جستند و سر راه بر آن دو كس گرفتند و نعره برايشان زدند كه اى دزدان چه كسانيد كه دوش آمديد و يك غلام از غلامان شاه را كشتيد ؟ باز امشب بچه كار آمده‌ايد ؟ يكى پيش دويد تا گريبان عين الحيات را بگيرد . شاه خوبان تيغ بركشيد و يك ضرب\r\n\r\n\r\n","description":"","footnote":"\r\n( 1 ) - در اصل : بعنى\r\n","page_name":" 140 ","page_number":156},
  {"content":"\r\n\r\nتيغى بر فرق آن كس زد كه تا بند كمرش درهم شكافت ، آه از جانش برآمد ، آن سه غلام ديگر چون آنچنان ديدند دست بخنجر بردند و بر عين الحيات دويدند .\r\nشاه خوبان تيغ ديگر بزد و غلام ديگر را بكشت ، آن دو ديگر چون چنان ديدند بترسيدند ، خواستند كه از عين الحيات بگريزند ، نتوانستند عاقبت هر چهار بقتل آمدند .\r\nعين الحيات و شريفه بسلامت گدشتند تا بوثاق رسيدند . عين الحيات حكم كرد كه آن صورتها را بياور . شريفه در حال برفت و بياورد و در پيش عين الحيات بنهاد . عين الحيات برگشود و نيك نظر كرد . همان صورت غلام خواجه الياس بازرگانرا ديد . با شريفه گفت : اى خواهر نيك نگاه كن كه ازين صورتهاى بىجان تا اين غلام خواجه الياس هيچ تفاوتى نيست . شريفه گفت : بلى چنين است كه ملكه مىگويد ، به عين « 1 » همان صورتست . عين الحيات گفت اكنون بيا و بگو كه اين چه معنى دارد كه « 2 » اكنون قريب يكسال باشد كه ما اين سه صورت را در باغ جنت آباد يافتيم ، اكنون بعد از يكسال صاحب اين صورتها بنام غلامى آمده است ، البته درينجا سرّى و حكمتى هست . اكنون مصلحت در آنست كه فردا شب برويم و خود را به دو بنماييم و بلك اين صورتها را به دو بنماييم و از وى سؤال كنيم كه اين صورتها را صاحبش را هيچ ديده‌اى ؟ تا صورت خود را ببيند ، بنگريم كه چه ميگويد . از سخن گفتن او معلوم كنيم كه او درين ديار بچه كار آمده است . شريفه گفت : اى ملكه اين مشكل كاريست كه تو در پيش گرفته‌اى ، درين كار سر در خطرست ، نعوذا « 3 » باللّه اگر پدرت با برادرانت ازين حال آگاه شوند بيم هلاك باشد ، و ديگر درين دو شب پنج غلام پدرت را كشتى بعد از آن اگر بدانند كه تو كشته‌اى اين غلامانرا ، موجب هزار رسوايى باشد . و ديگر غلامى كه باشد كه تو بتفرج او روى و خود را به دو بنمايى ، ازين در گذر كه اين نه فكريست كه تو كرده‌اى . عين الحيات گفت : اى خواهر مرا غرضى ديگرست كه من بتحقيق ميدانم كه اين جوان غلام نيست . او شاه‌زاده‌ايست ،\r\n\r\n\r\n","description":"","footnote":"\r\n( 1 ) - در اصل : بعنى\r\n( 2 ) - در اصل : كه ما\r\n( 3 ) - ظ : عياذا ، يا : نعوذ\r\n","page_name":" 141 ","page_number":157},
  {"content":"\r\n\r\nالبته درين شهر بكارى آمده است و اين نام بر خود نهاده است تا او را نشناسند و كسى نداند كه او كيست ، اگر نمىآيى تو دانى ، من البته بخواهم رفتن تا بحقيقت اين حال معلوم كنم . شريفه گفت : اى ملكه هزار جان من فداى تو باد ! من براى خود نمىگويم ، اگر من نباشم بايد كه وجود تو بسلامت باشد . هر كجا كه تو ميروى من با تو مىآيم . چون سخن مرا قبول نميكنى اين سخن را بارى با مادرم بگوى كه او زنى كهنه است و بسيار نيك و بد در عالم ديده است . عين الحيات گفت روا باشد . بدان سخن آن شب بسر بردند تا روز برآمد و عالم روشن شد .\r\nاين خبر در ايوان شاه سرور افتاد كه امشب بر بام ايوان ملك چهار غلام را كشته‌اند . اين خبر بشاه سرور كردند . شاه سرور عظيم در غضب رفت ، از سر غضب تمام بر تخت برآمد و حكم كرد كه جملهء اكابر دولت از صغار و كبار درآمدند و هريك بر جاى خود قرار گرفتند . شاه سرور عظيم ملول بود ، خواجه طيفور وزير سؤال كرد كه اى شاه موجب ملالت چيست ؟ [ شاه 
  ] سرور گفت كه دو شبست كه بر بام ايوان من دزدان مىآيند ، يك شب يك غلام را كشتند و امشب چهار غلام مرا كشتند ، نمىدانم كه اين بىادبى كه كرده است ؟ طيفور وزير گفت كه از خزينهء شاه چيزى برده‌اند ؟ گفتند نه ! طيفور گفت : اگر دزدان مىبودند البته چيزى مىبردند ، پس معلوم مىشود كه نه از براى مال مىآيند . نيكو تفحص مىبايد كردن . حكم كردند كه پاسبانانرا طلب كردند و اين معنى سؤال كردند . ايشان گفتند : ملك را بقا باد ! ما همه شب بيداريم ، هيچكس نديديم ، به مثل مور نميتواند كه از پيش ما بگذرد ، امشب نيكوتر تفحص كنيم . طيفور حكم كرد كه بيرون ايوان هزار و دويست كس چراغها و مشعلها بركنند و گرد بر گرد ايوان بگردند و حاضر باشند ، شاه سرور گفت كه هركس از آن دزدان خبرى بيارد او را خلعت و انعام بدهم . طيفور گفت : امشب ده كس در ميان بام در كمين بنشينند ، اگر ديگر بيايند ايشان را بگيرند . چون ازين كارها فارغ شدند بعيش مشغول شدند .\r\n\r\n","description":"","footnote":"","page_name":" 142 ","page_number":158},
  {"content":"\r\n\r\nروايت كرده‌اند كه شاه سرور ميخواست كه فيروز شاه و فرخ‌زاد را در طلب شاه ليث بكشمير فرستد و هر روز مرتبهء ايشانرا مىافزود . روزبروز او را بالاتر مىنشاند و در ميانهء مى خوردن هر روز انعامات جايز ميداشت و ايشان هم در مجلس به خدمت‌كاران مجلس بخش ميكردند . فيروز شاه از حكايت دزدان و قتل غلامان شنيد و معلوم كرد .\r\nراوى داستان روايت كند كه چون شب درآمد عين الحيات شريفه را گفت :\r\nبرخيز و دايه‌ام طلب كن . شريفه پيش مادرش اسما آمد و گفت : اى مادر شاه خوبان ترا ميخواند . دايه برخاست و پيش عين الحيات آمد و خدمت كرد و بر جاى خدمت بنشست . عين الحيات حجره از اغيار خالى كرده بود . گفت : اى دايه ترا از آن طلب كردم كه با تو مصلحتى خواهم ديدن و در آن كار با تو مشورتى خواهم كردن .\r\nدايه گفت : آنچه رأى ملكهء مشرق و مغرب بر آنست ما نيز برآنيم . گفت : اى دايه بدان و آگاه باش كه جوانى درين مملكت آمده است و ميگويد كه من غلام الياس بازرگانم و كارهاى عجيب از براى پدرم كرد ، قلعهء جميله را گرفت و قطير و قاطر را بسته به خدمت پدرم آورد و سپاه كشمير را بشكست ، پيروز زنگى و ميسرهء زنگى را كشت ، و پسر شاه زنگبار را نيز بكشت و از بهر خاطر او پدرم خواجه الياس بازرگانرا مرتبهء وزارت داد . پدرم اين غلام را بالاى دست همهء بزرگان بنشاند ، اكنون پدرم در كارسازيست ، ميخواهد كه سپاهى به دو دهد و او را بجانب كشمير روانه سازد و برود و آن مملكت كشمير را بگيرد و برادرم شاه ليث را بيارد . هركس را كه عقلى و دانشى باشد معلوم كند كه او غلام نباشد كه اين‌چنين كارها از دست غلامى برنيايد ، بلك او بزرگ‌زاده و شجاع‌زاده‌يى باشد . ما را تحقيق شده است كه او غلام نيست ، نعل باژگونه زده است و خود را بكسوت غلامان درآورده است ، و درين مملكت بكارى بزرگ آمده است ؛ و ازين عجب‌تر آنست كه اكنون مدت يكسال\r\n\r\n","description":"","footnote":"","page_name":" 143 ","page_number":159},
  {"content":"\r\n\r\nباشد كه ما در اول سال سه صورت بر درخت چنار در باغ جنت آباد « 1 » ديديم ؛ تو كه دايهء منى گفتى كه اين صورت بنى آدم نيست ، بدين صورت آدمى نباشد ، ما باور كرديم ؛ اكنون اين غلام الياس بازرگان درست بدين سه صورت مىماند و اين صورتها بعينه بدين غلام مىماند . دايه گفت : ترا چون معلومست ؟ گفت : از آن معلوم داريم كه ما دو شب بشب‌رويى « 2 » رفتيم و از بالاى پنجره صورت اين جوانرا ديديم كه با فرخ‌زاد شراب مىخورد ، هيچ فرقى نميتوان كردن ، فرق چنين است كه اين صورتها جان ندارد و او جان دارد . ما ميخواهيم كه درستى اين معنى را معلوم كنيم ، مبادا كه به جهت اين جوان فتنه‌يى درين مملكت پديد آيد . دايه گفت : چه انديشه كرده‌ايد ؟ بگوئيد !\r\nراوى داستان گويد كه عين الحيات گفت از تو پنهان نخواهيم كردن ، امشب اين سه صورت را خواهيم برداشتن و پيش وى رفتن و اين سه صورت را به دو نمودن و ازو سؤال كردن كه اين سه صورت از آن كيست ؟ تا بنگريم كه چه جواب ميدهد . دايه گفت : اى ملكه درين كار خطرى و رسوايى عظيم باشد « 3 » ، زينهار كه نيك احتياط كنيد ! عين الحيات گفت : ملالتى نخواهد بودن . چندان صبر كردند كه يك پاس از شب گدشت ، عين الحيات برخاست ، سپر در گردن انداخت و تيغ حمايل كرد و كمند در بازو انداخت و بر بام برآمد ، بام به بام مىجستند و ميرفتند . چون هنوز اول شب بود ، هنوز كسى در كمين نيامده بود . ايشان روان شدند تا بدان بام رسيدند كه ايشان در شيب بودند . گويند كه در آن حالت فيروز شاه با فرخ‌زاد گفت : اى برادر امشب آرزوى آن دارم كه لحظه‌يى بخواب مشغول شوم ، باشد كه ديدار دوست در خواب ببينم . چون به بيدارى ميسرم نميشود . پس هر دو در خواب شدند . اما فيروز شاه را خواب نمىبرد خود را بخواب ميداد ، اما خواب كجا و عاشق كجا ؟ شعر :\r\n\r\n\r\n","description":"","footnote":"\r\n( 1 ) - درينجا « سه صورت » تكرار شده است .\r\n( 2 ) - يعنى : شب‌روى .\r\n( 3 ) - در اصل : دارد .\r\n","page_name":" 144 ","page_number":160},
  {"content":"\r\n\r\n شب دراز خيال تو ميكنم تحرير * بسوزن مژه بر كارگاه بينايى \r\nديدهء خون‌بار از ديدن چهرهء وصال بىبهره گشت و بسان چشم عشاق و دل مشتاق بىخواب و بىقرار مانده ، گفتى اين چشم جهان بين چون چشمهء « 1 » عبهر دست از لذت خواب شسته و يا مانند چشم اختر قرين و رهين سهر گشته ، شعر :\r\n چه بودى گر بخفتى ديدگانم * ترا ديدى بخواب اندر روانم \r\nدرين حالت عين الحيات و شريفه هر دو بر بام ايوان رسيدند ، از بالاى منظره « 2 » بشيب نگاه كردند . فيروز شاه و فرخ‌زاد را هر دو خفته ديدند . عين الحيات گفت : بشيب رويم ! راه بشيب رفتن نبود . عين الحيات گفت : بخم كمند بشيب بايد رفتن . عين الحيات اول شريفه را بخم كمند بشيب فرو گداشت و او نيز در عقب شريفه فرود آمد . در آن حالت شاه‌زاده فيروز شاه از خواب بيدار شد ، ديده را بر گشود ؛ دو وجود را ديد كه بخم كمند از بالاى آن ايوان فرود آمدند ، تصور كرد كه مگر دزدانند كه بخانهء وى بدزدى آمده‌اند ، از زير چشم نگران بود . چون عين الحيات و شريفه فرود آمدند همانجاى بايستادند ، از دور نگاه مىكردند . عين الحيات با شريفه گفت كه حريفان در خوابند ، چون كنيم ؟ شريفه گفت تيغها برگشاييم و آنگاه پيش رويم . پس تيغها برگشودند و از دور بنهادند . آنگاه نرم نرم پيش مىآمدند . فيروز شاه دانست كه دزد نيستند . شاه‌زاده بر خود بجنبيد ، ايشان بايستادند .\r\nشاه‌زاده برخاست و نيكو بنشست . بالاى سر شاه‌زاده تيغ بود ، بركشيد و نعره بريشان زد كه چه كسيد كه ناخوانده از راه بام فرود آمديد ؟ مگر دزدانيد كه هر شب مىآييد و از غلامان شاه سرور ميكشيد ؟\r\nشريفه گفت كه ما دزد نيستيم و بدزدى نيامده‌ايم ، ما پاسبانيم كه گرد\r\n\r\n\r\n","description":"","footnote":"\r\n( 1 ) - ظ : چشم\r\n( 2 ) - در اين كتاب منظره و منظر چند بار بمعنى روزن آمده است . چنان كه پيش ازين ديده شد .\r\n","page_name":" 145 ","page_number":161},
  {"content":"\r\n\r\nايوان ملك پاس ميداريم . آرزوى صحبت تو كرديم ، لحظه‌يى در صحبت تو خواهيم نشستن كه ديدار عزيزت را ببينيم . فيروز شاه در وضع ايشان نگاه كرد ، هر دو جامهء شب‌روى و عيارى در برداشتند و نقاب سياه از پيش رو درآويخته بودند و هريك خنجرى قبضه در زر در ميان زده ، در برابر فيروز شاه بنشستند .\r\nفيروز شاه با خود گفت كه اين دو وجود خاص از براى ديدن ما آمده‌اند .\r\nقدحى شربت بالاى سر شاه‌زاده نهاده بود ، برداشت و گفت : حاليا از راه آمده‌ايد ، شربتى نوش كنيد . شريفه آن شربت از دست شاه‌زاده بستد و بدست عين الحيات داد .\r\nعين الحيات نقاب برانداخت ، آن روى چون ماه و خالهاى سياه و ابروى چون كمان ! گفتى آفتاب رخسارش از عنبر سارا سايه‌بان باز گسترده ، و ماه ديدارش به شكل دام ماهى از زره داودى سلب ساخته ، زلف زره‌ساى او سايه بر عارض خورشيد رخشان مىانداخت ، و رايت سپيدى روز پرچم سياه مىپوشيد ، و بر گوشهء ماه تمام دام غاليه فام نهاده ، و بر روى زهره و پروين نقاب عنبرين بسته ، و سنبل تابدارش گرد شمشاد عذارش حلقه مىكشيد و طرهء مشك بارش بر صحيفهء سيم ساحرى مىنمود . بيت :\r\n طره برافگن از جبين از پى آنكه سايه‌اش * جبههء آفتاب را مشك نقاب مىدهد \r\nو زلف بىقرارش آرام دل عاشقان آمده ، بيت :\r\n زلف او ماند بچوگان و زنخدانش بگوى « 1 » * گوى چون كافور باشد غاليه چوگان بود \r\nگويند كه چون فيروز شاه در اول نظر او را ديد بشناخت ، كه آن سه خال مشكين دو بر رخساره و يكى در چاه زنخدان داشت ، كه در ايران در خوابش ديده بود ، و اينهمه سرگردانى از بهر او كشيده بود ؛ چون او را بديد بشناخت اما به مردى تحمل كرد تا عين الحيات شربت بنوشيد و باز بدست شريفه داد . شريفه نيز اندكى نوش كرد باز بدست فيروز شاه داد . بعد از آن عين الحيات بسخن درآمد ، لعل لبش كه هزار دل به زير نگين داشت ، بيت :\r\n\r\n\r\n","description":"","footnote":"\r\n( 1 ) - در اصل : چو گوى\r\n","page_name":" 146 ","page_number":162},
  {"content":"\r\n\r\n گر شكر طعم لبش بشناختى * از خجالت چون نمك بگداختى\r\nعارض از كافور و زلف از مشك داشت * آب حيوان از لبش لب خشك داشت\r\nفتنه را بيدارى پيوست بود * زآنكه چشم نيم خوابش مست بود \r\nعين الحيات با صد چندين حسن و جمال ، و غنج و دلال زبان برگشاد و گفت :\r\nاى ورنا ! ما بنزديك تو بحاجتى آمده‌ايم . بدانكه ما را مشكلى واقع شده است ، كسى ميطلبيم كه مشكل ما را حل كند و گره از كار ما بگشايد . ما شنيده‌ايم كه تو جوان جهان گشته‌اى و عالم ديده و پهلوان و شجاعى ، به همه هنرى آراسته‌اى . امشب به تصديع تو از بهر آن آمده‌ايم كه مشكل خود را بر تو عرض كنيم ، اگر بگشايى و مراد ما را برآرى و مقصود ما را حاصل كنى ترا نيز از ما اگر مقصود و مرادى باشد ما برآريم . فيروز شاه گفت : بگوييد اگر دانم و توانم هيچ تقصيرى نكنم . عين الحيات اشاره بشريفه كرد كه بنماى تا چه گويد . شريفه آن سه صورت را در حريرى پيچيده و بمشك و گلاب آلوده در پيش فيروز شاه بنهاد . گفت : اى جوان برگشاى ! بر گشاى تا بنگرى كه در ميان اين حرير چيست . فيروز شاه برگشود و آن سه ورق را بيرون آورد .\r\nفيروز شاه نگاه كرد صورت خود را ديد كه نقش كرده بودند در دو محل رزم و در يك موضع در محل بزم نشسته ، در حال معلوم كرد كه اين دست برد سياوش نقاش است كه پيشتر آمده بود . لحظه‌يى تأمل كرد ، بعد از آن گفت كه شما را از نمودن اين صورتها چه مقصودست ؟ گفتند كه مقصود ما آنست كه معلوم كنيم كه صاحب اين صورت را جايى ديده‌اى يا كسى را مشاهده كرده‌اى كه بدين صورت مىماند ؟ فيروز شاه گفت كه صاحب اين صورت را نديده‌ام و از كس نشنيده‌ام .\r\nعين الحيات با خود گفت كه اين جوان صاحب صورت را نمىشناسد ، مگر هرگز آيينه بدست نگرفته است و خود را در آيينه نديده است كه خود را نمىشناسد ؟\r\nباز عين الحيات بسخن درآمد و گفت : اى جوانمرد نيك فكرى بكن كه\r\n\r\n","description":"","footnote":"","page_name":" 147 ","page_number":163},
  {"content":"\r\n\r\nصاحب اين صورت را كجا ديده‌اى ؟ البته ما ميدانيم كه تو صاحب اين صورت را ديده‌اى و او را مىشناسى ، ما را از صاحب اين صورت خبرى بگوى . فيروز شاه گفت اول شما بگوييد كه اين صورت از كجا بدست شما افتاد و بگوييد كه شما چه كسانيد و از پرسيدن اين مسئله چه غرض داريد ؟ هر گاهى كه شما راست بگوييد من نيز از حال اين صورت هرچه بدانم بگويم .\r\nعين الحيات باز آن دو لب لعل شكرين را بگشود و آن دندانهاى چون مرواريد را بنمود و گفت : اى ورناى غريب ، ترا چه از آن كه ما چه كسانيم و از پرسيدن اين مسئله چه غرض داريم ؟ ما از تو سؤالى ميكنيم كه اين صورت كيست ، اگر ميدانى راست بگوى و هيچ پوشيده مدار ، ما نيز مراد ترا برآريم . فيروز شاه گفت كه مراد من از شما همين است كه شما راست بگوييد كه شما چه كسانيد و اين صورت بدست شما از كجا افتاده است ؟ تا شما راست نگوييد هيچ ممكن نيست كه من نيز راست بگويم . عين الحيات گفت به شرطى من راست بگويم كه تو نام ما را پيش كسى راست نگويى و نام ما را پنهان دارى و راز ما را پيش كسى نگشايى .\r\nفيروز شاه گفت نگويم . گفتند سوگند ياد كن ! فيروز شاه گفت : به حق خالق خلق و رازق رزق ، به حق معبود بىچون و چگونه ، بيت :\r\n قسم به خالق بيچون‌كه خلق كرد مهيا * قسم برازق رزقى كه رزق كرد مقسم\r\nبعارفان محقق به اولياى موحّد * بانبياى مطهر باولياى مكرم \r\nكه راز شما را با كس نگويم . چون عين الحيات اين سوگند بشنيد ، دلش قرار گرفت و گفت : اى ورناى نيكوروى ! بدان و آگاه باش كه من دختر شاه سرورم ، پادشاه‌زادهء يمن ، نام من شاه خوبان عالم ، عين الحيات است . مرا بيرون شهر تعز باغى هست كه آن باغ را باغ جنت آباد ميگويند ، و در آن باغ حوضى هست و بر كنار آن حوض درختى چنارى بغايت بزرگ برآمده است ؛ ما سه صباح اين سه صورت را بر آن درخت چنار چسبانيده ديديم ، اكنون مدت يكسال باشد ، بهر كس كه نموديم و از هركس\r\n\r\n","description":"","footnote":"","page_name":" 148 ","page_number":164},
  {"content":"\r\n\r\nكه سؤال كرديم هيچ‌كس مشكل ما را نگشود ، اگر تو ميدانى تو بگوى كه ما نيز شرط خدمت تو بجاى آوريم .\r\nفيروز شاه را چون تمام معلوم شد كه او كيست برخاست و خدمت كرد و شرط ادب بجاى آورد و زبان بمدح و ثناى شاه خوبان بگشود و ثناى لايق ادا كرد كه آفتاب سعادتت از برج دولت تابان باد و ماه ديدارت بر سپهر كامرانى درفشان باد ، عمرت دراز و دولتت افزون باد . شعر :\r\n تو دايم تازه باش اى سرو آزاد * سرت سبز و رخت سرخ و دلت شاد\r\nجهان خرم به روى صبح خندت * فلك در سايهء سرو بلندت \r\nتا دايره دوّار در گرد اين سپهر دولابى گردانست ، بقاى شهريار باد ! بيت :\r\n عمرت دراز باد كه چرخ عطيه بخش * از هر عطيه‌يى كه دهد عمر خوشترست \r\nملكهء جهان معذور دارد كه اين كمينهء غريب نشناختم ، بر روى مبارك شما دلير سخن گفتم ، بيت :\r\n نشناختمت ز روى معنى * عيبم مكن الغريب اعمى \r\nشريفه گفت : تو او را چه‌شناسى ؟ كه به غير پدر و برادرانش كسى روى او را نديده است . اكنون كه دانستى راست بگوى كه صاحب اين صورت را ديده‌اى و از صاحب اين صورت چه خبر دارى ؟ باز فيروز شاه زبان بمدح و ثنا برگشود و گفت بيت :\r\n جهان بكام و فلك بنده و ملك داعى * اميد تازه و دولت قوى و بخت جوان\r\nفتوح سوى يمين و سعود سوى يسار * سپهر پيش ركاب و زمانه زير عنان \r\nملكهء جهانرا و شاه خوبانرا معلوم باشد كه در ايران شهر پادشاهى هست كامكار ، و ملكى نامدار و شهريار عادل و خسرو كامل كه او را ملك داراب بن ملك بهمن اسفنديار ميگويند و تمام ايران زمين در زير فرمان اوست و او پسرى دارد فيروز شاه نام « 1 » ، و ملك داراب عالم به چشم اين فيروز شاه مىبيند ، و جهان از بهر او\r\n\r\n\r\n","description":"","footnote":"\r\n( 1 ) - در اصل : دارد تكرار شده است .\r\n","page_name":" 149 ","page_number":165},
  {"content":"\r\n\r\nميخواهد ، اين صورت اوست . عين الحيات گفت : تو او را ديده‌اى ؟ گفت : بلى ديده‌ام و در مجلس او بسيار نشسته‌ام و از احوال او نيك خبر دارم . عين الحيات گفت : اين فيروز شاه اكنون بكجاست ؟ اگر از حال او خبر دارى بگوى . فيروز شاه گفت : اى شاه خوبان : بدان و آگاه باش كه اين فيروز شاه اكنون در ملك پدرش ملك داراب نيست ، سر در غربت نهاده است و از براى مطلوب خود ترك پدر و مادر خود كرده ، و ترك ملك و پادشاهى كرده ، گرد جهان مىگردد و مطلوب خود را ميطلبد .\r\nعين الحيات گفت : مطلوب او چيست كه به جهت مطلوب ترك پدر و مادر و مملكت و سلطنت كرده است و سر در غربت نهاده است و مادر و پدر را محروم كرده است ؟ فيروز شاه گفت : بنده از حال او نيكو معلوم دارم ، اما در حضرت ملكهء جهان بى ادبيست تقرير كردن ، اگر اجازت حضرت نافذ مىشود آنچه از حال آن جوان غريب سرگشته ، از خان و مان آواره گشته [ دانم 
  ] بگويم . عين الحيات گفت كه هيچ دقيقه‌يى فرومگدار . گفت بالسمع و الطاعة ، بگويم و منت بر جان دارم . اكنون بشنو تا بگويم سرگدشت آن جوان مهجور غريب از خان و مان دور !\r\nبدان و آگاه باش كه اين فيروز شاه را بيرون شهر ايران شهر باغى هست كه آن باغ را جنت آباد ميگويند و در آن باغ با استادى كه وزير پدرش ملك دارابست كه او را طيطوس حكيم ميگويند ، و جوانى كه پهلوان‌زادهء پاىتخت پدرش ملك دارابست ، كه او را فرخ‌زاد ميگويند ، كه از نسل رستم زالست ، در آن باغ دايم بعيش و عشرت بسر مىبردند . از قضاى خداى تعالى اين فيروز شاه شبى از شبها در خواب ديد نگارى را كه همهء وصافان عالم از وصف جمال او عاجز آيند . بدين حسن و جمال بخواب اين فيروز شاه آمد ، چون فيروز شاه او را در خواب بديد ، يكدل نه به صد هزار دل و جان برو عاشق زار شد و در خواب به دو گفت كه اى سلطان خوبان چه كسى و از كجايى كه اين كلبهء احزان ما را بقدم مبارك مشرف كرده‌اى ؟\r\nگفت : نشانم اينست كه بر رويم سه خال مشكين است كه خداى تعالى بيد قدرت\r\n\r\n","description":"","footnote":"","page_name":" 150 ","page_number":166},
  {"content":"\r\n\r\nآفريده است ، و نامم عين الحياتست . چون فيروز شاه اين خواب ديد بامدادان عظيم عاشق و حيران و مشوش خاطر و پريشان دل بيدار شد ، و اين خواب را با طيطوس حكيم گفت كه من چنين خوابى ديده‌ام . حكيم گفت : شايد كه اين خواب وسوسهء شيطان باشد ، بدين خواب التفاتى نبايد كردن .\r\nدرين حال بازرگانى سياوش نقاش نام از ملك يمن رسيد . چون از صورت حال معلوم كرد ، گفت : احوال من بگويم . به زانو درآمد و احوال شهر تعز و شاه سرور و فرزندانش [ بگفت 
  ] كه هفت پسر دارد ، تا بصفت شما رسيد ، بنياد صفت و ستايش شما كرد و گفت نام آن خداوند شاه خوبان عين الحياتست و سه خال مشكين دارد بر عارض ميگون ، دو بر رخساره و يكى در چاه زنخدان . آن فيروز شاه را معلوم شد كه آنچه بخواب ديده است درستست و معنى آن خواب شماييد . آن سياوش نقاش گفت كه اين عين الحيات را شما بخواب ديده‌ايد او سر بهيچكس فرود نمىآورد كه طالبان در عالم بسيار دارد اما او هيچكدام را لايق خدمتكارى خود نمىداند ، ترك اين معنى كردن اوليترست . فيروز شاه گفت : اگر او نصيب من نمىبود ، خداى تعالى او را در خواب به من نمىنمود ، مرا در طلب او مىبايد رفتن . آن سياوش گفت : اى شاه‌زاده من بروم و چاره‌يى كنم .\r\nاول آن سياوش بدين جانب روانه شد ، چون چند روز برآمد آن فيروز شاه را صبر و قرار و آرام نماند تا سياوش از جانب يمن بيايد ؛ با اين جوان كه نامش فرخ‌زاد است از پدر و مادر روى گردان شد و در طلب دلدار رو در بيابان نهاد .\r\nترك پادشاهى كرده و ياران و دوستانرا بفراق خود مبتلا كرده ، و قصهء قلعهء خرم آباد و حراميان و قصهء قادر شاه و دريا و گرداب و حال دزدان و زخم خوردن فرخ‌زاد و از جنگ‌گاه « 1 » بدر رفتن و از قادر شاه جدا ماندن و آن همه بلاها كشيدن همه را حكايت كرد ، و زارزار بگريست ، شعر :\r\n\r\n\r\n","description":"","footnote":"\r\n( 1 ) - در اصل : جنگاه\r\n","page_name":" 151 ","page_number":167},
  {"content":"\r\n\r\n چو گل را آب داد از جوى ديده * بمرواريد عنابى گزيده\r\nچكانيده تگرگى بر رخ گل * به پيكان مژه خون از ره دل \r\nخونابه از چشمهء چشم بر رخسار گلگون بباريد . عين الحيات چون آن حكايتها بشنيد و آن گريهء زار او بديد ، بدانست كه او خود فيروز شاهست . گفت : اى جوانمرد اگر من بدانستمى كه آن فيروز شاه كجاست او را طلب مىكردم و جان خود را فداى او مىكردم ، اما ترا واجب مىكند كه با ما راست بگويى كه تو كيستى و اين صورت صورت تست ؟ اكنون ما را معلوم شد كه بعشق ما « 1 » خان و مان ترك كرده‌اى و بمحبت ما سر در غربت نهاده‌اى و نام غلامى بر خود بسته‌اى . فيروز شاه گفت : بلى ! آن غريب عاشق از خان و مان آواره و بمحنت روزگار گرفتار گشته و بغلامى خواجه الياس راضى گشته ، تا باشد كه از گل رويت بويى و از زلف عنبر آسايت مويى بشنوم و ببينم ، [ منم ! 
  ] حكايت اين فقير دور و درازست . اما بعضى در خدمت ملكه عالم عرض كنم .\r\nبعد از آن زبان برگشود و از حال خود آنچه درين سفر بر سر او گدشته بود جمله را تقرير كرد . بعد از آن گفت كه اين حقير فقير سرگشته ، محب و آرزومند توام . صورتت را در ايران در خواب ديدم و اين محنت‌ها كشيده‌ام ؛ اگر بغلامى قبول ميكنى تا كمر خدمت بر ميان بندم ، جان كمروار در ميان بندم . عين الحيات گفت :\r\nاى شاه‌زاده خوش آمدى و صفا و نور آوردى ! اكنون هيچ غم مخور و اندوه مبر كه همه كارى برحسب مراد تو خواهد بودن ، اما در كارها شتاب نمىبايد كردن كه تا درين باب فكرى بكنيم .\r\nعين الحيات گفت كه اين جوان كه اينجا خفته است چه كسيست ؟ گفت : او فرخ‌زادست كه هم شيره و هم‌زاد منست كه به جهت من او نيز ترك وطن كرده است .\r\nما از هم جدا افتاده بوديم و درين مقام بهم رسيديم . شريفه گفت كه در بيدار كردن او مصلحت هست ؟ عين الحيات گفت : آن را فيروز شاه ميداند ، اگر مصلحت ميداند او\r\n\r\n\r\n","description":"","footnote":"\r\n( 1 ) - در اصل : ما از .\r\n","page_name":" 152 ","page_number":168},
  {"content":"\r\n\r\nداند . فيروز شاه گفت : او برادر منست ، او را بيدار كنيم تا خدمت دست‌بوس شاه‌زاده را در يابد . اين بگفت و گفت : اى برادر برخيز كه آفتاب دولت طلوع كرده است ، و آب دولت در جويبار شادى ما در گذار آمده است ، مهمانى عزيز آمده است ! گويند كه فرخ‌زاد خود بيدار بود ، و آنچه ايشان مىگفتند او مىشنيد و ايشانرا مىديد . چون فيروز شاه گفت كه برخيز فرخ‌زاد فى الحال برخاست و اين بيت برخواند ، بيت :\r\n گفتى صنما بنشين يا از سر جان برخيز * فرمان برمت جانا برخيزم و بنشينم \r\nفرخ‌زاد برخاست و زبان بمدح عين الحيات برگشود و او را دعا و ثنا گفت . در صراحى شاه‌زاده قدرى مىمانده بود ، بخوردند و يكديگر را دريافتند . شريفه گفت از شب خيلى در گدشته است ، برخيز تا برويم كه ديگر به خدمت خواهيم رسيدن . عين الحيات برخاست و نقاب درآويخت و تيغ حمايل كرد . فيروز شاه گفت ميروى و مرا مىگذارى ؟ بيت :\r\n تو ميروى و من خسته باز مىمانم * دل از تصور دورى چو بيد لرزانست \r\nزينهار كه مرا فراموش نكنى . من غريب سرگشته به غير از تو كسى ديگر ندارم ، اميد كلى من بجانب تست . عين الحيات گفت كه هيچ انديشه مكن كه همه كار بر مراد تو خواهد بودن . اين بگفت و همديگر را وداع كردند و روانه شدند هم بدان راه كه آمده بودند ؛ بيت :\r\n بوسه دادن به روى دوست چسود * هم در آن لحظه كردنش پدرود\r\nسيب گويى وداع ياران كرد * روى ازين سوى سرخ و زان سو زرد \r\nمؤلف گويد كه چون در آن دو شب گدشته عين الحيات از غلامان پدرش چند كس را كشته بود ، امشب خيلى خلق در كمين نشسته بودند كه باشد از آن دزدان يكى را بگيرند . چون عين الحيات در كمين‌گاه رسيد آن قومى كه در كمين بودند از كمين بيرون جستند . عين الحيات و شريفه را در ميان گرفتند و نعره برآوردند كه اى دزدان بىوجود ! هر شب مىآييد و از غلامان شاه سرور مىكشيد ! هم اكنون دمار از نهاد\r\n\r\n","description":"","footnote":"","page_name":" 153 ","page_number":169},
  {"content":"\r\n\r\nشما برآريم ! عين الحيات چون چنان ديد تيغ بركشيد ، هركه پيش او مىآمد بضرب تيغ بقتل مىآورد ، بيك لحظه هفت كس از آن غلامان پدر خود را بكشت .\r\nجمعى گرد شريفه برآمدند . شريفه خنجر داشت ، تا يكى را بكشت غلبه كردند بر شريفه و عاقبت او را گرفتند . شريفه نقاب داشت ، ندانستند كه چه كسى است .\r\nچون گرفتند او را كشان كردند . فرياد برآوردند كه ازين دو دزد يكى را گرفتيم .\r\nعين الحيات چون معلوم كرد كه شريفه را گرفتند آه از جانش برآمد ، عظيم بترسيد و با خود گفت رسوايى عظيم واقع شد ! اين بگفت و بجنگ مشغول شد .\r\nمؤلف گويد كه چون شريفه را گرفتند و از آن بالا بشيب ميكشيدند غوغا در آن ايوان افتاد كه باز امشب دزدان آمده‌اند و بر سر بام جنگ است اما يكى را گرفتند . گويند كه اسما كه دايهء عين الحيات بود و مادر شريفه بود ، نشسته بود ، و منتظر آنكه عين الحيات و شريفه كى بيايند كه غوغا برآمد . از لالا صلاح « 1 » كه بر در حجره بود ، سؤال كرد كه اى لالا اين چه غوغاست كه درين نيم‌شب در ميان ايوان شاه سرور واقع شده است ، كه شاه خوبان از خواب بيدار شد ؟ لالا از قفاى پرده گفت :\r\nاى دايه دزدى چند هر شب مىآيند و چند كس از غلامان شاه ميكشند ، مگر امشب نيز آمده‌اند . جمعى در كمين بوده‌اند و آن دزدان را در ميان گرفته‌اند و بر سر بام جنگست ، مگر از آن دزدان يكى را گرفته‌اند و از بام بشيب مىآرند ، اين غوغا از بهر آنست .\r\nچون دايه بشنيد كه از دزدان يكى را گرفته‌اند آه از جان دايه برآمد ، چون مىدانست كه دزدان كيستند . بىاختيار از حرم بيرون دويد ، با لالا گفت : بيا تا بنگريم كه اين دزد كه گرفته‌اند چه كسيست ؟ دايه روان شد تا بپاى نردبان رسيد .\r\nنگاه كرد ، دختر خود را ديد كه گريبانش گرفته‌اند ، به چند كس ، و از آن نردبانها او را بشيب ميكشند ، و جمعى از عقب سر او دست بر پشتش مىنهند ، بزارى زارش بشيب\r\n\r\n\r\n","description":"","footnote":"\r\n( 1 ) - در اصل : سلاح . قبلا همين اسم « خواجه صلاح » آمده است .\r\n","page_name":" 154 ","page_number":170},
  {"content":"\r\n\r\nمىآرند . آتش در جان دايه افتاد . گفت : اين چه كسيست ؟ دايه زنى مشهور بود ، جمله ميدانستند كه دايهء عين الحياتست . گفتند اى دايه چند شب است كه دزدى چند مىآيند و چند غلام شاه را مىكشند ، امشب نيز آمده بودند ، يكى در جنگست اما ما يكى را گرفته‌ايم . دايه گفت : شاه خوبان در خواب بود ، بشنيد كه شما دزدى گرفته‌ايد ، بغايت او را خوش آمد اما ميگويد كه اين دزد كه گرفته‌ايد در حرم پيش من فرستيد تا ببينم كه اين دزدان چه كسانند كه در ايوان ما چنين دليرى مىكنند .\r\nآن غلامان گفتند : اى دايه ما اين دزد را به تو مىسپاريم امشب شما او را نگاه داريد و فردا در ايوان شاه سرور بفرستيد ، اما توقع انعام داريم كه امشب سربازى عظيم كرده‌ايم . دايه گفت : من از بهر شما ، از شاه خوبان انعام بستانم . اين بگفت و سر چنگ دراز كرد و گريبان دختر خود را بگرفت و گفت : اى دزد مردريگ « 1 » ! شما چه كسانيد كه چنين بىادبى ميكنيد ؟ اين بگفت و روانه شد . لالا را گفت كه اين دزد را بيار تا پيش عين الحيات بريم . آنگاه شريفه را لالا ميكشيد تا در حرم آورد . دايه دست شريفه را گرفت و در حرم درآورد و گفت : اى دختر حال عين الحيات چيست ؟ شريفه گفت كه عين الحيات در جنگ بود كه مرا گرفتند . عجب باشد كه اگر او را نيز بگيرند . دايه گفت : حاليا ترا خلاص كردم تا حال او چون شود .\r\nاما مؤلف اخبار و گزارندهء داستان چنين روايت مىكند كه عين الحيات عظيم جنگى مىكرد . در واقع كه دختر خيلى شجاعت داشت ، كه در عرب چنين رسم بوده كه دختران در كار شجاعت و سوارى ميكوشيدند . آن شب شاه خوبان خيلى جنگ كرد كه اگر چنان نمىكرد بيم رسوايى بود . در نقل آمده است كه ده كس را از غلامان پدرش بكشت . ايشان از جنگ عين الحيات عاجز شدند ، چون يكى را گرفته بودند گفتند فردا او را در ايوان ملك بيارند ، يار خود را بدست دهد كه\r\n\r\n\r\n","description":"","footnote":"\r\n( 1 ) - قاعدة بايد « مرده ريگ » نوشته باشند .\r\n","page_name":" 155 ","page_number":171},
  {"content":"\r\n\r\nچون حريف نيستيم رايگان بقتل آمدن هيچ عقل نيست . عين الحيات جهد ميكرد كه از ميانه بدر رود تا بجهد و جد تمام عين الحيات از ميان آن غلامان بدر رفت .\r\nميرفت تا بر بام سراى خود رسيد و بخم كمند از آن روزن خانهء خود فرود آمد ، خاطرش از براى شريفه ملول بود كه ميدانست كه او را گرفته‌اند . چون بخم كمند از آن روزنه فرود آمد شريفه را [ ديد نزد 
  ] « 1 » مادرش اسما نشسته ، عظيم خرم شد و گفت : اى خواهر حال تو چيست كه من از براى تو افگار شدم . الحمد للّه كه تو بسلامتى ؛ اى دايه امشب عظيم بلايى از ما دفع شد تا فردا چه شود !\r\nاما مؤلف اخبار گويد كه اين خبر هم در شب بشاه سرور رسيد كه باز امشب آن دزدان آمده بودند و عظيم جنگ ميكردند و ده كس از غلامان شاه بكشتند اما يك دزد را گرفته‌اند و آن دزد ديگر جنگ كرد و بدر رفت . شاه سرور گفت :\r\nاين يك دزد را نيكو نگاه داريد ، تا فردا كه آفتاب جهانتاب برآيد و امراى پاىتخت من همه گرد آيند . حاليا امشب نيك نگه داريد تا فردا بپاىتخت بياريد ، تا آن ديگر را بدست دهد .\r\nاما از آن طرف عين الحيات لالا صلاح را طلب كرد و با لالا صلاح گفت :\r\nاى لالا اگر فردا دزد را از تو طلب كنند بگوى دزد را شاه خوبان به من سپرد ، من اندكى بخواب رفتم و دزد بگريخت . غير ازين نگويى ، اگر ترا صد چوب بزنند كه غير ازين نگويى . اگر غير ازين بگويى البته من ترا بكشم . لالا گفت : بجان فرمان برم . پس صبر كردند تا آن روز برآمد . شاه سرور از سر غضب و قهر تمام بر سر تخت برآمد كه البته امروز سياستى خواهم كردن .\r\nچون بر تخت قرار گرفت ، اول كسى كه درآمد خواجه طيفور وزير بود .\r\nدر پيش شاه سرور بنشست و گفت : اى شاه شنيدم كه امشب دزدى بر بام ايوان گرفته‌اند ، دو كس بوده‌اند يكى جنگى عظيم كرده است و ده غلام را كشته است\r\n\r\n\r\n","description":"","footnote":"\r\n( 1 ) - بجاى آنچه در قلاب نوشته‌ايم ، در متن بالاى سطر نوشته است : بسته .\r\n","page_name":" 156 ","page_number":172},
  {"content":"\r\n\r\nو از ميان بدر رفته است و يكى ديگر را بهزار زحمت گرفته‌اند . خواجه طيفور گفت :\r\nاى شاه ! من فرموده بودم كه امشب هزار كس گرد ايوان بگردند و پاس دارند و چراغها و مشعلها برافروزند و حاضر باشند ، كرا زهره و ياراى آن باشد كه اين كار بكند ؟ شاه سرور گفت : نميدانم كه اين چه حالتست ! درين چند شب پانزده غلام مرا كشتند . طيفور گفت : اى شاه ، اگر دزد بودندى البته چيزى بردندى . شاه سرور گفت : حاليا يكى را گرفته‌اند ، آن يكى ديگر را بدست بدهند .\r\nچون امرا جمع آمدند و هر يكى بر جاى خود قرار گرفتند ، پس پسران شاه سرور شاه شجاع و اسد و حارث « 1 » و هزبر و ضرغام با جملهء اميران پاىتخت هر يكى بر جاى خود قرار گرفتند . راوى گويد كه چون مجلس گرم شد ، گردان آرام گرفتند ، شاه سرور گفت : امشب بر بام ايوان من با دزدان كه جنگ كرده است ؟\r\nجمعى خدمت كردند و گفتند كه ما بوديم . شاه سؤال كرد كه چون بود ؟ گفتند شاه را بقا باد ! ما چند كس در كمين نشسته بوديم ، در نيم‌شب دو سياه‌پوش آمدند يكى با شمشير و يكى با خنجر ؛ ما گرد ايشان درآمديم تا ايشانرا بگيريم ، آنكه شمشير داشت جنگى عظيم ميكرد ، چنانك در يك زمان ده تن را از ما بكشت ، ما بجهد تمام آنكس كه خنجر داشت گرفتيم و آنكه شمشير داشت از ميانه بدر رفت .\r\nچون اين يكى را گرفته بوديم در عقب آن يكى نرفتيم ، اين يكى را كه گرفته‌ايم بياريد تا او را بدست بدهد . شاه سرور گفت : كجاست آنكس ؟ بياريد ! گفتند كه دايهء شاه خوبان آمد و گفت : اين دزد را عين الحيات ميطلبد ، تا معلوم كند كه چه كسيست ؟\r\nما دزد را بدايه و لالا صلاح سپرديم . شاه گفت : طلب كنيد . در طلب رفتند ، بعد از لحظه‌يى لالا صلاح را بياوردند .\r\nلالا صلاح خدمت كرد و گفت : شاه را بقا باد ! دزد را به من سپردند و رفتند ، مرا شاه خوبان بكارى فرستاد « 2 » ، چون باز آمدم دزد گريخته بود . شاه سرور ملول\r\n\r\n\r\n","description":"","footnote":"\r\n( 1 ) - در اصل : حارس .\r\n( 2 ) - در اصل : فرستادند\r\n","page_name":" 157 ","page_number":173},
  {"content":"\r\n\r\nشد و گفت : اى حرام‌زاده ! آن [ دو 
  ] دزد چند شبست كه از غلامان من پانزده تن كشته‌اند تا بهزار زحمت يكى را گرفتند . من ميخواستم كه ازو استفسار كنم كه آنكس كه بود كه گريخت ؟ من با او كارها داشتم ، تو دزد را گريزانيدى ، چرا چنين كردى ؟ بعوض دزد همين ساعت بفرمايم تا ترا بكشند . اين بگفت و لالا را حكم كشتن كرد . خواجه طيفور گفت : اى شاه چون لالا از آن شاه خوبانست او را نتوان كشتن و نيز نتوان زدن . آنگاه طيفور سر در گوش شاه سرور كرد و گفت : اى شاه ، لالا گناه ندارد شما از سر اين سخن در گذريد تا من تدبيرى كنم كه دزدان گرفتار شوند . هيچكس ندانست كه طيفور با شاه چه گفت . شاه لالا را بخشيد .\r\nفيروز شاه خرم شد . گفت نيك بود كه برسوايى نينجاميد . شاه سرور بعيش مشغول شد .\r\nلالا در حرم آمد و آنچه رفته بود در پيش عين الحيات تقرير كرد كه شاه مرا حكم كشتن كرد ، خواجه طيفور نگداشت . شاه بسخن او مرا بخشيد . عين الحيات گفت : عظيم بلايى از ما گدشت ، حاليا چند شب صبر بايد كردن . عين الحيات آنچه از حال فيروز شاه ميدانست جمله با دايه تقرير كرد كه اين جوان فيروز شاه نام دارد و پسر ملك دارابست ، در ايران شهر صورت مرا در خواب ديده است ، آن سه صورت را كه پيشتر ديديم هم صورت او بوده است كه نقاشى سياوش نام نقش كرده است ، بر آن درخت چنار چسبانيده است . جوانى عظيم صاحب جمال [ و 
  ] صاحب كمالست ، بعشق ما نام غلامى بر خود نهاده است ، اكنون دربارهء او فكر و انديشه‌يى مىبايد كردن كه سرانجام حال ما با او بكجا خواهد رسيدن .\r\nآن روز شاه سرور خيلى نعمت و مال بفيروز شاه و فرخ‌زاد بخشيد و هر روز او را انعامات ميكرد و روزبروز مرتبهء او را مىافزود كه ميخواست او را با سپاهى بكشمير فرستد كه فرزندش آنجا در بند بود . اما فيروز شاه شب و روز در انديشهء عين الحيات بود . چندانك رويش نديده بود ، آنچه ديده بود در خواب ديده بود ، اكنون كه ديدار دوست به چشم بيدارى ديد ، بيكبارگى قرار و آرام ازو رفته بود .\r\n\r\n","description":"","footnote":"","page_name":" 158 ","page_number":174},
  {"content":"\r\n\r\nچون شب درآمد امرا پراگنده شدند . شاه سرور با طيفور گفت كه اى خواجه چه انديشه كرده‌اى دربارهء دزدان ؟ طيفور گفت : اى شاه ! مصلحت در آنست كه چند شب حمالى چند كمندانداز را در كمين بنشانيم كه آن دزدان ديگر خواهند آمدن . باشد كه بخم كمند گرفتار شوند . اما اى شاه ! اين سخن را به كسى نبايد گفتن تا كسى نداند كه ما چه انديشه كرده‌ايم . شاه سرور گفت : چنين كنيد . طيفور وزير ده كس را از كسانى كه اعتماد تمام بريشان بود طلب كرد ، و اين كار بريشان فرمود كه شما از آن دزدان كه مىآيند يكى را بگيريد كه من از بهر شما انعامى نيكو از شاه بستانم .\r\nايشان متقبل شدند ، هر شب ملازمت ايوان ملك مىكردند .\r\nفيروز شاه انتظار مىكرد كه باشد يك بار ديگر عين الحيات بيايد و نمىآمد .\r\nفيروز شاه گفت : چون كنم ! چند درين مملكت توانم بودن ؟ پدرم اكنون در فراق من با مادرم گريان و نالان باشند ، اگر يك بار ديگر عين الحيات پيش من مىآمد و من او را مىديدم و با من عهدى ميكرد ، من از طرف او ايمن ميشدم بعد از آن به ايران ميرفتم و سپاهى با مال بسيار برميداشتم و مىآوردم . اگر شاه سرور دختر ميداد مىستادم ، و اگر نمىداد بضرب شمشير مىستادم .\r\nاز آن طرف عين الحيات ميدانست كه ايشان در كمين‌اند و نمىآمد . فيروز شاه با خود گفت كه اگر عين الحيات نيايد من بروم و او را ببينم . او سه شب ببالين من آمد ، من نيز امشب بروم و او را ببينم و ازين حال با فرخ‌زاد نمىگفت تا شب درآمد ، لحظه‌يى با فرخ‌زاد شراب خورد آنگاه شاه‌زاده گفت زمانى خواب كنيم ، سر در خواب نهادند . چندان صبر كرد كه فرخ‌زاد « 1 » در خواب شد . فيروز شاه برخاست و شمشيرى حمايل كرد و سپرى در گردن انداخت ، فرخ‌زاد را بيدار نكرد و بر بام شد .\r\nايوان شاه سرور [ را 
  ] چند هزار حجره و قصر و وثاق بود ، از هر حجره‌يى چراغى مىتافت . فيروز شاه انديشهء آن داشت كه بام به بام بگردد و سر در روزنها\r\n\r\n\r\n","description":"","footnote":"\r\n( 1 ) - در اصل : شاه فرخ‌زاد\r\n","page_name":" 159 ","page_number":175},
  {"content":"\r\n\r\nو پنجره‌ها كند و عين الحيات را طلب كند . « 1 » آن شب شبى بود در غايت تاريكى ، نقاب دخانى بر چهرهء روشنان گردون بسته ، و چادر مشك رنگ بر روى هوا باز كشيده ، و فضاى گردون بجامهء انقاس [ گون 
  ] نهفته ، و حديقهء ميناى چرخ از تيرگى بسان درياى قار شده ، و حقهء كبود فلك از گوهر سيارات و ثوابت خالى مانده ، و غراب شبه رنگ شب صحن زمين بقوادم خوافى پوشيده ، بيت :\r\n از سياهى شب برنگ و به شكل * بوده چون ماه منخسف روزن\r\nريخته دهر قير در صحرا * بيخته چرخ دوده بر برزن\r\nچرخ گردون چو خسروان بزرگ * درّ و گوهر نشانده در گردن \r\nدر چنين شبى فيروز شاه مست خراب ، افتان و خيزان ، بر آن روى بام مىگرديد ، هر كجا روشنى مىديد سر در آنجا مىكرد و يار خود را طلب ميكرد . هرچند كه از خرد و عقل آن حركت دور بود ، اما شاه‌زاده عاشق بود و از عاشقان چنين كارها غريب و عجيب نباشد . شاه‌زاده چون پاره‌يى پيشتر رفت تقدير چنان بود كه شاه‌زاده بكمين‌گاه رسيد ، بموضعى كه جمعى در كمين از يمين و يسار نشسته بودند ، و كمندها بر سر چنگ حلقه حلقه كرده ، و انتظار دزدان مىكردند . كه در آن چند شب عين الحيات پانزده غلام از غلامان پدرش كشته بود و چند شب بود كه ايشان با كمند در كمين نشسته بودند و كمندها بر سر چنگ ؛ ديدند كه شخصى شمشيرى بسته و سپرى در گردن انداخته بر سر بام مىآيد و بهر روزنى كه ميرسد سر فرو ميگدارد . گفتند حاضر باشيد كه دزد آمد ! چندان صبر كردند كه فيروز شاه بميان كمين‌گاه رسيد ، ايشان كمندها در انداختند . تقدير خداى تعالى چنان بود كه پنج كمند در گردن و كمر و بازوى فيروز شاه انداختند و كمندها كشيدند . شاه‌زاده از ناگاه خود را بخم كمند گرفتار ديد . گويند كه شاه‌زاده در آن حالت زورى كرد كه آن پنج كس را كه او را بخم\r\n\r\n\r\n","description":"","footnote":"\r\n( 1 ) - در اينجا عبارتى در متن با مركب ديگر آمده است بدين نحو : « جو آن و عاشق و معشوقه يار روانه شد » .\r\n","page_name":" 160 ","page_number":176},
  {"content":"\r\n\r\nكمند بسته بودند در زمين كشان كرد . ايشان فرياد برآوردند كه ما را مدد كنيد كه دزدى بخم كمند گرفته‌ايم ، اما زورى عظيم دارد . به غير ازيشان ديگر كسان با تيغ و خنجر بودند ، بر شاه‌زاده دويدند ، شاه‌زاده دست به تيغ كرد . فرياد از آن قوم برآمد .\r\nمؤلف اخبار گويد كه فرخ‌زاد از خواب بيدار شد ، در پهلوى خود نگاه كرد ، فيروز شاه را در پهلوى خود نديد ، تيغ در ربود و بر بام آن سراى برآمد .\r\nاز هر طرف كه بنگريست آواز غلبه و غوغا مىآمد كه هى بگيريد و هى بكشيد ! فرخ‌زاد دانست كه فيروز شاهست كه در طلب عين الحيات رفته است . فرخ‌زاد متوجه آن جانب شد كه غوغا بود . مىآمد تا بدانجا رسيد كه آن غلبه بود . فيروز شاه را ديد كه بخم كمندش گرفته‌اند و چند تيغها كشيده ميخواهند كه او را بربندند .\r\nفرخ‌زاد چون چنان ديد آتش در جانش افتاد ، دست بشمشير كرد . غوغا برخاست كه دزدان ما دو شدند ! جملهء غلامان بر بام دويدند ، شمع و چراغها بر بام دوانيدند .\r\nدر شب اين خبر به گوش شاه سرور افتاد كه باز دزدان آمده‌اند . شاه گفت مدد كنيد .\r\nبسيار خلق آنجا جمع شدند . فرخ‌زاد بسيارى جهد كرد كه فيروز شاه را خلاص كند نتوانست عاقبت او را نيز گرفتند كه بر سر آن ايوان از غلام و كنيزك تا هزارى گرد شده بودند تا عاقبت فيروز شاه و فرخ‌زاد را هر دو گرفتند .\r\nچون ايشانرا هر دو گرفتند چراغها پيش آوردند و در ايشان نگاه كردند ، هر دو را بشناختند . يكى غلام خواجه الياس بود و يكى فرخ‌زاد بود . دويدند و اين خبر بشاه سرور كردند و گفتند اى شاه اين دو دزد را كه گرفته‌ايم يكى غلام خواجه الياسست و ديگر فرخ‌زادست كه با شاه سليم آمده است . شاه سرور ازين خبر عجب ماند كه ايشان بدزدى چرا آمده‌اند ؟ گفت : ايشانرا نيك نگاه داريد كه فردا معلوم كنم كه ايشان چرا بر بام سراى من بدزدى آمده‌اند . آن هر دو جوانرا ببستند و از بام ايوان به زير آمدند و در ميان ايوان در صحن سراى در بند كردند .\r\n\r\n","description":"","footnote":"","page_name":" 161 ","page_number":177},
  {"content":"\r\n\r\nازين جوش و خروش و غوغا عين الحيات آگاه شد . گويند كه در آن حالت عين الحيات با دايه و با دختر دايه شريفه به ياد فيروز شاه شراب مىخورد . با ايشان ميگفت كه چند شبست كه پيش فيروز شاه نرفته‌ايم ، شاه‌زاده تصور كند كه مگر او را فراموش كرديم . خبر ندارد كه طيفور وزير با پدرم گفته است كه جمعى را از كمنداندازان در كمين بنشان ، باشد آن دزدان بيايند و گرفتار شوند . پدرم خبر ندارد كه دزد ايوان او كيست ! ايشان درين سخن بودند كه غوغا و جوش و خروش شنيد [ ند 
  ] .\r\nراوى داستان چنين روايت مىكند كه چون عين الحيات آن غوغا بشنيد از جاى برآمد و از لالا سؤال كرد كه اين چه غوغا و آشوبست كه درين نيم‌شب در ايوان افتاده است ؟ لالا گفت : شاه خوبانرا عمر و دولت باد ! دزدى چند درين شب بر بام ملك مىآمدند و چند غلام ايوانرا كشتند ، مگر خواجه طيفور وزير مكرى كرده است و چند كمندانداز را در كمين نشانده است . باز آن دزدان امشب آمده‌اند و كمنداندازان از هر طرف كمندها انداخته‌اند و ايشان از غلامان شاه بسيارى را كشته‌اند و عاقبت ايشانرا بكمند گرفته‌اند . و اين غوغا [ را 
  ] موجب آنست .\r\nعين الحيات چون اين سخن بشنيد متغير شد . گفت : برو و معلوم كن كه اين دزدان را كه گرفته‌اند ، چه كسانند ؟ لالا رفت تا خبرى بيارد . عين الحيات گفت : دزدان پيشتر ما بوديم ، مبادا اين دزدان ديگر فيروز شاه و فرخ‌زاد باشند . خواسته باشند كه فيروز شاه پيش من آيد ، مردى غريب است ، راه به من نبرده باشد ، و گرفتار آمده باشد .\r\nاو درين سخن بود كه لالا درآمد و گفت : اى ملكه عجب حالتى واقع شده است ! اين دو دزد كه گرفته‌اند يكى غلام خواجه الياس بازرگانست و يكى ديگر فرخ‌زادست كه با شاه سليم آمده است . چون عين الحيات اين بشنيد بغايت ملول شد ، گفت بد حالتى دست داد ! اى دايه برخيز و خبرى بياور كه اين جوان غريب بسبب عشق ما در بند افتاد . دايه برخاست و از حرم بيرون آمد تا بميان سراى\r\n\r\n","description":"","footnote":"","page_name":" 162 ","page_number":178},
  {"content":"\r\n\r\nرسيد ، نگاه كرد فيروز شاه و فرخ‌زاد را بديد هر دو زخم خورده و در ميان خاك و خون غرقه شده ؛ او را با فرخ‌زاد هر دو را دست و گردن بسته و بخوارى « 1 » تمام انداخته ، جمعى از غلامان و كنيزكان ايشانرا در ميان گرفته . دايه رسيد و رو بفيروز شاه كرد و گفت : اى غلام خواجه الياس چرا چنين كردى ؟ اينهمه انعام كه شاه سرور با تو كرد ترا چه محتاجى بود كه بر بام ايوان ملك بدزدى آمدى ؟ اما مترس و هيچ غم مخور كه با اينهمه هنر كه تو نموده‌اى ، و اين جنگ‌گاهها « 2 » كه تو بسر برده‌اى ، و اين كارها كه از براى شاه سرور كرده‌اى ، شاه سرور ترا نكشد . اما مدتى بند خواهى كشيدن . اين بگفت و پيش عين الحيات آمد و گفت كه فيروز شاه زخم دارد و در ميان خاك و خون غلطيده است . عين الحيات گفت تا فردا حالش بچه رسد ؟ دايه گفت پدرت بدين قدر گناه او را نكشد . عين الحيات گريان و نالان ، تا خود فلك از پرده چه آرد بيرون .\r\nمؤلف اخبار گويد كه چون لحظه‌يى بگدشت ، آن غلامان پراگنده شدند .\r\nفيروز شاه مجال سخن گفتن يافت . با فرخ‌زاد گفت : اى برادر ديدى كه از طالع بد مرا چه پيش آمد ! تو بارى چرا آمدى و خود را در بلاى من انداختى ؟ فرخ‌زاد گفت : اى شاه‌زاده چون از خواب بيدار شدم ترا نديدم ، بر بام شدم ، آواز بگير و بدار شنيدم ، در عقب تو آمدم و گرفتار شدم . فيروز شاه گفت : من از سر عاشقى و مستى و نادانى و قضا اين انديشه كردم كه بسر وقت عين الحيات بروم . او سه شب ببالين من آمد ، من نيز شبى ببالين او بروم . اذا جاء القضا عمى البصر . آمدم و بد كردم و بعظيم بلايى گرفتار شدم ! اكنون ما را فردا دست و گردن بسته بپاىتخت شاه سرور خواهند بردن ، و از ما سؤال خواهند كردن كه شما چرا بدزدى آمديد ؟ ما جواب چه خواهيم دادن ؟ درين چند شب كه عين الحيات بر ما مىآمد چند غلام پدرش را كشت ، اكنون جمله را از ما خواهند گرفتن ، تدبير ما چه خواهد بودن ؟\r\n\r\n\r\n","description":"","footnote":"\r\n( 1 ) - در اصل : بخارى .\r\n( 2 ) - در اصل : جنگاهها .\r\n","page_name":" 163 ","page_number":179},
  {"content":"\r\n\r\nفرخ‌زاد گفت : اى شاه‌زاده تدبير ما آنست كه [ چون 
  ] از ما سؤال كنند كه بر بام ايوان چرا رفتيد ؟ ما بگوييم كه چند شب دزدان مىآمدند و چند تن از غلامان شاه كشتند ، چون ما را در خدمت شما حرمت و عزت به جهت شجاعتست ، گفتيم باشد از آن دزدان يكى را بگيريم ، تا ما را حرمت و عزت در حضرت شاه زيادت شود .\r\nما خود گرفتار شديم . شاه‌زاده فيروز شاه گفت : سخن همين است به غير ازين ديگر هيچ نبايد گفتن . صبر كردند تا آن شب گدشت و روز پرنور برآمد . باز اشهب صبح بال نور گستر بر اطراف جهان پوشانيد ، و برق سپيد روز از روى شب پرچم سياه برداشت ، و از ظهور رايت روم علم راى هند نگونسار شد ، و لشكر خطا و ختن بر خيل زنگ و حبش دست يافت و قنديل‌وار آيينهء شاه چين از افق جبين رخ نمود ، شعر :\r\n برآمد از دهان شب چنان صبح * تو گفتى صبح شد جان شب تار \r\nدر اول روز غوغا در شهر تعز افتاد كه امشب اين جوان غريب كه غلام خواجه الياس بازرگانست ، در سراى شاه سرور او را بدزدى گرفته‌اند ، با آن جوان ديگر كه با شاه سليم آمده است . خواجه الياس چون اين سخن بشنيد بترسيد .\r\nشاه سرور تند و تيز و عظيم غضب‌ناك بر تخت برآمد و بنشست . اول كسى كه درآمد طيفور وزير بود ، در پيش شاه خدمت كرد . شاه سرور گفت : اى طيفور اين همه انعام و خلعت كه بغلام الياس بازرگان كردم او شب بر بام ايوان من بدزدى بيايد و چند غلام مرا بكشد تا او را به زحمت بسيار بخم كمند بگيرند ؟ طيفور وزير گفت : شاها ، جملهء خلق تعز ميگويند كه غلام الياس بازرگان نه از براى دزدى مال بر بام ايوان شاه رفته بود ، بلكه از براى آن رفته بود كه شاه خوبان را تفرج كند .\r\nشاه سرور گفت : او با فرخ‌زاد هر دو در بندند ، با ايشان چه كنيم ؟ طيفور گفت : ايشانرا در پاىتخت حاضر كنند و گناه بريشان اثبات كنند ، بعد از آن هر دو را گردن بزنند و سر ايشانرا از دار عبرت درآويزند ، كه تا عبرت خلق باشد كه كسى بعنايت پادشاه و اصل شوند ، قدم از حد خود بيرون ننهند . غلامى را چه حد آن باشد كه شب\r\n\r\n","description":"","footnote":"","page_name":" 164 ","page_number":180},
  {"content":"\r\n\r\nبر بام ايوان شاه سرور بيايد و غلامان شاه را بكشد ؟ جزاى ايشان اين باشد . بلك خواجه الياس بازرگانرا بايد گناه كار كردن كه اين بىادبى غلام او كرده است .\r\nشاه سرور گفت : گناه غلام كرده است ، خواجه الياس را گناه‌كار نتوان كردن ، و ديگر با او سوگند خورده‌ام كه هفت گناه ازو در گذرانم ، اين گناه اولست . پس حكم كرد كه جمله درآيند .\r\nپسران شاه سرور با شاه سليم با جملهء گردان يمن درآمدند ، و هريك بر جاى خود قرار گرفتند . خواجه الياس نيز درآمد و خدمت كرد . شاه سرور هيچ التفاتى بسوى وى نكرد تا بر جاى خود بنشست . شاه سرور عظيم در غضب بود ، در سخن آمد ، رو بشاه سليم كرد و گفت : اى شاه سليم من چه بد و چه تقصير دربارهء غلام خواجه الياس كردم ؟ او را از خاك برداشتم و در سراى خود او را جاى تعيين كردم ، جاه او را افزودم ، در مجلس خود او را پهلوى پسرم شاه شجاع نشاندم و هر روز با او انعامى جايز داشتم . او شب بر بام ايوان من بدزدى بيايد و از غلامان من بيست و پنج غلام را بكشد تا او را بخم كمند بگيرند ، جزاى او چه باشد ؟\r\nجمله گفتند بد كرده است ! او لايق قتل است ! شاه سليم گفت : مصلحت در آنست كه او را در پاىتخت حاضر كنيم و از وى سؤال كنيم كه چرا چنين كردى ؟\r\nتا چه جواب گويد . چون گناه برو ثابت شود بعد از آن قتل برو لازم شود ، بعد از آن او را بجزاى خود برسانيم .\r\nشاه سرور حكم كرد كه برويد و آن هر دو گناهكار را بياريد ! آن دو ناحفاظ را بياريد ! آن دو حق‌نشناس را بياريد ! دويدند و شاه‌زادهء ايران ، فيروز شاه نوجوان و آن يار وفادار ، آن پهلوان نامدار ، پهلوان فرخ‌زاد را برهنه كرده ، و دستها از عقب بربسته ، سر و پاى برهنه كشان كردند . گويند كه شاه خوبان عين الحيات لالا صلاح را گفته بود كه چون اين جوانان غريب را « 1 » بپاىتخت شاه برند زود بيا\r\n\r\n\r\n","description":"","footnote":"\r\n( 1 ) - در اصل : را چون . . . بسبب تكرار حذف شد\r\n","page_name":" 165 ","page_number":181},
  {"content":"\r\n\r\nو ما را خبر كن . لالا دويد و اين خبر به عين الحيات كرد كه اين دزدانرا بپاىتخت ببردند . عين الحيات بگريست ، گفت : اى دايه چه تدبير كنم اگر پدرم ايشانرا حكم كشتن كند ؟ ايشان بسبب عشق من گرفتار شده‌اند ، گناه من كرده‌ام ايشان بقتل آيند ، كى روا باشد ؟ اسماء دايه گفت : اى جان دايه و اى شاه خوبان ، شاه ايشانرا حكم كشتن نكند كه دريغش آيد كه ايشانرا بكشد كه ايشان خيلى هنرها نموده‌اند .\r\nعين الحيات لالا را گفت كه اى لالا برو بپاىتخت پدرم و بنگر اگر ايشانرا حكم كشتن كنند زود بيا و ما را خبر كن ، لالا روانه شد .\r\nاما مؤلف اخبار و گزارندهء اسرار چنين روايت مىكند كه چون شاه‌زادهء غريب بىكس را و فرخ‌زاد را بر در ايوان شاه سرور آوردند ، جملهء خلق شهر آنجا حاضر بودند ، ايشانرا ديدند كه بدان زارى و خوارى تمام آوردند . خلق شهر بسيارى گريستند ، ازيشان دريغ ميخوردند كه بزارى كشته خواهند شدن . تا كه ايشانرا بر در ايوان باز داشتند . هر دو سر در پيش انداخته بودند و به چشم حسرت نگاه مىكردند .\r\nسرهنگان اين خبر بسمع شاه رسانيدند كه گناه‌كارانرا بر در ايوان باز داشته‌ايم تا حكم شاه چون نافذ مىشود . شاه گفت : درآريد تا بگويند كه بر بام سراى من چرا آمده بودند و غلامان مرا چرا كشتند . جلادان دويدند و آن مبارزانرا كشان كردند تا برابر تخت شاه سرور آوردند ، بسته و خسته باز داشتند . گويند كه هر دو زخم داشتند و خون‌آلود بودند . چون درآمدند سر در پيش انداخته بايستادند .\r\nشاه سرور بخشم و غضب دريشان نگاه كرد . از آن سخن كه طيفور به دو گفته بود كه خلق ميگويند كه از بهر تفرج كردن شاه خوبان عين الحيات بر بام رفته بودند نه از براى دزدى ، شاه از آن سخن در غضب بود . شاه سرور با شاه سليم گفت كه اى شاه سليم يك بار از ايشان بپرس ، ازين ناحق‌شناسان سؤال كن كه من در حق ايشان چه تقصير كردم كه ايشان شب بر بام ايوان من بدزدى بيايند و از غلامان من بكشند ؟\r\nجزاى ايشان چيست ؟ شاه سليم سؤال كرد كه چرا چنين كرديد ؟ فيروز شاه گفت :\r\n\r\n","description":"","footnote":"","page_name":" 166 ","page_number":182},
  {"content":"\r\n\r\nما را از دولت ملك هيچ كمى نبود كه ما را احتياج دزدى باشد ، ما شنيده بوديم كه هر شب دزدى چند بر بام سراى شاه مىآيند و از غلامان شاه ميكشند و كسى نمىتوانند كه ايشانرا بگيرند ؛ چون ما را در حضرت شاه حرمت و عزت از بهر شجاعتست ، بدان جهت بر بام شديم كه باشد از آن دزدان يكى را بگيريم كه ما را از آن شهرتى باشد ، ما خود گرفتار شديم .\r\nطيفور وزير گفت كه شما را بخم كمند گرفتند و از غلامان شاه شما امشب ده كس را كشته‌ايد « 1 » و درين چند شب بيست و پنج غلام شاه را كشته‌ايد ، اكنون از ترس شاه اين دروغ را برساخته‌ايد ، شما لايق قتل و هر بدىايد . « 2 » شاه سرور حكم كرد كه هر دو را در حضور من گردن بزنيد و سر ايشانرا بر دار آويزيد تا عبرت عالميان شوند . در حال جلادان درآمدند و نطع انداختند ، و ريگ بريختند . شاه‌زادهء ايران فيروز شاه و فرخ‌زاد هر دو را بر سر پا نشاندند و چشمهاى ايشانرا ببستند و جلادان تيغها بركشيدند و از شاه اجازت خواستند . شاه در غضب بود و ايشان گناه عظيم كرده بودند ، هيچكس را مجال شفاعت كردن نبود ، اگرچه جمله دريغ مىخوردند .\r\nمؤلف اخبار چنين روايت مىكند كه لالاى عين الحيات آنجا بود ، چون آن حالت را ديد گريان گريان بيرون آمد و پيش عين الحيات آمد و گفت : شاه آن دو جوان غريب را حكم كشتن كرد ، هر دو را بر سر پا نشاندند و چشمها بربستند و بخواهند كشتن ايشانرا . آه از جان عين الحيات برآمد . گفت : اى دايه تدبير اين كار چون كنيم كه اين جوانان بقتل خواهند آمدن . دايه گفت پدرت ايشانرا حكم كشتن كرد ، تصور مىكند كه مگر غلام الياس بازرگانست . پندارد غلام بازرگانى را ميكشد ، اگر معلوم كند كه او پسر ملك دارابست و يكى پسر پهلوان پيل زورست كه از فرزند زادگان رستم زالست ، بترسد و ايشانرا نتواند كشتن . نوعى بايد كردن كه اين خبر\r\n\r\n\r\n","description":"","footnote":"\r\n( 1 ) - در اصل : كشته‌اند\r\n( 2 ) - بحدس خوانده شد ، در اصل « نه ابدىايد » است .\r\n","page_name":" 167 ","page_number":183},
  {"content":"\r\n\r\nبسمع شاه برسد كه ايشان كيستند . عين الحيات گفت : اى لالا ترا يك كارى مىبايد كردن كه اين سخن را به گوش شاه سليم برسانى كه من ترا نيكو انعامى بكنم .\r\nلالا روان شد . در آن حالت جلادان اجازت كرده بودند كه فيروز شاه را با فرخ‌زاد گردن بزنند . تيغها كشيده بودند و گرد ايشان مىگرديدند . فيروز شاه با جلاد گفت كه اى جلاد با شاهت بگوى كه اين جوان ميگويد كه چون مرا ميكشيد اين جوان گناهى ندارد او را ببخشيد ، اگر گناه دارد من دارم . جلاد اين سخن را با شاه سرور گفت كه اى شهريار اين جوان غريب ميگويد هر گناهى كه دارد من دارم ، اين جوان هيچ گناهى ندارد . مرا ميكشيد ، شما دانيد ، او را ببخشيد ، كه او گناهى ندارد . شاه سرور عظيم در قهر بود . گفت : هر دو را بكشيد . ايشان دل از خود برداشتند و تمام نوميد شدند . كلمهء توحيد عرضه كردند و از نياز بدرگاه بىنياز بناليدند و گفتند : خداوندا ! پادشاها ! پروردگارا ! به غير از درگاه تو پناهى نداريم .\r\nغريبيم و بىكس ، و كس بىكسان تويى . بعز جلالت كه بفرياد بىكسان تو برس ! بيت :\r\n بجايى كه تنگ اندر آيد سخن * پناهت بجز پاك يزدان مكن \r\nچون فيروز شاه از سر نياز بدرگاه بىنياز بناليد ، خداى تعالى قادر اشياست ، بفريادش برسيد . درين حالت لالا صلاح در آن مجلس درآمد ، جملهء اهل مجلس سرها در پيش انداخته بودند و از بهر ايشان مىگريستند ، به غير از شاه سرور و طيفور كه نمىگريستند .\r\nلالا از قفاى شاه سليم آمد و سر در گوش شاه سليم كرد و گفت : اى شاه سليم مگذار كه اين جوانان را بكشند كه يكى پسرى ملك دارابست و يكى پسر پهلوان پيل زور نوادهء رستم دستان ! اين بگفت و بازگشت .\r\nچون شاه سليم اين سخن بشنيد از عقب نگاه كرد كسى را نديد كه لالا رفته بود . شاه سليم حيران بماند ، يك نعره بر جلاد زد كه اى جلاد ! دست به خود دار كه عجب سخنى شنيدم ! جلاد تيغ بالا برده بود كه بزند ، چون اين سخن از شاه\r\n\r\n","description":"","footnote":"","page_name":" 168 ","page_number":184},
  {"content":"\r\n\r\nسليم بشنيد دست بازداشت . شاه سليم برپاى خاست « 1 » و شاه سرور را مدح و ثنا گفت و گفت : شاه را در عز و دولت بقا باد . عجب سخنى حالى بسمع من رسيد ، بخواهم گفتن ، گفت بگوى تا بشنوم . گفت بدان اى شاه كه اين جوانرا كه حكم كشتن كرده‌اى او پسر ملك دارابست كه پادشاه ايران زمين است ، و اين ديگرى نوادهء رستم دستانست ، پسرى پيل زورست ! كشتن ايشان هيچ روا نيست ، تا معلوم باشد .\r\nشاه سرور چون اين سخن بشنيد چون مستى كه هشيار شود ، و يا چون خفته‌يى كه بيدار شود ، بيدار شد . حكم كرد تا چشم فيروز شاه با فرخ‌زاد بگشودند .\r\nشاه سرور از فيروز شاه سؤال كرد كه تو پسر ملك دارابى ؟ فيروز شاه گفت : من غلام خواجه الياسم ، پسر ملك داراب نيستم ، ملك داراب را نمىشناسم . در ملك تو درآمدم ، اين همه كارها از بهر تو كردم ، سپاه كشمير را شكستم ، پيروز زنگى و ميسرهء زنگى را كشتم ، قلعهء جميله را گرفتم ، قطير و قاطر را گرفته به حضرت تو آوردم ، شاه‌زادهء زنگبار را كه بطمع دخترت آمده بود كشتم او را ، اين همه مبارزيها « 2 » كردم ، تو مرا گرفتى و بر سر پا نشاندى و چشم من و يار من بربستى ، و قصد كشتن ما كردى ، با كى نيست ! روزى بيايد كه پشيمان شوى و آن پشيمانى ترا سود ندارد .\r\nامرا گفتند شاها حاليا ايشانرا حكم بند كن تا نيكو از حال ايشان معلوم كنيم كه ايشان كيستند . در حال شاه سرور حكم كرد كه ايشانرا بزندان بريد و بند گران بر دست و پاى ايشان بنهيد . در حال فيروز شاه را با فرخ‌زاد دست و گردن بسته بيرون آوردند و تا زندان كشيدند . خلق بسيار در عقب ايشان ، تا ايشان را در زندان كردند و بدر رفتند . فيروز شاه با فرخ‌زاد گفت : اى برادر سرور يمنى چون معلوم كرد كه ما كيستيم و قصه ما را كه گفت ؟ فرخ‌زاد گفت كه شاه سليم گفت .\r\nفرخ‌زاد گفت من ديدم كه خواجه سراى آمد و سر در گوش شاه سليم كرد و سخنى\r\n\r\n\r\n","description":"","footnote":"\r\n( 1 ) - در اصل : خواست\r\n( 2 ) - در اصل نقطهء تحتانى ياء نيست و كسى با مركب ديگر روى آن دو نقطه گذارده است تا « مبارزتها » خوانده شود . بقياس اصلاح شد .\r\n","page_name":" 169 ","page_number":185},
  {"content":"\r\n\r\nگفت و روان گشت و آنگاه شاه سليم برخاست و آن سخن گفت . فيروز شاه گفت :\r\nكه اين تدبيرى بود كه عين الحيات كرده بود ، اكنون ما در بند آمديم . اى بسا روزگاران كه ما درين بند و زندان خواهيم بودن ! فرخ‌زاد گفت شكر خداى تعالى كه حاليا زنده‌ايم .\r\n\r\n","description":"","footnote":"","page_name":" 170 ","page_number":186},
  {"content":"\r\n\r\n\r\n6 اسارت فيروز شاه و فرخ‌زاد\r\nاما مؤلف اخبار و گزارندهء اسرار چنين روايت مىكند كه چون فيروز شاه را با فرخ‌زاد را حكم بند كردند ، خواجه طيفور وزير گفت : اين گناه خواجه الياس بازرگانست كه چرا شاه‌زادهء ايرانرا بطريق غلامان درين شهر درآورد . شاه سرور گفت :\r\nراست مىگويى ، الياس كشتنى است . البته او را ببايد كشتن . شاه سليم گفت : شاها ، تو با او عهد كرده‌اى كه هفت گناه ازو درگذارى « 1 » ، او را نبايد كشتن . حكم كرد كه او را نيز گرفتند و در بند كردند . عين الحيات چون معلوم كرد كه فيروز شاه را حكم بند كردند زارزار بگريست . با دايه گفت : اى دايه او چه لايق بند و زندانست ؟\r\nدايه گفت حاليا زنده است ، البته روزى خلاص يابد . عين الحيات گه گاهى لالا صلاح را پيش فيروز شاه در زندان مىفرستاد و او را پرسش مىكرد . « 2 »\r\nمؤلف داستان گويد كه مدتى ازين قصه برآمد ، روزى از روزها ناگاه در شهر تعز غوغاى عظيم برآمد كه سپاهى عظيم از طرف زنگبار رو به شهر يمن دارند و بهر جا كه مىرسند دود سياه از آنجا برمىآرند و خلق را قتل ميكنند و اسير و غارت\r\n\r\n\r\n","description":"","footnote":"\r\n( 1 ) - در اصل : در گزارى .\r\n( 2 ) - در اينجا اين جمله آمده است : « چون اندك روزگارى برآمد » . چون زايد به نظر ميرسد در حاشيه آورده شد .\r\n","page_name":" 171 ","page_number":187},
  {"content":"\r\n\r\nميكنند . گويند سبب آمدن آن سپاه آن بود كه چون هورنگ پسر كورنگ بدست فيروز شاه بقتل آمد و هزار سوار كه با او آمده بودند ، جمله بقتل آمده بودند جمعى گريخته بزنگبار پيش كورنگ رفتند و خاك بر سر كردند و گفتند كه پسرت را در ملك يمن كشتند و لشكر ما را تمام بقتل آوردند . داد ما را از يمنيان بستان ! كورنگ گفت : پسرم را بيمن فرستادم كه شاه سرور يمنى دختر خود را بوى دهد ، او دختر ندهد و پسرم را بكشد ! من كارى در يمن بكنم كه تا سنگ بر سنگ نهند از داستان من بگويند . اين بگفت و سپاهى عظيم از جزايرهايى كه در حكم و فرمان او بود ، گرد آورد آراسته ، و رو بيمن نهاد .\r\nبهر جا كه مىرسيد غارت ميكرد و ميرفت و در شهرها آتش مىزد و اسير مىكرد تا به تعز رسيد .\r\nاين خبر بشاه يمن سرور يمنى رسيد كه چنين سپاهى متوجه يمن شده‌اند .\r\nشاه سرور بترسيد ، حكم كرد تا گردان پاىتخت او جمع آمدند . گفت : چنين سپاهى رو بملك ما دارند ، چون خواهيم كردن ؟ طيفور گفت : اين سپاه به خون خواستن آمده‌اند كه پسر شاه زنگ بدست غلام خواجه الياس بقتل آمده است و ما در مقابل با ايشان بجنگ بر نخواهيم آمدن كه از ما صد تن مقابل يك تن ايشان نخواهند بودن ، ناكام از قفاى حصار جنگ بايد كردن . حكم كردند تا از ولايت خلق در شهر درآمدند ، برج و بارو محكم كردند ، آب در خندق انداختند ، خلق شهر بجنگ كردن كارسازى كردند .\r\nراوى گويد كه روز ديگر گرد برآمد و از ميان گرد سپاه زنگبار رسيدند چون درياى قير و قار . گويند كه پنجاه هزار زنگى بودند كه آنچه كمترين ايشان بودند بيست گز بالا داشتند و همه علمهاى ديو پيكر و نهنگ پيكر بر گرده و جمله جامها از پوست نهنگ پوشيده و دهرها و شمشيرها كشيده ، رسيدند . برابر صف آراستند و در برابر شهر بايستادند . كورنگ زنگى همچون ديوى سى گز بالا بركشيده در زير\r\n\r\n","description":"","footnote":"","page_name":" 172 ","page_number":188},
  {"content":"\r\n\r\nعلم ديو پيكر بايستاد . يكى زنگى را گفت : پيش رو و سرور يمنى را بگو كه ملك كورنگ زنگى كه از فرزندان كورنگ بزرگ و هرقل زنگيست ، ميگويد كه من فرزند دل‌بند خود را ملك هورنگ ، پيش تو فرستادم كه تو دختر خود را ، عين الحيات را ، به دو بدهى و منت دارى ؛ تو دختر ندادى و فرزند « 1 » دلبند مرا كشتى و مرا بداغ فرزند بسوزانيدى .\r\nمن اكنون سوگند خورده‌ام كه درين مملكت كارى كنم كه تا عالم باشد از آن باز گويند ، زنان اين مملكت را جمله اسير كنم و مردان اين مملكت را جمله بكشم . آن زنگى پيش خندق آمد و آن سخن را به زبان زنگبارى ميگفت . شاه سرور گفت كه اين زنگى چه ميگويد ؟ هيچ نمىدانستند كه او چه ميگويد . يكى گفت مگر دشنام ميدهد .\r\nاز ناگاه شخصى تيرى در كمان پيوسته داشت ناگاه برو انداخت . تير بر دهان زنگى آمد و در كامش غرق شد . زنگى چون آن ضرب تير خورد از مركب نگونسار شد . ملك كورنگ چون ديد كه خدمت‌كار او را بدان علامت كشتند قهر كرد ، گفت : فرزندم را كشتند بس نبود ، اكنون در برابرم رسولى كه به پيغام فرستادم به تير انداختند . حمله كنيد ! آن سپاه زنگبار بيكبار حمله كردند ، جنگ پيوسته شد ، جملهء خلق تعز بر سر برج و باره برآمده بودند ، جنگى عظيم كردند . زنگيان تا كنار خندق آمدند ، وقت بود كه شهر بگيرند ، خلق بترسيدند ، شب درآمد ، زنگيان باز گشتند .\r\nملك كورنگ گفت : البته فردا شهرشانرا خواهيم گرفتن و غارت خواهيم كردن .\r\nاما مؤلف اخبار گويد كه چون شاه سرور بازگشت طيفور را طلب كرد و گفت : اگر جنگ كردن ازين نوع خواهد بودن كه امروز اين زنگيان كردند ، پس زود اين شهر را بخواهند گرفتن . چه چاره كنيم ؟ شاه سليم گفت : مصلحت در آنست كه اين [ دو 
  ] جوان كه در بندند « 2 » ، ايشان « 3 » را از بند بيرون آوريم ، ملك ايشان « 3 » را تربيت كند كه تا بيرون روند و جواب اين زنگيان بگويند . طيفور وزير گفت كه ايشان كى حريف اين زنگيان باشند ؟ و نيز يك نوع ديگر آنست كه از ما قهر دارند ، شايد كه از بهر\r\n\r\n\r\n","description":"","footnote":"\r\n( 1 ) - در اصل : فررنگ\r\n( 2 ) - در اصل : در بندست\r\n( 3 ) - در اصل او\r\n","page_name":" 173 ","page_number":189},
  {"content":"\r\n\r\nما جنگ نكنند . شما اين كار به من بگداريد كه من چنان كنم كه مصلحت باشد ، پيش برم .\r\nگويند كه در شهر تعز خواجه‌يى بود بازرگان كه بسيار بملك زنگبار رفته بود و زبان آن قوم را مىدانست ، او را خواجه يهود نام بود . طيفور او را طلب كرد ، خواجه يهود پيش طيفور آمد . طيفور گفت : اى خواجه ترا پيش كورنگ مىبايد رفتن امشب برسولى ، و پيغامى چند به دو رسانيدن و جواب آوردن و نوعى بايد كردن كه اين جنگ و فتنه در باقى شود تا در ميانه از هر دو جانب خلق بقتل نيايند .\r\nخواجه يهود گفت : بندگى كنم و آنچه بگوييد برسانم . خواجه طيفور وزير سخنى چند با خواجه يهود گفت و بعد از آن او را گسيل كرد . فرمود تا در دروازه باز كردند تا خواجه يهود از شهر بيرون آمد ، تا از خندق شهر بگدشت و بر كنار سپاه زنگبار آمد ، او را گرفتند كه چه كسى و بكجا ميروى ؟ گفت : رسولم از پيش ملك سرور يمنى به حضرت شاه كورنگ .\r\nاين خبر بكورنگ كردند كه يهود بازرگان برسولى آمده است . گفت : بيايد .\r\nاو را راه دادند . درآمد و در پيش كورنگ خدمت كرد و گفت : بنده ديگر در ملك زنگبار به خدمت ملك رسيده‌ام و شرف دست‌بوس ملك دريافته‌ام . كورنگ گفت : بلى ، من ترا مىشناسم ، اكنون بچه كار آمده‌اى ؟ گفت : بنده را شاه سرور يمنى به خدمت ملك فرستاده است و سخنى چند ارسال كرده است . گفت بگوى تا بشنوم . گفت : شاه سرور ميگويد كه مملكت يمن به حد زنگبار پيوسته است و ما همسايه‌ايم ، موجب چيست كه تو سپاه بر ملك من كشيده‌اى و ملك مرا خراب ميكنى ؟ اگر از ما تقصيرى در وجود آمده است بگوييد تا ما بتدارك آن مشغول شويم . كورنگ بخنديد و گفت :\r\nمعلوم مىشود كه سرور يمنى هيچ عقلى ندارد كه ميگويد كه چه كرده‌ام ؟ من فرزند دلبندم را فرستادم كه تو دختر به دو دهى . دختر به دو ندادى و پسرم را كشتى و مرا بداغ فرزند سوزانيدى ! من به جهت خون فرزند آمده‌ام كه خون فرزند مىطلبم . ازين\r\n\r\n","description":"","footnote":"","page_name":" 174 ","page_number":190},
  {"content":"\r\n\r\nبدتر چكنى ؟ خواجه يهود گفت كه شاه را بقا باد ! شاه سرور ميگويد كه من فرزند ترا نديدم و او را من نكشتم و به كسى نيز نفرمودم كه او را بكشيد . بلك قصه چنان بود كه اين دختر را بسيار كسان طالب بودند ، جوانى از ايران شهر هم بطلب اين دختر آمده بود ، پسر ترا او كشت ، چون معلوم كرديم كه او چنين كارى كرده است ، ايشان دو وجود بودند هر دو را گرفتيم و در بند كرديم ، ميخواستيم كه هر دو را به خدمت شاه زنگبار بفرستيم كه بهر نوعى كه خواهى بكشى . تو خود آمدى .\r\nاكنون آن دو خونى كه فرزند ترا كشته‌اند هر دو در بندند ، بشما دهيم و پنج ساله مال يمن از زر سرخ و سفيد و جامهاى دوخته و نادوخته و مركبان تازى و از غلام و كنيزكان صاحب جمال و از قطار و مهار بدهيم ، شما باز گرديد و خونيانرا ببريد و بهر نوعى كه خواهيد بكشيد تا در ميان ما دوستى بجاى بماند . چندان ازين نوع سخن گفت كه كورنگ را راضى كرد و بر آن معنى شرط كردند .\r\nخواجه يهود در حال بازگشت و به شهر اندر آمد و پيش طيفور وزير آمد و گفت : رفتم و كورنگ را راضى كردم كه اين دو جوان كه پسر كورنگ را كشته‌اند با پنج ساله مال يمن بدهيم تا ايشان باز گردند . طيفور در حال او را در پيش سرور يمنى آورد و آنچه رفته بود تقرير كرد . شاه سرور گفت : اى طيفور اين حركت از مروت عظيم دورست كه ما اين جوانانرا بديشان سپاريم كه ايشان اگرچه پسرى شاه زنگ را كشتند ، از بهر ما كشتند . اگر ما اينها را بديشان [ دهيم 
  ] عظيم كار شنيع باشد .\r\nطيفور گفت : اى شاه چه جاى اين سخن است ؟ تو ايشانرا حكم كشتن كرده بودى ، همان تصور كن كه ايشانرا تو كشتى . اگر چنين نكنى مملكت يمن تمام خراب شود .\r\nمن اين مال كه بديشان بدهم از مملكت كفايت كنم و نوعى سازم كه هيچ از خزينهء تو خرج نشود . سرور نيز راضى شد كه فيروز شاه و فرخ‌زاد را بديشان دهد و مال چند از رعيت و غيره بدهد تا اين بلا از آن مملكت دفع شود .\r\nراوى داستان چنين روايت مىكند كه آن شب صبر كردند تا كه روز\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nروشن شد . خلق يمن بر سر برج و باره شدند . زنگيان بجنگ ميل نكردند كه شرط كرده بودند . شاه سرور بر تخت برآمد و بار داد تا جملهء گردان جمع آمدند . شاه سرور رو بشاه سليم كرد و گفت : خواجه طيفور وزير از براى دفع اين دشمنان فكرى كرده است ، شما كه گردان و نامداران مملكت يمنيد بنگريد كه آن موافق هست يا نه ؟\r\nگفتند بگوييد تا بدانيم . خواجه طيفور گفت : اى گردان يمن بدانيد كه اين سپاه زنگبار سپاه عظيم است و اين كورنگ زنگى از فرزندان هرقل است و به خون خواستن آمده است . خون فرزندش هورنگ ميطلبد و ما حريف اين سپاه نيستم . اگر يك جنگ ديگر واقع مىشود البته مملكت را مىگيرند و از ما يكى زنده نمىگذارند « 1 » . جملهء خلق يمن بقتل مىآيند . مردانرا مىكشند و زنان را به اسيرى مىبرند . من امشب خواجه يهود را بدان سپاه فرستادم كه ملك كورنگ را ديد و با او شرط كرد كه آنكس كه خونى است و پسر ملك را كشته « 2 » است ، خونى ايشانند ، ايشانرا بدين زنگيان دهيم تا هرچه خواهند با ايشان بكنند و ما مالى چند از ايشان به گردن بگيريم تا اين بلا بگردد . ما اين‌چنين تدبيرى كرده‌ايم شما چه ميگوييد ؟ چون ايشانرا جملهء اهل و عيال و خان و مان و مال و ملك درين شهر بود جمله خوف عظيم داشتند ، جمله راضى شدند و گفتند كه اين نيكو تدبيريست . ما كه امراى پاىتخت ملكيم هريك چيزى بدهيم تا اين بلا ازين مملكت بگردد .\r\nهمه خرم شدند اما شاه سليم گفت كه اين انديشهء شماست ، اما در عاقبت اين كار ببايد انديشه كردن كه ما اين جوانانرا بدست اين زنگيان بدهيم بىشك ايشانرا بخواهند كشتن . چون ما را معلوم شد كه اين جوان پسر ملك دارابست ، و ملك داراب پادشاه عظيم است ، چون ازين معنى واقف شود كه ما فرزند او را بدست زنگيان داديم كه بزارىزار بكشند ، لشكر بيمن كشد و درين مملكت سنگ بر سنگ نگدارد . طيفور وزير گفت كه ميگويد كه او فرزند ملك دارابست ؟ اين\r\n\r\n\r\n","description":"","footnote":"\r\n( 1 ) - در اصل نميگزارند .\r\n( 2 ) - در متن مكرر است\r\n","page_name":" 176 ","page_number":192},
  {"content":"\r\n\r\nتدبيريست كه اينجا كرده‌اند تا او بقتل نيايد و اگرنه او غلام خواجه الياسست .\r\nبه نقدا ما حاليا در بيم بلاييم ، دشمن بر در شهرست و ملك داراب در ايران ، اين خبر بملك داراب كى ميرسد ؟ چون جملهء امرا از آن سپاه در خوف بودند ، جمله گفتند كه خواجه طيفور راست ميگويد . پس برين مقرر كردند كه فيروز شاه و فرخ‌زاد را بعوض خون هورنگ بزنگيان دهند . اين خبر را به عين الحيات رسانيدند كه اين جوانان غريب را بزنگيان ميدهند . آه از جان عين الحيات برآمد . گفت : بد حالتى بود ! زنگيان البته فيروز شاه را بخواهند كشتن . دايه گفت : اى ملكه تحمل كن كه خداى تعالى كريم و رحيمست و قادر اشياء ، شايد كه بقدرت ايشان را خلاص كند . ايشان در گريه و زارى بودند .\r\nاما روايت كرده‌اند كه در زندان اين خبر را بسمع فيروز شاه رسانيدند كه در حق شما چنين انديشه‌يى كرده‌اند كه شما را بزنگيان خواهند دادن . فيروز شاه گفت اكنون ديگر هيچ اميدى نماند ! به يقين و تحقيق بهلاك خواهيم آمدن .\r\nفرخ‌زاد گفت : اى شاه‌زاده ! اگرمان اجل نرسيده باشد هيچ باكى نباشد و اگر اجل رسيده باشد هيچ فايده ندارد ، اما اميد داريم بكرم حق تعالى كه ما بهلاك نياييم كه من چند نوبت از طيطوس حكيم شنيده‌ام كه فيروز شاه شرق و غرب عالم را بگيرد و جهانرا تمام بگيرد كه طالع عظيم دارد . فيروز شاه گفت : اى برادر ما را چه اميد باشد كه هورنگ را من كشتم و اين سپاه به خون خواستن آمده‌اند و اينها ما را بعوض خون ميدهند ، خلاصى از كجا خواهد بودن ؟ فرخ‌زاد گفت : خدا را حكمت بسيارست .\r\nاما اين خبر در شهر افتاد ، طيفور وزير بزرگان شهر را طلب كرد و گفت :\r\nمملكت شما را دشمنانى چنين پيدا شده‌اند ، از براى دفع بلا زرى چند مىبايد دادن تا بزر اين بلا را ازين مملكت دفع كنيم . از خلق مملكت زر بسيار بستادند ، هريك از بزرگان و اميران چيزى چند دادند و كارسازى عظيم كردند . بعد از آن خواجه يهود را\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nپيش ملك كورنگ فرستادند كه فردا خونيانرا با مال بسيار به خدمت ملك كورنگ خواهيم آوردن كه ملك باز گردد تا دوستى در ميان ما بجاى بماند ، كورنگ قبول كرد .\r\nغوغا در تعز افتاد كه فردا اين بنديان را بزنگيان خواهند دادن . خلق شهر از بهر ايشان مىگريستند تا آن روز و آن شب بگدشت . در اول روز آن مالها را بر پشت ستوران بار كردند . [ شاه سرور 
  ] حكم كرد تا بنديان را از زندان بدر آرند . دويدند بر در زندان ، فيروز شاه با فرخ‌زاد هر دو را دست و گردن بسته بزارى تمام از زندان بدر كشيدند . جملهء خلق از صد هزار بيشتر آنجا جمع بودند ، آن روى چون ماه و آن موى سياه ، تنى سيمين و عذار چون گل نسرين ، و آن گل و گلزار « 1 » بهارى بخوارى « 2 » ميكشيدند . ايشان سر در پيش انداخته و آب از ديدگان مىباريدند و مىزاريدند و مىرفتند .\r\nتقدير خداى تعالى چنان بود كه گذار ايشان بر در سراى سرور يمنى بود ، در آن حالت لالا صلاح گريان گريان پيش شاه خوبان آمد ، عين الحيات با دايه و دختر دايه شريفه نشسته بودند و در غم و انديشهء فيروز شاه و فرخ‌زاد بودند كه لالا صلاح آمد و خبر آورد كه پدرت اين دو جوان غريب را به خون هورنگ بزنگيان مىدهد كه او را بعوض خون هورنگ بكشند ، جملهء خلق شهر تعز از بهر ايشان جگر خون و دل بريانند ، از در ايوان شما مىگذرانند ايشانرا . آه از جان عين الحيات برآمد ، با دايه و شريفه بر سر پنجره آمدند ، بر سر راه نگاه كردند . ديدند كه شاه‌زادهء ايران را و فرخ‌زاد ، در زنجير كشيده مىبرند . خلق در عقب ايشان همه بزارى درآمده بودند ، و ميگفتند دريغ ازين دو جوان ماه رو كه بناحق بقتل خواهند آمدن ! اين ميگفتند و در پى ايشان گريان و نالان ميرفتند .\r\nروايت كرده‌اند كه چون عين الحيات چنان بديد فرياد از نهادش برآمد ،\r\n\r\n\r\n","description":"","footnote":"\r\n( 1 ) - در اصل : گلذار .\r\n( 2 ) - در اصل : بخارى .\r\n","page_name":" 178 ","page_number":194},
  {"content":"\r\n\r\nدستها بر روى ميزد و موى مىكند و انگشت بدندان مىگزيد . چندان بر سر و روى خود زد كه بيهوش شد و از پاى در افتاد . شريفه سر عين الحيات را از خاك برداشت و بر كنار نهاد و گفت : اى شاه خوبان دل به خود آور و توكل بر خداى تعالى كن كه خداى تعالى كريمست . فيروز شاه و فرخ‌زاد را گذرانيدند . عين الحيات با چشم گريان و دل بريان و تن ناتوان باز گشت . گويند كه عين الحيات از غم فيروز شاه بيمار شد ، بيت :\r\n چنان بيمار شد در هجر آن يار * كه در بستر فرو افتاد افگار\r\nز عشق روى شه دايم خروشيد * نه نان مىخورد و نه او آب نوشيد\r\nچنان رنجور هجران گشت آن ماه * كه بودى دايما با ناله و آه \r\nمؤلف اخبار گويد كه فيروز شاه و فرخ‌زاد را بسته و خسته تا در دروازه آوردند . شاه سرور آنجا بود ، حكم كرد كه در دروازه را گشودند و آن مال را بر پشت استران و اشتران بار كرده ، حكم كرد كه اين خونيانرا به زنگيان دهيد .\r\nفيروز شاه ديد كه كار از حد گدشت ، رو بسرور يمنى كرد و گفت : اى پادشاه بىمروت بىفتوت ! اگر من پسر شاه زنگ را كشتم از بهر تو كشتم كه بطلب دختر تو آمده بود ، نه از بهر عداوت خود كشتم . آنچه كردم جمله را فراموش كردى ؟ مرا بفداى مملكت خود كردى ؟ تصور آن كردى كه بلاى زنگيان را از خود [ دور 
  ] كردى ؟\r\nخبر ندارى كه چه كردى ! فردا باشد كه چندان سپاه از ايران بيايد كه يك يمنى بدست صد ايرانى باشد . اين جوان فرخ‌زاد هيچ گناهى ندارد نه در خون ، و نه در دزدى ، گناه‌كار منم . دست از او بدار ، بگداريد تا برود . نشنيدند و هر دو را از شهر بدر بردند و در دروازه بربستند . فيروز شاه و فرخ‌زاد توكل بر خداى تعالى كردند . ايشانرا مىكشيدند تا بسپاه زنگيان رسيدند ، تا در ايوان ملك كورنگ آوردند و بخدمت‌كاران كورنگ سپردند . خواجه يهود پيش كورنگ آمد و خدمت كرد و گفت : ما بقول خود ايستادگى كرديم و خونيانرا آورديم با مال بسيار ؛\r\n\r\n","description":"","footnote":"","page_name":" 179 ","page_number":195},
  {"content":"\r\n\r\nپس آنچه آورده بودند بر ملك عرضه كردند . بسيار مالى آورده بودند ، بخزينه‌دار ملك سپردند و باز گشتند و در شهر درآمدند و آنچه رفته بود با سرور يمنى گفتند .\r\nشاه يمن نيز بازگشت و خلق شهر از برج و باره در آن زنگيان نظاره ميكردند و حيران ايشان مانده بودند .\r\nراوى گويد كه چون كورنگ را آن همه مال رسيد از آن مالها بعضى بر امرا بخش كرد و هر يكى را از آن مال قدرى بداد و آنگاه حكم كرد كه خونيانرا بكشيد . گويند كه چهار زنگى از امراى كورنگ بودند يكى را نام طول زنگى بود ، يكى را طال و يكى حمدونه و يكى را ميمونه . اين چهار زنگى از امراى كورنگ بودند .\r\nگفتند شاه را بقا باد . اين خونيانرا اينجا نمىكشيم ، ايشانرا زنده بجزيرهء خود مىبريم در پيش مادر و خواهر هورنگ و خلق [ و 
  ] رعيت ، اينها را آنجا بكشيم آن اوليتر باشد ، كورنگ گفت : راست گفتيد چنين كنيد . پس فيروز شاه و فرخ‌زاد را در بند كشيدند و در نيم‌شب از آنجا نقل كردند و برفتند . روز ديگر اين خبر بشاه سرور كردند كه سپاه زنگبار رفتند و آن خونيانرا زنده با خود ببردند . شاه سرور گفت : حاليا بلاى زنگيانرا از خود دفع كرديم تا ديگر چه پيش آيد . اين خبر به عين الحيات رسيد كه خونيانرا زنده بردند . عين الحيات گريان و نالان و رنجور ميشد ، هر روز درد هجرانش زيادت ميشد ، هرچند دايه او را تسلى مىكرد با او فايده نمىكرد .\r\nاما مؤلف اين سمر « 1 » و راوى اين خبر چنين روايت مىكند كه آن زنگيان بجور تمام و جفاى بسيار ايشانرا مىبردند تا كنار دريا آمدند ، از آنجا بكشتى درآمدند و ايشان را در آن كشتى درآوردند و ايشان را گرسنگى و تشنگى مىفرمودند و جور ميكردند و ميرفتند تا بعد از مدتى بر كنار دريا رسيدند . از كشتى بيرون آمدند ، پيش روان رفتند و اين خبر بمادر و خواهر هورنگ بردند كه شاه بيمن رفت و خونيانرا با مال بسيار آورد ، اينك رسيد ، ايشان خرم شدند . جملهء خلق شهر استقبال كردند\r\n\r\n\r\n","description":"","footnote":"\r\n( 1 ) - در اصل : ثمر\r\n","page_name":" 180 ","page_number":196},
  {"content":"\r\n\r\nو دعا و ثنا گفتند . بعد از آن فيروز شاه و فرخ‌زاد را در ميان گرفتند . نعرها ميزدند و ايشانرا بخوارى « 1 » تمام ميكشيدند تا در شهر درآمدند به حكم ملك آن دو جوان غريب را در زندان تنگ و تاريك دربند كردند و بند گران بر دست و گردن ايشان نهادند ، گرسنه و تشنه به حال دشمنان مقيد كردند . شب درآمد ، فيروز شاه و فرخ‌زاد گريان و نالان و مهجور و غمگين در آن كنج زندان عاجز و درمانده ، بيت :\r\n بر چه طالع‌زاده‌ام گويى كه دايم روزگار * هر كجا رنجى بود از بهر آن دارد مرا \r\nدر كلبهء تاريك و زندان تنگ « چون گلوگاه ناى و سينهء چنگ » « 2 » ، پريشان‌تر از زلف و جعد مه رويان و سياه‌تر از خال معشوق و حال عاشقان ! آن هر دو غريب درمانده ، شعر :\r\n اندر آن خانه‌يى كه از تنگى * نيست ممكن كه پيرهن بدرم « 3 » \r\nفيروز شاه گريان و نالان ميگفت « 4 » : هر روز بنو نوباوه‌يى [ و 
  ] از باغ سپهر فتنه‌يى ميرسد و هر دم بنوى از دور فلك حادثه‌يى تازه ميگردد . بيت :\r\n بلاى مرا مادر روزگار * بزايد همى هر زمان دخترى\r\nنخورده يكى ساغر از غم تمام * دمادم فراز آردم ساغرى « 5 »\r\nحوادث ز من نگسلد زآنكه هست * يكى را سر اندر دم ديگرى « 6 » \r\nتن در بوته نواير و صدمهء نوايب است ، شربتهاى تلخ از گردش افلاك تجرع مىبايد كرد ، شعر :\r\n\r\n\r\n","description":"","footnote":"\r\n( 1 ) - در اصل : بخارى\r\n( 2 ) - مصراع از سنائى است در اين بيت :\r\n داشت لقمان يكى كريچهء تنگ * چون گلوگاه ناى و سينهء چنگ \r\n( 3 ) - بيت منحول از مسعود سعد و در ديوان او چنين است :\r\n از ضعيفى دست و تنگى جاى * نيست ممكن كه پيرهن بدرم \r\n( 4 ) - در اصل : ميگويد .\r\n( 5 ) - در اصل : ديگرى .\r\n( 6 ) - اين سه بيت از مسعود سعد سلمانست ( ديوان مسعود سعد ص 497 )\r\n","page_name":" 181 ","page_number":197},
  {"content":"\r\n\r\n منگر بدين غزالهء گل روى خارپشت * مگرو بدين نوالهء خوش طعم بدگوار \r\nفرخ‌زاد گفت : اى شاه‌زاده هرچند محنت و جور روزگار بر ما از حد گدشت اما اميد خلاصى و روى به بودى هست كه از درگاه خداى تعالى نوميدى كفرست و من بارها از طيطوس حكيم شنيده‌ام كه فيروز شاه با دولت و سعادت تمام خواهد بودن و طالع او سعدست و از شرق عالم تا غرب عالم خواهد گرفتن و جملهء عالم را مسخر خواهد كردن ، چون محنت و جور ما عظيم گشت بوى راحت و دولت مىآيد :\r\n چو جور زمانه فراوان شود * كه جان و دلت زو هراسان شود\r\nفزون گرددت انده و صبر كم * بغايت رسد پس بپايان شود \r\nبهر نوع كه بود بهزار غم و محنت و اندوه آن شب را بگذرانيدند . اول روز شد ، ملك كورنگ « 1 » بر تخت برآمد و بار داد تا جملهء بزرگان پاىتخت او بجمع گرد آمدند و هريك بر جاى خود قرار گرفتند . ملك كورنگ گفت : برويد و آن دو خونى را بياريد تا به خون پسرم هر دو را سياست كنم كه دل و جانم را به آتش فراق سوخته‌اند و در بوتهء درد گداخته‌اند . در حال تا هزار زنگى با شمشيرهاى كشيده دويدند ، با خلق بسيار تا در زندان آمدند و در زندان برگشودند . آواز در زندان برآمد ، آه از جان فيروز شاه برآمد . گفت : آمدند تا ما را بسياست‌گاه برند . اى دريغا كه بمراد نرسيده بهلاك آمديم ! اى دريغا كه مادر و پدر را در فراق خود بهلاك آورديم ! آن زنگيان در آن زندان ريختند و آن دو جوان غريب را در ربودند و بخوارى از آن زندان بيرون كشيدند .\r\nروايت كرده‌اند كه تا قرب ده هزار نيزه و شمشير و كاردها بركشيده بودند ، ايشانرا در ميان گرفته بودند و مىآوردند و نعره ميزدند ، تا در ايوان ملك آوردند . خبر بملك كردند كه خونيانرا آوردند . گفت درآريد . درآوردند و در برابر\r\n\r\n\r\n","description":"","footnote":"\r\n( 1 ) - در اصل هورنگ .\r\n","page_name":" 182 ","page_number":198},
  {"content":"\r\n\r\nتخت ملك بداشتند . ملك كورنگ گفت يكى را در حضور من گردن بزنيد و يكى را بيرون بريد و بهر نوعى كه خواهيد بكشيد . در حال فيروز شاه را بر سر پاى نشاندند و چشم فيروز شاه را بربستند ، جلاد تيغ بركشيد ، شاه‌زاده دل از خود برداشت و دل بر مرگ نهاد ، كلمهء توحيد عرضه كرد .\r\nدر آن حالت كه جلاد ميخواست كه تيغ براند تقدير چنان بود كه زنگيى از در بارگاه درآمد و خدمت كرد و گفت : ملك را بقا باد ، مادر و خواهر شاه‌زاده مىآيند تا خونيانرا در حضور ايشان بكشند ، تا ايشان ببينند و ايشانرا تسلى خاطر شود . ملك گفت : لحظه [ يى 
  ] توقف كنيد تا مادر و خواهرش بيايند . جلاد تيغ باز گرفت ، فرخ‌زاد گفت : اى خداى كريم و اى ملك رحيم و اى معبود لم‌يزل و لايزال ! ترا حكمت و قدرت بسيارست ، سببىساز كه مسبب الاسباب تويى ، قادر اشيا تويى ، و قدرت تراست . چون لحظه‌يى بگدشت مادر هورنگ ، قدى چون ميلى كشيده ، درآمد .\r\nجمله از بهر او برخاستند « 1 » تا در پيش شوهرش بنشست . گفت : كدامست كه فرزند دلبند مرا كشته است و مرا دل و جان به آتش فراق او سوخته است ؟ به منش بنماييد تا بدندان حلقش را بردرم و خونش در كشم !\r\nايشان بفيروز شاه و فرخ‌زاد اشارت كردند . زن زنگى نگاه كرد ، دو كودك ديد چون ماه تابان و خورشيد درفشان . زن زنگى را عجب آمد كه پسر او دوازده گز بالا داشت و بجسد از گاوى عظيم‌تر بود ، در نظر زن زنگى عظيم حقير نمود . گفت :\r\nاينست كه فرزند مرا كشته است ؟ گفتند بلى ! گفت : يك بار از ايشان سؤال كنيد كه فرزند مرا چرا كشتند و با او چه عداوت داشتند كه او را كشتند ؟ كورنگ گفت سؤال كنيد كه ما هرگز اين سخن را ازيشان سؤال نكرده‌ايم . فيروز شاه را چشم بسته بودند ، برگشودند . هرچند كه سؤال كردند ايشان جواب ندادند . كه زبان ايشان نمىدانستند . ملك گفت كه نمىدانند كه ما چه سؤال ميكنيم ! برويد كسى را\r\n\r\n\r\n","description":"","footnote":"\r\n( 1 ) - در اصل : برخواستند .\r\n","page_name":" 183 ","page_number":199},
  {"content":"\r\n\r\nبياريد كه زبان ايشان داند . زنگيى بود كه تجارت بسيار كرده بود ، او را آوردند تا سؤال كند . ملك گفت : ازين دو خونى سؤال كن كه فرزند مرا چرا كشتيد و با او چه عداوت داشتيد ؟ او را چون توانستيد كشتن كه او بقد و بالا از شما بلندتر بود ؟\r\nآن زنگى سؤال كرد كه اى جوانان غريب « 1 » ملك سؤال مىكند كه فرزند مرا چرا كشتيد و با او چه دشمنى داشتيد ؟ در آن حالت خداى تعالى بر زبان او انداخت كه ما هيچكس را نكشته‌ايم و از كشتن پسر تو ما هيچ خبرى نداريم .\r\nدر حال اين سخن را با ملك گفتند كه اين جوانان غريب مىگويند كه ما پسر ترا نكشته‌ايم و از كشتن پسر تو هيچ خبر نداريم . كورنگ چون اين سخن بشنيد تند گشت و گفت : پس شما چه كسانيد و شما را بما چرا داده‌اند ؟\r\nفيروز شاه گفت : ما دو غلام يك خواجهء بازرگانيم ، ما را بشاه سرور يمنى بفروخت ، مدتى خدمت شاه سرور كرديم ، بر ما تهمتى نهادند ؛ شاه سرور بدان تهمت ما را بگرفت و در بند كرد ، مدتى در آن بند بوديم ، اكنون كه شما آمديد ما را از بند بيرون آوردند و بشما دادند ، ما به غير ازين نمىدانيم . همه گفتند اين دو كودك راست مىگويند ، ايشانرا چه حد آن باشد كه شاه‌زادهء ما را بكشند ! شاه‌زاده هورنگ دوازده گز بالا داشت ، اين دو جوان چندان نيستند كه يك ران او . كورنگ گفت :\r\nمن تا يمن رفتم كه خونى پسرم را بكشم ، شاه سرور از جنگ عاجز شد و در شهر گريخت و گفت خونيان پسرت را بدهم ، دو غلام بىگناه بعوض خون پسرم به من داده است ، اگر كارى با يمنيان نكنم كه از آن در عالم بگويند ، نه مردم ! پس كشتن اين دو جوان بىگناه ظلم باشد ، ايشانرا نكشيد ، بجزيرهء فور ببريد بدست صعلوك زندان‌بان بدهيد تا ايشانرا آنجا در بند كند تا من كارسازى كنم و باز بيمن روم و ايشانرا با خود ببرم ، بعد از آن خاك يمن را بزنگبار بيارم .\r\nچون حكم چنين كرد ، در حال فيروز شاه و فرخ‌زاد را از ايوان ملك بيرون\r\n\r\n\r\n","description":"","footnote":"\r\n( 1 ) - در اصل : كه\r\n","page_name":" 184 ","page_number":200},
  {"content":"\r\n\r\nآوردند . فرخ‌زاد بسيار خرم شد . گفت : نيك رفتى اى شاه‌زاده ! ما را و خود را از كشتن رهانيدى . فيروز شاه گفت : جمله حكم خداست جل جلاله ! زنگيان ايشان را بر لب دريا آوردند و در حال در كشتى درآوردند و يكشب در دريا بودند . چون روز برآمد جزيره‌يى از دور پديد آمد كه گرداگرد آن جزيره سه فرسنگ بود و در گرد آن جزيره كوهى بلندى درآمده بود و آن جزيره را در ميان گرفته بود ، در آن جزيره به غير از يك راه نبود و آن راه تنگ بود چنان كه يك كشتى بيش نتوانستى آمد شدن كردن .\r\nالقصه فيروز شاه را با فرخ‌زاد در آن جزيره درآوردند و امير آن جزيره را طال زنگى ميگفتند ، جملهء خزينهء ملك آنچه از آن او و پدران ملك بود جمله در آن جزيره بود ؛ پيغام ملك كورنگ را بگفتند كه اين دو جوان غريب را اينجا در بند كنيد و نيك نگاه داريد . طال زنگى حكم كرد كه صعلوك زندان‌بانرا طلب كنيد .\r\nطلب كردند . جوانى زنگى درآمد و خدمت كرد . طال زنگى گفت : اى صعلوك به حكم شاه كورنگ اين دو جوان غريب را در زندان كن و نيك نگاه‌دار . صعلوك گفت بندگى كنم . ايشانرا بزندان آورد . آن زندان بيرون خانها ساخته بودند ، زندانى بود از سنگ ساخته . آن جزيره خود تمام زندان بود كه از هيچ طرف راه بيرون رفتن نداشت . چون ايشانرا در آن زندان درآورد ، بندى عظيم آورد تا بر دست و پاى ايشان نهد .\r\nمؤلف داستان گويد كه چون شاه‌زاده آن بند عظيم را ديد آه از جان مباركش برآمد و گفت : اى صعلوك شفقت كن بر ما كه گناهى نداريم . صعلوك زبان پارسى ميدانست كه در پيش او بازرگانان بسيار دربند بوده بود و او پارسى ازيشان آموخته بود . گفت : اى غريبان اين زندان سختست . بيشتر درين زندان از سختى اين زندان بنديان بهلاك مىآيند . اما چون شما هيچ گناهى نداريد من بر شما ترحم كنم ، بند سبك بر دست و پاى ايشان نهاد و بدر رفت .\r\n\r\n","description":"","footnote":"","page_name":" 185 ","page_number":201},
  {"content":"\r\n\r\nفيروز شاه با فرخ‌زاد گفت : اى برادر مدتى مديد و عهدى بعيد ما درين زندان خواهيم ماندن . پدرم ملك داراب را از حال ما كه خبر خواهد كردن كه ما را حال چيست ؟ فرخ‌زاد گفت : اى شاه‌زاده سه نوبت ما را از براى كشتن بر سر پاى نشاندند و خداى تعالى ما را نجات داد ؛ يك بار در يمن شاه سرور ما را حكم كشتن كرد ، يك بار ديگر بر دست زنگيان هم بر در شهر يمن كه شاه سرور ما را بديشان داد ، يك بار ديگر اينجا . اميد داريم كه خداى تعالى ما را ازين بند خلاص كند كه قادرست بر جمله اشياء . فيروز شاه گفت : اگر ازين بند خلاص شوم با سرور يمنى و طيفور دنى كارى كنم كه شيرين زبانان در عالم بداستان از آن باز گويند .\r\nفيروز شاه و فرخ‌زاد در جزيرهء فور در بند بدست صعلوك زندان‌بان و چشم اميد بر شاه راه تقدير ملك يزدان تعالى شأنه\r\n\r\n","description":"","footnote":"","page_name":" 186 ","page_number":202},
  {"content":"\r\n\r\n\r\n7 در جست‌وجوى فيروز شاه و فرخ‌زاد\r\nما آمديم بر سر قصه و داستان ملك داراب بن بهمن اسفنديار ( 1 ) و حال او در فراق فيروز شاه نوجوان .\r\nمؤلف اخبار گويد كه فيروز شاه را در ملك ايران رسم و قاعده آن بود كه بهر سه روز يك روز به خدمت پدرش ملك داراب رفتى و پدر را بديدى و بعد از آن بمقام خود رفتى ، و مقام فيروز شاه در باغى بودى كه آن باغ را جنت آباد ميگفتند .\r\nاز آن باغ تا در شهر سه فرسنگ بود . چون فيروز شاه با فرخ‌زاد عزم يمن كردند سه روز با چهار و پنج روز شد . ملك داراب فيروز شاه را عظيم دوست ميداشت ، چون چند روز بگدشت فرزند را نديد . از طيطوس حكيم پرسيد كه اى حكيم خردمند چند روز شد فيروز شاه و فرخ‌زاد بملازمت پاىتخت ما نيامده استند ، موجب چيست ؟\r\nحكيم گفت : اى شاه ، من نيز چند روزست كه بباغ نرفته‌ام و از حال ايشان خبرى ندارم هم اكنون بروم و معلوم كنم كه موجب چيست !\r\nطيطوس حكيم سوار شد تا در باغ آمد ، خدمتكارانى كه بر در باغ بودند چون طيطوس را ديدند استقبال كردند . طيطوس گفت : فيروز شاه و فرخ‌زاد در چه كارند ؟ ايشان گفتند اى حكيم ، امروز شش روزست كه فيروز شاه با فرخ‌زاد در نيم‌شب\r\n\r\n","description":"","footnote":"","page_name":" 187 ","page_number":203},
  {"content":"\r\n\r\nسوار شدند كه به شهر ميرويم ، ديگر نيامدند . طيطوس گفت : من از شهر مىآيم فيروز شاه در شهر نيست . ايشان گفتند كه بما گفتند كه به شهر ميرويم ديگر خبر نداريم . طيطوس حكيم دانست كه ايشان بر طرف يمن رفتند . حكيم با خود گفت كه با ملك داراب نتوانم گفتن كه فيروز شاه بر طرف يمن رفت كه مرا گويد كه ترا از عشق او خبر بود چرا مرا نگفتى ؟ درماند ! بناكام بازگشت و پيش ملك داراب آمد . گفت :\r\nفيروز شاه و فرخ‌زاد در نيم‌شبى سوار شده‌اند و از در باغ بدر رفته‌اند ، و هيچ‌كس را با خود نبرده‌اند ، اكنون شش روزست كه فيروز شاه و فرخ‌زاد رفته‌اند . ملك داراب گفت بنگريد كه بكجا رفته‌اند ، همهء شكارگاه‌ها طلب كنيد . خدمتكاران و امرا سوار شدند و در حوالى مملكت هرچند طلب كردند نيافتند .\r\nمؤلف داستان روايت مىكند كه چهل شبانه‌روز بجستند و نيافتند . مادر فيروز شاه و مادر فرخ‌زاد هر دو در ميان خاك و خاكستر نشستند . كنيزكان موى بريدند ، غوغا در ايران شهر افتاد . ملك داراب مكتوب در تمام ايران فرستاد و از هر موضعى طلب ميكردند تا كار بجايى رسيد كه حمل بر نابودن ايشان كردند .\r\nبنياد عزا نهادند . ملك داراب گريان و نالان و نوحه‌كنان . مدتى ازين قصه برآمد و روشن راى وزير در غيبت طيطوس حكيم گفت كه اين گناه طيطوس حكيم راست كه فرزندانت را به دو اسپارش كرده بودى كه او فرزندانت را تربيت كند ، چرا بايد كه چنان غافل باشد ، كه شش روز بگدرد كه فيروز شاه رفته باشد ، او را خبر نباشد ؟ جمله گفتند كه روشن راى راست ميگويد ! حكيم تقصيرى عظيم كرده است .\r\nملك داراب طيطوس حكيم را طلب كرد ، گفت : اى حكيم ، تو در حق فرزند من تقصيرى عظيم كرده‌اى كه بغايت از حال او بىخبر بوده‌اى كه فرزند من رفته باشد ، بعد از شش روز ترا معلوم شود . ترا تا هفت روز مهلت دادم ، اگر درين هفت روز از پسرم خبرى نيارى بيقين بدان كه فرزندانم را از تو خواهم طلب كردن .\r\nطيطوس حكيم ميدانست كه فيروز شاه بجانب يمن رفته است . حكيم گفت : بناكام\r\n\r\n","description":"","footnote":"","page_name":" 188 ","page_number":204},
  {"content":"\r\n\r\nبا ملك داراب بگويم كه چاره نيست . اين با خود گفت و رو بر در باغ جنت آباد كرد تا از غلامان نيكو استفسار كند . چون بر در باغ رسيد از قضاى إله در آن حالت گردى از روى بيابان برآمد ، و از ميان گرد جماعتى رسيدند . طيطوس حكيم نيك نگاه كرد ، خواجه سياوش نقاش بود كه از طرف يمن ميرسيد . طيطوس حكيم خرم شد ، سياوش دويد و ران حكيم را ببوسيد . حكيم گفت : اى خواجه چه خبر دارى ؟\r\nسياوش گفت كه در باغ درآييم و حكايت بگويم .\r\nچون در باغ درآمدند ، طيطوس حكيم گفت : اى سياوش چون تو رفتى بعد از رفتن تو فيروز شاه بعد از سه ماه در عقب تو با فرخ‌زاد در نيمه‌شبى ، هر دو برفتند ؛ اكنون مدتى شد كه فيروز شاه غايب شده است ، هرچند كه در مملكت ايران او را طلب كردند نيافتند ، ملك داراب و مادرش گهرتاج شب و روز گريانند و اين گناه را از طرف من مىگيرند كه چرا از حال او غافل شدى كه من فيروز شاه و فرخ‌زاد را به تو سپارده‌ام . در واقع راست ميگويند اما مرا معلومست كه فيروز شاه به جانب يمن رفته است ، اما نمىتوانم كه اين سخن با ملك داراب بگويم كه فيروز شاه عاشق شد در خواب بر عين الحيات ، بجانب يمن رفت . مرا گويد كه چون ترا از حال او خبر بود چرا زودترى به من نگفتى تا تدبير كار او ميكردم . اكنون ترا يك كار مىبايد كردن تا من ازين گفت‌وگو خلاص شوم و ملك داراب از حال فرزند آگاه شود و هم از براى فيروز شاه كارى كرده باشى . سياوش گفت : آن كار كدامست ؟ حكيم گفت : ترا به حضرت ملك داراب خواهم بردن تو با ملك داراب بگوى كه من از طرف يمن مىآيم ، فيروز شاه را با فرخ‌زاد ديدم كه به طرف يمن ميرفتند . او را سخنى چند در آموخت كه با ملك داراب چنين بگوى . سياوش گفت :\r\nبالسمع و الطاعه ! چنين بگويم . طيطوس حكيم گفت كه بگوى كه فيروز شاه را با فرخ‌زاد هر دو بهم ديدم و با ايشان هم سخن شدم ، سخنان چند بگفت ، بعد از آن گفت تو چه كردى ؟ سياوش گفت بيمن رفتم و صورت فيروز شاه را در سه موضع نقش كردم ،\r\n\r\n","description":"","footnote":"","page_name":" 189 ","page_number":205},
  {"content":"\r\n\r\nدر باغ نشاط آباد « 1 » و بر درخت چنار چسبانيدم و عين الحيات را بر آن صورتها عاشق كردم . چنانك كرده بود حكايت كرد .\r\nطيطوس سوار شد و به شهر درآمد تا بپاىتخت ملك داراب رسيد . خدمت كرد و گفت : ملك را بقا باد . شخصى پيدا شد كه از طرف يمن مىآيد . شاه‌زاده را با فرخ‌زاد ديده است كه بر طرف يمن ميرفته‌اند و پيغام چند بر شما فرستاده‌اند ، او را طلب كنيد تا آنچه از شاه‌زاده شنيده است در پيش شما بگويد . ملك داراب و پهلوان پيل زور و جملهء امرا خرم شدند . گفتند كه آنكس كجاست ؟ گفت : بر در باغ جنت آبادست . در حال چند كس فرستادند و سياوش را به حضرت ملك داراب حاضر كردند . چون سياوش نقاش درآمد زبان بمدح و ثناى ملك داراب برگشود ، ملك را دعاى بواجب و ثناى در خور تاج و تخت ملك بگفت كه جمله را پسند آمد . گفت ، بيت :\r\n بكام تو بادا سپهر بلند * دلت شاد بادا تنت ارجمند\r\nهميشه بزى شاد و روشن روان * هميشه خرد پيرو دولت جوان\r\nترا داد يزدان به پاكى نژاد * كسى چون تو از پاك مادر نزاد\r\nترا اين كلاه آسمان دوختست * ستاره چراغ تو افروختست \r\nملك داراب را خوش آمد و او را دلدارى كرد و گفت : اى جوانمرد ، چه نام دارى ؟\r\nگفت : بنده را سياوش نام است و از جملهء رعيت و از شمار بندگان حضرت شاه ايران و خسرو جهان‌گير و شاه با معدلت ملك دارابم . ملك داراب گفت : اى خواجه سياوش از آن فرزند گم گشتهء ما چه خبر دارى ؟ او را با فرخ‌زاد كجا ديده‌اى ؟ سياوش گفت : شاه را بقا باد ! بند از يمن مىآمدم از شهر تعز ، در نزديك شهر يمن دو سوار ديدم يكى بر مركبى گلگون سوار و يكى بر مركبى سيه قيطاسى سوار ، غرق جوشن ، آراسته و پيراسته . از من سؤال كردند كه از كجا مىآيى ؟ گفتم از يمن مىآيم . گفتند\r\n\r\n\r\n","description":"","footnote":"\r\n( 1 ) - اين همان باغست كه پيش ازين چندين بار جنت آباد ناميده شده است .\r\n","page_name":" 190 ","page_number":206},
  {"content":"\r\n\r\nاز كدام شهر ؟ گفتم از شهر تعز ، از پاىتخت سرور يمنى . سؤال كردند كه نام پسران شاه سرور چيست ؟ بنده گفتم پسر بزرگترش را شاه ليث نامست ، ديگرى را شاه شجاع و حارث و هزبر و شاه اسد و شاه غضنفر و شاه ضرغام . گفتند كه دخترش را نام چيست ؟\r\nمن گفتم كه دخترش عين الحيات نام دارد .\r\nاز سپاه و مال و حشمتش سؤال كردند . آنچه ميدانستم گفتم . باز سؤال كردند كه اكنون بكجا ميروى ؟ گفتم كه به ايران شهر ميروم ، بپاىتخت ملك داراب .\r\nآن گلگون سوار گفت : اى خواجه ، چون به ايران برسى بپاىتخت ملك داراب برو و با ملك داراب بگوى كه فيروز شاه بندگى مىرساند و ميگويد كه من بر عين الحيات دختر پادشاه يمن عاشق شدم و با برادرم فرخ‌زاد بيمن رفتم ، مرا كه طلب خواهيد كردن ، در شهر تعز طلب كنيد كه من آنجا خواهم بودن . اين بگفت و روان شد . آن سوار ديگر گفت كه با پدرم پهلوان پيل‌زور بگوى كه شاه‌زادهء ايران فيروز شاه دختر شاه سرور يمنى را دوست ميدارد ، بيمن ميرود و من نيز با او رفتم تا شما را معلوم باشد .\r\nاين بگفتند و برفتند .\r\nملك داراب چون اين خبر بشنيد خرم شد و سياوش را خلعت داد و اين خبر در اندرون حرم بمادر فيروز شاه بردند كه بازرگانى آمده است و از حيات شاه‌زاده و فرخ‌زاد خبر ميدهد . گهرتاج حكم كرد تا سياوش را در حرم بردند . آنچه با ملك داراب گفته بود با گهرتاج نيز بگفت . گهرتاج مادر فيروز شاه بغايت خرم شد ، سياوش را انعام كرد .\r\nملك داراب گفت اكنون معلوم شد كه فيروز شاه و فرخ‌زاد بيمن رفته‌اند در طلب عين الحيات ، اكنون چه مىبايد كردن ؟ پيل‌زور كه پهلوان پاىتخت ملك داراب بود گفت مصلحت در آنست كه سپاهى عظيم بر طرف يمن بفرستيم ، اگر شاه سرور دختر خود را بشاه‌زاده بدهد ، بستانيم و اگر ندهد بضرب شمشير بستانيم . ملك داراب گفت من شنيده‌ام كه شاه سرور پادشاه متكبرست و جبار صفت ،\r\n\r\n","description":"","footnote":"","page_name":" 191 ","page_number":207},
  {"content":"\r\n\r\nو آن دختر را خيلى طالبان هستند و تا حدى كه سپاهى از كشمير از پاىتخت شاه بهرام هم بطلب آن دختر بيمن رفته‌اند و شكسته باز گشته‌اند ، من در طلب فرزند خود ميروم . طيطوس حكيم گفت : اكنون مدتى است كه فيروز شاه و فرخ‌زاد رفته‌اند .\r\nتا ما را سپاه جمع كردن ، مصلحت در آنست كه پيشتر از ما قاصدى را بدان طرف روانه كنيم ، كه پيشتر از ما برود ، و از حال فيروز شاه معلوم كند كه حال او چيست و بكجاست تا ما را معلوم شود كه چه مقدار سپاه مىبايد بردن . ملك داراب گفت كه راست گفتى ، بدين كار كرا فرستيم ؟ طيطوس حكيم گفت : بهروز عيار را بفرستيم .\r\nملك داراب سؤال كرد كه بهروز عيار چه كسيست ؟\r\nطيطوس حكيم گفت شاه را بقا باد . بهروز عيار آن كودك است كه پهلوان زورآزماى بربرى از بربر مىآمد ، حكايت كرد كه در بيابانى رسيديم ، كه در آن بيابان غولان بودند ، عورتى را ديديم كه طفلى در قماطى پيچيده از آن قلهء كوه فرود آمد و حكايت كرد كه من دختر بازرگانى بودم ، با پدر درين بيابان رسيديم ، غولى مرا ربود و در غارى برد و با من وطى كرد ، اين فرزند از آن غول متولد شد .\r\nمن در آن غار مىبودم ، امروز كه شما در گدار آمديد ، جان خود را پيش شما انداختم ، بهر كجا كه شما ميرويد مرا با خود ببريد . زورآزماى بربرى آن عورت را با آن طفل بپاىتخت شما آورد و اين حكايت را در حضرت شما تقرير كرد . شما به بنده گفتيد كه يك بار در طالع اين كودك نظرى كن ، بنده بموجب حكم شما در طالع آن كودك نگاه كردم ، قيقاوس در درجهء طالع او ديدم ، گفتم اين كودك بغايت رونده و بسيار دان خواهد بودن ، و خيلى كارهاى عظيم از دست او خواهد برآمدن ، و در ركاب فيروز شاه جان بازى و سربازىها [ ى 
  ] عظيم بكند و عاقبت در هندوستان غايب شود و بمملكت ديگر سر بر كند و در آن مملكت بپادشاهى بنشيند و تا آن مملكت بوده باشد ، هرگز آدمىزاد بدان مملكت نرسيده باشد . اكنون اى شاه ، آن كودك بزرگ شده است و روندهء عظيم گشته است ، چنان كه در شبانه‌روزى شصت فرسنگ\r\n\r\n","description":"","footnote":"","page_name":" 192 ","page_number":208},
  {"content":"\r\n\r\nميرود ، او را طلب مىبايد كردن و او را در عقب فيروز شاه بيمن مىبايد فرستادن كه اين كار اوست .\r\nملك داراب امر كرد تا او را بيارند . برفتند و طلب كردند و بياوردند .\r\nدرآمد و در پيش ملك داراب خدمت كرد . ملك داراب نگاه كرد ، كودكى ديد چست و چالاك ، قبايى از نمد سياه در بر ، و خنجرى از بند كمر درآويخته . ملك داراب سؤال كرد كه چه نام دارى ؟ گفت : بنده را بهروز عيار نامست . ملك داراب گفت كه ترا در عقب فيروز شاه و فرخ‌زاد مىبايد بيمن رفتن ، و از حال آن دو جوان غريب از بهر ما خبرى مىبايد آوردن . بهروز عيار خدمت كرد و گفت : بنده را آرزوى آن بود كه در عقب شاه‌زاده بروم ، اما معلوم نداشتم كه بر كدام طرف مىبايد رفتن اكنون كه معلوم شد بروم و منت بر جان خود دارم ؛ اما بنده آن مملكت را نديده‌ام ، البته مرا يارى بايد كه همراه من باشد شايد كه مرا كارى افتد كه مرا بدان كار بايد رفتن ، آنكس را بر شما بفرستم و من بدان كار روم . سياوش گفت : من با تو بيايم كه چند نوبت آن راه را ديده‌ام .\r\nملك داراب خرم شد . پس از بهر خرجى راه هزار مثقال طلا بديشان داد .\r\nسياوش آنچه داشت در پيش حكيم بگداشت و با بهروز عيار از ايران شهر بيرون آمدند و راه در پيش گرفتند . شب و روز ميرفتند تا بهمدان رسيدند ، از راه لرستان رو بخوزستان « 1 » نهادند . اول بقلعهء خرم آباد رسيدند . قاهر شاه را در شكارگاه ديدند .\r\nقاهر شاه گفت كه شما چه كسانيد و كجا ميرويد ؟ بهروز عيار گفت كه ما عياران پاىتخت ملك دارابيم و در عقب فيروز شاه و فرخ‌زاد بيمن ميرويم . قاهر شاه گفت كه شاه‌زاده فيروز شاه از پيش ما گدشت و برادر من قادر شاه نام با فيروز شاه رفت ، و آنچه كرده بود جمله را حكايت كرد . عيارانرا تحقيق شد كه شاه‌زاده بيمن رفته\r\n\r\n\r\n","description":"","footnote":"\r\n( 1 ) - در اصل : بخوستان\r\n","page_name":" 193 ","page_number":209},
  {"content":"\r\n\r\nاست . يك شب پيش قاهر شاه بودند و از آنجا روانه شدند و شب و روز ميرفتند تا بحدود شهر تعز آمدند .\r\nتقدير خداى تعالى چنان بود كه عين الحيات شب و روز در فراق فيروز شاه ميگريست كه هيچ از حال فيروز شاه خبر نداشت كه حال ايشان در دست زنگيان بچه رسيد . تصور ميكرد كه فيروز شاه را مگر كشتند . با دايه گفت اين معنى را . دايه گفت مرا معلوم است كه ايشانرا زنده بردند . عين الحيات گفت البته فيروز شاه و فرخ‌زاد در دست زنگيان بقتل آمده باشد . روزبروز ضعيف‌تر ميشد . هرچند اسماء دايه و شريفه او را تسلى ميكردند او قبول نمىكرد . تا شبى عجب خوابى ديد . روز ديگر حكايت با دايه كرد و گفت : اى دايه امشب بخواب چنين ديدم كه در شكارگاهى بودمى ، دو باز سفيد ديدم كه از اوج فلك فرود آمدند و بر دوش من نشستند . يكى باز رو به ايران كرد و يكى بسوى زنگبار پرواز كرد . من از خواب بيدارم شدم .\r\nگويا تعبير اين خواب چه باشد ؟ دايه گفت : از طرف ايران خبرى خواهى شنيدن كه دلت بدان خبر خرم شود . عين الحيات گفت به جهت اين خواب امروز به شكار خواهم رفتن . خواجه لالا صلاح را پيش پدرش فرستاد كه از پدر اجازت طلب كند كه به شكار خواهم رفتن . پدرش اجازت داد به شرطى كه از شهر بسيار دور نرود و شب بيرون نباشد .\r\nعين الحيات با غلامان و كنيزكان خود از شهر بيرون آمد . شكارگاه نزديك بود ، رسيدند . عين الحيات گفت شما به شكار مشغول شويد كه من تفرج كنم . پشته‌يى بود ، بر بالاى آن پشته برآمد و چشم در راه ايران بست و انتظار آن بازان ميكرد كه شب در خواب ديده بود . تقدير خداى تعالى چنان بود كه از برابر نظر عين الحيات از روى بيابان گردى باريك بر بالا ميرفت . عين الحيات گفت كه گرد قدم پياده‌ايست كه عظيم تيز مىآيد ، من استقبال اين گرد خواهم كردن كه دلم به چيزى گمان مىبرد .\r\nاين بگفت و از سر آن پشته مركب برانگيخت . شريفه از عقب او روانه شد تا وقتى\r\n\r\n","description":"","footnote":"","page_name":" 194 ","page_number":210},
  {"content":"\r\n\r\nكه گرد از هم بشكافت . از ميان گرد دو پياده پيدا شدند كه در آن روى بيابان تك ميزدند ؛ چون باد صبا در اول روز بر روى گل‌زار چون وزد ، آن دو پياده مىآمدند . عين الحيات بر سر راه ايشان آمد و عنان مركب را باز كشيد .\r\nبهروز عيار و سياوش نقاش چون عين الحيات را بديدند ، جمالى ديدند كه از وصف بيرون بود . چون آفتاب درفشان و چون ماه تابان ! حيران ماندند . سلام كردند و خدمت نمودند . عين الحيات جواب سلام ايشانرا به خوبى باز داد و گفت :\r\nاى جوانمردان چه كسيد و از كجا مىآييد و بكجا ميرويد ؟ بهروز عيار گفت : اى خداوند ! ما دو گم شده داريم ، از ايران شهرند . يكى شاه‌زادهء ايرانست و او را فيروز شاه نام است ، يكى پهلوان‌زادهء ايرانست و او را فرخ‌زاد نام است ؛ و خبر ايشان درين مملكت گفتند . ما دو پياده را در طلب ايشان درين ديار فرستاده‌اند . چون عين الحيات نام فيروز شاه را بشنيد گريان شد و آب از ديدگان روان كرد و گفت : اى شير مردان ! از حال فيروز شاه و فرخ‌زاد بهتر از من كسى نميداند ، گوش به من داريد تا از حال ايشان آنچه دانم بگويم .\r\n\r\nحكايت كردن عين الحيات در پيش بهروز عيار :\r\nعين الحيات آغاز كرد از آمدن فيروز شاه با خواجه الياس بازرگان ، كه من غلام خواجه الياسم ، و رسيدن بفرخ‌زاد و آنچه فيروز شاه كرده بود ، كه قلعهء جميله را چون گرفت ، و با سپاه زنگيان جنگ چون كرد ، و سپاه كشمير را چون بشكست ، پدرم با او چه انعامها كرد ، و حكايت شب گردى ، كه من چون پيش او رفتم ، و شب ديگر او چون پيش من آمد ، و چون گرفتار شد ، و پدرم قصد كشتن ايشان كرد ، و ما چون اين خبر شنيديم از حال و كار بدر رفتيم ، من با دايه‌ام گفتم چه كنيم تا اين جوانان از كشتن خلاص شوند ، و عاقبت چه تدبير كرديم ، پدرم ايشانرا در زندان كرد ، و آمدن سپاه زنگبار ، و شهر حصار كردن ، و تدبير طيفور وزير ، و ايشانرا بزنگيان دادن ، و ايشانرا زنده بزنگبار بردن ؛ ديگر ندانستم كه حال ايشان چه شد .\r\n\r\n","description":"","footnote":"","page_name":" 195 ","page_number":211},
  {"content":"\r\n\r\nچون بهروز عيار و سياوش عيار شنيدند كه فيروز شاه و فرخ‌زاد را بزنگبار بردند ، اما از حيات و ممات ايشان خبر ندارند ، بهروز عيار گفت : ما دو پياده از بهر اين كار آمده‌ايم ، چون اين خبر شنيديم ، اگر هر دو باز ميگرديم و اين خبر به ملك داراب ميرسانيم ، تحقيق نمىدانيم ؛ در ايران عزا مىنهند . اگر هر دو بزنگبار ميرويم ، اين خبر بملك داراب دير خواهد رسيدن . پس مصلحت در آنست كه از ما دو عيار يكى باز گرديم ، به ايران رويم ، و يكى بزنگبار رويم ، و از حالها بتمامى معلوم كنيم . سياوش گفت : من مرد زنگبار نيستم ، باز ميگردم و اين خبر بملك داراب ببرم . بهروز عيار گفت من بملك زنگبار بروم و از حال فيروز شاه تحقيق باز دانم و اگرش در بند كرده باشند بتوفيق خداى تعالى از بندش خلاص كنم .\r\nعين الحيات گفت كه از راه دور آمده‌ايد ، در شهر درآييد ، در فلان موضع مىباشيد تا من لالا صلاح را بر شما بفرستم و خرجى از براى راه [ دهم 
  ] ، آنگاه بسلامت برويد .\r\nايشان قبول كردند . پس عين الحيات برفت و بياران پيوست و متوجه شهر شد .\r\nاما راوى گويد ازين جانب بهروز عيار و سياوش نقاش در شهر تعز درآمدند .\r\nشهر معمور و آبادان ديدند . سياوش ديگر ديده بود . آنجا كه شاه خوبان فرموده بود ، آنجا نزول كرد . آن شب بسر بردند . روز ديگر لالا صلاح آمد و از براى هريك دويست مثقال طلا آورد و از زبان عين الحيات پرسش كرد و برفت . گويند كه عياران سه روز ديگر در آن شهر بودند . بعد از آن روز چهارم از يكديگر همت طلبيدند و يكديگر را در كنار گرفتند و برفتند . سياوش عيار رو بايران شهر نهاد و بهروز عيار به جانب زنگبار . هر دو بيك روز از شهر بدر رفتند . هريك را داستان گفته شود انشاء اللّه تعالى .\r\n\r\n","description":"","footnote":"","page_name":" 196 ","page_number":212},
  {"content":"\r\n\r\n\r\n8 رزمهاى فيروز شاه و فرخ‌زاد در زنگبار و جزاير درياى هند\r\nاما مؤلف گويد از داستان و قصهء پر غصهء شاه‌زادهء ايران و فرخ‌زاد نوجوان ، در آن بند و زندان بدست صعلوك زندان‌بان حال ايشان بچه رسيد . راوى خبر چنين روايت كند كه چون از بند فيروز شاه و فرخ‌زاد مدت شش ماه بگدشت ملك زنگبار كورنگ زنگى كارسازى ميكرد كه بيمن رود و خون پسر طلب كند كه فيروز شاه گفته بود كه ما بىگناهيم و ازين خون پسر تو خبر نداريم و ما پسر ترا نكشته‌ايم .\r\nكورنگ ميخواست كه باز بيمن رود . تقدير خداى تعالى چنان بود شبى خوابى عظيم تند و تيز بديد ، نعره‌يى زد و از خواب بيدار شد . از ترس آن خواب خوابش نمىبرد تا روز برآمد . بر تخت آمد ، جملهء گردانش بجمع آمدند . گفت : خوابى عظيم آشفته ديدم . معلّم را طلب كنيد تا با وى بگويم ، تا چه تعبير كند .\r\nراوى گويد كه ايشانرا معلّمى بود كه در هر كار با او مشورت ميكردند .\r\nاو را طلب كردند . كورنگ گفت كه امشب چنين خوابى ديدام كه دو شير در خم كمند داشتم ، ايشانرا ميكشيدم ، از ناگاه آن شيران از خم كمند من بجستند و خلاص شدند و در من درآمدند و مرا از پشت مركب بشيب كشيدند و شكم مرا بردريدند\r\n\r\n","description":"","footnote":"","page_name":" 197 ","page_number":213},
  {"content":"\r\n\r\nو سر در شكم من كردند و دل و جگرم را ميخوردند . من از ترس اين خواب بيدار شدم ، اكنون تعبير اين خواب را بگوى . آن معلم گفت كه تعبير اين خواب آنست كه ترا دو دشمن عظيم در بند و قيد باشند ، از قيد تو بجهند ، و ترا ازيشان ملالت رسد . كورنگ گفت كه من هيچ دشمن در بند ندارم به غير ازين دو كودك كه ميگويند كه ما پسر ترا نكشته‌ايم ، ايشانرا در بند دارم و بس . نمىخواستم كه ايشانرا بكشم كه پسر مرا ايشان نكشته‌اند . اما اكنون چون چنين خوابى ديدم البته ايشانرا بخواهم كشتن . و چند روزى در جزيرهء فور خواهم بودن و عيشى چند خواهم كردن و مالى چند از جزيره خواهم برداشتن ، كه تا بسپاه دهم ، كه عزم يمن دارم . به نيت قتل فيروز شاه و فرخ‌زاد در كشتى درآمد با خاصان لشكرش ، و رو بجزيرهء فور نهاد . پيشتر مرد آمد و خبر آورد كه ملك مىآيد .\r\nگويند كه طال زنگى در جزيره بود . سئوال كرد كه موجب آمدن ملك بجزيره چيست ؟ آنكس گفت : موجب آنست كه ملك خوابى ديده است ، كه دو شير بخم كمند داشت ، از ناگاه آن هر دو از بند ملك جسته‌اند و ملك را از پشت مركب فرو كشيده‌اند و شكم ملك را دريده‌اند و سر در شكم ملك نهاده‌اند و دل و جگر ملك مىخورده‌اند . ملك از ترس اين خواب جسته است ، معلّم را طلب كرده است و خواب را به دو گفته ، معلّم گفته كه ترا دو دشمن در بند باشند ، از بند تو بجهند ، ملك را از ايشان ملالت رسد . ملك گفت من هيچ‌كس در بند ندارم ، به غير از اين دو غلام .\r\nاكنون بجزيره مىآيد تا اين هر دو كودك را بكشد و چند روزى در جزيره عيش كند و مالى چند از جزيره بردارد و بلشكرى دهد كه باز آرزوى يمن دارد . اكنون مركب بر لب دريا بريد كه چون ملك از كشتى بيرون آيد سوار شود . طال زنگى چون شنيد كه ملك بجزيره مىآيد ، بكارسازى مشغول شد . بعد از آن كورنگ را استقبال كرد .\r\nگويند كه صعلوك زندان‌بان اين سخن بشنيد ، بغايت ملول شد كه با فيروز شاه\r\n\r\n","description":"","footnote":"","page_name":" 198 ","page_number":214},
  {"content":"\r\n\r\nو فرخ‌زاد خو گرفته بود ، دايم با ايشان صفايى داشت . چون اين سخن را بشنيد دريغش آمد ، پس گريان گريان بر در زندان آمد . در فيروز شاه و فرخ‌زاد نگاه ميكرد و دريغ مىخورد و انگشت بدندان مىگزيد و ميگريست . فرخ‌زاد گفت : اى شاه‌زاده ! صعلوك را نميدانم چه رسيده است كه در ما نگاه مىكند و مىگريد . يك بار سؤال كن كه قصه چيست ؟ فيروز شاه گفت : اى صعلوك ترا چه رسيده است كه گريانى ؟ ما مىبايد كه بر حال خود بگرييم . هربار كه پيش ما مىآمدى شادان و خندان مىآمدى و مزاح مىكردى و خاطر ما را شادمان مىكردى ، امروز ترا چه شده است كه گريانى ؟ اگر از بهر ما خبرى شنيده‌اى بگو تا بدانيم كه حال ما چيست !\r\nصعلوك گفت : بلى از بهر شما سخنى شنيده‌ام كه دل من از براى شما خون شده است . ملك كورنگ خوابى چنين ديده است ، معلّم حكم بر قتل شما كرده است ، اكنون ملك بجزيره از بهر قتل شما مىآيد . مرا بر جوانى شما دريغ مىآيد كه بزارى زار بقتل خواهيد آمدن . چون فيروز شاه و فرخ‌زاد خبر قتل خود شنيدند فغان از جان ايشان برآمد ، هر دو بتضرع و زارى درآمدند . فيروز شاه گفت : اى دريغا كه بمراد نرسيديم و بىمراد بقتل آمديم ! پدر و مادر را بفراق خود سوزانيديم ! بنوعى ميگريستند كه سنگ را بريشان رحم مىآمد . صعلوك گفت : اى جوانمردان با من راست بگوييد كه شما چه كسانيد كه شما شكل غلامان نداريد . فيروز شاه گفت : چون بقتل خواهيم آمدن راستى را بگوييم ، البته كسى در عقب ما خواهد آمدن ، بارى بدانند كه حال ما چه شد . رو بصعلوك كرد و گفت : اى صعلوك ! بدان كه من شه‌زادهء ايرانم ، پسر ملك دارابم . صعلوك گفت : پسر ملك داراب در دست زنگيان چه مىكند ؟\r\nفيروز شاه گفت : سبب عشق [ است 
  ] ! پس زبان برگشود و از عشق‌بازى او با عين الحيات و آنچه بر سر او گدشته بود همه را تقرير كرد و گفت كه هر بلايى كه بر سرم آمد سبب عشق بود ، و عاقبت بمراد نرسيدم و بىمراد بقتل آمدم . صعلوك زندان‌بان چون نام عشق بشنيد خود را در خاك انداخت ، تضرع و زارى برآورد\r\n\r\n","description":"","footnote":"","page_name":" 199 ","page_number":215},
  {"content":"\r\n\r\nو بهاىهاى بگريست . فيروز شاه را با فرخ‌زاد عجب آمد كه اين سياه زنگى را چه شد كه اين همه مىگريد ؟ فيروز شاه گفت : اى صعلوك اگر ما زارى ميكنيم و مىگرييم از آن جهت است كه غريب و بىكسيم و رايگان و بىمراد بقتل مىآييم ، بارى تو چرا مىگريى كه ترا هيچ دردى و غمى نيست ، بىسببى تو چرا مىگريى ؟\r\nصعلوك گفت : بگويم تا بدانيد كه چرا ميگريم . بدانيد كه ملك كورنگ دخترى دارد شنگوله نام ، اكنون هفت سال باشد كه روزى با پدرش بجزيره آمده بود ، من او را ديدم و به روى عاشق شدم . اكنون مدت هفت سالست كه من بر شنگوله دختر ملك كورنگ عاشقم ، شب و روز بىقرار و بىآرامم ، نه طاقت تحملى دارم و نه اميد و صلى هست . در كار خود درمانده شده‌ام و اين راز را با هيچكس نمىتوانم گفتن . اكنون كه شما راز خود گفتيد كه هر بلايى كه كشيديد و ميكشيد نتيجهء عشق است ، مرا نيز عشق خود به ياد آمد ، اين گريه و زارى من از آن سبب است . فيروز شاه گفت : عاشق كسى را توان گفتن كه از براى وصل محبوب سرباز و جان باز باشد ، مثل من كه به جهت عشق عين الحيات چند نوبت مرا و برادرم را بر سر پا نشاندند كه تا بكشند ، خداى تعالى بقدرت ما را خلاص كرد ، اين زمان نيز اميد بفضل خداى تعالى داريم كه اين نوبت ديگر نيز بقدرت ما را خلاص كند كه او قادر اشياست .\r\nصعلوك گفت كه مرا هيچ اميد وصل شنگوله نيست اگر مرا اميدى بودى من نيز جان بازى و سربازى ميكردم .\r\nشاه‌زاده فيروز شاه گفت كه اى صعلوك اگر راست ميگويى كه شنگوله را دوست ميدارى يك كار بكن كه بدان يك كار كه كرده باشى پادشاه زنگبار شوى ، تخت و گنج ملك كورنگ به تو رسد و هم شنگوله را در كنار گيرى و ما غريبان از دولت تو خلاص شويم . صعلوك خرم شد و گفت : آن كار كدامست كه اگر آن كار بكنم پادشاه شوم و شنگوله را در كنار بگيرم ؟ بگوييد كه بجان فرمان برم . فيروز شاه گفت : آن كار آنست كه ما را از بند بيرون آرى و از بهر ما دستى سلاح و مركبى به يارى كه ما چون\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nاز بند خلاص شويم ، سلاح در بر كنيم و بر پشت مركبان سوار شويم ، ملك كورنگ زنگى را بكشيم و مملكت زنگبار را بتمامى بگيريم و به تو دهيم و شنگوله را در كنار تو كنيم و ما غريبان بسلامت برويم . صعلوك گفت : شما به دو كس اين همه كار چون بكنيد ؟ فيروز شاه گفت : اى صعلوك ! تو مبارزت ما را كجا ديده‌اى ؟ من آنكسم كه پيروز زنگى و ميسرهء زنگى را كشتم ، و من آنكسم كه هورنگ پسر كورنگ كه با هزار سوار آمده بود او را نيز كشتم و سپاهش را شكستم ، من پسر ملك دارابم ، اين جوان كه به جهت من گرفتارست ، نوادهء رستم زالست . از تو گشودن و از ما هنر نمودن !\r\nبتوفيق خداى عزّ و جلّ ، خداى تعالى در دل صعلوك انداخت كه اين كار بكند و ايشانرا از بند خلاص كند . و گفت : اى شير مردان ! من نيز از عشق بجان رسيده‌ام اگر اين كار كرديد دولت من باشد و اگر نتوانيد هم شما به هلاكت آمديد و هم من .\r\nمرا خود مجال نخواهند دادن و اگر خداى تعالى بشما فرصت دهد و كورنگ را بكشيد از آن ميترسم كه شنگوله را ببينيد ، درو طمع كنيد و به من ندهيد . فيروز شاه گفت چه جاى اين سخنست ؟ اگر تو اين لطف در حق ما بكنى و ما را از بند خلاص كنى ، ما را از كشتن خلاص كرده باشى ، ما هرگز حق ترا فراموش نكنيم ، تا زنده باشيم حق‌شناس تو باشيم . صعلوك گفت : من شما را از بند بدر مىآرم ، يقين بدانيد كه اول ترك سر خود ميكنم و آنگه اين كار خواهم كردن ، پس دست برماليد و فيروز شاه را و فرخ‌زاد را هر دو از بند بيرون آورد .\r\nچون ايشان هر دو از بند خلاص شدند اول سر به سجده نهادند و شكر خداى تعالى بجاى آوردند كه در چنان جاى چنان كسى را بريشان مهربان كرد كه ايشان را از بند خلاص كرد . اين همه اثر رحمت خداى تعالى است كه هرچه خواست كرد و هرچه خواهد كند ! گفتند اكنون ما را دستى سلاح بايد كه در پوشيم و مركبى كه سوار شويم . صعلوك گفت : جمله هست ، در ميان جزيره رويم كه خلق جزيره از خرد\r\n\r\n","description":"","footnote":"","page_name":" 201 ","page_number":217},
  {"content":"\r\n\r\nو بزرگ و زن و مرد جمله باستقبال ملك كورنگ رفته‌اند ، هيچكس در جزيره نمانده است . شما را در ميان جزيره برم تا آنچه خواهيد برداريد . پس از زندان بيرون آمدند تا در ميان جزيره درآمدند تا در سلاح خانه رسيدند و در سلاح خانه را گشودند و از سر تا ناخن پاى در سلاح رفتند و از زرادخانه بيرون آمدند . هم در آن حوالى طويلهء شاهى بود ، دو مركب لايق برگزيدند و زين برنهادند و بتوكل خداى تعالى سوار شدند و با صعلوك گفتند تو بر بام زندان رو و تفرج كن كه ما با جان دشمنان چه خواهيم كردن . صعلوك بر بام زندان شد . فيروز شاه و فرخ‌زاد رو بكنار دريا نهادند .\r\nاما مؤلف اخبار گويد كه چون كورنگ از كشتى بيرون آمد همهء خلايق به استقبال كورنگ آمده بودند . طال زنگى چون ملك را ديد خدمت كرد و مدح و ثنا بجاى آورد . كورنگ گفت اى طال ! آمده‌ام كه اين دو جوان بندى را بكشم كه خوابى ديده‌ام ، معلّم حكم بر كشتن اين دو جوان كرد . طال گفت نيك آيد . مركب كشيدند تا كورنگ سوار شد . طال نيز سوار شد . باقى خلق جزيره پياده در ركاب كورنگ مىدويدند .\r\nچون قدرى راه برفتند از برابر كورنگ دو سوار پيدا شدند ، چون شيران شكارى [ در 
  ] « 1 » آهن و پولاد و جوشن نهان شده ، و تيغها كشيده ، چون آتش سوزان رسيدند .\r\nدر آن حالت ملك كورنگ با طال زنگى گفت اى طال ! آنها كيستند كه بدين نوع تيغها كشيده رسيدند ؟ طال گفت : اى ملك از خلق جزيره باشند . كورنگ گفت كيست درين جزيره كه چنين با تيغ كشيده به استقبال من آيد ؟ تا گفتن فيروز شاه و فرخ‌زاد رسيدند .\r\nكورنگ گفت : هى ! شما چه كسانيد كه بدين آيين به استقبال ما آمده‌ايد ؟ فيروز شاه گفت :\r\nما به استقبال تو نيامده‌ايم بلك از بهر قتل تو آمده‌ايم . كورنگ گفت : چه كسانيد كه بقتل من آمده‌ايد ؟ فيروز شاه گفت : اى حرام‌زاده ! مرا نمىشناسى ؟ منم كشندهء پسرت هورنگ زنگى كه در بند تو بودم . اكنون خداى تعالى بلطف و كرم خود ما را خلاصى\r\n\r\n\r\n","description":"","footnote":"\r\n( 1 ) - در اصل بجاى [ در 
  ] « غرق » آمده است .\r\n","page_name":" 202 ","page_number":218},
  {"content":"\r\n\r\nداد . اكنون نوبت قتل تست كه منم شاه‌زادهء ايران ، فيروز شاه نوجوان . اين بگفت و مركب در كورنگ جهانيد . هرچند كه كورنگ مبارز تمام بود اما هيچ سلاحى با خود نداشت ، چون ضرب تيغ ديد بناچار دست و ساعد خود را سپر آن تيغ كرد .\r\nفيروز شاه نام خداى تعالى بر زبان آورد و بضرب تمام فرو كوفت ، چنانك دست و ساعد كورنگ جدا كرد و بر كلهء سرش آمد تا ميان دو ابروش بشكافت . آه از جان كورنگ برآمد و خون چو سيلاب روان شد و از پشت مركب در افتاد . غوغا برآمد .\r\nفرخ‌زاد بطال « 1 » زنگى رسيد ، نعره بر طال « 2 » زنگى زد كه اى نابكار ! جان از چنگال ما كجا برى ؟ طال زنگى سپرى با خود داشت ، در سر كشيد . فرخ‌زاد بزد بر قبهء سپرش كه از هم بشكافت . سر بدزديد ، بريال مركب آمد . سر مركب بر خاك افتاد . خواست كه برخيزد ، فرخ‌زاد خيز كرد و بر سينه‌اش بنشست و هر دو دستش را ببست و سوار شد .\r\nفغان از جان زنگيان برآمد . حمله بر فيروز شاه كردند . فيروز شاه و فرخ‌زاد تا كسى تايى نانى بخورد پنجاه زنگى را بينداختند . صعلوك از بام زندان چون چنان ديد خرم و شادمان فرود آمد و نعره زد . به زبان زنگبارى گفت كه اى مردمان ! زينهار خواهيد ! و اگرنه جمله بقتل خواهيد آمدن . نشنيدند ، بعضى بقتل آمدند ، و بعضى خود را در كشتى انداختند و بعضى زينهار خواستند . طال « 2 » زنگى كه امير جزيره بود ، زينهار خواست . صعلوك او را سوگند داد برسم و آيينى كه ايشانرا بود ، او را بگشودند . هركه مىآمد صعلوك او را سوگند ميداد و خلعت ميداد .\r\nخزينه‌يى در آن جزيره بود كه حد و حصر نداشت ، از چند پادشاه مانده بود . و به مرور « 3 » روزگار در آن جزيره گرد آمده بود كه جزيره محكم بود و از هيچ طرف راه نداشت به غير از يك طرف و آن نيز راه تنگ بود كه به غير از يك كشتى نمىتوانست كه آمد شدن كردن . اگر بر كنار دريا دو كس باستادى صد هزار كس را جواب دادى .\r\n\r\n\r\n","description":"","footnote":"\r\n( 1 ) - در اصل : بطبل\r\n( 2 ) - ايضا در اصل : طبل\r\n( 3 ) - در اصل : به امور\r\n","page_name":" 203 ","page_number":219},
  {"content":"\r\n\r\nفيروز شاه و فرخ‌زاد و صعلوك زندان‌بان و طال « 1 » زنگى و چند كس كه در آن جزيره بودند اتفاق كردند .\r\nاما از آن طرف مؤلف اخبار گويد ، و در پيش جوانان و عاقلان حكايت كند كه از آن قوم كه با كورنگ آمده بودند ، چندى كه جسته بودند بجزيره دست گرد آمدند كه پاىتخت كورنگ بود . چهل هزار زنگى كه از اطراف جزاير گرد آمده بودند و منتظر آنكه كورنگ از جزيرهء فور بيايد ، از قتل ، زندانيان باز رهد ، و عزم مملكت يمن كند ؛ ناگاه خبر رسيد كه بنديان از بند خلاص شده‌اند و كورنگ را كشته‌اند و جزيره را گرفته‌اند ؟ چهل سر از امراى زنگى چون اين خبر شنيدند بيكبار نعره زدند و لشكر چهل هزار زنگى نابكار در كشتيها نشستند و رو بجزيرهء فور كردند . فيروز شاه و فرخ‌زاد بر كنار دريا بعيش مشغول بودند و آن مالها را مجموع در قبض خود آورده بودند ، با صعلوك زندان‌بان و طال زنگى « 2 » بيعت كرده بودند و ديده‌بان بر كنار دريا نشانده و منتظر تا فلك دگر باره چه لعبت بازى كند ، شعر :\r\n در انديشه كه لعبت باز گردون * چه لعبت آورد از پرده بيرون \r\nسه روز بر اين قصه برآمد ، كشتيهاى زنگيان رسيدند ، فيروز شاه را خبر كردند . شاه‌زاده سوار شد با فرخ‌زاد و بر كنار دريا آمدند . آن زنگيان كه در جزيرهء فور بودند بر كنار دريا آمدند و نعره زدند بر آن قوم ، كه اى امراى زنگبار ، معلوم دانيد كه اين جوان جوان دولت‌مندست و پسر ملك دارابست ، شاه‌زادهء ايرانست ، و هر كرا طمع مالست بايد با ما يكى شود و در بيعت ما درآيد ، مال و گنج دريغ نيست و هركه سر در فرمان نيارد سر و جان و مال او در عين خطر خواهد بودن .\r\nاز آن قوم بعضى بيعت كردند و بعضى جنگ كردند و هيچ كارى پيش نبردند . اما هر روز جزيرهء فور غلبه‌تر ميشد .\r\nراوى گويد شاه‌زاده فيروز شاه در گنج و خزينه گشاده بود و بر لشكر قسمت\r\n\r\n\r\n","description":"","footnote":"\r\n( 1 ) - در اصل : و طبل\r\n( 2 ) - در اصل : طبل\r\n","page_name":" 204 ","page_number":220},
  {"content":"\r\n\r\nميكرد . چون اين خبر در ولايت زنگبار افتاد كه جوانى غريب آمده است و كورنگ را كشته است و گنج و مال كورنگ را در گشاده است و چون ريگ بيابان بر لشكريان قسمت مىكند ، مردمان بر طمع مال و زر رو به دو نهادند . باندك روزگارى در جزيرهء فور ده هزار زنگى جمع آمدند و كشتيها راست كردند و رو بجزيرهء « دست گرد » نهادند كه تخت‌گاه كورنگ بود .\r\nدر كشتيها نشستند و بجزيرهء دست گرد آمدند . شهر بهم برآمد . فيروز شاه و فرخ‌زاد در شهر درآمدند . مردم شهر دست برآوردند . فيروز شاه و فرخ‌زاد دست به تيغ كردند و رو در آن قوم نهادند . صعلوك در شهر راند و نعره بر آن قوم زد كه اى اهل زنگبار دست مجنبانيد كه شما و صد چون شما حريف اين دو جوان نخواهيد بودن .\r\nشاه‌زاده فيروز شاه همچنان جنگ كنان تا در ايوان كورنگ برآمد و قرار گرفت و فرخ‌زاد مسلح چون رستم‌دستان گرز در دست برابر شاه‌زاده بايستاد و بعد از يك زمان صعلوك درآمد ، دست دخترى سياه گرفته ، چون عفريتى . فيروز شاه پرسيد كه اى صعلوك اين كيست كه آورده‌اى ؟ گفت : اى خداوند ! اين شنگوله است ، دختر ملك كورنگ ، شاه‌زادهء زنگبارست . اينست كه اكنون پنج سال شد كه در عشق او صبر و آرام و قرار ندارم . صعلوك دريافت كه فيروز شاه را در نظر نيامد . گفت :\r\nاى شاه‌زاده ، « بيا بر چشم من بنشين تماشا كن جمالش را » اى شاه‌زاده از منظر چشم مجنون بايد نظارهء جمال ليلى كردن . « محبوب منست آنكه بنزديك تو زشتست . » و ديگر آنكه حكما گفته‌اند شعر :\r\n عشق اگر زيبا بود معشوقه گو زيبا مباش * عشق را با صورت زيبا و نازيبا چه كار \r\nفيروز شاه بخنديد و گفت : صعلوك راست ميگويد ، گفت او را به تو بخشيدم\r\n\r\n","description":"","footnote":"","page_name":" 205 ","page_number":221},
  {"content":"\r\n\r\nو اين تخت نيز از آن تست اما اول ضبط مملكت بايد كردن و رعيت را تسلى بايد كردن تا ايمن شوند ، و آنگاه بعيش مشغول شدن ، حاليا وقت عيش نيست . اكنون برو و امراى زنگبار را دعوت كن ، و از لشكريان هركه را مىشناسى دعوت كن ، كه ما را بلشكر احتياج است .\r\nصعلوك گفت : بنده باشم . پس شنگول را به كسى سپرد و بيرون آمد و خلق شهر را تسلى كرد تا خلق ايمن شدند . آنگاه خلق را دعوت ميكرد و بمال فراوان اميد ميداد ، تا چهار سر از امراى زنگبار مثل طال « 1 » زنگى و حمدونهء زنگى با سى هزار مرد برو گرد آمدند . در گنج خانه بگشود و زر بىدريغ ميداد و هر روز كارش در ترقى بود و قوىتر ميگشت .\r\nچون تمام از كار لشكر و شهر فارغ شد ، فيروز شاه رو بفرخ‌زاد كرد و گفت : خداوند تعالى ما را از چنان ورطها خلاص گردانيد ، اكنون وقت آنست كه اين تخت را بر صعلوك زندان‌بان مسلم داريم و اين سپاه سى هزار مرد برداريم و عزم ولايت يمن كنيم و كارى با اهل يمن بسازيم كه عالميان از آن عبرت گيرند .\r\nفرخ‌زاد گفت كه چنين مىبايد كردن . در حال بطلب صعلوك زندان بان رفتند . چون درآمد خدمت كرد . فيروز شاه گفت : امروز آن روزست كه بقول خود وفا نماييم و تخت كورنگ را به تو مسلّم داريم كه ما را عزم يمن است . صعلوك قبول نكرد ، فيروز شاه گفت كه چرا قبول نمىكنى كه من با تو قول چنين كرده‌ام كه چون خداى تعالى مرا از بند خلاص كند من شنگول را به تو ارزانى دارم و پادشاهى فور و دست‌گرد و تمام جزاير كه بكورنگ تعلق داشته همه به تو دهم ، چرا قبول نمىكنى ؟\r\nصعلوك روى خدمت بر زمين نهاد و گفت : آنچه خداوند فرمود عين شفقتست و غايت بنده‌پرورى . اما اى شاه ! اين بنده را سخنى هست اگر اجازت\r\n\r\n\r\n","description":"","footnote":"\r\n( 1 ) - در اصل : طبل\r\n","page_name":" 206 ","page_number":222},
  {"content":"\r\n\r\nهست عرضه دارم . شاه‌زاده فيروز شاه گفت بگوى تا بدانم . صعلوك گفت : درين حوالى جزيره‌يى هست لوطيه نام ، و در آن جزيره خلقى بىحد است و پادشاهيست در آن جزيره قطران نام . زنگيى است بغايت با هيبت و سهم ، و مردى شجاع است و با كورنگ زنگى خويشى دارد . اما با يكديگر دشمنى داشتند و بكرات قصد كورنگ مىكرد تا جزيرهء فور را بگيرد ، ميسرش نشد . اكنون چون شاه‌زاده ازينجا خواهد رفتن ، خبر بقطران برسد ، و قصد من خواهد كردن ، و من بنده حريف او نخواهم بودن ، مملكت از دستم بستاند ، بلك هلاكم كند . مرا درين جزيره بودن هيچ مصلحت نيست . فيروز شاه گفت پس مصلحت چيست ؟ صعلوك گفت : چون شاه‌زاده بنده را از خاك برداشت و سرافراز كرد ، اين يك كار ديگر بكند . لشكر بردارد و برود ، جزيرهء لوطيه را بگيرد و شر قطران را دفع كند تا بنده ايمن شوم و از سر فراغت توانم درين جزيره بودن و اگرنه از قدم شاه‌زاده جدا نمىشوم ، هر جا كه شاه ميرود در قدم اويم و سرى كه دارم در ركاب شاه فدا ميكنم . فيروز شاه با فرخ‌زاد گفت كه تو چه مصلحت مىبينى ؟ فرخ‌زاد گفت : اى خداوند ! صعلوك از براى ما جان‌بازيها كرده است و حقها بر ما دارد ، وظيفه آنست كه او را بمراد برسانى بعد از آن بمهمات خود قيام نمايى . فيروز شاه گفت : ازينجا تا جزيرهء لوطيه چه مقدار باشد ؟ صعلوك گفت :\r\nاگر باد مراد باشد به بيست هنگام توان رفتن . فيروز شاه گفت : كار راستى كنيد كه اول عزم جزيرهء لوطيه داريم . صعلوك بيرون آمد و به كار راستى جزيرهء لوطيه مشغول شدند . خبر در جزيره افتاد كه شاه عزم لوطيه دارد .\r\nاهل اين جزيره چون اين سخن بشنيدند شادمان شدند و كار راستى كردند و اين خبر فاش شد و در آن چند روز جاسوس قطران شاه درين جزيره بود ، چون برين خبر واقف شد ، در حال رو بجزيرهء لوطيه نهاد ، بعد از چند روز رسيد و اين خبر با شاه قطران زنگى برسانيد كه فيروز شاه پسر ملك داراب بن بهمن ، شاه‌زادهء ايران زمين ، در بند كورنگ بود ، از بند خلاص يافته ، به مدد صعلوك زنگى از بند\r\n\r\n","description":"","footnote":"","page_name":" 207 ","page_number":223},
  {"content":"\r\n\r\nخلاص شده ، و كورنگ زنگى را كشته و جزيرهء فور و دست‌گرد و عنبريه را گرفته و اكنون هوس آن دارند كه بجزيرهء لوطيه بيايند با لشكر بسيار و جرار ، ايشان در كار راستى بودند كه من بيرون آمدم تا از آن حال شما را خبردار گردانم .\r\nچون شاه قطران ازين سخن واقف شد گفت : تدبير من آنست كه شخصى را بفرستم بجزيرهء خرميه پيش زردهء جادو و اين احوال را با او مشورت كنم تا او درين باب چه مصلحت بيند . اين بگفت و در حال يكى را از خاصان خود بفرستاد ، گفت مىبايد كه هم اكنون در كشتى نشينى و عزم جزيرهء خرميه كنى و سلام مرا بزردهء جادو برسانى و آنچه گفته‌ام با او بگويى و هرچه بگويد خبر به يارى . در حال آن شخص عزم جزيرهء خرميه كرد . بعد از چند روزى بدان جزيره رسيد ، از كشتى بدر آمد و بيامد تا قصر زردهء جادو .\r\nمؤلف داستان چنين روايت مىكند كه اين زردهء جادو ساحرى بود كه تمام آن جزاير ازو در خوف بودند و مال به دو ميدادند و او در آن جزيرهء خرميه بسر ميبرد و بر در قصر دكانچه‌يى زده بود و يك درخت عظيم در پاى صفه بود و زردهء جادو بر آن صفه قرار گرفته . زنگى درآمد و خدمت كرد . زردهء جادو نعره بر آن زنگى زد كه هى ! چه كسى و بچه زهره درين جا آمده‌اى ! كه زهرهء شير و نهنگ و اژدرها نيست كه ازينجا بگذرد ، زودتر بگو و گرنه ناچيز شدى !\r\nزنگى رو به زمين نهاد و دعا و ثناى زردهء جادو بگفت و گفت اين بنده را بندهء كمينهء شما و فرزند شما ، شاه قطران امير جزيرهء لوطيه به خدمت فرستاده است .\r\nاگر اجازت شاه جادو آن باشد ، پيغامى چند داده است ، عرضه دارم . زردهء جادو گفت كه بگوى . گفت : اى خداوند ، بدان و آگاه باش كه هورنگ پسر كورنگ پادشاه جزيرهء فور و دست‌گرد رفته بود بيمن بطلب دختر شاه سرور يمنى ؛ آنجا بدست جوانى غريب كشته شد ، كورنگ لشكر كشيد و بيمن رفت [ بجنگ 
  ] شاه يمن ، مال پنج سالهء يمن با آن دو جوان خونى بسته بياورد و در جزيرهء فور بدست صعلوك\r\n\r\n","description":"","footnote":"","page_name":" 208 ","page_number":224},
  {"content":"\r\n\r\nزندان‌بان آن دو جوان را سپرد . مدتى آنجا در بند بودند . شبى كورنگ خوابى بديد ، معلم حكم بر كشتن ايشان كرد ، كورنگ عزم كشتن ايشان كرد و بجزيرهء فور رفت ، مگر صعلوك زندان‌بان با ايشان يكى شد و ايشانرا از بند خلاص داد و سلاح و مركب به جهت ايشان بياورد تا در پوشيدند و پيش باز رفتند .\r\nكورنگ با اندك مردمى رفته بود ، آن دو جوان غريب كورنگ را بكشتند و آن خلق را بعضى بقتل آوردند و آن مال را در تحت تصرف خود درآوردند و خلق را بدان مال دعوت كردند . زنگيان بطمع مال با ايشان يكى شدند ، چهار سر امير با سى هزار مرد زنگى اكنون جمع شده‌اند و اين فيروز شاه دعوى مىكند كه من پسر داراب بن بهمنم و بدان نيز راضى نيستند ، عزم جزيرهء لوطيه دارند و دختر كورنگ را شنگوله ، كه من چند نوبت از كورنگ خواستم به من نداد ، اكنون ايشان بصعلوك زندان‌بان داده‌اند و پادشاهى آن ولايت به دو ارزانى داشته‌اند .\r\nمن ميخواستم لشكرى بكشم و بدان جزيره بروم و خون هورنگ و كورنگ طلب دارم ، بىمشورت آن مخدوم نتوانستم كه پادشاه و بزرگ ما تويى و بىدستورى تو هيچ كار نتوانيم كردن . بدين سبب به خدمت فرستادم تا آن خداوند چه جواب فرمايد . ما را بدان جزيره رفتن اجازت هست يا نه و اگر من نروم ايشان خود بر سر من مىآيند ، تا ترا معلوم باشد .\r\nزردهء جادو چون اين خبرها را استماع كرد در غضب رفت و گفت : يعنى كار اهل زنگبار بمرتبه‌يى رسيده است كه بر فرزند من اين همه بيداد رود ! برو و شاه قطران را بگوى كه از جاى خود چندان حركت مكن كه من بجزيرهء دست‌گرد روم و آن جوان كه اين همه كارها كرده است او را سزا و جزا بواجب بدهم ، آنگاه تو با لشكر خود برو و آن جزيره را بگير كه به تو بخشيدم . آن زنگى زمين خدمت ببوسيد و از آنجا باز گرديد ، چون بجزيرهء لوطيه رسيد آنچه شنيده بود با قطران ادا كرد . قطران شاد شد و بكارسازى سپاه مشغول شد .\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nاما از آن جانب راويان اخبار چنين روايت ميكنند كه چون فيروز شاه و فرخ‌زاد با صعلوك زندان‌بان و آن چهار سر امير زنگى كارسازى لشكر كردند ، و بر كنار دريا فرود آمدند ، و بكارسازى كشتى بودند ، در وقت نيم‌روز فيروز شاه و فرخ‌زاد در عيش بودند ، با سلاح تمام نشسته . در آن ايام ايشان هرگز بىسلاح نبودند از آن كه هنوز از زنگيان ايمن نبودند ؛ شاه‌زاده در عيش و عشرت كه از يك ناگاه گردى و غبارى و تاريكيى در هوا پديد آمد ، بادى سخت جستن گرفت ، عالم سياه و تاريك شد . زنگيان عجب ماندند ، در ميان اين گرد و غبار در روى آسمان يك پاره ابر سياه پيدا شد و از ميان آن ابر خمى بزرگ در روى هوا مىآمد و روى به زير كرده بود . زنگيان چون آن بديدند بشناختند ، از آن سبب كه ديگر ديده بودند كه پيش كورنگ ديگر آمده بود .\r\nصعلوك چون ازين حال خبردار شد در اندرون خيمه دويد و خدمت كرد و گفت : اى خداوند ! زردهء جادو آمده است به خون هورنگ و كورنگ ، تدبير او چون خواهيم كردن ؟ فيروز شاه هرگز جادو نديده بود و نشنيده . گفت : جادو چه مىباشد ؟\r\nصعلوك گفت : اى شاه‌زاده بيا بيرون تا ببينى . فيروز شاه همچنان غرق سلاح از خيمه بيرون آمد ، مركبش را بر در خيمه بسته بودند ، بر نشست و رو بزردهء جادو كرد .\r\nخمى ديد بزرگ ، و پيرزنى را ديد بغايت بدشكل و چشمهاى ازرق ، و رنگ روى زرد چون زعفران ، و موى سفيد چون كافور ، رويى كرنج از پيرى ، و دو دندان مانند دندان گراز ، و دهان چون مبرز تمغاجيان كه بوى گندش عالم گرفته ، ناخنها دراز گشته ، و از عمر نامباركش سيصد سال گدشته ، هرگز يك نوبت آب بر اعضاى نامباركش نرسيده . بدين صفات نامحمود آراسته ، سر نامبارك خود را نيمى از ميان خم بيرون كرده ، بيك دست شيشه‌يى گرفته و دودى از آن شيشه بيرون مىآمد ، عالم را سياه و تاريك كرده بود .\r\nفيروز شاه چون او را بدان صفت بديد بغايت بترسيد كه هرگز بدان شكل\r\n\r\n","description":"","footnote":"","page_name":" 210 ","page_number":226},
  {"content":"\r\n\r\nچيزى نديده بود اما چاره‌يى نبود و محل بازگشتن نبود . بضرورت دست بقبضهء تيغ كرد و مركب درو جهانيد ، دست و تيغ برآورد تا برو زند كه زردهء جادو به زير لب چيزى برو خواند و برو دميد . مركب فيروز شاه با فيروز شاه در خاك غلطيدند .\r\nزردهء جادو دست دراز كرد و فيروز شاه را از خاك برداشت و در پيش خم گرفت ، خم از جاى خود برداشت و روى هوا گرفت و ناپديد شد .\r\nفرخ‌زاد با آن سپاه بديدند كه آن پيرزن چه كرد . چون آن بديدند فغان برآوردند . فرخ‌زاد آه از جان برآورد و خود را در خاك انداخت و زارزار بگريست .\r\nصعلوك پيش آمد و گفت : اى پهلوان ! اين گريه و زارى سودى ندارد برخيز تا بچارهء شاه‌زاده مشغول شويم . فرخ‌زاد برخاست و در خيمه شد . فرخ‌زاد گفت : اكنون چون كنيم و چه چاره سازيم ؟ صعلوك گفت كه شاه‌زاده را زردهء جادو برده است و اين زردهء جادو ساحريست كه در عالم مثل ندارد . فرخ‌زاد گفت كه وطن اين ملعونه بكجاست ؟ صعلوك گفت كه وطن اين ملعونه در جزيرهء خرميه مىباشد ، ازينجا تا آنجا پنجاه هنگام راهست و هيچكس را زهره و ياراى آن نباشد از آدمى و ديو و پرى كه گرد آن جزيره بگردد . فرخ‌زاد گفت : پس چارهء اين كار چون خواهد بودن ؟\r\nشاه‌زاده را چون بگداريم ؟ صعلوك گفت : شاه‌زاده را از دست او كه مىتواند بيرون آوردن ؟ فرخ‌زاد گفت كه من جان خود را فداى شاه‌زاده كنم ، به غير از من كه برود و كه تواند ؟ كه در همه احوال يار او من بوده‌ام .\r\nايشان درين سخن بودند كه شخصى درآمد و در گوش صعلوك سخنى گفت .\r\nصعلوك بهم برآمد و رنگش متغير شد . فرخ‌زاد گفت كه اين شخص چه گفت و تو چرا ملول شدى ؟ صعلوك [ گفت 
  ] چند كس از بزرگان زنگبار باهم اتفاق كرده‌اند و قصد ما دارند ، از آن سبب كه فيروز شاه را برده‌اند ، ايشان ميگويند كه ما را ترسى كه بود از فيروز شاه بود كه مرد پهلوان و شجاع بود اكنون چون او را بردند ما را متابعت كه مىبايد كردن ؟ بدين سبب سر آن دارند كه مخالفت كنند . فرخ‌زاد\r\n\r\n","description":"","footnote":"","page_name":" 211 ","page_number":227},
  {"content":"\r\n\r\nگفت : تدبير چيست ؟ صعلوك گفت كه سوار شو تا بر در خيمهء ايشان رويم كه مخالف شده‌اند ، بعضى را ازيشان بكش تا شجاعت ترا ببينند و با ما مخالفت نتوانند كردن .\r\nفرخ‌زاد سواره شد و از آن قوم كه مخالفت در دل داشتند بعضى را هلاك گردانيد و آن باقى كه آن شجاعت ازو ديدند سر بر خط فرمان نهادند و از فكر و انديشهء باطل برگشتند و امان خواستند و توبه كردند . صعلوك ايشانرا بتجديد سوگند داد و بعهد درآورد .\r\nاما مؤلف اخبار و گزارندهء اسرار چنين روايت مىكند : كه چون زردهء جادو فيروز شاه را بگرفت و او را بجزيرهء خرميه درآورد ، در زير تخت خود سردابه‌يى داشت ، در آن سردابه فيروز شاه را در بند كرد و قطران را از گرفتارى فيروز شاه خبر شد ، لشكر ده هزار مرد زنگى آهن قباى آهن كلاه برداشت و رو بجزيرهء دست گرد كرد ، بطمع مال كورنگ كه در جزيرهء فور بود . صعلوك را خبر كردند كه قطران زنگى با ده هزار زنگى آدمى خوار اينك رسيدند ؟ صعلوك چون اين خبر بشنيد مانند بيد بر خود بلرزيد و پيش فرخ‌زاد آمد و اين سخن را با فرخ‌زاد بگفت و فرخ‌زاد گفت : گيرم كه با زردهء جادو بر نمىآييم جواب قطران زنگى توانيم داد . ما را با ايشان جنگ مىبايد كردن ، چون از كار قطران باز پردازيم بعد از آن بكارسازى كار شاه‌زاده فيروز شاه پردازيم .\r\nبفرمود تا جملهء امراى زنگبار درآمدند . صعلوك اين سخن را با ايشان بگفت بعد از آن گفت كه شما را معلوم است كه قطران هميشه دشمن اين جزيره بوده است و دايم در فكر آنست كه اين جزيره را خراب كند و چند نوبت با كورنگ حرب كرده است و دايم ظفر از آن ما بوده است . اكنون شنوده است كه زردهء جادو فيروز شاه را برد ، گمان برده است كه جزيره خاليست ، گرفتن جزيره آسانست ، بدان آمده است كه جزيره را بگيرد . شما خود اميران اين دياريت و اين فرخ‌زاد مرديست غريب ، شما چه مىفرماييد ؟ حرب ميكنيد يا نه ؟ اگر حرب نمىكنيد تا ما نيز تدبير خود بسازيم . جمله گفتند كه ميان ما خصومت قديمى است ، ما را با او به غير از\r\n\r\n","description":"","footnote":"","page_name":" 212 ","page_number":228},
  {"content":"\r\n\r\nحرب چيزى در ميان نيست . صعلوك گفت : پس بياييد تا باهم از نو عهدى و پيمانى بكنيم كه به هيچ وجه از يكديگر باز نگرديم ، جمله پشت بر پشت هم نهيم و جواب اين دشمن بگوييم . جمله گفتند كه روا باشد . پس باز از نو عهد بستند . فرخ‌زاد گفت شما را يك كار مىبايد كردن . گفتند آن كدام كارست ؟ گفت : ما را يك منزل از لب دريا دور مىبايد شدن ، و بديشان مجال دادن كه ايشان از دريا خيمه بر صحرا زنند و چندان صبر كنيم كه ايشان رو بجنگ آرند . چون ما در مقابلهء ايشان صف بر كشيم چند سر از امراى لشكر بفرستيم تا از عقب ايشان درآيند و عقب ايشانرا بگيرند و كشتيهاى ايشانرا غرق سازند ، چون ما بريشان غالب شويم از ما منهزم شوند و باز گردند ، كشتى غرق شده بينند ، بضرورت جمله بقتل آيند و اين خبر در جملهء جزاير زنگبار پراگنده گردد و از ما سهمى و بيمى در دل مردان افتد ، ديگر بر ما خروج نكنند . جمله را اين سخن پسنديده آمد و گفتند اين نيكو انديشه‌ايست و تدبير جنگ چنين مىبايد كردن .\r\nپس روز ديگر كه آفتاب عالم افروز جهانرا بنور خود منور گردانيد بفرمود تا كوچ كردند و يك منزل باز پس نشستند و جاى لشكر ياغى بگشودند . روز دوم مقدار ده كشتى بزرگ در رسيدند . از آن جانب فرخ‌زاد در رسيد ، هر دو لشكر مقابل يكديگر فرود آمدند و آن شب بسر بردند . روز ديگر هر دو لشكر به جوش و خروش درآمدند ، سوار شدند . از اول روز هر دو لشكر مقابل هم صف بركشيدند ، فرخ‌زاد فرمود تا صعلوك با پنج هزار زنگى از قفاى ايشان درآيد و جملهء كشتيهاى ايشانرا در آب غرقه گرداند . صعلوك بدان مهم قيام نمود .\r\nازين جانب لشكر قطران با قطران بيكبار حمله كردند . فرخ‌زاد نيز با لشكر زنگبار حمله كرد و جنگ در يكديگر پيچيده شد و لشكر زنگبار از جانبين كشته ميشدند و جنگى سهمگين كردند . در اثناى جنگ پهلوان فرخ‌زاد با قطران سياه در رسيد ، و قطران شخصى بود بغايت بلند بالا ، قدى چون مناره‌يى بركشيده ؛ فرخ‌زاد چون او را\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nبديد بفراست دريافت كه اين قطرانست كه در آن لشكر بقد و بالا و گرز و كوپال او كسى ديگر نبود . فرخ‌زاد گفت جهدى مىبايد كردن ، باشد كه اين سگ را از پاى در آرم . اين بگفت و برابر قطران آمد و نعره برو زد و دشنام داد . هرچند كه قطران زبان او نمىدانست اما اين قدر دانست كه از آن دو جوان غريب كه كورنگ را كشته‌اند يكى اينست ؛ حمله بر فرخ‌زاد كرد . فرخ‌زاد حملهء او را به آسانى رد كرد .\r\nفرخ‌زاد نيز برو حمله آورد و او سپر در سر كشيد .\r\nفرخ‌زاد توكل بر خداى تعالى كرد و نصرت از خداى تعالى درخواست كرد و گفت : خداوندا ، پادشاها ، پروردگارا ! اين كافر را بر دست من هلاك گردان . اين بگفت و نصرت از كردگار خواست و بر قبهء سپرش زد چنانك سپر در دست او به دو نيم شد و سر يلمان تيغ بر دوش قطران آمد و در همديگر بشكافت و يك دست قطران همچون درخت چنارى در خاك انداخت . آه از جان شوم لعين برآمد و عنان مركب باز گردانيد ، ميخواست كه جان از ميدان فرخ‌زاد بدر برد ، فرخ‌زاد گفت : اى سياه مدبر خاكسار ! جان از دستم كجا برى ؟ اين بگفت و مركب درو جهانيد و تيغ جان ستان بر پس قفايش زد و سرش از تن به خاك افگند . لشكر قطران چون قطران را كشته ديدند رو بهزيمت نهادند و خود را بر كنار دريا انداختند ، ناگاه خبردار شدند كه صعلوك قفاى ايشانرا گرفته است و كشتيها غرق كرده ، فرياد از نهاد ايشان برآمد و اميد از جان و از جوانى قطع كردند و فرو ماندند . صعلوك با پنج هزار سوار رسيدند و بر ايشان حمله كردند و از آن قوم بعضى را بكشتند و بعضى را بگرفتند و بعضى خود را در آب انداختند .\r\nراوى داستان چنين روايت مىكند كه از آن ده هزار مرد يكى جان بدر نبردند و مال و نعمت ايشانرا بگرفتند و به پيروزى و نصرت باز گرديدند . چون از كار آن لشكر بپرداختند گفتند اكنون ما را به تدبير كار شاه‌زاده فيروز شاه مشغول مىبايد شد تا آن جوان غريب از بند آن جادوى ملعونه خلاص گردد . صعلوك گفت ما را\r\n\r\n","description":"","footnote":"","page_name":" 214 ","page_number":230},
  {"content":"\r\n\r\nيك دشمن بزرگ قطران بود ، حق تعالى او را بلطف عميم خود دفع كرد و اميدواريم كه زردهء جادو را نيز خداى تعالى دفع گرداند .\r\nاما از آن جانب فيروز شاه را زردهء جادو در بند كشيد و ايمن شد و گفت قطران كار خود را تمام كند و هرچند روز يك نوبت اندك طعامى بفيروز شاه ميداد .\r\nفيروز شاه در بند جادو مانده بود و با خود ميگفت كه اين چه بلاهاست كه هر روز بر من مىآيد ؟ آيا يك نوبت ديگر جمال با كمال شاه خوبان عين الحيات را خواهم ديدن يا درين بند و بلاى جادو خواهم ماندن ؟ بيشتر اميدش از جانب فرخ‌زاد بود .\r\nميگفت باشد كه او در كار من تدبيرى تواند كردن و مرا از بند اين جادوى ملعونهء نابكار خلاصى دهد . اين با خود ميگفت و دل در كرم حق تعالى بسته بود .\r\nاما مؤلف اين اخبار و مقرر اين اسرار شيخ محمد بن شيخ على بن شيخ طاهرى روايت مىكند كه در آن روزى كه به روز عيار و سياوش نقاش از ملك تعز بيرون رفتند ، سياوش رو بايران نهاده بود و ميرفت تا كى رسد . اما بهروز عيار رو بملك زنگبار نهاده و ميرفت . شب و روز در راه بود و نشان مىپرسيد و ميرفت ، تا بعد از چند روز بر كنار دريا رسيد . با خود گفت بىكشتى درين دريا نتوان رفتن و به هيچ نوع كشتى پيدا نيست . گذار من ازين دريا چگونه خواهد بودن ؟ لب لب دريا ميگرديد تا بعد از چهار روز بر لب دريا رودخانه‌يى ديد كه آبش در دريا ميرفت . بهروز گفت مرا فتح ازين خواهد بودن . سه روز بر كنار دريا بنشست .\r\nبعد از سه روز كشتى رسيد از آن صيادان ، كه ماهى از دريا بعزم آب شيرين بيرون مىآمدند و آب شيرين ميخوردند ، صيادان راه آب را دام مىنهادند و ماهى صيد مىكردند و در جزيرهء خود ميبردند و قوت روزگار خود مىكردند .\r\nچون كشتى در رودخانه آمد بهروز عيار خود را برسم درويشان برآورده بود ، و از كنار دريا مرحبايى ميكرد و آن صيادان چهار كس بودند بر كنار دريا نگاه كردند ، كودكى را ديدند ايستاده . گفتند چه كسى و درين مقام چه كار دارى ؟\r\n\r\n","description":"","footnote":"","page_name":" 215 ","page_number":231},
  {"content":"\r\n\r\nبه روز عيار گفت : مرد غريب و بىنوايم « 1 » گرد عالم آرزو دارم كه بگردم . اكنون مراد دارم كه پاىتخت كورنگ را ببينم . شما كرمى كنيد مرا بدانجا برسانيد و كرايهء كشتى آنچه باشد بدهم . ايشان گفتند كه بجزيرهء دست‌گرد چه كار دارى كه در آن جزيره غوغاست و كورنگ را كشته‌اند . به روز عيار گفت كه كورنگ را كه كشته است ؟ ملاحان و صيادان گفتند كه دو جوان غريب در بند بوده‌اند ، كه از يمن به خون هورنگ آورده بودند ، مگر زندان‌بان با ايشان يكى شده و ايشانرا از بند بگشوده و اسب و سلاح بديشان داد .\r\nايشان چون سوار شدند كورنگ را كشتند و جزيرهء فور كه گنج‌خانهء كورنگ بود ، فرو گرفتند و آن مال و گنج را بمردمان دعوت كردند « 2 » ، سى هزار زنگى بريشان گرد شدند . مگر زردهء جادو خبردار شده است و بريشان تاختن آورده است ، و از آن دو جوان شجاع يكى را گرفته و بجزيرهء خرميه برده است و لشكرى از جزيرهء لوطيه ، قطران زنگى با ده هزار مرد زنگى بجنگ ايشان رفتند ، جملگى هلاك شدند ، چنانك يكى از آن قوم زنده نماندند اكنون بدينجهت غوغا و فتنه در آن بلادست ؛ تو مرد غريب ، ميروى و خود را در ورطهء بلا مىاندازى ، مبادا كه زردهء جادو از قتل قطران آگاه شود و بر آن جزيره غضب كند از آن قوم يكى را زنده نمانند كه او جادوى عجب است . به‌روز گفت : شما را بدين سخن چه كارست ؟\r\nاگر مرا بدان جزيره كه پاىتخت كورنگست برسانيد هرچه حكم كنيد بدهم . ايشان گفتند كه ما را بدان جزيره هيچ كارى نيست . به‌روز گفت كه جزيرهء شما را نام چيست ؟ گفتند كه جزيرهء ما را نا [ م 
  ] عنبريه است . اين هم بكورنگ تعلق دارد . به‌روز گفت : مرا بدان جزيرهء خود بريد . گفتند خوش باشد ! اين كار توانيم كردن اما چند روزى اينجا صبر بايد كردن تا ما كشتى را پر از ماهى كنيم . به‌روز گفت :\r\nروا باشد .\r\n\r\n\r\n","description":"","footnote":"\r\n( 1 ) - در اصل : بىنوام .\r\n( 2 ) - اين عبارت مغشوش به نظر ميآيد و قبلا ، دربارهء همين مطلب چنين نوشته شده است : . . . و آن مال را در تحت تصرف خود درآوردند و خلق را بدان مال دعوت كردند .\r\n","page_name":" 216 ","page_number":232},
  {"content":"\r\n\r\nراوى اين داستان روايت كند كه به‌روز عيار چهار روز صبر كرد ، درين چهار روز صيادان كشتى را پر از ماهى كردند ، بعد از آن گفتند اكنون ميرويم .\r\nبه‌روز گفت : من نيز مىآيم . اين بگفت و توكل بر خداى تعالى كرد و در كشتى درآمد و خوش بنشست . كشتى در آب دريا روانه گرديد . سه روز راه كردند .\r\nروز چهارم ابرى سياهى گرد افق گرفت ، و بادى عظيم جستن گرفت . دريا در جوش و خروش درآمد ، كشتى در اضطراب درآمد ، ملاحان عاجز شدند و بىاختيار عنان كشتى از دست رها كردند و بدست قضا دادند و بادبان فرو گرفتند و لنگر بر كشيدند و جملگى متحير فرو ماندند كه تا چه خواهد شد . پنج روز عالم تاريك بود ، از ابر و باد و باران و صاعقه و برق و رعد . ملاحان بترسيدند ، بناچار ماهىها را در دريا ريختند و كشتى را از ماهى سبك كردند . كشتى در گردش درآمد . روز ششم آفتاب برآمد و جهانرا بنور خود منور گردانيد و عالم روشن شد . ملاحان گفتند كه اين چه جاييست كه ما هرگز نديده‌ايم و بدينجا نرسيده‌ايم ؟ از برابر جزيره‌يى پيدا شد . گفتند آن جزيره كه پيداست بدانجا رويم و باز دانيم كه ما كجاييم . يكى گفت رفتن آنجا مصلحت نيست كه درين دريا جزاير بسيارست ، يك جزيره از آن آدمى خوارانند كه گوشت آدمى قوت ايشان باشد ، مبادا كه بديشان دوچار خوريم .\r\nايشان درين گفتار بودند كه از برابر ناوى چون تير ناوك مىآمد ، بغايت تيز مىآمد . تا سخن گفتن كه آن ناو در رسيد ، و در آن ناو ده زنگى آدمى خوار بودند هر يكى چون ديوى ، مويها . . . « 1 » چشمها سرخ ، لبها سطبر و بينى بزرگ و هر يكى را قلابى در دست . چون رسيدند قلابها در كشتى ايشان درانداختند و كشتى را به خود كشيدند . به‌روز از آن قوم بغايت بترسيد كه مثل ايشان هرگز\r\n\r\n\r\n","description":"","footnote":"\r\n( 1 ) - بجاى اين سه نقطه در متن كلمه‌ايست كه ميتوان آن را « كروز » خواند و چون مورد تأمل است در ذيل صفحه آورده شد .\r\n","page_name":" 217 ","page_number":233},
  {"content":"\r\n\r\nنديده بود ، متحير شد . آن زنگيان در كشتى درآمدند و ملاحانرا گرفتند و بربستند و ايشان به زبان زنگبارى سخن ميگفتند و شفاعت ميكردند . به‌روز هيچ فهم نمىكرد ، متحيروار دريشان نگاه ميكرد تا به‌روز را نيز بربستند . باهم گفتند كه مدتيست كه ازين « 1 » كبابى نخورده‌ايم ، اول او را بكشيم و با شراب كباب كنيم . دل بر كشتن به‌روز نهادند و قصد هلاك او كردند . يكى گفت مدتيست كه « 2 » چنين صيدى بدست ما نيامده است ، اگر از خوردن او در گدريد ، اين صيد را پيش پادشاه بريم ، بسوقات به دو بريم ، و بدين دست آويز ما را پيش پادشاه تقربى پيدا شود ، اين بهتر باشد . به اتفاق گفتند اين بهترست ! پس ايشانرا در بند نگاه ميداشتند و شب نزديك بود و منزل دور بود ، بناچار لنگر بينداختند و از شب دو پاس بگدشت ، در خواب رفتند .\r\nبه‌روز را خواب نمىبرد . با خود گفت كه اين قوم خفته‌اند كاشكى دستم گشاده بودى تا جمله را سر از تن جدا مىكردم . بر خود بجنبيد و بندها را بر زمين مىماليد و زور ميكرد ، به تقدير خداى تعالى دستش گشاده شد . شاد شد و خدايرا شكر كرد . دست فراز كرد و پاى خود را نيز بگشود و در زير جامه خنجر بسته بود ، بركشيد و بر بالين آن خفتگان آمد . تا چشم بر هم زدن جمله را سر از تن جدا كرد . از آنجا بر سر ملاحان آمد و گفت : اينها را نيز سر از تن جدا كنم ، باز با خود گفت اگر اينها را بكشى راه نمىدانى و تنها بمانى و راه نتوانى بدر بردن و از دليلى ناگزيرست . پس بند ايشانرا سخت‌تر كرد و از آن داروى بيهوشانه در كار ايشان كزد . چون از كار ايشان ايمن شد بيامد و خود نيز بخفت تا آفتاب طلوع كرد ، به‌روز برخاست ، ملاحان همچنان بيهوش افتاده بودند ، نوعى كرد كه ايشان به خود آمدند و بيدار شدند . چون ديده برگشودند سرهاى زنگيان در كشتى و تنها در آب\r\n\r\n\r\n","description":"","footnote":"\r\n( 1 ) - معنى ازين مفهوم نشد گويا مقصود « ازين نوع » باشد . اين استعمال بكرات در اين كتاب آمده است .\r\n( 2 ) - در اصل : كه ما\r\n","page_name":" 218 ","page_number":234},
  {"content":"\r\n\r\nانداخته [ ديدند 
  ] . از به‌روز پرسيدند كه اين چه حالتست ؟ اين زنگيانرا كه هلاك كرد ؟ به‌روز گفت : من كشتم ايشانرا ! خداى تعالى مرا از بند گشود ، خنجر كشيدم و جمله را سر بريدم . و قصد شما نيز كردم . ايشان گفتند كه زينهار ما با تو چه بد كرده‌ايم كه قصد جان ما ميكردى ؟ به‌روز گفت : من بشما ميگويم كه مرا بپاىتخت كورنگ بريد شما سخن مرا نشنيديد و مرا در معرض تلف انداختيد . ايشان گفتند اگر ترا بجزيرهء دست‌گرد نبرديم از آن بود كه در آن جزيره غوغا بود ، چون خاطرت ميل آنجا دارد ترا بدانجا ببريم و ديگر آنك گفتى كه مرا در ورطهء هلاك انداختيد ، آن بدست ما نبود ، به حكم خداى تعالى تعلق دارد اكنون ما را از بند بگشاى تا آنچه مقصود تست حاصل كنيم . به‌روز عيار گفت : با من شرط بكنيد و عهد ببنديد كه مرا بجزيرهء دست‌گرد برسانيد . ايشان جمله عهد كردند و سوگند خوردند . به‌روز بريشان اعتماد كرد و در حال آن ملاحانرا از بند بگشود و آنچه از سياهان آدمى خوار مانده بود جمله را با ياران قسمت كرد . ملاحان گفتند كه ما را هيچ از آب و طعام نمانده است ، اول كار ما آنست كه جزيره‌يى پيدا مىبايد كردن كه در آن جزيره آب و نان و طعام باشد و آنگاه رو بجزيرهء دست‌گرد بايد كردن .\r\nپس گرد آن دريا ميگشتند تا بعد از دو روز رسيدند بجزيره‌يى كه انواع درختان ميوه‌دار درو بود ، مانند بهشت برين ! جزيره‌يى بود پر از گل ، و رياحين رنگارنگ درو موجود بود ، پنداشتى كه كلبهء عطارانست و اشجار ميوه‌دار بسيار درو بود . ملاحان گفتند كه اين جزيره‌ايست پر نعمت ، اما درين حوالى زردهء جادو را مقامست ، مبادا كه جزيرهء خرميه باشد . بهرحال بر كنار دريا آمدند و لنگر بينداختند و از كشتى بيرون آمدند و در آن جزيره در آمدند و از آن نعمت در كشتى ميكشيدند . ملاحان در آب و طعام كشيدن مشغول بودند . بهروز جايى خوب ديد ، بغايت خوش و دلكش . بهروز هرچه پيشتر ميرفت جايهاى خوب و درختان عالى مىديد و چشمهاى آب سرد پيدا ميشد . بهروز هرگز جايى چنان خوب نديده\r\n\r\n","description":"","footnote":"","page_name":" 219 ","page_number":235},
  {"content":"\r\n\r\nبود ، ديگر پيش ميرفت تا قرب نيم فرسنگ برفت در آن جزيره ، ناگاه قصرى پيدا شد ، عظيم بلند ، بهروز عجب ماند كه درين جاى قصرى چنين كه ساخته باشد ؟\r\nپيشتر آمد ، بر در قصر درختى بود بلند ، و در زير درخت دكانچه‌يى ساخته ، پيرزنى بغايت بدشكل با روى زرد و پشت دو تو و ناخن دراز و سر برهنه و موى سفيد بهم برآمده ، دو شيشه در پيش نهاده و دودى عظيم از آن شيشها بيرون مىآمد .\r\nمؤلف داستان گويد كه بهروز عيار چون آن عفريت را بديد بغايت بترسيد .\r\nاز خوفى كه بر دل او نشست بر جاى خود متحير فرو ماند ، نمىتوانست بازگشتن و نه پيش مىتوانست رفتن ؛ در اين بود كه ناگاه بوى آدمى بدماغ زردهء جادو رسيد ، سر برآورد و در برابر نگاه كرد ، نظرش بر بهروز عيار افتاد ، تيز تيز درو نگاه كرد .\r\nبهروز با خود گفت : چه جاى ايستادنست ؟ يا بازگرد يا پيش رو . در زير جامه خنجر بسته بود ، بركشيد و بر زردهء جادو دويد تا برو زند . چون چند قدم پيش نهاد از پاى درآمد و خنجر از دست او بدر افتاد . زرده بخنديد و از جاى برجست و بر بالين بهروز آمد . بدان نيت كه مدتى بود كه گوشت آدمى نخورده بود . گفت : از گوشت اين شخص اندكى بخورم . چون ببالين بهروز آمد و آن شكل و شمايل بديد هوس بهروز در دلش افتاد ، بدلى و هزار دل بر بهروز عيار عاشق شد . بهروز جوانى بود بغايت خوش‌شكل . زرده با خود گفت كه چند وقت بود كه در بند آن بودم كه محبوبى پيدا كنم كه درين جزيره با او بسر برم ، به از اين جوان نتوان يافت ، نيكش يافتم ! بهروز را در قصر درآورد . تختى ديد از زر و جواهر مرصع كرده ، بر آن تخت رفت و چيزى بخواند و بر بهروز دميد . بهروز عيار ديده را برگشود و نگاه كرد ، قصرى ديد عالى و در برابر تختى از زر زده ، و بر آن تخت هيچكس نه .\r\nبه‌روز گرداگرد آن قصر نگاه كرد . قصرى ديد پر از نعمت . به‌روز برخاست و گرداگرد آن قصر مىگرديد و با خود گفت عجب حالتيست . من در ميان باغ و جزيره بودم اينجا چون افتادم ؟ و مرا اينجا كه آورد ؟ گوييا آن پيرزن كجا رفت ؟\r\n\r\n","description":"","footnote":"","page_name":" 220 ","page_number":236},
  {"content":"\r\n\r\nبا خود گفت عجب اگر آن پيرزن جادو نباشد ، و من از ملاحان شنيدم كه اينجا شخصى هست كه او را زردهء جادو ميخوانند ، مگر آن پيرزن اوست . برو خنجر كشيدم ، او مرا بدين مقام آورده باشد ، و بر سر تخت نظر كرد طعامى آماده ديد ، هرچند كه بغايت ترسيده بود اما در دلش افتاد كه بر تخت رود و از آن نعمت بخورد . پيش تخت آمد و خواست كه بر تخت رود ، نتوانست رفتن . كرسيى ديد از زر سرخ و بقرب پنجاه من زر سرخ نهاده ، به‌روز گمان برد كه مگر بر آن كرسى مىبايد رفتن و از آنجا بر تخت رفتن ؛ ببر آن كرسى برآمد و خواست كه بر تخت رود ، هيچ پايش برنمىآمد .\r\nعاجز شد و از يمين و يسار نگاه كرد . هيچ چاره نبود ، الا از پيش تخت زنجيرى درآويخته بودند ؛ به‌روز گفت مگر دست درين زنجير بايد زدن و بر بالا بايد رفتن ، چون دست در زنجير زد چندان‌كه زور كرد پايش خلاص نمىشد . خواست تا دست باز رهاند ، نتوانست رهانيدن . نه دست خلاص مىيافت و نه پا ، متحير ماند و در كار خود فرو ماند !\r\nچون يك زمان بگدشت آوازى سهمناك در آن ايوان پيچيد ، چنانك از هيبت آن به روز بلرزيد . رنگش متغير شد . با خود گفت گوييا چه بوده است ؟ اين چه آواز سهمگين بود كه آمد ؟ نظر بر در ايوان كرد ، اژدهايى را ديد كه درآمد ، دهانى چون غارى پرآتش ، شعله ميزد ! به‌روز چون چنان ديد از هيبت آن بيم آن بود كه هلاك شود . آن اژدها درآمد ، رو بر تخت نهاد و بر بالاى تخت برآمد و حلقه زد .\r\nآنگاه رو به به‌روز كرد و گفت : هى چه كسى ! و درين جزيره بچه دليرى آمدى كه شير درين موضع پنجه مىاندازد ، و اگر اژدها ميرسد پوست ميگدارد و مرغ را زهرهء پرواز كردن نيست از بالاى اين قصر ! تو كيستى و نامت چيست و اينجا چرا آمدى ؟\r\nراوى داستان گويد كه به‌روز چون از زردهء جادو اين سخن بشنيد گفت : مردى غريب و بىكسم ، كشتى ما در آب غرق شد ، بر سر تخته پاره‌يى بدين مقام رسيدم\r\n\r\n","description":"","footnote":"","page_name":" 221 ","page_number":237},
  {"content":"\r\n\r\nو مرا درآمدن هيچ اختيارى نبود ، و خود ندانستم كه اين خود چه جايست ، بدان جهت توانستم آمدن . زردهء جادو چون اين سخن بشنيد در حال از تخت به زير آمد ، حجره‌يى بود ، در آن حجره رفت و بيرون آمد . به‌روز نگاه كرد همان پيرزن را ديد كه از آن شكل اژدهايى به شكل پيرزنى بيرون آمد و بر تخت برآمد و دست فراز كرد و دست به‌روز عيار را بگرفت و بر سر تخت برآورد و در پيش خود بنشاند و گفت : چون دانستم كه غريبى و بىاختيار درين مقام رسيده‌اى از سر خونت در گدشتم .\r\nاكنون خوف مكن كه مرا با تو جز سر دوستى نيست . بدانك من پادشاه جملهء زنگبارم و همهء پادشاهان اين ديار در زير فرمان منند و هيچ‌كس را ياراى آن نباشد كه از فرمان من تجاوز نمايد و همه مال جزاير پيش من مىآورند و اين مقام جاى منست و دايم اينجا بسر مىبرم از آن كه كسى را لايق خود نمىبينم . اكنون كه تو بدين مقام رسيدى اول قصد كشتن تو داشتم ، اكنون كه بىگناهى تو مرا معلوم شد از كشتن تو در گدشتم اما ازين موضع و مقام ترا بيرون رفتن محال خواهد بودن ، درين جزيره كه بهترين جزايرست ترا مىبايد بودن كه ما را التفات خاطر بجانب تو پيدا شده است و آنچه در عالم بهترست از بهر تو بيارم ، با من بسر بر و از وصال يكديگر برآساييم . به‌روز عيار وقت بود كه از گند دهانش هلاك شود . اما خدمت كرد و گفت :\r\nمرا چه حد آن باشد كه در خدمت چون تويى توانم بودن ، اما شما لطف و كرم و بنده‌پرورى و غريب‌نوازى ميكنيد . مرا خود اين دولتى بود كه از غيب بصحبت چون تو خداوندى رسيدم .\r\nزردهء جادو چون آن كلمات موزون بشنود بغايت خوشش آمد و از جاى برجست و پيش به‌روز درآمد و دست در گردن به‌روز درآورد و يك بوسه بر روى وى داد . از بوى ناخوش كه از دهان آن جادو بيرون آمد به‌روز بيهوش شد . زرده گمان برد كه مگر از هوس او بيهوش شده است . بعد از يك زمان به‌روز به هوش آمد متحيروار درو نگاه مىكرد نه زهرهء آنكه منعش كند و نه طاقت آن كه پيشش بنشيند .\r\n\r\n","description":"","footnote":"","page_name":" 222 ","page_number":238},
  {"content":"\r\n\r\nدرماند . زرده او را هر زمان نوازش زياده ميكرد و تسلى ميداد و بوصل خودش وعده مىداد و بمال بسيارش اميد مىكرد .\r\nبه‌روز نيز بناچار با خود گفت حاليا هيچ تدبيرى نيست به بلاى عظيم گرفتار شده‌اى ! مگر خداوند تعالى مرا بلطف خود ازين محنت رهايى دهد . بضرورت او نيز بچاپلوسى درآمد ، با زرده بلطافت و ظرافت درآمد سخنهاى لطف‌آميز ميگفت تا چندانك زردهء جادو را از راه ببرد و زردهء جادو بديدار به‌روز شاديها نمود و از انواع نعمتها و ميوها كه در آن جزيره بود از بهر به‌روز مىآورد . آن روز تا بشب بسر بردند . به‌روز با خود گفت كه بد حالتى بود كه در دست اين عفريت جادو گرفتار شدم ، يا رب كار من با اين جادو بكجا خواهد رسيدن ! چون شب درآمد زردهء جادو گفت : اى جوان ! از راه آمده‌اى و ميدانم كه هنوز دلت فرود نيامده است ، زمانى بر سر اين تخت آسايشى كن تا فردا بنگرم كه كار چگونه مىشود . به‌روز بر بالاى تخت برآمد و آن شب آنجا آسايشى تمام بكرد . ديگر روز چون خورشيد خاورى سر از دريچهء خاور برزد ، شعر :\r\n چو خورشيد برزد سر از برج حوت * بفرمان حى الذى لا يموت \r\nچون آفتاب جهانتاب عالم را بياراست ، به‌روز برخاست و زردهء جادو از در درآمد و به‌روز عيار از تخت فرود آمد و در پيش زرده خدمت كرد . زرده دست به‌روز را بگرفت و بر بالاى تخت برد و در پهلوى خودش بنشاند و از رنج راهش پرسيد و از حال سفر سؤال كرد . به‌روز در كلمات درآمد و باهم سخنها ميگفتند تا شب درآمد . زردهء جادو قصد توقع وصال كرد و گرد به‌روز برآمد و گفت : اى جان و جهان من ! دل من آرزوى وصال تو دارد يك زمانى باهم بخفتيم و از وصال يكديگر برآساييم . بهروز گفت : اين بنده خود را در محل آن نمىبيند كه چون تو مخدومى بزرگوارى نظر التفات به حال چون من غريبى بىسروپايى اندازى ، اين بنده درين معنى بغايت سرفراز خواهم بودن اما چند روزى اين بنده را امان بايد دادن تا اين كمينه را تمام دل\r\n\r\n","description":"","footnote":"","page_name":" 223 ","page_number":239},
  {"content":"\r\n\r\nفرود آيد و ساكن شود آنگاه به خدمت خداوندى كمر بندم و بدانچه حكم فرمايى بدان قيام نمايم . زردهء جادو گفت : باكى نيست .\r\nآن شب نيز بسر بردند تا وقت صبح زرده برخاست و بيرون آمد . به‌روز نيز برخاست و از قصر بيرون آمد تا گرد جزيره بگردد باشد كه تواند گريختن .\r\nبر در قصر خانه‌يى بود مختصر ، آواز ناله‌يى از آنجا مىآمد . در آن خانه نگاه كرد ، آن چهار ملاح را ديد كه ايشانرا در بند كشيده بود و ايشان از گرانى بند مىناليدند .\r\nبه‌روز گفت : اى ياران حال شما چيست ؟ ايشان گفتند كه تو چه كسى كه از حال ما مىپرسى ؟ به‌روز گفت : من همراه شما و يار شما به‌روز ، منم كه در كشتى باهم بوديم .\r\nايشان گفتند كه حال ما اينست كه مىبينى . حال تو چيست ؟ بگو تا بدانيم كه ما در بند جادو [ يم 
  ] و بيم هلاكتست ! . . . . تو چونست كه بند ندارى ؟ به‌روز گفت كه شما غم مخوريد و هيچ انديشه مداريد كه اين ملعونه مرا دوست ميدارد ، انشاء اللّه و تعالى نوعى شود كه اين ملعون بدست من هلاك شود تا ما و شما همه خلاص شويم .\r\nايشان گفتند كه هيچ محنت بدان نمىماند كه گرسنگى ميكشيم و از گرسنگى بيم هلاكست .\r\nبه‌روز نعمتى چند كه آن ملعون از براى به‌روز آورده بود ، به‌روز از براى ايشان آورد و خود باز گرديد و گرد آن قصر ميگشت و آن مالى كه در آن قصر جمع گشته بود جمله را تفرج ميكرد تا زير تخت رسيد . آواز ناله‌يى از زير تخت بيرون مىآمد . به‌روز پيش رفت ، درى ديد محكم كرده آن ناله و گريه از پس آن در بيرون مىآمد . به‌روز عجب ماند كه گويى اين چه ناله است ؟ چندانك ميخواست كه در را بگشايد نتوانست ، كه قفلى محكم برو زده بود . به‌روز در حيرت افتاد .\r\nچون شب درآمد زردهء جادو در رسيد و پيش به‌روز خدمت كرد و گفت : اى نور ديده و اى آرام دل و جان ! ترا تنها گداشتم ، ملول شده باشى . بىما چگونه‌اى ؟ شعر\r\n بيا تا يك زمان باهم نشينيم * جمال يكدگر يكدم ببينيم \r\nبه‌روز بنشست . زردهء جادو با به‌روز در لهو و طرب درآمد . اندكى\r\n\r\n","description":"","footnote":"","page_name":" 224 ","page_number":240},
  {"content":"\r\n\r\nبازى كرد بعد از يكساعت برخاست و اندك طعامى برداشت و در زير تخت درآمد .\r\nبعد از يكساعت از زير تخت بيرون آمد . به‌روز با خود گفت كه [ اگر 
  ] از وى سؤال كنم كه در زير تخت كيست مبادا كه بر من بدگمان شود ، هيچ از وى نپرسيد .\r\nهمچنين هر روز رفتى بامدادان و شبهنگامى باز آمدى تا برين قصه چند روز برآمد .\r\nتا شبى از شبها زردهء جادو گفت : اى به‌روز ، بيش ازين تحمل نمىتوانم كردن ، امشب آن شبست كه باهم خوش برآييم و بيك جاى بخفتيم . به‌روز گفت كه خوش باشد اما مرا از تو مرادى هست .\r\nمؤلف اخبار چنين روايت مىكند كه زردهء جادو چون بشنيد كه به‌روز گفت از تو مرادى دارم ، زرده گفت جان من فداى تو باد ! خاطر مبارك چه مىخواهد ؟\r\nبه‌روز گفت : مرا وطن در شهرستان مىباشد . ما خو كرده‌ايم كه گوشت و كباب بسيار بخوريم ، و قوت آدمى از گوشت است ، و مدتيست كه گوشت نخورده‌ام و چون تو وصال ميطلبى و اعضاى من سست است از بىگوشتى ، ميترسم كه شب در خدمت تقصيرى رود ، موجب شرمسارى شود ، زرده بخنديد و گمان برد كه مگر آنچه خودش در بيشه مىطرقد او طلب مىدارد . گفت : فردا از بهر تو شكارى بيارم ، تا تو كبابى كنى و بخورى تا ترا قوتى پيدا شود ؛ اكنون مرا خواب مىآيد ، يكزمان رانت را پيش آر تا سر بر رانت بنهم و زمانى بخفتم . به‌روز گفت : بنده باشم . ران پيش نهاده ، زردهء جادو سر بر ران او بنهاد و در خواب رفت . به‌روز قصد كرد تا او را بكشد . ديگر فكر كرد كه مبادا كه نتواند ، آنگاه مرا هلاك گرداند . و ليكن در ميان مويش كليدى ديد ، از مويش بگشود و يك زمانى برآمد . زرده از خواب بيدار شد و يك زمان با به‌روز بسخن درآمد و بوسه‌يى چند بر روى به‌روز داد و دست در گردن به‌روز ميكرد . همچنين آن شب نيز سر بردند چون روز روشن شد زردهء جادو گفت : رفتم تا از براى تو گوشت شكارى بيارم . اين بگفت و از قصر بيرون آمد .\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nبه‌روز يك زمانى صبر كرد . بعد از آن بيرون آمد و در زير تخت درآمد و آن كليد را بر آن قفل نهاد و بگشود . نردبانى پيدا شد ، به‌روز از نردبان به زير آمد ، سردابه‌يى پيدا شد . به‌روز در آن سردابه درآمد . سردابه‌يى ديد از سنگ كنده و چهار صفه روى در رو ساخته ، و در برابر جوانى چون ماه شب چهارده كه از عكس رويش سردابه روشن شده بود در بند كشيده ، و آن جوان ماه رو آب بر رخساره چكان كرده ، و سر بر زانوى تفكر نهاده ؛ به‌روز عجب ماند كه گوييا اين جوان چه كس خواهد بودن كه اين چنين محكوم و مغبون نشسته است ؟ آن جوان سر برآورد و در برابر نگاه كرد ، به‌روز را ديد . گفت : اى جوان ! چه كسى كه از ناگاه درين سردابه پيدا شدى كه زردهء جادو نيستى ؟ به‌روز چون نيك نگاه كرد سردابه اندكى روشن شده بود ، نيك ميتوانست ديدن ، چون آوازش بشنيد بشناخت . گفت :\r\nاى جوانمرد ! به حق يزدان پاك كه راست بگوى كه تو فيروز شاه هستى يا نه ؟ فيروز شاه چون نام و نشان خود بشنيد عجب ماند كه در جزيرهء خرميه در ملك زنگبار اين كيست كه در چنين جايى پيدا شد و او را بشناخت . فيروز شاه گفت : اى جوانمرد ، من خود فيروز شاهم اما تو چه كسى ؟ كه اينجا شير را گدار نيست ! تو از كجا پيدا شدى و مرا چون شناختى ؟\r\nبه‌روز عيار پيش رفت و خدمت كرد و در پيش فيروز شاه رو بر زمين نهاد و گفت : اين بنده از جملهء غلام‌زادگان شاه ايرانم و اكنون از مملكت ايران مىآيم و بطلب تو آمده‌ام . ناگاه بدام اين جادوى كافر افتادم و از گرفتارى تو اينجا خبر نداشتم ، گويا سبب گرفتارى من در دست اين جادوى كافر موجب خلاص تو باشد .\r\nاى شاه‌زاده ، برخيز تا بيرون رويم و از احوال پدر و مادرت خبرى بگويم و سلام شاه خوبان عين الحيات به تو برسانم ، و سخنان چند كه گفته است بگويم . فيروز شاه گريان شد ، گفت : اى برادر ، از شاه خوبان چه خبر دارى بگوى « كز هرچه ميرود سخن دوست خوشترست » ، كه اين همه بلاها بر جان من سبب محبت اوست . به‌روز\r\n\r\n","description":"","footnote":"","page_name":" 226 ","page_number":242},
  {"content":"\r\n\r\nعيار آنچه شنيده بود و ديده ، اندكى باز گفت . بعد از آن گفت كه شاه خوبان نيز در فراق تو شب و روز گريان و نالان مىباشد . بعد از آن حال ملك داراب و گهرتاج كه مادر فيروز شاه بود بگفت كه شب و روز در فراق تو نالان و گريانند و شب از روز نمىدانند .\r\nراوى داستان چنين روايت مىكند كه چون فيروز شاه اين حكايت بشنيد گريان شد . به‌روز از حال فرخ‌زاد و قادر شاه سؤال كرد . فيروز شاه آنچه ميدانست بگفت . به‌روز گفت برخيز تا برويم كه هم‌اكنون اين جادو بخواهد آمدن و از براى من گوشت خواهد آوردن تا بخورم و مرا قوت پيدا شود ، و آنگاه از محبت زردهء جادو و عاشق شدن بر او قصه كرد . فيروز شاه را خنده گرفت . به‌روز گفت : اى شاه‌زاده برخيز تا تدبيرى كنيم كه با زردهء جادو چه خواهيم كردن . فيروز شاه گفت : اى برادر چون برخيزم كه در بندم كه اين ملعون مرا بسته است . به‌روز گفت : اى شاه‌زاده ، من هيچ بندى در تن تو نمىبينم . فيروز شاه گفت مرا بدين بندها نبسته است ! به‌روز بخنديد و گفت : اى شاه‌زاده من شجاعت ترا شنيده‌ام كه با پيروز و ميسرهء زنگى و با لشكر كثير چه كرده‌اى ، اكنون چنان بىقوت شده‌اى كه يك تار مو را نميتوانى پاره كردن . فيروز شاه گفت : اى برادر ، كاشكى صد من آهن و زنجير بودى . به‌روز خنجر كشيد و بر آن موى بماليد ، هرچند كه كرد نتوانست آن بند را بريدن . به‌روز عاجز شد ، گفت : بند سختست ، بد حالتى بود ! چون كنيم وقت آمدن اين ملعون است .\r\nفيروز شاه گفت : گشادن اين بند هم از زردهء جادو خواهد بود ، ازو سؤال مىبايد كردن . به‌روز گفت : او مرا دوست ميدارد و هيچ از من پنهان نمىدارد ، امشب ترا صبر بايد كردن تا بهر نوعى كه باشد ازو سؤال كنم ، باشد كه معلوم شود . فيروز شاه گفت : روا باشد ! روانه باش . به‌روز بيرون آمد و در را قفل كرد و منتظر مىبود تا زردهء جادو كى برسد .\r\nچون يك زمان برآمد آواز غريدن برآمد چنان كه به‌روز بترسيد . از ناگاه\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nشيرى از در درآمد و پاى خر گورى گرفته و او را كشان كرده . به‌روز هرچند كه مىدانست كه زردهء جادوست اما بترسيد چنانك رنگش متغير شد . آن شير خرگور را بگداشت و در حجره رفت ، بعد از يكساعت بدر آمد ، و در پيش به‌روز خدمت كرد و گفت : اى دلارام من از بهر تو گوشت شكار آورده‌ام تا بخورى و قوت تو زياده شود ، برخيز و اين خرگور را كباب كن . به‌روز گفت : آتش از كجا بياورم .\r\nزرده گفت : اينجا چندان آتش باشد كه بدان جهانى را توان سوختن ، برخيز و خاشاك جمع كن . به‌روز برخاست و بيرون آمد و خاشاك جمع كرد و بياورد و در برابر تخت بنهاد . زرده پيش رفت و نفسى دميد . يك شعله آتش از حلق زرده بيرون آمد و بر آن خاشاك افتاد و در گرفت . به‌روز عجب ماند . پس آن گوشت را كباب كرد و اندكى بخورد و باقى از بهر فردا نگاه داشت . زرده گفت : چندانك خواهى بيارم و آنچه مقصود دل تست طلب كن . به‌روز گفت : چند روز است كه درين قصرم و برين تخت آواز ناله مىشنوم « 1 » كه شخصى مىنالد . گويا آن كيست ؟\r\nراوى اين داستان چنين روايت مىكند كه زردهء جادو كه از به‌روز اين سخن بشنيد خواست كه پنهان كند اما از بس كه به‌روز را دوست ميداشت ازو پنهان نكرد و گفت : اى جان و جهان من ! بدانك آواز نالهء شاه‌زادهء ايرانست كه هورنگ و كورنگ را هلاك كرد و جزيرهء [ دستگرد 
  ] را گرفتند . مرا گفتند ، من رفتم و اين شاه‌زاده را گرفتم و آوردم و در بند كردم و پسر خوانده‌يى دارم پادشاه جزيرهء لوطيه است ، و قطران نام دارد و اين شاه‌زادهء ايران برادرى دارد فرخ‌زاد نام دارد ، او لشكر كشيده و رفته و پسر خواندهء مرا كشته و لشكر او را تار و مار كرده ، مرا خبر كردند ميخواهم كه بروم و او را نيز بگيرم و بيارم و در پهلوى اين يكى در بند كنم ، و بعد از آن به خون كورنگ و هورنگ و قطران هر دو را\r\n\r\n\r\n","description":"","footnote":"\r\n( 1 ) - در متن : مىشنوام .\r\n","page_name":" 228 ","page_number":244},
  {"content":"\r\n\r\nبزارى زار بكشم و اگر ترا پادشاهى مىبايد ترا پادشاه تمام زنگبار گردانم و خزينهء تمام جزاير از بهر تو جمع كنم .\r\nبه‌روز گفت : مرا به غير از تو هيچ نمىبايد ، چون ترا دارم همه را دارم .\r\nاين شخص را كه درين سردابه كرده‌اى ، بچه بسته‌اى ؟ به آهن و زنجير بسته‌اى ؟\r\nكسى كه اين همه پهلوانى داشته باشد او را بچه توان بستن ؟ زردهء جادو گفت :\r\nاو را به موى خود بسته‌ام . به‌روز بخنديد و گفت : جوانى را كه اين شجاعت باشد او را به موى چون توان بستن ؟ او خود را از آن بند خلاص كرده باشد . زردهء جادو بخنديد و گفت : اى جان و جهان من ! اگر همه عالم جمع شوند و خواهند كه اين بند را بگشايند نتوانند ، بالماس نتوانند بريدن ، و به آتش نتوانند سوختن ، و به غير از من كسى نتواند گشادن . به‌روز گفت : پس او را بچه چيز توان گشودن ؟ زرده گفت :\r\nمرا محبت با تو تا غايتيست كه از تو هيچ پنهان ندارم ، آن دو شيشه را مىبينى كه بر آن ديوار آويخته است ؟ يكى آب سياه است و يكى پر از آب سفيد و هر سحرى كه ميكنم بدان آب سياه ميكنم و باطل بدان آب سفيد ميكنم . اگر هزار سحر كنم چون از آن آب سفيد قطره‌يى برو چكانند همه باطل شود ؛ و چندين شاگرد دارم جمله جادوى از من آموخته‌اند ؛ هرچه من ياد دارم جمله را به تو بياموزم و ترا پادشاه گردانم . به‌روز گفت : من ترا ميخواهم .\r\nالقصه آن شب را نيز بروز كردند . چون روز شد زرده بكارى بدر رفت .\r\nبه‌روز برخاست و بيرون آمد . گرد آن جزيره طوفى مىكرد و اندك طعامى بدان ملاحان داد كه در بند بودند ، و آنگاه در قصر درآمد و آن دو شيشه را فرو گرفت و آن شيشه كه درو آب سفيد بود برداشت و كليد برداشت و در زير تخت آمد و آن در را بگشود و در اندرون سردابه درآمد و بر فيروز شاه سلام كرد . راوى داستان روايت كند كه شاه‌زاده فيروز شاه گريان و نالان جواب داد . به‌روز گفت : اى شاه‌زاده بشارت باد ترا كه كليد بند ترا آوردم و خبر ديگر نيز آوردم . گفت آن كدام است ؟ به‌روز\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nآنچه فرخ‌زاد با قطران و با لشكر او كرده بود حكايت كرد و قصهء شيشه‌ها بگفت .\r\nفيروز شاه گفت : زودباش و بند را بگشا كه وقتست كه از غور هلاك شوم . به‌روز پيش آمد و آن آب سفيد را تمام بر آن بند فيروز شاه بريخت . آن بند در حال گشاده شد .\r\nفيروز شاه چون خود را گشاده ديد رو بر زمين بماليد و خداى تعالى را شكر كرد و از سردابه بيرون آمد و گفت : اى برادر گرسنه‌ام . به‌روز طعامى آورد تا شاه‌زاده بخورد و از يمين و يسار نگاه كرد جمله سلاح خود را ديد آويخته كه آن روز كه در دست زردهء جادو گرفتار شد با سلاح بود . فيروز شاه برجست و سلاح بر خود راست كرد و شمشير حمايل كرد . به‌روز گفت : اى شاه‌زاده ، ما را نوعى بايد كردن كه اين جادو را هلاك گردانيم كه تا او زنده است ما ازين جزيره نمىتوانيم رفتن . فيروز شاه گفت : چون كنيم ؟ او پهلوانى نيست كه با او مصاف كنيم يا روبارو حرب كنيم ، او ساحر است و ما حريف سحر او نيستيم . مگر بمكر با او كارى توانيم كردن .\r\nبه‌روز گفت مرا تدبيرى ياد آمده است كه بدان تدبير او را توانيم هلاك كردن .\r\nفيروز شاه گفت : آن كدام است ؟ به‌روز گفت : هر شب كه از شكار مىآيد هربار به صورتى مىآيد ترا مسلح در پس در مىبايد ايستادن كه چون او بيايد و از تو در گذرد تو يك ضرب تيغى برو بزنى ، باشد كه از پاى درآيد و عالم از شر ظلم او باز رهد .\r\nشاه‌زاده گفت : روا باشد ، چنين كنم . به‌روز عيار گفت : من بر بام قصر بروم و تو در پس در باش تا آمدن آن ملعون ، چون بيايد ترا خبر كنم . اين بگفت و بر بام رفت تا كى آيد .\r\nچون آفتاب بوقت غروب رسيد از ميان بيشه نعرهء سهمناك برآمد ، چنانك سهمى عظيم پيدا شد . بعد از نعره گاو ميشى پيدا شد بغايت بزرگ ، دو شاخ عظيم بر سر و كفك بر دهان برآورده ، و جوانى را رنگ زرد كرده بر گردن گرفته ، لرزان و ترسان مىآورد . به‌روز عيار چون او را بديد بترسيد گفت : گويا اين جوان\r\n\r\n","description":"","footnote":"","page_name":" 230 ","page_number":246},
  {"content":"\r\n\r\nكيست كه اين ملعون آورد ؟ چون در رسيد آن جوان ماه رو را بر كنار آن حوض انداخت . آنگاه هم بدان صورت عزم قصر كرد و مىغريد و مىآمد . به‌روز از بالا به زير نگاه كرد ، فيروز شاه را از آمدن زردهء جادو خبر كرد كه اى شاه‌زاده ، حاضر باش كه اين ملعون آمد . فيروز شاه خود را در دهليز پنهان كرد و توكل بر خداى بيچون كرد و مترصد ايستاد كه آن گاوميش درآمد همچون كوه‌پاريى ! فيروز شاه چون درو نگاه كرد عجب ماند ، دو چشم چون دو طاس پر خون كرده ، از سر تكبر تمام مىآمد تا از پيش فيروز شاه در گدشت . فيروز شاه را نديد . شاه‌زاده گفت : هنگام فرصت است ! با تيغ كشيده از عقب او درآمد و يك نعرهء سهمناك برو زد . جادو از عقب نگاه كرد تا بنگرد كه كيست . شاه‌زاده فيروز شاه چنان تيغ را به گردن آن گاوميش زد كه سرش را از تن جدا كرد . يك چشمهء خون روان شد . يك نعره از حلق او برآمد چنانك زمين بلرزيد . به‌روز عيار از بام قصر به زير آمد . زردهء جادو را بديد افتاده و جان از قالب بيرون رفته .\r\nاما مؤلف اخبار چنين روايت مىكند كه چون به‌روز عيار زردهء جادو را بدانحال ديد فرياد برآورد و گفت : اى شاه‌زاده ! روا باشد كه محبوب مرا هلاك كردى ؟\r\nبه‌روز بر بالين زردهء جادو آمد و گفت : اى دريغا يار وفادار من و اى محبوب دلدار من ، از براى من گوشت شكار مىآوردى تا من بخورم و مرا قوت پيدا شود . مرا بپادشاهى زنگبار مىنشانيدى . اين زمان رفتى ، من بىتو چگونه خواهم بودن ؟ ازين نوع سخنها ببازى ميگفت و فيروز شاه مىخنديد . به‌روز گفت : اى شاه‌زاده ، عالم را از عجب بلايى رهانيدى ، و مرا از همه بيشتر [ از 
  ] آن گند دهانش ! « 1 » و اى شاه‌زاده نيك رفتى كه جهانى حريف او نبودند . اى شاه اين دم كه آمد جوانى ماه‌رو را با خود آورد ندانم كه تا كيست ؟ بيرون رويم و او را ببينيم .\r\n\r\n\r\n","description":"","footnote":"\r\n( 1 ) - در اصل : و مرا از همه بيشتر آن گند دهانش مرا\r\n","page_name":" 231 ","page_number":247},
  {"content":"\r\n\r\nبعد از آن از قصر بيرون آمدند و پيش آن جوان رفتند . فيروز شاه نيك نگاه كرد ، فرخ‌زاد را ديد رنگ زرد كرده و از ترس بيهوش شده . پيش دويد و سر او را برداشت از زمين و بر كنار نهاد . به‌روز عيار را گفت : اى برادر ، اين جوان فرخ‌زاد است ندانم كه بدست اين ملعون چگونه افتاده است . آب بر رويش افشاندند فرخ‌زاد ديدها را بگشود و بر سرين خود نگاه كرد . فيروز شاه را ديد ، نعره‌يى زد و از جاى خود برجست و در پاى شاه‌زاده فيروز شاه افتاد و گفت : اى شاه‌زاده ! داد و فرياد از دست اين جادوى ملعون حرام‌زاده ! اى شاه‌زاده ! تو از دست اين ملعون چگونه خلاص شدى ؟ فيروز شاه گفت : اى برادر غم مخور كه جادو در دست من بقتل آمد اما تو حكايت خود را بگوى كه بدست اين نابكار چون افتادى .\r\nفرخ‌زاد گفت : اى شاه‌زاده ، چون تو برفتى لشكر عظيم از جزيرهء لوطيه با قطران زنگى بجنگ ما آمدند . بدولت تو حرب كردم ، يكى از آن قوم زنده نماندند ، جمله را هلاك كرديم . مگر اين خبر بدين جادو رسيد ، ما در جزيرهء دست‌گرد با صعلوك زندان‌بان با جمعى مىگشتيم ، ناگاه اين گاوميش بما رسيد ، من او را نشناختم ايشان شناختند و گريختند و مرا با او گداشتند . من عزم جنگ او كردم عاقبت بدست او گرفتار شدم تا مرا بدين مقام آورد . اما اين جوان ماه‌رو كيست و درين جا چه مىكند ؟ به‌روز برجست و خدمت كرد و دست فرخ‌زاد را بوسه داد و گفت : پدرت پيل‌زور سلام مىرساند و دعا ميگويد ، در فراق تو چشم گريان و دل بريان است .\r\nآنگاه آنچه گدشته بود با فرخ‌زاد حكايت كرد و آنچه از كرم و لطف فيروز شاه ديده بود جمله را بگفت و شكرها كردند و شاديها نمودند و سجدهء شكر گزاردند كه از بلاى آنچنان جادويى خلاص يافتند . بعد از آن برخاستند و آن ملاحانرا از بند گشودند . دو كس ازيشان در بند هلاك شده بودند ، دو كس را خلاص گردانيدند و گرد جزيره برآمدند . جزيره‌يى بود بغايت خوش و خرم و پر نعمت و چشمهاى بسيار . به‌روز گفت : ما را زودترى ازينجا مىبايد رفتن .\r\n\r\n","description":"","footnote":"","page_name":" 232 ","page_number":248},
  {"content":"\r\n\r\nپس در آن قصر درآمدند ، چندان مال و نعمت در آن قصر بود كه آن را صفت نتوان كرد . پس آن‌قدر كه توانستند برداشتند و بر كنار دريا آوردند و در آن كشتى كه آورده بودند آن مالها را در آنجا نهادند . پس در جزيره رفتند و چندان نعمت كه مىتوانستند به چند روز در آن كشتى كشيدند . چون از همه كارها بپرداختند كشتى از مال و نعمت و ميوه و آب پر كردند و در كشتى نشستند و باد مراد برآمد .\r\nدر حال بادبان بركردند و توكل بر خداى تعالى كردند و روانه شدند .\r\nشب و روز ميرفتند تا بعد از چند روز بجزيره‌يى رسيدند . فيروز شاه گفت :\r\nاين موضع را چه جزيره ميگويند ؟ ملاحان گفتند كه اين جزيره را جزيرهء لوطيه ميگويند و پادشاه اين جزيره را قطران ميگويند . فرخ‌زاد گفت كه قطران آنست كه بجنگ ما آمده بود ، با ده هزار زنگى و يكى جان بدر نبردند ؟ به‌روز عيار گفت كه عنان كشتى بگردانيد كه مبادا ما را بشناسند ، آنگاه كار بر ما دشوار شود « 1 » . فيروز شاه گفت :\r\nاى ياران ملاح در ميان شما كسى هست كه اين جزيره را ديده است ؟ يكى گفت : اى شاه ، من ديده‌ام . جزيره‌ايست پرمال و نعمت و اسباب فراوان ، و در اندرون جزيره شهرى معظم و بزرگست و دو برادر در آن شهرند يكى را نام قطران زنگى و ديگرى را نام قران زنگى . قران زنگى را دخترى هست . اكنون قطران زنگى را در جزيرهء دست‌گرد هلاك كردند . اكنون پادشاه جزيره قران زنگى خواهد بودن . شاه‌زاده فيروز شاه گفت :\r\nما مردمان غريبيم ما را كه خواهد شناختن ؟ يك بار درين شهر برويم و تفرجى كنيم و چند روزى درين شهر باشيم . تفرج اين مملكت بكنيم بعد از آن در كشتى نشينيم و عزم جزيرهء دست‌گرد كنيم . فرخ‌زاد گفت كه من درين باب سخن نمىيارم گفت : شاه‌زاده حاكمست ! به‌روز عيار گفت : ما را بدين جزيره رفتن از عقل نيست ، باقى شما حاكميد . فيروز [ شاه 
  ] در رفتن بدان جزيره مبالغه كرد . ملاحان عنان كشتى را به راه جزيرهء لوطيه گردانيدند . به روز عيار گفت : چون فرمان من نمىبريد بارى اين‌قدر\r\n\r\n\r\n","description":"","footnote":"\r\n( 1 ) - در اصل : شوند .\r\n","page_name":" 233 ","page_number":249},
  {"content":"\r\n\r\nبكنيد كه كشتى را جايى لنگر بيندازيد ، جايى كه بيشه باشد و از نظر مردمان دور تر باشد . گفتند كه چنين كنيم .\r\nبگرديدند و جايى كه از نظر مردان دور تر باشد پيدا كردند و لنگر بينداختند .\r\nبه‌روز عيار گفت كه مرا در خاطر مىآيد كه نرفتن ما درين شهر اولىترست . چون شما قول مرا نمىشنويد من بارى نمىآيم ، در كشتى بر سر اين مال مىباشم ، شما با اين ملاحان برويد و شهر را تفرج كنيد و امشب آنجا بسر بريد و فردا زود باز گرديد .\r\nفيروز شاه گفت : روا باشد . پس آن ملاحان زنگى و فيروز شاه و فرخ‌زاد از كشتى بيرون آمدند و راه شهر لوطيه پيش گرفتند و به‌روز عيار را در كشتى بگداشتند . به‌روز گفت : شما كه ملاحانيد چون در شهر رويد نوعى كنيد كه ازيشان دور باشيد اما غافل مباشيد كه اگر قصه‌يى واقع شود زود مرا خبر كنيد . ايشان گفتند كه خدمت كنيم اين بگفتند و روانه شدند . به‌روز عيار با خود گفت كه عجب حاليست . اين مردم جمله يك رنگ سياهند ، و اين دو جوان سپيد ماه‌رو ، البته بخواهند دانستن . اگر ازيشان سخنى پرسند ، چه جواب دهند ؟ تحقيق رسوا خواهند شد ، و اين كاريست بس مشكل ! چندانك ميگويم مرويد نمىشنوند . اما بهر حال جايى بهتر ازين از براى كشتى پيدا بايد كردن ، مبادا كه حالتى واقع شود كه اين مال در محل خطر افتد .\r\nبهروز عنان كشتى را بگردانيد و جب كشتى را در كار آورد تا بموضعى رسيد كه جملگى بيشه بود . به‌روز در آنجا ايمن شد و خوش بنشست .\r\nاما مؤلف اخبار و گزارندهء سخن چنين روايت مىكند كه چون فيروز شاه و فرخ‌زاد با آن دو ملاح روان شدند از كنار دريا تا شهر قريب پنج فرسنگ بود ، بيامدند ، و شب نزديك شده بود . اما شهر لوطيه از برابر پيدا شد . فيروز شاه گفت :\r\nما را در شب به شهر رفتن معنى ندارد . امشب بيرون شهر بسر بريم و فردا على الصباح در شهر رويم و تفرج كنيم و به زودى باز گرديم . فرخ‌زاد گفت : پس امشب درين باغ رويم كه پيداست . پس رو به ديوار باغ نهادند . چون بپاى ديوار رسيدند دست\r\n\r\n","description":"","footnote":"","page_name":" 234 ","page_number":250},
  {"content":"\r\n\r\nدر ديوار زدند و در باغ درآمدند . باغى ديدند بغايت بزرگ و پرنعمت و جويهاى بزرگ و انواع درختان ميوه و جمله ميوها رسيده . با آن دو ملاح در آن باغ در گشت درآمدند و از آن نعمتهاى الوان ميخوردند تا آفتاب فرو رفت . در ميان باغ بر كنار حوضى رسيدند پرآب و فرشهاى خوب انداخته ، چهار درخت چنار بزرگ بر چهار طرف نشانده . فيروز شاه گفت : ما را امشب اينجا مىبايد بودن تا فردا كه در شهر رويم .\r\nپس بر كنار حوض بنشستند و از آن ميوهاى باغ ميخوردند . تا نيم‌شب بگدشت . ساعتى در خواب رفتند كه مدتى بود كه خواب نكرده بودند ، خوابى خوش بكردند تا صبحدم بدميد . ايشان هنوز در خواب بودند كه از قضاى آسمانى و تقدير سبحانى اين باغ از آن قران زنگى بود و خبر مرگ قطران شنيده بود و بعزاى او مشغول بود و در خانه نشسته ، امرا و وزراء مملكت اتفاق كردند و جاى قطران را به قران تسليم داشتند و او را از عزا بيرون آورده بودند و در كار راستى لشكر بودند كه در كشتى نشينند و بجزيرهء دست‌گرد روند و مدتى بود كه باغبانان در باغ نيامده بودند و بتعزيت قطران مشغول بودند ، امروز كه فيروز شاه با فرخ‌زاد و آن دو ملاح بر كنار آن حوض در خواب رفته بودند ، كه آن باغبانان بقرب ده زنگى هريك بيلى بزرگ بر گردن ، در باغ آمدند تا بكنار حوض رسيدند و آن چهار كس را خفته ديدند . باهم گفتند كه اين دو كس با ما هم‌رنگند و ازين مملكتند ، اما اين دو جوان ماه‌روى در ملك ما غريب‌اند ؛ اينها را بايد گرفتن و پيش قران شاه بايد بردن تا چه فرمايد . پس آن ده زنگى باغبان فيروز شاه را با فرخ‌زاد بگرفتند . چون فيروز شاه و فرخ‌زاد بيدار شدند خود را اسير آن سياهان ديدند ، متحير شدند ، گفتند ما را چرا گرفته‌ايد ؟ آن باغبانان گفتند شما چه كسانيد و درين باغ چرا آمده‌ايد ؟ ما شما را نگداريم ، تا شما را پيش شاه قران بريم ، تا شما را حال بازداند . اگر كشتنى باشيد بكشد و اگر بخشيدنى باشيد ببخشد . چندانى كه شفاعت كردند سود نداشت . اما از\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nآن ملاحان سؤال كردند كه شما اينجا چه ميكنيد ؟ ايشان گفتند كه ما غريبانيم و هيچ‌جا وطن نداريم از آن سبب اين بىادبى كرديم . باغبانان ملاحانرا بگداشتند اما فيروز شاه و فرخ‌زاد را بسته و ريسمان در گردن كرده از باغ بيرون آوردند و در شهر درآوردند . فيروز شاه نگاه كرد شهرى ديد عظيم و خلقى بسيار و برج و بارويى سخت و خندقى بزرگ پرآب و همهء شهر زنگيان سياه .\r\nچون آن باغبانان فيروز شاه و فرخ‌زاد را در ميان شهر درآوردند آن خلايق جمع شدند . فيروز شاه را با فرخ‌زاد در ميان گرفتند و آن شكل و شمايل مىديدند ، عجب مانده بودند و هريك سخنى ميگفتند كه اين دو جوان از كجا آمده‌اند تا ايشانرا بر در ايوان قرانشاه آوردند و باز داشتند و در حال شاه قرانرا خبر كردند كه دو جوان سپيد را باغبانان گرفته‌اند و بر در ايوان باز داشته‌اند . قران زنگى گفت : درآريد تا بنگريم كه چه كسانند ؟ بقرب بيست زنگى بلند بالا ، قوى هيكل ، بيرون آمدند و ريسمان فيروز شاه و فرخ‌زاد را گرفته بكشيدند . فيروز شاه با فرخ‌زاد گفت : عجب حاليست ! بهروز عيار بما گفت كه مرويد ، قبول نكرديم تا بدين بلاى عظيم گرفتار شديم . كاشكى بهروز عيار از حال ما خبر ميداشت تا در كار ما تدبيرى مىكرد .\r\nچون در ايوان درآمدند ايوانى از سنگ ساخته ديدند و در برابر تختى عظيم زده ، سياهى ، بلند بالايى ، قوى هيكل ، عظيم نهاد ، با سر بزرگ و هر دستى چون چنارى و انگشتها هر يكى چون خيارى ، دو چشم چون دو طاس پرخون سرخ شده طوقى از زر سرخ در گردن كرده و تاجى مكلل بر سر نهاده و بر تخت قرار گرفته و قرب پنجاه كرسى زرين نهاده و بر سر هر كرسى سياه عظيم نشسته ، و يك جام زر بزرگ پر از شراب در گشت درآورده .\r\nچون فيروز شاه و فرخ‌زاد را دست بسته در برابر قران زنگى باز داشتند ، شاه قران چون در فيروز شاه نظر كرد ، در آن قد و بالا و از آن شكل و شمايل خوب عجب بماند . گفت ازينان سؤال كنيد كه چه كسانند و بدين مقام چون افتاده‌اند ؟\r\n\r\n","description":"","footnote":"","page_name":" 236 ","page_number":252},
  {"content":"\r\n\r\nفيروز شاه بقرينهء عقلى دانست كه چه ميگويند . فيروز شاه گفت : ما دو برادريم ، باد مخالف ما را بدين موضع آورد و بدست شما گرفتار شديم . قران گفت : برادرم را كه كشتند ، جمله اين قوم سفيدپوستان بودند . من درين چند روز عزم جزيرهء دست‌گرد داشتم كه از آن لشكر كه بجنگ صعلوك زندان‌بان رفته بودند از آن ده هزار يكى را زنده نگداشته‌اند ؛ اين قوم خونى مااند ، اما اين دو جوان بغايت صاحب جمالند ، از ايشان سؤال كنيد كه كشتى ايشان بكجاست ؟ فيروز شاه گفت : بر كنار دريا ايستاده است با دو ملاح .\r\nقران گفت كه برويد و بنگريد كه كشتى اين دو جوان بكجاست و اينها را در زير تخت من در بند كنيد . فيروز شاه را با فرخ‌زاد ، هر دو را در زير تخت در بند كشيدند و چند زنگى برفتند و كشتى ايشانرا طلب كردند ، نيافتند . به روز عيار كشتى را در ميان بيشه برده بود و خود بر بالاى درختى عظيم رفته بود و از ميان شاخهاى درخت نگاه ميكرد . ده زنگى را ديد كه بر لب دريا ميگشتند و كشتى را ميجستند . بهروز گفت الحمد للّه نيك بود كه كشتى را پنهان كرده بودم . زنگيان بسيارى بجستند و نيافتند ، باز گشتند ، قران زنگى را خبر كردند كه هيچ كشتى نديديم . قران حكم كرد كه فيروز شاه و فرخ‌زاد را هر دو بيرون آوردند و ازيشان پرسيدند كه كشتى شما كو كه پيدا نيست ؟ فيروز شاه گفت : شايد كه ملاحان بطمع مال برده باشند . قران گفت : در كار اين دو جوان نيك تأمل مىبايد كردن كه مبادا بحيله‌يى آمده باشند . اين دو كس را در بند كنيد تا چند روز كه موسم عيد ما نزديكترست ، تا اين دو كس را قربان كنيم .\r\nراوى اين اخبار چنين روايت مىكند كه ايشانرا قاعده آن بود كه بهر چند وقت ايشانرا عيدى بودى كه بعوض گاو و اشتر آدمى قربان كردندى و آن گوشت را به تبرك بردندى و كباب كردندى و بخوردندى . فيروز شاه را با فرخ‌زاد از براى قربان عيد در بند كردند و در زير تخت بندى عظيم بر دست و پاى ايشان نهادند . فيروز شاه\r\n\r\n","description":"","footnote":"","page_name":" 237 ","page_number":253},
  {"content":"\r\n\r\nگفت : اى فرخ‌زاد گوييا كه بهروز عيار تواند كه ما را از بند خلاص گرداند . فرخ‌زاد گفت : نه ! كه به روز مردى سپيد چهره است و اين قوم جمله سياهند و او را مىشناسند .\r\nفيروز شاه گفت : اگر بشنود از حال ما ، البته فكرى بكند .\r\nاما مؤلف اخبار روايت مىكند كه چون فيروز شاه و فرخ‌زاد را گرفتند و آن دو ملاح را گداشتند ، ايشان در شهر درآمدند و از حال فيروز شاه و فرخ‌زاد خبر باز دانستند كه ايشانرا نكشته‌اند و از براى عيد قربان نگه داشته‌اند . باهم گفتند ما را مصلحت در آنست كه باز گرديم و اين خبر را به به‌روز برسانيم . پس در حال باز گشتند و روى بر كنار دريا نهادند و كشتى را بدان مقام كه « 1 » با به‌روز گداشته بودند ، نديدند .\r\nگمان بردند كه مگر كشتى را زنگيان بردند ، بغايت ملول شدند ، اما به‌روز بر سر درختى رفته بود و از آنجا نگاه مىكرد ، با خود ميگفت كه سه روز شد كه فيروز شاه با فرخ‌زاد رفته‌اند و هيچ خبرى ازيشان نيامد . ندانم كه حال ايشان بچه رسيده است ؟\r\nاز ناگاه نظرش بر آن ملاحان افتاد كه او را ميجستند ، از درخت به زير آمد و در پيش آن ملاحان آمد .\r\nملاحان چون به‌روز را بديدند خرم شدند و گفتند كه تو بكجايى كه ما ترا ميجويم ؟ كشتى كو كه پديدار نيست ؟ به‌روز گفت كه در بيشه برده‌ام تا كسى نبيند .\r\nملاحان آفرين كردند . به‌روز از حال فيروز شاه و فرخ‌زاد پرسيد . ايشان آنچه ديده بودند و شنيده ، باز گفتند كه ايشانرا در بند كردند و از بهر قربان عيد كشتن ايشانرا موقوف داشتند . به‌روز ملول خاطر شد ، با خود گفت چندانك گفتم مرويد نشنيدند و خود را در بلا انداختند . اكنون چه تدبير سازم ؟ من نيز درين شهر گذارى خواهم كردن .\r\nملاحان گفتند كه به هيچ نوع روا نيست ، تو نيز سپيدى و ايشان جمله سياهند ، تو را نيز بگيرند و در پيش ايشان در بند كنند . به‌روز گفت : پس چون كنيم ؟ ملاحان گفتند بيا تا ما در كشتى نشينيم و باز گرديم و آن مال را باهم قسمت كنيم كه ايشان از آن\r\n\r\n\r\n","description":"","footnote":"\r\n( 1 ) - در اصل : و بدان مقام كه كشتى را\r\n","page_name":" 238 ","page_number":254},
  {"content":"\r\n\r\nبند خلاصى نخواهند يافتن ، مبادا كه ما نيز رسوا شويم و جمله را ايشان ببرند .\r\nبهروز عيار با خود گفت اگر بگويم كه نه ، مبادا كه اين دو كس طمع بر مال كنند و قصد من نيز بكنند ، و اگر من از پى ايشان بروم ايشان خوش در كشتى بنشينند و بروند ، آن زمان نيك نباشد . اول با اين قوم حيلتى مىبايد انديشيدن و آنگاه با كار فيروز شاه و فرخ‌زاد افتادن ؛ گفت بلى چنين كنيم .\r\nراوى گويد ازين داستان غريب و عجيب ، كه بهروز گفت بلى چنين كنيم ، ايشانرا در بيشه درآورد بر كنار دريا آنجا كه كشتى را باز داشته بود و گفت : امشب نيز اينجا بسر بريم و فردا نعمت چند برداريم و در كشتى نهيم و برويم . گفتند چنين مىبايد كردن . پس جاى خوب پيدا كردند و خوش بنشستند . به‌روز عيار با خود گفت كه اين ملاحان را بيهوش مىبايد كردن تا كار من نيكو شود . به‌روز گفت : اى ياران ، مرا خواب مىآيد ، بخفتيم تا فردا كه بسيار كار داريم . يكى گفت ما سه كسيم ، دو كس بخفتيم و يكى پاس داريم بوعده . به‌روز گفت : راست مىگوييد ، اول شما آسايش كنيد تا من پاس دارم . بعد از آن من بخفتم ، يكى از شما پاس دارد . گفتند روا باشد ! پس آن دو كس سر بخواب نهادند ، چون يك زمان برآمد به‌روز عيار برجست و آن دو ملاح را مدهوش كرد . هر يكى را پاره‌يى داروى بيهوشانه در دماغ بماليد ، پس هردو را محكم فروبست و هريكى را بپاى درختى آورد و يك ريسمان در شاخ در انداخت و ايشانرا بر درخت بالا كشيد و محكم در بست . چون از كار ايشان ايمن شد در حال بجانب شهر لوطيه روانه گرديد و باندك زمانى به شهر لوطيه رسيد ، در شهر را بسته ديد ، در حال كمند از ميان باز كرد و بر كنگره قلعهء لوطيه سخت كرد .\r\nمؤلف اخبار گويد كه در آن سه روز كه فيروز شاه و فرخ‌زاد در بند بودند به‌روز هيچ طعام از غم نخورده بود . چون بپاى ديوار قلعه رسيد ، كمند از ميان باز كرد ، چين چين و حلقه حلقه كرد و برانداخت و بر برج قلعه محكم كرد و دست\r\n\r\n","description":"","footnote":"","page_name":" 239 ","page_number":255},
  {"content":"\r\n\r\nدر كمند زد و برآمد و از آن جانب فرود آمد و در شهر لوطيه درآمد ، و آن شهر را نديده بود . توكل بر خداى تعالى كرد و ميرفت تا در ميان بازار رسيد ، از برابر چراغى پيدا شد ، بهروز در گوشه‌يى خزيد و خود را پنهان كرد ، آن زنگيان رسيدند و باهم سخنى ميگفتند . به‌روز عيار گوش داشت تا چه شنود . يكى با آن ديگر ميگفت كه آن دو جوان سپيد را كه شاه قران بگرفت ، چه كرد ؟ آن ديگر گفت : ايشان را ميخواست تا بكشد ، ديگر قتل ايشان را در توقف انداخت ، تا روز عيد ايشان را قربان كند ، ايشان را در زير تخت دربند كرده است . به روز را معلوم شد كه فيروز شاه و فرخ‌زاد در زير تخت دربندند . آن يكى گفت كه ما را بدر ايوان قران شاه مىبايد رفتن و زمانى آنجا پاس مىبايد داشتن و از آنجا به خانه رفتن . ازين نوع سخن ميگفتند و ميرفتند تا بدر ايوان شاه قران رسيدند . به‌روز عيار در عقب ايشان ميرفت . چون بر در ايوان رسيدند پاس‌داران زمانى بگرديدند . پس هر يكى پراگنده شدند .\r\nبه‌روز عيار چون آن حال مشاهده كرد پيش آمد و كمند برانداخت و محكم كرد و دست در كمند زد و بر بالاى بام برآمد . بام به بام مىجست و هر كجا روشنى مىديد نگاه ميكرد تا بر سر روزنى رسيد كه روشنى از آنجا قوىتر مىتافت ، در آن روزن نگاه كرد . ايوانى ديد بغايت بزرگ و تختى از زر سرخ زده و يك سياهى بلند بالايى بر بالاى تخت خفته و دو شمع ميسوخت ، يكى بر بالين و يكى بر پايين . بهروز بفراست بجاى آورد كه قران شاه اينست . در حال كمند از ميان بگشود و بر كنار روزن محكم گردانيد و دست در كمند زد و به زير آمد و خنجر بركشيد و گرد آن خانه برمىآمد .\r\nراوى اين داستان گويد كه ناگاه آواز ناله شنيد ، بهروز پيش رفت و شمعى كه بر بالين قران ميسوخت برگرفت و در زير تخت نگاه كرد . فيروز شاه و فرخ‌زاد ديد در بند كشيده و هر دو سر بر كنار يكديگر نهاده و در خواب رفته . به‌روز عيار نرمكى دست بر پاى فيروز شاه نهاد . فيروز شاه ديده بگشود ، به‌روز را ديد ، بشناخت\r\n\r\n","description":"","footnote":"","page_name":" 240 ","page_number":256},
  {"content":"\r\n\r\nگفت : اى برادر بدين موضع چون آمدى كه جايى بغايت مشكل است . بهروز گفت : اى خداوند ، آن چندان‌كه با شما مبالغه كردم كه در شهر مرويد كه رفتن مصلحت نيست ، سخن مرا قبول نكرديد تا عاقبت گرفتار شديد . در اثناى اين سخن فرخ‌زاد نيز بيدار شد ، بهروز را بديد ، شادمان شد ، گفت : اى پهلوان بمدد احوال ما برس ! بهروز گفت حاضر باشيد ، تا چه خواهم كردن . برخاست و خنجر بركشيد و بر بالين قران آمد ، و خنجر بر حلق او نهاد و زور كرد و سر قرانرا گوش تا گوش ببريد و از تخت به زير آمد . فيروز شاه فرخ‌زاد را گفت : اى برادر مژدگانى كه به‌روز قرانرا بكشت !\r\nايشان درين سخن بودند كه به‌روز عيار به زير آمد و سر قرانرا در پاى شاه‌زاده فيروز شاه انداخت ، و در حال بند ايشانرا بگشود و ايشان از زير تخت بيرون آمدند .\r\nفيروز شاه بهروز عيار را تحسين كرد كه چنين ملعونى را بيكساعت هلاك كردى ، اكنون چه خواهى كرد ؟ بهروز عيار گفت : ما را نوعى مىبايد كردن كه خود را به زودى بر كنار دريا پيش كشتى اندازيم و راه جزيره دست‌گرد در پيش گيريم و برويم .\r\nپس در آن ايوان بگرديدند و هرچه بهتر بود از لعل و پيروزه و از جواهرينه و زرينه و سيمينه برداشتند و از راه بام روانه شدند ، تا بسلامت به زير آمدند و بكوچه و محلت ميرفتند تا بدر دروازه رسيدند و از بارو به زير آمدند ، و راه كنار دريا در پيش گرفتند تا وقت طلوع آفتاب بكشتى رسيدند . فيروز شاه پرسيد كه ملاحان بكجا رفتند ؟ به‌روز گفت كه ملاحان را بسته‌ام و بيهوش كرده‌ام و از درخت آويخته‌ام . فرخ‌زاد گفت : موجب چه بود ؟ بهروز هرچه رفته بود با ايشان حكايت كرد . فيروز شاه گفت : اى برادر اگر خداوند تعالى مرا درين غربت فرصت دهد عذر ترا به انواع بخواهم . بهروز عيار خدمت كرد و گفت : اى شاه‌زاده ، اين بنده از جملهء كمترين بندگان تست ، جانى كه دارم در ركاب تو خواهم فدا كردن . فيروز شاه گفت كه ملاحان را از خواب بيدار گردان كه تعلل بر نمىتابد كه آشوب عظيم درين جزيره انگيخته‌ايم . بهروز دست در كيسه كرد و پاره‌يى دارو بيرون آورد و بر دماغ ملاحان بماليد . ايشان عطسه‌يى\r\n\r\n","description":"","footnote":"","page_name":" 241 ","page_number":257},
  {"content":"\r\n\r\nچند بزدند و از خواب بيدار شدند . چون چشم باز كردند فيروز شاه و فرخ‌زاد را ديدند بر بالاى سر خود ايستاده ، عجب ماندند و پرسيدند كه از دست قران زنگى چگونه خلاص شديد ؟ ايشان آنچه رفته بود تقرير كردند و بعد از آن در جزيره رفتند و ميوهاى ملون جمع كردند و در كشتى بردند . به جهت زاد راه ، تا روز بوقت چاشتگاه رسيد . به‌روز عيار گفت كه ما را زودتر ازينجا روانه مىبايد شد . مبادا كه در عقب ما كسى بيايد .\r\nاما خداوند اخبار و گزارندهء اسرار روايت مىكند كه چون روز روشن شد ملازمان و امراى قران زنگى بر عادت هر روز بملازمت آمدند و احوال قران را معلوم كردند كه سر از تن جدا كرده ، و بنديان گريخته . فغان از مردم آن شهر برآمد ، و زارى ميكردند و روى از شهر بيرون نهادند . چون بكنار دريا رسيدند قرب پنجاه پاره كشتى بر لب دريا حاضر ايستاده بود ، زنگيان در كشتيها نشستند و در دريا براندند و ايشانرا طلب ميكردند .\r\nاما از آن جانب شاه‌زاده با ملاحان چون در كشتى درآمدند و كشتى روانه كردند ، هنوز اندكى راه نرفته بودند كه بقرب ده كشتى زنگيان رسيدند . فيروز شاه و فرخ‌زاد متحير فرو ماندند . زنگيان چون كشتى ايشانرا بديدند نعره زدند كه اينك خونيانرا دريافتيم . شاه‌زاده و فرخ‌زاد در كار خود فرو ماندند . به‌روز عيار گفت : كار ما بغايت مشكل شد ! چه تدبير كنيم كه زنگيان ملاعين رسيدند ، مجال گريختن نماند ! بيك زمان از جوانب ، از يمين و يسار سى چهل كشتى در هر كشتى دويست زنگى نشسته ، همه با سلاحهاى تمام از كارد و خنجر و زوبين و نيزه به جهت كشتن ايشان برگرفته . فيروز شاه گفت : اى ملاحان ! زود باشيد و جهدى كنيد و كشتى ما را از ميان غلبه بيرون جهانيد ! ملاحان گفتند كه اكنون سودى نخواهد كردن كه ما اندكيم و ايشان بسيارند و ملاحان زنگى غلبه و جلد ! جمله بدست اينان هلاك خواهيم شدن .\r\nتا كار بجايى رسيد كه اين كشتيها جمله پيش آمدند ، بدشنام گفتن مىآمدند و ميگفتند\r\n\r\n","description":"","footnote":"","page_name":" 242 ","page_number":258},
  {"content":"\r\n\r\nكه اى نابكاران جان از دست ما كجا بريد ؟ فيروز شاه گفت : اگر روى صحرا بودى و مرا تيغ در دست ، اين قوم را مجموع هلاك مىكرديم ، اما در ميان دريا هيچ نتوان كردن . اين بگفت و دل در كرم حق بست و مناجات با قاضى الحاجات ميكرد و ميگفت : خداوندا ، پادشاها ، پروردگارا ! به حق ذات واجب الوجودى كه بفرياد من غريب بىكس برس كه به غير از تو كسى نداريم ! از سر صدق و نياز بدرگاه بىنياز نياز عرضه ميداشتند . ايشان درين بودند كه بقرب دويست زنگى ملاح از هر طرف در آب جستند و در گرد كشتى فيروز شاه آمدند تا دست در كشتى زنند .\r\nراوى داستان چنين روايت مىكند كه از ناگاه بامر إله گردى و غبارى سياه بر روى دريا پيدا شد و باد سخت وزيدن گرفت ، پنداشتند كه طوفان نوح عليه السلام پيدا شد و جهان سياه و تاريك شد و دريا در جوش و خروش درآمد .\r\nبيك لحظه آن كشتيها را بر هم زد و جمله ناپيدا شدند و كشتى فيروز شاه از ميان آن كشتيها بيرون افتاد و از آن زنگيان يكى ايشانرا نديدند و بعضى ازيشان غرقه گشتند و بعضى پراگنده شدند بر روى آب . چون دو ساعت بگدشت باد فرو نشست و عالم نورانى گشت و دريا از جوش قرار يافت . فيروز شاه گفت : بنگريد كه ازين زنگيان هيچ مانده‌اند يا نه ؟ بنگريدند هيچ كشتى پيدا نبود .\r\nفيروز شاه شادمان شد و شكر حق تعالى بجاى آوردند كه ايشانرا از چنان بلايى برهانيد . بعد از آن كشتى را براندند و چند روز در دريا ماندند تا بجزيرهء دست‌گرد رسيدند . صعلوك زندان‌بان با جمعى از امراى زنگبار در « 1 » جزيرهء دست‌گرد بودند كه ناگاه كشتى فيروز شاه رسيد . صعلوك بر كنار دريا بود ، خبر بصعلوك كردند كه كشتيى از راه شهر لوطيه پيدا شد ، ندانيم كه چه كسانند . صعلوك سوار شد با جملهء امرا بر كنار دريا آمدند . فيروز شاه نگاه كرد ، صعلوك را ديد . با فرخ‌زاد گفت : اى برادر ، اين صعلوك زندان‌بانست ! برخاستند و بر كنار كشتى آمدند . صعلوك نگاه كرد چون\r\n\r\n\r\n","description":"","footnote":"\r\n( 1 ) - در اصل : كه در\r\n","page_name":" 243 ","page_number":259},
  {"content":"\r\n\r\nكشتى نزديك شد شاه‌زاده را صعلوك بشناخت ، نعرها زدند و شاديها كردند .\r\n چه خوش باشد كه بعد از انتظارى * به اميدى رسد اميدوارى \r\nچون كشتى بر كنار دريا قرار گرفت ، صعلوك پيش دويد و زمين خدمت ببوسيد و در پاى فيروز شاه افتاد و از رنج روزگار بپرسيد . پس فرخ‌زاد را در كنار بگرفت و به‌روز عيار را پرسش كرد . فيروز شاه و فرخ‌زاد آنچه بر سر ايشان رفته بود از كشتن زردهء جادو ، و از رسيدن به‌روز عيار ، و خلاص كردن فيروز شاه ، و آمدن بجزيرهء لوطيه ، و گرفتار شدن فيروز شاه و فرخ‌زاد ، و باز آمدن بهروز عيار ، و كشتن قران زنگى را ، هرچه كه تا آن غايت واقع شده بود جمله حكايت كردند . صعلوك عجب بماند از آن احوال و گفت ما نيز متفكر و متحير مانده بوديم كه فرخ‌زاد ناپديد شد . وقت آن بود كه در ميان ما نيز مخالفت پيدا شود ، به حمد اللّه تعالى كه باز بسلامت روى مبارك شاه‌زاده را بديديم . فيروز شاه گفت : مدتى مديدست كه در بلا و شدت و بند و انواع شدتها و محنتها گرفتار بوديم ؛ آخر يك روز عيشى كنيم بعد از آن عزم مملكت يمن كنيم كه مرا ملك داراب شب و روز در خاطرست ، مراد من ديدار اوست ، باشد كه ديدار او را بسلامت ببينم .\r\nاين بگفت [ و 
  ] بعد از آن اسباب عيش و عشرت راست كردند . بعد از آن ساقيان سيمين ساق بادهاى رواق و اسباب مجلس راست كردند ، و بر كنار آب دريا عيش ميكردند و شراب ميخوردند تا مدتى چند روز برآمد ، صعلوك را بر تخت مملكت زنگبار بشاهى بنشاندند و آن مملكت را برو مسلم داشتند و چندانك توانستند مال از جزيرهء فور برداشتند . فيروز شاه گفت : اكنون ما را عزيمت ملك يمن است هركه با ما بجانب يمن مىآيد او را زر بدهيد و انعام كنيد و تشريفات بخشيد . چون مال بيدريغ بر لشكريان ريخت كه گفته‌اند ، بيت :\r\n همان به كه لشكر بجان پرورى * كه سلطان بلشكر كند سرورى \r\n\r\n","description":"","footnote":"","page_name":" 244 ","page_number":260},
  {"content":"\r\n\r\nبطمع مال سى هزار سوار عدومال مرتب و مسلح ، همه سياه و بلند بالا ، تندخو و جنگ آزموده ، عزم يمن كردند . كشتيهاى بزرگ در آب انداختند و كار راستى عظيم كردند و مركبان خوب در كشتى آوردند و نعمتهاى بىشمار برداشتند و صعلوك را وداع كردند و در كشتى درآمدند . صعلوك باز گرديد و جملهء آن ولايت را در تحت تصرف درآورد .\r\nفيروز شاه با فرخ‌زاد و بهروز عيار با سى هزار مرد ، با چهار سر امير زنگبار در كشتى بنشستند و راه ملك يمن در پيش گرفتند و بشادى هرچه تمامتر ميرفتند ، و فيروز شاه از احوال گدشته ياد مىآورد و خداى را عز و جل شكرها ميكرد كه از بلاى زنگيان و زردهء جادو چون خلاص يافتيم ، و بهروز عيار احوال ملك داراب و ملك ايران و آنچه بر سر او گدشته بود حكايت مىكرد و بعيش و نشاط بسر مىبردند .\r\nتا پانزده روز در دريا برفتند كه از ناگاه بامر إله از اول صباح پگاه بادى مخالف وزيدن گرفت و دريا در حركة و جوش درآمد . ابر سياه روى خورشيد را بگرفت ، باران باريدن آغاز نهاد ، ملاحان بادبانها فرو گرفتند و عنان كشتى بكشتى رها كردند ، تا خداوند تعالى چه تقدير كند . ملاحان گفتند اى خداوند ، اگر يكساعت ديگر اين باد مخالف نبودى نزديك ساحل رسيده بوديم .\r\nتا قرب پنج روز اين باد مخالف و صاعقه بود ، فغان از اهل كشتى برآمد ، بعد از پنج روز باد و باران و صاعقه ساكن شد ، عالم اندكى روشن شد و دريا فرو نشست . فيروز شاه بملاحان گفت كه بنگريد بكجا رسيده‌ايم . ملاحان نگاه كردند و گفتند اى خداوند ، بشارت باد ترا كه بدولت شهريار بساحل دريا رسيديم . فيروز شاه شاد شد و شكر حق تعالى بجاى آورد و آن روز بگدشت ، روز ديگر كنار دريا رسيدند . ملاحان گفتند اى خداوند ، چه حكم ميفرمايى ؟ كشتى بر كنار دريا رسيده است ، اما بيشه‌يى عظيم است ، ندانيم تا چه موضع است . فيروز شاه حكم كرد تا رخت بر خشكى كشيدند كه ما را طاقت دريا بيش ازين نيست . پس رخت شاه‌زاده\r\n\r\n","description":"","footnote":"","page_name":" 245 ","page_number":261},
  {"content":"\r\n\r\nبر بيشه كشيدند . فيروز شاه از كشتى بيرون آمد . بر كنار دريا مرغزارى بود ، از يك طرف بيشه و از يك طرف دريا . خيمه و بارگاه زدند ، فيروز شاه ملاحان را پيش خود طلب كرد و گفت : اى جوانمردان ، ما را بحل كنيد و گاه گاه ما را بدعاى خير ياد كنيد . اين بگفت و خلعت داد و انعامها فرمود و اجازت داد تا باز گشتند . فيروز شاه در بارگاه شاهى درآمد و خداى تعالى را سجدهء شكر كرد .\r\nاما مؤلف اخبار و گزارندهء اسرار گويد كه درين بيشه خلقى بودند بسيار ، جمله برهنه ، زن و مرد جمله سياه ، و زندگانى دراز . و در آن بيشه مىبودند و خوردن ايشان ميوهء درخت و خوابگاه ايشان بر سر درختان بود ، و اگر روزى مردى غريبى آنجا افتادى ، ايشان او را گرفتندى . و در آن بيشه ديرى بود از سنگ ساخته و در آنجا آتش‌كده‌يى بود كه آن قوم پيش آن آتش سجده كردندى ، و هريك از آن قوم پشته‌يى هيزم به پشت كشيدندى ، و بدان دير بردندى ، و هركس كه پيش آن آتش سجود كردندى ، جان بسلامت بردى و الا هلاك كردندى و هيچ پادشاهى بريشان حكم نكرده بود ، قومى عجب بودند و هيچ يكى را نه خانه و نه موضع معينى ، نه ملكى و نه مالى و از صد هزار بيشتر بودند . چون فيروز شاه با لشگر زنگبار در آن بيشه فرود آمدند ، خبر در آن بيشه افتاد كه خلقى بسيار از دريا بيرون آمدند ، آن خلق از بيشه بيرون آمدند و آن زنگيان را بديدند ، جمله را سياه ديدند ، طمع ازيشان برداشتند ، اما فيروز شاه و فرخ‌زاد و به‌روز را سپيد ديدند ، طمع بريشان كردند .\r\nفيروز شاه را از آن قوم خبر كردند كه خلقى سياه و برهنه درين بيشه‌اند و جمله آدمىخوار . فيروز شاه گفت كه امشب مخفتيد و حاضر وقت خود باشيد .\r\nچون شب درآمد ، آن قوم زنگيان خواب بر خود حرام كردند و عنان مركبان گرفته بودند و جمله غرق سلاح شده . فيروز شاه و فرخ‌زاد و بهروز « 1 » عيار در يك خيمه بودند . چون از شب يك پاس بگدشت هزار نعره از هر طرف برآمد ،\r\n\r\n\r\n","description":"","footnote":"\r\n( 1 ) - در اصل : بروز\r\n","page_name":" 246 ","page_number":262},
  {"content":"\r\n\r\nكه آن قوم نعرها ميزدند و آن لشكريان حاضر مىبودند . هيچكس را از ترس خواب نمىبرد . اما در ميان آن قوم ده وجود در كمين اين سه وجود سفيدپوست بودند .\r\nچون يك زمان بگدشت به‌روز عيار آمد كه دست به آبى برد ، چون از بارگاه بيرون آمد فيروز شاه گفت : حاضر وقت خود باش و از لشكرگاه دور مشو ! به‌روز چون بيرون آمد قدمى چند بنهاد و آنگاه بنشست تا استراحتى كند ، آن ده زنگى آدمىخوار برو ريختند و او را در ربودند و راه بيشه در پيش گرفتند . به‌روز چون خود را اسير آن جماعت ديد آواز برآورد كه اى شاه‌زاده بفريادم رس كه مرا بردند ! آواز به‌روز به گوش فيروز شاه و فرخ‌زاد رسيد ، هر دو از جاى برجستند و شمشير حمايل كردند و از بارگاه بيرون آمدند . فيروز شاه از يمين و يسار گوش داشت ، آواز بهروز را از برابر بشنيد كه نعره ميزد . فيروز شاه پاى در مركب درآورد ، گفت : اى برادر من رفتم . اين بگفت و روانه شد . فرخ‌زاد از عقب شاه‌زاده روان شد . از آن سياهان هيچكس را زهرهء آن نبود كه در عقب ايشان بروند . فيروز شاه چون در بيشه رسيد ، بيشه تاريك بود بغاية و راه باريك و از فرخ‌زاد جدا ماند .\r\nراوى گويد كه فرخ‌زاد به طرفى ديگر افتاد . فيروز شاه در آن بيشه ميراند و هيچ نمىدانست كه كجا ميرود ، تا وقت صبح ميرفت . اما از آن طرف آن ده كس به‌روز را گرفته بودند و مىبردند تا وقت سحر نزديك دير رسيدند و در پيش آن آتشكده او را بگداشتند . بهروز نظر كرد ديرى ديد از سنگ ساخته ، و از اندرونش بوى گند مىآمد ، و آتش‌كده‌يى بزرگ ساخته پر از آتش و خلقى بسيار از اين سياهان گرد او ايستاده ، جمله برهنه و بلند بالا و سياه ، آتش مىكردند . در برابر پيرى ديد سياه ، باريش بزرگ ، از دود آتش زرد شده ، و دندانها چون دندان گراز از دهان بيرون آمده ، و دهرهء تيزى در دست گرفته . به‌روز گمان برد كه مگر اين دوزخ است و آن قوم زبانيه‌اند ؛ متحير فرو ماند ، و دست از جان خود به كلى بشست . آن پير در به‌روز نگاه ميكرد . آن قوم اشارت كردند به به‌روز كه آتش را سجده كن .\r\n\r\n","description":"","footnote":"","page_name":" 247 ","page_number":263},
  {"content":"\r\n\r\nبه‌روز فهم نمىكرد ، كه ايشان چه ميگويند و چون چند نوبت مكرر كردند و او التفات بسخن ايشان نمىكرد ، ايشان با پير گفتند كه قبول نمىكند او را به آتش قربان مىبايد كردن . پس در گرد او درآمدند و بهروز را برداشتند و بر زمين زدند و آن پير بيامد و بر سينهء به‌روز بنشست و آن دهره را بر حلق او بماليد تا سر او را از تن جدا كند . به‌روز در زير دست آن پير سياه روى بر حق سبحانه و تعالى بناليد و گفت الها ، پروردگارا ! به عظمت و قدرتت كه بفرياد اين ضعيف بيچاره برس و مرا از دست اين ظالمان ستمكار خلاص گردان كه به غير از تو فريادرسى ندارم .\r\nاما مؤلف اخبار و گزارندهء داستان چنين روايت مىكند كه در آن دم كه آن پير بر سينهء به‌روز عيار بنشست كه تا سر او را ببرد و او در زير آن پير مناجات ميكرد ، دعاى به‌روز بر هدف اجابت پيوست . فيروز شاه با تيغ كشيده در رسيد ، و آن دير را بديد كه دودى عظيم از آنجا برمىآمد . فيروز شاه از مركب فرود آمد با آن تيغ كشيده قدم در آن دير نهاد و آن آتش‌كده را ديد و آن جماعت را ديد كه يكى را انداخته‌اند و پيرى با ريشى بزرگ و چشمهاى ازرق و دهانى چون خندق و بينى بزرگ و سرى چون گنبدى و دستها چون چنار و انگشتها چون خيار و ناخنها دراز و دهره‌يى در دست گرفته و بر حلق شخصى نهاده و آن شخص در زير او مىناليد .\r\nفيروز شاه يك نعره بر آن پيرك زد چنانك آن دير و آن جماعت از آن نعره بلرزيدند و آن پير از سينهء به‌روز برجست و نگاه كرد . جوانى را ديد ماه رخسار با تيغ كشيده ايستاده . فيروز شاه نگاه كرد بهروز عيار را ديد بسته‌اند و انداخته . بهروز گفت :\r\nاى شاه‌زاده ، اگر يك دمى ديگر ديرتر مىآمدى مرا هلاك كرده بودند . شاه‌زاده فيروز شاه تيغ در آن قوم نهاد ، اول آن پير را بكشت و آنگاه از آن قوم چندى را بكشت . ديگران از پيش او گريختند و از آن دير بيرون آمدند و بر در دير و مركب فيروز شاه ايستاده بود بر نشستند و برفتند . فيروز شاه از يمين و يسار نگاه كرد كسى را نديد ، پيش رفت و بهروز عيار را از بند بگشود . و از دير بيرون آمد . مركب پيدا نبود . فيروز شاه\r\n\r\n","description":"","footnote":"","page_name":" 248 ","page_number":264},
  {"content":"\r\n\r\nگفت ، اى دريغا كه اين طايفه مركبم را بردند ، اين زمان كجا توان جستن ؟ كار ما مشكل شد !\r\nفيروز شاه و بهروز عيار در آن بيشه قدم نهادند و پياده ميرفتند و از آن قوم هر كه پيش مىآمد فيروز شاه او را ميكشت و پيش ميرفت تا ميان بيشه رسيد .\r\nبقرب سه چهار هزار از آن قوم برابر فيروز شاه پيدا شدند و فيروز شاه را در ميان گرفتند و بر شاه‌زاده حمله كردند ، گرد فيروز شاه برآمدند . به‌روز عيار « 1 » چون چنان ديد بترسيد ، درختى ديد بغاية بلند ، بر آن درخت برآمد و از بالا نظر ميكرد . به‌روز بر بالاى درخت و فيروز شاه در ميان آن قوم افتاده بود و ازيشان هلاك مىكرد و مرد بر مردمى انداخت تا كار از حد در گدشت . با خود گفت كه اين قوم از عدد بيرونند هرچند كه بيشتر ميكشم زيادت ميشوند . هر نوبت كه فيروز شاه حمله ميكرد يكى ازيشان هلاك ميگردانيد و ايشان نعره ميزدند ، از بيشه هزار هزار بيرون مىآمدند . تا چندان گرد شدند كه صفت نتوان كردن . فيروز شاه از كشتن ايشان عاجز شد . بعضى از آن قوم رو بدان درخت نهادند كه بهروز بر آن بالا بود ، تا او را به زير آورند . به‌روز نعره‌يى زد كه اى شاه‌زاده حاضر من باش كه قصد من دارند ! فيروز شاه پشت بر درخت كرد و هركه پيش آمدى بضرب تيغ هلاك ميكرد تا كار بجايى رسيد كه گرسنگى و تشنگى بر فيروز شاه غالب شد و دست و بازوى او از كار فرو ماند و بازوش در خواب رفت .\r\nاما مؤلف اخبار چنين روايت مىكند كه از آن طرف فرخ‌زاد در آن بيشه سرگردان مىگرديد و از آن قوم هلاك مىكرد . غوغايى ديد كه برآمد ، در ميان بيشه نگاه كرد ديد كه بقرب صد كس مىآمدند و مركبى را در ميان گرفته بودند و چند كس در عنان مركب آويخته بودند و آن مركب را مىآوردند . فرخ‌زاد نيك نگاه كرد مركب فيروز شاه را ديد بشناخت ، گفت آه ! دريغا ! مگر شاه‌زاده [ را 
  ] بلايى رسيد كه مركبش را بدين طريق مىآرند . فرخ‌زاد مركب پيش راند\r\n\r\n\r\n","description":"","footnote":"\r\n( 1 ) - در اصل فيروز شاه\r\n","page_name":" 249 ","page_number":265},
  {"content":"\r\n\r\nو نعره بر آن قوم زد كه اى مدبران ! اين مركب را كجا مىبريد و صاحبش بكجاست ؟ ايشان حمله بر فرخ‌زاد كردند . فرخ‌زاد دست به تيغ كرد و بريشان حمله كرد و چندى را ازيشان هلاك كرد . باقى بگريختند و آن مركب را گداشتند .\r\nفرخ‌زاد دست فراز كرد و عنان مركب فيروز شاه را بگرفت ، و در آن حوالى فيروز شاه بجنگ مشغول بود ، چون يكى كشته شدى آن قوم بيكبار نعره زدندى ، زلزله در آن بيشه افتادى تا قرب پنج شش فرسنگ آواز برفتى .\r\nفرخ‌زاد چند نوبت آن غوغا بشنيد ، رو بدان جانب نهاد . با خود گفت همانا كه فيروز شاه را در ميان گرفته‌اند ؛ او را مددى كنم . چون نزديك جنگ‌گاه « 1 » رسيد و آن حال را مشاهده كرد ، او نيز حمله كرد و تيغ در آن قوم نهاد . فيروز شاه چون مركب خود را ديد شاد شد پيش رفت و عنان مركب را بگرفت و سوار شد و هر دو در آن قوم افتادند و بسيارى ازيشان بكشتند و آن قوم را هزيمت كردند .\r\nبه‌روز عيار از درخت به زير آمد و آنچه بر سر او رفته بود با فرخ‌زاد حكايت كرد .\r\nفرخ‌زاد به‌روز را در پس اسب خود بنشاند و از آنجا رو بلشكرگاه نهادند تا شب بلشكرگاه رسيدند . امراى زنگبار پيش آمدند . فيروز شاه آنچه رفته بود با ايشان بگفت و آن شب آنجا بسر بردند .\r\nروز ديگر فيروز شاه و فرخ‌زاد و به‌روز با امراى زنگبار ، طبل زنگى و طال زنگى و حمدونهء زنگى و ميمون زنگى و طول زنگى و طور زنگى سواره شدند و رو در آن بيشه نهادند تا بدان دير رسيدند . فيروز شاه حكم كرد تا آن دير را خراب كردند و آن آتشكده را بكشتند و آن روز بدين كار مشغول بودند و شب آنجا بسر بردند . ديگر روز عزم راه كردند و چند روز در آن بيشه مىرفتند . بعد از يك هفته از آن بيشه بيرون آمدند و بسيارى از آن قوم هلاك كردند تا عاقبت از آن بيشه دور شدند ؛ در آن شب نيز در كنار آن بيشه بسر بردند ، روز ديگر سوار شدند با امراى زنگبار و سى هزار مرد زنگى نامدار و رو بملك يمن نهادند تا كى رسند .\r\n\r\n\r\n","description":"","footnote":"\r\n( 1 ) - در اصل : جنگاه\r\n","page_name":" 250 ","page_number":266},
  {"content":"\r\n\r\n\r\n9 لشكر فرستادن ملك داراب بسوى يمن\r\nآمديم بر سر حكايت سياوش نقاش و رفتن او پيش ملك داراب و خبر بردن .\r\nمؤلف گويد كه در آن روز كه به‌روز عيار از شهر تعزّ از سياوش نقاش جدا افتاد و رو بملك زنگبار كرد ، و سياوش بسوى ايرانشهر روانه گرديد ، شب و روز راه ميكرد و دشت و صحرا و كوه ميبريد تا بعد از مدتى مديد بپايتخت ملك داراب رسيد . حاجبان و خدمتكاران ايوان پيش رفتند و سياوش نقاش را پرسش كردند و از حال شاه‌زاده فيروز شاه خبر پرسيدند . سياوش گفت : ملك داراب را خبر كنيد از آمدن من ، تا هر حالى كه باشد آنجا عرضه دارم . حاجبان در اندرون بارگاه درآمدند و از آمدن سياوش نقاش ملك داراب را خبر كردند . ملك داراب بغايت شادمانه شد ، فرمود كه هرچه زودتر درآريد تا بنگرم از آن غريب من چه خبر آورده است .\r\nپهلوان پيل‌زور بن پيل تن در صحبت شاه بود ، و امراى ايران چهل سر امرا حاضر بودند . مثل بهمن زرين‌كلاه و بهمن زرين‌قبا [ و 
  ] قارن جهانگير و قارن جهانسوز [ و 
  ] ايرانشاه ايرانى و گودرز ايرانى [ و 
  ] قهار ايرانى [ و 
  ] قهرمهء ايرانى [ و 
  ] خورشيد شاه\r\n\r\n","description":"","footnote":"","page_name":" 251 ","page_number":267},
  {"content":"\r\n\r\nايرانى [ و 
  ] جمشيد شاه ايرانى [ و 
  ] پيل افگن ايرانى [ و 
  ] شيرافگن ايرانى [ و 
  ] تور ايرانى [ و 
  ] طهماسب ايرانى [ و 
  ] طهمور [ ث 
  ] ايرانى [ و 
  ] اردشير ايرانى [ و 
  ] مردافگن ايرانى [ و 
  ] بهرام ايرانى [ و 
  ] سام ايرانى [ و 
  ] سالار ايرانى [ و 
  ] شه مرد ايرانى [ و 
  ] مه‌روى ايرانى [ و 
  ] عبد الخالق ايرانى [ و 
  ] پلنگ افگن ايرانى [ و 
  ] فرخ ايرانى [ و 
  ] فرهاد ايرانى و دو وزير خردمند عاقل و كافى و كاردان چون طيطوس حكيم و روشن راى وزير از يمين و يسار تخت قرار گرفته ، و حاجبان و مقربان دست بر دست گرفته و بر پاى ايستاده ، كه پرده برداشتند و سياوش نقاش را درآوردند . گرد راه بر روى او نشسته ، و از زحمت سفر ضعيف شده . خدمت كرد و زمين عبوديت ببوسيد ، و شرايط ادب بتقديم رسانيد ، و دعاى جان درازى ملك داراب بواجب هرچه تمامتر بجاى آورد . پس در برابر تخت شاه بايستاد و سر در برافگند تا ملك داراب پرسيد كه اى جوانمرد از كجا مىآيى ، و از به‌روز عيار از كجا جدا شدى ، و از فيروز شاه و فرخ‌زاد چه خبر دارى ؟ طيطوس حكيم گفت : اى آزاده مرد ، اخبار باز گوى .\r\nسياوش باز خدمت كرد و گفت : شاه جهان را بقا باد در پادشاهى و كامرانى ! و گفت : اين بنده با بهروز عيار از حضرت متوجه ملك يمن شديم ، در راه بقلعهء خالد آباد « 1 » رسيديم و در آن قلعه سرداريست نام او قاهر شاه در شكارگاه بما باز خورد و از ما پرسيد كه شما چه كسانيد ؟ ما حال خود با وى بگفتيم ، او آب در ديده بگردانيد و گفت : ايشان پيش من بودند ، و اين قلعه را به جهت من ايشان گرفته‌اند ، و دختر عم مرا سمن بوى ، به جهت من خواستند ، و عشق شاه خوبان داشت ، با من بگفتند . برادر من قادر شاه نام با ايشان برفت ، بملك يمن ، بپاىتخت ملك سرور يمنى ، گمان ما محقق شد كه ايشان بيمن رفته‌اند . اما از آنجا عزم ملك يمن كرديم ، و نشان پرسان بملك يمن رسيديم ، تا شهر تعز كه دار الملك سرورست ، رسيديم .\r\nچون به نزديكى شهر تعز رسيديم ، جماعتى سوارانرا ديديم كه شكار ميكردند ، و يكى ازيشان شاه خوبان عين الحيات دختر شاه سرور بود . چون ما را ديد اثر غربت\r\n\r\n\r\n","description":"","footnote":"\r\n( 1 ) - ظ : خرم آباد\r\n","page_name":" 252 ","page_number":268},
  {"content":"\r\n\r\nبر چهره نشسته ، پرسيد كه شما چه كسانيد ؟ ما احوال خود باز گفتيم كه ما دو جوانرا طلب كاريم . يكى شاه‌زادهء مملكت ايران ، فيروز شاه نوجوان و يكى ديگر پهلوان‌زادهء ايران فرخ‌زاد پهلوان . آن دختر چون اين بشنيد آب در ديده آورد و بسيارى بگريست و گفت : اين دو جوان كه شما مىپرسيد درين ملك آمدند و بسيار كارهاى بزرگ از دست ايشان برآمد و قلعهء جميله را گرفتند ، و دو غلام بر پدرم ياغى شده بودند ايشانرا بسته پيش پدرم آوردند ، و لشكر هفتاد هزار مرد از كشمير پادشاه‌زادهء كشمير شاه روز نام پسر شاه بهرام كشميرى با سى هزار مرد زنگى ، دو پهلوان با ايشان ميسره و پيروز نام ، بطلب من آمده بود ، آن دو برادر زنگى را هلاك كردند ، و لشكر را بشكستند و از ملك زنگبار هورنگ زنگى پسر كورنگ زنگى را هلاك كردند ، و لشكر [ زنگبار 
  ] را بشكستند . بسيار كارهاى نيكو كرد [ ند 
  ] و هيچ نام و نشان خود نگفت [ ند 
  ] ؛ گناهى ازيشان در وجود آمد ، پدرم ايشانرا بگرفت و بر سر پاى بنشاند تا هلاك كند ، شاه سليم شفاعت كرد ، و ايشانرا در بند كردند ، تا از ملك زنگبار كورنگ بطلب خون پسرش هورنگ با سى هزار مرد زنگبارى بملك يمن آمدند و بسيارى خرابى كردند . پدرم حريف ايشان نبود ، مال بسيار بايشان داد و آن دو جوانرا كه در بند بودند بر سر اشتر نشاندند ، سر و پا برهنه بدان زنگيان دادند ، و آن زنگيان ايشانرا بردند بزنگبار و در جزيرهء فور در بند كردند ، بدست صعلوك زندان‌بان سپردند . بازرگان من كه از آن ولايت آمده بود ، پيش من خبر آورد . اكنون او در ملك در بندست .\r\nچون اين خبر را بشنيدم من هم از آن موضع باز گشتم تا اعلام شاه گردانم ، و به‌روز به طرف زنگبار رفت تا از شاه‌زاده فيروز شاه و فرخ‌زاد خبرى باز داند . اكنون احوال چنين است ، باقى شاه ايران حاكم است !\r\nاما روايان اخبار چنين روايت ميكنند كه چون ملك داراب از سياوش نقاش اين خبرها را بشنيد آه از جانش برآمد و آب از ديدگان روان كرد و پهلوان\r\n\r\n","description":"","footnote":"","page_name":" 253 ","page_number":269},
  {"content":"\r\n\r\nپيل روز نيز گريان شد . خبر در حرم افتاد ، گهرتاج ازين احوال باخبر شد ، دست در روى خود زد و موى خود را برميكند و كنيزكان و خدمتكاران فغان برداشتند .\r\nملك داراب برخاست و در حرم اندرون آمد و غوغا در حرم افتاد . جملهء امراى ايران فغان برآوردند و گريان شدند . گهرتاج مادر فيروز شاه چون ملك داراب را بديد برخاست و در پاى ملك داراب افتاد و گفت : شاها زينهار ! احوال فرزندم چيست ؟\r\nو آن جان نازنين « 1 » كه بنازش پرورده بودم در بند زنگيان چون تواند بود ؟ از براى خدايرا كه بفريادم برس ! ملك داراب نيز بگريست و زارى كرد . اهل شهر خبردار شدند ، غوغا برآوردند . گريه و تضرع در شهر افتاد . آن روز و آن شب بدين طريق بسر بردند . چون روز ديگر خورشيد منور از درياى اخضر طالع شد ، و عالم را بنور خود منور گردانيد ، بيت\r\n چو خورشيد برزد سر از برج هور * جهان گشت روشن بسان بلور \r\nملك داراب از حرم بر سر تخت برآمد ، گريان و نالان و نوحه‌كنان ، و مردم را بار داد . امرا و وزراى حضرت جمله حاضر شدند و هريك بر جاى خود قرار گرفتند و همه سر در پيش انداختند و خاموش شدند تا شاه چه فرمايد . بعد از ساعتى ملك داراب سر برآورد و روى به امراى تخت كرد و گفت : از زمان جمشيد شاه تا اكنون دولت در خاندان آل عجم بوده است ، و هميشه از ممالك عالم مال و خراج بخاندان ما رسانيده‌اند ، و جمله مطيع امر ما بوده‌اند ، دايم بملك و مال و لشكر ما زيادت بوده‌ايم ، و اكنون [ از 
  ] من بقوت‌تر و صاحب شوكت‌تر پادشاهى در جهان كجاست ؟\r\nكمترين خدمتكاران من همچون سرور يمنى است ؛ روا باشد كه مرا در عالم يك فرزند باشد كه عالم روشن بديدار او مىبينم و جهان از بهر او ميخواهم ، سرور يمنى با من تكبر كند و دختر به فرزند من ندهد و پسر من اين همه كار از بهر او بكند او در عوض فرزند مرا و پهلوان‌زادهء پاىتخت مرا بسته و خسته بزنگيان دهد\r\n\r\n\r\n","description":"","footnote":"\r\n( 1 ) - در اصل نازنين را\r\n","page_name":" 254 ","page_number":270},
  {"content":"\r\n\r\nتا او را همچون اسيران بدان ملك برند و مرا در فراق جگر سوراخ كنند ؟ اگر با اهل يمن كارى نكنم كه عالميانرا از آن عبرت باشد ، من ملك داراب بن ملك بهمن نباشم !\r\nبعد از آن گفت : اى پهلوانان و اى مبارزان و اى بهادران و مقربان مملكت و سران بارگاه ! مىبايد كه با من يارى كنيد و كار راستى لشكر كنيد تا بملك يمن رويم ، و اگر فرزند مرا ملالتى بجان رسيده باشد به خون او ملك يمن خراب كنيم و خشت بر خشت در ملك يمن نگداريم ، و جملهء اهل يمن از پادشاه و رعيت به تيغ درآريم ، و از آنجا عزيمت زنگبار كنيم و آن ديار را به كلى خراب كنيم ، و اگر فرزند ما بسلامت باشد آن دختر را كه اين همه فتنه به جهت اوست از بهر فيروز شاه بخواهيم ، سرور يمنى را ادب بواجب كنيم كه او را معلوم شود كه با شاه‌زادگان چگونه زندگانى بايد كردن . طيطوس حكيم خدمت كرد و گفت : اى خداوند روى زمين ، بيت :\r\n همه بندگانيم و خسرو پرست « 1 » * من و گيو و گودرز و هركس كه هست « 2 » \r\nبهر چه شاه ايران فرمايد سر و تن و جان و مال در بازيم تا دشمنان شاه را قهر كنيم ، چون شاه را عزيمت يمن است اول مصلحت آنست كه نامه‌يى بنويسيم و بسوى يمن روانه گردانيم و ما به كار راستى مشغول شويم تا ما را كار راستى لشكر كردن جواب نامهء شاه بيايد ، بنگريم كه سرور يمنى چه جواب ميدهد . چون نامهء ما رفته باشد ما را بريشان حجت باشد .\r\nملك داراب گفت : همچنين كنيد . پس دبير خردمند درآمد و نامه‌يى چنانك شاه تقرير كرد بنوشت و بدست ملك داراب داد تا بر سر آن مهر خود را بنهاد .\r\nگفت : مردى مىبايد ما را ، روندهء بغايت چيست ، كه اين نامه را بجانب يمن برد و جواب به زودى باز آرد . طيطوس حكيم گفت : اگر به‌روز اينجا بودى ، اين كار او\r\n\r\n\r\n","description":"","footnote":"\r\n( 1 ) - در اصل : خسرو شهست\r\n( 2 ) - شعر از فردوسى است .\r\n","page_name":" 255 ","page_number":271},
  {"content":"\r\n\r\nبود ؛ سياوش نقاش از راه رسيده است و ديگر آنكه ما را كسى مىبايد كه از سياوش رونده‌تر باشد كه بسيار راهى در پيش است . پهلوان پيل زور خدمت كرد و گفت :\r\nاين بنده را عيارى هست و بغايت چست و چابك است ، و اين كار بدست او برمىآيد .\r\nگفتند زودتر او را حاضر گردان . پيل زور بفرمود تا شبرنگ را طلب كردند ، شخصى درآمد سياه چرده ، قبايى از نمد سرخ پوشيده ، و كلاهى نمد سرخ بر سر ، و دو خنجر از دو طرف بر ميان بسته ، و كمندى در آويخته ؛ زمين خدمت ببوسيد . پيل زور گفت :\r\nاين نامه بجانب يمن مىبايد بردن ، بپاىتخت ملك سرور يمنى ، و جواب آن به زودى باز آوردن ، و ما را بدين كار به حضرت ملك داراب سرفراز كردن . شبرنگ خدمت كرد و گفت : بندگى كنم و آنچه وظيفهء خدمتست بتقديم رسانم ، بدولت ملك داراب اميد دارم كه اين زود ساخته شود . ملك داراب بفرمود تا هزار دينار زر سرخ به جهت خرجى راه به دو دادند . شب رنگ در حال از بارگاه بيرون آمد و راه ملك يمن در پيش گرفت .\r\n\r\nرفتن شبرنگ عيار بملك يمن و نامه بردن .\r\nراوى گويد كه چون شبرنگ از پيش ملك داراب بيرون آمد و رو به راه يمن نهاد ، شب و روز ميرفت تا بملك همدان رسيد ، پادشاهى در ملك همدان بود با لشكر بسيار و بس معظم كه او را فرخان همدانى گفتندى . شب رنگ پيش او بيامد و سلام كرد و خدمت نمود ، و سلام ملك داراب را به دو برسانيد و آنچه رفته [ بود 
  ] جمله تقرير كرد ، و به زودى از آنجا گذار كرد و رو ببابل نهاد و از كوه بيستون بگدشت و بر كنار دجله رسيد ، و از آب دجله و فرات بگدشت . پادشاهى بود در بابل فريحان نام ، سلام ملك داراب با او نيز رسانيد ، و از آنجا رو به مكه نهاد و از آنجا رو بطايف كرد ، و از آنجا گدار كرد ، بملك يمن رسيد ، شهر به شهر تا بملك تعز رسيد .\r\nشهرى ديد بغايت بزرگ و غلبه ؛ درآمد ، كوچه و بازار گذار كرد ، تا بر در ايوان شاه سرور رسيد ، دست برداشت و گفت : قاصدم ، از ملك ايران از پاىتخت\r\n\r\n","description":"","footnote":"","page_name":" 256 ","page_number":272},
  {"content":"\r\n\r\nملك داراب بن ملك بهمن . حجاب برخاستند و در ايوان پادشاه درآمدند و ملك سرور را از آمدن قاصد خبر كردند ، كه از پاىتخت ملك داراب قاصدى آمده است و بار ميطلبد . شاه سرور را عجب آمد ، فرمود تا درآرند . الياس بازرگان با خود گفت كه ملك داراب را از حال فرزندش خبر شده است . پرده برداشتند و شبرنگ عيار را ببارگاه درآوردند ، ايوانى ديد تا كيوان كشيده و عظيم آراسته ، چهل امير معتبر در پاى تخت قرار گرفته ، و تختى از زر سرخ نهاده ؛ پنج جوان ماه‌رو در پاى تخت پدر قرار گرفته ، پادشاهى با عظمت و تكبر هرچه تمامتر بر سر تخت نشسته ، و دو وزير عاقل دانا بر طرفين قرار گرفته . شب رنگ عيار خدمت كرد و زمين ببوسيد و دعاى جان شاه سرور بجاى آورد . پس نامهء ملك داراب را بوسه كرد و بدست شاه سرور داد . سرور يمنى بدست طيفور وزير داد ، طيفور بدست دبير داد ، دبير بوسه كرد و بر پاى خاست و گفت : اى خداوند ، چنان بخوانم كه خلايق بشنوند يا نه ؟ ملك سرور گفت : چنان بخوان كه اهل مجلس تمام بشنوند . ابتدا كرد ، نوشته بود :\r\nبسم اللّه الملك المنان ، اول نامه بنام خداوندى كه عالم آفريد و زمين گستريد ، روزى دهندهء مور و مارست و خداوند انس و جانست . دوم نامه درود بر انبياى مرسل كه آراسته‌اند به لباس نبوت ، و پيراسته‌اند به تاج رسالت . سيوم نامه از بر من كه ملك داراب بن ملك بهمن بن فيروز شاه بن جمشيد شاهم بنزديك تو كه شاه سرور يمنيى ، پادشاه ملك يمن و طايف و عدنى ، معلوم باشد شاه يمن را كه فرزندى از آن ما نور ديدهء دولت بود ، با جوانى كه پهلوان‌زادهء پاىتخت منست ، فرخ‌زاد بن پيل زور بن پيلتن است ، از نسل رستم زال زر ، مگر در ملك تو غريب افتاده‌اند ، و نام خود را گردانيده و بسيار كارها از بهر تو كرده‌اند ، و فرزند دلبند من قلعهء جميله را گرفته ، و قطير و قاطر را بسته به خدمت تو آورده ، و لشكر كشمير را شكسته ، و پيروز و ميسرهء زنگى را كشته ، و هورنگ پسر كورنگ زنگى كه بجنگ\r\n\r\n","description":"","footnote":"","page_name":" 257 ","page_number":273},
  {"content":"\r\n\r\nتو مىآمده است بقتل آورده ، و تو اول ايشانرا نيكو عزت داشته‌اى و در بارگاه خود جاى داده‌اى و به آخر به اندك حركتى هر دو را گرفته‌اى و در ميان بازار سر برهنه كشان كرده‌اى ، و بر سر پا نشانده‌اى ، و حكم قتل فرموده‌اى تا شاه سليم شفاعت كرده ، ايشان را گرسنه و تشنه در بند فرمودى كشيدن و چون خونيان و دزدان در زندان كرده‌اى و بدان نيز راضى نشدى ؛ از ملك زنگبار لشكر سى هزار مرد زنگى بخواستن خون بيايند ، فرزند دلبند مرا با فرخ‌زاد بدان جماعت زنگيان آدمىخوار بدهى تا ايشان او را آنجا هلاك گردانند ؛ چنين كارها در حق من كرده‌اى . ترا اين قدر معلوم نيست كه از روزگار قديم در عالم پادشاهى در خاندان ماست ، وجد و آباى تو خراج گزار « 1 » جدّان ما بوده‌اند و كمتر غلامى از آن من با تو همسرند ؟ مرا در عالم به غير از آن يك پسر نباشد ، و در مملكت تو به جهت تو اين همه كارها بكند ، و تو بعذر خواهى او را بدشمنان سپارى كه چون اسيران بملك زنگبار برند ! با وجود اين همه بدى كه از تو در وجود آمده است ميخواهى كه از سر جرم تو در گذرم مىبايد كه عزم زنگبار كنى و آن دو جوان مرا از بند و بلاى زنگيان خلاص گردانى و دختر خود را عين الحيات به دو دهى ، و او را تربيت كرده بجانب ما فرستى ، و اگر درين كار تقصير كنى بيزدان پاك و بدارندهء آسمان و زمين كه لشكر بكشم ، اول بملك يمن بيايم ، و مملكت ترا خشت بر سر خشت نگذارم ، و زن و فرزند اهل يمن را بقتل آورم ، و فرزندانت را جمله به زير تيغ درآرم . كارى با تو و لشكر تو بكنم كه تا دامن قيامت در مجالس اكابر از آن باز گويند كه بزرگان گفته‌اند ، بيت :\r\n ستيزه بجايى رساند سخن * كه ويران كند خاندان كهن \r\n* * *\r\n آفرين خداى بر شخصى * كو عنان در كف جنون ننهد\r\nحد خود را شناسد و آنگه * پاى از حد خود برون ننهد \r\n\r\n\r\n","description":"","footnote":"\r\n( 1 ) - در اصل گذار .\r\n","page_name":" 258 ","page_number":274},
  {"content":"\r\n\r\nشاه سرور يمنى چون بر مضمون مكتوب اطلاع يافت و اين الماس‌نامه را استماع كرد ، و اين كلمات فتنه‌انگيز را بشنيد چون ديگ بر سر آتش در جوش آمد و رنگش از غيرت متغير شد ، و دست فراز كرد و نامهء ملك داراب را بستد و بدريد ، و نعره بر شبرنگ زد كه داراب كه باشد كه چنين نامه بر من تواند نبشتن ؟ اگر عزم ولايت من كند ، لشكر بكشم چندان جنگ بكنم كه از آن قوم يكى جان بدر نبرند .\r\nپس رو بطيفور وزير كرد و گفت : درين كار چه مصلحت مىبينى ؟ طيفور گفت : اين كار عظيم با خطرست ، گناه الياس بازرگانراست كه درين ملك فيروز شاه را درآورد و گفت غلام منست ، او را جزا بايد داد تا ديگر كسى در حضور پادشاهان دروغى چنين نگويد . ملك سرور گفت : راست ميگويى ؛ در حال بفرمود تا الياس را از مسند وزارت به زير كشيدند و ببستند و بر سر پاى نشاندند و فرمود تا جلاد درآمد ، شاه سرور گفت كه سر اين بازرگان دروغ گوى را بينداز تا ديگر هيچ‌كس در حضرت پادشاهان دروغ نگويد و پادشاه‌زادگانرا برسم غلامان نياورد . چون الياس را بر سر پا نشاندند تا هلاك كنند ، شبرنگ عيار بخنديد ، چنانك آواز خندهء شبرنگ به گوش ملك سرور رسيد ، نگاه كرد و نعره بر شبرنگ زد كه بچه سبب در بارگاه من مىخندى ؟ گفت :\r\nچون نخندم ؟ يكى آنكه نامهء پادشاهانرا مىدرى ، چنين شرط نيست ، على الخصوص نامهء ملك داراب را ؛ و ديگر آنكه مىبايد كه اول جواب من بگويى ، بهر نوعى كه خاطرت خواهد تا من بروم و آنگاه هر گناه كارى را سياست فرمودن . گناه كار خود جايى نميرود . شاه سليم گفت : راست ميگويد و ديگر آنك تو با او شرط كرده‌اى كه هفت گناه ازو در گذارى ، ترا حاليا دشمنى چون ملك داراب پيدا شده است كه بهيبت و عظمت و شوكت و لشكر او هيچ پادشاهى نيست ؛ اول تدبير او كنيم و جواب او بگوييم آنگاه به كار ديگر پردازيم . ملك سرور حكم فرمود تا الياس بازرگانرا بند كردند ، و جواب نامه آنچه ملك سرور گفت بنوشتند و بدست شبرنگ دادند .\r\nشب رنگ عيار در حال باز گرديد و راه ايران در پيش گرفت تا كى رسد .\r\n\r\n","description":"","footnote":"","page_name":" 259 ","page_number":275},
  {"content":"\r\n\r\nاما مؤلف اخبار و گزارندهء اسرار چنين روايت مىكند كه از آن طرف ملك داراب حكم فرمود تا از اطراف مملكت لشكرها جمع شدند و هر روز جمعى مىآمدند تا فوج فوج و گروه گروه مىآمدند . ملك داراب گفت : اگر ما جملهء لشكر ايران را جمع كنيم بسيار روزگار بايد تا همه لشكر جمع شوند ، ما را دو برادرزاده هست يكى كرمانشاه در اصطرخ پارس پادشاهست ، يكى ديگر مظفر شاه است [ كه 
  ] با لشكر گران در هيرمند و آذربايجان پادشاهست ؛ ايشانرا با خود نمىبريم ، حاليا ما با لشكر و سپاهى كه حاضرند با اين چهل سر امير ايرانى ، با صد و پنجاه هزار سوار برويم و اگر احتياجى باشد ديگر طلب داريم . پس بفرمود تا لشكرها جمع شوند و كار راستى تمام بكنند . ملك داراب گفت : مرا معلومست كه سرور يمنى پادشاه متكبرست و ما را بسوى يمن مىبايد رفت اما ما را پيش از آنكه ما متوجه ملك يمن شويم از امراى لشكر ما چند سر امير با لشكر گران مقدمهء لشكر روانه سازيم ، و خود در عقب روانه شويم .\r\nطيطوس حكيم گفت كه مصلحت درينست . بعد از آن بفرمود تا بهمن زرين‌قبا و بهمن زرين‌كلاه و قارن جهانسوز و اردشير ايرانى و ايرانشاه ايرانى و عبد الخالق ايرانى و شيرافگن ايرانى و شهمرد ايرانى ، اين هفت سر امير با چهل هزار مرد پيش رو لشكر باشند ، و از راه همدان از پاىتخت فرخان همدانى ، عزم بابل زمين كنند ، و از آنجا رو بجانب يمن كنند اما به شرطى كه مكه و مدينه را هيچ زحمت ندهند .\r\nتا ملك بابل تعلق بملك داراب داشت ، و از مكه و مدينه تعلق به سرور يمنى داشت .\r\nپس روز نيكو اختيار كردند و اين هفت سر امير ايرانى با چهل هزار سوار عزم راه كردند . منزل به منزل ميرفتند تا از عراق بگدشتند و رو بهمدان نهادند .\r\nملك فرخان همدانى را از آمدن لشكر ملك داراب خبر شد ، استقبال كرد و آن هفت سر امير را جمله در كنار گرفت و در ملك همدان درآورد و خدمتى بواجب كرد و از احوال ملك داراب بپرسيد . بهمن زرين‌قبا گفت : شاه‌زاده فيروز شاه پسر ملك داراب\r\n\r\n","description":"","footnote":"","page_name":" 260 ","page_number":276},
  {"content":"\r\n\r\nبملك يمن رفته است بعشق عين الحيات ، دختر شاه سرور يمنى ؛ او را گرفته‌اند و بملك زنگبار فرستاده‌اند ، به خون هورنگ زنگى بدست كورنگ زنگى سپرده‌اند . ملك داراب لشكرى گران جمع كرده است و بسوى يمن ميروند و ما را مقدمهء سپاه نام زد كرده است و او نيز در عقب ميرسد . فرخان گفت : چندين شاه‌زاده در آرزوى اين دختر مىسوزند و ملك سرور پادشاه عظيم است و چند فرزند جوان و پهلوان دارد و لشكر غلبه و مملكت آبادان دارد ، تا ولايت يمن را مسخر كردن بسيارى زحمت خواهد رسيد مگر بدولت ملك داراب آسان شود . ايشان درين سخن بودند كه حاجبى درآمد كه شبرنگ عيار كه به جانب يمن رفته بود اكنون از ملك يمن مىآيد ، اكنون بر درست و بار ميطلبد . بهمن زرين‌قبا گفت كه درآيد . شب رنگ را درآوردند ، اميران جمله حاضر بودند . شب رنگ چون درآمد خدمت كرد . بهمن زرين‌قبا گفت : اى شب رنگ از ملك يمن مىآيى ؟ گفت : بلى ! گفت : چه خبر دارى ؟ ملك سرور با ما سر جنگ دارد يا نه ؟ شب رنگ گفت : سرور يمنى پادشاه عظيم است و بغايت متكبرست ؛ چون نامهء ملك داراب را بخواند ، قهر كرد و نامه را بدريد . وزيرى داشت كه اول بازرگان بوده است كه با شاه‌زاده در آن ملك رفته بود ، حكم كشتن او كرد و بسيارى سخنهاى بد گفت ، و الماس نامه‌يى نوشت و به من داد . ملك اول قصد كشتن من كرد ، خداى تعالى راست آورد كه زنده از آن ملك بيرون آمدم .\r\nراوى اين داستان غريب و عجيب چنين روايت مىكند كه چون بهمن زرين‌قبا اين حكايتها از شب رنگ عيار بشنيد دانست كه كار مشكل پيش آمده است ، رو بشبرنگ كرد و گفت : اى پهلوان ، اكنون زود باش و ملك داراب را ازين احوالها خبردار گردان كه با لشكر عظيم بيايد كه ما رفتيم . آن روز و آن شب آنجا بودند .\r\nروز ديگر شب رنگ راه ملك عراق در پيش گرفت و بهمن زرين‌قبا با فرخان همدانى گفت كه حكم ملك داراب چنين است كه تو نيز لشكر گران بردارى و با ما بيايى .\r\nفرخان گفت : بندگى كنم . او نيز با ده هزار مرد از ملك همدان با بهمن زرين‌قبا و قارن\r\n\r\n","description":"","footnote":"","page_name":" 261 ","page_number":277},
  {"content":"\r\n\r\nجهانسوز و اردشير ايرانى و ايرانشاه و عبد الخالق و شيرافگن و شه مرد ايرانى ، اين هشت امير با پنجاه هزار سوار عزم آب دجله كردند ، و از آب دجله بگدشتند و رو ببابل نهادند . فريحان بابلى از آمدن لشكر ايران زمين خبردار شد ، استقبال فرمود و ايشانرا بتعظيم تمام در شهر درآورد و خدمتى نيكو بجاى آورد . ايشان بكارسازى مشغول شدند . فريحان گفت : شما را عليق و زوادهء راه ازينجا تدبير مىبايد كردن كه راه بدست و در راه آبادانى ديگر نيست ؛ ايشان به كار راستى مشغول شدند . از آن جانب چون شب رنگ از همدان رو بعراق نهاد ، ملك داراب حور پيكر را خواهر فيروز شاه با مادرش گهرتاج در ايران شهر گداشته بود ، و خود از شهر بيرون آمده بود و بعراق رسيده ، كه شب رنگ در ملك عراق به دو رسيد و نامهء شاه سرور يمنى به دو رسانيد . ملك داراب گفت : اى شب رنگ : شاه سرور يمنى را چگونه ديدى ؟\r\nشب رنگ آنچه ديده بود و شنيده جمله را تقرير كرد ، بعد از آن نامهء سرور يمنى را بيرون آورد و به دو داد تا مطالعه كند ، نوشته بود :\r\nبعد از حمد و ثناى بارى سبحانه و تعالى درود بر رسولان او . از بر من كه شاه سرور يمنىام به نزديك تو كه ملك داراب بن بهمنى ؛ بدانكه پسر تو فيروز شاه بدين ولايت آمد با فرخ‌زاد بهم ، ما خود در ابتدا ندانستيم كه او كيست ، او خود گفت كه من غلام خواجه الياس بازرگانم ، هم بمعاونت من كارى چند كرد ما نيز او را عزتى تمام داشتيم ، و در سراى خود از براى او جايگاه و مقام مقرر كرديم ، تا عاقبت در سراى من خيانت كرد و چند تن از غلامان من بكشت ، او را بدزدى گرفتم و در بند كشيدم ، لشكر زنگبار بسوى من آمدند و خونى خود طلب ميكردند ، چون خونى او بود از بهر يك وجود نتوانستم كه مملكت خود را خراب گردانم ، او را بزنگيان دادم كه بملك زنگبار بردند ؛ اگرت پسر مىبايد برو بولايت زنگبار كه فرزندت آنجاست ، ازيشان طلب‌دار ، و اگرت هواى جنگ ماست ، اگر مردى دارى بسم اللّه ، بيا كه ما ايستاده‌ايم ! بيت :\r\n\r\n","description":"","footnote":"","page_name":" 262 ","page_number":278},
  {"content":"\r\n\r\n كجا ديده‌اى جنگ جنگاوران * كه نشنيده‌اى باد گرز گران « 1 » \r\nمن اينك ايستاده‌ام و با تو چندان حرب كنم كه تا عالميان باشند از داستان من و تو باز گويند ، و السلام .\r\nچون مكتوب بپايان رسيد ، ملك داراب گفت كه من از اول ميدانستم كه سرور يمنى را مال و ملك بسيارست و او مغرور مال و ملكست ، اگر حياتى باشد با او كارى كنم كه اين غرور و تكبر از سر او بيرون رود ، ملك داراب گفت : شنيده‌ام كه در ملك طالقان جوانى پيدا شده است بغايت شجاع و دلير و پهلوان ، نام او شهسوار طالقانى ، نامه‌يى به دو مىبايد فرستادن و او را طلب مىبايد كردن ، تا با لشكر « 2 » ما ملحق شود . و نامهء ديگر مىبايد فرستادن بملك مزدقان ، شيرين سوار مزدقانى را طلب كردن تا با لشكر بيايد ، و نامهء ديگر بملك نهاوند تا ملك طارم نهاوندى با لشكر بيايد ، و از قلعهء خرم آباد قاهر شاه با ملك سديد ايرانى با لشكر گران بما پيوندد ، و مكتوبى ديگر به رستم اردستانى مىبايد فرستادن تا با لشكر بيايد . در حال طيطوس وزير نامها را روانه كرد ، مهر بر نامها نهادند . ديگر بعضى بطبريه و بقهستان و خراسان و اطراف ايران زمين تا لشكر در عقب ملك داراب بيايند به طرف يمن و به زودى برسند . روشن راى وزير گفت كه تو اين نامها بنويس بسوى كرمانشاه تا « 3 » لشكر اصطرخ و اصفهان و عراق و خوزستان و كرمان [ بفرستد 
  ] ، از آن ولايت لشكر فرستد و خود نيز بيايد ؛ و مكتوبى ديگر بسوى مظفر شاه هيرمندى تا از مملكت آذربيجان و ارزنجان و نخجوان و از ارمنيه تا ملك ديار بكر از آن اوست ، لشكر بفرستد و خود بيايد . طيطوس حكيم گفت : تا ملك يمن راه بسيارست ، تا جملهء لشكرها را از ايران بيرون بريم چندان مصلحت نيست كه از طرف توران زمين نيز ما را دشمنانند ؛ اين دو شاه‌زاده در ايران باشند ، يكى راه لشكر روم گرفته است و يكى راه كشمير و توران زمين ؛ و اگر بايشان حاجت افتد مىتوان طلب داشتن .\r\n\r\n\r\n","description":"","footnote":"\r\n( 1 ) - شعر از فردوسى است .\r\n( 2 ) - در اصل : با لشكر با .\r\n( 3 ) - در اصل : تابا .\r\n","page_name":" 263 ","page_number":279},
  {"content":"\r\n\r\nملك داراب گفت : چنين است كه تو گفتى . پس نامها را روان كردند و عزم همدان كردند و بسوى عراق عرب لشكرى چون درياى تير و تبر روانه شدند ، و ملك داراب حكم كرد كه واى بر جان كسى كه دست بمال كسى دراز كند و يا نظر بر نامحرمى اندازد . چون لشكر عزم ، عراق كردند ، آن هشت سر امير با پنجاه هزار سوار ايرانى « 1 » در بابل زمين پيش ملك فريحان بابلى كار راستى بر حجاز كردند و قدم در راه نهادند تا كى رسند .\r\nاما مؤلف اخبار و گزارندهء اسرار چنين روايت مىكند كه چون سرور يمنى جواب نامه بدان طريق بجانب ملك داراب فرستاد و الياس بازرگانرا در بند كشيد ، شاه سليم گفت : شاها ، اين مشكل كاريست كه ما را پيش آمده است ، همچون ملك داراب پادشاهى دشمن ما شده است ، على الخصوص كه ما را نه يك دشمنست بلك به علت اين دختر همهء عالم دشمن مااند از مغرب تا مشرق ، چندانك فكر ميكنم يك دوست نمىبينم كه با ما دل راست دارند ، بلك جمله از ما نوميد شده‌اند و دشمن جان ما گشته . هم فردا باشد كه از ايران زمين خروش و جوش لشكر برآيد ، لشكر داراب چون مور و ملخ در رسند ، ما را نيز كار راستى لشكر بايد كردن و منتظر حرب مىبايد بود اگر دشمن بجنگ ما بيايند ما را نيز طاقت جنگ ايشان باشد و اهل و عيال يمنيان در سر كار « 2 » ما نرود . شاه سرور يمنى ازين سخن بر هم رفت هرچند كه ميدانست كه شاه سليم راست ميگويد . روى در امراى دولت خود كرد و گفت : اى جوانان و اى امراى دولت من ! اكنون روز مردى و پهلوانيست ، وقت اظهار شجاعتست ، گرفتم كه با زنگيان حرب نكرديد كه از جنس شما نبودند ، با ايرانيان خود مىتوانيد كوشيد و ملك و مال خود را از بلاى شمشير خلاص كردن ، هركسى از بهر خان و مان و اهل و عيال و ناموس خود مىبايد كوشيد تا ناموس ما قايم باشد .\r\nشاه سرور يمنى را پنج پسر حاضر بودند با چهل سر از امراى يمن و طايف\r\n\r\n\r\n","description":"","footnote":"\r\n( 1 ) - در اصل : ايرانى كه .\r\n( 2 ) - در اصل : سروكار .\r\n","page_name":" 264 ","page_number":280},
  {"content":"\r\n\r\nو عدن جملهء امرا سر بر زمين نهادند و شرايط خدمت بجاى آوردند و گفتند كه سر و تن و مال و جان و خان و مان ما همه از آن شاهست تا جان در تن ماست ميكوشيم و نگداريم كه لشكر دشمن بر ما دست يابد . چندان‌كه جهد داريم دمار از دشمن برآريم و خاك در كاسهء سر ايرانيان كنيم ! ملك داراب كه باشد يا لشكر او كه ما را توهم ازو باشد ؟ با لشكر « 1 » او كمر كين بر ميان جان بنديم و بضرب شمشير جواب دشمن شاه بگوييم . شاه سرور از طرف امراى يمن خوش خاطر شد ، و حكم فرمود تا در خزينه باز كردند و از كمر و خلعت و جامه و قبا و تاج زرنگار ، از نقود و اجناس حاضر آوردند و بر امراى يمن بخش كردند ، و به كار راستى مشغول شدند و نامها به اطراف مملكت يمن روان كردند كه ملك سرور را دشمنى از ايران زمين ظاهر شده است بجواب مشغول مىبايد شدن . چون نامه شاه سرور بشما برسد مىبايد كه شب و روز ناگفته بدرگاه حاضر شويد و هر آنكس كه در آمدن تعلل نمايد در معرض بازخواست خواهد بود و او نيز از جملهء دشمنان خواهد بود . چون نامه پراگنده شد هر روز از نو جمعى از سپاه ميرسيدند . گروه گروه ، فوج فوج ، طلب طلب مىآمدند و بر در شهر تعز خيمه و بارگاه ميزدند ، تا باندك روزگارى دويست و پنجاه هزار سوار يمنى و عدنى و طايفى و مكى و مدنى جمله جمع شدند .\r\nملك سرور بر سر تخت نشست و حكم فرمود تا امراى دولت و اعيان حضرت در پاى تخت جمع شدند مثل شاه سليم با دو پسر و پنج پسر شاه سرور ، كه يكى را بكشمير برده بودند و يكى كشته شده بود ، پسران شاه سرور شاه اسد و شاه غضنفر و شاه حارث و شاه شجاع ، و اسامى امراى شاه سرور قبيل يمنى ، و قابل يمنى و تميم يمنى و تمامهء يمنى ، عرعر يمنى ، سهل يمنى ، ملك نصر يمنى ، ملك ناصر يمنى ، ملك طايف يمنى ، ملك نعايم طايفى با سه پسر پهلوان كه هر سه برادران بودند ، چون فهر طايفى و جهر طايفى و مهر طايفى ، و فريبرز عدنى با پنج سر اميران پهلوان با لشكر گران آمده بودند .\r\n\r\n\r\n","description":"","footnote":"\r\n( 1 ) - در اصل : يا از .\r\n","page_name":" 265 ","page_number":281},
  {"content":"\r\n\r\nچون ملك سرور بر تخت نشست و امراى دولت و لشكرى بدين عظيمى را مشاهده كرد شاد شد و گفت : اى امرا و اى بزرگان و اى پهلوانان ! بدانيد كه ما را دشمنى چون ملك داراب ظاهر شد ، بىگمان معلوم است كه لشكرى عظيم بدين طرف خواهد فرستاد و اگر چنانك او نيايد و لشكر نفرستد من خود عزم آن ديار خواهم كرد تا با او حربى بكنم كه او خود را بشناسد و سخنان زياده از حد خود نگويد و طمع از مملكت من قطع كند و داند كه در ملك يمن نيز مردان هستند . امراى يمن و عدن و طايف جمله خدمت كردند كه ما جمله چاكران اين حضرتيم تا جان داريم روى از دشمنان شاه نتابيم و جواب دشمنان شاه بضرب شمشير بگوييم . ملك سرور ازين سخن شادمانى كرد و حكم فرمود تا در خزانه گشودند . مؤلف اين داستان گويد كه شاه سرور فرمود تا در خزانه گشودند ، زر و خلعت و سلاح بر لشكريان قسمت كردند و شب و روز ترتيب لشكر مىكردند تا از طرف ايران چه خبر آيد .\r\nايشان درين كار راستى بودند و عين الحيات از صورت حال واقف بود و از آن روز كه شب رنگ عيار از جانب ايران آمده بود و جواب برده ، دختر شادمان بود و شب و روز نگران لشكر ايران بود تا ازيشان چه خبر آيد ، مدتى ديگر برين بگدشت .\r\nاما مؤلف اخبار و مقرّر اسرار چنين روايت مىكند كه چون بهمن زرين‌قبا و قارن جهانسوز با آن هشت سر امير در ملك بابل زمين با شاه فريحان بابلى كار راستى كردند ، از آب و نان و عليق مركبان ، پس فريحان بابلى را وداع كردند و راه برّ در پيش گرفتند و فريحان نيز به كار راستى مشغول شد تا رسيدن ملك داراب ، تا به جهت او نيز تدبير آب و طعام و عليق مركبان كند . چون بهمن زرين‌قبا با امراى ايران چند منزل قطع كردند به نزديكى مكهء مبارك رسيدند ، اهل باديه پيش رفتند ، و در آن مدت در مكه پادشاهى بود كه او را قيدار ميگفتند از فرزندان اسمعيل پيغنبر « 1 »\r\n\r\n\r\n","description":"","footnote":"\r\n( 1 ) - بجاى : پيغمبر\r\n","page_name":" 266 ","page_number":282},
  {"content":"\r\n\r\nبود ، عليه السلام ، و او را پسرى بود حارث بن قيدار نام . از آمدن لشكر ايران او را خبر كردند كه لشكر پنجاه هزار مرد از بابل گدشتند و رو به مكه دارند و نزديك مكه رسيده‌اند . قيدار چون ازين حال خبردار شد از حال فيروز شاه و فرخ‌زاد و آمدن نامهء ملك داراب معلوم داشت ، بدانست كه لشكر دارابست . ملك قيدار حكم كرد تا پسرش حارث بن قيدار از مكه رو بيمن نهد و شاه سرور يمنى را ازين حال خبردار گرداند . در حال حارث بر جمازه نشست ، و با جمعى از اهل مكه رو بجانب يمن كرد و به اندك فرصتى بيمن رسيد و تا شهر تعز آمد و كوچه و بازار بريد « 1 » تا به ايوان شاه سرور رسيد و بار خواست . حاجبان درگاه از آمدن حارث بن قيدار شاه سرور را اعلام كردند . فرمود كه درآريد ! درآوردند . خدمت كرد و شرايط تعظيم بجاى آورد و دعا و ثنا گفت : شاه سرور گفت كه موجب آمدن بدينجانب چه بود كه سخت بشتاب آمده‌اى ؟ گفت : اى خداوند ، معلوم راى خداوندى باشد كه از جانب ايران پنجاه هزار سوار آهن قبا با هشت امير ايرانى ، همه مبارزان جولانى از بريه عرب بيرون آمدند و عزيمت تخت شاه دارند . چون پدر بنده قيدار را ازين معانى معلوم شد و خود را از هواخواهان و خدمتكاران اين حضرت ميداند ، واجب ديد بندگان شاه را ازين احوال اعلام گردانيدن ؛ از آن جهت اين بنده را به آستان اين حضرت فرستاد . شاه سرور فرمود تا بنشيند و فرمود تا جلاب درآوردند و بدست حارث دادند . پس فرمود تا حارث را خلعتى ملوكانه دادند تا در پوشيد و او را عزت داشتند . پس رو به امراى دولت خود كرد و گفت : اكنون ملك داراب بر ما لشكر فرستاد ، اكنون ما را بجواب ايشان مشغول مىبايد شدن .\r\nراوى اين داستان غريب چنين روايت مىكند كه چون شاه سرور گفت كه ما را بتدبير لشكر ايران مشغول مىبايد شدن ، شاه سليم كه ملك الامرا بود ، گفت : اى شاه ، ملك داراب داند اين‌قدر كه پنجاه هزار سوار حريف ما نخواهند بودن ،\r\n\r\n\r\n","description":"","footnote":"\r\n( 1 ) - در اصل : بريدند\r\n","page_name":" 267 ","page_number":283},
  {"content":"\r\n\r\nاين لشكر كه فرستاده است ، تحقيق كه مقدمهء لشكر خواهد بودن . ما را نيز وظيفه آنست كه چند امير كار ديده و گرم و سرد روزگار چشيده پيش مىبايد فرستاد تا آن سپاه بروند و پشت بر كوههاى مكه و مدينه بنهند و نگذارند كه آن سپاه از برّ بيرون آيند كه در بريه نه آبست و نه علف . ايشانرا بدين معنى زود زبون توان كرد . ملك سرور گفت : بغايت مصلحتست . اكنون كيست كه اين مهم را در پيش گيرد و با لشكرى برود و به زودى سر راه ايرانيان را بگيرد و نگدارد كه آن سپاه از بريه بيرون آيند تا ايشان از تشنگى هلاك كردند و باز گردند و بروند . جوانى بود از فرزندان شاه سرور ، نشسته ، او را شاه اسد نام بود ، بر پاى خاست و خدمت كرد و گفت : اى خداوند ، اين بنده برود و اين كار را چنانچه « 1 » خاطر شاه خواهد با تمام رساند و نگدارد كه آن لشكر از بريهء عرب بيرون آيند . شاه سرور گفت : كيست از امراى دولت من كه با فرزند من موافقت نمايد و اين كار را بعهدهء خود گيرد ؟\r\nچهار سر از امراى يمن بر پاى خاستند كه ما نيز درين كار موافق و معاون شاه‌زاده باشيم . يكى ازيشان تميم يمنى بود و ديگر تمامه و قبيل و قابل . ملك سرور شادمانه شد و بفرمود تا ايشان را خلعت و نعمت دادند و هفتاد هزار مرد كارى بديشان نام زد كرد ، و روز ديگر طبل و علم و كوس و نقاره و چتر شاه اسد بن شاه سرور بيرون بردند و در عقب ايشان اين چهار سر امير يمن با هفتاد هزار سوار بيرون رفتند و خبر در شهر تعز افتاد كه لشكرى از طرف ايران بدين شهر متوجه شده‌اند و به خون فيروز شاه كمر بسته‌اند . خواجه عنبر لالا « 2 » ازين حال خبر شد ، در حال برفت و شاه خوبانرا ازين حال اعلام كرد . عين الحيات اگر [ چه 
  ] به ظاهر ملالت نمود اما بمعنى شادى كرد . از آن طرف لشكر يمن عزيمت مكهء مبارك كردند تا سر راه ايرانيان بگيرند ، تا كى برسند .\r\nاما مؤلف اخبار روايت مىكند كه چون لشكر ايران نزديكى مكه و مدينه\r\n\r\n\r\n","description":"","footnote":"\r\n( 1 ) - بجاى چنان كه به كار رفته است .\r\n( 2 ) - تاكنون : لالا صلاح .\r\n","page_name":" 268 ","page_number":284},
  {"content":"\r\n\r\nرسيدند بهمن زرين‌قبا گفت كه حكم ملك داراب چنين است كه اهل مكه و مدينه [ را 
  ] به هيچ نوعى مضرت و آسيبى نرسانند . شما با ايشان هيچ كار مداريد . اكنون چون به مكه نزديك رسيديم مصلحت در آنست كه راه بگردانيم و از راه بالا عزم طايف كنيم كه ما را هيچ كارى با اهل مكه نيست . شنيده‌ام كه شاهى در مكه است از فرزندان اسمعيل پيغنبر عليه السلام از خاندان قديم و بزرگ است ، اگر لشكر بدانجا رسد هم به قدر خرابى واقع شود ، ما خود بدانجا نرويم تا اين خرابى واقع نشود و ليكن نامه‌يى بايد نبشتن و او را ازين حال خبردار كردن . پس نامه نوشتند ، بيت :\r\n بنام آنكه هستى نام ازو يافت * فلك جنبش زمين آرام ازو يافت \r\nدوم نامه از بر من كه بنده و خدمتكار ملك داراب بن بهمنم ، بهمن زرين‌قبا و ديگر امراى ايران ، به حضرت شاه قيدار كه از نسل پاك اسمعيل پيغامبرى عليه السلام ، بدانك ما بموجب حكم پادشاه ايران ملك داراب عزيمت ملك يمن داريم كه بندگى « 1 » شاه سرور يمنى با ملك داراب سر مخالفت و عداوت دارد ، و شاه‌زادهء ما را فيروز شاه و فرخ‌زاد بدست دشمنان داده است و گدار ما بملك مكه و مدينه بود ، راه را تغيير كرديم و بجانب طايف رفتيم كه حكم ملك داراب چنين است كه ترا و مملكت ترا به هيچ نوع آسيبى نرسد . چون احوال چنين بود واجب شد بعز عرض رسانيدن تا ترا معلوم شود ، و السلام .\r\nو نامه را مهر كردند و بدست قاصدى دادند و بدان طرف روانه كردند و خود راه طايف در پيش گرفتند و از بالاى مكه بگدشتند . همين‌كه نامهء بهمن زرين‌قبا به شاه قيدار رسيد ، مطالعه كردند . شاه قيدار بغايت شادمانه شد و قاصد را خلعت داد و روانه كرد . روز سيوم بود كه لشكر يمن سر كرد ، شاه قيدار را اعلام كردند ، قيدار با رؤساى مكه برنشستند و استقبال كردند . چون رسيدند شاه قيدار شاه اسد را در كنار گرفت و از زحمت راه پرسش كرد . گفت : پدرم ملك سرور اين بنده را به جهت\r\n\r\n\r\n","description":"","footnote":"\r\n( 1 ) - شايد بندگان باشد چنان كه پيش ازين آمده است .\r\n","page_name":" 269 ","page_number":285},
  {"content":"\r\n\r\nآن فرستاده كه سر راه بر ايرانيان بگيريم و نگدارم كه از بريهء عرب لشكر ايرانيان بگذرد و بيرون آيد . شاه قيدار گفت : اى شاه‌زاده ، بدانك ايشان سه روز شد كه از بالاى مكه بگدشتند و قدم درين ملك [ ننهادند 
  ] و نامه بسوى من فرستادند . پس نامه را به اسد بنمود و گفت : ايشان از بريه بيرون آمدند و بجانب طايف روانه شدند . شاه اسد ازين خبر بغايت پريشان خاطر شد و گفت : اى شاه قيدار ، بد حالتى بود كه من پيش پدر دعوى كرده بودم كه به مكه روم و نگدارم كه لشكر ايران از بريهء عرب بيرون آيند و من پشت بر مكه و مدينه كنم و رو در بريه كه ما را آب و نان و طعام بودى و زود كار ايشان ساخته ميشد . اكنون ايشان رفتند اگر من در عقب آن لشكر بروم كار بر من دشوار مىشود ، چگونه كنم ؟ شاه قيدار گفت : اى شاه‌زاده ، ترا درين گناهى نيست چون آمدى بيا تا در مكه رويم و درين باب انديشه‌يى كنيم . قيدار شاه اسد را در مكه برد و آن هفتاد هزار مرد در حوالى مكه فرود آمدند . اسد را در شهر درآورد تا مشورت كنند و كار راستى كنند .\r\nاما مؤلف اخبار و گزارندهء « 1 » سخن چنين روايت مىكند كه چون پادشاه يمن شاه سرور ، شاه اسد را با آن چهار سر امير به طرف مكه فرستاد گفت ما را عيارى رونده‌يى مىبايد كه از عقب اين لشكر برود و از نيك و بد هرچه واقع شود ، زود ما را خبر كند . طيفور وزير گفت : اى شاه ، ما را عيارى هست بغايت خردمند و عاقل و كاردان و رونده و خنجر زن كه در شب تاريك كارهاى بزرگ كند . او را طلب بايد كردن كه در عقب شاه اسد برود و از شاه‌زاده ما را خبرى بيارد . فى الحال هلال عيار را طلب كردند ، درآمد . عيارى طرارى خنجر گذارى ، كه در شب تاريك خال از رخ زنگى ببردى ، قبا نمدى سياه پوشيده ، و كمندى گرد كمر درآورده ، و از دو طرف خنجرى آبدار در آويخته . ازين سياهى گردن باريكى دست درازى حيله بازى كه ابليس با همه تلبيس از آن كبيس كاسه ليس تلبيس آموختى ، درآمد\r\n\r\n\r\n","description":"","footnote":"\r\n( 1 ) - در اصل : گذارنده\r\n","page_name":" 270 ","page_number":286},
  {"content":"\r\n\r\nو خدمت كرد . دعا و ثناى شاه سرور ادا كرد . بعد از آن طيفور وزير بسيار صفت عقل و خرد و فهم و دانش و كاردانى و روندگى و باريك بينى و پيش‌انديشى هلال عيار بگفت كه جملهء اهل مجلس تعجب نمودند . پس شاه سرور فرمود تا خلعت و قبا بوى دادند و او را نوازش بسيار كرد و گفت : هم اكنون روانه شو و رو در ملك مكه بنه و از شاه اسد ما را خبرى بياور . هلال عيار خدمت كرد و رو بر زمين نهاد و گفت : آنچه وظيفهء بندگى باشد بجان قيام نمايم و از پيش شاه سرور بيرون آمد و راه مكه در پيش گرفت . او را در راه بگدار ، بيا و ازين طرف قصه بشنو .\r\nخوانديم در حضور دوستان كه در آن لحظه كه شاه اسد بن شاه سرور در مكه فرود آمده بود و درين باب تدبيرها مىانديشيدند كه چگونه كنيم ، قيدار گفت كه ما را ازينجا خبرى بشاه سرور مىبايد فرستادن تا از يمن لشكرى ديگر عازم ما شوند و پيش ايرانيانرا بگيرند و ما از عقب درآييم و از پيش و پس دمار ازيشان برآريم . شاه اسد گفت : رونده‌يى جلد مىبايد كه اين كار تواند كرد و خبرى تواند آورد .\r\nايشان درين سخن بودند كه حاجبى اندرون آمد و خدمت كرد و گفت : رونده‌يى از حضرت شاه سرور آمده است و بار ميطلبد . گفت : درآريد . هلال عيار را درآوردند .\r\nچون درآمد خدمت كرد و زمين بوسه داد . شاه اسد گفت : از پدرم شاه سرور چه خبر دارى ؟\r\nهلال خدمت كرد و گفت : شاه يمن اين بنده را به خدمت شاه‌زاده از آن فرستاده است كه هر خبرى و حالتى كه واقع شود اين بنده بازگردد و شاه را از حالات اعلام گرداند .\r\nشاه اسد گفت كه بوقت آمدى ، هم اكنون باز گرد و شاه را خبر كن كه تا ما به مكه رسيدن ، لشكر ايران آمده‌اند و از مكه به راه طايف گدشته ، و در مكه نيامده‌اند .\r\nاكنون مصلحت چگونه مىبينيد ، ما از عقب ايشان درآييم ، شما نيز جمعى را بفرستيد تا از پيش درآيند و ما از عقب درآييم و جواب ايشان بگوييم . هلال عيار خدمت كرد و گفت : هم اكنون روانه شوم و زود جواب بيارم . هلال در حال بيرون آمد و راه طايف در پيش گرفت و با خود گفت اول بلشكرگاه ايرانيان روم و آن لشكرگاه را\r\n\r\n","description":"","footnote":"","page_name":" 271 ","page_number":287},
  {"content":"\r\n\r\nتفرج كنم و خبرى باز دانم و از آنجا رو بيمن نهم . پس قدم در راه نهاد و رو بطايف كرد . آن سپاه ايران را دو منزل مانده بود كه بطايف رسند كه هلال عيار بديشان رسيد ، ديد كه فرود آمده بودند . و كار راستى جنگ ميكردند . هلال گفت مرا بر دربارگاه اميران مىبايد رفت تا خبرى باز دانم . پس قدم پيش نهاد تا رسيد . بارگاهى عالى ديد زده ، و خلق بسيار گرد بارگاه گرفته . هلال عيار نوعى « 1 » كرد تا خود را بنزديك بارگاه رسانيد . چون پيش آمد ، نگاه كرد ، هشت كرسى زرين و سيمين ديد نهاده ، و هشت سر پهلوان كار ديدهء نبرد آزموده بر كرسيها قرار گرفته . بالا دست همه يك كرسى زرين نهاده و جوانى سرخ چهره ، قباى زربفت در بر كرده ، و دو حلقهء زرين در گوش كرده ، و يك چماقى از سى من طلا بر روى ران نهاده و هفت سر امير ديگر زير دست او نشسته ، هر يكى پهلوانى و نامدارى . هلال عيار را چون نظرش بريشان افتاد ، با خود گفت كه اين قوم ايرانيان عجب مردمان با صلابت‌اند ! گوييا كه نام اين جوان كه قباى زربفت پوشيده است چيست ؟ خواست كه از كسى سؤال كند ، باز گفت مبادا كه بدانند كه من بيگانه‌ام . درين انديشه بود كه آن جماعت از ناگاه كوچه‌يى كردند . از ميان اينان جوانى سپاه چهره‌يى در رسيد ، دو زنگوله زرين بر ميان بسته ، و گرد راه به روى نشسته ، درآمد و خدمت كرد . آن جوان سرخ چهره گفت :\r\nاى شب رنگ ! از كجا مىآيى و از ملك داراب كجا جدا شدى و چه خبر دارى ؟\r\nمؤلف داستان گويد كه چون شب رنگ عيار اين بشنيد خدمت كرد و گفت : اى پهلوان ، ملك داراب ببابل رسيده است ، من از پيش فريحان بابلى جدا شده‌ام ، شاه فريحان كار راستى آب و عليق مىكرد تا ملك دارآب از بريهء عرب گذار كند ، مرا به خدمت تو كه بهمن زرين‌قبايى فرستاد تا خبرى باز دانم كه هيچ از لشكر كسى پيش آمد و جنگى واقع شد يا نه ؟ ملك داراب گفت كه مردانه باشيد و مگداريد كه يمنيان بر شما مسلط شوند كه اينك من در عقب رسيدم و پيش\r\n\r\n\r\n","description":"","footnote":"\r\n( 1 ) - در اصل : هلال عيار هلال نوعى\r\n","page_name":" 272 ","page_number":288},
  {"content":"\r\n\r\nاز آنكه ملك داراب برسد خورشيد شاه ايرانى با سه امير ديگر مثل طهمور [ ث 
  ] ايرانى و قهرمهء ايرانى و قهار ايرانى با سىهزار سوار نامدار در بريهء عرب رسيده‌اند ، هم درين چند روز با شما ملحق خواهند شد . بهمن زرين‌قبا گفت : ما خود از آن روز كه از بريهء عرب گدشتيم تا بدين مقام رسيديم ، هيچ خبرى از شاه سرور يمنى نشنيديم و هيچكس برابر ما نرسيده است و كسى ما را هم نديده است و اگر مىآمدند از آن خود مىديدند ، و ليكن ما را كسى معارض نشده است و به مكه رسيديم ، حكم ملك داراب گوش داشتيم و به مكه در نرفتيم . شب رنگ گفت : من از مكه گدشتم ، لشكرى عظيم ديدم مقدار هفتاد هزار مرد كه گرد مكه فرود آمده بودند ، پرسيدم كه اين چه لشكرست ؟ گفتند از آن شاه اسد بن شاه سرور است كه آمده‌اند كه نگدارند كه ايرانيان از بريهء عرب بگذرند . تا ما را رسيدن ايشان خود گدشته بودند .\r\nشاه اسد بيمن فرستاده است و لشكر از پدر خواسته كه از جوانب شما را در ميان گيرند و عالم بر شما تنگ گردانند . حاضر وقت خود باشيد كه از عقب لشكر داريد و از برابر نيز خواهند رسيدن . من هم اكنون باز خواهم گشتن كه خورشيد شاه و طهمور [ ث 
  ] را بمدد بشما برسانم ، تا ملك داراب را رسيدن شكستى بر شما واقع نشود .\r\nاين بگفت و زمين بوس كرد و راه مكه در پيش گرفت . هلال عيار اين سخنها را بشنيد ، گفت : جاى ايستادن نيست ، زود بايد رفتن و لشكر بمدد شاه اسد بايد رسانيد . هلال نيز رو بيمن نهاد و شب و روز ميرفت و راه مىكرد . هلال مرد رونده بود چنانك در آن زمان نظير خود نداشت و بطايف اندكى راه مانده بود ، چون بطايف رسيد ، در شهر درآمد ، در طايف دخترى بود از آن شاه نعايم شفاء الملك نام بود . هلال آن دختر را از آمدن لشكر ايران خبر كرد تا در دروازه را و در قلعه را استوار كردند و آب در خندق انداختند . شفاء الملك گفت : اى هلال ، چون بيمن رسى به پدرم شاه نعايم بگوى كه لشكر در طايف نيستند و دشمن بما نزديك‌ترند . لشكرى بدينجانب روانه كن .\r\n\r\n","description":"","footnote":"","page_name":" 273 ","page_number":289},
  {"content":"\r\n\r\nراوى اين داستان روايت كند كه چون هلال از شفاء الملك بشنيد گفت :\r\nبندگى كنم . پس از طايف گذر كرد و رو بيمن نهاد . از طايف كه بگدشت بهر جا كه رسيدى گفتى كه از راه برخيزيد كه ايرانيان ميرسند ، راه را خراب كنيد .\r\nهمچنين خبر كنان تا به شهر تعز رسيد . جملهء آن نواحى خيمه و بارگاه بود كه زده بودند و بارگاه شاه سرور بيرون شهر زده بودند و جملهء امراى يمن در پاىتخت شاه سرور حاضر بودند كه هلال عيار در رسيد . ملك سرور را از آمدن هلال عيار اعلام كردند . گفت : بار دهيد تا درآيد . هلال را درآوردند ، روى خدمت بر زمين نهاد . شاه سرور گفت : اى عيار خردمند چه خبر آورده‌اى ؟ بازگو ! هلال زبان بر گشاد و هرچه ديده بود و شنيده ، مفصل تقرير كرد . چون شاه سرور از احوال خبردار شد گفت : اكنون چاره چيست ؟\r\nراوى اين قصه حكايت كند : هلال گفت اول چاره آنست كه شاه‌زاده اسد در مكه منتظر منست ، تا او را خبرى برم و لشكرى بمدد او بفرستيد تا از پيش درآيند و شاه اسد از عقب درآيد و كار ايشان را تا مدد رسيدن بيكسو كند ، اول شكست بر ايرانيان درآيد ؛ و لشكرى نيز بطايف مىبايد فرستاد كه شفاء الملك التماس لشكر كرده است تا طايف را زحمتى از ايرانيان نرسد . طيفور وزير گفت كه هلال عيار مرد عاقلست ، از قول او مگذريد تا كارهاى شما تمام كند . پس شاه سرور حكم كرد كه شاه هزبر بن ملك سرور با عرعر يمنى و سهيل يمنى با سى هزار مرد از پيش لشكر بدر روند و فهر دلاور و جهر دلاور و مهر دلاور ، اين سه برادر با پنج هزار مرد عزيمت طايف كنند . آن روز به كار راستى مشغول شدند و در نيم شب شاه هزبر با امرا و سى هزار مرد روانه شدند و كوس رحيل فرو كوفتند ، و ديگر جانب فهر و مهر و جهر با پنج هزار مرد هم در شب عزم طايف كردند و منزل به منزل ميرفتند تا بطايف رسيدند و آن سه برادر در شهر شدند ؛ و هلال عيار شاه‌زاده هزبر را گفت : اى شاه‌زاده از شما تا لشكر ايران ده منزل مانده است ، شما چنان كنيد كه اين ده\r\n\r\n","description":"","footnote":"","page_name":" 274 ","page_number":290},
  {"content":"\r\n\r\nمنزل را بپانزده منزل برويد كه من راه مكه در پيش گيرم و برادرت شاه اسد را از آمدن شما خبر كنم تا از عقب ايشان درآيند و شما از پيش درآييد و جهان را بر چشم ايرانيان تاريك سازيد . شاه هزبر گفت : چنين كنيم ، زودتر برو تا اين كار باتمام رسد . پس هلال روانه شد و پيش پاى او اندك راه بود ، تا به مكه رسيد .\r\nو پيش شاه اسد رفت و آنچه رفته بود و گفته و ديده ، جمله را با شاه اسد بگفت و گفت :\r\nاكنون برادرت شاه هزبر با سى هزار مرد و عرعر و سهيل از پيش آمدند و شما از قفا درآييد تا دمار از آن قوم برآريم . در حال شاه اسد سوار شد و شاه قيدار را وداع كرد و رو بطايف نهاد . هلال عيار دو منزل با ايشان بود ، بعد از دو روز هلال گفت : اى شاه‌زاده ! ما را نوعى بايد كرد كه برادرت با ايرانيان در حرب باشد كه تو از عقب درآيى و بر ايرانيان زنى . گفت : اكنون چه مىبايد كرد ؟ هلال گفت شما را تا آن لشكر پنج منزل ديگر مانده است من رفتم تا ايشان را مقابل ايشان برسانم . شما بتعجيل برانيد كه من رفتم . اين بگفت و روانه گرديد و چون باد ميرفت تا بلشكرگاه ايران رسيد . جاسوسان لشكر بهمن زرين‌قبا را خبر كرده بودند كه لشكرى بعدد سى هزار مرد به دو منزلى لشكر رسيده‌اند .\r\nراوى اين داستان چنين روايت مىكند كه بهمن زرين‌قبا در كار راستى جنگ ايشان بود و اسبان را نعل‌بندى ميكردند و كمانها را بزه ميگرفتند و تيغها را جلا ميدادند . هلال عيار به زودى از آنجا بگدشت . روز ديگر بلشكرگاه شاه هزبر رسيد ، پيش رفت و شاه هزبر را از حال برادرش اعلام كرد و گفت : قرار چنين است كه آن روزى كه ما مقابل لشكر ايران خواهيم رسيد ، هم در آن روز برادرت شاه اسد با پنجاه هزار مرد از عقب ايشان خواهند رسيد ؛ پس از آن منزل كوچ كردند و ميان ايشان و لشكر ايران يك منزل ماند . جاسوسان خبر كردند بهمن زرين‌قبا را كه لشكر يمن سخت نزديك‌اند ، فردا كه آفتاب طلوع كند ايشان بدين مقام خواهند رسيد . بهمن زرين‌قبا چون ازين حال واقف شد در حال سوار شد ، و آن هفت سر امير مثل فرخان\r\n\r\n","description":"","footnote":"","page_name":" 275 ","page_number":291},
  {"content":"\r\n\r\nهمدانى و طهماس « 1 » و عبد الخالق و ايرانشاه و شيرافگن و شه مرد و قارن جهانسوز ، اين جمله سوار شدند و از آن لشكر بقرب بيست هزار مرد مبارز سواره شدند و گرد لشكر بگرديدند و مركبان را يراغ « 2 » كردند و از هر طرف مركب ميدوانيدند . بهمن زرين‌قبا گفت : نقيبان لشكر را طلب داريد كه جار در لشكر اندازيد كه فردا دشمن خواهد رسيد . كار راستى جنگ كنيد و خواب بر خود حرام گردانيد . نقيبان بيامدند و جملهء لشكر را اعلام كردند . همه را معلوم شد كه دشمن نزديك و فردا روز جنگست .\r\nچون آفتاب سر در نقاب كشيد و جهان رو بتاريكى نهاد ، بهمن زرين‌قبا گفت كه ما را امشب طلايه مىبايد فرستاد . عبد الخالق را با ده هزار مرد بطلايه بيرون كرد . بهمن زرين‌قبا با ديگر امراى ايران باز گشتند و به كار راستى جنگ مشغول شدند و عالم تاريك شد ، بيت\r\n چو خورشيد شد از جهان ناپديد * شب تيره بر دشت لشكر كشيد\r\nچو چرخ بلند از شبه تاج كرد * هما پر بر افگند بر لاجورد\r\nجهان سر بسر همچنان نيل شد * ستاره بكردار قنديل شد\r\nشب تيره چون زلف را تاب داد * همان تاب چشم ورا خواب داد \r\nدر آن شب آن لشكر ، مقدار پنجاه هزار سوار ايرانى و عراقى ، كار راستى جنگ ميكردند ، تا شب ديجور را عمر به آخر آمد و صبح صادق طلوع كرد و عالم را بنور خود منور گردانيد . بهمن زرين‌قبا با جملهء امراى ايرانى سواره گرديدند .\r\nكوهى در آن حوالى بود و در دامن آن كوه پشته‌يى بود ، بهمن زرين‌قبا بر آن پشته رفت و ديده بر آن صحرا انداخت تا چه پيدا شود . در وقت طلوع آفتاب از برابر گردى سياه پيدا شد ، بهمن زرين‌قبا گفت : اينك سپاه يمن پيدا شد ، مردانه مىبايد بودن ! باشد كه اول جنگ است فتح بدست ما برآيد ، در حضرت شاه داراب روى سپيدى حاصل كنيم ؛ بفرمود تا لشكر ايران سوار شدند و كوس حربى فرو كوفتند\r\n\r\n\r\n","description":"","footnote":"\r\n( 1 ) - يعنى طهماسب\r\n( 2 ) - يعنى : يراق\r\n","page_name":" 276 ","page_number":292},
  {"content":"\r\n\r\nو جوانان غرق سلاح شدند و آن گرد پيشتر مىآمد ، هرچند پيشتر مىآمد ، عظيم‌تر مىنمود تا آواز كوس حربى و ناى برنجين و سپيد مهره و كرناى به گوش ايرانيان رسيد .\r\nنعره از لشكر ايران برآمد و گرد از هم جدا شد ، از ميان گرد سى علم نشانهء سى هزار مرد مسلح پيدا آمد ، لشكر ايرانيان ايشان را بديدند و لشكر يمن نيز ايرانيان را بديدند و از هر دو جانب نعرها بركشيدند . بهمن زرين‌قبا بفرمود تا لشكر او صف برآراستند و رو بديشان كردند و روانه شدند . از آن طرف لشكر يمن نيز صفها برآراستند و رو بايرانيان كردند . آن دو لشكر چو درياى تيغ و تبر بهم نزديك شدند . چون ميان ايشان يك ميدان‌وار مسافت بيش نماند ، بيستادند و صف از نو راست كردند .\r\nبهمن زرين‌قبا در قلب لشكر بايستاد و قارن جهانسوز با عبد الخالق ايرانى در ميمنه بايستادند . طهماسب ايرانى با ايرانشاه با شيرافگن در ميسره قرار گرفتند و شه مرد ايرانى را در قفاى لشكر جاى دادند .\r\nراوى داستان روايت كند كه از آن جانب نيز شاه هربز در قلب لشكر بايستاد و عرعر بر يمين لشكر و سهيل بر يسار لشكر بايستادند . چون كار هر دو لشكر تمام شد ، آن دو لشكر بخشم و غضب در يكديگر نگاه ميكردند ، و مردان مرد و مبارزان روز نبرد ، عزم جنگ كردند ، و نامردان راه گريز پيش چشم ميكردند .\r\nاما اول كسى كه عزم ميدان كرد سوارى بود از لشكر يمن بر مركبى ابلق ، تيز گام جهندهء دوندهء رونده ، بر نشسته و خفتانى سياه در بر كرده ، و كلاه خودى چهار پهلو بر سر نهاده ، و شمشير مصرى در بر حمايل كرده و نيزهء جان ستان بر گوش مركب راست كرده به آيين هرچه تمام‌تر در ميدان درآمد و نعره زد و سرتاسر ميدان اسب را جولان داد و به آواز بلند گفت : اى ايرانيان ، هركه مرا داند داند ، و هركه نداند بداند كه من كمترين بندهء شاه هزبر بن شاه سرور يمنىام ، نام من عدنان عدنى گويند بياييد تا مردى يمنيان ببينيد تا با شما بگويم كه بچه حجت در ملك يمن درآمده‌ايد .\r\n\r\n","description":"","footnote":"","page_name":" 277 ","page_number":293},
  {"content":"\r\n\r\nهنوز اين سخن تمام نگفته بود كه سوارى از لشكر ايرانيان در ميدان آمد ، بر اسبى سيه قيطاسى سوار گشته كه با باد هم عنانى ميكرد و جوشن و خود و عيبهء مكمل پوشيده ، چهار پاره سلاح پهلوانان بر خود راست كرده ، يكى گرز گران در قرپوس زين انداخته و شمشير هندى حمايل كرده مركب در ميدان جهانيد و لعبى چند بنمود و سر راه بر عدنان عدنى گرفت و يك نعره برو زد كه اى يمنى نابكار ! چرا سخنهاى بيهوده ميگويى و نام شاهان بىادب بر زبان مىرانى ؟ جان از دستم كجا برى ؟ بهمن زرين‌قبا گفت كه اين كيست كه در ميدان رفت ؟ گفتند از ميمنهء لشكر بود ، از خويشان طهماسب ايرانى ، سيامك نام دارد . بهمن گفت : سوار دلير پيداست تا خداى تعالى فرصت بكه خواهد داد و كلاه دولت بر سر كه خواهد نهاد ! ايشان درين بودند كه عدنان نيزه بر سينهء سيامك راست كرد و نيزه را در گردش درآورد ، ناگاه عدنان درآمد و طعن نيزه بر كمرگاه سيامك بزد كه اگر كوه بودى غلطانيدى . سيامك بر پشت سيه قيطاس نجنبيد . عدنان بباد مركب از سيامك در گدشت و در وقت بازگشتن عدنان عدنى ديگر به نيزه حمله كرد و سنان نيزه را بر سينهء سيامك راست كرد . سيامك حملهء او را رد كرد . عدنان نيزه از دست بينداخت و سپر در سر كشيد . سيامك شمشير بركشيد و بر عدنان حمله كرد . عدنان نيز شمشير بر كشيد و بر سيامك حمله كرد ، او نيز از خود رد كرد . آن دو مبارز تيغ بر فرق يكديگر ميزدند چندانكه آن دو مركب از جهيدن و دويدن خسته شدند و شمشيرهاشان اره شد . تيغ از دست بينداختند و گرزها بركشيدند و بر فرق و درق يكديگر مىكوفتند . بر هم ظفر نيافتند تا عاقبت از هم جدا شدند و سيامك دست به كمان برد . راوى اين داستان گويد كه سيامك كماندارى بود كه در آن دو لشكر مثل نداشت . دست به كمان خوارزمى برد و تير خدنگ در كمان جنگ پيوست و بر عدنان راست كرد . عدنان سپر در سر كشيد و گمان برد كه مگر تير اجل را سپر دفع تواند كرد .\r\n سپر به پيش كشيدم خدنگ قهر ترا * چو تير بر جگر آمد سپر چه سود كند \r\n\r\n","description":"","footnote":"","page_name":" 278 ","page_number":294},
  {"content":"\r\n\r\nسيامك بكشيد و بگشاد ، تير اجل بود ، بر سپر آمد و به آسانى از سپر گذر كرد و از سينهء عدنان پران بگدشت و تير در زمين غرق شد ، عدنان از پشت مركب درافتاد ، بيت :\r\n دمى چند بشمرد و ناچيز شد * بخنده فلك گفت كين نيز شد .\r\nيمانى هم اندر زمان جان بداد * تو گفتى كه هرگز ز مادر نزاد « 1 » \r\nسيامك مركب برانگيخت و مركب عدنان را بگرفت و از مركب خود پياده شد و سر عدنان را ببريد و باز سوار شد . نعره از لشكر ايران برآمد و علمها را در حركت درآوردند و كوس بشارت فرو كوفتند . سيامك آن سر را بياورد و در پاى اسب بهمن زرين‌قباى انداخت . بهمن زرين‌قبا پياده شد و مركبى كه خود بر نشسته بود به سيامك بخشيد ، و بفرمود كه آن سر را بر نيزه كردند . سيامك باز گرديد و در ميدان آمد و مبارز طلب كرد . شاه هزبر ملول شد و گفت : نوبت اول از ما بقتل آمد ! اين بگفت و خود را بر زمين انداخت و زارى ميكرد . عدنان را برادرى بود كه او را قيس پهلوان ميگفتند . چون برادر خود را كشته ديد آه از جان او برآمد و خود را در خاك انداخت . يكى گفت : اكنون از زارى و فزع و تضرع چه سود ! در ميدان رو و خون برادر طلب كن ! قيس سوار شد و روى در ميدان نهاد و ملك داراب را دشنام ميداد . سيامك كمان در چنگ گرفت و يك تير خدنگ در بحر كمان پيوست و درآمدن قيس ، بزد بر دهانش چنانك از قفايش بدر پريد . قيس از پشت مركب در افتاد . سيامك مركبش بگرفت و بلشكر فرستاد . بهمن زرين‌قبا آفرين بر جان سيامك كرد . ايرانيان شادى كردند و شاه هزبر گفت كه يكى در لشكر ما نيست كه جواب اين ايرانى تواند گفت ؟ از ميمنهء لشكر سوارى در ميدان رفت .\r\nهنوز بميدان نرسيده بود كه سيامك او را نيز بيك چوبه تير بينداخت . يكى و يكى تا ده مبارز پهلوان را بر زمين زد . فرياد از لشكر يمن برآمد . هلال عيار گفت :\r\n\r\n\r\n","description":"","footnote":"\r\n( 1 ) - شعر از فردوسى است . كلمهء يمانى را نويسندهء كتاب بجاى كشانى آورده است\r\n","page_name":" 279 ","page_number":295},
  {"content":"\r\n\r\nاى شاه‌زاده ! شما بيكبار حمله كنيد كه وقتست كه لشكر برادرت نيز برسند كه درين حوالىاند ، من رفتم تا آن لشكر را برسانم . اين بگفت و روانه شد . شاه هزبر حكم كرد كه علم شاهى را در حركت آوردند و طبل جنگ مغلوبه فرو كوفتند .\r\nلشكر سى هزار مرد بيكبار حمله كردند . سيامك چون آن ديد ، دست بتيغ كرد و سپر در سر كشيد و بر آن قوم حمله كرد . بهمن زرين‌قبا گفت : دريابيد سيامك را كه جوانى دلير و پهلوانست . ميمنه و ميسره در حركت آمدند و بيكبارگى بر هم فرو كوفتند و تيغ در يكديگر نهادند ، جنگ مغلوبه پيوسته شد . چون جنگ سخت شد ايرانيان غالب آمدند ، وقت آن بود كه لشكر را بشكنند .\r\nاما راوى اخبار و گزارندهء « 1 » اسرار چنين روايت مىكند كه هلال عيار در آن بيابان روان شد تا بلشكرگاه شاه اسد رسيد . در حال پيش رفت و گفت : اى شاه‌زاده زينهار ! درياب كه شاه هزبر با سى هزار سوار در برابر سپاه ايرانيانند .\r\nهم اكنون بر هم زنند و لشكر ما حريف ايشان نيستند ، ايشانرا مددى كن . شاه اسد گفت : تا جنگ‌گاه « 2 » چند فرسنگ باشد ؟ هلال گفت : سخت نزديك‌اند ، هم اكنون خواهيم رسيدن اما ما را به چهار قسم مىبايد شدن و از چهار طرف ايشان درآمدن كه ايشان پنجاه هزارند و ما صد هزاريم . شاه اسد گفت : چنين كنيم . پس به چهار قسم شدند و از چهار طرف ايشان درآمدند و نعره زدند . راوى گويد كه سپاه ايرانيان با آن سپاه در حرب بودند ، وقت بود كه شكست بر يمنيان افتد كه از چهار طرف فرو ريختند و طبل جنگ بزدند و هفتاد هزار سوار تازه زور درآمدند و تيغ در ايرانيان نهادند . بهمن زرين‌قبا چون چنان ديد كه يمنيان غلبه شدند ، نعره بر سپاه خود زد كه اى جوانان هيچ ازينان مترسيد و مردانه بكوشيد . و از هر دو طرف جنگ سخت شد ، غوغا از هر دو سپاه برآمد ، تيغ درهم نهادند و سر و دست چون برگ درخت در وقت خزان بر خاك ريزان شد ، بيت :\r\n\r\n\r\n","description":"","footnote":"\r\n( 1 ) - در اصل : گذارنده\r\n( 2 ) - در اصل : جنگاه\r\n","page_name":" 280 ","page_number":296},
  {"content":"\r\n\r\n دو لشكر فتادند در يكدگر * بگرز و كمان و بتيغ و تبر\r\nسر گرد برشد بچرخ برين * همى تيغ زد اين بر آن ، آن برين\r\nدرخشيدن تيغ و باران تير * هياهوى مردان حمله پذير\r\nبغريد شيپور با گاو دم * زمين آمد از سم اسبان بجم\r\nشد از سم اسبان زمين رنگ رنگ * ز نيزه هوا همچو پشت پلنگ\r\nز نيزه نيستان شد آوردگاه * بپوشيد ديدار خورشيد و ماه \r\nراوى گويد كه چون حرب سخت شد و از يكديگر بسيارى بقتل آوردند ، وقت آن بود كه شكست بر ايرانيان افتد بسبب آنكه ايشان غلبه بودند ، اما نزديك شب بود ، آواز طبل آسايش برآمد و آن دو لشكر از يكديگر جدا شدند . در برابر كوهى بود عظيم ، بهمن زرين‌قبا فرمود كه لشكر ايران پشت بر آن كوه دادند ، و فرود آمدند و بيك جا امراى ايران جمع شدند . بهمن زرين‌قبا گفت : اى ياران ، ما را كار مشكل است .\r\nاز آن جهت كه اين ملك ايشانست و هر روز ايشان را مددى از نو خواهد رسيد و ما را مدد دورست . اگر بگريزيم ناموس ايرانيان بشكند . ما را تدبير چگونه خواهد بود ، و فردا جواب اين لشكر چون خواهيم داد ؟ شه مرد ايرانى گفت : امكان دارد كه شب رنگ عيار رفته است كه خورشيد شاه را با سى هزار مرد پيشتر از ملك داراب بيارد و بمدد ما برساند . بهمن زرين‌قبا گفت : بارى امشب به هيچ نوع خواب نمىبايد كرد و سلاح از تن نمىبايد كند و آن شب همه شب از آن هر دو سپاه مردان كار راستى حرب مىكردند و فزع و جزع آن دو سپاه بر فلك ميرفت تا آن شب تيره به آخر آمد و هنگام طلوع آفتاب شد ، عالم فتنه و آشوب از سر گرفت ، بيت :\r\n چو خورشيد برزد سر از برج شير * سهيل اندر آورد شب را به زير\r\nتو گفتى كه طشتى ز ياقوت زرد * نهادند بر گنبد لاجورد\r\nدم ناى رويين ز هر سو بخاست * تو گفتى كه آن روز روز قضاست\r\nهر آنكس كه بودند مردان جنگ * به جوش آمدند همچو جنگى پلنگ\r\nسلح پوش گشتند پير و جوان * خروش سپه رفت تا آسمان \r\n\r\n","description":"","footnote":"","page_name":" 281 ","page_number":297},
  {"content":"\r\n\r\nبهمن زرين‌قبا غرق سلاح شد و لشكر بيكبارگى سوار شدند و رو بمصافگاه نهادند . از يك طرف لشكر ايران با پنجاه هزار سوار صف برآراستند و از جانب ديگر يمنيان صد هزار سوار راست كردند و قلب و جناح آراسته كردند . اول كسى كه آهنگ ميدان كرد سيامك سيه قبا بود ، بر مركب ابلق سوار شده ، به بر گستوان خاقانى آراسته و عيبهء سياه رنگ در بر كرده ، كلاه خود چهار پهلو بر سر نهاده و سپرى ابريشمين در قفا انداخته ، و كمان خوارزمى بر سر چنگ گرفته و جعبهء پر تير خدنگ در ميان بسته ، با آيين مبارزان در ميدان درآمد و لعبى چند بنمود و سرا پاى ميدان طوف ميكرد و آواز برآورد چنانك جملهء آن سپاه بشنيدند . گفت : اى مردمان ! بدانيد كه من بنده و چاكر ملك داراب بن ملك بهمنم ، مرا نام سيامك سيه قباست ، بياييد در ميدان و هنر مردان ببينيد . شاه اسد پرسيد كه اين چه كس است ؟ هلال عيار گفت : اين را سيامك سيه قبا ميگويند . دىروز ، پيش از آمدن تو ، ده مبارز را در خاك انداخت ؛ امروز نيز در ميدان آمده است . شاه اسد رو در سپاه خود كرد و گفت : يك مبارز در ميدان رويد و اين ايرانى را بسته به خدمت من بياريد . يكى از جوانان سپاه يمن روى در مصاف‌گاه كرد و مهميز تيز بر آبگاه مركب زد . مركبى چون كوه‌پاره‌يى بر نشسته در ميدان جهانيد ، و از گرد راه چون رسيد دست به تيغ كرد و بر سيامك سيه قبا حمله كرد ، سيامك سپر در سر كشيد و حملهء او را رد كرد . چون نوبت به سيامك رسيد او نيز تيغى چون الماس بر كشيد و نعره برو زد كه تيغ زدن نمىدانى ، بياموز ! اين بگفت و آنگاه مركب برانگيخت و در ركاب راست بايستاد و دست برآورد . چون مركب به دو رسيد او سپر در سر كشيد . سيامك تيغ بر سرش زد ، چنانك سپر در دست يمنى بدونيم شد سر يلمان تيغ بر ميل كلاه خود رسيد ببريد ، از فرق تا حلق درهم ديگر بشكافت .\r\nيمنى از پاى در افتاد و مركبش را بگرفت و بسوى سپاه ايران فرستاد . غلامان سيامك در ميدان درآمدند و سلاح از تنش « 1 » بركندند . شاه اسد چون چنان ديد متحير بماند\r\n\r\n\r\n","description":"","footnote":"\r\n( 1 ) - يعنى از تن پهلوان يمنى\r\n","page_name":" 282 ","page_number":298},
  {"content":"\r\n\r\nو گفت : اين ايرانى عجب دست و ضربى دارد ! يكى ديگر عزم ميدان كرد ، هم بدست سيامك كشته شد . تا هفت پهلوان از پهلوانان يمن كشته شدند . اهل يمن از سيامك بترسيدند ، ديگر كسى را ياراى آن نبود كه در ميدان سيامك روند . چند نوبت شاه اسد گفت : اى جوانمردان ! امروز روز جوانمردى و پهلوانيست ، مردانه باشيد و جواب اين يك سوار بگوييد ! كسى در ميدان نرفت . هلال عيار گفت : اى شاه‌زاده ! كار آسانرا چرا بر خود دشوار ميكنيد ؟ شاه اسد گفت : آن‌چه كارست ؟ گفت : بيكبارگى حمله كنيد و دمار ازينان برآريد . گفت : باللّه كه راست ميگويد « 1 » شاه اسد بفرمود تا علم شاهى را در حركت آوردند ، آن دو لشكر چون دو درياى تيغ و تبر بر يكديگر زدند و طبل و كوس حربى فرو كوفتند . غوغا از هر دو سپاه برآمد و جنگ مغلوبه گرم شد . هرچند كه ايرانيان مردان كارديده و جوانان كار آزموده بودند ، اما چون يمنيان غلبه داشتند و اسباب حرب زيادت‌تر ، و طايف و يمن در پشت ، نزديك آن بود كه در كار ايرانيان عاجز شوند . اما به مردى بايستادند و تا شب جنگ كردند و از هر دو جانب بسيارى بقتل آمدند . بهمن زرين‌قبا چون دانست كه كار ايرانيان دشوار خواهد شد ، با خود گفت كه گريختن هيچ ناموس نيست مگر پشت بر كوه آوريم ، كه كسى از قفاى ما در نمىتواند آمدن . ما بر بالاى كوه رويم و هر چون‌كه باشد بسر بريم تا ما را نيز مددى برسد . اين مشورت با امراى ايران كرد ، جمله گفتند كه مصلحت درين است و چنين مىبايد كردن . پس روى بدان كوه آوردند . اول بفرمود تا خيمه و خرگاه و اردو بازار و هرچه در بنه داشتند در آن كوه بردند و در بن كمرهاى سخت جا گرفتند . بعد از آن نيز لشكر عزم بالا كردند لشكر يمن در عقب ايرانيان تا دامن كوه آمدند . لشكر ايران بر بالا رفتند ، يمنيان باز گرديدند و طبل آسايش بزدند و فرود آمدند . شاه اسد گفت كه ايرانيان قومى سخت خيره‌اند . نمىخواهند كه بگريزند ، بر كوه رفتند ! هلال عيار گفت : ايشان را بر سر اين كوه بقايى نخواهد بود ، از آن جهت كه درين كوه نه آبست و نه علف ، و آدمىزاد را از آب و طعام\r\n\r\n\r\n","description":"","footnote":"\r\n( 1 ) - در اصل : ميگوييد\r\n","page_name":" 283 ","page_number":299},
  {"content":"\r\n\r\nناگزيرست . فردا كه روز روشن شود ، لشكر ما ازيشان دمار برآرند . چون هنگام شب در رسيد و عالم تاريكى گرفت ، جهان چادر قيرگون در سر كشيد ، بيت :\r\n شب چو منجوق بر كشيد بلند * طاس خورشيد را دريد پرند\r\nچون برافشاند شب به نسبت شاه * بر حرير سفيد مشك سياه\r\nشب چو عنبر فشاند بر كافور * گشت مردم ز راه مردم دور \r\nآن شب نيز بهر نوعى كه بود در آن كوه بسر بردند تا وقت طلوع صبح بهمن زرين قبا از خيمه بيرون آمد و امراى ايران جمله جمع شدند . گفتند امروز با يمنيان چون كنيم ؟ و حرب چگونه سازيم ؟ شيرافگن ايرانى مردى كهنه بود و حرب بسيار ديده بود . گفت : مردمان ما را مصلحت در آنست كه امروز ازين كوه به زير نرويم . اگر ايشان قصد بالا كنند ، ازينجا كه هستيم بضرب تير نگذاريم كه بالا توانند آمدن ، باشد كه شب رنگ عيار كه بطلب لشكر رفته است ، بما پيوندد . با يكديگر يار شويم و جواب ايشان بگوييم . بهمن زرين‌قبا گفت : اگر شبرنگ نيايد و لشكر نرسد چه سازيم ؟ شيرافگن گفت : درين كوه علف نيست ، نتوان بودن ، ما را به زير بايد رفتن و برين قوم يك حملهء محكم كردن ، اگر برديم نيك و اگر نه راه مكه در پيش گيريم و برويم . بهمن گفت همچنين است غير از اين چاره‌يى نيست . حكم كرد كه از لشكر كسى به زير نرود و اگر كسى قصد شما كند بضرب سنگ و تير از بالاى كوه حرب كنيد .\r\nاما راويان اخبار چنين روايت ميكنند كه از آن طرف شاه اسد و شاه هزبر و قبيل و قابل و عرعر و سهيل و تميم و تمامه حكم كردند تا طبل حربى فرو كوفتند و لشكر يمن سوار شدند و روى بمصاف‌گاه نهادند . ايرانيان نيز از بالاى كوه طبل جنگ فرو كوفتند و لشكر يمن تا پاى كوه آمدند . ايرانيان از كوه به زير نيامدند .\r\nشاه اسد را خبر كردند كه لشكر ايرانيان از كوه به زير نمىآيند . هلال عيار گفت :\r\nترسيده‌اند و از سر كوه جنگ خواهند كرد . شاه اسد گفت : شما عزم بالا كنيد و جمله را\r\n\r\n","description":"","footnote":"","page_name":" 284 ","page_number":300},
  {"content":"\r\n\r\nدست بسته به زير آريد . لشكر يمن عزم بالا كردند . ايرانيان از بالاى كوه و از بن كمر سنگها تير باران كردند و بر يمنيان سنگهاى گران مىانداختند و مرد و مركب مىغلطانيدند ، هيچكس را ياراى آن نبود كه بالا تواند رفتن ، بسيارى از لشكر يمن بقتل آمدند و يكى را از لشكر ايران نتوانستند گرفتن يا كشتن ، عاجز شدند .\r\nشاه اسد و شاه هزبر را اعلام كردند كه هيچكس را ياراى آن نيست كه بر بالاى كوه تواند رفتن از ضرب تير و زخم سنگ كه از بالا مىاندازند . شاه اسد گفت :\r\nهلال عيار را طلب داريد كه بنگريم چه تدبير مىسازد . هلال عيار گفت : ما كار آسان را بر خود چرا دشوار مىسازيم ؟ شاه اسد گفت : چگونه ؟ هلال گفت : من چند نوبت برين كوه رفته‌ام ، هيچ آب و علف نيست و ايرانيان پنجاه هزار سوارند ، ايشانرا آب و طعام مىبايد و مركب ايشانرا آب و علف . اكنون چاره آنست كه امروز نيز صبر كنيم و اين كوه را حصار كنيم و تورها بسازيم و فردا به آسانى بالا رويم و جمله را بسته به خدمت شاه بياريم . شاه اسد گفت : نيك ميگويى ، امروز آفتاب گرم بريشان بتابد و هيچ آب نيابند كه بخورند ، بيشتر آنست كه هلاك شوند . پس شاه اسد و شاه هزبر فرود آمدند و به كار راستى تورها مشغول گشتند كه فردا كار ايرانيان تمام كنند . لشكر ايران چون خبردار شدند كه يمنيان باز گشتند ، ايمن شدند . آفتاب بغايت گرم بود و آن كوه كوهى سياه و بىبهره بود و هيچ آب در آن كوه نبود .\r\nلشكر ايران بغايت تشنه شدند و مركبان بىآب بودند چندانك در آن درها آب طلب كردند نيافتند و عاجز شدند و از حيات خود طمع بريدند . گفتند اگر سه روز ما را درين كوه بايد بود يكى زنده نخواهيم ماند ، جمله از تشنگى و گرسنگى بخواهيم مردن .\r\nاما راويان اخبار و گزارندگان سخن چنين روايت ميكنند كه چون شب رنگ عيار از پيش بهمن زرين‌قبا عزم مكه كرد ، چون به مكه رسيد روان بگذشت و قدم در بريهء عرب نهاد . در ميان بر خورشيد شاه را ديد ، با چند سر پهلوان و سى هزار\r\n\r\n","description":"","footnote":"","page_name":" 285 ","page_number":301},
  {"content":"\r\n\r\nسوار كه مىآمدند . شب رنگ عيار پيش رفت و در پيش خورشيد شاه خدمت كرد و هر احوالى كه بود شرح داد و گفت : شما را زود بمدد سپاه ايران مىبايد رسيد كه احوال ايشان بغايت نامضبوط گداشته‌ام كه ايشانرا از عقب شاه اسد با هفتاد هزار سوار گرفته است و از پيش شاه هزبر با سى هزار مرد درآمده ، مبادا كه شكستى بريشان آيد . اول ما را قاصدى بشاه داراب مىبايد فرستادن و او را ازين احوال خبر مىبايد دادن و ما را زود مىبايد رفتن . پس نامه‌يى نوشتند بجانب ملك داراب و بدست سياوش نقاش دادند تا باز گردد و ملك داراب را بمدد برساند و لشكر عزم مكه كردند . منزل به منزل قطع ميكردند تا به مكه رسيدند و از آنجا رو بطايف كردند و نزديك آن جنگ‌گاه « 1 » رسيدند . شب رنگ گفت : ما فردا على الصباح بديشان خواهيم رسيدن .\r\nآن جا مرغزارى بود ، آن شب آنجا بسر بردند ، روز ديگر عزم راه كردند ، چون آفتاب سر از دريچهء خاور برزد لشكر يمن در خروش آمدند ، شاه اسد و شاه هزبر سوار شدند و لشكر يمن غرق پولاد گشتند و تورها را پيادگان پيش بردند و سواران در عقب مىآمدند تا بپاى كوه رسيدند و عزم بالا كردند و لشكر دو روز و دو شب بود كه نه ايشان و نه مركب ايشان آب و طعام نخورده بودند ، و بغايت بىطاقت شده بودند . خبردار شدند كه يمنيان عزم جنگ دارند جمله طمع از جان خود بريدند . بهمن زرين‌قبا نعره زد كه اى جوانمردان ! يك امروز ديگر جنگ كنيد كه اميد داريم كه از جانب عراق ما را مددى برسد . ايرانيان از بالا سنگ به زير مىانداختند و روى بحرب آوردند و طبل حربى فرو كوفتند . غوغا از زير و بالا برآمد . پهلوانان يمن جمله پياده شدند و روى بر كوه كردند ، تورها در پيش مىبردند و پهلوانان در عقب مىآمدند ، ايرانيان چون چنان ديدند جمله نوميد شدند و بهمن زرين‌قبا را چشم بر راه مكه بود .\r\nراوى اين داستان چنين روايت مىكند كه ايرانيان در حالت نوميدى [ بودند 
  ]\r\n\r\n\r\n","description":"","footnote":"\r\n( 1 ) - در اصل جنگاه\r\n","page_name":" 286 ","page_number":302},
  {"content":"\r\n\r\nكه از ناگاه به امر إله گردى عظيم برآمد سياه ، از جانب مكه ، چنانك عالم سياه و تاريك شد . بهمن زرين‌قبا نعره برآورد كه : اللّه اكبر ! اى ايرانيان بشارت باد شما را كه اينك از راه مكه گرد برآمد ، نشان لشكرست كه بمدد ما مىآيند ، حاضر باشيد ! ايشان درين سخن بودند كه گرد از يكديگر بشكافت و از دل گرد چهل علم نشانهء چهل هزار مرد پيدا شد جمله شير پيكر ، و پيش پيش علم شيرى مىآمد خورشيد پيكر . بهمن زرين‌قبا گفت : اين خورشيد شاهست كه در رسيد . كوس حربى ميزدند و ناى برنجين و سفيد مهره و كرناى « 1 » و صنج رومى مىنواختند . بهمن زرين‌قبا شادى كرد . چون خورشيد شاه رسيد و شب رنگ عيار در ركابش مىدويد ، فى الحال كه رسيدند نگاه كردند كوهى عظيم بلند و سياه ديدند و خلقى فراوان بر آن كوه و جمعى گرد كوه برآمده ، و غوغا و آشوب برآمده ، و طايفه‌يى حرب ميكردند .\r\nخورشيد شاه از شب رنگ پرسيد كه اين چه حالتست ؟ شب رنگ عيار قدم پيش نهاد و بر كنار لشكر آمد و پرسيد كه چه بوده است و اين چه غوغاست ؟ آن كس گفت كه اين لشكر يمن است و شاه اسد با لشكر صد هزار سوار ، كه لشكر ايرانرا شكسته‌اند .\r\nايشان پناه بر آن كوه برده‌اند و چند روزست كه برين كوه برآمده‌اند و نه آب خورده‌اند و نه نان ! وقت آنست كه ايشان را خسته و بسته بگيرند . شب رنگ عيار چون ازين احوال خبر يافت باز گرديد و خورشيد شاه را اعلام كرد . خورشيد شاه گفت چه بايد كردن ؟\r\nشب رنگ گفت : بىتعلل حمله كنيد . خورشيد شاه و طهمور [ ث 
  ] و قهار و قهرمه را گفت :\r\nحمله كنيد ! با چهل هزار سوار بيكبار حمله كردند و دست بقبضهء تيغ بردند و از قفاى لشكر يمن درآمدند و نعره زدند و گفتند : اى نابكاران ! پاى داريد كه آمدند غلامان ملك داراب تا دمار از شما برآرند ! اين بگفتند و تيغ دريشان نهادند و ازيشان بقتل مىآوردند . غوغا از قفاى لشكر يمن برآمد ، در حال شاه اسد و شاه هزبر را خبر كردند كه از قفاى لشكر ما سپاهى عظيم رسيدند و بر لشكر ما زدند . شاه اسد\r\n\r\n\r\n","description":"","footnote":"\r\n( 1 ) - در صل : « و كرناى و سفيد مهره » كه كلمه اخير مكرر است\r\n","page_name":" 287 ","page_number":303},
  {"content":"\r\n\r\nگفت : هيچ معلوم داريد كه چه كسانند ؟ گفتند بلى ايرانيانند . شاه اسد حكم كرد كه از جنگ كوه باز گردند و رو بلشكرگاه خورشيد شاه نهادند و جنگ پيوسته شد .\r\nشب رنگ عيار در كوه رفت و در پيش بهمن زرين‌قبا خدمت كرد و گفت : اى خداوند ، خورشيد شاه با چهار سر امير ايرانى ، با چهل هزار سوار رسيدند و اينك در حرب‌اند .\r\nبهمن زرين‌قبا با فرخان همدانى گفت : يارانرا خبر كن كه ياران بمدد ما رسيدند ما نيز از كوه به زير رويم كه يمنيان غلبه‌اند . بهمن زرين‌قبا بافر خان همدانى و عبد الخالق ايرانى و شيرافگن و قارن جهانسوز و شه مرد و طهماس « 1 » سوار شدند ، و پنجاه هزار سوار از بالاى كوه به زير آمدند و تيغ بر كشيدند و بر يمنيان زدند و طبل جنگ فرو كوفتند و تيغ در آن قوم نهادند و جنگ پيوسته شد و حربى عظيم مغلوبه پيدا شد . سر و دست و پا همچو برگ ميريختند . امراى ايران بسيارى از يمنيان هلاك كردند ، بيت :\r\n فغانى برآمد زهر دو سپاه * فتادند درهم در آن جايگاه\r\nجوانان ايران در آن رزمگاه * چو بهمن چو شيرافگن كينه خواه\r\nچو خورشيد شاه آن جوان دلير * كه بستد بشمشير دل از نره شير « 2 » \r\nو حرب بىمحابا بكردند ، تا عاقبت كار بر يمنيان سخت گرديد و دولت ايرانيان بر آسمان رسيد ، شكست بر لشكر يمن درافتاد ؛ اما شب نزديك رسيده بود هلال عيار گفت تا طبل آسايش بزدند و لشكر يمن باز گشتند و لشكر ايران نيز باز گشتند . بهمن زرين‌قبا درآمد و خورشيد شاه را در كنار بگرفت و ياران و پهلوانان ايران يكديگر را در كنار گرفتند و باز گشتند و خيمه و خرگاه امراى ايران بزدند و فرود آمدند و در بارگاه درآمدند و بر سر كرسيهاى زرين و سيمين قرار گرفتند و هر حكايتى كه رفته بود باز گفتند و خداى را جل و علا شكر گفتند . خورشيد شاه گفت كه ملك داراب نيز قدم در بريه نهاده است ما را نوعى مىبايد كردن كه اين لشكر را بشكنيم\r\n\r\n\r\n","description":"","footnote":"\r\n( 1 ) - يعنى طهماسب\r\n( 2 ) - شعر از صاحب داستان يا داستان اصلى منظوم داراب نامه است\r\n","page_name":" 288 ","page_number":304},
  {"content":"\r\n\r\nتا ناموس ما قايم شود . فردا كمر جنگ نيك در ميان بنديد تا باشد كه كار اين سپاه به آخر رسانيم . پس شيرافگن را باشه مرد و بيست هزار مرد بطلايه فرستادند .\r\nاز آن جانب شاه اسد و شاه هزبر با امراى يمن فرود آمدند و در خيمه رفتند و قرار گرفتند . شاه اسد رو در هلال عيار كرد و گفت : چه مصلحت مىانديشى ، با ايرانيان چگونه كنيم ؟ هلال عيار گفت كه امروز وقت آن بود كه شكست بر ما افتد ، حاليا طلايه بيرون فرستيد تا ما درين باب انديشه‌يى بكنيم . پس عرعر يمنى را با سهيل يمنى با بيست هزار مرد بطلايه بيرون فرستادند . هلال عيار گفت : اگر شما فردا جنگ خواهيد كردن يقين كه شكست ما را خواهد بودن و ناموس ما بر باد خواهد شد و اين معنى بغايت بد حالتيست كه هنوز ملك داراب نيامده است و شاه سرور نرسيده است .\r\nمن چنان در كار مىبينم كه كار بجايى خواهد رسيد كه اين دو تخت ملك داراب و ملك سرور برابر يكديگر خواهند ايستادن و بسيار جنگها واقع خواهد شد .\r\nنمىدانم كه عاقبت اين كار بچه خواهد انجاميدن ! حاليا مصلحت در آن مىبينم كه ما جنگ را در تعلل اندازيم و توقف كنيم تا من بروم و يك بار ديگر شاه سرور را خبر كنم باشد كه لشكر ديگر بمدد شما بياورم اما تا آمدن من شما حرب مكنيد ، و آن شب بسر بردند . روز ديگر كه آفتاب عالم تاب جهان را بنور خود منور و مزين كرد خورشيد شاه منتظر بود تا كى آواز طبل جنگ برآيد . حاجبان درآمدند و خبر كردند كه از طرف لشكر يمن چند كس آمده‌اند و بار مىطلبند . خورشيد شاه گفت :\r\nدرآريد تا بنگريم كه چه قوم‌اند . چون پرده برانداختند دو جوان ماه روى بلند بالا درآمدند و خدمت كردند و ثنا گفتند يكى را نام عرعر بود و ديگرى را نام سهيل گفتندى . چون درآمدند بيست كرسى زرين و سيمين ديدند نهاده و امراى ايران زمين چون خورشيد شاه و بهمن زرين‌قبا و قارن جهانسوز و طهماسب و طهمور [ ث 
  ] و قهار و قهرمه و عبد الخالق و شه مرد و شيرافگن و فرخان همدانى و سيامك سيه قبا و ديگر جوانان قرار گرفته بودند . خورشيد شاه پرسيد كه بنگريد كه چه كسانند\r\n\r\n","description":"","footnote":"","page_name":" 289 ","page_number":305},
  {"content":"\r\n\r\nو چه ميگويند و بچه مهم آمده‌اند ! عرعر يمنى زبان بر گشود و گفت : شاه اسد ميگويد كه ميان ما و شما اين حرب از بهر چيست ؟ چون شما در ملك ما درآمديد ما را واجب شد با شما حرب كردن تا كار بجايى رسيد كه ميان ما بسيار كس بقتل آمدند و درين صحرا گند فرو پيچيده است و مجال جنگ كردن نيست . چندانى ما را مهلت دهيد كه اين كشتگان را در خاك كنيم بعد از آن بحرب مشغول شويم تا خداى تعالى فرصت بكه دهد . خورشيد شاه رو به بهمن زرين‌قبا كرد و گفت : دشمن امان ميخواهد ما نيز امان بدهيم و چند روزى لشكر ما نيز آسوده شوند . گفتند روا باشد . دو خلعت درآوردند و عرعر و سهيل را در پوشانيدند . پس عرعر و سهيل باز گشتند و آنچه ديده بودند و شنيده عرض كردند . پس هلال گفت : من رفتم و شاه سرور را خبردار گردانم و لشكرى ديگر آسوده بياورم . اين بگفت و همان دم بسوى يمن روانه شد . اما بهمن زرين‌قبا حكم كرد تا نقيبان سپاه در ميدان روند و كشتگان ايرانى را در خاك كنند و ايشان نيز همچنين كردند و برين قصه چند روز برآمد .\r\nاما راوى اخبار و گزارندهء داستان چنين روايت مىكند كه از آن طرف چون هلال عيار بجانب يمن روانه شد ، چون بيمن رسيد شاه سرور يك منزل از شهر بيرون آمده بود كه هلال عيار بر در ايوان شاه سرور رسيد . حاجبان خبر كردند كه هلال عيار بر در بارگاه بار ميطلبد . شاه سرور گفت : درآريد . هلال را درآوردند .\r\nخدمت كرد و شرايط دعا بجاى آورد . شاه سرور از احوال فرزندان و لشكر سؤال كرد . هلال عيار گفت شاه اسد و شاه هزبر با ايرانيان چند نوبت جنگ كردند .\r\nاول بر ايرانيان غالب شدند و ايشان را در فلان كوه كردند ، كه ناگاه از جانب ايران لشكرى بمدد رسيدند ، خورشيد شاه نام اميرى با چهل هزار سوار ، و بر لشكر ما زدند و ايشان نيز از كوه به زير آمدند و جنگى عظيم واقع شد و بسيارى از طرفين كشته شدند . وقت آن بود كه شكست بر ما آيد كه طبل باز گشتن زديم و لشكر از هم باز گشتند و ما جنگ را در توقف انداختيم تا اين بنده به حضرت شاه رجوع\r\n\r\n","description":"","footnote":"","page_name":" 290 ","page_number":306},
  {"content":"\r\n\r\nكردم تا حكم خداوند چگونه مىشود كه ايرانيان غالب شده‌اند . شاه سرور رو بطيفور وزير كرد و گفت : درين باب چه انديشه ميكنى ؟ طيفور گفت : چندانك داراب نيامده است رفتن ما مصلحت نيست اما لشكرى چند بفرستيم تا مدد شاه‌زادگان باشد ، تا ببينيم كه كار بكجا مىانجامد . پس شاه سرور حكم فرمود كه شاه غضنفر پسر شاه سرور با بيست هزار سوار روانه شود و برادران را مدد كند و نگدارد كه ايرانيان غالب شوند . پس آن روز كار راستى لشكر كردند ، روز ديگر شاه غضنفر و هلال عيار عزم راه كردند .\r\nاما مؤلف اخبار چنين روايت مىكند كه چون هلال عيار برفت بجانب يمن ، بطلب لشكر ، ازين طرف خورشيد شاه با بهمن زرين‌قبا و امراى ايران بعيش نشستند و چند روز برين بگدشت ، شبرنگ عيار با خود گفت امشب بلشكرگاه يمنيان بروم و خبرى باز دانم . پس صورت خود مبدل كرد و از طلايه بگدشت و در ميان لشكر يمن درآمد و از هر طرف مىگرديد تا بر در بارگاه شاه اسد رسيد . سرهنگان غلبه ايستاده بودند و باهم سخنها ميگفتند . شب رنگ عيار در ميان درآمد سرهنگى با سرهنگى ديگر ميگفت كه هيچ از هلال عيار خبرى نيامد ؟ آن ديگر گفت :\r\nچند روزست كه رفته است تا از پيش ملك سرور لشكر بيارد تا جواب ايرانيان بگويد . شب رنگ چون اين خبر معلوم كرد در حال باز گرديد ، وقت صبحدم بود كه بلشكرگاه ايرانيان رسيد . پيش امرا و خورشيد شاه رفت و گفت : امشب بلشكرگاه يمنيان رفته بودم تا احوال باز دانم ، تحقيق كردم كه هلال عيار بيمن رفته است بطلب لشكر تا ايشان را مدد كند . اكنون ما را غافل بودن مصلحت نيست ، فردا يمنيان غلبه شوند كار بر ما دشوار خواهد شد و سپاه ما هنوز دورست و ملك داراب از ما خبرى ندارد . خورشيد شاه و بهمن زرين‌قبا و امراى ايران چون از حيل يمنيان واقف شدند ، در حال امراى ديگر را جمع كردند و احوال با ايشان بگفتند .\r\nشب رنگ گفت كه مصلحت در آنست كه هم امروز كه آفتاب طلوع كند كوس حربى\r\n\r\n","description":"","footnote":"","page_name":" 291 ","page_number":307},
  {"content":"\r\n\r\nفرو كوبيد و عزم جنگ ايشان كنيد ، تا ايشانرا نيز ناچار شود حربى عظيم پيش گيرند ، باشد كه اين سپاه را تا آمدن مدد توانيد شكستن تا ما را قوتى تمام پيدا شود و ايشان ضعيف شوند . گفتند چنين مىبايد كردن ؛ پس در ساعت به كار راستى حرب مشغول شدند . همين‌كه آفتاب جهانتاب از دريچهء خاور سر بر زد ، مركبانرا در بر گستوان كشيدند و جوانان غرق سلاح شدند و جاسوسان لشكر يمن در لشكر ايران بودند ، چون واقف شدند كه لشكر ايران عزم جنگ دارند در حال رفتند و شاه اسد و شاه هزبر را اعلام كردند . شاه اسد ازين معنى بغايت ملول خاطر شد و فرمود تا امراى يمن جمله جمع شدند . شاه اسد با امرا گفت كه ايرانيان از حيلت ما خبردار شده‌اند اكنون عزيمت جنگ دارند ، تدبير اين چه ميكنيم ؟ اگر امان خواهيم بعجز خود گواهى داده باشيم . شاه هزبر گفت كه ناموس پدر ما ملك سرور نباشد ، ما نيز كمر كين بر ميان بنديم و تا جان داريم روى ازيشان نگردانيم ، مصراع : تا خود بچه زايد اين شب آبستن . پس كار راستى جنگ كردند . چون آفتاب طلوع كرد كار هر دو سپاه تمام شده بود ، بيت :\r\n دگر روز كين ساقى صبح خيز * ز مى كرد بر خاك ياقوت ريز\r\nدو لشكر چو درياى آتش دمان * گشادند باز از كمينها كمان\r\nدگر باره در كار زار آمدند * بشير افگنى در شكار آمدند \r\nآواز كوس حربى از هر دو لشكر برآمد ، طبل فرو كوفتند . جوانان يمن و ايرانيان بر مركبان تازى و جهنده و تيز تك بر نشستند ، و در رزمگاه بجولان درآمدند . علمهاى زرد و بنفش و سفيد رنگارنگ در جولان درآمدند و زمين از نيزه نيستان شده ، نقيبان هر دو لشكر نقابت كردند و صفهاى دلاورانرا راست كردند . از جانب ايرانيان خورشيد شاه و بهمن زرين‌قبا در قلب بايستادند . باد در ميدان زد و خاشاك و خاك را از ميدان پاك گردانيد . اول كسى كه عزم ميدان كرد سوارى بود بر مركب تازى نژاد سوار شده\r\n\r\n","description":"","footnote":"","page_name":" 292 ","page_number":308},
  {"content":"\r\n\r\nو بر گستوانى از آيينهء چينى بر پشت مركب انداخته ، و خفتانى سبز در بر كرده ، و كلاه خودى چهار پهلو بر سر نهاده و زر اندود كرده ، و نقابى در پيش روى گداشته ، و تيغى مانند قطرهء آب حمايل كرده ، و سپر گيلى در قفا انداخته ، و كمر مرصع بر ميان بسته ، و كمان خوارزمى با جعبهء تير خدنگ بر ميان بسته ، و كمند ابريشمين از فتراك مركب در آويخته ، و يك گرز گران در قرپوس زين انداخته ، ساقين و ساعدين بر خود راست كرده ، به آيين مبارزان در ميدان درآمد و طريد كرد و جولان نمود و كلاه خود از سر برداشت و در پيش زين كوههء مركب نهاد و نعره زد چنانك هر دو سپاه آواز او بشنيدند ، كه هركه مرا داند داند و هركه نداند بداند منم بنده و خدمتكار ملك داراب و چاكر شاه‌زاده فيروز شاه ، سيامك سيه قبا بنام ، و خدمتكار امراى ايرانم . اى جماعت يمنيان بياييد ، در ميدان من كه با شما كارى كنم كه از آن در عالم يادگارى كنم ! اين بگفت و كلاه خود بر سر نهاد و سراپاى ميدان بگرديد و مبارز طلب كرد . شاه اسد گفت : اين چه كس است كه بدين آيين و دليرى در ميدان آمده است ؟ جاسوسان گفتند اين سيامك سيه قباست ، مردى بغايت دلير و شجاعست . شاه اسد بانگ بر لشكر خود زد كه يكى در ميدان رويد و اين ايرانى را بسته در پيش من بياريد . يكى در آن نزديكى ايستاده بود ، حميرا « 1 » نام داشت ، مردى شجاع و پهلوان بود ، كار ديده و نبرد آزموده ، بر مركب سيه قيطاسى سوار شده ، و خود را بسلاح آراسته . اسب در ميدان جهانيد و سرا پاى ميدان بگرديد و سر راه بر سيامك بگرفت و گفت : اى ايرانى ، تو پندارى كه در ملك عرب مرد نيست كه جواب تو تواند داد ؟ اكنون بگرد تا بگرديم ! اين بگفت و نيزهء محكم در دست داشت ، بر سيامك حمله كرد . سيامك نيز نيزه در نيزهء حميرا انداخت .\r\nچندانى باهم بكوشيدند كه هر دو لشكر متحير بماندند تا عاقبت سيامك دلاور طعن نيزه بزد بر كمرگاه حميرا و از صدر زين او را در خاك تيره انداخت و مركب درو\r\n\r\n\r\n","description":"","footnote":"\r\n( 1 ) - حميرا نام و يا صفت زنانست و معلوم نيست چرا در اينجا به كار رفت .\r\n","page_name":" 293 ","page_number":309},
  {"content":"\r\n\r\nجهانيد ، تا حميرا بر خود حركت كردن ، بضرب تيغ سرش را بينداخت . پس از پشت مركب دست دراز كرد و سر حميرا را در ربود و در قلب سپاه دشمن پرتاب كرد و گفت : اگر در ميان شما مردى هست بگوييد تا در ميدان من درآيد تا يكديگر را بيازماييم . شاه اسد چون آن بديد و آن سخن بشنيد بتنديد و گفت : كار ما بجايى رسيده است كه ايرانيان بر ما طعنه ميزنند ! يكى برويد و سر اين ايرانى در پيش من بياريد ! هركه سر اين ايرانى را در پيش من بيارد هرچه خواهد بدهم و سر او را از افلاك بگذرانم . يكى ديگر عزم ميدان كرد و مىآمد و دشنام ميداد .\r\nسيامك يك خدنگى بنام او در كمان پيوست و در آمدن چنانش بر دهان زد كه از قفايش پران بدر پريد . يمنى در خاك غلطيد . شاه اسد معلوم نكرد كه او را چه واقع شده ، پرسيد كه اين مرد را چه رسيد ؟ گفتند كه تير خورد و از مركب در افتاد . شاه اسد در غضب رفت و گفت : كار ما بمرتبه‌يى رسيده است كه نمىگدارند كه مرد در ميدان برسد ! مردى مردانه‌يى در ميدان رويد و اين سوار را از پا درآريد . يكى ديگر عزم ميدان كرد ، سپر پولاد در سر كشيد كه اگر تير بيندازد بسپر رد كند . سيامك خدنگى ديگر در كمان پيوست و بر آن يمنى انداخت . تير بر قبهء سپر آمد و چون سوزن از حرير بگدشت و بر سينه‌اش آمد و از پشت سوار بدر رفت . سوار از پشت مركب در خاك افتاد . شاه اسد آن حال بديد ، آه از جانش برآمد و گفت : واى بر ما و بر سپاه ما كه ما با اين صد هزار مرد يكى را جواب نمىتوانيم گفت ! راوى داستان گويد كه سيامك سيه قبا نعره زد كه اى دليران يمن ! با لشكر صد هزار مرد يكى در ميان شما نيست كه دو حملهء مرا جواب گويد ؟ شما با اين دليرى و مردى برابر ما آمده‌ايد و دعوى شجاعت ميكنيد ؟ شاه اسد گفت : اى شيره مردان ! مىشنويد كه اين ايرانى چه ميگويد ؟ يك مرد مردانه در ميدان رويد و جواب اين ايرانى بگوييد . آخر غيرتى پيش آريد ! هرچند كه گفت هيچكس را ياراى آن نبود كه در ميدان تواند رفتن . هرچند كه گفت فايده‌يى نداد . چون كار از حد در گدشت شاه\r\n\r\n","description":"","footnote":"","page_name":" 294 ","page_number":310},
  {"content":"\r\n\r\nهزبر برادر كوچك شاه اسد به آيين شاهان خفتانى در بر كرده ، و جوشنى زر اندوده پوشيده ، و كلاه خودى عادى بر سر نهاده ، و عصابهء شاهى بر كلاه خود نهاده ، ساعدين و ساقين بسته ، كمندى ابريشمين از فتراك در آويخته ، گرزى از زر سرخ در قرپوس زين در انداخته ، و دو شمشير از دو جانب حمايل كرده ، و سپرى از پولاد در پس پشت در انداخته ، نيزهء پولاد زر اندود سنان زهر آلود بر دست گرفته ، بر مركبى خنگ كوتاه لنگ ، چون يك پاره كوه بر نشسته ، و زين و لجام مرصع بر مركب راست كرده ، و جلى از اطلس بر مركب مرتب كرده ، چنان كه در جملهء اهل يمن مثل آن مركب كسى را نبود ، بيت :\r\n پرى را مىگرفت از گرم خيزى * به چشم ديو در ميشد به تيزى \r\nشاه هزبر بدين آيين بعظمت هرچه تمامتر آهنگ ميدان كرد . سيامك چون نظر بر شاه هزبر انداخت و آن اسب و سلاح بديد ، دانست كه شاه‌زاده است .\r\nچندان تأمل « 1 » كرد كه شاه‌زاده در ميدان آمد و در مقابلهء سيامك در رسيد و يكى نعرهء سهمناك بر سيامك زد و گفت : تو كيستى كه اين همه لاف مردى و پهلوانى و دعوى ميكنى ؟ اما حق به طرف تست كه هرگز مشت كسان نخورده‌اى كه گفته‌اند ، شعر :\r\n هر كه مشت كسان نخورده بود * تكيه بر مشت خويش كرده بود \r\nتا چند دم از مبارزت زنى ! اكنون حريف تو آمد . آمده‌ام تا خون جوانان يمن از تو بخواهم . سيامك چون اين سخنها بشنيد گفت : اى شاه‌زاده ! نشنيده‌اى كه گفته‌اند ، بيت :\r\n چه حاجت به گفتن كه زر مغربيست * هنر خود بگويد هنرمند كيست \r\nدر ميان من و تو هم اكنون ظاهر خواهد شد ، بارى نام و نشان از كه دارى كه بسيار سخنهاى زياده گفتى . بارى بگوى كه نامت چيست . گفت : ترا با نام و نشان من چه كار كه شاه‌زادهء يمنم و برادر شاه اسد و غضنفر و حارثم ، مرا نام شاه\r\n\r\n\r\n","description":"","footnote":"\r\n( 1 ) - در اصل : تحمل\r\n","page_name":" 295 ","page_number":311},
  {"content":"\r\n\r\nهزبرست . سيامك چون معلوم كرد كه او شاه‌زادهء يمنست با خود گفت : مرا جهدى مىبايد كردن ، باشد كه اين شاه‌زاده گرفتار شود . پس شاه هزبر حمله كرد و سيامك نيز به نيزه حمله كرد . آن دو دلاور نيزه در نيزهء هم انداختند ، حلقه حلقه زره بسر سنان مىربودند و بسيارى به نيزه بكوشيدند سودى نكرد . نيزها از دست بينداختند و دست به تيغ آبدار كردند ، و سپرها در سر كشيدند ، و شمشير بر فرق يكديگر ميزدند و رد ميكردند . چون بدان نيز تدبيرى نشد دست بقرپوس زين كردند و گرز گران بر كشيدند و بر فرق و درق يكديگر مىكوفتند تا بسيارى بگرز كوشيدند . چاره‌يى نبود ، سيامك با خود گفت كه مرا واجبست مسامحت او كردن ، باشد كه گرفتار گردد .\r\nپس دست در زير سپر كرد و كمندى ابريشمين بر گشود و در زير سپر حلقه كرد و كمين بر گشود و سيامك چندان صبر كرد كه شاه هزبر سر از زير سپر بيرون كرد كه چونست ضرب نمىآيد ! چون سر برداشت سيامك كمند در انداخت ، كمند در گردن شاه هزبر در افتاد ، در كشيد و عنان مركب بگردانيد و زور كرد و شاه هزبر را از صدر زين در خاك كشيد . شاه اسد چون چنان ديد آه از جان برآورد ، گفت اى ياران ! دريابيد كه اين ايرانى بىوجود برادرم را بگرفت . لشكر يمن بيكبارگى حمله كردند . خورشيد شاه و بهمن زرين قبا چون آن شجاعت و پهلوانى را نظر كردند ، بر سيامك آفرين كردند . خورشيد شاه گفت : دريابيد ! لشكر ايران بيكبار حمله كردند و علمها در حركت درآمد و كوس حربى فرو كوفتند ، جنگ سخت شد .\r\nآن دو درياى تير و تبر درهم در افتادند .\r\nاما مؤلف اخبار چنين روايت مىكند كه سيامك سيه قبا شاه هزبر را بسته به خدمت خورشيد شاه و بهمن زرين‌قبا آورد . خورشيد شاه پياده شد و سيامك را در كنار گرفت و هرچه پوشيده بود بوى بخشيد . جملهء امرا آفرين كردند . سيامك باز سوار شد و تيغ بر كشيد و در ميان قوم يمن در افتاد . چون ميمنه و ميسره بر هم زدند ، گرد و غبار بپيچيد . جهان تاريكى گرفت و سيل خون « 1 » از هر دو طرف روان شد\r\n\r\n\r\n","description":"","footnote":"\r\n( 1 ) - در اصل : و سيل خون گرفت و خون\r\n","page_name":" 296 ","page_number":312},
  {"content":"\r\n\r\nو سر و دست گردان و پهلوانان بر خاك ريزان گشت . تو گفتى مگر روز قيامت آشكارا شده است ! شعر :\r\n روز هيجا كز خروش كوس و اسب * آب گردد مغز گردان در عظام\r\nزهرها در تن بجوشد از نهيب * با عرق بيرون تراود از مشام\r\nمعركه مجلس بود ساقى اجل * رمح ريحان خون « 1 » شراب لعل فام\r\nهركسى نصرت همى خواهد ز چرخ * وز تو نصرت چرخ ميخواهد مدام \r\nچون حرب از هر دو طرف بغايت گرم گرديد و بسيارى خلايق از جانبين بقتل آمدند ، لشكر ايران بر لشكر يمن غالب بودند و يمنيان را طاقت حرب ايرانيان نبود و منتظر طبل آسايش بودند كه طبل آسايش كى بزنند . شبرنگ عيار ديد كه لشكر يمن حريف نيستند ، دوان شد و در ميان سپاه بخورشيد شاه رسيد و گفت : اى خداوند ! وقت آنست كه لشكر يمينان شكسته شوند ، مبادا كه طبل آسايش بزنى كه كار يمنيان بدست . خورشيد شاه بفرمود تا كوس حربى را سخت‌تر كردند . چون طبل حرب سخت‌تر شد شاه اسد را خبر كردند ، درمانده شد . امراى يمن را گفت : برادرم گرفتار شد و از سپاه ما بسيارى بقتل آمده‌اند و ايرانيان دست بر ما يافتند . چاره چيست ؟\r\nامرا گفتند كه اگر يك زمانى حرب مىكنيم يك كس از ما زنده نمىماند . چون شاه اسد اين معنى را بشنيد الفرار مما لا يطاق را غنيمت شمرد و عنان مركب را بگردانيد و رو بگردانيد و رو بهزيمت نهاد . لشكر چون از هزيمت شاه واقف شدند ، عنان بگردانيدند و علمها را سرنگون كردند . لشكر ايران در عقب رفتند و مال و غنيمت بسيار و گنج بىشمار از يمنيان بگرفتند و بسيارى را اسير كردند . از اشتر و استر و مركب و غلام و كنيزك و خيمه و بارگاه و مال و گنج كه آن را حد نبود ، بگرفتند .\r\nخورشيد شاه و بهمن زرين [ قبا 
  ] و قارن جهانسوز و عبد الخالق و ايرانشاه و شه مرد و شيرافگن و قهار و قهرمه و فرخان و سيامك سيه قبا و ديگر امراى ايران از حرب\r\n\r\n\r\n","description":"","footnote":"\r\n( 1 ) - در اصل : چون .\r\n","page_name":" 297 ","page_number":313},
  {"content":"\r\n\r\nباز گشتند و لشكريان مىآمدند و اشتر و استر و غنيمتهاى بىحد گرفته بر جاى يمنيان فرود آمدند و شب نزديك بود ، شعر :\r\n كه چون آتش روز روشن گدشت * پر از دود شد گنبد دور دشت\r\nشب از ماه بربست پيرايه‌يى * شگفتى بود نور بر سايه‌يى \r\nلشكر ايرانيان از حرب يمنيان باز گشتند و لشكر يمن بعضى كشته و بعضى خسته و بعضى مانده و بعضى جان خود بدر بردند . بيت :\r\n چنين است تقدير يزدان پاك * كه از تخت آرد نشاند به خاك\r\nيكى را دهد تخت شاهنشهى * يكى صاحب گنج ماند تهى\r\nسپاه يمن چون گريزان شدند * در آن دشت و وادى پريشان شدند\r\nچو منصور گشتند ايرانيان * شكستى بر افتاد بر تازيان\r\nفرود آمدند آن جوانان كار * غنيمت گرفته هزاران هزار « 1 » \r\nچون لشكر ايران از قضيه باز پرداختند ، شادمانيها كردند .\r\nاما مؤلف اين داستان دلپذير روايت مىكند كه چون شاه اسد از لشكر ايران منهزم شد راه گريز در پيش گرفت و لشكر پراگنده در عقب او ميرفتند . اما از آن طرف هلال عيار با شاه غضنفر و بيست هزار مرد بمدد شاه اسد مىآمدند .\r\nدر ميان بيابان بهم رسيدند . هلال عيار احوال جنگ پرسيد كه چگونه بود ؟ شاه اسد گفت كه ما جنگ نمىكرديم ، جاسوسان ايشان را از احوال ما خبر دادند كه ما جنگ به جهت مدد رسيدن نمىكنيم ، ايشان سوار شدند و طبل جنگ فرو كوفتند و بر سر ما آمدند ، ما نيز از سر ضرورت سوار شديم و عزم آوردگاه كرديم و صف بياراستيم . از لشكر ايشان سيامك سيه قبا نام مبارزى در ميدآن آمد و چند كس را از سپاه ما هلاك كرد .\r\nبرادرم غيرت كرد و عزم ميدان كرد ، چندان‌كه منع كردم سود نداشت ، در ميدان رفت و عاقبت در دست سيامك گرفتار شد و لشكر ما بيكبار حمله كردند و جنگى عظيم\r\n\r\n\r\n","description":"","footnote":"\r\n( 1 ) - شعر از صاحب داستان يا داستان منظوم دارابنامه است .\r\n","page_name":" 298 ","page_number":314},
  {"content":"\r\n\r\nپيوست . ايشانرا قوتى هرچه تمامتر بود ، شكست بر لشكر ما آمد ، و بسيارى از سر ناموس جنگ كرديم ، چون دولت يارى نداد نصرت ايشانرا بود ، بضرورت رو بهزيمت نهاديم و اگر يك زمانى ديگر ايستادگى ميكرديم هيچكس جان بدر نمىبرديم . چون شاه غضنفر اين سخن را بشنيد در غضب رفت ، برادر بزرگ بود ، گفت : چند وقتست كه صد هزار مرد برداشته‌اى و آمده‌اى كه من جواب ايرانيان بگويم ، اكنون برادر را بر باد دادى و باز گشتى ، غيرت و حميت و مردى تو همين است ؟ باز گرد تا بكوشيم ، يا آن سپاه را بشكنيم يا آن باشد كه جمله همانجا سر بنهيم .\r\nهلال عيار روى خدمت بر زمين نهاد و گفت : اى شاه‌زاده ، شتاب‌زدگى مكن ! اگر اين قوم ايران آن كسانند كه من ايشانرا ديده‌ام شما را با ايشان بسيار حرب خواهد بودن . با برادرت گفته بودم كه تا آمدن من جنگ در توقف دار ، نشنيد و بضرورت جنگ كرد ، اينك شكسته و ناموس رفته و برادر بباد داده آمده ، تو كه برادر بزرگى و مخدوم همه‌اى ، پدرت شاه سرور فرموده است كه شما از سخن هلال عيار بدر مرويد تا كارهاى شما همه راست آيد .\r\nراوى داستان گويد كه چون هلال عيار اين سخن بگفت ، شاه غضنفر گفت :\r\nاكنون بگو كه راى تو چه مصلحت مىبيند ، باز گرديم و بجنگ نرويم ؟ هلال عيار گفت : من اين نواحى را جمله ديده‌ام در فلان موضع دو كوهى عظيم بزرگ در برابر يكديگر واقع شده است ، و جاى جنگ آنجاست . ما برخيزيم و بدانجا رويم و كار راستى تمام بكنيم . و برادرت شكسته شده است و اسباب جنگ او به كلى رفته ، و بىقانون در برابر دشمن رفتن نتوان . تدبير ما آنست كه پشت بدان كوه احمر كنيم كه آب و علف بسيار دارد ، و در برابر آن كوهيست ، اصفر نام دارد ، و آب و علف ندارد به جهت دشمن بگذاريم . اگر ايرانيان بيايند در عقب ما در آنجا جواب ايشان بگوييم ، و اگر ايشان نيايند تدبير ديگر انديشه كنيم . شاه غضنفر گفت : هرچه تو گويى عين صوابست و مسئلهء بىجواب ؛ و از آنجا كوچ كردند و رو بدان كوه نهادند . چون\r\n\r\n","description":"","footnote":"","page_name":" 299 ","page_number":315},
  {"content":"\r\n\r\nبدان مقام رسيدند ، پشت بر كوه احمر كردند و فرود آمدند . هلال عيار گفت كه ما را خبرى بجانب شاه سرور مىبايد فرستاد و از جميع حالات او را اعلام كردن ، از شكستگى لشكر و گرفتار شدن هزبر ، تا شاه چه مصلحت بيند . شاه غضنفر فرمود تا مكتوبى نوشتند و مجموع احوالها در آنجا ذكر كردند و بسوى شهر تعزّ روانه گردانيدند .\r\nاما از آن جانب مؤلف اخبار و مقرّر اين كتاب و مورخ اين تاريخ چنين روايت مىكند كه چون خورشيد شاه را اين فتح ميسر شد و بر جاى يمنيان قرار گرفت ، امراى ايرانرا مجموع طلب كرد و گفت : اى عزيزان ! اكنون مصلحت چگونه مىبينيد ؟ اول شاه‌زادهء يمن را گرفته‌ايم و مال و اسباب ايشانرا برده‌ايم ، و عداوت در ميان ما مستحكم شد ، پيشتر ميرويم در عقب ايشان يا هم اينجا صبر ميكنيم ؟\r\nشب رنگ عيار خدمت كرد و گفت : اى خداوند ! جاسوسان ما رفته‌اند تا بنگرند كه آن لشكر شكسته بكجا رفته‌اند . ما توقف كنيم همينجا تا رسيدن ايشان . چون احوال ايشان ما را محقق شود بعد از آن تدبير كنيم . جمله گفتند نيكو گفتى . سخن او را اختيار كردند و در همان موضع بنشستند و بعيش و نشاط مشغول گشتند . برين سخن چند روز بگدشت . جاسوسان ايران بيامدند و خورشيد شاه را خبر كردند كه يمنيان كه از پيش شما گريزان شدند در راه بشاه غضنفر رسيدند كه برادر بزرگتر ايشانست ، با بيست هزار مردمى آمدند و در راه باز خوردند و احوال با او بگفتند . شاه غضنفر غضب كرد ، ميخواست كه تا باز گردد هلال عيار نگداشت ، دو كوه عظيم درين ديارست ، يكى را جبل احمر نام است و ديگر را جبل الاصفر ، ايشان پشت بر جبل احمر كرده‌اند و نامه بر جانب شاه سرور فرستادند و احوال خود را عرض كردند ، و آوازه بود كه شاه سرور بنفس خود مىآيد . احوال اينست كه به خدمت عرض كردم .\r\nراوى اين داستان روايت كند كه چون شب رنگ اين حكايت كرد ، خورشيد شاه گفت : چون چنين است ما را طاقت آنك با شاه سرور حرب كنيم نيست ،\r\n\r\n","description":"","footnote":"","page_name":" 300 ","page_number":316},
  {"content":"\r\n\r\nكه شنيده‌ام كه شاه سرور سيصد هزار مرد دارد و ما را همگى لشكر نود هزار مرد بود ، ازين جمله بسيارى بقتل آمدند . بهمن زرين‌قبا گفت كه مصلحت در آنست كه ما اين شاه‌زادهء يمن را كه گرفته‌ايم بسته ، با سيامك سيه قبا كه اين فتح او كرده است ، بجانب ملك داراب روانه كنيم و او را از صورت حال خبردار كنيم تا راى ملك داراب چه مصلحت مىانديشد . جمله برين قرار دادند . پس در حال سيامك را با پنج هزار مرد و شاه هزبر را بسته با او روانه گردانيدند . چون سيامك رو بملك مكه كرد خورشيد شاه گفت : اى سيامك وصيت ملك داراب گوش دار و مكيان را زحمت مرسان . سيامك خدمت كرد و گفت : چنين كنم . پس عزم راه كرد و از خورشيد شاه جدا شد و رو در بيابان نهاد و شب و روز راه ميكرد تا به مكه رسيد و در مكه نرفت . اما از آن ولايت كار راستى تمام بكرد و روى در بريه نهاد .\r\nشاه قيدار را خبر كردند كه ايرانيان لشكر يمن را شكسته‌اند و شاه هزبر را گرفته‌اند و بسته با سيامك سيه قبا بجانب بابل مىبرند . قيدار گفت كه ايرانيان را بسيار لشكرى ازينجا گدشته‌اند و هيچ زحمتى بما نرسانيده‌اند و ما حريف دست ايشان نيستيم .\r\nاما راوى داستان گويد كه سيامك از مكه بگدشت و رو در بريهء عرب نهاد و شب و روز راه قطع مىكرد و ملك داراب در بابل در پيش فريحان بابلى بود و كار راستى تمام كرده بود و عزم مكه داشت و منتظر خبرى بود كه از طرف خورشيد شاه كى برسد تا عزم مكه كند كه ناگاه خبر رسانيدند كه سيامك سيه قبا با پنج هزار مرد رسيد . ملك داراب ازين خبر واقف شد ، فرمود كه بعضى از امراى ايران استقبال كنند و سيامك را به اعزاز هرچه تمامتر فرود آورند . امرا همچنين كردند و شاه هزبر را باز داشتند و سيامك هم از گرد راه بر در بارگاه ملك داراب آمد و حاجبان در اندرون بارگاه درآمدند و شاه را خبر كردند . شاه فرمود تا سيامك را درآوردند . سيامك شرايط تعظيم بجاى آورد و روى خدمت بر زمين نهاد و دعا و ثنا بر جان ملك داراب كرد و مكتوب خورشيد شاه و امراى ايران را بوسه داد\r\n\r\n","description":"","footnote":"","page_name":" 301 ","page_number":317},
  {"content":"\r\n\r\nو بر گوشهء تخت ملك داراب نهاد . شاه داراب مهر از سر نامه برداشت و بدست طيطوس حكيم داد . طيطوس مطالعه كرد نوشته بود :\r\nاول نامه ، بيت :\r\n سر نامه نام جهاندار پاك * بر آرندهء رستنيها ز خاك\r\nبلندى ده آسمان بلند * گشايندهء ديدهء هوشمند\r\nجهان آفرين و ز جهان بىنياز * بهنگام بيچارگى چاره ساز\r\nنيام زمين را بشمشير آب * برافروخت چون چشمهء آفتاب \r\nدوم نامه بر انبياى مرسل عليهم السلام ، سيوم نامه بجناب سلطان اعظم ، مالك رقاب الامم ، مولى ملوك عرب و العجم ، المنصور على الاعداء ، المؤيد من السماء ابو الفتح ملك داراب بن ملك بهمن بن اسفنديار خلد اللّه سلطنته . بعد ما اعلام راى روشن سلطنت پناهى ميرود كه چون از جناب حضرت سلطانى اتفاق مفارقت افتاد متوجه ديار يمن شديم ، آنچه وظيفهء خدمتكارى بود و جان سپارى ، بجاى آورديم .\r\nبعد از آن هر احوالى كه از زمان مفارقت تا [ آن 
  ] غايت واقع شده بود مفصل در آن مكتوب ذكر كرده بودند . بعد از آن از سيامك سيه قبا بسيار آزادى كرده ، كه در وظايف جانسپارى هيچ تقصيرى نكرده و در مبارزت و ميدان‌دارى و شجاعت داد مردى بداد تا حدى كه در ميان ميدان شاه هزبر را بخم كمند اسير كرد و آن لشكر را منهزم گردانيد و ديگر امرا نيز تقصير نكردند و هر يكى على حده بهادريها كردند . چون لشكر منهزم شد ما در عقب آن لشكر نرفتيم به جهت آن كه استماع افتاد كه شاه سرور بنفس خود آمده است با غلبهء هرچه تمامتر به مقدار سيصد هزار مرد ، چون احوال چنين بود واجب شد بعز عرض رسانيدن تا اشارت پادشاهى چون نافد مىشود و شاه‌زادهء يمن شاه هزبر را بسته به خدمت « 1 » فرستاديم تا حكم شاه بر چه وجه خواهد بودن ، شاه حاكمست !\r\n\r\n\r\n","description":"","footnote":"\r\n( 1 ) - در اصل : به خدمت بسته به خدمت\r\n","page_name":" 302 ","page_number":318},
  {"content":"\r\n\r\nملك داراب چون از كيفيت حالات واقف شد بفرمود تا خلعت شاهى در سيامك پوشانيدند و نامش در دفتر امرا ثبت شد و در ميان سرداران بزرگ شد .\r\nپس ملك داراب بفرمود تا شاه هزبر را درآوردند و برابر تخت شاه باز داشتند و وظايف خدمت و طريقهء سر نهادن و زانو زدن تعليم كردندش . شاه داراب گفت :\r\nما را با سرور يمنى خصومتى نبود اما حاليا بىاختيار واقع شده است به جهت آنك با فرزند من بسيار بدى كرده است اما ما آن نكنيم كه او كرد ، دستش را بگشاييد .\r\nدست شاه هزبر را بگشودند و تشريف خاص فرمود تا پوشانيدند و فرمود تا نيك نگاه دارندش . طيطوس حكيم گفت : مصلحت در آنست كه او را بجانب ايران بفرستيم تا او را آنجا نگاه دارند تا ما را باز گشتن كه كار جنگ پيدا نيست كه چگونه شود .\r\nپس بفرمود تا شاه هزبر را بجانب ايران شهر روانه كردند و ملك داراب رو بجانب مكه نهاد و سياوش نقاش را بسوى يمن پيش خورشيد شاه و امراى ايران فرستادند كه مىبايد كه از آن منزل كه نشسته‌ايد حركت مكنيد تا رسيدن ما و ملك داراب عزم مكه كرد و قدم در راه نهادند تا كى رسند .\r\nاما از آن طرف ، مؤلف اين اسرار چنين روايت مىكند كه چون شاه اسد و شاه غضنفر در كوه احمر فرود آمدند و هلال عيار را بجانب شاه سرور فرستادند و از گرفتار شدن شاه هزبر اعلام كردند ، شاه سرور بغايت متردد متفكر شد و گفت :\r\nبسبب اين دختر جملهء فرزندانم تلف شدند . شاه ضرغامم بدست ميسرهء زنگى كشته شد و شاه ليثم را بكشمير بردند و خود نمىدانم كه حال او بچه رسيد ، اينك فرزند ديگرم گرفتار شد . تدبير چون كنم ؟ طيفور وزير گفت كه مصلحت آنست كه شاه بنفس خود متوجه شود و اين كار را اندك نشمارد كه ما را كار بس مشكل پيش آمده است و ملك داراب دشمن عظيم است و به چشم حقارت درو نمىتوان ديد ، تا كار ما سخت نگردد . تحقيق مىبايد دانست كه ملك داراب بطلب فرزند بدين ديار متوجه خواهد شد . نبايد گداشت كه دشمن بر ما غالب شود . شاه سرور گفت كه\r\n\r\n","description":"","footnote":"","page_name":" 303 ","page_number":319},
  {"content":"\r\n\r\nعين الحيات را خبر كنيد كه ما خواهيم رفت و لشكرى پيش او مىبايد فرستاد تا در شهر را ببندند و حاضر باشند و ولايت از سر راه برخيزند . پس يكى را از امراى يمن كه او را شهاب يمنى ميگفتند با ده هزار مرد به شهر تعز فرستادند . ازين طرف شاه سرور رو بجبل احمر نهاد و با آن لشكر بپيوست و در دشت و كوه و صحرا خيمه و بارگاه زدند و جهان در جهان لشكر جمع شدند تا سيصد هزار مرد يمنى و عدنى و طايفى گرد آمدند و جاسوسان را در اطراف فرستادند تا از دشمن خبر بيارند و خود به كار راستى جنگ مشغول شدند .\r\nاما مؤلف اخبار و گزارندهء اسرار چنين روايت مىكند كه چون شهاب يمنى با جمعى رو بيمن نهادند به شهر تعزّ رسيدند و عين الحيات را از آمدن شهاب اعلام كردند . عين الحيات نگران [ بود 
  ] و چشم در راه داشت كه خواجه عنبر درآمد و خدمت كرد و گفت : اى خداوند ! خبر چنين است كه برادرت را شاه هزبر ، بسته به خدمت ملك داراب برده‌اند و لشكر پدرت شكسته شده‌اند . اينك برادرانت شاه اسد و شاه غضنفر پشت بر كوه احمر كرده‌اند و ملك سرور نيز بنفس خود توجه نموده و شهاب يمنى را با ده هزار مرد به شهر تعز فرستاده است تا شهر را نگاه دارند .\r\nعين الحيات چون ازين قصها واقف شد با خود گفت كه عالم پر فتنه و آشوب شده است ، همه سبب منم . خداوندا روزى باشد كه من روى آن جوان غريب را ببينم ؟\r\nشريفه گفت : عجب حاليست ! جهان پر شد از غوغا و لشكر و جوانان در ميان هلاك ميشوند تا عاقبت كار بچه خواهد انجاميد !\r\nاما راويان اخبار و مهندسان اسرار چنين روايت ميكنند كه شاه سرور يمنى در پاى كوه احمر فرود آمد . شب رنگ عيار درين لشكر بود ، عرض و طول سپاه را بديد و تفحص تمام بكرد و باز گرديد تا خبر كند . چون بلشكرگاه رسيد بر در ايوان آمد . خورشيد شاه را اعلام كردند از آمدن شب رنگ عيار . چون درآمد خدمت كرد و آنچه ديده بود و شنيده ، جمله را با خورشيد شاه بگفت ، بعد از آن گفت : اى\r\n\r\n","description":"","footnote":"","page_name":" 304 ","page_number":320},
  {"content":"\r\n\r\nپهلوان لشكر شاه سرور را قياس كردم سيصد هزار مردند و هنوز ديگر جمع ميشوند .\r\nدرين سخن بودند كه خبر رسانيدند كه سياوش نقاش از نزد ملك داراب اين دم رسيد و بار ميطلبد . خورشيد شاه گفت : درآريد . سياوش نقاش درآمد و خدمت كرد .\r\nخورشيد شاه با جملهء امراى ايران بر پاى خاستند و سياوش را گرم پرسيدند و شاديها كردند و پرسيدند كه از ملك داراب چه خبر دارى ؟ سياوش گفت ملك داراب به صحت و سلامتست و شما را سلام مىرساند و بسيار مىپرسد . امراى ايران جمله برخاستند و خدمت كردند و سرها بر زمين نهادند و شرايط تعظيم بجاى آوردند .\r\nپس سياوش گفت : ملك داراب حكم چنين فرموده است كه تا آمدن ملك داراب شما از جاى خود حركت مكنيد كه متعقب سياوش رسيديم و هر مردانگى كه شما كرده‌ايد تا غايت استماع افتاده است هر يكى را على حده عذرها خواسته شود .\r\nخورشيد شاه گفت كه ملك داراب كى خواهد رسيد ؟ سياوش گفت : عن قريب ميرسد .\r\nراوى اين داستان روايت كند كه خورشيد شاه و امراى ايران هركسى سياوش را خلعتها و نعمتها دادند و به كار راستى مشغول شدند و آنچه از اهل يمن گرفته بودند جمله را جمع كردند و منتظر ركاب ملك داراب بودند .\r\n\r\n","description":"","footnote":"","page_name":" 305 ","page_number":321},
  {"content":"\r\n . \r\n","description":"","footnote":"","page_name":" 306 ","page_number":322},
  {"content":"\r\n\r\n\r\n10 عزيمت ملك داراب بسوى يمن و جنگ با سرور يمنى\r\nاما مؤلف اخبار روايت مىكند كه ملك داراب با لشكر دويست هزار مرد عزم مكه كردند و شب و روز در بريهء عرب راه قطع ميكردند تا از بيابان بيرون آمدند و بنزديك مكهء مبارك رسيدند . حكم شد كه هيچ آفريده در مكه نروند و آسيبى بدان بقعهء شريفه نرسانند و از راه طايف روانه شوند « 1 » . لشكر چنين كردند . شاه قيدار را خبر شد كه ملك داراب آمد و از راه بالا بگدشت و بجانب طايف رفت .\r\nقيدار گفت كه شنوده بودم كه ملك داراب پادشاهى بغايت عادلست ، راست بوده است . اين همه لشكر كه ازينجا گدشتند هيچ آفريده را با ما كارى نبود ؛ ما را نيز با او هيچ دشمنى نيست . چون ملك داراب از آن بقعهء مبارك بگدشت و نزديك ديار طايف رسيد ، امراى ايرانرا جمع كرد و گفت : اين ديار يمنست و ملك ياغيست و شاه سرور با ما مخالفت مىورزد . در ميان ما حربست اما ما را با رعيت كارى نيست ، بايد كه در لشكر جار اندازيد و حكم كنيد تا رعيت يمن را كسى زحمتى ندهد و در ولايت يمن كسى خرابى نكند و يك من جو و كاه به زور نستانند و هرچه لشكرى را احتياج باشد بزر بخرند تا رعيت از ما به زحمت نباشند ، تا نام\r\n\r\n\r\n","description":"","footnote":"\r\n( 1 ) - در اصل : شدند\r\n","page_name":" 307 ","page_number":323},
  {"content":"\r\n\r\nما در ديار يمن بظالمى برنيايد ، كه پادشان را هيچ طاعتى وراى عدل نيست ، كه رستگارى دنيا و آخرت در عدلست و عاقل كسى را توان گفت كه در رضاى خداى تعالى كوشد كه عاقبت در خاك مىبايد شد و همه را آن راه دراز در پيش است و در آخرت كسى را نيك خواهد بود كه عمل صالح دارد و پادشاهى و جهاندارى تا لب گور بيش نيست ، چون در خاك رفتند ميان پادشاه و درويش فرقى ظاهر نيست مگر به عمل صالح ، شعر :\r\n من و تو ز خاكيم و خاك از زمى * همان به كه خاكى بود آدمى\r\nهمه سرورى تا بخاكست و بس * كسى نيست در خاك بهتر ز كس \r\nپس ملك داراب امراى دولت خود را اين نصايح بفرمود و از آخرت و روز حساب چيزى چند بگفت . طيطوس وزير و روشن راى وزير با جملهء امرا و ندما و اركان دولت و اعيان حضرت بر پاى برخاستند و دعا و ثناى ملك داراب بجاى آوردند .\r\nپس ملك داراب مجموع بزرگان لشكر را خلعت و نعمت بخشيد و دلدارى كرد .\r\nپس از جاسوسان پرسيد كه ازينجا تا لشكر امراى ايران چه مقدار راه مانده است ؟\r\nگفتند پنج منزل زيادت نيست . ملك داراب گفت : پيش روى چند نفر بفرستيد كه تا امراى ايران را خبر كنند كه لشكر ما نيز رسيد . در حال مرد بيرون رفت و سپاه ايران در عقب روانه شدند و پيش روان لشكر رسيدند و خورشيد شاه را از رسيدن ركاب همايون خبر كردند . خورشيد شاه و امراى ايران جمله شاد شدند و بفرمودند كه كوس بشارت فرو كوفتند . روز ديگر عزم استقبال كردند . خورشيد شاه بفرمود كه هرچه از لشكر يمن گرفته بودند جمله را جمع گردانيدند . خورشيد شاه و بهمن زرين قبا و قارن جهانسوز و طهماس و شيرافگن و شه مرد و قهار و قهرمه و فرخان با جملهء امراى لشكر ايران پيش باز رفتند و غنايم اهل يمن را از نقد و جنس و چهارپايان و گنج روى زمين بر پشت آن چهارپايان نهادند و با خود ببردند . چون پاره‌يى راه رفتند گرد سپاه ملك داراب برآمد و جهان تاريكى گرفت ، لشكرى چون درياى پولاد\r\n\r\n","description":"","footnote":"","page_name":" 308 ","page_number":324},
  {"content":"\r\n\r\nپيدا شد . خورشيد شاه با جملهء امراى ايران پيش رفتند و بهر كس كه از امرا مىرسيدند يكديگر را در كنار مىگرفتند تا رسيدند نزديك ركاب همايون پادشاهى . جمله از پشت اسپان پياده شدند و سرها بر زمين نهادند و زمين بوسه دادند و شرايط خدمت بتقديم رسانيدند و ركاب همايون بوسه مىدادند و ملك داراب خورشيد شاه را با بهمن زرين‌قبا بنواخت و ديگر امرا را مجموع دل خوشيها داد و همه را دلدارى كرد . پس خورشيد شاه آنچه از غنايم لشكر يمن آورده بود جمله را بعرض رسانيد . ملك داراب جمله را باز به ايشان ارزانى داشت . پس از آنجا روانه شدند تا به منزل رسيدند ، فراشان چابك دست خيمه و بارگاه شاهى بزدند .\r\nملك داراب فرود آمد و امراى ايران هريك بخيمهاى خود رفتند كه شبهنگام بود و آن شب را بسر بردند . روز ديگر كه آفتاب جهانتاب از طرف مشرق طلوع كرد و جهانرا بنور خود منور و مزين گردانيد ، مجموع امراى دولت بر در ايوان ملك داراب جمع شدند . ملك داراب بر تخت مرصع زرنگار برآمد و كرسيهاى زرين و سيمين بنهادند و هركسى از امراى ايران بر جاى خود قرار گرفتند . بعد از ساعتى باورچيان موجهء شاهى و شيلان پادشاهى درآوردند . امراى ايران طعامها بخوردند . چون‌كه طعام بخوردند ملك داراب رو به امراى ايران كرد و گفت :\r\nاى بزرگان ، ما را وقت عشرت كردن نيست ، از لشكر دشمن چه خبر داريد ؟\r\nخورشيد شاه آنچه تا غايت رفته بود در حضرت شاه تقرير كرد تا حدى كه گفت شبرنگ عيار در آن لشكر رفته بود ، ما را گفت كه شاه سرور مىآيد . ملك داراب بفرمود تا شب رنگ عيار را درآوردند . شب رنگ عيار درآمد و شرايط خدمت بجاى آورد و زمين بوس كرد . شاه او را نوازش فرمود بعد از آن پرسيد كه لشكر شاه سرور بكجاست و چه مقدار لشكر با خود دارد ؟ شب رنگ عيار گفت : اى خداوندا ، چون شاه سرور يمنى از گرفتارى شاه هزبر واقف شد عزم اين ديار ما كرد . طيفور وزير نگداشت ، كه وزير مملكت اوست ، گفت بگدار تا ايرانيان درين مملك درآيند كه ما را ملك يمن بهترست\r\n\r\n","description":"","footnote":"","page_name":" 309 ","page_number":325},
  {"content":"\r\n\r\nكه ما چندان سپاه جمع كنيم كه يكى از لشكر ايران زنده بدر نتوانند رفت . سيصد هزار مرد اكنون جمع شده‌اند و پشت بر كوه احمر كرده‌اند و آب و علف را جمله در تصرف خود درآورده‌اند و در برابر اين كوه احمر كوهى ديگر كه او را جبل اصفر ميگويند از بهر سپاه ما گداشته‌اند و حرب آنجا خواهد بود . ملك داراب گفت : ازينجا تا ايشان چه مقدار راه باشد ؟ گفت : هجده منزل راهست . پيل زور گفت : ما را مصلحت آنست كه ملك سرور را از آمدن خود خبردار گردانيم تا او را معلوم شود . طيطوس حكيم گفت كه ايشانرا جاسوسان هستند ، هم اكنون بروند و ايشانرا خبر كنند و اگر از براى تعظيم ميگويى نامه فرستادن حاجت نيست ، اما قاصدى بفرستيم و زبانى پيغامى چند بگوييم و خود نيز در عقب قاصد روانه شويم . ملك داراب گفت كه چنين كنيد . پس شبرنگ عيار را نام‌زد كردند و سخنى چند ملك داراب با شبرنگ عيار بگفت زبانى ، كه آنجا بگويد و خلعت خاص او را پوشانيدند و او را روانه كردند .\r\nراوى اين داستان و مورخ اين تاريخ چنين روايت مىكند كه چون شب رنگ عيار برفت ، ملك داراب نيز بفرمود تا كوس رحيل فرو كوفتند و رو در بيابان نهادند .\r\nملك داراب را گفتند كه درين راه كه ما ميرويم بر دست چپ ملك طايف است ، چگونه ميكنيم ؟ ملك داراب گفت : اكنون ما بملك طايف گرفتن نيامده‌ايم ، ما را در مملكت ايران همچون طايف هزار مملكت آبادان‌ترست . آمدن ما درين ديار غرض فيروز شاهست ، باشد كه حق تعالى روى چون ماه او را روزى ما گرداند . اين بگفت و حكم كرد كه هيچكس از لشكر ما به طرف طايف نروند اگر ما سرور يمنى را بشكنيم مجموع مملكت طايف و عدن و يمن از آن ما خواهد بود و اگرنه چه سود كند خرابى مملكت بندگان خداى تعالى ؟ بهر جا كه آبادانى بود چنان ميگدشتند كه هيچ آزار به كسى نمىرسيد و اگر احتياجى بودى بزر ميخريدند . چون آوازهء عدل ملك داراب در ملك يمن در افتاد و مردمان آگاه شدند از راه دور مىآمدند و نعمت ميآوردند\r\n\r\n","description":"","footnote":"","page_name":" 310 ","page_number":326},
  {"content":"\r\n\r\nو مىفروختند و ميرفتند تا چندان نعمت در ميان لشكر پيدا شد كه آن را صفت نتوان كردن .\r\nاما مؤلف اخبار چنين روايت مىكند كه چون شب رنگ عيار از پيش ملك داراب جدا شد چون بلشكرگاه يمن رسيد ، هجده منزل را بسه روز رفته بود . چون رسيد بپاى كوه احمر سيصد هزار مرد يمنى و عدنى و طايفى ديد فرود آمده ، و خيمه و خرگه و بارگاه زده . شب رنگ عيار آن لشكر را تفرجى و احتياطى مىكرد تا بر در بارگاه ملك سرور رسيد . بارگاهى ديد عظيم زده ، بچهل ستون بر پاى كرده ، و طنابهاى ابريشمين با ميخهايى از زر و نقره بر زمين فرو برده ، و قبه‌يى از زر سرخ بر سر بارگاه نهاده ، و غلامان ماه روى و حاجبان بسيار گرد بارگاه بر پاى ايستاده و اساس شاهانه و رسمهاى پادشاهانه بعظمت تمام ترتيب كرده . چون شب رنگ عيار بر در بارگاه رسيد غلامان شاه سرور پيش آمدند و از شب رنگ پرسيدند كه چه كسى و از كجا مىآيى و بچه مهم آمده‌اى كه در ميان ما شكل غريبان دارى . شبرنگ گفت : قاصد شاه ايران زمين ملك داراب شاهم ، به پيش شاه سرور آمده‌ام . حاجبان درآمدند و شاه سرور را از آمدن قاصد اعلام كردند . اجازت شد كه درآريد . پرده برداشتند و شب رنگ را دست گرفته در اندرون سرا پرده درآوردند . چون شب رنگ درآمد تختى ديد زده از زر سرخ ، و مسند شاهى انداخته ، پادشاهى عظيم نهادى ، خوب شكلى ، زيبا رويى بر سر تخت نشسته و تاج مرصع بر سر نهاده و كمر زرنگار بر ميان بسته و انگشترى سلطنت در انگشت كرده ، و در پاى تخت هفت كرسى زرين نهاده ، چهار جوان صاحب جمال بر سر چهار كرسى زرين نشسته و سه كرسى تهى مانده كه دو دربند بودند و يكى بقتل آمده بود ، و چهل سر امير معتبر هر يكى بر جاى خود نشسته ، و شاه سليم بر گوشهء تخت شاه سرور نشسته ، و بر گوشهء ديگر طيفور وزير نشسته بر مسند وزارت ، و حاجبان بسيار دست در دست يكديگر انداخته ، و در برابر تخت ايستاده ، و غلامان ماه رو با كمرهاى زرين ، پر قبا در پر قبا بسته ، و جلاد سياه\r\n\r\n","description":"","footnote":"","page_name":" 311 ","page_number":327},
  {"content":"\r\n\r\nروى با هيبت هرچه تمامتر در برابر ايستاده . چون شب رنگ را بر عظمت و هيبت شاه سرور چشم افتاد با خود گفت محكم متكبر و جبار صفت پادشاهيست اين ملك سرور ! پس در حال روى خدمت بر زمين نهاد و دعا و ثنا چنانك مناسب مجلس بود ادا كرد ، چنانك جملهء امراى يمن به روى آفرين كردند و فصاحت و بلاغت او را بپسنديدند .\r\nراوى داستان گويد كه شاه سرور از زير چشم نگاه كرد ، عيارى را ديد كه در چستى و چالاكى و چابكى مثل خود نداشت . ازين ميانه بالايى ، قبايى از اطلس سياه در بر كرده و كلاه اطلس بر سر نهاده ، و كمرى ابريشمين گرد كمر درآورده ، و دو خنجر از يمين و يسار در آويخته ، و زنگولهاى زرين پنج عدد بر ميان آويخته . ملك سرور گفت : بپرسيد چه كس است و از كجا مىآيد و بچه كار و مهم آمده است ؟ سؤال كردند .\r\nشبرنگ عيار دگر باره خدمت كرد و گفت : اين بنده نوبتى ديگر بشرف بساط بوسى مشرف شده است ، در ملك تعز نامهء ملك داراب آورده . شاه سرور گفت : نامه‌اش بستانيد .\r\nشبرنگ گفت : اين نوبت پيغام زبانى آورده‌ام ، اگر اشارت باشد بعز عرض برسانم .\r\nشاه سرور گفت : بگوى . شبرنگ ديگر باره وظايف خدمت بتقديم رسانيد . بعد از آن گفت : شاه داراب ميفرمايد كه :\r\nيك نوبت نامه فرستادم كه با من يار شوى ، كه لشكر بفرستيم تا بزنگبار روند و فرزندم فيروز شاه را با فرخ‌زاد از بند آن زنگيان خلاص گردانند . قبول نكردى و در جواب گفتى كه اگرت پسر مىبايد اينك بزنگبار در بندست ، رو فرزند و درا خلاص گردان ، و اگر سر جنگ دارى ايستاده‌ام ! اكنون لشكرى به شهر تو فرستادم ، تا كار راستى ايشان كنى و ايشانرا بزنگبار فرستى ، چون خبر يافتى پيش باز لشكرم فرستادى تا با لشكرم حرب كردند و بسيارى از لشكرم بقتل آوردند و خشكرم را بر كوه اسود جهانيدند و قصد كشتن كردند تا حق تعالى توفيق نصرت ارزانى داشت . پسر تو را گرفته بپاىتخت من آوردند من او را به ايران فرستادم و تعظيم\r\n\r\n","description":"","footnote":"","page_name":" 312 ","page_number":328},
  {"content":"\r\n\r\nكردم . اكنون خود قدم در ملك تو نهاده‌ام و از طايف و مكه گدشتم و هيچ آزارى به كسى نرسانيدم ، از آن سبب كه مرا كار با تست ، رعيت در ميان چه كار دارند ؟ اكنون آمده‌ام و سر جنگ با تو دارم ، يا ملكت را بگيرم يا لشكر خود را تلف سازم ، بيت :\r\n ستيزه بجايى رساند سخن * كه ويران كند خاندان كهن \r\nاكنون جاى جنگ تعيين كن كه رسيدم ؛ و السلام .\r\nشاه سرور چون اين سخن بشنيد بهم برآمد . بغايت و متفكر و متردد خاطر شد و سرخ و زرد برآمد . هنوز شاه سرور بجواب مشغول نشده بود كه پسرش شاه شجاع ، [ كه 
  ] از جملهء فرزندان و اميران مملكت او بهادرتر بود ، و صاحب شمشيرتر بود ، چون اين سخن بشنيد ، بانگ بر شبرنگ زد كه هى ! تو چه كسى يا داراب كه باشد در عالم كه چنين خبرى بجانب شاه يمن تواند فرستاد ؟ سه برادرم در كار ايرانيان رفته است ، اگر داراب نمىآمد ما خود به ملك او مىآمديم . اگر پدرم نيز نمىآمد من لشكر عظيم كشيده خواستم آمد و كارى با ايرانيان مىكردم كه در عالم از آن باز ميگفتند ، اما دولت پدرم بقوت‌تر بود كه بىآنكه ما را زحمت بايد كشيد بپاى خود آمديد و ديگر جاى جنگ ميخواهيد ؟ اينك ما فرود آمده‌ايم و جايگاه از براى شما گداشته‌ايم ، زودتر بياييد كه يكى را از شما زنده نخواهند گداشتن ! هم اكنون بازگرد و داراب را جواب ببر . شب رنگ خدمت كرد و باز گرديد و با خود گفت كه شاه يمن خوش لشكرى دارد و آراسته و غلبه‌تر از لشكر ما ، و لشكر ما از بريه بيرون آمده‌اند و زحمت راه كشيده ، ندانم كه سرانجام بچه خواهد انجاميد . چون شب رنگ از آنجا روانه شد تا كى رسد ،\r\nاما مؤلف اخبار و گزارندهء اسرار چنين روايت مىكند كه چون شب رنگ از بارگاه بيرون رفت ، شاه سرور رو بطيفور و شاه سليم كرد و گفت : مرا گمان نبود كه شاه داراب از ايران بدين طريق بر سر ما بيايد ، حاليا چون اين قصه واقع\r\n\r\n","description":"","footnote":"","page_name":" 313 ","page_number":329},
  {"content":"\r\n\r\nشد مىبايد كوشيد تا جواب دشمن بگوييم و عالم بر دشمنان تنگ گردانيم ، بيت :\r\n چو شاه يمن گشت واقف ز حال * بلشكر ببخشيد آن روز مال\r\nكه مردانه باشيد در كارزار * برآريد از دشمنانم دمار\r\nز ايرانيان هركه آرد سرى * همان لحظه بخشم ورا كشورى « 1 » \r\nپس مال بسيار بر لشكر قسمت كرد و جمله را دلدارى كرد ، پس هلال عيار را طلب كرد و گفت : ما را از سپاه ايران خبرى بياور . هلال خدمت كرد و بيرون آمد و عزم لشكر ايران كرد . چون دو منزل راه برفت بلشكرگاه ايران رسيد و شب رنگ عيار پيشتر آمده بود و هرچه شنيده بود و ديده بود با ملك داراب گفته بود و ملك داراب بشتاب هرچه تمامتر مىآمد . چون هلال عيار چنان ديد و در لشكر درآمد و سپاه ايرانرا تفحص كرد ، هم در روز باز گرديد و رو بلشكرگاه يمن نهاد و در حال ببارگاه شاه سرور آمد و بار طلب كرد و در بارگاه درآمد و خدمت كرد . و شاه سرور گفت : اى عيار كجا بودى و از دشمن چه خبر دارى ؟ هلال عيار گفت : اى خداوند ، رفته بودم بلشكر ايرانيان بدانك به سه منزلى لشكر ما رسيده‌اند و بدان كه اكنون به دو منزلى ما رسيده باشند . شاه سرور گفت : در ميان لشكر ايشان رفتى ؟ گفت : رفتم و تفحص كردم و به قياس دويست و پنجاه هزار آدمى باشند و ليكن همه مردان آراسته‌اند و صاحب سلاح و جوشن ، و صد هزار از آنند كه از سر تا ناخن پاى در سلاح غرقه‌اند ، و كمر خصومت ما در ميان بسته‌اند . اكنون نزديك شده‌اند ، حاضر باشيد ! شاه سرور گفت : منادى در سپاه بزنيد كه حاضر باشيد كه سپاه دشمن نزديك شده‌اند ، شما نيز كار راستى حرب كنيد كه درين دو سه روز جنگ خواهد بود . چون سپاه يمن اين منادى شنيدند به كار راستى حرب مشغول شدند و مركبان را نعل‌بندى كردند و جوشنها صيقل ميزدند و كمانها بزه كردند و اسبانرا يراغ « 2 » كردند . يك شبانه روز بدين مهمات مشغول بودند . روز ديگر شاه سرور بر سر تخت برآمد . امرا جمله جمع شدند ، ملك سرور\r\n\r\n\r\n","description":"","footnote":"\r\n( 1 ) - گويا شعر از گزارندهء اخبار يا منظومهء مفقود دارابنامه باشد .\r\n( 2 ) - ظ : يراق .\r\n","page_name":" 314 ","page_number":330},
  {"content":"\r\n\r\nگفت از لشكر ايران چه خبر داريد ؟ جاسوسان درآمدند و خدمت كردند و گفتند : اى خداوند ، سپاه ايران على الصباح خواهند رسيد ، دويست و پنجاه هزار سوار در پاى كوه اصفر فرود خواهند آمدن . شاه سرور گفت : شاه داراب با لشكر عظيم آمد ، ما را نيز كار راستى مىبايد كردن . اين بگفت و نقيبانرا طلب كرد و گفت كه لشكر جمع كنيد و مرتب و آماده باشيد و سپاه را خبردار كنيد و امشب طلايه از سپاه بدر كنيد و حاضر باشيد كه دشمن رسيد . اين بگفت و از ديوان در حرم رفت . سپاه واقف شدند ، غوغا در لشكر افتاد و هريكى سخنى ميگفتند و رايى ميزدند ، تا شب ظلمانى درآمد و عالم تاريك شد . طلايه از سپاه يمن بيرون رفت ، چون پادشاه زنگبار در عالم پادشاه شد و لشكر مشرق رو بگريز نهاد و ناپيدا شد ، بيت :\r\n شباهنگ چون برزد از كوه دود * بر آهنگ شب مرغ دستان نمود\r\nبر آويخت هندوى شب از كمر * بهاروتى شه جرسهاى زر\r\nطلايه برون شد بره داشتن * پيامى بنوبت نگه داشتن \r\nآن شب تيرهء ديجور را بسر بردند و صبح دم روى نمود و علم زرين آفتاب را بر دوش ايام نهادند . خورشيد بخنجر شعاع پهلوى شب تار را بدريد و علم شاه زنگ سرنگون شد ، بيت :\r\n چو خورشيد برزد سر از برج هور * جهان گشت روشن بسان بلور \r\nشاه سرور با جملهء امراى دولت و اعيان مملكت سوار شدند و در پاى كوه پشته‌يى بلند بود ، شاه سرور با جملهء امراى حضرت و وزراء دولت و ندماى مملكت و فرزندان رفتند و نظر در آن بيابان افگندند ، كه ناگاه از روى بيابان گردى عظيم پيدا شد . جهان روشن تاريك گرديد ، جملگى لشكر يمن آن گرد را مشاهده ميكردند و به يكديگر مىنمودند و دل در بدن گردان آب ميشد . چون گرد نزديك شد از دل گرد آواز كوس حربى و غريدن كرناى و سپيد مهره مىآمد . در پاى علم سرخ دو جوان بلند بالا و خوش منظر مىآمدند ، يكى قباى زربفت در بر كرده كه جملهء\r\n\r\n","description":"","footnote":"","page_name":" 315 ","page_number":331},
  {"content":"\r\n\r\nآن صحرا از شعاع او برافروخته بود و ديگرى كلاه مرصع بر سر كه از عكس آن عالم منور شده بود . چون در رسيدند بپاى كوه صف برآراستند ، شاه سرور گفت :\r\nاين كيست و چه نام دارد ؟ هلال عيار گفت : اى خداوند ، اين دو جوان دو برادرند يكى را نام بهمن زرين‌قبا ميگويند و يكى ديگر را بهمن زرين‌كلاه ميگويند هر دو برادرند و از بزرگان ايرانند و اختيار پاىتخت ملك داراب‌اند . در عقب ايشان باز گرد برآمد ، از دل گرد سى علم نشانهء سى هزار مرد پيدا شدند و كوس حربى ميكوفتند و پيش علمها علمى سبز رنگ ميآمد و در پاى آن علم دو جوان ماه‌روى مىآمدند .\r\nهلال گفت كه اينان دو برادرند و از بزرگان ايرانند و هر دو شاه‌زاده‌اند ، يكى را خورشيد شاه نامست و ديگرى را جمشيد شاه ، ايشان نيز صفها برآراستند و بايستادند .\r\nو در عقب ايشان گرد برآمد و ده علم ظاهر شد نشانهء ده هزار مرد . ايشان نيز هر دو برادر بودند ، يكى را قهار و ديگرى را قهرمه نام بود . ايشان نيز صف بركشيدند و از عقب ايشان پنج علم نشانهء پنج هزار مرد ، دو برادر در پاى علم يكى شه مرد ايرانى و يكى ديگر را شيرافگن ايرانى ، ايشان نيز چون رسيدند صف بركشيدند و از عقب ايشان جهانشاه و ايرانشاه با پنج هزار مرد رسيدند ، صف بركشيدند و ديگر شه مرد طالقانى و در عقب او شيرين سوار ايرانى و از عقب او رستم اردستانى ، بعد از او فرخ همدانى و اردشير ايرانى ؛ و از عقب ايشان گردى عظيم برآمد و از دل گرد صد علم پيدا شد ، دو برادر در پاى علم مىآمدند يكى را نام قارن جهانسوز بود و ديگرى را نام قارن جهانگير بود و از عقب ايشان سيامك سيه قبا . هلال عيار گفت : اينست كه شاه‌زاده هزبر را بخم كمند در ميدان بگرفت . و از عقب او گرد برآمد ، جوان بلند بالاى قوى هيكل پيدا شد . گفت : اين را تور ايرانى گويند و از عقب او گردى برآمد جوانى عظيم نهادى پيدا شد . گفت اين را بهرام آذربيجانى گويند ، و از عقب جهان سر بسر گرد بگرفت و زمين و زمان در حركت درآمد . شاه سرور گفت : اين عجب گرديست !\r\n\r\n","description":"","footnote":"","page_name":" 316 ","page_number":332},
  {"content":"\r\n\r\nراوى اين داستان غريب چنين روايت مىكند كه چون آن گرد عظيم برآمد ، زمانى شد ، آن گرد از هم جدا شد ، چهل علم نشانهء چهل هزار مرد برآمد ، جمله از سر تا پا غرق آهن و پولاد ، و در ميان آن لشكر چترى شاهى مىآوردند و در زير چتر زنده پيلى سپيد ، و بر پشت پيل تختى عظيم زده ، و بر سر تخت پادشاهى عادل ، با هيبت تمام نشسته و بر طرف دست راستش علمى از شصت من زر سرخ ، ميان مجوّف ، علم اژدها پيكر ساخته ، كه چوى باد در شقهء علم پيچيدى آن علم را در حركت آوردى ، و يك شعلهء آتش از دهان آن اژدها بيرون آمدى ، و هيبتى در دل مردم ظاهر شدى .\r\nو در ركابش پنج هزار پياده دامن در بند كمر زده ، روان شده ، دو وزير خردمند عاقل و دانا و زيرك از يمين و يسار او روان گشته ، و در پيش او چند مركب بهراى زركشان كرده ، به آيين شاهان مىآمد . شاه سرور گفت : اين چه كس است ؟ هلال عيار گفت : اى خداوند ، اين ملك داراب بن ملك بهمنست . شاه سرور گفت اين ملك - داراب پادشاه به استقلالست ! و از عقب او گردى برآمد و از دل گرد بيست علم نشانهء بيست هزار مرد پيدا شد و در ميان مردى بلند بالاى با هيبت و صلابت و عظيم نهاد بر مركبى بغايت بلند برنشسته ، و در ركابش چند هزار پياده مىآمدند . ملك سرور گفت : اين كيست ؟ هلال گفت : اين پهلوان پايتخت ايران زمين است كه بر بالا دست جملهء پهلوانان و اميران مىنشيند . نتيجهء رستم زالست ، پهلوان پيل زور بن پيلتن نام دارد .\r\nاز آن طرف ملك داراب گفت : آن جمعى كه بر آن بلندى ايستاده‌اند چه كسانند ؟ .\r\nشب‌رنگ عيار گفت : اى خداوند ، شاه سرور يمنى است با فرزندان و اميران خود ايستاده‌اند .\r\nملك داراب گفت : حاليا امروز بىوقتست ، حرب نتوان كرد . بازگرديد كه جنگ فردا كنيم . شاه سرور بازگرديد و سخت از لشكر ايران بترسيد . با خود گفت : عظيم خطايى بود كه من كردم و اين بلا بر خود آوردم و سخن طيفور را شنيدم و الياس بازرگان را در بند كردم ، اما اكنون هيچ چاره نيست به غير از حرب كردن . پس\r\n\r\n","description":"","footnote":"","page_name":" 317 ","page_number":333},
  {"content":"\r\n\r\nلشكر ايران مقابل لشكر يمن فرود آمدند و پشت بر كوه اصفر دادند و رو بر كوه احمر كردند و خيمه و بارگاه و الچوق فرو كوفتند . چون شب تيره درآمد طلايه از هر دو لشكر بدر رفت و طلايه مىگشتند . ملك داراب گفت : فردا روز جنگ نيست تا لشكر ما آسايش كنند . پس فردا جنگ كنيم تا خداوند كلاه دولت بر سر كه نهد و گوى فرصت بچوگان سعادت از ميدان دولت كه بدر برد . پس جاسوسان از هر دو لشكر بفرستادند و خبرها بازدانستند و از هر دو جانب از حال يكديگر خبردار گرديدند . راوى گويد « 1 » كه چون شب تيره درآمد ، طلايه از هر دو لشكر بيرون رفت و طلايگى ميكردند . ملك داراب گفت كه يك فرداى ديگر روز جنگ نيست تا لشكر ما آسايشى كنند . آن شب و آن روز بسر بردند . چون شب دوم درآمد ، نقيبان در آن لشكر منادى كردند كه اى مردان مرد و اى مبارزان روز نبرد ، فردا روز جنگست ، كار را ساخته باشيد ! لشكريان كارها مرتب گردانيدند و آن شب جزع و فزع از هر دو لشكر بر فلك ميرسيد . هيچ‌كس خواب نكردند . در فكر و انديشه كه گويى فردا چه خواهد بود و مقراض « 2 » اجل دامن عمر كرا پاره خواهد كرد ؟ تا آن شب نيز بپايان آمد و روز روشن شد ، و صبح درفشنده از كنار افق طلوع كرد . ملك داراب حكم كرد تا لشكر سوار شدند و كوس حربى فرو كوفتند و ناى برنجين و دبدبهء كابلى در دميدند و علمهاى سرخ و كبود و بنفش و زرد و سفيد به جولان درآوردند . مركبان ابرش و بور و سياه قيطاس و كهر و خنگ در زير زين كشيدند .\r\nخبر بلشكر يمن كردند ، ايشان نيز سوار شدند و عزيمت ميدان كردند و هر دو سپاه رو درهم آوردند . بيت :\r\n دگر روز كآورد گردون شتاب * برون زد سر از كنج كوه آفتاب\r\nبغريد كوس از در شهريار * جهان شد ز بانگ جرس بىقرار\r\nتبيره زن از خارش چرم خام * به بيشه برافگند شب را لگام \r\n\r\n\r\n","description":"","footnote":"\r\n( 1 ) - در اصل : چون شب درآمد راوى گويد\r\n( 2 ) - در اصل مقراظ\r\n","page_name":" 318 ","page_number":334},
  {"content":"\r\n\r\n درآمد بشورش دم گاو دم * بخمّك زدن خام رويينه خم\r\nچو لشكر بلشكر درآورد روى * مبارز برون آمد از هر دو روى \r\nملك داراب در قلب لشكر ، و ميمنه و ميسره و قلب و جناح و كمين‌گاه راست كردند و علم شاهى برافراشتند . چون از جانبين لشكرها را مرتب گردانيدند ، ايرانيان و يمنيان در برابر يكديگر بايستادند . باد صبا در ميدان درآمد و ميدانرا جاروب كارى كرد و دليران به چشم هيبت و صلابت در يكديگر نظاره مىكردند . ملك داراب حكم فرمود تا تمامت لشكر بيكبار تيغها بركشيدند و بيكبار بر لشكر يمن نعرها زدند .\r\nچنانك زمين و زمانه از هيبت نعرهء ايشان بجنبش درآمد و سهمى عظيم از لشكر ايران بر دل لشكر يمن بنشست . از آن جانب شاه سرور حكم فرمود تا علم شاهى را در حركت درآوردند و ايشان نيز نعره بر لشكر ايران زدند .\r\nمؤلف اخبار و گزارندهء داستان چنين روايت مىكند كه چون كار هر دو لشكر تمام شد اول كسى كه آهنگ ميدان كرد سوارى بود از سپاه ايران بر مركبى باد پاى سياه قيطاس نشسته و بر گستوان سبز در مركب كشيده ، و پيش بند پولاد بر پيشانى مركب بسته ، و خفتانى سرخ در بر كرده ، و كلاه خود چهار پهلو بر سر نهاده و ساقين و ساعدين بر بسته و زره داودى در بر كرده ، و گرز گران سنگ در قرپوس زين انداخته ، و كمان خوارزمى با تيرهاى خدنگ درآويخته ، و شمشير مصرى حمايل كرده ، و سپر پولاد در قفا انداخته ، كمند ابريشمين بر فتراك مركب بسته ، و نيزهء پولاد بر دست گرفته ؛ برسم و آيين ملوك در ميدان درآمد و طريد كرد و جولان نمود و سراپاى ميدان بگرديد و به آواز بلند گفت : اى اهل يمن ! هر كه مرا داند داند ، و هركه نداند بداند ، منم شيرين سوار ايرانى ، بنده و چاكر كمينهء شاه ايران ملك داراب و دشمن جان يمنيان ، درآييد در ميدان مردان تا دست برد مردان و دليران ببينيد و هنرى چند با يكديگر بنماييم . شاه سرور در چستى و چالاكى و چابك سوارى او عجب مانده بود . گفت : يكى از جوانان يمن در ميدان رويد و جواب اين ايرانى\r\n\r\n","description":"","footnote":"","page_name":" 319 ","page_number":335},
  {"content":"\r\n\r\nبگوييد و او را بسته به خدمت من بياوريد . او درين سخن بود كه سوارى از ميمنه در ميدان درآمد . بر مركبى چون كوه‌پاره‌يى بر نشسته ، از سر تا ناخن پاى غرق آهن گشته و از گوش تا سم مركب در پولاد گرفته ، نام او سرير عدنى بود . سر راه بر شيرين سوار بگرفت و نعره به روى زد و بضرب نيزه به روى حمله كرد . شيرين سوار نيز نيزه در نيزهء او در انداخت . باهم بكوشيدند ، عاقبت چند حمله در ميان آن دو مبارز خطا شد . شيرين سوار بغايت مردى چابك و پهلوان بود و در ميان لشكر ايران بمبارزت شهرت داشت . ناگاه از يمين سرير عدنى درآمد و آن نيزهء پولاد كه در دست داشت بزد بر پهلوى سرير چنانك از جانب ديگر بدر رفت . زور بر نيزه كرد و از صدر زين او را برداشت و از قفا بينداخت و مركبش را بگرفت و بسوى لشكر خود برد . غريو و فرياد از لشكر ايران برآمد و طبل بشارت فرو كوفتند و علمها در حركت درآوردند و بر لشكر يمن نعره زدند . دل يمنيان از آن دست برد بترسيد . شيرين سوار سراپاى ميدان بگرديد و مبارز طلب كرد . سرير عدنى را « 1 » برادرى بود شرزه نام . چون برادر خود را كشته ديد آه از جان او برآمد . و مركب در ميدان جهانيد و نعره بر شيرين سوار زد كه اى فرو مايه تو كيستى كه برادر مرا بكشى ! اكنون جان از چنگال من كجا برى ؟ . شيرين سوار هيچ بسخن او التفات نكرد . همچنان به نيزه برو حمله كرد . سه حمله در ميان ايشان خطا شد ، حملهء چهارم چنان بزد سر نيزه را كه از پشتش سر بدر كرد . ملك سرور چون آن حال را بديد گفت : يك مرد مردانه در ميدان رود . يكى ديگر عزم ميدان كرد ، بدست شيرين سوار كشته شد . همچنين مىرفتند تا بيست سوار را بينداخت . ملك داراب شيرين سوار را آفرين كرد و دل يمنيان بترسيد . شاه سرور در غضب رفت و گفت :\r\nاى نامردان ! در ميان شما يك مرد نيست كه جواب اين ايرانى بگويد ؟ شاه سرور درين بود كه از ميسرهء لشكر سوارى ديگر مركب در ميدان جهانيد . اول پيش\r\n\r\n\r\n","description":"","footnote":"\r\n( 1 ) - در اصل : و او را .\r\n","page_name":" 320 ","page_number":336},
  {"content":"\r\n\r\nشاه سرور آمد و از مركب پياده شد و خدمت كرد و گفت : اين بنده اجازت مىطلبد كه در ميدان روم و جواب اين ايرانى بگويم . شاه سرور نگاه كرد ، قبيل يمنى را ديد كه از جملهء امراى بزرگ يمن بود و مردى كار كرده و كار ديده بود و سرد و گرم روزگار ديده ، و نامدار يمن بود ، و نامش در دفتر بزرگان يمن بود . شاه سرور گفت : اين كار بدست تو برمىآيد كه در ميدان روى و جواب اين ايرانى بگويى .\r\nقبيل خدمت كرد و سواره شد و عزم ميدان كرد . چون بميان ميدان رسيد يك نعره بر شيرين سوار زد كه اى ايرانى بىسروپا ! تو كيستى كه در برابر پادشاه يمن و طايف و عدن بىادبى كنى و چندين جوانان مبارز را در حضور شاه يمن هلاك گردانى ؟ شيرين سوار گفت : اى نادان تو در ميدان آمدى كه غم كشتگان خورى و يا حرب كنى ؟ ترا غم كار خود مىبايد خورد كه در بلاى عظيم افتاده‌اى . قبيل يمنى بخنديد و گفت : اى بيچاره تو گمان مىبرى كه من نيز همچون آن سواران ديگر باشم ! مرا بديشان نسبت ميكنى ؟ تو مرا نمىشناسى . من از جملهء پهلوانان پاىتخت شاه سرورم . مرا نام قبيل يمنى است ، برادر قابلم ، صاحب طوق و علم .\r\nشيرين سوار گفت : هركس كه هستى بدان آمده‌اى كه مال و ملك خود را عرضه دهى يا آمده‌اى كه حرب كنى ؟ قبيل گفت : اى نادان ! پدرم آنكس است كه شاه سرور را بزرگ كرده است و امروز در حضرت شاه سرور از من بهتر كسى نيست ، اگر با من بيايى ترا پيش شاه سرور برم و مال و نعمت به جهت تو بستانم . شيرين سوار گفت :\r\nاز دولت ملك داراب مرا هيچ چيز كم نيست ، در روز جنگ پدر و مادر به كار نمىآيد . بگرد تا بگرديم ! قبيل گفت : من از بهر تو مىگويم . چون قبول نمىكنى اين يك ضرب نيزه از دستم بستان ! آنگه سنان نيزه بر سينه‌اش راست كرد . شيرين سوار نيزه در نيزهء قبيل انداخت ، چون حمله‌يى چند در ميان آن دو مبارز خطا شد . شيرين سوار با خود گفت كه حاضر باش كه اين سوار به ديگران نمىماند ! اختيار خود نگاه دار ! پس باهم بجنگ مشغول شدند . چون به نيزه كارى ميسر نشد ، دست بگرز گران\r\n\r\n","description":"","footnote":"","page_name":" 321 ","page_number":337},
  {"content":"\r\n\r\nبردند و حمله‌يى چند بر هم كردند ، سودى نداشت ، و بر هم ظفر نيافتند . قبيل با خود گفت بد حالتى بود كه من برين ايرانى ظفر نميتوانم يافت و در ميان امراى يمن ناموسم قايم نشد كه از وقت نيم‌روز تا اين دم با اين سوار كوشيدم و برو ظفر نيافتم ؛ اكنون شب شد ، باز گردم ، لشكريان چه گويند ؟ با شاه سرور چه گويم ؟\r\nمگر حيله‌يى پيش گيرم ، باشد كه كارى پيش رود . پس سپر در پيش سينه درآورد و رو بشيرين سوار كرد و گفت : اى آزاده مرد ، مردانه مردى و بسيار حرب كردى و ناموس خود را قايم كردى . با من دو سخن بگوى . شيرين سوار گفت : وقتى ناموس من قايم بودى كه ترا از پاى درآورده بودمى . هنگام سخن گفتن نيست ، شب شد بگرد تا بگرديم ! قبيل گفت : مرا غرض آنست كه بدانم كه شما از ايران چرا برخاستيد و رو بملك يمن چرا كرديد ؟ شيرين سوار گفت : اين سخن به من و تو نميرسد ؟ اين سخن بملك داراب و شاه سرور تعلق دارد ما هر دو بندهء فرمانيم ، بگرد تا بگرديم !\r\nراوى داستان روايت مىكند كه قبيل چون اين سخن بشنيد گفت : اى جوانمرد ! در حرب شتاب مكن ! فيروز شاه از آن ملك داراب كه بود كه او را درين ديار ديدم كه بسيار كارهاى نيكو كرد . اما عاقبت با آن جوان ديگر فرخ‌زاد نام بر بام قصر شاه سرور بدزدى آمده بودند و چند غلام شاه را هلاك كردند و ايشانرا بگرفتند و مدتى در زندان كردند و آخر الامر بزنگيان دادند كه بملك زنگبار بردند .\r\nاين مىگفت و پيش مىآمد و كمند از فتراك مىگشود و حلقه مىكرد . شيرين سوار گفت : تو در ميدان آمده‌اى كه تواريخ بگويى يا جنگ كنى ؟ بگرد تا بگرديم ! قبيل گفت اين كيست كه از عقب مىآيد ؟ شيرين سوار گفت : كه باشد ؟ هركه باشد گوباش ! بگرد تا بگرديم ! با وجود آنكه شيرين سوار مردى دانا بود ، اما از مكر آن حرام‌زاده غافل بود و ديگر آنكه گفته‌اند : اذا جاء القضا عمى البصر ، بيت :\r\n قضا چون ز گردون فرو هشت پر * همه زيركان كور گشتند و كر \r\nشيرين سوار از عقب نگاه كرد ، قبيل يمنى دست از زير سپر برآورد و كمندى از ابريشم\r\n\r\n","description":"","footnote":"","page_name":" 322 ","page_number":338},
  {"content":"\r\n\r\nخام در گردن و دوش شيرين سوار انداخت و در حال عنان مركب بگردانيد و زور كرد . شيرين سوار نگاه كرد ، خود را بسته ديد تا بر خود جنبيدن از پشت مركب بر روى خاك آمده بود . هرچند كه از لشكر ايران سوارى چند در ميدان آمدند تا شيرين سوار را خلاص گردانند ، لشكر يمن نزديك‌تر بود ، شيرين سوار را گرفتند و در لشكر يمن كشيدند . شاه سرور شاد شد ، گفت : نيك بود كه اين ايرانى گرفتار شد . طيفور وزير گفت : شب است اكنون طبل آسايش بزنيد كه تا باز گرديم ! آواز طبل آسايش برآمد ، آن دو لشكر از هم باز گشتند . ملك داراب به جهت گرفتار شدن شيرين سوار ملول بود . طيطوس حكيم گفت : اى خداوند كار جنگ چنين است .\r\nملك داراب گفت : مبادا كه او را بكشند . طيطوس گفت : ازين انديشه بگذر كه ايشانرا نيز يكى در بند ماست ، نتوانند او را كشتن . چون فرود آمدند ، پهلوانان ايران جامهاى رزم بركندند ، و جامهاى بزم در پوشيدند و روى ببارگاه ملك داراب نهادند و هركسى بر جاى خود قرار گرفتند . ملك داراب گفت : ما را كسى مىبايد كه برود و از سپاه يمن خبرى بيارد . شبرنگ عيار خدمت كرد و بيرون آمد و رو بلشكرگاه يمن كرد و از سپاه يمن بگدشت و بر در بارگاه شاه سرور رسيد . جملهء امراى يمن آنجا بودند . شبرنگ صورت مبدل كرده بود ، در ميان ايشان قرار گرفت . شاه سرور بر تخت نشسته بود و طيفور وزير در پهلوى او بر مسند وزارت نشسته ؛ امراى دولت هر يكى بر جاى خود قرار گرفته . شاه سرور حكم فرمود تا بندى را درآرند . قبيل درآمد و شيرين سوار را سر و پا برهنه درآورد . شاه سرور فرمود كه قبيل را خلعت دادند و نوازش كردند . بعد از آن بفرمود تا شيرين سوار را بياساق برسانند . جلاد درآمد و خدمت كرد و دست شيرين سوار را بگرفت و هم در حضور شاه سرور بر سر پا نشاند .\r\nشاه سرور گفت : يك بار ازو سؤال كنيد كه ملك داراب بملك يمن چرا آمده است و اين لشكر را چرا آورده است ؟ ازو سؤال كردند . شيرين سوار گفت كه ملك داراب پادشاه عادلست و بدين آمدن راضى نبوده است ، اما چون فرزندش بدين طرف آمده\r\n\r\n","description":"","footnote":"","page_name":" 323 ","page_number":339},
  {"content":"\r\n\r\nاست بطلب فرزند خود آمده است . اين همه فتنه و آشوب از بهر آنست . شاه سرور گفت :\r\nاو را به طرف زنگبار بردند . او را آنجا مىبايست رفتن . شاه سليم گفت : اى خداوند ! اين سخنها با او گفتن سودى نمىكند و كشتن اين نيز مصلحت نيست كه شاه‌زادهء ما نيز در بند ايشانست . حاليا او را در بند كنيد تا بكجا رسد . طيفور وزير گفت : او را به شهر بايد فرستادن و در پيش عين الحيات او را در بند بايد كردن .\r\nراوى اين داستان چنين روايت مىكند كه كشتن شيرين سوار در توقف انداختند و به تدبير ديگر مشغول گشتند . شبرنگ عيار گفت : بروم و ملك داراب را ازين حال خبردار گردانم . در حال بيرون آمد و عزم لشكر ايران كرد . چون پيش تخت ملك داراب رسيد ، درآمد و احوالى كه رفته بود تقرير كرد . گفت : ميخواستند كه شيرين سوار را بكشند ، شاه سليم نگداشت و بملك تعز فرستادندش . ملك داراب شاد شد . آن شب از هر دو طرف طلايه بيرون آمدند و شمع و مشعلها بر كردند . امراى دولت پراگنده شدند و هر يكى بوثاق خود رفتند و نقيبان هر دو لشكر منادى در لشكرگاه زدند كه فردا جنگست ، هر يكى به كار راستى جنگ فردا مشغول شدند .\r\nچون از شب دو پاس بگدشت ، بيت :\r\n شب از ناف خود عطرسايى گشاد * جهان زيور روشنايى نهاد\r\nبرون شد يزك دار دشمن‌شناس * يتاقى كمر بست بر جاى پاس\r\nستاره درآمد بتابندگى * بر آسود خلق از شتابندگى \r\nچون شب ديجور بسر آمد ، و آفتاب با تيغ كشيده به خون شب كمر بسته ، در ميدان فلك درآمد ، باز از هر دو سپاه غوغا برخاست . كوس حربى فرو كوفتند و مردان جنگى سوار شدند و رو به آوردگاه نهادند و در برابر يكديگر صف بر كشيدند ، ميمنه و ميسره و قلب و جناج راست كردند . نقيبان هر دو لشكر از كار سپاه باز پرداختند و هر يكى در گوشه‌يى بايستادند و باد صبا علمها را در حركت درآورد و آواز كوس و نقاره و صنج و سفيد مهره و كرناى و ناى برنجين در دشت و كوه پيچيده بود ، كه دل در بدن\r\n\r\n","description":"","footnote":"","page_name":" 324 ","page_number":340},
  {"content":"\r\n\r\nپهلوانان طپان گشته بود و رنگ رخسارهء بىدلان زعفرانى شده . آن دو لشكر نظاره ميكردند كه اول عزم دارى كه خواهد كردن ، كه از ميمنهء لشكر ايران سوارى آهنگ ميدان كرد ، خفتان سياه در بر كرده ، و زره داودى پوشيده ، و كلاه خود زر اندود بر سر نهاده ، و تيغ و سپر و گرز و نيزه و كمند مرتب كرده ، و كمان خوارزمى در بازو انداخته ، و تيرهاى خدنگ در تركش نهاده ، و بر مركبى سيه قيطاسى نشسته ، و بر گستوان شاهانه بر پشت ستور انداخته ؛ بدين آيين در ميدان درآمد . طريد كرد و جولان نمود و بتيغ و سپر لعبى چند بنمود ، چنان كه از هر دو لشكر آفرين برآمد . بعد از لعب ميدان آواز برآورد و گفت : هركه مرا داند داند و هركه نداند بداند ، منم بنده و خدمتكار ملك داراب سيامك سيه قبا ، مردى ميخواهم از گردان و مبارزان يمن كه در ميدان من آيد تا باهم مبارزت نماييم . شاه سرور گفت : شنيده‌ام كه فرزند مرا اين سيامك سيه قبا گرفته است . هلال عيار در سر اسب شاه سرور ايستاده بود ، گفت : بلى اى خداوند ! از سپاه ما بسى كس بدست اين سيامك بقتل آمده است . شاه سرور گفت : امروز ميخواهم كه مبارزى دلاور در ميدان رود و اين ايرانى را بسته به خدمت من بيارد كه فرزند مرا گرفته است تا بعوض شاه هزبر نگاه دارم .\r\nراوى داستان روايت مىكند كه چون شاه سرور اين سخن بگفت يكى از يمنيان عزم ميدان كرد كه او را شديد يمنى گفتندى و از جملهء مبارزان و امراى يمن بود و از طرف مادرى با شاه‌زادگان خويشى داشت . اجازت خواست و عزم ميدان كرد . مردى بغايت مبارز بود . چون نزديك سيامك رسيد سيامك با خود گفت كه ملك داراب جنگ كردن مرا نديده است . نگدارم كه اين يمنى پيش من برسد ، دست بكمان خوارزمى برد . يكى خدنگ در بحر كمان پيوست ، درآمدنش چنان بر دهانش زد كه از قفايش پران بدر پريد و در خاك غرق شد ، و شديد از پشت مركب در گشت و در خاك تيره افتاد و جان بداد . شاه سرور گفت كه شديد را چه شد كه از پشت مركب در خاك افتاد ؟ شاه اسد گفت ، اى پدر ، اين سوار كه در ميدانست\r\n\r\n","description":"","footnote":"","page_name":" 325 ","page_number":341},
  {"content":"\r\n\r\nمردى تمامست و تيرانداز بغايت نيكست ، شديد را بيك چوبه تير در خاك انداخت .\r\nشاه سرور ازين معنى بغايت ملول خاطر شد . گفت : يكى ديگر در ميدان رويد و خون شديد بخواهيد . او را برادرى بود ، چون برادر خود را كشته ديد عزم ميدان كرد و مىآمد و دشنام ميداد . سيامك يك تير ديگر در كمان پيوست ، درآمدنش چنان بر سينه زد كه از پشتش پران بدر پريد . او نيز هلاك شد . يكى و يكى تا ده مبارز از لشكر يمن را هلاك كرد . غوغا از سپاه يمن برآمد . ملك داراب گفت كه اين سيامك جوان مبارزست و هنرمند ، او را تربيت مىبايد كردن . سيامك در ميدان مبارز طلب ميكرد ، هيچكس در ميدان نمىيارست رفتن . تا عاقبت شاه سرور گفت : منادى كنيد در لشكر ما كه هركه سر اين سوار كه در ميدانست بيارد او را ده هزار دينار بدهم و مركب خاص خود به او ارزانى دارم . يكى بود از جملهء مبارزان عرب ، و مرد نامدار بود و بسيار كارها در عرب كرده بود ، او را حميم يمنى نام بود . از ميسرهء لشكر مركب در ميدان جهانيد . سيامك خواست تا يك تير ديگر در كمان نهد ، حميم نعره زد كه اى دلاور ! اگر مردى تير مينداز كه بشمشير باهم بكوشيم . سيامك گفت : اگر تير بيندازم ملك داراب پندارد و گمان برد كه من غير از تيراندازى هنرى ديگر ندارم . پس چندان صبر كرد كه حميم در ميدان درآمد و يك نعره بر سيامك زد كه اى ايرانى ، اكنون جان از دستم كجا برى كه از سپاه ما چندين كس را هلاك كردى ! من آمده‌ام تا خون همه را از تو بخواهم . سيامك گفت : اى يمنى ! تو غم خود خور كه زنده از دستم بيرون نخواهى رفت . حميم يمنى گفت : اى ايرانى ! اكنون پاىدار تا مردى مردانرا ببينى . اين بگفت و دست بقبضهء تيغ كرد و بر سيامك حمله كرد .\r\nسيامك سپر در سر كشيد و حملهء حميم را از خود رد كرد و بباد مركب از هم در گدشتند .\r\nسيامك نيز دست بتيغ كرد ، تيغى چو قطرهء آب از نيام بر كشيد و نعره زد ، هم دليروار و شير كردار بر حميم حمله كرد و گفت : اى پهلوان ! ضربى زدى و من گرفتم . اكنون تو نيز ضربى بگير ! اين بگفت و مركب در حميم جهانيد . حميم سپر در سر كشيد . سيامك\r\n\r\n","description":"","footnote":"","page_name":" 326 ","page_number":342},
  {"content":"\r\n\r\nتيغ فرود آورد ، حميم نيز تيغ او را رد كرد . پس چون آب و آتش درهم افتادند و بضرب تيغ بر هم حمله مىكردند چنان كه از هيبت حملهء ايشان مريخ خنجر از دست بينداخت و دل مبارزان در بدن طپيدن گرفت و گرد و غبارى برآمد . آن دو مبارز در ميان گرد ناپديد شدند . آن دو لشكر چشم در آن دو مبارز گماشته بودند تا كار ايشان بكجا انجامد و مركب كدام يك از ميدان بىخداوند بيرون آيد . ناگاه سيامك را ديدند كه از ميان گرد بيرون آمد و سر حميم يمنى در دست و خون ازو چكان !\r\nراوى اين داستان چنين روايت مىكند كه چون آن هر دو لشكر از كشته شدن حميم آگاه شدند فغان از هر دو لشكر برآمد . ملك داراب تاج بر كلهء سر خود بگردانيد و حكم كرد تا كوس بشارت فرو كوفتند و علم شاهى در حركت آوردند .\r\nشاه سرور چون آن حالت را بديد گفت بد حالتيست كه در ميان اين سيصد هزار سوار يكى از آن نيست كه در ميدان رود و جواب اين ايرانى بگويد . اما از آن جانب سيامك سيه قبا سر بريده در دست رو بلشكرگاه خود كرد ، چون بقلب سپاه رسيد آن سر را در پاى اسب ملك داراب انداخت ، و گفت ، بيت :\r\n دوستانت را مبادا در جهان هيچ اندهى * دشمنانت را بتيغ تيز سر افگنده باد \r\nملك داراب آفرين بسيار به روى كرد و نوازش فرمود و مال و نعمت بسيار بسيامك انعام فرمود . سيامك ديگر باره عزم ميدان كرد . طيطوس حكيم گفت : شب نزديكست و امروز بسيار مبارزت نمودى ، ديگر در ميدان مرو كه تو از آن خود كردى .\r\nاكنون نوبت از آن ديگريست . حاليا حكم كنيد كه طبل آسايش بزنند و باز گردند تا فردا بنگريم كه كار بكجا خواهد رسيد . آواز طبل آسايش برآمد ، سپاه باز گشتند .\r\nملك داراب بشادى و نشاط تمام باز گرديد . امراى دولت جمع گرديدند ، جمله را نوازش پادشا [ ها 
  ] نه فرمود ، هر يكى را به قدر او تربيت فرمود . اما از آن طرف شاه سرور غمگين و متفكر و ملول خاطر باز گرديد و با خود مىگفت كه اين چه بلا بود كه در مملكت من روى نمود و اين چه قضا بود كه بر سر ما آمد ؟ اكنون\r\n\r\n","description":"","footnote":"","page_name":" 327 ","page_number":343},
  {"content":"\r\n\r\nچه چاره كنم كه از ما بيست تن حريف يكى ازيشان نيستند ؟ بدين فكر و تشويش خاطر بر سر تخت برآمد . جملهء امراى دولت جمع شدند ، شاه سرور رو بشاه سليم كرد و گفت : اى شاه ، تو چه مصلحت ميدانى ؟ با ايرانيان چه چاره كنيم و ايشانرا بچه چيز دفع كنيم ؟ شاه سليم گفت : عاقل كسيست كه هر كار كه پيش گيرد اول مآل آن را بينديشد كه حكما گفته‌اند « قدم الخروج قبل الولوج » ، تا روز آخر پشيمان نشود . از اول با تو گفتم قبول نكردى تا عاقبت كار بدينجا انجاميد . اكنون هيچ چاره‌يى نيست به غير از آن كه بكوشيم تا خداى تعالى اين كار را بكجا رساند . اكنون از لشكر سيصد هزار مرد ما هنوز صد مرد بقتل نيامده است ، امكان دارد كه جنگ مغلوبه شود ، ده هزار آدمى بقتل آيند .\r\nايشان درين گفت‌وگو بودند كه هلال عيار درآمد و خدمت كرد و گفت :\r\nخبرى عظيم شنيده‌ام و آن كسى كه اين خبر آورده است بر در ايوان ايستاده است .\r\nاگر اجازت باشد در حضرت شاه درآرم . ملك سرور حكم كرد كه درآريد . مردى چند درآمدند و خدمت كردند و زمين خدمت ببوسيدند و گفتند : اى خداوند ! خانهء اين بندگان بر كنار درياست . لشكر عظيم مقدار چهل هزار مرد زنگى از دريا بيرون آمدند و بر كنار دريا خيمه و بارگاه زدند . ازيشان پرسيديم كه اين چه لشكرست ، گفتند لشكر طومار زنگى است كه از ملك كشمير از جزيرهء عقارب به خون برادران خود پيروز زنگى و ميسرهء زنگى كمر كين بسته است و عزم اين جانب دارند و كمر خصومت در ميان بسته‌اند ، بدين جانب درين چند روز ميرسند و بهر جا كه ميرسند خرابى مىكنند و دود سياه از آنجا برمىآرند . اين بندگان بدان آمده‌ايم تا به خدمت شاه عرضه داريم و شاه را خبردار گردانيم . شاه سرور چون اين خبر بشنيد بغايت ملول و متفكر شد و گفت : ما خود با يكى درمانده‌ايم ، لشكر ديگر رسيد ! جواب چون گوييم و تدبير اين سپاه چگونه سازيم ؟ از امرا هركسى سخنى مىگفتند .\r\nطيفور وزير گفت : اگر شاه را از آن لشكر انديشه‌يى در خاطرست اين بنده را اجازت\r\n\r\n","description":"","footnote":"","page_name":" 328 ","page_number":344},
  {"content":"\r\n\r\nدهد كه به پيش باز ايشان روم و نوعى سازم كه آن سپاه زنگى كمر خصومت ايرانيان بر ميان بندند و جواب ملك داراب و لشكر او بگويند . شاه سرور گفت :\r\nچون تواند بود كه ايشان خصمان مااند و بكشتن ما برخاسته‌اند و آمده‌اند و ايشانرا با ملك داراب هيچ خصومتى نيست . طيفور وزير گفت بدولت شاه من بروم و آن سپاه را با طومار زنگى به خدمت شاه بيارم تا جواب دشمن شاه بگويند . شاه سرور گفت :\r\nبغايت نيك باشد ! طيفور پرسيد از آن جماعت كه تا آن سپاه چند باشد ؟ گفتند سخت نزديكند ، امكان دارد كه پس فردا برسند . طيفور گفت : مرا همين دم بايد رفت . پس كار راستى تمام كرد . با شاه سرور گفت كه شما جنگ كردن را يك فردا در توقف اندازيد تا من آن سپاه را به خدمت شاه بيارم . اين بگفت و طيفور روانه گرديد و برفت .\r\nاما مؤلف اخبار و گزارندهء اسرار چنين روايت مىكند كه سبب آمدن طومار زنگى آن بود كه چون لشكر كشمير از سپاه يمن گريزان شدند و از آن هفتاد هزار سوار سى هزار باز گشتند ، باقى در آن ديار كشته شدند و بعضى از بىطاقتى باز ماندند و آن بعضى كه با شاه روز كشميرى بپاىتخت بهرام شاه كشميرى رسيدند از قتل ميسره و پيروز بازگفتند و كشته شدن يكى از پسران شاه سرور و يكى ديگر گرفته آوردن اعلام كردند . شاه بهرام بغايت ملول شد و مىدانست كه با شاه سرور بر نخواهد آمدن ، پسر را ملامت كرد كه اين همه از بىدولتى تو بود . از اول با تو گفتم ، قبول نكردى تا اين همه خلق را بقتل دادى و اين همه خرابى به من رسانيدى . اكنون تدبير اين چگونه كنم و عذر طومار زنگى چون بخواهم كه برادرانش بسبب تو بقتل آمدند ؟ هرچند شاه روز از عشق عين الحيات ميسوخت اما چاره نداشت . ميسوخت و مىساخت . اما چون خبر كشته شدن پيروز و ميسره بطومار رسيد در غضب رفت و گفت : اين بلا بر من از جهت بهرام شاه بود و اگرنه من شاه سرور را كجا ديده بودم و با او چه كار داشتم . بهرام شاه مرا طلب كرد و برادرانم را در بلاى يمنيان گرفتار گردانيد\r\n\r\n","description":"","footnote":"","page_name":" 329 ","page_number":345},
  {"content":"\r\n\r\nو بقتل داد . اول بجنگ شاه سرور روم و خون برادران خود بخواهم . چون از آنجا باز گردم با شاه بهرام كارى كنم كه از آن در عالم يادگارى كنم . چهل هزار مرد زنگى و هندى برداشت و در كشتى نشست و از راه دريا بيمن آمد و عزم شهر تعز كرد و به دو منزلى آن دو لشكر رسيد كه طيفور وزير استقبال او كرد و در شب روانه شد . چون آن شب بسر آمد هيچ‌كس را ازين حال آگاه نكردند . چون وقت صبح بود جاسوسان ملك داراب از سپاه يمن آمدند و خبر كردند كه فردا جنگ نخواهد بود . ملك داراب گفت : حاليا امروز آسايش كنيد تا ببينم كه فردا چه مىشود .\r\nاما از آن جانب مؤلف اخبار و گزارندهء داستان چنين روايت مىكند كه « 1 » طيفور وزير آن شب و روز برفت تا رسيد بلشكرگاه طومار زنگى . لشكرى بغايت عجب ديد ، جمله بلند بالا و سياه ، مردمانى بغايت سهمناك . طيفور متعجب شد تا بيامد بر در بارگاه طومار . حاجبانرا گفت : برويد و شاه طومار را بگوييد كه وزير شاه سرور يمنى بر در بارگاه ايستاده است و بار مىطلبد كه مهمى عظيم دارد . اجازت هست كه درآيد ؟ حاجبان درآمدند و از طومار زنگى اجازت طلبيدند . فرمود كه درآريد .\r\nپرده برداشتند . طيفور چون قدم در بارگاه نهاد ، بارگاهى ديد سر به اوج فلك كشيده ، و تختى ديدزده ، و بر بالاى تخت طومار زنگى را ديد نشسته ، سى گز بالا كشيده ، سرى چون گنبدى ، دو چشم دو طاس پر خون ، دهانى چون غارى ، دندانها درو چون دندان گراز ، بينى چون كوزهء نفط ، با سينهء پهن ، دو دست چون دو درخت چنار و ناخنها هر يكى چون بيلى سياهى ، چون زنده فيلى نشسته ، و يك عمودى در پيش خود نهاده ، مقدار صد من بر روى ران نهاده ، كه چماق مجلس او بود ، كه در وقت عيش بر دست گرفتى ، و در ميان انگشتان گردانيدى و بازى كردى .\r\nكافرى بغايت با هيبت بود و چند كس از خواص ايستاده و بعضى نشسته . طيفور وزير را چون چشم بريشان افتاد سهمى و خوفى در دل او نشست . روى خدمت بر زمين نهاد و دعا و ثنا بر جان طومار نابكار بگفت . طومار هيچ حركت نكرد ،\r\n\r\n\r\n","description":"","footnote":"\r\n( 1 ) - در اصل : كه چون\r\n","page_name":" 330 ","page_number":346},
  {"content":"\r\n\r\nو هيچ التفات بجانب او ننمود . چون طيفور وزير قرار گرفت يك زمان برآمد و طومار شراب مىخورد و دم بدم بجانب طيفور نظر مىافگند و طيفور از ترس مىلرزيد تا طومار زنگى بمتعلقان خود گفت : بپرسيد كه اين چه كس است و بچه كار آمده است ؟ طيفور روى خدمت بر زمين نهاد و گفت : جهان پهلوانرا معلوم باشد كه در مدت چند سال پيشتر ازين لشكرى از كشمير به طرف يمن آمده بودند بخواستارى عين الحيات كه دختر شاه سرور يمنى است ، مگر با ايشان دو برادر بودند ، يكى پيروز و يكى ميسره . بىاختيار درين بلاد حربى عظيم واقع شد . مگر شاه‌زادهء ايران زمين پسر ملك داراب ، فيروز شاه نام جوانى آمده بود ، او نيز از هواداران عين الحيات بود . پيروز و ميسره را در ميان ميدان هلاك كرد و آن لشكر را بشكست و از طرف زنگبار هورنگ زنگبار پسر كورنگ او نيز بطلب آمده بود ، او را نيز هلاك كرد ، و هيچ‌كس نمىدانست كه او كيست . تا عاقبت شاه سرور را معلوم شد كه او پسر ملك دارابست ، او را بگرفت ، ميخواست كه او را بملك كشمير بفرستد كه از آن ما شاه‌زاده ضرغام نام بدست ميسره هلاك شد ، شاه‌زادهء ديگر ليث نام گرفتارست تا او را بفرستد و خونى را هلاك گردانند ، كه ناگاه لشكرى از طرف زنگبار بيامد به خون خواهى پسرش . فيروز شاه را بسته بديشان سپردند تا به طرف زنگبار بردند ؛ و پدرش ملك داراب را ازين معنى خبر شده ، لشكرى عظيم كشيده است و آمده ، و اكنون روزى چندست كه در ميان ايشان حربست و يكى پسر شاه سرور ، گرفتار شده است و به ايران بردند و ازيشان يكى پهلوانى ، شيرين سوار نامى گرفتار شده است و در بندست و خلقى بسيار بدين سبب در ميانه هلاك شدند . اكنون خبر آمدن جهان پهلوان بما رسانيدند ، بغايت خرم شديم و اين بنده را به خدمت خداوند فرستاده‌اند تا اين بنده شما را معلوم گرداند كه در كشتن برادران شاه طومار يمنيانرا هيچ گناهى نبوده است و براءت ساحت خود را اظهار گردانيد . بعد از آن گفت كه اى شاه ! كسانى كه تعلق بدان خون دارند اكنون در مقابل ما ايستاده‌اند\r\n\r\n","description":"","footnote":"","page_name":" 331 ","page_number":347},
  {"content":"\r\n\r\nو با ما حرب مىكنند . اگر شاه تشريف فرمايد و با ما يار شود تا باتفاق جواب خصمان بگوييم و خون آن دو پهلوانرا ازيشان طلب كنيم ؛ و ما نيز شرايط خدمت پهلوانرا بجاى آوريم . پس آنچه با خود آورده بود عرض كرد و چرب زبانى چند در كار آورد و چندانى بگفت كه طومار را بكشتن راضى گردانيد كه بسوى شاه سرور بيايد و با ايرانيان حرب كند . راوى داستان روايت مىكند كه چون طومار سخن طيفور بشنيد گفت : چون من بدان سپاه برسم بيك حمله آن لشكر ايرانرا بشكنم ، و زير و زبر گردانم ، و دشمنان شاه سرور را به زخم گرز گران مغز برآرم . طيفور گفت :\r\nاى شاه ! ما را چنان بايد رفت كه على الصباح بدان سپاه برسيم ، بعد از آن عزم راه كردند .\r\nاما مؤلف اخبار گويد كه از آن طرف ملك داراب ديد كه آن روز بشب رسيد ، ملك داراب فرمود كه نوبت طلايه از آن كيست ؟ گفتند كه از آن جهانشاه و ايرانشاه . بفرمود تا بيست هزار مرد بطلايگى بدر رفتند . از آن جانب شاه سرور عرعر يمنى را با سهيل يمنى با بيست و پنج هزار مرد بطلايه فرستاد و شمع و مشعله از هر دو طرف بر كردند و نقيبان منادى مىكردند و پاس لشكر ميداشتند و گرد سپاه مىگرديدند تا دو پاس از شب در گدشت ، پاسبانان هر دو لشكر در خواب رفتند ، بيت :\r\n جرس در پاس گاه افتاده از دست * جرس جنبان خراب و پاسبان مست\r\nسياست بر زمين دامن نهاده * زمانه تيغ را گردن نهاده\r\nزناشويى بهم خورشيد و مه را * رحم بسته بزادن صبحگه را\r\nگرفته آسمان شب را در آغوش * شده خورشيد را مشرق فراموش « 1 » \r\nدر آن دل شب تاريك ، آن دو سپاه مقابلهء يكديگر . طلايه‌داران طلايگى مىكردند ؛ و در ميان اين دو لشكر چشمه‌سارى بود ، جهانشاه با ايرانشاه با بيست كس از خاصان\r\n\r\n\r\n","description":"","footnote":"\r\n( 1 ) - شعر از نظاميست\r\n","page_name":" 332 ","page_number":348},
  {"content":"\r\n\r\nخود بر كنار آن چشمه فرود آمده بودند و شراب ميخوردند و مشعله ميسوخت و خوش و خرم نشسته بودند و نشاط ميكردند . هلال عيار درين شب در گذار بود ، بر كنار چشمه روشنايى ديد ، پيش آمد ، جهانشاه و ايرانشاه را با بيست تن ديد كه شراب ميخوردند . هلال عيار گفت : گرفتن اين دو سر پهلوان بغايت آسانست ، پس رو بلشكر يمن كرد ، چون بكنار لشكر رسيد عرعر با لشكر و با سهيل يمنى گرد سپاه مىگشتند كه هلال عيار رسيد و گفت : اگر فرمان من ببريد من نوعى كنم كه كارى بزرگ از دست شما برآيد . فردا پيش شاه سرور مقرب « 1 » گرديد . گفتند چه كارى مىبايد كرد ؟ هلال گفت : جهانشاه و ايرانشاه با بيست ايرانى ديگر در ميان دو لشكر نشسته‌اند غافل و شراب ميخورند . اگر با من مىآييد هر دو را مىتوانيد گرفت و نامى عظيم برمىآريد . گفتند روا باشد . پس [ با 
  ] پانصد سوار عزم ايشان كردند تا ايشان را بگيرند . چون ، روانه شدند :\r\nاما مؤلف اخبار روايت كند كه شبرنگ عيار از سپاه يمن بيرون آمده بود ، و عزم سپاه خود داشت . رسيد بدين پانصد سوار كه عزم جهانشاه و ايرانشاه داشتند .\r\nشبرنگ با خود گفت : آيا چه شده است كه اين دو پهلوان با پانصد سوار عزم لشكر ايران دارند ؟ قدم پيش نهاد تا بميان آن دو لشكر بر سر آن چشمه رسيد ، ايرانشاه و جهانشاه را بديد كه بعيش نشسته بودند . شب رنگ دانست كه يمنيان بگرفتن ايشان مىآيند . پيش آمد و سلام كرد و گفت : حاضر باشيد كه پانصد سوار با عرعر و با سهيل بگرفتن شما مىآيند ! برخيزيد تا بلشكرگاه خود پيونديم . ايرانشاه گفت :\r\nكى روا باشد كه ما برويم ؟ بگويند كه ايرانيان از ما گريختند ، در ناموس ما روا نباشد . شب رنگ گفت : چون شما نمىآييد من بروم و لشكرى بمدد شما بيارم . اما شما حاضر وقت خود باشيد كه من رفتم . چون شب رنگ برفت هلال عيار و عرعر يمنى و سهيل يمنى با پانصد مرد در رسيدند و تيغها بركشيدند و نعره زدند كه اى ايرانيان جان از دست ما كجا بريد ؟ اين بگفتند و از يمين و يسار فرو ريختند . ايرانشاه\r\n\r\n\r\n","description":"","footnote":"\r\n( 1 ) - در اصل : مقرر\r\n","page_name":" 333 ","page_number":349},
  {"content":"\r\n\r\nو جهانشاه مغرق سلاح نشسته بودند . چون هاياهوى سواران برآمد هر دو از جاى برجستند ، و مركبان در كشيدند و سوار شدند و نعره برآوردند كه اى حرام‌زادگان ! شما گمان برديد كه بحيل توانيد ما را مسخر كردن . پس تيغها بركشيدند و در آن قوم افتادند و چند كس را هلاك كردند . آن پانصد سوار و سهيل و عرعر حلقه كردند و ايشانرا در ميان گرفتند و آن بيست سوار ايرانى كشته شدند و ايرانشاه و جهانشاه حرب مىكردند كه شب رنگ عيار در رسيد و از لشكر طلايه دو هزار مرد در رسيدند و نعره برآوردند و آن پانصد كس را در ميان گرفتند . عرعر چون چنان ديد كه ايشانرا مدد رسيد ، با هلال عيار گفت كه ايرانيانرا مدد رسيد يكى را از ما زنده نخواهند گداشت ! ما را بلشكر مدد كن . هلال باز گشت و امراى يمن را گفت كه سپاه ايران عرعر و سهيل را در ميان گرفته‌اند ، مدد ايشان كنيد . پنج هزار مرد از طلايه بيرون آمدند و عزم كنار چشمه كردند ، چون برسيدند در حال دست بقبضهء تيغ كردند و بر آن لشكر ايران حمله كردند ، عرعر و سهيل شاد شدند . شب رنگ بر كنار لشكر ايستاده بود ، چون ديد كه از سپاه يمن مدد رسيد و ايشان غلبه شدند ، در حال روانه شد ، پيش طلايه آمد و ده هزار مرد جدا كرد تا بيامدند و يمنيانرا در ميان گرفتند .\r\nهلال چون چنان ديد روان شد تا بكنار لشكر رسيد ، نعره زد كه اى جوانان يمن ! دريابيد كه لشكر ايران در طلايه غلبه‌اند ، شما همه بياييد . بيست هزار مرد روان شدند و نعره برآوردند و بر آن قوم حمله كردند . شبرنگ گفت : مبادا كه شكست بر سپاه ما آيد ، در حال روان شد تا در بارگاه ملك داراب رسيد ؛ هنوز ملك داراب در خواب نرفته بود ، شب رنگ بار طلب كرد ، چون درآمد باز خدمت كرد و گفت : اى شاه ، درياب كه هر دو طلايهء لشكر در حربند و ايرانشاه و جهانشاه در كارزارند و لشكر يمن غلبه‌ترند ، مرا فرستاده‌اند و مدد طلب ميكنند . ملك داراب در حال اشارت كرد كه تور ايرانى و سالار ايرانى همين دم با ده هزار مرد عزم كنار چشمه كردند . از آن طرف هلال عيار پيش شاه سرور آمد و گفت : اى خداوند ، در فلان موضع عرعر\r\n\r\n","description":"","footnote":"","page_name":" 334 ","page_number":350},
  {"content":"\r\n\r\nو سهيل با سپاه ايران در حربند ، مدد كن . در حال اشارت كرد تا ملك نصر و ناصر با ده هزار مرد عزم جنگ كردند . چون شبرنگ از حال هلال واقف شد در حال رو با سپاه ايران كرد ، بر در بارگاه ملك داراب « 1 » رسيد ، بار طلب كرد . چون بار يافت درآمد و خدمت كرد و گفت : اى خداوند ، سپاه يمن غلبه كردند ! نصر و ناصر با ده هزار مرد بمدد لشكر يمن رفتند و جنگ پيوستند ، ما را نيز مددى مىبايد . راوى داستان گويد كه ملك داراب حكم فرمود تا عبد الخالق ايرانى و فرخان همدانى و رستم اردستانى با پانزده هزار سوار عزم حرب كردند . در آن دل شب آواز كوس حربى از سپاه ايران بر فلك هشتم ميرسيد . لشكر از خواب بيدار شدند گمان بردند كه مگر يمنيان شبيخون آورده‌اند ، از خيمها بدر جستند و مركبان در زين كشيدند و غرق سلاح شدند .\r\nشب رنگ عيار روان شد و سه سر پهلوان ايران چون عبد الخالق ايرانى و فرخان همدانى و رستم اردستانى با پانزده هزار سوار عزم حرب كردند . در آن دل شب آواز كوس حربى از سپاه ايران برآمد . چون بسر چشمه رسيدند ، نعره زدند و خود را بر لشكر يمن زدند و تيغ در آن قوم نهادند . هلال عيار در حال روان شد تا در بارگاه شاه سرور رسيد . گفت : اى خداوند ، مدد مىبايد كه ايرانيان غلبه كرده‌اند . شاه سرور فرمود تا شاه شجاع و قبيل و قابل با بيست هزار مرد كوس حربى فرو كوفتند و ناى برنجين در دميدند و تيغها بركشيدند و رو بر سر چشمه‌سار كردند و نعره برآوردند و خود را بر آن قوم زدند . هاى و هوى سواران بر فلك اعظم بر شد . شب رنگ ديد كه يمنيان غلبه كردند ؛ در حال بر در بارگاه شاه داراب آمد و مدد خواست . ملك داراب خورشيد شاه و جمشيد شاه و بهمن زرين‌قبا و بهمن زرين‌كلاه را با بيست هزار مرد مرتب بفرستاد كه هر دو لشكر آماده و حاضر شده بودند ، از غوغاى لشكر هر دو جانب مسلح شده بودند . ازين طرف شب رنگ مدد مىبرد و از آن طرف هلال عيار مدد مىرسانيد تا عاقبت كار بجايى رسيد كه آن دو لشكر چون دو درياى تيغ و تبر\r\n\r\n\r\n","description":"","footnote":"\r\n( 1 ) - در اصل ملك داراب كرد .\r\n","page_name":" 335 ","page_number":351},
  {"content":"\r\n\r\nدر جوش و خروش درآمدند . فغان و غوغا برخاست . آن شب تو گفتى مگر روز قيامتست . در آن دل شب تاريك طراقا طراق گرز گران و جفا جاف تيغ برّان [ برآمده بود 
  ] ؛ بر سر يكديگر بىدريغ مىزدند و خون يكديگر مىريختند و دل در بر دليران چون آب شد . قمر از سهم بگريخت و عطارد از ترس قلم بشكست و مركب بريخت و مريخ خنجر در غلاف نهاد و زهرهء زهرا چنگ از چنگ بنهاد ؛ خورشيد خود ناپديد بود و مشترى اسم اعظم ميخواند و بر خود مىدميد و زحل بر قبهء هفتم جسته بود ، ستارگان از هيبت لرزان گشته بود و عزرائيل علم « 1 » جام مرگ بر كف دست گرفته بود و تير اجل از هر طرف پران گشته بود و سنان و نيزه جان مىربود ، و شمشير سر از گردن مىانداخت . تو گفتى كه ابر تيغ و تير باريدن گرفت . در آن شب تاريك سيل خون از روى زمين برخاست ، سر و بدن مبارزان با خاك و خون آميخته شد ، برق تيغ جستن گرفت و صهيل « 2 » اسبان و غريو مبارزان از هر گوشه‌يى برآمد . روان از قالب گردان رميدن گرفت و جان از جسد مردان پريدن آغاز نهاد و جويهاى خون از هر دو جانب روانه گرديد . يكى را سر از تن جدا گرديده ، يكى را دست از بدن در آويخته ، يكى را پا از ركاب دور افتاده ، يكى را جگرگاه دريده . قضيه بجايى انجاميد كه ملك داراب با شاه سرور ، با علمهاى شاهى ، در مقابل يكديگر بايستادند و كوسهاى حربى فرو كوفتند و جنگ شاهى برخاست ، و بسيارى از طرفين بقتل آمدند ، بيت :\r\n پر از گرد شد روى ماه از نبرد * پر از خاك شد گاو و ماهى ز گرد\r\nزمين گشت كشتى ز بس موج خون * گهى راست جنبان گهى سرنگون\r\nتو گفتى هوا لاله كارد همى * ز پولاد بيجاده بارد همى\r\nز بس كشته كآمد ز هر دو گروه * ز خون خاست دريا و از كشته كوه \r\nهمچنان حرب مىكردند و از يكديگر مىكشتند و مىخستند تا وقت صبح صادق\r\n\r\n\r\n","description":"","footnote":"\r\n( 1 ) - « علم » خلاصهء « عليه السلام » است\r\n( 2 ) - در اصل : سهيل\r\n","page_name":" 336 ","page_number":352},
  {"content":"\r\n\r\nكه از افق مشرق روى نمود و منجوق زر در باختر برافراختند و شقهء شقايق از هم بشكافتند و آفتاب جهانتاب جهان ظلمانى را نورانى گردانيد . آن هر دو سپاه در آن بيابان نظر كردند ، چندان كشته و نيم مرده افتاده بود كه در وهم محاسبان در نيايد ، و چندين مركبان بىخداوند در آن صحرا مىگشتند . شاه سرور در آن حالت نظر كرد ، متعجب بماند حكم فرمود تا لشكر از هم باز گشتند . ملك داراب نيز فرمود نقيبانرا تا در ميان سپاه رفتند و لشكر را از هم جدا كردند . چون آن دو لشكر دست از حرب بداشتند در برابر يكديگر صف برآراستند و آن كشتگان در ميان ميدان ريخته بودند .\r\nشاه سرور با شاه سليم گفت : اكنون چون كنيم ؟ امشب جنگى عظيم واقع شد و بسيارى مردم بتلف آمده‌اند ، اكنون باز جنگ از سر گيريم يا باز گرديم ؟ شاه سليم گفت :\r\nحرب كردن بسيار نيز خوب نيست و لشكر در زحمت افتند و مركبان عليق نخورده‌اند ، لشكر جمله گرسنه و تشنه‌اند ؛ حاليا باز گرديم و امروز آسايش كنيم ، فردا باز حرب از سر گيريم . شاه سرور ميخواست كه طبل آسايش بزنند كه از قفاى لشكر يمن گردى عظيم برخاست چنانك عالم از آن گرد سياه شد و كنار تا كنار جهان گرد بگرفت . منهيان شاه سرور را خبر كردند كه حضرت شاه طيفور وزير را به استقبال پهلوان طومار زنگى فرستاده بودند ، اكنون طومار كمر خصومت ايرانيان بسته است ، شايد بود كه اين گرد طومار زنگى باشد . زمانى ركاب همايون توقف فرمايد تا حال اين گرد بتحقيق انجامد . هر دو سپاه از ايرانيان و يمنيان چشم بر آن گرد گماشتند تا چه پيدا شود .\r\nباد بر مقدمهء گرد زد و آن گرد را از هم بشكافت . از دل گرد سى علم نشانهء سى هزار مرد زنگى خون‌خوار با هيبت پيدا شد ، جمله علمهاى سياه پيكر ؛ يك علمى بزرگ شقهء سياه ، و باد در آن شقه پيچيده ، در پاى آن علم سياهى بر زنده پيلى نشسته ، قدى بغايت بلند بركشيده ، مانند يك برج قلعه ، از دور پيدا شد . هر دو سپاه بديدند ، عجب فرو ماندند در آن قد و هيكل و منظر . شاه سرور را معلوم بود كه بچه كار آمده است . اما ملك داراب نميدانست كه ايشان چه كسانند و از كجا مىآيند و بچه كار آمده‌اند .\r\n\r\n","description":"","footnote":"","page_name":" 337 ","page_number":353},
  {"content":"\r\n\r\nراوى داستان روايت مىكند كه چون طومار زنگى در رسيد نظر بر آن دو لشكر انداخت ، از طيفور وزير سؤال كرد كه اين چه لشكرست كه مقابل يكديگر برآراسته‌اند . طيفور خدمت كرد و گفت : اين كه بما نزديكترست لشكر ماست ، شاه سرور كه با فرزندان در پاى علم شاهى ايستاده‌اند ؛ و آنكه در مقابل صف آراسته است ملك داراب بن بهمنست . طومار گفت : اين همه كشته و مرده چيست كه درين بيابان ريخته است ؟ طيفور گفت : اى خداوند ! نمىدانم كه اين بنده به حضرت خداوند آمده بودم . اين قتل و كشش نبود ، مگر امشب اين قتل واقع شده است ، اگر شاه اين بنده را اجازت دهد تا بروم و ازين حال شاه را خبر بيارم و شاه سرور را از آمدن شاه زنگبار خبر كنم . طومار گفت : روا باشد . طيفور روانه گرديد ، چون از ميان زنگيان جدا شد هلال عيار پيش شاه سرور ايستاده بود . طيفور وزير را از دور بديد بشناخت . گفت : شاها ، اينك طيفور وزيرست كه آمد . درين بودند كه طيفور در رسيد و از پشت مركب پياده شد و خدمت كرد و گفت : اى خداوند ، بدان و آگاه باش كه طومار زنگى را كه به قصد خون ما آمده بود ، بانواع حيل و لباسات او را از سر آن دشمنى بدر بردم و دوست گردانيدم و اكنون قضيه منعكس شده است ، دشمنى ايرانيان در دل گرفت و به خون ايشان كمر بسته است ، اكنون بدست‌بوس خداوند مىآيد و دعوى كرده است كه چون گرز بر دست گيرم و بر فيل نشينم جملهء پهلوانان عالم بايد كه غاشيهء مرا بردارند ، ملك داراب كه باشد كه فرزند او برادران مرا بكشد ؟ من تنها ايشانرا بسم ! شاه سرور گفت : اى وزير ، هيچ از حال ما شنيده‌اى كه بر ما چه آمد ؟ پس آنچه رفته بود از حال شبيخون و آن چندان كشته شدن ازيشان [ حكايت كرد 
  ] . طيفور گفت : اى شاه ، اين چندين خلق امشب بقتل آمده‌اند ؟\r\nامشب عظيم جنگى واقع شده است ! اكنون من ميروم تا طومار زنگى را به حضرت آورم ، مىبايد كه امرا و اركان دولت را به استقبال او بفرستى كه مردكى سخت است . شاه سرور گفت كه فرزندانم شاه شجاع و شاه اسد و شاه غضنفر پيش‌باز روند\r\n\r\n","description":"","footnote":"","page_name":" 338 ","page_number":354},
  {"content":"\r\n\r\nو امراى دولت بجملگى باستقبال روند ؛ و خود بازگشت و رو بلشكرگاه نهاد . از آن طرف ملك داراب چون ديد كه شاه سرور باز گرديد ، ملك داراب نيز متحير مانده بود از بسيارى كشتگان . فرمود نقيبانرا كه بشمارند كه چه مقدار مردم هلاك شده‌اند .\r\nراوى داستان گويد كه از آن جانب فرزندان شاه سرور و هلال عيار نزديك طومار زنگى رسيدند ، از مركبان پياده شدند . چون نظر ايشان بر قامت با هيبت طومار افتاد عجايب بماندند ، و پيش طومار خدمت كردند . هلال عيار گفت : اى پهلوان روى زمين اينها شاه‌زادگانند كه از پيش شاه سرور به استقبال شما آمده‌اند .\r\nطومار زنگى چون اين سخن بشنيد از زنده‌پيل پياده شد و در پيش پسران شاه سرور خدمت كرد ، يكديگر را پرسش كردند . هركس را كه چشم بر آن قد و بالا مىافتاد عجايب باز مىماندند ، تا باز سوار شدند و رو بلشكرگاه كردند و جاى نيك ايشانرا فرود آوردند . پس در حال طومار زنگى را به خدمت شاه سرور درآوردند ، چون درآمد برابر تخت خدمت كرد ، زمين ببوسيد و آداب بجاى آورد . كرسى زرين بنهادند تا بر آنجا قرار گرفت . پس در حال جلاب درآوردند و بدست شاه سرور دادند ، شاه چاشنى گرفت ، آنگاه بدست ساقى مجلس داد تا پيش طومار زنگى آورد و بدست او داد ، در كشيد و خدمت كرد . چون يك زمان برآمد سفره كشيدند و نعمتهاى شاهى بگسترانيدند و دست به نعمت كردند ، چون از طعام خوردن فارغ گشتند سفره برداشتند ، مجلس خرم شاهانه ترتيب كردند و صراحيها [ ى 
  ] زر و نقره و حلبى و چينى بنهادند و مطربان خوش الحان درآمدند و برابر تخت شاه بنشستند و نغمهاى داودى بنياد كردند ، چنانك آب از جريان و مرغ از طيران باز ايستاد .\r\nچون دورى چند بگدشت هنوز اثر وهم شبيخون گدشته در دل شاه سرور بود ، چنانك اثر آن خوف در بشرهء او پيدا بود . طيفور وزير زمين خدمت ببوسيد و گفت : سبب اين تردد بر مزاج مبارك شاه « 1 » چيست ؟ شاه سرور از احوال شب دوشينه\r\n\r\n\r\n","description":"","footnote":"\r\n( 1 ) - در اصل : شاه سبب\r\n","page_name":" 339 ","page_number":355},
  {"content":"\r\n\r\nو حرب و قتل و شبيخون ، مجموع تقرير كرد و آن غوغا را مىگفت كه نقيبان لشكر درآمدند و خدمت كردند و گفتند : امشب از سپاه ما ده هزار آدمى بقتل آمده‌اند و هفت هزار مرد از سپاه ملك داراب كشته شده‌اند . شاه سرور چون اين خبر بشنود سر در پيش افگند ، بعد از ساعتى سر برآورد و گفت : عجب حاليست ! پسرى درين ملك بيايد و به جهت آمدن او اين همه غوغا و فتنه برخيزد و از سپاه من اين همه خلق كشته شود ! آمدن پهلوان طومار [ را 
  ] بدين ديار هم سبب او بود ، اكنون چون كنم و دفع اين لشكر بچه نوع سازم كه ايرانيان جوانان لشكر شكنند و شمشيرزن .\r\nطومار زنگى از جاى خود برخاست و در پيش شاه سرور خدمت كرد و گفت : اى خداوند ، اين بنده از جزيرهء عقارب كمر خصومت آنكس بر ميان بسته‌ام كه برادران مرا هلاك كرده است ، چون اين فتنه بسبب فيروز شاه بن ملك داراب بوده است ، و برادران مرا او هلاك كرده است ، اگر چنانك او اينجا بودى من او را بنوعى هلاك مىگردانيدم كه عبرت عالميان مىشد . چون او اينجا نيست و اين كسان كه بطلب او آمده‌اند با ايشان كارى كنم كه از آمدن خود پشيمان گردند ؛ فردا روز جنگ است و ميدان‌دارى به من تعلق دارد تا جزاى ايرانيان بدهم . آن روز بدين كلمات بسر بردند . ازين جانب :\r\nراويان اخبار چنين روايت مىكنند كه چون ملك داراب فرود آمد و جملهء امراى ايران جمع شدند ، بعد از طعام خوردن شب رنگ عيار را گفت برو و از سپاه يمن خبرى بياور ، چون شب رنگ عيار در لشكرگاه يمن درآمد و هر حكايتى كه بود تحقيق آن بتمامى بكرد ، باز گرديد تا در بارگاه ملك داراب آمد و بار طلب كرد و درآمد و خدمت كرد و گفت : اى خداوند روى زمين ، معلوم راى عالى باشد كه شخصى از جزيرهء عقارب آمده است كه او را طومار زنگى ميگويند ، بغايت پهلوان و مبارزست و برادر بزرگ پيروز و ميسرهء زنگيست ، و به خون خواستن برادران آمده است . مگر برادرانش پيروز و ميسره بر دست شاه‌زاده فيروز شاه كشته شده‌اند ، در آن وقت كه شاه روز شاه‌زادهء كشمير بخواستارى عين الحيات آمده بود اين طومار\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nبجنگ يمنيان مىآمده است ، طيفور وزير خبردار شده و باستقبال او رفته و بمكر و حيل چنان ساخته كه او را دشمن ايرانيان گردانيده و دوست شاه سرور كرده ؛ اكنون در پيش شاه سرور نشسته است و دعوى كرده است كه من تنها جواب ايرانيان بگويم . اى خداوند ، عظيم مردى پهلوان و شجاع و عاديست ( ؟ ) و صاحب گرز گرانست . و چندان از پهلوانى و يال و بال و هيبت و هيكل او بگفت كه جملهء امراى ايران متحير بماندند . پهلوان پيل‌زور كه بالا دست جملهء امراى ايران نشسته بود ، غيرت بر مزاج او غالب شد ، بانگ بر شب رنگ عيار زد و گفت : بسيار مبالغه در ستايش دشمن مكن اگر خود كوه پولاد باشد بضرب اين گرز گران مغزش بدر آورم ، استخوان او را در يكديگر خرد سازم .\r\nملك داراب گفت : اى عزيزان [ با 
  ] اين همه ملالت كه بما رسيد ، به هيچ نوع از احوال فيروز شاه و فرخ‌زاد خبرى ندانستيم و نمىدانيم كه زنده‌اند يا نى . اى طيطوس حكيم ، يك بار به نيت ايشان رملى بزن و در طالع ايشان نظرى كن و ما را خبرى بده . طيطوس حكيم گفت : اى خداوند ، اين بنده شب و روز بدين كار مشغولم . لحظه بلحظه در طالع آن جوانان غريب نگرانم . ايشانرا بندى عظيم بوده ، از آن خلاص يافته‌اند ، با قوت تمام و شوكت عظيم رو بجانب ما دارند و هم درين نزديكى خبر ايشان خواهد رسيد . ملك داراب از گفتار طيطوس بغايت خرم شد ، پس حكم فرمود تا در سپاه منادى كردند كه فردا جنگست . كار راستى حرب كنيد . نقيبان در لشكر بگرديدند و مجموع سپاه را خبردار كردند . دل دربر بددلان در طپيدن آمد و هنوز در كوفت حرب شبانه بودند كه بسيار از آن پهلوانان در آن شب تلف شده بودند . آن شب و آن روز كارسازى حرب كردند . طلايه از هر دو جانب بيرون آمدند و پاس مىداشتند و از جزع و فزع آن دو لشكر زهره را زهره چو آب شده بود . چون آن شب ظلمانى بپايان رسيد و خورشيد نورانى چون گل از ميان غنچه بيرون آمد و عالم را بنور روى خود منور و نورانى گردانيد ، سپاه از جانبين در حركت آمدند و عزم ميدان كردند ، بيت :\r\n بامدادان كه صبح زرين تاج * كرسى از زر نهاد و تخت از عاج \r\n\r\n","description":"","footnote":"","page_name":" 341 ","page_number":357},
  {"content":"\r\n\r\n كاردانان و كار فرمايان * هم قوى دست و هم قوى رايان\r\nاز عرب تا عجم سوار شدند * سوى شيران كار زار شدند\r\nشير مردان چو شير مردم خوار * عزم كردند سوى آن پيكار \r\nلشكر شاه سرور يمنى سيصد هزار مرد صف برآراستند . قلب و جناح و كمين‌گاه ، ميمنه و ميسره راست كردند و علم شاهى برافراشتند . شاه سرور را تخت بر زنده پيل زدند و كوسهاى حربى فرو كوفتند و ناى برنجين در دميدند . از آن جانب ايرانيان نيز چون شيران شرزه كه قصد شكار كنند ، عزم آوردگاه كردند و نقيبان صفهاى لشكر برآراستند و علم زر سرخ از شصت من طلا برافراختند و امراى ايران در ميمنه و ميسره پراگنده گشتند . ملك داراب با هفت مبارز چون پهلوان پيل‌زور و طهماس و طهمور و قهار و قهرمه و عبد الخالق و فرخان همدانى ؛ و دو وزير از دو جانب مثل طيطوس و روشن راى وزير بايستادند ؛ و بهمن زرين‌قبا و بهمن زرين‌كلاه و خورشيد شاه و تور سالار و ايرانشاه و رستم و شهمرد ، هفت مبارز با لشكرى گران در ميسره بايستادند ؛ و ديگر جمشيد شاه و جهانشاه و ايرانشاه و اردشير و سيامك سياه قبا و گودرز ايرانى در كمين‌گاه بايستادند ؛ و هفت [ مبارز 
  ] چون شيرافگن ايرانى و سديد نهروانى و زور آزماى بربرى و خسرو اصفهانى و مرد رباى ايرانى و قارن جهانسوز با لشكرى عظيم كمين كردند ؛ باقى امراى ايران و خراسان و آذربايجان صف برآراستند . چون كار دو لشكر تمام شد و قلب برابر قلب ، و علم برابر علم و ميمنه برابر ميمنه ، و ميسره برابر ميسره ، سوار برابر سوار ، پياده برابر پياده قرار گرفتند و باد فراشى كردن بنياد كرد و خاشاك ميدانرا از ميان پاك كرد ، آن دو لشكر نگران بودند تا كه در ميدان خواهد درآمدن و كدام بيچاره را اجل دامن گير خواهد شدن ؟ زمين از سم اسبان در جنبش آمده بود ، و هوا از علمهاى رنگارنگ چون مرغزار چمن گشته ، و آواز كوس و گاو دم در بن قبهء فيروزه گون فلك پيچيده . در چنين حالتى كه شيران عالم را از ترس و بيم زهره‌ها آب شده بود ؛\r\n\r\n","description":"","footnote":"","page_name":" 342 ","page_number":358},
  {"content":"\r\n\r\nراوى گويد كه اول كسى كه عزم آوردگاه كرد سوارى بود كه بر مركب سيه قيطاسى بر نشسته ، و بر گستوان سياه بر پشت مركب انداخته ، و آيينهء پولاد بر پيشانى مركب بسته ، علاقهاى ابريشمى از دامن بر گستوان در آويخته ، و خفتان سياه در بر كرده ، و خودى چهار پهلو زر اندود بر تارك سر نهاده ، و زره داودى در بر كرده ، و دو تيغ هندى و مصرى از جانبين حمايل كرده ، و سپرى پولاد از چپ در آويخته ، و گرزى گران در قرپوس زين انداخته ، و كمان خوارزمى با تيرهاى خدنگ در كمر بسته ، و نيزهء خطى باسنان زهراب داده بر گوش مركب نهاده ، كمندى از ابريشم خام در فتراك بسته ، و خنجرى آبدار بر نيمهء چپ در آويخته ، بدين آيين و عظمت ، بر مثال مبارزان ، آن مركب باد رفتار را برانگيخت . ازين صحرانوردى ، زمين هيكلى ، ابر كردارى ، خنجر گوش هاون سمى ، براق سيرى برق صفتى ، آتش سرعتى ؛ بيت :\r\n به زير رانش بد يك ره نوردى * كزو در تك نديدى باد گردى\r\nسبق برده ز وهم فيلسوفان * چو مرغابى بدش در آب طوفان\r\nبيك صفرا « 1 » كه بر خورشيد راندى * فلك را هفت ميدان باز ماندى \r\nبدين نوع در ميدان درآمد و سراپاى ميدان بگرديد و طريد كرد و جولان نمود .\r\nجملهء خلايق از دوست و دشمن از چستى و چالاكى او متعجب ماندند ، كه يا رب اين مبارز كيست كه بدين صفت آهنگ ميدان كرد و يك نعرهء دليرانهء شيرانه از جگر بركشيد و گفت : اى دوستان و اى دشمنان ! بدانيد و آگاه باشيد كه من بنده و خدمتكار پادشاه ايران ملك داراب بن ملك بهمنم ، سيامك سيه قبا ، جان و تن خود را فداى شاه ايران كرده‌ام ، از شما هركه مردانه‌ترست در ميدان درآييد تا ميدان‌دارى و مبارزت كنيم و يكديگر را بيازماييم . شاه سرور از آمدن بميدان و دليرى سيامك متحير بماند . اول كسى كه از لشكر يمن آهنگ ميدان كرد سوارى بود خفتان سرخ در بر كرده ، و بر مركبى بلند چون كوهى الوند برنشسته ، از سر تا ناخن پاى غرق\r\n\r\n\r\n","description":"","footnote":"\r\n( 1 ) - در اصل : صف را\r\n","page_name":" 343 ","page_number":359},
  {"content":"\r\n\r\nآهن گشته ، و در ميدان درآمد و سر راه بر سيامك بگرفت و نعره به روى زد كه اى بىادب ! تو كيستى كه در برابر شاه سرور دعوى مبارزت كنى ؟ گمان مىبرى كه در ملك يمن كسى نباشد كه در مقابلهء تو درآيد و با تو مبارزت كند ؟ مگر نام من نشنيده‌اى و نشان من ندانسته‌اى كه از هيبت من شير در بيشه نمىتواند قرار گرفتن .\r\nسيامك گفت : اى لافى ! تا چند لاف باطل زنى ؟ دستى برآر تا هنرت معلوم گردد .\r\nشاه سرور گفت : اين كيست كه در ميدان رفت ؟ نقيبان سپاه گفتند اى خداوند ! اين حريق است و از جملهء مبارزان عربست و در ملك يمن و عدن نظير خود ندارد . ملك سرور او را عزت تمام داشتى و بالاى همهء مبارزان نشستى . شاه سرور گفت كه حريق از جملهء پهلوانانست ، باشد كه اين سوار را از پا درآرد . ايشان درين سخن بودند كه حريق دست بقايمهء تيغ كرد و از نيام بركشيد و چون آتش بر سيامك سيه قبا حمله كرد و گفت : اى جاهل ! بنادانى خود را بر باد دادى و جان خود را در ورطهء هلاك انداختى ! اكنون بگير كه هرگز ازين شربتى نخورده‌اى و چنين ضربتى نديده‌اى ! اين بگفت و آن مركب را در سيامك جهانيد و بر سيامك حمله كرد .\r\nراوى داستان گويد كه سيامك بىباك سپر پولاد در سر كشيد و سر و گردن در زير سپر پنهان كرد ؛ چنان بگرفت آن ضرب را كه هيچ المى به دو نرسيد و حريق بباد مركب در گدشت . سيامك عنان مركب بگردانيد و سر راه بر حريق بگرفت و يك نعره به روى زد و گفت : اى پهلوان ! بسيار لاف زدى و اشتلم كردى ، اما چه سود كه هيچ هنرى ندارى و ميدان‌دارى نمىدانى ! امروز اگر زنده از دستم بدر روى مبارزت خواهى آموختن ، حاليا پيش روى بفرستم ! حريق سپر در سر كشيد ، سيامك سيه قبا آن تيغ هندى را كه از شعاعش ميدان روشن شد ، بزد بر قبهء سپرش .\r\nدل در بدن مبارزان طپيدن گرفت . پس آن دو مبارز يگانه تيغها بر هم كشيده مىزدند ، تا چند حمله در ميان ايشان خطا شد ، تا كار بجايى رسيد كه سى حمله در ميان ايشان باطل شد تا عاقبت سيامك سيه قبا كمين بگشاد و به تيغ بر حريق حمله كرد ، او سپر\r\n\r\n","description":"","footnote":"","page_name":" 344 ","page_number":360},
  {"content":"\r\n\r\nدر سر كشيد ، مركب درو جهانيد و آن تيغ كه در دست داشت حوالهء سرش كرد .\r\nحريق سپر در سر كشيد ، سيامك ميانش خالى يافت بزد بر ميانش كه چون خيار بدونيم كرد ؛ حريق آه كرد و از باره دو پاره بر خاك افتاد . غوغا از آن هر دو سپاه برآمد . ملك داراب حكم كرد تا علم شاهى را در حركت آوردند و كوس بشارت فرو كوفتند . ملك داراب تاج بر سر بگردانيد و آفرين از آن دو لشكر برآمد . جمله بر آن دست و بازو تحسين كردند . سيامك مركبش را بگرفت . غلامانش در ميدان درآمدند و سر حريق را از تنش جدا كردند و سلاحش را بركندند و سرش بر نيزه كردند ، و سيامك نعره زد و مبارز طلب كرد . حريق را برادرى بود ازو كوچك‌تر .\r\nاو نيز بغايت شجاع و مبارز بود ، و نام او زحريق بود ، چون برادر را كشته ديد آه و فغان از جان برآورد و خود را از پشت مركب بر خاك انداخت و خاك بر سر كرد و تضرع و زارى بر برادر كرد و خنجر از ميان بركشيد و بر سينه نهاد تا خود را هلاك گرداند . شاه سرور فرمود تا دستش گرفتند و نگداشتند تا خود را هلاك گرداند . شاه سرور او را تسلى ميكرد كه از گريه فايده‌يى نيست ، چون برادرت هلاك گرديد اكنون جاى او ، ملك و مال او از آن تست . زحريق گفت : من بدين تسلى نمىشوم ، مرا اجازت ده تا در ميدان روم و خون برادرم را از قاتل برادرم طلب كنم . شاه سرور گفت كه در ميدان مرو كه اكنون سراسيمه و آشفته‌اى ، مبادا كه به تو نيز زيانى رسد ! بگذار تا ديگرى در ميدان رود و آن ايرانى را بسته پيش تو آرد تا بهر نوعى كه ترا خاطر خواهد او را هلاك گردانى . زحريق قبول نكرد و گفت : اگر شاه مرا اجازت ندهد من خود را هلاك گردانم . شاه سرور گفت : من از براى تو مىگويم چون نمىشنوى تو دانى ، برو ! زحريق بر مركب ديوزاد سوار شد ، همچنان آشفته در ميدان آمد و درآمدن دشنام ميداد و مىآمد . سيامك دانست كه او از كسان حريق است . خدنگى بنام او در بحر كمان پيوست و او مركب ميراند و دشنام ميداد . سيامك سيه قبا آن تير خدنگ را چنان بر دهانش زد كه از قفاش پران\r\n\r\n","description":"","footnote":"","page_name":" 345 ","page_number":361},
  {"content":"\r\n\r\nبدر پريد . زحريق چون چنان ضربى بخورد از پاى درآمد و در خاك بغلطيد تا بمرد ، بيت :\r\n دمى چند بشمرد و ناچيز شد * بخنده فلك گفت كين نيز شد \r\nشاه سرور بخنديد و گفت : من هرگز چنين كسى كه در مردن شتاب كند چون زحريق نديده‌ام ، سخت شتاب كرد اما او را گناهى نبود ، اجلش مىدوانيد . يكى ديگر آهنگ ميدان كرد . هنوز نام و نشان خود نگفته كه بيك چوبه تير در افتاد .\r\nهمچنين تا هفت مبارز را بينداخت ، غوغا از سپاه ايران برآمد . شاه سرور بغايت ملول خاطر شد و گفت : هيچ‌كس در لشكر ما نيست كه در ميدان رود و جواب اين ايرانى بگويد و اين ايرانى را دست و گردن بسته پيش من آرد تا من او را بزارى تمام هلاك گردانم كه بسيارى از مبارزان ما در دست او بهلاك آمده است . از سپاه يمن كسى را ياراى آن نبود كه در ميدان رود . طومار زنگى چون چنان ديد رو بسوى شاه سرور كرد و گفت : اين كه در ميدانست از سپاه ايران كيست و او را در آن سپاه چه مرتبه است و نامش چيست ؟ شاه سرور گفت كه اين را سيامك سيه قبا گويند ، از جملهء خدمتكاران ملك داراب يكى اينست . طومار زنگى گفت كه در سپاه ايران ازين پهلوان‌تر نيست ؟ طيفور وزير گفت : اى پهلوان ، تو چها ميگويى ! در سپاه ايران چهل سر اميرند ، همه صاحب تيغ و لشكر و ناموس ، اين كمترين ايشانست كه چنين كارها مىكند و پسر شاه سرور را اين گرفته است ، اما پهلوان لشكر ايران پهلوان پيل‌زورست ، پسر پيلتن كه از قوم رستم زالست . هنوز او هيچ در ميدان نيامده است و هيچ كارى نكرده است . طومار گفت : پس رفتن من در ميدان ناموس من نيست ؛ من وقتى در ميدان روم كه پهلوان آن لشكر در ميدان آيد ، اما اين دم كسى را در ميدان فرستم تا اين سوار را بسته يا سرش را در پيش من بيارد . شاه سرور گفت :\r\nچنين بايد كردن . طومار زنگى از عقب سر خود نگاه كرد . سوار زنگى ايستاده بود او را نام طال زنگى بود و از خويشاوندان طومار زنگى بود و مردى شجاع بود ،\r\n\r\n","description":"","footnote":"","page_name":" 346 ","page_number":362},
  {"content":"\r\n\r\nهمچون دود سياه سوار گشته و سر تا پا غرق سلاح گشته بود . طومار گفت : اى طال ، در ميدان رو و اين سوار را از پشت مركب بر دار و از دست منه تا به حضرت شاه سرور به يارى تا بهر نوعى كه باشد و دل او خواهد او را هلاك گرداند . طال گفت :\r\nخدمت كنم . پس مركبى چون كوه‌پاره‌يى در ميدان جهانيد . مردى چون مناره‌يى بر مركبى عظيم سوار گشته و گرزى عظيم در قرپوس زين انداخته ، روى به آوردگاه نهاد . چون از قلب سپاه در ميدان رسيد هر دو سپاه ديدند كه شخصى چنين عزم ميدان كرده است . ملك داراب گفت : عظيم با هيبت كسى است كه عزم ميدان كرده است ! يزدان پاك مدد كند . سيامك را تا گفتن طال زنگى در ميان ميدان رسيد . سيامك چون در آن قد و بالا ، طول و عرض و پهنا ، و برو سينه نگاه كرد ، با خود گفت عجب مردى با هيبت است مرا با او از دور جنگ بايد كرد . پس دست بكمان عاج قبضهء طيار گوشه كرد و يك خدنگ الماس پيكان نه مشتى در بحر كمان پيوست و از يزدان پاك مدد طلبيد . كمان را بكشيد و بر سوى طال زنگى انداخت . طال سپر در سر كشيد تا باشد كه تير اجل را دفع كند ، اما سود نداشت ، چون سوزن پولاد كه از حرير بگذرد ، تير از سپر بگدشت و بر سينهء طال آمد و از پشتش پران بگدشت و در زمين غرق شد . طال زنگى از پشت مركب در خاك افتاد و بلرزيد و جان بجهنم سپرد . سيامك كمان بر بالا داشت و نعره زد و مبارز خواست . طومار تند شد و از مرگ طال زنگى بغايت ملول شد . طال را برادرى بود نامش ضال زنگى ؛ چون برادر خود را كشته ديد آه از جانش برآمد و مركب در ميدان جهانيد و به زبان زنگى دشنام ميداد . سيامك چون ديد كه سياهى ديگر عزم ميدان كرد ، سيامك سيه قبا تيرى ديگر در بحر كمان پيوست . راوى داستان روايت كند كه درآمدن زنگى بر دهانش زد كه از قفاش پران بدر پريد . يكى ديگر از آن زنگيان در ميدان آمد ، بدست سيامك بقتل آمد ، تا ده نابكار از آن زنگيان بر زمين زد ، لرزه بر اندام آن لشكر نشست و فغان از آن هر دو لشكر برآمد . ديگر هيچ‌كس را ياراى آن نبود كه در ميدان رود نه\r\n\r\n","description":"","footnote":"","page_name":" 347 ","page_number":363},
  {"content":"\r\n\r\nاز يمنيان نه از زنگيان . سيامك طريد مىكرد و جولان مىنمود و مبارز طلب ميكرد تا كار بجايى رسيد كه چند نوبت طومار زنگى گفت كه اى مبارزان زنگبار در ميدان رويد و خون مبارزان خود باز خواهيد ! هيچ‌كس در ميدان نمىرفت .\r\nطيفور وزير گفت : اى خداوند ، جنگ سيامك كم كارى نيست ، هركسى در ميدان مىرود او چندان مجال نمىدهد كه آنكس بميان ميدان برسد . هركسى كه حريف دست او نيست ، مگر تو بمباركى بميدان روى و داد دل ما را بستانى . طومار گفت مرا ننگ مىآيد كه بحرب اين سوار روم كه بقد و بالا و گرز هم قد من نيست اما اگر نروم شما را گمان شود كه من نيز چون ديگران خوف مىكنم ؛ اينك رفتم در ميدان تا با وى حرب كنم . اين بگفت و قلاب بر كلهء فيل زد و زنده فيل را از جاى بركرد و آهنگ ميدان كرد و زنده فيل را در ميدان جهانيد . ازين فيلى ، سبك گامى ، گران انجامى ، بادپايى ، رعد آوازى ، برق تازى ! تو گفتى كه كوه بيستونست معلق بر چهار ستون پا ، سحابى بمجاورت شهابى از اوج هوا به نشيمن خاك . چنانك هركه او را بديدى گفتى ، بيت :\r\n برآمد نيلگون ابرى ز روى نيلگون دريا * چو راى عاشقان گردان چو طبع بىدلان شيدا \r\nهمچون برج قلعه‌يى ، و بر گستوان از آيينهء چينى بر پشت او انداخته ، و دامن آن بر گستوان را شرابهاى ابريشمين آونگ كرده ، و بر هر يكى زنگوله‌يى بسته ، و بر چهار دست و پاى او زنگولهاى تيز آواز بسته ، و بر گردنش قريب صد زنگوله درآويخته و يكى تيغ هندى از خرطوم او بسته ، دندانهاى او را در پولاد گرفته و سرش را تيز كرد ؛ و بر پشتش زنگى ناپاكى بىباكى ، چون پشتهء خاكى بىادراكى ، غمناكى بلند بالايى ، زشت‌رايى بد فرسايى ، بزرگ بينى دهان غارى گنبد سرى ؛ دو چشم چون دهانهء تون حمام پرآتش ، و دو لب چون لبهاى شتر بر زير و بالا افتاده ، و دندانها چون دندان گراز از دهن بيرون آمده ، سينه‌يى پهن ، و شكمى\r\n\r\n","description":"","footnote":"","page_name":" 348 ","page_number":364},
  {"content":"\r\n\r\nبزرگ ، و دستهايى دراز همچون كوه پولاد ، و گرزى گران در قرپوس انداخته سپرى عظيم در چپ گرفته بهيبتى تمام قصد ميدان كرد . سيامك چون چنان كوهى روان را ديد با خود انديشه كرد كه مگر ديويست كه از كوه قاف عزم جنگ او كرده است كه هرگز آدمى بدين عظيمى نديده‌ام و نشنيده ؛ با خود گفت چون كنم ؟\r\nچون من هزارى حريف اين زنگى نابكار نيست ! انشاء اللّه و تعالى كه از دست اين پتياره زنده خلاص يابم . اين انديشه با خود كرد و كمان چاچى عاج قبضه طيار گوشه بر سر چنگ آورد و خدنگى در بحر كمان پيوست و با خود گفت اگر بضرب تير او را از پاى درآوردم ، نيك ! و اگرنه بگرز و شمشير حريف او نيستم . پس كمان بكشيد و دست قايم كرد و سينهء طومار زنگى را نشانه كرد . طومار سپر در سر كشيد و از عقب سپر گرز گران بداشت بزد بر سپرش بگدشت و بر گرز نشست . سيامك آه كرد و تير ديگر بينداخت ، هم خطا شد . در تير سيوم طومار بسيامك رسيد و يك نعرهء سهمگين بر سيامك زد كه اى ايرانى ! جان از دست من كجا برى ؟ چند كس را از مبارزان ما هلاك كردى ! بگير اين ضرب گرز را كه اگر كوه باشى در زير گرزم سرمه گردى و اگر خود پولاد باشى از آتش ضربم آب گردى ! و آن گرز را برآورد و دست و بازو را برافراخت و از قد بلند آن گرز حوالهء سر سيامك كرد .\r\nملك داراب گفت : اى دريغ كه سيامك در زير آن گرز خرد خواهد شد !\r\nاما مؤلف اخبار روايت مىكند كه سيامك سپر در سر كشيد و هر دو دست را ستون سپر كرد . طومار زنگى بخنديد و گفت : اى نادان ! ترا گمان باشد كه از دستم زنده بدر روى . زهى خيال محال و فكر فاسد ! اين بگفت و آن گرز را فرود آورد .\r\nاما مؤلف اخبار چنين روايت مىكند كه سيامك پاى از ركاب بيرون آورده بود .\r\nچون طومار دست و گرز فرود آورد سيامك پاى راست از ركاب بيرون آورد و بگرديد و بركاب چپ بايستاد ، گرز بر زين آمد زين و مركب درهم خرد كرد . آن دو سپاه گمان بردند كه سيامك نيز خرد شد . آه از جان ملك داراب برآمد كه اى دريغا !\r\n\r\n","description":"","footnote":"","page_name":" 349 ","page_number":365},
  {"content":"\r\n\r\nسيامك جوان پهلوان شجاع بود و بدست اين ناپاك هلاك شد . چون طومار ضرب بزد و بگدشت از عقب نگاه كرد سيامك را ديد ايستاده ! عجب ماند و گفت : اى سخت جان ! مركبت خرد شد ، تو چگونه زنده‌اى ؟ قلاب بر كلهء زنده پيل زد و ديگر باره رو بسيامك كرد . سيامك پياده مانده بود . طيطوس گفت : اى شاه ، زينهار كه سيامك زنده است اما پياده است او را بمركبى مدد كنيد . مركب خاص در ميدان جهانيدند و پيش سيامك آوردند تا سوار شد . شاه سرور آن حالت را مىديد ، با طيفور وزير گفت : اى طيفور ، ديدى كه اين ايرانى چه حيلى كرد و آن گرز را چگونه از خود رد كرد ؟ طيفور گفت : اى خداوند ، با ضرب دوم چه كند ؟\r\nراوى گويد كه چون سيامك سوار شد نعره زد و دست بقايمهء تيغ كرد و گفت : اى زنگى نابكار ! بگير اين ضرب از دست سيامك سيه قبا ! طومار چنان در غضب رفته بود كه از غور نزديك بود كه هلاك گردد و سيامك به تيغ به روى حمله كرد . طومار سپر در سر كشيد ، سيامك تيغ بر قبهء سپر طومار زد و بباد مركب در گدشت . طومار دست بگرز كرد . طيطوس حكيم رو بداراب كرد و گفت : اى خداوند ، سيامك حريف طومار نيست ، آن حملهء اول را بچابك سوارى دفع كرد هرچند كه مركبش هلاك شد . [ در 
  ] ضرب دوم مبادا كه زيانى به دو رسد ، حكم كن تا طبل آسايش بزنند . ملك داراب حكم كرد تا طبل آسايش بزدند . شب نزديك بود ، طومار زنگى چون آواز طبل آسايش بشنيد بغايت ملول شد و نعره بر سيامك زد كه اى ايرانى ، حاليا امروز جان بردى اما فردا اگر مردى دارى در ميدان درآيى تا جوابت بگويم . پس باز گشتند ، طومار باز گشت . شاه سرور فرمود تا طومار را استقبال كردند و او را در لشكرگاه درآوردند . شاه سرور عذر طومار بخواست . طومار گفت : شاها ، اين ايرانى با من حيل كرد ، فردا جوابش بگويم ، اين بگفتند و به آسايش مشغول شدند .\r\nاما از آنطرف سيامك نيز باز گشت . جملهء امراى لشكر ايران استقبال او\r\n\r\n","description":"","footnote":"","page_name":" 350 ","page_number":366},
  {"content":"\r\n\r\nكردند و به حضرت ملك داراب آوردند . ملك داراب سيامك را آفرين كرد و بسيار نعمت و مال به دو داد و او را بسيار تحسين كرد . جملهء امراى ايران حاضر آمدند و خوان « 1 » سالاران نعمت در كشيدند . چون از سفره و خوان باز پرداختند ، ملك داراب شب رنگ جاسوس را بلشكرگاه شاه سرور فرستاد « 2 » تا از آنجا خبرى باز آرد . شب رنگ بعد از زمانى تجسس احوال آن لشكر بكرد و معلوم كرد كه فردا جنگ خواهد بود و طومار در حضور شاه سرور دعوى كرده كه فردا ميدان‌دارى خواهم كرد تا فردا كار ايرانيان را تمام نكنم از ميدان باز نگردم . شب رنگ اين جمله را در حضور ملك داراب تقرير كرد . پيل‌زور پهلوان گفت كه اى گردان ايرانى بدانيد كه طومار مردى پهلوانست . فردا هركس در ميدان او مرويد كه كوه را طاقت گرز او نيست و سيامك بچابك سوارى آن گرز را از خود دفع كرد . پس گردان به كار راستى فردا مشغول شدند . چون شب درآمد از طرفين طلايه بيرون فرستادند ، و عاقبت آن شب چون عمر ضايعان بسر آمد و صبح صادق بدميد . ديگر روز كه آثار انوار خسرو اختر بر آن صحايف اطباق آسمان پديد آمد ، بيت :\r\n چون صبح آيينهء خورشيد بربست * فلك صد چشم بر صد چشم بر بست ( كذا )\r\nچو لعل آفتاب از كان برآمد * ز عشق روز شب را جان برآمد \r\nآن دو لشكر چون دو درياى تير و تبر در خروش و جوش آمدند . سپاه يمن و عدن و طايف و زنگبار سواره شدند . و ازينجانب لشكر خراسان و عراق و همدان و آذربايجان عزم آوردگاه كردند ، بيت :\r\n در روارو فتاد موكب شاه * نم بماهى رسيد و گرد به ماه\r\nنالهء كرناى و رويين خم * در جگر كرده زهرها را گم\r\nكوس رويين بلند كرد آواز * زخمه بر كاسه ريخت زخمه نواز\r\nكوه و صحرا ز بس نفير و خروش * بر طبقهاى آسمان زد جوش\r\nلشكرى بيشتر ز مور و ملخ * گرم كينه چو آتش دوزخ \r\n\r\n\r\n","description":"","footnote":"\r\n( 1 ) - در اصل : خان سالاران\r\n( 2 ) - در اصل : فرستادند\r\n","page_name":" 351 ","page_number":367},
  {"content":"\r\n\r\nصف برآراستند ، ميمنه و ميسره راست كردند ، و هريك بر جاى خود قرار گرفتند .\r\nچون صف مبارزان راست شد جوش و خروش برآمد . جهان پر فتنه و آشوب شد .\r\nاز هر دو لشكر گردان در فكر تا حال بكجا رسد . شاه داراب در زير چتر شاهى قرار گرفت ، در معارضهء ملك سرور ، و از لشكر يمن اول كسى كه عزم ميدان كرد طومار زنگى بود . از شاه سرور اجازت خواست و گفت : اى شاه ، بدولت تو امروز ميدان‌دارى از آن منست كه خاك در كلهء سر مبارزان ايران كنم . با هيبت تمام عزم ميدان كرد ، كوه‌پاره‌يى سياه چون قير ، كه از عكس سياهى او ميدان سياه مىنمود . همچون كوه پولاد در ميدان درآمد و نعره برآورد كه هركه مرا داند داند ، و هركه نداند بداند كه منم پادشاه جزيرهء عقارب ، پهلوان زنگبار ، پهلوان طومار زنگى ، چاكر و بندهء شاه سرور . اى مبارزان ايران ، در ميدان من درآييد كه امروز آنروزست كه از شما يكى زنده نخواهم گداشتن ! اين بگفت و پيل را برانگيخت و لعبى چند بنمود . ازين طرف ملك داراب رو به طيطوس حكيم كرد و گفت : اى حكيم ، يكى در طالع وقت نظرى كن تا حال ما با اين سياه زنگى ملعون بچه مىانجامد . طيطوس حكيم اسطرلاب زرين در دست داشت و ارتفاع وقت مىگرفت . چون عضاده را بسوى مشرق داشت تا آفتاب از آن ثقبهاى عضاده بگدشت ، جزو آفتاب بنگريست ، دوازده بود . موضع آفتاب معلوم كرده بود ، بر مقنطرهء دوازده نهاد حاجت بتعديل نبود ، بر افق مشرق نگاه كرد ، حاجت بتعديل بود ، زيرا كه ما بين واقع شده بود . خط اول بر افق مشرق نهاد و سرمرى رأس الجدى را نشان كرد . بين المريين بنگريست كه چندست ، آن را بر اجزا قسمت كرد ، درجهء طالع معلوم كرد . آنگاه در تقويم احتياط كرد و موضع قمر معلوم كرد ، مقابل طالع بود ، و زحل منحوس در طالع به نظر مريخ سهم اتصالى و شكر يلدوز در مقابل بود . دانست كه امروز غمى و المى بر لشكر ايران خواهد رسيد . حكم كرد تا ملك داراب از تخت و پشت زنده پيل بر پشت مركب آمد و بار و بنه از عقب لشكر بكوه برند و پناه بكوه برند تا اگر\r\n\r\n","description":"","footnote":"","page_name":" 352 ","page_number":368},
  {"content":"\r\n\r\nحالتى واقع شود ايشانرا مأمنى باشد . چون ازين كارها بپرداختند « 1 » همچنان طومار در ميدان طواف ميكرد و مبارز مىخواست . اما اول كسى كه از لشكر ايران عزم ميدان كرد قارن جهانسوز بود ، مرد مبارز بود و بهادر و پهلوان و بسيارى مبارزت و پهلوانى در جهان كرده بود و از امراى قديم بود ؛ مركب در ميدان جهانيد و سر راه بر طومار زنگى بگرفت و يك نعره بر طومار زد و گفت : اى سياه ناپاك بىباك ! بچه زهره و جگر در ميدان آمده‌اى ؟ جان از دستم كجا برى ؟ يك حملهء مردانرا تحمل كن ! پس برو بضرب تيغ حمله كرد . طومار زنگى سپر در سر كشيد و حملهء او را از خود رد كرد به آسانى . استاد سخن « 2 » چنين گويد ، بيت :\r\n چو قطره بر ژرف دريا برى * بديوانگى ماند اين داورى \r\nراوى گويد كه چون نوبت بطومار زنگى رسيد ، دست بقبضهء گرز گران كرد و عمود گران سنگ بركشيد و در گرد سر بگردانيد و يك نعره بر قارن جهانسوز زد كه اى نادان اجل رسيده ! به تو كه مىگويد كه در ميدان من بيا و جان خود را فداى ايرانيان بكن ؟ اما اجلت گريبان گرفته بسوى منت آورد ! قارن از آمدن بميدان پشيمان شده بود ، اما سودى نداشت . سپر در سر كشيد ، طومار زنگى آن گرز را بر قبهء سپر جهانسوز زد . دستش را طاقت گرز او نبود ، دستش خم خورد ، گرز از سر سپر بغلطيد ، بر فرق مركب آمد و درهم خرد كرد . قارن از پشت مركب در خاك افتيد . [ طومار زنگى 
  ] پيل را بروراند . بقرب ده زنگى در ميدان راندند و قارن جهانسوز را بگرفتند و بسته از ميدان بدر بردند . قارن جهانگير چون برادر را گرفتار ديد آتش حميت بر دماغش زبانه زد . مركب در ميدان جهانيد و يك نعره بر طومار زد و بضرب تيغ بر وى حمله كرد ، طومار آسان‌تر از آن رد كرد . پس طومار گرز بركشيد و حمله برو آورد و او سپر در كشيد . به اندك باد گرز كه بر پشت او رسيد سرنگونسار در افتاد .\r\nاو را نيز بربستند و از ميدان بدر بردند . ديگر قهار در ميدان آمد و گرفتار شد ،\r\n\r\n\r\n","description":"","footnote":"\r\n( 1 ) - در اصل : بپرداختند اما .\r\n( 2 ) - مراد فردوسى است .\r\n","page_name":" 353 ","page_number":369},
  {"content":"\r\n\r\nو بر عقب او قهرمه در ميدان درآمد و او نيز گرفتار شد . اردشير در ميدان درآمد و گرفتار شد ، شهمرد ايرانى درآمد به بند افتاد ، غريو از لشكر ايران برآمد . نعرهء شادى از سپاه يمن بر آسمان هفتم رسيد ، علمها در حركت درآوردند و طبل بشارت فرو كوفتند . ملك داراب در كار خود متحير فرو ماند . هيچ‌كس حريف آن زنگى نبودند ، هيچ آفريده را ياراى آن نبود كه عزم ميدان او كند و طومار زنگى در ميدان اشتلم مىكرد و مبارز طلب مىكرد . ملك داراب گفت : اى دليران ايران و اى شجاعان پهلوان ! آهنگ ميدان كنيد و جواب اين زنگى نابكار بگوييد . طيطوس حكيم گفت ، اى خداوند ، اگر جملهء سپاه ما امروز در ميدان اين زنگى روند هلاك گردند يا گرفتار شوند . در لشكر ما كسى نيست كه با او تواند مبارزت كردن .\r\nپيل‌زور بن پيل تن كه پهلوان سپاه ايران بود ، اين سخن از طيطوس حكيم بشنيد ، آتش غيرت بر دماغش زد و مركب چون كوه‌پاره در ميدان جهانيد ، و غرق سلاح بود و عمود گران سنگ در قرپوس زين انداخته . چون عزم ميدان كرد ، شاه داراب حكم فرمود از جهت عزت پيلتن پهلوان ، از امراى ايران چند تن با هزار مرد با او در ميدان رفتند . پيل‌زور چون در برابر طومار زنگى رسيد يك نعره بر طومار زد كه اى پهلوان ، چند كس را كه از ياران ما گرفتى ، بدان فريفته مشو ، كه من چون ديگران نيستم .\r\nمرا پيل‌زور بن پيلتن نامست ، از نژاد رستم زالم . طومار گفت : من آوازهء تو بسيار شنيده‌ام و بهوس تو در ميدان آمده‌ام بيا كه حريف دست و بازوى من تويى . اين ضعيفانرا در ميدان چرا فرستادى ؟ اين بگفت و آن عمود گران را برآورد . پيل‌زور سپر در سر كشيد . طومار بزد بر قبهء سپرش چنانك از « 1 » طراقاى گرز و قبهء سپر جملهء آن سپاه يمن و ايران بشنيدند و يك شعلهء آتش برخاست . ملك داراب در ميدان نگران بود .\r\n\r\n\r\n","description":"","footnote":"\r\n( 1 ) - از نسبت بجملهء اول كه بعد ازين حرف ميآيد زياد است ولى نسبت بجملهء دوم « و يك شعلهء آتش برخاست » زائد نيست و بنابرين نگاه داشته شد . عبارت صحيح بايد چنين باشد : چنانك از طراقاى گرز و قبهء سپر كه جملهء آن سپاه يمن و ايران بشنيدند يك شعلهء آتش برخاست .\r\n","page_name":" 354 ","page_number":370},
  {"content":"\r\n\r\nراوى گويد كه از آن طرف شاه سرور در ميدان نظر مىكرد كه طومار گرز زد و پيل زور بگرفت ، چنانك هيچ المى به دو نرسيد . آفرين از ملك داراب برآمد . طومار نيز آفرين كرد . گفت درين مدت كه بر پشت زنده پيلم ، هيچ آفريده يك گرز مرا نگرفته است ، تو نيكو گرفتى ، هزار آفرين بر تو باد ! جلادت تمام دارى اما با گرز دوم و سيوم چه توانى كردن ؟ پيل‌زور گفت : يزدان يارى دهد . پس او نيز دست بقرپوس كرد و گرز گران « 1 » بركشيد و حواله كرد ، طومار سپر در سر كشيد ، بزد بر قبهء سپرش ، چنان كه جملهء اندام او خبردار گرديد . بازويش به درد آمد ، پس بضرب گرز بر يكديگر حمله كردند تا حملهء چند در ميان ايشان خطا شد . از قضاى ربانى پاى اسب پيل‌زور بسوراخى فرو رفت و پيل‌زور خطا كرد و بسر و گردن بر زمين آمد . مرد گران و سلاح گران ! خواست كه برخيزد ، طومار پيل بر سر پيل زور راند ، تا پيل‌زور بر خود حركت كردن كه هزار زنگى فرو ريختند و پهلوان را بربستند و از ميدان بدر بردند . ملك داراب بغايت پريشان خاطر گشت و گفت : اى طيطوس حكيم ، بغايت بدحالتى بود كه پيل‌زور را گرفتند كه پشت سپاه ما او بود ! طيطوس حكيم گفت : اى خداوند ! او حريف طومار بود اما مركبش خطا كرد .\r\nطومار نعره زد و مبارز طلب كرد . هيچ‌كس در ميدان نمىآمد ، تا ساعتى برآمد .\r\nطومار گفت : اگر شما نمىآييد پاى داريد كه من آمدم ! پس با آن گرز همچون كوه رو بسپاه ايران كرد . طيفور گفت : اى خداوند ، چه جاى توقفست ، حكم فرماى تا سپاه بيكبار حمله كنند كه هم اكنون شكست بر لشكر ايرانيان آيد . پس طبل جنگ فرو كوفتند و علم شاهى در حركت درآوردند ، لشكر سيصد هزار مرد يمنى و عدنى و طايفى و زنگبارى بيكبارى در حركت درآمدند و جمله حمله كردند . ملك داراب چون چنان ديد گلبانگ بر لشكر زد و گفت : اى جوانان كار ديده ! مردانه باشيد كه امروز روز مردانگيست و پهلوانى ، و ناموس خود را قايم كنيد ! سپاه دويست و پنجاه هزار\r\n\r\n\r\n","description":"","footnote":"\r\n( 1 ) - در اصل : گران كرد\r\n","page_name":" 355 ","page_number":371},
  {"content":"\r\n\r\nمرد بيكبار در خروش آمدند و حمله كردند . دو لشكر در يكديگر در افتادند . گرد و غبار بر فلك دوار رسيد و خون جوانان چو آب روان شد . بيك لحظه از كشته پشته كردند . و طومار زنگى بدان گرز گران از هر سو كه حمله كردى مرد بر مرد افگندى و صف مبارزان بر هم زدى تا عاقبت بسيارى از سپاه ايران بقتل آورد .\r\nهيچ‌كس نبود در لشكر ايران كه پيش راه آن زنگى تواند گرفت . يمنيان دست فرصت بر ايرانيان يافتند و لشكر ايرانيانرا بقرب نيم فرسنگ براندند ، تا ايرانيان بپاى كوه اصفر رسيدند ، پشت بر آن كوه كردند و روى بر دشمن كردند و تيرباران كردند بر سپاه يمن و ايشانرا باز داشتند . شب قريب بود ، طبل آسايش بزدند و لشكر از هم باز گشتند و خيمه و خرگاه بزدند . بسيار كس از سپاه ايران بقتل آمده بودند و هفت سر پهلوان گرفتار شده بودند .\r\nچون ملك داراب فرود آمد ، در حال شب رنگ عيار را بلشكر يمن گسيل كرد تا از آن سپاه خبرى بيارد كه با پهلوانان پيلتن و قهار و قهرمه و شيرافگن و شه مرد چه خواهند كردن . شب رنگ در حال بازگشت و در پيش ملك داراب آمد و خدمت كرد . ملك داراب گفت : اى عيار ، چه خبر دارى از امراى ايران و با ايشان چه كردند ؟ شب رنگ عيار گفت : اى خداوند ، بموجب حكم بندگى حضرت شاه ايران ببارگاه شاه سرور رفتم ، آن هفت پهلوانرا ديدم بر در بارگاه شاه سرور باز داشته بودند و خلق بسيار گرد ايشان برآمده و ايشانرا سر [ و 
  ] پا برهنه باز داشته بودند كه حكم شاهى شد كه امشب بيگاهست و جملهء امراى يمن زخم دارند تا حدى كه طومار زنگى چند زخم تير دارد و فردا حرب نخواهد بود . گفتند كه اين بنديانرا ببريد كه فردا مظالم خواهد بود و يرغوى ايرانيان فردا خواهد بود . بنده چون ازين حالها واقف شدم زود به خدمت آمدم تا احوال عرضه دارم .\r\nملك داراب گفت كه هشت سر پهلوان از آن ما در پيش ايشان در بندند . گوييا حال ما با اين طايفه بكجا خواهد رسيدن ؟ طيطوس حكيم گفت : اى شاه ، هيچ انديشه مكن كه لشكر ما را نظرى نحس در طالع بود ، من از آن انديشه‌ناك بودم ، اكنون آن\r\n\r\n","description":"","footnote":"","page_name":" 356 ","page_number":372},
  {"content":"\r\n\r\nنظر نحس گدشت و روى در سعد نهاد . بعد اليوم فرصت ما را خواهد بود تا چند وقت ديگر ، و اين حركت بغايت نيك بود كه يرغوى گردان بفردا افتاد و حرب حاليا در توقف افتاد ، بيت :\r\n اميدم چنانست بيزدان پاك * كه دستم بگيرد برآرد ز خاك \r\nدرين ولا اميد چنانست كه ما را از طرفى مددى و فرصتى و نصرتى واقع شود .\r\nپس حكم كردند كه خورشيد شاه و جمشيد شاه با سى هزار مرد بطلايه بيرون رفتند .\r\nآن شب در آن دو لشكر هيچ آفريده خواب نكردند و در هر دو لشكر گريه و زارى بود از بسيارى كه از طرفين مردمان هلاك شده بودند . چون آن شب « 1 » به حكم ملك جبار بروز روشن مبدل گرديد و ستارگان در زير معجر كبود نهان گشتند ، رايت « 2 » لشكر روز از افق مشرق طلوع كرد و لشكر شب در قيروان مغرب نهان گرديد ، بيت :\r\n بفراشت صبحدم علم خاور « 3 » آفتاب * لشكر براند گرم بهر كشور آفتاب\r\nرم خورد ادهم شب از آفاق چون ببست * بر نقره خنگ گردون زين زر آفتاب\r\nاز شام لشكرى كه سياهى همى نمود * با تيغ حمله كرد بر آن لشكر آفتاب\r\nميدان آسمان ز شفق خون گرفته بود * از بس كه ريخت خون ز سر خنجر آفتاب \r\nچون آفتاب از افق مشرق طلوع كرد و عالم ظلمانى نورانى گرديد ، از هر دو سپاه مردمان بيرون آمدند و كشتگان از طرفين برداشتند و به خاك دفن كردند ، چندان كه محاسب شمار آن نتواند كردن . شاه سرور بر تخت برآمد . امرا و وزرا و ندماء يمن جمع شدند و كرسيهاى زرين بنهادند تا طومار بر آن جا قرار گرفت . شاه سرور\r\n\r\n\r\n","description":"","footnote":"\r\n( 1 ) - در اصل : آن شب تا\r\n( 2 ) - در اصل : چون رايت\r\n( 3 ) - در اصل : كشور\r\n","page_name":" 357 ","page_number":373},
  {"content":"\r\n\r\nطومار را تعظيم كرد و حرمت داشت و ازو عذرها خواست كه بسيار كارها كرده بود ؛ آنكه او با ايرانيان كرده بود در عالم كس نكرده بود ؛ هفت مبارز ايرانى را گرفته بود و بر سرى همچون پهلوان پيل‌زور را گرفته بود . طومار چون آن ستايش از شاه سرور بشنيد خدمت كرد و گفت : به يمن دولت شاه فردا بر پشت زنده پيل سواره گردم . وقتى فرود آيم كه تمام كار ايرانيانرا ساخته باشم و نگدارم كه يكى ازين جماعت جان بدر برند كه اصل آن لشكر آن بود كه دوش در حضور شاه گرفتم ، باقى خود چه كسانند و ايشانرا چه طاقت و قوت گرز من باشد ؟ شاه سرور به روى آفرين كرد و خلعت فرمود و كمر و تاج و قبا ؛ و امراى او را مجموع نوازش فرمود و هر يكى را به قدر او انعام فرمود و خلعت پوشانيد . پس بفرمود تا جلاب درآوردند و بخوردند . پس اشارت كرد تا سالار خوان درآمد و سفره كشيد و انواع مأكولات درآوردند ، در كاسهاى زر سرخ و سفيد و چينى و حلبى فرو چيدند و امرايى كه در مجلس بودند دست بطعام دراز كردند و بخوردند . چون از طعام فارغ شدند و دستها بشستند ، مجلس بزم بياراستند ، بيت :\r\n چون فراغت رسيدشان از خوان * جام ياقوت گشت قوت روان\r\nساغرى چند چون ز مى خوردند * شرم را از ميانه پى كردند\r\nچونكه مستى دريد پردهء شرم * پهلوانان شدند از مى گرم \r\nآواز چنگ و ناى و رود و سرود برآمد ، مطربان خوش‌نوا در نوادر آمدند . ساعتى برين برآمد ، طومار زنگى مست گرديد ، مرگ برادرش به ياد آمد . برخاست و خدمت كرد و گفت : اى خداوند ، دوش بنده هفت مبارز ايرانى گرفته‌ام امروز به اجازت شاه ميخواهم كه به خون برادران ايشانرا هلاك گردانم . شاه سرور فرمود كه ايشانرا درآريد .\r\nچون زمانى برآمد ، حاجبان و جلادان ريسمانهاى ايشان در دست گرفته [ درآمدند 
  ] .\r\nاول كسى كه درآمد پهلوان پيل‌زور بن پيلتن بود ، و در عقب او قارن و جهانگير و قهار و قهرمه و ديگر شيرافگن ، مردى محاسن سفيد كرده بود ، بعد ازو شهمرد\r\n\r\n","description":"","footnote":"","page_name":" 358 ","page_number":374},
  {"content":"\r\n\r\nنهروانى « 1 » . اين هفت مبارز را بسته و سروپاى برهنه كرده درآوردند و برابر تخت شاه سرور بداشتند . شاه سرور به نظر قهر و غضب و سياست در ايشان نگاه كرد و از آن مبارزان ايران عجب بماند كه مردمان بس با هيبت و با صلابت بودند . طومار زنگى رو به پيل‌زور كرد و گفت : ترا در لشكر ايران بچه ميخوانند و نام و نشانت چيست ؟\r\nپيل‌زور گفت : مرا چه نام و نشان باشد ؟ مرا نام نشان وقتى بود كه بر پشت مركب بودم ، اكنون كه مرا روزگار بدست تو گرفتار گردانيد مرا هيچ نام و نشان نيست .\r\nطومار زنگى گفت : به حق آن خدايى كه مىپرستى كه راست بگو نام تو چيست ؟ پيل‌زور گفت : چون بيزدان سوگندم دادى مرا نام پيل‌زورست ، پسر پيل تنم ، از نسل رستم زال زر . طومار بخنديد و گفت : من شنيده بودم كه پيل‌زور مرد پهلوانست و شجاعت تمام دارد . يك ميدان با من با دو نكردى و يك روز طاقت من نداشتى ، اين همه نام و آوازهء تو از دور بوده است ! پيل‌زور ازين سخن برآشفت و گفت : اى زنگى نابكار ! مرا قضا و قدر اسير دام تو كرد ، تقدير خداوند چنين بود و اگر نه در شجاعت و ميدان‌دارى چون تو هزارى بايد كه غاشيهء مرا بر دوش كشند ، اگر اسبم خطا نمىكرد با تو كارى مىكردم كه ديگر بر پيل سوار نمىشدى و گرز بر دست نمىگرفتى اما چه سود كه بلاى آسمانى بر من تاختن كرد و مرا اسير چون تو ملعونى گردانيد ، اما اگر فضل ربانى دستگير شود با تو آن كنم كه رستم با تورانيان كرد . طومار بخنديد و گفت : اى نادان ! ترا هم اكنون هلاك خواهيم كرد ، ديگر تو خود را زنده نخواهى ديد ! پس از سر غضب از جاى برجست و يك گرزى بقرب پنجاه من « 2 » ، كه در روز بزم در دست گرفتى و بر سر انگشتان گردانيدى ، در ربود و عزم پيل‌زور كرد تا آن گرز را بر فرق پيل‌زور زند و كار او را تمام كند . شاه سليم گفت : اى پهلوان طومار ! شرط پهلوانى اين نيست كه در مجلس شاه سرور زحمت بر خود نهى و دست\r\n\r\n\r\n","description":"","footnote":"\r\n( 1 ) - معمولا شهمرد را با نسبت ايرانى ذكر ميكرد مگر اين بار كه نهروانى گفته است\r\n( 2 ) - اصل : پنجاه من در دست\r\n","page_name":" 359 ","page_number":375},
  {"content":"\r\n\r\nخود را آزرده گردانى ، شاه را جلادان هستند ، بگدار تا شاه حكم كند تا جلاد او را به حكم شاه به يسق رساند . پيل‌زور ترك سركرده است ، آنكس كه ترك سر كند همه سخنى تواند گفتن ، اما شما را درين حال كه اوست معارض او نمىبايد شد . آن غضب و تندى طومار اندكى تسكين يافت و بر جاى خود قرار گرفت . طيفور وزير گفت :\r\nاى شاه ، طومار در غضب رفته است از آن سخن كه پيل‌زور گفت ، حكم كن تا جلاد درآيد و سر اين ايرانيانرا از تن جدا گرداند تا او را خاطر خوش شود . شاه اشارت كرد تا جلاد را طلب كنند . جلاد ظالم بىباك ناپاك درآمد ، شمشيرى چون قطرهء آب در دست ، چون پلنگ و شير مىغريد و چون نهنگ و اژدها مىتنديد . تو گفتى كه ضحاك ناپاك قصد جمشيد كرده است ، يا بهرام رو بكينهء ناهيد نهاده ، بيت :\r\n تو گفتى تا قيامت زشت‌رويى * برو ختم است و بر يوسف نكويى \r\nزمين خدمت ببوسيد و گفت : دشمنان شاه هميشه محبوس و بدحال و تباه باشند ! اشارت عالى خداوند بر چه نهج است تا بدان كار قيام نمايم و شرايط خدمت بجاى آورم .\r\nشاه سرور اشارت بسوى پيل‌زور كرد . جلاد در حال نطع بينداخت و ريگ بريخت و پيش آمد و ريسمان در گردن پيل‌زور بود ، بگرفت و پيش كشيد و بر سر ريگ آورد و گفت : اى پهلوان ، خوش بنشين كه كار عالم چنين است ! در پى هر نوشى نيشى و در پى هر نعمتى محنتى و در پى هر حياتى مماتى مهياست . از اول عالم تا انتهاى عالم هركه زاد ، مرد و هركه بزايد بميرد . آنك نمرد و نميرد و آنكه تغير نپذيرد خداست تعالى شأنه ، بيت :\r\n جهان خرمن بسى داند چنين سوخت * مشعبد را نبايد بازى آموخت\r\nكدامين سرو را داد او بلندى * كه بازش خم نداد از دردمندى\r\nاز آن سرد آمد اين قصر دلاويز * كه چون جا گرم كردى گويدت خيز \r\nپيل‌زور خرامان خرامان روان شد تا بر سر ريگ رسيد ، بر سر پاى بنشست و يك پاى از دنيا كوتاه كرد و يك پا بدان عالم دراز كرد و رو بشاه سرور كرد و گفت :\r\n\r\n","description":"","footnote":"","page_name":" 360 ","page_number":376},
  {"content":"\r\n\r\nاى [ شاه 
  ] يمن و عدن ، هشيار باش و نيك احتياط كن كه من پيل‌زورم پسر پهلوان پيلتن و سه پسر پهلوان دارم ؛ يكى آنست كه ديده‌اى فرخ‌زاد نام دارد ، و يكى ديگر در آذربايجان است در پاىتخت شاه مظفر شاهست بهزاد پهلوان نام دارد ، و يكى ديگر در پاىتخت اصطرخ فارس پيش كرمانشاه ، پيلتن نام دارد . بدانك فرخ‌زاد و فيروز شاه كه بزنگيان داده‌اى دويست و پنجاه هزار مرد زنگى جمع كرده و عزم يمن دارند ، چون مرا هلاك گردانى چندان سپاه از ايران شهر بيايند كه يك يمنى بدست صد ايرانى باشند . شاه سرور چون اين سخنان را بشنيد بتنديد و در غضب رفت و يك نعره بر پيل‌زور زد و گفت : اى ايرانى ! مرا مىترسانى بلشكر ايران و بيم ميدهى ؟\r\nبانگ بر جلاد زد و گفت : هرچه زودتر سر اين ايرانى را از تنش جدا گردان . جلاد بموجب اشارت شاه يمن گرد پيل‌زور برآمد و خواست تا چشمش را ببندد . پهلوان پيل‌زور ميخواست كه سخن نرم گويد باز غيرتش نگداشت ، بانگ بر جلاد زد و گفت :\r\nچندين سالست كه تيغ بر فرق دلاوران زده‌ام ، و شعاع تيغ بگردان نموده‌ام ، امروز آن روزست كه آنچه چندين سال به پهلوانان عالم چشانيده‌ام امروز من به چشم ، بيار تا چه دارى كه تن خود در بلا نهاده‌ام ! . شاه سرور گفت : اى جلاد نابكار ! زود سرش بردار تا ما بعيش مشغول شويم . جلاد تيغ برآورد ، بار ديگر از شاه اجازت طلبيد .\r\nشاه فرمود كه بزن ! جلاد بار ديگر گفت : شاها ، حكما و عاقلان گفته‌اند كه انجام كارها را احتياط مىبايد كردن ، كه لفظ عربست « العجلة من الشيطان و التأنى من الرحمن » و پشيمانى در آخر سودى ندارد . شاه سرور گفت : اى بدبخت ! ترا بجلادى داشته‌ام يا به نصيحت گرى ؟ بزن كه دستت بريده باد ! جلاد تيغ برآورد و بار سيوم گفت :\r\nشاها ، ديگر سخن نخواهم گفت ، نيك تأمل كن كه اين پيل‌زورست ، پهلوان پاىتخت ملك دارابست ؛ خونيست بغايت عظيم ، بهر كسى نمىماند و پشيمانى سودى ندارد .\r\nشاه سرور گفت : بزن ! طومار زنگى گفت : هزار دينارت از خاصهء خود انعام كنم ! جلاد تيغ برآورد و رگ گردن پهلوان پيل‌زور در نظر آورد . قارن جهانگير و قارن جهانسوز\r\n\r\n","description":"","footnote":"","page_name":" 361 ","page_number":377},
  {"content":"\r\n\r\nبا ياران مىديدند و گريه و زارى ميكردند و شاه سليم را بغايت سخت بود اما جاى سخن گفتن نبود . جلاد خواست تا تيغ را فرود آورد كه حاجبى از در درآمد و خدمت كرد و گفت : جوانى رونده از راه رسيده است و از جاى دور مىآيد و بر در بارگاه ايستاده است و بار مىطلبد . شاه سرور گفت : حاليا كشتن اينها در توقف داريد تا بنگريم كه اين شخص از كجا ميرسد و چه خبر آورده است . بفرمود تا او را درآوردند .\r\n\r\n","description":"","footnote":"","page_name":" 362 ","page_number":378},
  {"content":"\r\n\r\n\r\n11 پيوستن فيروز شاه بسپاه ملك داراب\r\nراوى اخبار و گزارندهء « 1 » سخن شيخ محمد بن شيخ احمد بن شيخ على المشهور به بيغمى چنين گويد كه آن قاصد بهروز عيار بود ، كه شاه فيروز شاه از درياى زنگبار با سى هزار زنگى و چند سر امير زنگبار چون به نزديكى يمن رسيدند ، و شاه فيروز شاه [ را 
  ] از آمدن ملك داراب خبردار نبود و از آمدن سپاه ايران گمان نداشت ، مكتوبى نوشته بود پيش شاه سرور به شهر تعز . چون بهروز عيار در آن نواحى رسيد از احوال آمدن ملك داراب خبردار شد و در آن حالت كه پيل‌زور را با آن شش مبارز ايرانى بر سر پا نشانده بودند « 2 » به روز درآمد و آن عظمت و تجمل و تخت شاه سرور را ديد ، بعظمت تمام شاه سرور بر تخت نشسته و فرزندانش گرد تخت پدر نشسته و پيل‌زور را بر سر پا نشانده و شش مبارز ايرانى را بسته و در برابر باز داشته و جلاد نابكار بالاى سر پيل‌زور ايستاده ، با شمشير كشيده كه بهروز عيار درآمد ، و زمين خدمت ببوسيد و شرايط تعظيم بتقديم رسانيد و زبان بدعا و ثناى شاه سرور برگشاد و گفت ، بيت :\r\n هميشه تا كه برين صحن لاجورد بود * مدار گردش گردون دايره تمثال\r\nبقاى عمر تو در روزگار چندان باد * كه در حساب نيايد ز كثرت مه و سال \r\n\r\n\r\n","description":"","footnote":"\r\n( 1 ) - در اصل : راويان اخبار و گزارندگان\r\n( 2 ) - در اصل : بود كه\r\n","page_name":" 363 ","page_number":379},
  {"content":"\r\n\r\nزندگانى پادشاه كامكار و خسرو نامدار در متابعت عدل ، و دولت او معمور بداد و مشهور بر شاد ؛ چون آثار عنايت و لطف و فضل الهى صفات ذات شاه را « 1 » فهرست فضايل و شمايل عالميان و ديباچهء مناقب و مآثر آدميان گردانيده است ، خاطر مبين او مغيبات « 2 » قضا از لوح تقدير مىخواند و عقل شريف او از كتم عدم در حيز ظهور آينده مشاهده مىكند ، شعر :\r\n خوانده عدل تو در همه آفاق * نسخهاى مكارم « 3 » اخلاق \r\nشاه سرور با جملهء امرا و اركان دولت در فصاحت و بلاغت او متعجب ماندند ، شاه سرور گفت : بپرسيد كه چه كس است و از كجا ميرسد ؟ بهروز عيار گفت : قاصدم و نامه‌يى آوردم . پس نامه را بوسه كرد و بر گوشهء تخت شاه نهاد . شاه مهر از نامه برداشت و بدست دبير داد ، [ به 
  ] دبير عاقل كامل داد . دبير زمين خدمت ببوسيد و نامه را بخواند ، بيت :\r\n اول نامه بود نام خداى * گم رهانرا بفضل راهنماى\r\nكردگار بلندى و پستى * نيستى يافته به دو هستى\r\nز آدمى تا به حد جانوران * وز سپهر بلند و كوه گران\r\nهمه را در نگار خانهء جود * قدرت اوست نقش بند وجود\r\nدر تمناى هيچ پيوندى * نيست بيرون ازو خداوندى\r\nاوست دارندهء زمين و زمان * پيرو حكم او همين و همان \r\nو دوم نامه درود بر انبياى مرسل كه راه نمايان دين‌اند مرعاصيانرا و سيوم نامه از بر من كه فيروز شاه بن ملك داراب بن ملك بهمن بن اسفنديارم ، به حضرت تو كه شاه سرور پادشاه يمن و عدن [ و 
  ] طايفى ، بدان و آگاه باش من كه در ملك تو « 4 » آمدم و بسيارى از دشمنان ترا هلاك كردم ، اول قلعهء جميله گرفتم و قطير و قاطر به خدمت تو آوردم ، و ديگر پيروز زنگى و ميسرهء زنگى را هلاك گردانيدم ، و لشكر كشمير را شكستم\r\n\r\n\r\n","description":"","footnote":"\r\n( 1 ) - در اصل : را كه\r\n( 2 ) - در اصل : بمغيبات\r\n( 3 ) - در اصل : مكارم و\r\n( 4 ) - در اصل : من كه در ملك تو من\r\n","page_name":" 364 ","page_number":380},
  {"content":"\r\n\r\nو با هفتاد هزار مرد كوشيدم و سر هورنگ زنگى انداختم كه بطلب دخترت آمده بود و در حق تو به هيچ نوعى بدى نكردم و تو در عوض آنها از بدى هيچ نماند كه بجاى من نكردى ؛ مرا گرفتى و با برادرم فرخ‌زاد در بند كردى . پس آنگاه سپاهى كه از زنگبار آمده بودند ، چون حريف دست ايشان نبودى ، مرا با فرخ‌زاد بسته بدان قوم بىباك ناپاك آدمىخوار دادى تا بملك زنگبار بردند ، خداى تعالى از كرم و لطف خود ما را خلاص گردانيد . مدت شش ماه در جزيرهء فور در بند بودم ، خداى عز و جل بقدرت كامل خود ما را خلاص گردانيد . كورنگ زنگى را بكشتم و جزيرهء فور [ و 
  ] دست‌گرد را گرفتم و جزيرهء عنبريه را گرفتم و زردهء جادو مرا بجادوى گرفت ، مدتى ديگر آنجا نيز بند كشيدم ، از آن بلا نيز بارى سبحانه و تعالى فرج بخشيد ، زردهء جادو را هلاك كردم ؛ و ديگر جزيرهء لوطيه بگرفتم و قطران و قران هلاك شدند . اكنون با سى هزار مبارز زنگى ، با چهار سر پهلوان زنگبارى و مال و گنج زنگبار بيرون آورده به خدمت آمدم . اكنون به شرطى از جرم و بديهاى تو در گذرم و آنچه با من كردى به ياد نيارم كه شاه خوبان عين الحيات را به من دهى بزنى ، و مرا بفرزندى قبول كنى تا از پيش تو بملك ايران روم و ميان تو و ملك داراب محبت زيادت شود و اگر ازين معنيى كه گفتم فرمان نبرى و سر از طاعت بيرون برى و از كردهء خود پشيمان نگردى ، زود باشد كه سزاى خود در كنار خود بينى . يقين كه درين كه گفتم تقصير جايز نخواهى داشت . بزيادت مبالغه محتاج نديد ، و السلام .\r\nچون نامه را از مطلع تا مقطع بخواند ، شاه سرور بر آشفت و گفت : فيروز شاه بچه رو پيش من نامه و مكتوب مىفرستد ؟ من او را بدزدى گرفتم و آن كه او را بزنگيان دادم سزاى او بود ، ميخواستم كه او را چندان نگاه دارم كه به خون پيروز و ميسره بجزيرهء عقارب بفرستم ، پيش پهلوان طومار ، او خود بمباركى آمد . كار ما بجايى رسيد كه آزرم از ميان برخاست و دو فرزندم بقتل آمدند ، همه سبب او بود .\r\n\r\n","description":"","footnote":"","page_name":" 365 ","page_number":381},
  {"content":"\r\n\r\nاكنون اگر فيروز شاه از زنگبار جست ، اينك پهلوان طومار خون برادران طلب مىكند و ديگر من دختر را به كسى ندادم كه چون فيروز شاه او را غلام بود ، به دو نيز هم نخواهم داد . اينك پدرش ملك داراب با دويست و پنجاه هزار مرد در مقابل ما فرود آمده است ، و ديروز پهلوان طومار در ميدان رفت ، اين هفت مبارز را بگرفت كه جهان پهلوانان ايرانند ، چون پيل‌زور و اين ديگران ، و اگر فيروز شاه نيز بيايد جزاى خود ببيند .\r\nراوى داستان گويد كه چون بهروز عيار اين سخن بشنيد حيران بماند و پيل زور و آن پهلوانانرا در بند ديد . پيل‌زور را ديد بر سر پا نشانده و شش مبارز ديگر دست و پا بسته و برابر ايستاده . بهروز گفت : تو اينانرا نمىتوانى كشت كه فيروز شاه چون شير شكارى رسيد و فرخ‌زاد كه از ضرب تيغش نهنگ در قعر دريا در خونست اينك رسيدند . شاه سرور چون اين سخنها استماع كرد در غضب رفت و گفت : تو قاصدى يا آمده‌اى كه مرا نصيحت كنى ؟ ترا خود چه محل و قدر آنست كه در ميان سلاطين سخن گويى ؟ از سر تندى بجلاد گفت : بزن گردن پيل‌زور را تا ببينم كه از دست فيروز شاه و فرخ زاد چه برمىآيد ؟ طومار زنگى چون آن مقالات بشنيد بر پاى خاست و گفت : شاها ، چون فيروز شاه آمد و شنيده‌ام كه فيروز شاه جوانى شجاع و پهلوانست ، چنان كه برادران مرا بيك ضرب انداخته است ، و در واقع خونى من ايشانند ، مصلحت در آنست كه اينها را در بند نگاه دارند تا ببينيم كه كارهاى ما با فيروز شاه بكجا ميرسد . اگر او نيز گرفتار شود يا در جنگ هلاك شود ، بعد از آن كشتن اينان بجايى نمىرود ، و نيز شنيده‌ام كه شاه‌زاده غضنفر در قيد ايشانست ، حاليا كشتن اينان از مصلحت دورست . شاه سليم نيز گفت : هرچه پهلوان طومار گفت عين صوابست و مسئلهء بىجواب . حاليا چند روزى به جهت مصلحت در بند نگاه دارند تا كار بكجا انجامد . شاه سرور گفت كه كشتن اينها در تعلل اندازيد و در بند نگاه داريد . بعد از آن رو به بهروز عيار كرد و گفت : فيروز شاه را بگو كه پهلوان طومار\r\n\r\n","description":"","footnote":"","page_name":" 366 ","page_number":382},
  {"content":"\r\n\r\nزنگى ميگويد كه برادران مرا كشته‌اى ، من براى خون برادران آمده‌ام و ميخواستم كه از پى تو بيايم تو خود كرم كردى كه آمدى و راه دراز را بر ما كوتاه گردانيدى و ديگر آنك عين الحيات را من به شوهر نمىدهم و كسانى خواستارى او كردند كه غلامان ايشان مثل تو بودند ، بديشان ندادم ، به تو هم نخواهم دادن ؛ طمع خام از دماغ بيرون كن و آهن سرد مكوب و السلام .\r\nبهروز عيار چون آن جوابهاى سرد شنيد از پيش شاه سرور بيرون آمد و با خود انديشيد كه اول بروم و خبر آمدن شاه فيروز شاه را به پدرش ، ملك داراب برسانم و از آمدن فيروز شاه او را خبردار گردانم و يا اول باز گردم و حال پهلوان پيل‌زور و پهلوانان ايران بدانم كه بچه مىانجامد . با خود گفت اين اوليترست .\r\nپس در گوشه‌يى رفت و صورت مبدل كرد و باز در سپاه يمن درآمد و ببارگاه شاه سرور آمد . ديد كه پهلوان پيل‌زور را با آن پهلوانان بيرون آورده بودند . بهروز پرسيد كه با اين ايرانيان شاه چه فرمود ؟ گفتند حاليا كشتن ايشانرا در توقف انداختند ، ايشانرا حكم شده است كه با تميم و تمامه با هفت هزار مرد بردارند و بقلعهء جميله برند و آنجا در بند كشند كه در مملكت يمن از آن قلعه‌يى سخت‌تر نيست . بهروز چندان صبر كرد كه تميم و تمامه بيرون آمدند و در حال سوار شدند با هفت هزار مرد عرب روانه شدند و زنجيرها و بندها در دست و پاى آن مبارزان نهاده بر مركبان بنشاندند و راه قلعهء جميلهء در پيش گرفتند .\r\nبهروز عيار با خود گفت كه من شنيده‌ام كه اين قلعهء جميله جايى سختست و گرفتن آن قلعه مشكل است و اين مبارزان در آن قلعه بسيار خواهند ماندن . مرا زودترى بايد رفتن و فيروز شاه را خبر كردن و فيروز شاه را و فرخ زاد را بسر اين لشكر بايد رسانيدن ، باشد كه اينها خلاص يابند . پس مجموع حالات را از نقير و قطمير همه معلوم كرد و در حال روانه شد . چون از لشكر يمن بيرون آمد ، بانگ بر قدم زد ؛ و بهروز رونده‌يى بود كه در آن روزگار مثل او نبود ، چنانك در يك شب\r\n\r\n","description":"","footnote":"","page_name":" 367 ","page_number":383},
  {"content":"\r\n\r\nچهل فرسنگ رفتى و از آن سپاه تا لشكرگاه فيروز شاه پنجاه فرسنگ بود ، آن روز راه كرد و آن شب هيچ جا قرار نگرفت تا روز برفت . چون آفتاب بوقت چاشت رسيد بلشكرگاه فيروز شاه رسيده بود . يكسر از گرد راه ببارگاه فيروز شاه آمد و خدمت كرد و شرايط خدمت و ادب بجاى آورد . فيروز شاه چون در بشرهء بهروز عيار نگاه كرد دانست كه بتعجيل تمام آمده است . پرسيد كه ، مصراع : اى پيك پى خجسته چه دارى پيام دوست ؟\r\nبه‌روز عيار گفت : اى شاه ، خبر ملالت و شادى آورده‌ام ، خبريست كه كه از شنيدن آن هم ملول شوى و هم شادى كنى . فيروز شاه گفت : زودتر به ادا رسان ! بهروز گفت : آن خبرى كه شاد گردى آنست كه ملك داراب با دويست و پنجاه هزار مرد چند وقتست كه آمده است و برابر شاه سرور فرود آمده است . در ميان كوه اصفر و احمر « 1 » و چند حرب در ميان ايشان واقع شده است . اول ايشان غالب بوده‌اند اما از ملك كشمير ، از جزيرهء عقارب ، سياهى با قدى بلند و هيكلى عظيم ناپسند و گرزى گران آمده است و شش مبارز ايرانى مثل قارن جهانگير و قارن جهانسوز و قهار و قهرمه و شهمرد نهروانى و شيرافگن ايرانى [ بدست وى اسير شدند 
  ] و پهلوان پيل‌زور در ميدان آمده است و چند حمله باهم كرده‌اند ، مگر مركبش خطا كرده است ، او نيز گرفتار گشته است . در آن حالت كه نامه بردم ايشانرا بر سر پا نشانده بودند و جلاد با تيغ كشيده ايستاده بود تا ايشانرا هلاك گرداند . چون نامهء بندگى حضرت شاه‌زادهء ايران بديشان رسيد ، كشتن ايشانرا در توقف انداختند و تحقيق كردم ايشانرا بقلعهء جميله بردند ، تميم و تمامه نام ، دو امير يمنى با هفت هزار مرد . من با ايشان بودم تا راه را دانستم ، زود بشما خبر رسانيدم تا چه مصلحت بينيد . فيروز شاه گفت : ملك داراب را از آمدن ما هيچ خبر گردانيدى يا نه ؟ به‌روز گفت : نه به جهت آنكه ميخواستم كه احوال پهلوانانرا باز دانم ، هرچند كه ملك داراب واقف نشد اما پهلوان پيل‌زور\r\n\r\n\r\n","description":"","footnote":"\r\n( 1 ) - در اصل اخضر . بقياس موارد استعمال قبلى اصلاح شد\r\n","page_name":" 368 ","page_number":384},
  {"content":"\r\n\r\nو مبارزان ايران ايستاده بودند ، بشنيدند و بسبب مكتوب شاه‌زاده كشتن ايشان در تعلل افتاد .\r\nفرخ‌زاد چون بشنيد كه پدر او در بند افتاده است ، بقلعهء جميله برده‌اند ، فرخ‌زاد سرخ برآمد و در غضب رفت و از جاى خود برجست و گفت : اى برادر ، به‌روز ، تو در حق ما نيكوييهاى بسيار كرده‌اى ، اگر يك كرمى ديگر بجاى مىآرى و مرا بجانب آن سپاه مىبرى ، منت عظيم باشد ، كه آن پهلوانانرا از آن بند خلاص گردانيم . به‌روز گفت : من هم به جهت اين مهم آمده‌ام ، اما كار تو تنها نيست . چون تو يكى ديگر بايد كه با تو باشد كه ما بشتاب خواهيم رفت . چون بديشان رسيم مىبايد كه شب باشد ، چون تو از راه رسيده باشى تو مانده و مركب خسته و ايشان غلبه ؛ ايشان هفت هزار سوار آسوده و تو تنها خسته و مانده ، چون حرب كنى ؟ فيروز شاه گفت : درين سپاه چون او كيست ؟ اما من نيز بيايم ، باشد كه كارى برآيد و آن مبارزانرا از بند خلاصى دهيم . پس در حال آن چهار سر امير زنگى را طلب فرمود و گفت :\r\nما را مهمى واقع شده است كه در پى آن مهم خواهيم رفت ، شما در عقب ما بدان راه بياييد . ايشان خدمت كردند و گفتند فرمان برداريم ، و با ايشان دليلى كه راه داند بگداشند ، و خود در حال سوار شدند و عزيمت قلعهء جميله كردند و آلات حرب بسيار بر نداشتند ، تا در راه ايشانرا گرانى نباشد و مركب نيز تواند كشيد ؛ روان شدند .\r\nراوى داستان روايت كند كه به‌روز عيار در پيش ايشان مىدويد . همچنين تا شب رفتند . به‌روز عيار گفت : ساعتى فرود آييد تا مركبان آسايشى كنند كه دانم نزديك آمده‌ايم ، قريب نيم‌شب بديشان خواهيم رسيد . فيروز شاه گفت : كه راست ميگويد . بر كنار آبى فرود آمدند و اندك طعامى بخوردند ، كه به‌روز عيار به جهت خود برداشته بود ، از آن طعام پاره‌يى بخوردند و اندك آسايشى كردند . گفت خواب همين باشد ، برخيزيد كه بسيار راه مانده است . فيروز شاه گفت : نه تو اين زمان گفتى\r\n\r\n","description":"","footnote":"","page_name":" 369 ","page_number":385},
  {"content":"\r\n\r\nكه اندك راه مانده است و اكنون برعكس ميگويى ! چونست ؟ به‌روز گفت : از آن گفتم كه نزديك شديم تا شما يك زمان آسايش كنيد و باز گفتم كه خيلى راه مانده است تا زودتر برويم كه مبادا كه دشمن بقلعه رود و آنگاه كار بر ما دشوار شود ، زود برانيد ! آن دو سوار و يك پياده ميرفتند ، و در رفتن تعجيل مىكردند و به‌روز عيار در ركاب شاه عيارانه ميرفت و از براى ايشان حكايت ميگفت و ميرفت تا نيم‌شب بگدشت نزديك آن سپاه رسيده بودند . به‌روز گفت : شما اينجا توقف كنيد تا من ازينجا پيشتر روم كه در گمان من آنست كه ايشان درين حوالى فرود آمده‌اند . فيروز شاه گفت : روا باشد . پس در حال به‌روز عيار روان شد ، چون قريب نيم‌فرسنگ برفت آن هفت هزار سوار را بديد ، فرود آمده بودند و اكنون ميخواستند تا روانه شوند . به‌روز گفت : نيك وقتى رسيديم . در حال باز گرديد . فيروز شاه و فرخ‌زاد را گفت بياييد كه در اين حوالىاند و ما بوقت آمده‌ايم ، مردانه برانيد تا زودترى بديشان رسيم كه قلعهء جميله نزديكست .\r\nآن دو پهلوان يگانه و آن دو مبارز فرزانه چون سيل كه از كوهسار آهنگ نشيب كند ، و يا چون شيرى كه از بيشه قصد مرغزار كند ، روان [ شدند 
  ] ، تيغها بركشيدند و چون بلاى سياه رسيدند ! جملهء آن سپاه بعضى سوار گشته بودند و بعضى سوار ميشدند كه آن پهلوانان در رسيدند . به‌روز عيار گفت كه چه طريقه حرب خواهيد كردن ؟ فيروز شاه گفت : تيغ دريشان نهيم و چندانك طاقت داريم بكشيم . به‌روز گفت كه چنين نيست ، ما را جنگ بدين طريقه مصلحت نيست ، ما را بدين سپاه بحكمت جنگ مىبايد كردن . فيروز شاه گفت : پس چگونه كنيم ؟ گفت : اين قوم هفت هزارند اگر شما از كنار لشكر جنگ ابتدا كنيد ، چهار [ هزار 
  ] مرد پيش ما را بگيرند ، سه هزار مرد ديگر آن پهلوانانرا بدر برند و جنگ كردن ما ضايع شود . فيروز شاه گفت : راست گفتى ، پس مصلحت چيست ؟ به‌روز گفت : شما در عقب من بياييد كه من شما را راست آنجا ببرم كه پيل‌زور و پهلوانانند ، تا آنجا دست بتيغ كنيد ، باشد كه زودترى ايشانرا\r\n\r\n","description":"","footnote":"","page_name":" 370 ","page_number":386},
  {"content":"\r\n\r\nاز بند خلاص گردانيم و در ميان سپاه خروج كنيد . گفتند چنين بايد كرد . به‌روز عيار گفت پس شما هيچ سخن مكنيد و اگر كسى با شما سخن گويد هيچ جواب مگوييد .\r\nگفتند روا باشد . در حال به‌روز با آن دو مبارز روانه شد تا بكنار سپاه رسيدند . دليروار در آن لشكر درآمدند و مىرفتند تا بميان لشكر رسيدند ، و آن لشكر در سوار شدن بودند . تميم و تمامه سوار ايستاده بودند و بقرب صد پياده ايستاده و آن پهلوانانرا سوار مىكردند كه درين دم فيروز شاه و فرخ‌زاد در رسيدند . به‌روز گفت : اى شاه‌زاده ، اكنون وقت كارست ، مردانه باشيد و دريابيد ! فيروز شاه نعره زد كه اى ملعونان بىدين ، جان كجا بريد ! منم فيروز شاه بن ملك داراب ! فرخ‌زاد نعره زد كه منم فرخ‌زاد ابن پيل‌زور ! اين بگفتند و تيغ در آن قوم نهادند . چون نعرهء ايشان به گوش تميم و تمامه رسيد بترسيدند . تمامه پيش آمد كه چه كسانيد كه درين نيم‌شب اينجا پيدا شديد ؟\r\nتا او پرسيدن ، فيروز شاه به دو رسيده بود ، گفت : اى كافر حرام‌زاده ! نمىدانى مرا ؟\r\nمنم فيروز شاه بن ملك داراب ! اين بگفت و بضرب تيغ حمله كرد . تمامه سپر در سر كشيد . فيروز شاه بضرب هرچه تمام‌تر آن تيغ را بزد بر قبهء سپرش . سپر در دستش بدونيم شد ، سر يلمان تيغ بر فرقش آمد تا حلق درهم بشكافت . چون كار تمامه تمام شد ، تميم نعره زد كه اى مبارزان يمن دريابيد كه برادرم تمامه هلاك شد ! آن سپاه رو بفيروز شاه نهادند و جنگ پيوسته شد .\r\nمؤلف اخبار روايت مىكند كه چون به‌روز عيار پيش بنديان آمد ، هيچكس گرداگرد ايشان نبود ، همه بحرب مشغول بودند . به‌روز عيار از آن بنديان بندها مىگشود . تا ايشان را خبر شدن ، آن هفت مبارز را از بند بگشود . چون پيل‌زور خلاص يافت آفرين بر بهروز عيار كرد و هر يكى از مبارزان يكى را از پشت مركب فرو كشيدند و تيغ از دستش بستدند و بر مركبش سواره شدند و نعره زدند و حمله كردند و فرخ‌زاد و فيروز شاه در حرب آواز مبارزان شنيدند ، عجب بماندند كه ايشانرا از بند كه خلاص داد ! درين دم به‌روز عيار در رسيد با خنجر خونين . فيروز شاه\r\n\r\n","description":"","footnote":"","page_name":" 371 ","page_number":387},
  {"content":"\r\n\r\nگفت : اى برادر ، آواز پهلوان پيل‌زور و پهلوانان مىآيد . ايشان چون خلاص يافتند ؟\r\nبه‌روز گفت : اين بنده ايشانرا خلاص داد و بند ايشانرا بگشودم . فيروز شاه به روى آفرين كرد . ايشان درين سخن بودند كه لشكر از هم بدريد و آن هفت مبارز پيدا شدند .\r\nهنگام صبح بود و عالم روشن شده ، فيروز شاه چون پيل‌زور را سوار ديد ، شاد شد .\r\nدر حال آن هفت مبارز پياده شدند و در پيش فيروز شاه زمين خدمت ببوسيدند و فرخ‌زاد نيز پياده شد و در پاى پدر افتاد و مبارزان ديگر را در كنار گرفت و باز سوار شدند و روى در آن سپاه كردند و بسيارى از يمنيان بقتل آوردند . تميم مىكوشيد تا ديگر بار آن مبارزانرا در بند آرد ، سود نداشت ، چندان بكوشيد كه آفتاب عالم افروز طلوع كرد و بسيارى از آن لشكر بقتل آمدند و آن نه مبارز ميكوشيدند . تميم چون برادر را كشته ديد و [ ديد 
  ] مبارزان ايران از بند خلاص يافته [ اند 
  ] و جهدى كه مىكند بىفايده است ، با خود گفت اين زحمت من از بهر چيست ؟ چون مبارزان از بند جستند و ايشانرا ديگر در بند نمىتوانم آورد ، ايستادن ما هيچ مصلحت نيست ، اين انديشه بكرد و عنان مركب بگردانيد . چون سپاه يمن چنان ديدند ايشان نيز عنان بگردانيدند و رو بهزيمت نهادند . آن نه مبارز در عقب ايشان برفتند ، بهركس كه مىرسيدند از پشت مركب به زير مىانداختند تا بسيارى را هلاك كردند . چون آن سپاه بجملگى بگريختند فيروز شاه باز گرديد ، بسى مركبانرا ديد كه خداوندان خود را در آن صحرا ميكشيدند و اموال و اسلحه ريخته بودند . و در آن نزديكى چشمه‌سارى بود هر نه مبارز بر سر آن چشمه فرود آمدند و باهم سخن در پيوستند .\r\nراوى داستان روايت كند كه فيروز شاه از پيل‌زور احوال مىپرسيد و از ملك داراب سؤال مىكرد و پيل‌زور آنچه ديده بود جمله را تقرير كرد من اوله الى آخره . پس فيروز شاه نيز از روز اول تا [ آن 
  ] غايت حكاياتى كه بر سر او گدشته بود با پيل‌زور و مبارزان قصه كرد . ايشان درين سخن بودند كه يك گله گوسفند صحرايى پيدا شدند . فيروز شاه گفت : ما را از آن شكار مىبايد كه بر سر اين چشمه‌سار كباب\r\n\r\n","description":"","footnote":"","page_name":" 372 ","page_number":388},
  {"content":"\r\n\r\nكنيم . به‌روز عيار برجست و گفت : بنده بروم و همين ساعت اين شكارى را بيارم ، و در حال دوان شد . فيروز شاه با ياران نظاره ميكردند كه بهروز چون برق بدويد و تا ديده بر هم زدن ، به‌روز عيار بدان شكارى رسيده بود ، و دست بر پشت ايشان مىماليد ، تا فربه‌ترى بديد و بهر دو دست او را از زمين در ربود و روانه شد تا پيش شاه‌زاده فيروز شاه رسيد و بر زمين زد . فيروز شاه از آن دوندگى عجب بماند و آفرين كرد . پس آن شكارى را سر از تن جدا كردند و گوشت او را كباب كردند و مىخوردند و سخنهاى گذشته مىگفتند .\r\nفيروز شاه از قصهء قادر شاه به ياد مىآورد و از وفادارى او مىگفت تا قريب نيم‌روز شد ، گردى عظيم برآمد و از دل آن گرد آواز كوس و نالهء ناى رويين مىآمد .\r\nفرخ‌زاد گفت : باز اين چه لشكرست ؟ به‌روز گفت عجب اگر طبل زنگى و حمدونهء زنگى و ميمونهء زنگى و طال زنگى نباشند كه با سپاه آمدند ! من بروم و خبرى تحقيق بيارم . در حال به استقبال ايشان برفت . لشكر خود را ديد . پيش رفت و خدمت كرد . طبل زنگى از به‌روز عيار احوال شاه‌زاده پرسيد . به‌روز گفت : اينك بر كنار چشمه فرود آمده است و لشكر يمن را شكسته و تمامه را كشته و آن هفت مبارز را خلاص كرده و منتظر شما نشسته . طبل زنگى و ديگر اميران شاد شدند ، چون نزديك رسيدند از پشت مركب پياده شدند و پيش فيروز شاه و فرخ‌زاد خدمت كردند . فيروز شاه اشارت كرد تا پيش پيل‌زور نيز به ادب وظايف خدمت بجاى آوردند . و ديگر مبارزانرا در كنار گرفتند . فيروز شاه حكم فرمود تا آن سپاه سى هزار زنگبارى در آن بيابان برفتند و آن مالها و نعمتها را كه از يمنيان مانده بود جمع كردند و جمله را بگرفتند و كشتگان سپاه را عيبه از تن بركندند . پيل‌زور تعجب نمود كه اين جوان از مملكت ايران يك سواره بيرون آمد ، اين همه سپاه از كجا آورد ؟ فرخ‌زاد را نيز آنچه رفته بود بر سر ، با پدر قصه كرد تا جميع حكايت را بگفت . فيروز شاه گفت : اكنون ما را تا بجنگ‌گاه « 1 » چه مقدار راه مانده است ؟ به‌روز گفت : به دو منزل توانيم رفتن اما درين\r\n\r\n\r\n","description":"","footnote":"\r\n( 1 ) - در اصل : بجنگاه\r\n","page_name":" 373 ","page_number":389},
  {"content":"\r\n\r\nحوالى قلعه‌يى هست كه آن را جميله ميگويند و جاى سخت نشان ميدهند . فيروز شاه گفت : من آن قلعه را ديده‌ام و با خواجه الياس بدان مقام رسيده‌ام و دو غلام شاه سرور در آنجا بودند و ياغى شده بودند ، من هر دو را بگرفتم و به پيش شاه سرور بردم ، ايشانرا هلاك گردانيد و آن قلعه را بيكى از نزديكان خود داد ، مرا معلوم است و نزديكست ، ما را مصلحت در آنست كه آن حصار را بگيريم تا ما را قوتى باشد كه شاه سرور را دانم كه پشت بدان قلعه محكم است . پس در آن منزل آن شب بسر بردند و بوقت نيم‌شب بفرمود تا كوچ كردند و رو بقلعهء جميله نهادند .\r\nچون شب بپايان رسيد ، و شاه حبش خيمه بيفگند ، و علم روز برافراختند ، و جهان تيره بيكبار نورانى شد ، سپاه فيروز شاه بپاى قلعه رسيدند . كوهى ديدند سياه و بلند و سر بر فلك اخضر كشيده ، و بر قلهء اين كوه حصارى بغايت محكم ساخته ، برج و بارهء وى آراسته به سنگ ، عراده و منجنيق و عروسك‌ساز داده ، و درى محكم شدادى از آن برج در آويخته ، چنانك در صفت او شاعر گويد ، بيت :\r\n ببالاش پوشيده افلاك و انجم * بدامانش پنهان شده مهر خاور « 1 »\r\nنه خورشيد را سوى بالاى او ره * نه انديشه را سوى پهناى او در \r\nفيروز شاه در حال حكم كرد تا كوس حربى فرو كوفتند . اهل قلعه چون از حال واقف شدند به بالاى برج و باره برآمدند و پنج هزار مرد با قوت چند ساله در آنجا بودند و شاه سرور « 2 » اعتماد كلى بر ايشان داشت و در آن قلعه از خدمتكاران شاه سرور سرهنگى بود فارس نام ، مردى مبارز بود ، با آن پنج هزار مرد آن قلعه را نگاه ميداشت . چون از آمدن فيروز شاه واقف شد ، با اين پنج هزار مرد به بالاى برج برآمد و اين فارس فيروز شاه را دانسته بود و معلوم داشت كه ملك داراب آمده است و با شاه سرور در حربست . بفرمود تا از بالاى قلعه تير و سنگ و عراده فرو گداشتند .\r\nفيروز شاه نيز بفرمود تا زنگيان پيش رفتند و جنگى عظيم پيوسته شد . هرچه از بالا\r\n\r\n\r\n","description":"","footnote":"\r\n( 1 ) - در اصل : خار و خاور\r\n( 2 ) - در اصل : شاه سرور را\r\n","page_name":" 374 ","page_number":390},
  {"content":"\r\n\r\nميزدند بر مرد و مركب بود و آنچه زنگيان ميزدند بر ديوار قلعه بود ، به بالا نمىرسيد .\r\nتا شب جنگ كردند ، بسيارى از سپاه تلف شد و هيچ كارى پيش نرفت و بناچار باز گشتند و از سر قلعه نعره ميزدند و دشنام ميدادند . فيروز شاه فرود آمد و گفت :\r\nاين قلعه اينست كه ديديد و سخن اين كه شنيديد ! چه بايد كردن و تدبير چيست ؟\r\nبه‌روز عيار گفت : اى شاه ، اگر مصلحت دانى ما را اين قلعه نمىبايد كه جملهء سپاه بقتل آيند و به آخر نتوان گرفتن ؛ و ديگر آنك ملك داراب برابر سرور يمنى . و طومار زنگى ، چنين كه صفت او شنيدى ، از جزيرهء عقارب بكين تو آمده است و در ميدان اين هفت « 1 » مبارز را گرفته است ، اسب پهلوان پيل‌زور خطا كرده است تا گرفتار شده بود و حق تعالى او را خلاص گردانيد . اكنون در آن سپاه كسى نيست كه تواند با آن زنگى معارضه كردن ، ما را بدين قلعه التفات نبايد كردن و زود مىبايد رفتن كه مبادا شكستى بر سپاه ما آيد ! آنگاه كار از دست رفته باشد [ و 
  ] هيچ سودى نكند . فيروز شاه گفت راست ميگويى اول نمىبايست آمدن ، چون آمديم تدبيرى بايد انديشيد تا ناموس ما بر جاى باشد . و اگر نا گرفته برويم پهلوانان عالم ما را چه گويند كه فيروز شاه حريف قلعه نبود ، از ان جهت رفت . به‌روز گفت : اگر غرض آنست كه اين قلعه گرفته شود ، مردى با من يارى كند تا بطريق حيله اين قلعه را مسخر كنم . حاجت بجنگ نباشد . فيروز شاه از جاى برجست و گفت : من بيايم و ترا يارى كنم . به‌روز گفت : پادشاه لشكر توى و پهلوان لشكر توى و عيار لشكر هم توى ؟ فيروز شاه گفت : لابد اين ملالت و پريشانى را سبب منم ، ناچار اين كار مرا افتاده است تا مقصود بحاصل آيد . به‌روز بفرمود كه آلات شب روى بر خود راست كرد . به‌روز گفت : اى شاه ! اكنون شما حاضر وقت باشيد و فرخ‌زاد را گفت كه شما گوش به آواز فيروز شاه داريد ، چون آواز به گوش شما برسد فى الحال سوار شويد و عزم در قلعه كنيد . فرخ‌زاد گفت : خدمت كنيم . پس در آن شب ديجور فيروز شاه\r\n\r\n\r\n","description":"","footnote":"\r\n( 1 ) - در اصل : شش\r\n","page_name":" 375 ","page_number":391},
  {"content":"\r\n\r\nو به‌روز عيار روانه شدند تا نزديك قلعه رسيدند . ديدند كه بر برج و باروى قلعه چراغ و مشعله چون ستاره مىدرخشيد و پاس ميداشتند و نعره ميزدند . به‌روز گفت :\r\nاى شاه‌زاده ، ما را نوعى مىبايد كردن كه خود را از گوشه‌يى درين قلعه اندازيم و از ميان قلعه خروج كنيم و اكنون هيچ جايى كه خالى باشد نيست همه جا را پاسبانان گرفته‌اند و پاس ميدارند ، يك زمان در پاى اين درخت توقف كن كه من بروم و راهى كه درين قلعه توان رفتن ، بدست آورم و بيايم . فيروز شاه گفت : روا باشد .\r\nپس بهروز « 1 » عيار روان شد و گرداگرد قلعه مىگرديد و هيچ راهى نمىديد .\r\nو اما مؤلف اخبار چنين روايت مىكند كه اين قلعه را يك‌نيم در كوه بود ، و بر آن جانب كه كوه بود ، بر آن جانب هيچ بيابان نبود ، پاسبانان نبودند كه از آن طرف ايمن بودند كه گدار آدمى محال بود ، نه راه سوار بود و نه راه پياده .\r\nبه‌روز عيار آنچنان بديد شاد شد ، گفت : راه ما اينست . پس باز گرديد و فيروز شاه را خبر كرد كه اى شاه‌زاده ، بدولت تو راه يافتم ! بيا كه گرفتن اين قلعه بر ما بغايت آسان شد . فيروز شاه با به‌روز عيار هر دو روان شدند و بدان جايگاه رسيدند . دره‌يى ديدند در غايت نغلى ، گويى كه بقعر زمين فرو رفته است كه هيچ آفريده نتوانستى رفتن . به‌روز عيار كمند برگشود و صبر كرد كه مهتاب برآمد و عالم روشن گرديد .\r\nبه‌روز بر بالا نگاه كرد . خاربنى را ديد كه از ميان سنگ برآمده بود . گفت : اى شاه‌زاده ! اين كمند را چنان برانداز كه در آن خاربن مستحكم شود . فيروز شاه گفت : روا باشد .\r\nپس پيش آمد و كمند را بر سر دست ، چين چين و حلقه حلقه كرد و نام خداى تعالى بر زبان آورد ، و كمند را برانداخت . سر كمند بر خاربن آمد كشيد و محكم كرد .\r\nبه‌روز عيار دست در كمند زد و بر بالا رفت . چون به حد كمند رسيد ، جاى ايستادن بود ، گفت : اى شاه‌زاده ! تو نيز بر بالا آى . فيروز شاه نيز دست در كمند زد و چون مرغ پرنده بر بالا رفت و پا در بن كمر محكم كرد و باز كمند در دست درآورد و برانداخت\r\n\r\n\r\n","description":"","footnote":"\r\n( 1 ) - در اصل : پيروز\r\n","page_name":" 376 ","page_number":392},
  {"content":"\r\n\r\nو بر سنگى محكم كرد . به‌روز بالا رفت و فيروز شاه نيز بر رفت . همچنين كمند مىانداختند ، تا پنج كمند بينداختند تا به بن بارو برسيدند ، بر آن برج كس نبود از غايت ايمنى كه داشتند . فيروز شاه كمند بر برج محكم گردانيد ، تا آن هر دو مبارز بر بالا رفتند و از آن جانب به زير آمدند و در ميان قلعه درآمدند . مردم قلعه آن شب بيدار بودند و از ترس فيروز شاه بخواب نمىرفتند . ايشان نيز در ميان آن خلق مىرفتند . به‌روز عيار گفت : اى شاه ! ما را نوعى بايد كردن كه بزرگ اين قلعه را ببينيم و دريابيم . پس با آن خلق ميرفتند تا بر در ايوان بزرگتر رسيدند كه شخصى ميگفت كه امشب فارس قلعه‌دار نخفته است و بزرگان قلعه را طلب كرده است تا تدبيرى كند دربارهء اين لشكر كه رسيده‌اند . به‌روز عيار با فيروز شاه ايستادند و خلق در ايوان ميرفتند و مىآمدند و هر يكى سخن مىگفتند . به‌روز گفت : اى شاه‌زاده ، ما را نيز اندرون مىبايد رفتن ، باشد كه كوتوال قلعه كشته شود و كار بر ما آسان‌تر گردد . پس هر دو قدم در آن ايوان نهادند . چون بميان صحن سرا رسيدند ، خلقى بسيار ديدند كه ايستاده بودند . فارس قلعه‌بان مردى شجاع بود ، در برابر قرار گرفته ، و عمودى بر سر چنگ ، در سخن بود كه فيروز شاه و به‌روز عيار در رسيدند و گوش داشتند كه ايشان چه ميگويند . فارس قلعه‌بان گفت : ما را مكتوبى بسوى شاه سرور مىبايد نوشتن و از آمدن اين لشكر و فيروز شاه او را اعلام كردن ، باشد كه ما را لشكرى بمدد بفرستد ، هرچند كه ما را ازين لشكر باكى نيست كه اگر صد سال اينجا بنشينند ، هيچ كارى نتوانند كردن ، اما شاه يمن را خبر بايد كردن . پس در حال مكتوبى بنوشتند و مهر بر نامه نهادند . فارس گفت كيست كه اين مكتوب را بجانب شاه سرور ببرد و جواب بياورد ؟ پانصد دينار او را انعام كنم . هيچ‌كس او را جواب نداد . به‌روز عيار قدم در پيش نهاد و دست فراز كرد كه ببرم . فارس چون در به‌روز نگاه كرد ، گفت : تو كيستى كه من ترا درين قلعه نديده‌ام ؟ به‌روز عيار گفت : تو مرا نديده‌اى و نميشناسى ؟\r\nآن جوان كه آنجا ايستاده است مرا نيك مىشناسد . فارس گفت : كيست ؟ گو پيش آى !\r\n\r\n","description":"","footnote":"","page_name":" 377 ","page_number":393},
  {"content":"\r\n\r\nفيروز شاه از تاريكى قدم پيش نهاد و برابر فارس آمد . فارس گفت : ترا نيز نديده‌ام و نامت نمىدانم ! نامت نمىدانم ، بگوى ! فيروز شاه گفت : عجب كه مرا نمىشناسى ! منم فيروز شاه بن ملك داراب . فارس نعره زد و از جاى برجست و گفت : درين قلعه چون پيدا شدى ! و آن گرز بر فيروز شاه حواله كرد . فيروز شاه دست پيش داشت و گرز فارس را در روى هوا بگرفت و زور كرد و از دستش به درد كرد و گرد سر برآورد و بزد بر فرقش ، چنانك مغزش بيرون آمد . فارس در افتاد ، باقى در افتادند و حمله كردند .\r\nفيروز شاه دست بتيغ كرد و آن تيغ آبدار جان ستانرا بر كشيد و در آن قوم در افتاد و چندى را هلاك كرد . ايشان از پيش فيروز شاه گريزان شدند . فيروز شاه با به‌روز عيار از آن ايوان بيرون آمدند و راه در قلعه در پيش گرفتند ؛ بهر كس كه ميرسيدند بضرب تيغ مىكشتند تا اهل قلعه خبردار گرديدند و بيكبار گرد ايشان درآمدند ، دست بتيغ و تبر كردند . فيروز شاه در ميان آن قوم در افتاد و يكى نعرهء سهمناك بركشيد ، چنانك فرخ‌زاد در بيرون قلعه با هزار سوار مسلح ايستاده بود ، آواز فيروز شاه را بشنيد . فرخ‌زاد با آن هزار سوار آواز نعرهء فيروز شاه را شنيدند ، رو بدر قلعه نهادند .\r\nمردمى كه بر برج بودند ، جمله به زير آمده بودند و فيروز شاه را در ميان گرفته بودند كه فرخ‌زاد با هزار زنگى بر در قلعه رسيدند . فيروز شاه نيز بر در قلعه رسيده بود .\r\nزنجير بر در قلعه زده بودند ، فيروز شاه يكى ضرب تيغ بر آن زنجير زد و به دو نيم كرد .\r\nبه روز عيار در دويد و در قلعه را بگشود ، وقت صبح بود و عالم روشن شده بود .\r\nفرخ‌زاد با هزار زنگى در قلعه راندند و تيغ در آن قوم نهادند . اهل قلعه چون چنان ديدند امان و زينهار خواستند . فيروز شاه حكم كرد تا دست از قتل و كشتن بداشتند ، فيروز شاه باز گرديد و بر جاى فارس قلعه‌بان قرار گرفت .\r\nراوى اين داستان غريب و عجيب چنين روايت مىكند كه در آن قلعه مال فراوان بود ، جمله را در نظر فيروز شاه آوردند ، حكم فرمود تا از قلعه بيرون بردند و از آن زنگيان كه با فيروز شاه بودند جمعى را در آن قلعه بگداشتند و فيروز شاه آن مال را\r\n\r\n","description":"","footnote":"","page_name":" 378 ","page_number":394},
  {"content":"\r\n\r\nبر امرا بخش كرد و آن شب آنجا بسر بردند . روز ديگر از آنجا عزم يمن كردند و رو بجانب سپاه آوردند ، تا كى رسند .\r\nاما راويان اخبار چنين روايت مىكنند كه چون شاه‌زاده فيروز شاه از كار قلعهء جميله بپرداخت و آن مالى كه در قلعهء جميله بود جمله را در تصرف خود آورد و بشتاب تمام رو بلشكرگاه ملك داراب نهاد ، دلش از بهر يك چيز ملول بود كه در آن روزى كه او را در تعز بگرفتند و در بند كشيدند مركبش را با سلاحش در تعز باز داشته بودند و فيروز شاه با شاه خوبان عين الحيات وصيت كرده بود كه بايد گلگون مرا نيكو نگاه دارى و غير از تو كسى بر مركبم ننشيند ؛ چون فيروز شاه را بزنگبار بردند آن مركب در يمن بود ، عين الحيات خيلى زحمت كشيده بود كه آن مركب را از پدر استاده بود و در طويلهء خاص خود نگاه ميداشت و هيچ آفريده برو سوار نشده بود ، با آن سلاح كه فيروز شاه پوشيده كه از ايران با خود آورده بود و آن همه كارها در يمن كرد و در همهء يمن هيچ شاه‌زاده‌يى را مثل آن اسب و سلاح نبود ، مجموع در پيش عين الحيات بود . چون شاه فيروز شاه از قلعهء جميله رو بتعز آورد ، و دل او به جهت مركب بغايت ملول بود . روزى با به‌روز عيار گفت : اى برادر ، مركب و سلاحم در پيش يمنيان مانده است ، ندانم كه در دست كه افتاده باشد ، اگر چنانك مركب و سلاحم بدست من افتادى بغايت نيك بودى . به‌روز عيار گفت كه ترا تحقيق است كه مركبت پيش كيست ، كه من به صورت عيارى بروم و مركب و سلاحت را بيارم ؟ فيروز شاه گفت : تحقيق ندارم ، اما من با شاه خوبان گفته بودم كه مركب امانتست به تو ، مىبايد كه خوب نگاه دارى . نمىدانم كه به او گداشته‌اند يا برادرانش تصرف كرده‌اند و ازو بستده‌اند . به‌روز عيار گفت : باكى نيست ، زود باشد كه گلگونت را بچنگ آورم ، بهرجا كه باشد .\r\nاين سخن مىگفتند و مىرفتند تا قريب شهر تعز رسيدند . فيروز شاه حكم فرمود تا لشكر از پنج فرسنگى شهر تعز گدشتند و از رعيت و روستا هركه را ديدند\r\n\r\n","description":"","footnote":"","page_name":" 379 ","page_number":395},
  {"content":"\r\n\r\nهيچ گزندى نرسانيدند تا رسيدند بمرغزارى ، قرب ده سوار ديدند ، در آن مرغزار فرود آمده و مركبى گلگون ديدند كه مىچرانيدند . فيروز شاه پيش پيش لشكر مىآمد ، چون نظرش بر مركب گلگون افتاد كه دستى سلاح آراسته بر پشت او انداخته نعره زد و گفت : اللّه اكبر ! اى برادر آن گلگون منست و آن سلاح و آن جوشن !\r\nراوى گويد كه حكايت چنان بود كه چون فيروز شاه تميم و تمامه را بشكست و بنديانرا از بند برهانيد و رو بقلعهء جميله كرد ، و اين خبر در جملهء ولايت يمن شهرت گرفت ، جملگى مردمانرا خبر شده بود و عين الحيات نيز ازين خبر آگاهى داشت كه فيروز شاه قلعهء جميله را گرفته و فارس قلعه‌دار را كشته ، عين الحيات با دايه گفت : شكر خداى عز و جل را كه خاطر ما از بند آن جوان فارغ شد و آنچه كرده بود .\r\nدر جملهء يمن زيادت از آن مىگفتند ؛ و عين الحيات ازين معنى بغايت شاد شده بود با دختر دايه شريفه و دايه گفت : دلم آن ميخواهد كه مركب گلگون فيروز شاه را با سلاحش پيش او بفرستم ، نميدانم كه بچه نوع تدبير كنم كه مركب به او برسد و بر من تهمتى نباشد . گفت : آسانست . گفت : آن كدامست بگوى ؟ دايه گفت : مركب را با سلاح به چند غلام بده و بگوى اين مركب را با سلاح از بهر برادرم شاه شجاع ببريد كه در جنگ است و او را چنين مركبى پهلوان مىبايد . فيروز شاه نزديك شهرست امكان دارد كه مركب خود را ببيند و بشناسد و گلگون خود را بستاند و اگر نرسد بلشكرگاه برسانند ، عياران او در يك شب بستانند و ببرند . عين الحيات را اين معنى خوش آمد ، آن ده غلام را با گلگون روان كرده بود ، و ايشان شب همه شب رانده بودند كه فيروز شاه رسيد و گلگون خود را بديد و بشناخت . گفت : بگيريد ! ايشان را بگرفتند . غلامان از جاى خود برجستند و احوال باز دانستند ، جملگى به خود فرو ماندند . شاه فيروز شاه گفت : يكى را ازيشان طلب كنيد . طلب كردند . يكى پيش آمد و خدمت كرد و شرايط خدمت بجاى آورد . فيروز شاه گفت : شما چه كسانيد و اين مركب بكجا مىبريد ؟ آن غلام گفت كه ما غلامان شاه خوبانيم ، اين مركب با\r\n\r\n","description":"","footnote":"","page_name":" 380 ","page_number":396},
  {"content":"\r\n\r\nسلاح مىبرديم از براى شاه شجاع . فيروز شاه گفت : هم ازينجا باز گرديد و بگوييد بشاه خوبان عين الحيات كه خداوند مركب ، مركب خود را ديد و بشناخت و ببرد ، حق بحق‌دار رسيد . ايشان خدمت كردند . فيروز شاه غلامان محبوب را خلعت و نعمت داد و ايشانرا به راه كرد . فيروز شاه رو بفرخ‌زاد كرد و گفت : من گمان مىبردم كه عين الحيات وفادار باشد ، اما وفايى نداشته است ، بنگر كه وصيت مرا گوش نكرد و مركب مرا به جهت برادران مىفرستد . فرخ‌زاد گفت : اى خداوند ، زينهار كه اين معنى در خاطر نياورى كه او دختر عاقله است ، شايد بود كه درينجا او را مصلحتى و حكمتى باشد تا تو بمركب خود برسى . پس رو بدان غلامان كرد و گفت : اى ياران ، باز گرديد و بگوييد كه خداوند مركب مال خود را بشناخت و ببرد و آنچه ديده‌ايد باز گوييد . ايشان زمين خدمت ببوسيدند و باز گشتند و آنچه ديده و شنيده بودند جمله با عين الحيات باز گفتند . شاه خوبان گفت : الحمد للّه ، ما را نيز همين آرزو بود .\r\nاما راويان اخبار و ناقلان اسرار چنين روايت مىكنند كه شاه‌زادهء ايران ، فيروز شاه نوجوان ، مركب گلگون خود را بديد و بشناخت و سلاح در پوشيد و بر مركب سوار شد و بشتاب هرچه تمامتر رو بلشكرگاه نهاد و مىراند تا زود بلشكرگاه خود برسد كه آوازهء شجاعت طومار زنگى شنيده بود ، ميخواست كه زودتر بمدد لشكر پدرش برسد .\r\nاما راوى اخبار گويد كه چون تمامه كشته شد تميم يمنى با جمعى شكسته رو بسپاه شاه سرور كردند ، و آن روز لشكر حرب نكرده بودند كه شاه سرور با طومار زنگى بعيش و عشرت بودند و نشاط و شادى مىكردند و سپاه ايران پشت بر كوه اصفر كرده بودند و پهلوانان ايران در بند افتاده و شكست عظيم بر سپاه ايران آمده بود و گرانى عظيم در سپاه افتاده . ملك داراب [ طيطوس حكيم را 
  ] گفت : اى حكيم كار ما بغايت دشوار گرديد و پهلوانان ما در بند افتادند ، درين سپاه ما كيست كه با\r\n\r\n","description":"","footnote":"","page_name":" 381 ","page_number":397},
  {"content":"\r\n\r\nطومار زنگى تواند حرب كردن ؟ طيطوس حكيم گفت : اى خداوند ، من در طالع شما نگاه كرده‌ام ، ما را درين چند روز بشارتى خواهد رسيد . ملك داراب گفت : شبرنگ را طلب كنيد تا از سپاه يمن خبرى بياورد . شبرنگ درآمد و خدمت كرد . ملك داراب گفت : اى شبرنگ ، ميخواهم كه از جهت ما از لشكر دشمن خبرى بياورى . گفت :\r\nبندگى كنم . خدمت كرد و بيرون آمد و رو بسپاه شاه سرور نهاد ، چون بدان سپاه برسيد ، در بارگاه شاه سرور درآمد و احوال و اخبار مىپرسيد كه ناگاه غوغا برآمد و تميم يمنى با لشكر شكسته در رسيدند و از حجاب شاه سرور بار طلب كردند ، اجازت فرمود .\r\nتميم درآمد و خدمت كرد . شاه سرور نگاه كرد ، تميم را ديد كه سراسيمه درآمد و دستار بر زمين زد و داد و داد برآورد . شاه سرور متحير بماند و گفت : چه واقعه شده است و چرا زود آمدى و برادرت تمامه كجاست و آن هفت مبارز ايرانى را چه كرديد ؟\r\nتميم گفت : اى خداوند روى زمين ، بدان و آگاه باش كه چون از حضرت شاه روانه شديم نزديكى قلعهء جميله رسيديم ، نيم‌شبى بود كه آن عيار ايرانى با فيروز شاه و فرخ‌زاد در رسيدند و بر ما زدند ؛ تمامه پيش رفت تا جنگ كند بدست فيروزشاه هلاك گرديد و بسيارى بكوشيديم ، چون حريف ايشان نبوديم بالضروره روى بگريز نهاديم و ايشان عزم قلعهء جميله كردند . شاه سرور چون اين سخن بشنيد بغايت ملول و متفكر خاطر شد و سر در پيش افگند . بعد از زمانى سر برآورد و گفت :\r\nبد حالتى بود كه پيل‌زور و آن شش مبارز رهايى يافتند . طومار زنگى گفت : اى شاه ، چرا انديشه مىكنى ؟ ايشان را همه بيك ضربت گرز انداختم ؛ فردا باز در ميدان درآيم بدولت شاه يمن يا گرفته يا سرش بيارم . امشب بفرماى تا كار راستى حرب كنند كه فردا جنگ است تا رسيدن ايشان من يكى را از اينان نگدارم . پس در حال نقيبان لشكر را طلب كرد تا در لشكر منادى كردند كه فردا روز جنگست . نقيبان لشكرى را خبر كردند . شبرنگ عيار چون از حالات واقف شد ، در حال رو بسپاه خود كرد تا ملك داراب را خبر كند .\r\n\r\n","description":"","footnote":"","page_name":" 382 ","page_number":398},
  {"content":"\r\n\r\nاما راويان داستان چنين روايت ميكنند كه ملك داراب رو بطيطوس حكيم كرد و گفت : اى حكيم ، از براى ما رملى بزن تا از حال ايام واقف شويم . طيطوس حكيم خدمت كرد و گفت : به چشم و بسر ! در حال كتاب فال در نظر آورد و احتياط تمام بجاى آورد . بعد از ساعتى سر برآورد و گفت : شاها ، بشارت باد ترا كه هم اكنون شبرنگ عيار بيايد و خبرى بيارد كه اين سپاه را شادى تمام باشد . ملك داراب شاد شد و گفت : انشاء اللّه تعالى .\r\nايشان درين سخن بودند كه حاجب درآمد و خدمت كرد و گفت : شبرنگ عيار بار ميخواهد . گفت : بارش دهيد . شبرنگ درآمد و خدمت كرد و گفت : بشارت باد شاه ايران و توران را كه شاه‌زاده فيروز شاه با فرخ‌زاد از ملك زنگبار بيرون آمده‌اند و سپاهى با خود آورده ، چنانك تمامه و تميم با هفت هزار مرد پيل‌زور را با شش « 1 » پهلوان ايرانى مىبردند تا در قلعهء جميله در بند كنند ، ايشان را خبر شده است ، در نيم‌شب به روز عيار و فيروز شاه و فرخ‌زاد رسيده‌اند و تمامه را كشته‌اند و آن هفت مبارز را خلاص كرده‌اند و آن لشكر را شكسته‌اند و رو بقلعهء جميله كرده‌اند و رفته‌اند ؛ من آنجا بودم كه تميم آمد و اين خبرها را بگفت ، شاه سرور بغايت ملول خاطر شد ، طومار زنگى دعوى كرد كه من آن لشكر ايرانرا فردا بشكنم و منادى كردند كه فردا جنگست ، بنده زود آمدم تا شاه را از احوال خبردار گردانم .\r\nملك داراب ازين سخن بغايت شادمانه شد و شب رنگ را خلعت و نعمت بخشيد و گفت : اى طيطوس ، بغايت حكم نيك كردى ، هزار آفرين بر تو باد كه بغايت خبر خوش آمد ! اكنون نقيبانرا خبر كنيد و طلب داريد تا در لشكر منادى كنند كه فردا جنگست . نقيبان نقابت كردند و لشكر ايرانرا خبردار گردانيدند و به كار راستى جنگ مشغول شدند و آن شب مركبانرا نعل بستند و سلاحها راست كردند و طلايه از هر دو لشكر بيرون آمدند و جزع و فزع آن هر دو لشكر بر فلك مىشد ؛ دل در بر\r\n\r\n\r\n","description":"","footnote":"\r\n( 1 ) - در اصل : هفت\r\n","page_name":" 383 ","page_number":399},
  {"content":"\r\n\r\nمردان آب شده بود تا شب تاريك ظلمانى با عالم نورانى مبدل گرديد و علم عالم آراى خورشيد را بر بالاى كوه برافراشتند و مرغان سحرى بر سر منبر شاخسار خطبهء خورشيد جهانگير خواندند . آن دو سپاه جرار همچون شيران شكار عزم آوردگاه كردند و از هر دو جانب غرق سلاح گرديدند و مركبان كميت و ابرش و بور و سياه قيطاس را در زير زين كشيدند و از هر دو جانب چتر شاهى برافراشتند و تختى زرين بر سر پيل سفيد ترتيب كردند و قلب و جناح و كمين‌گاه از ميمنه و ميسره راست كردند ، كوس حربى فرو كوفتند و ناى برنجين در دميدند و دبدبهء كابلى و سپيد مهرهء هندى در آواز درآوردند .\r\nمؤلف اخبار روايت مىكند كه چون هر دو لشكر از كار راستى حرب باز پرداختند از يك جانب سيصد هزار مرد و از يك طرف دويست و پنجاه هزار مرد مقابل يكديگر بايستادند و از هر دو جانب منتظر بودند تا كه آهنگ ميدان كند و حق تعالى كلاه دولت و فرصت بر سر كه نهد . اول كسى كه عزم ميدان كرد سوارى بود بر مركب سيه قيطاسى بر نشسته بود و جلى از اطلس بر پشت مركب انداخته ، و پيش بند پولاد بر پيشانى مركب بسته ، و خفتانى سبز در بر كرده ، و كلاه خود زر اندود بر تارك سر نهاده ، و عصابهء شاهى بر كلاه خود انداخته ، و ساقين و ساعدين بر بسته ، و موزهء پولاد در پاى كرده ، زره داودى بر بالاى خفتان پوشيده ، و سپر پولاد از چپ در آويخته ، و دو تيغ هندى و عربى از چپ و راست در آويخته ، و نيزهء خطى سنان زهرآلود بر گوش مركب راست كرده ، بدين صفت و آيين مركب در ميدان جهانيد و سراپاى ميدان بگرديد و نعره‌يى زد چنانك هر دو سپاه بشنيدند ، و گفت هركه مرا داند داند و هركه نداند بداند منم شاه شجاع يمنى فرزند شاه يمن و طايف و عدن بنام شاه سرور يمنى . اى ايرانيان ، بچه دليرى و پهلوانى پاى در مرغزار شيران نهاده‌ايد و در ملك يمن درآمده‌ايد ؟ اكنون هركه از شما پهلوان‌تر و مبارزترست بميدان من درآييد تا مبارزت و پهلوانى اهل يمن مشاهده كنيد . تا او در اين سخن بود سوارى\r\n\r\n","description":"","footnote":"","page_name":" 384 ","page_number":400},
  {"content":"\r\n\r\nاز طرف ايرانيان ، مركبى خنگى در ميدان جهانيد ، و خفتان سياه پوشيده و كمان خوارزمى با تيرهاى خدنگ از بند كمر آويخته ، و گرز گران در قرپوس زين نهاده ، كمند ابريشمين در فتراك مركب بسته ، و تيغى الماس‌گون حمايل كرده ، و مركب را در بر گستوان جنگ كشيده ، در ميدان درآمد ، طريد كرد و جولان نمود و سر راه بر شاه شجاع بگرفت .\r\nملك داراب پرسيد كه اين كيست كه در ميدان رفت ؟ گفتند تور ايرانيست .\r\nتور چون در مقابل شاه شجاع رسيد ، نعره بر شاه شجاع زد كه اى يمنى ! تو كيستى كه در حضور مبارزان عالم دعوى « 1 » از شجاعت زنى ؟ آمدم در ميدان تا آنچه سزاى تو باشد در كنار تو نهم . شاه شجاع چون اين سخن بشنيد در غضب رفت و گفت :\r\nاى مسكين ، بغايت دلير آمده [ اى و 
  ] از آن چنين ميگويى ! اكنون بگير اين ضرب نيزه ! پس نيزه بركشيد و بضرب نيزه بر تور ايرانى حمله آورد . تور سپر بر سر كشيد تا آن حمله از خود رد كند ، شاه شجاع جوان پهلوان بود و در باب نيزه بغايت چابك بود چنانك در آن قسم نظير خود نداشت ؛ چون تور سپر در سر كشيد تا آن حمله از خود رد كند شاه شجاع نيزه را بگردانيد و طعن نيزه بر كمرگاه تور زد ، چنانك قد چون چنار او را از پشت مركب بر خاك انداخت . آنگاه مركب را گرم كرد و سنان بر سينهء تور نهاد كه حركت نكنى ، و اگرنه زور كنم تا از پشتت بگذرد . غلامان شاه شجاع در ميدان درآمدند و تور را بر بستند و از ميان ميدان بيرون بردند و در پاى علم شاهى باز داشتند و طبل بشارت زدند . ملك داراب كه آن حال بديد بغايت مكدر و متفكر خاطر شد . شاه شجاع ديگر مبارز طلب كرد ، سوارى ديگر مركب در ميدان راند ، او را ايرانشاه نام بود ، بمبارزت شاه شجاع در ميدان آمد و نعره به روى زد كه مرد ميدان تو منم ! بگير اين حمله را از من ! و بشمشير به روى حمله كرد شاه شجاع سپر در سر كشيد و خود را در زير سپر پنهان كرد و حملهء ايرانشاه را به آسانى رد كرد چنان كه هيچ زيانى به دو نرسيد ؛ او نيز\r\n\r\n\r\n","description":"","footnote":"\r\n( 1 ) - ظ : دم\r\n","page_name":" 385 ","page_number":401},
  {"content":"\r\n\r\nدست بتيغ كرد و بر ايرانشاه حمله آورد ، او نيز ميخواست كه آن حمله از خود رد كند ، شاه شجاع آن تيغ نزد اما سر چنگ دراز كرد و بند كمر ايرانشاه را بگرفت و زور كرد و او را از پشت مركب در ربود و بر سر چنگ آورد چنانك هر دو لشكر بديدند ، آنگاه او را بر زمين زد . غلامان شاه شجاع درآمدند و او را نيز بسته بيرون بردند . غوغا در آن دو لشكر افتاد ، جمله آفرين بر دست و بازوى او كردند . ملك داراب گفت : من گمان آن داشتم كه در آن سپاه طومار پهلوانست ، يكى ديگر پيدا شد كه او نيز كمتر از طومار نيست ، دو پهلوان ما را بدين آسانى گرفت !\r\nمؤلف اين داستان غريب و عجيب چنين روايت مىكند كه شاه شجاع در ميدان مبارز ميطلبيد . ايرانشاه را برادرى بود جهانشاه نام ، چون برادر خود را گرفته ديد مهميز تيز بر آبگاه مركب زد و مركب چون كوه‌پاره‌يى در ميدان جهانيد و يك نعره بر شاه شجاع زد كه اى مبارز بىسروپا ! گرفتى برادران مرا ؟\r\nاما جان از دست من كجا برى ؟ شاه شجاع گفت كه اى گداى ايرانى ! من پسر شاه سرورم ترا چه حد آن باشد كه مرا بىسروپا خوانى ؟ بگير اين يك ضرب تيغ كه بديگريت حاجت نباشد ! اين بگفت و تيغ بركشيد و بر جهانشاه حمله آورد .\r\nجهانشاه را سهمى عظيم ازو در دل آمد اما چاره‌يى نداشت ، سپر در سر كشيد ، بزدش بر قبهء سپر چنانك يك گوشهء سپر جدا شد ، سر يلمان تيغ فرود آمد ، جهانشاه سر و گرون بدزديد ، سر تيغ بر گردن اسب آمد سر مركب بر خاك افتاد ، جهانشاه از پشت مركب بر خاك افتاد . شاه شجاع مركب درو تاخت و نيزه بر سينه‌اش نهاد كه نجنبى ! غلامانش درآمدند و او را نيز بسته از ميدان بدر بردند و در برابر سپاه ايران در پهلوى آن دو برادر باز داشتند . شاه سرور از مبارزت پسر شادمان شد و تاج بر سر بگردانيد ، حكم فرمود كه كوس بشارت فرو كوفتند و شاديها كردند .\r\nاز آن طرف ملك داراب بغايت ملول شد و گفت : هيچ مبارز در ميان ما نيست كه جواب اين يمنى تواند گفت ؟ كيست كه در ميدان رود و او را بسته در پيش من\r\n\r\n","description":"","footnote":"","page_name":" 386 ","page_number":402},
  {"content":"\r\n\r\nآرد ؟ از ميمنهء سپاه سوارى در ميدان جهانيد ، خفتانى سياه در بر كرده ، بر مركب سياه قيطاسى بر نشسته ، كلاه خودى بر سر و عصابهء سياه برانداخته ، و نيزهء خطى بر گوش مركب راست كرده ؛ نام او سيامك سيه قبا بود . چون مركب در ميدان جهانيد و سراپاى ميدان بگرديد ، ملك داراب گفت اين كيست كه در ميدان رفت ؟\r\nگفتند : سيامك سيه قباست ؛ تا گفتن سيامك راه بر شاه شجاع بگرفت و از گرد راه برو اشتلم كرد و گفت : تو گمان برده باشى كه در ايران سپاه حريف دست تو كسى نيست ؟ سه مبارز ما كه گرفتار شدند تو بدان مغرور شده‌اى ؟ درين لشكر از آن جوانان هستند كه چون تو هزارى مقابل ايشان نتوانند ايستادن و من از همه كمترم ، آمده‌ام تا جواب شما بگويم . شاه شجاع گفت : نامت چيست كه آثار شجاعت و دليرى در تو پيداست ؟ سيامك گفت : نام من سيامك سيه قبا ميخوانند ، بنده و چاكر ملك دارابم . شاه شجاع گفت : سيامك تويى كه برادرم شاه هزبر را گرفتى تا ملك داراب او را به ايران فرستاد و چند مبارز از لشكر ما كشتى ؟ نيكت يافتم ! اكنون جان از دست من كجا برى ؟ سيامك گفت : من آنم كه برادرت را بردم زنده ، ترا سر خواهم برد . شاه شجاع در غضب رفت و نيزه بر سيامك راست كرد . سيامك نيز نيزه بر نيزهء او انداخت و باهم ميكوشيدند و حلقه حلقه زره از هم مىربودند و سر نيزه از زير بغل همديگر بدر مىكردند تا بسيارى جهد كردند ، هرچند كه شاه شجاع جوانى دلير بود و در جملهء يمن و عدن و طايف نظير خود نداشت اما سيامك جوان كار كردهء كار آزموده بود ، و از جملهء مبارزان سرآمد بود و بسيار كارها ازو در وجود آمده بود ، و بسيارى باهم بكوشيدند و ظفر بر هم نيافتند . نيزه از دست بينداختند و دست بقايمهء تيغ كردند و بر فرق و درق يكديگر مىزدند و از آن حملهاى چون آب و آتش دل در بر مريخ طپان شد و جگر مبارزان ايران و يمن آب گشت ، و آن دو سپاه نظر در ميدان گماشته بودند تا حال آن دو مبارز چون شود ، و دم بدم آن دو مبارز يگانه در ميانهء گرد ناپديد مىشدند .\r\n\r\n","description":"","footnote":"","page_name":" 387 ","page_number":403},
  {"content":"\r\n\r\nمؤلف اين كتاب روايت مىكند كه از شعاع تيغ آن دو مبارز و آن دو پهلوان چشم هر دو سپاه خيره ميشد تا عاقبت تيغ را نيز از دست بينداختند و دست در كمر يكديگر زدند و باهم زور ميكردند تا از پشت مركب هر دو پياده شدند و دست در گريبان و كمر يكديگر زدند و باهم زور ميكردند و كوشش تمام مىنمودند تا عرق از آن هر دو جوان دلير چون آب روان شد . شاه سرور بر جان پسر بترسيد و گفت :\r\nاى مبارزان يمن و عدن و طايف و زنگبار ، دريابيد آن فرزند مرا ، مبادا كه بر وى بلايى رسد ! او را برادرى بود شاه حارث نام ، برادر ديگر شاه اسد نام ، ديگر شاه غضنفر نام ؛ اين سه برادر چون از پدر اين سخن بشنيدند بيكبار حمله كردند و رو بميدان نهادند . ملك داراب گفت : اى جوانان ايران ، دريابيد سيامك را كه ايشان غلبه شدند و سيامك تنهاست ! بهمن زرين‌قبا و بهمن زرين‌كلاه و عبد الخالق ايرانى و فرخان همدانى و فريحان بابلى حمله كردند و روى در ميدان نهادند و نعره زدند كه اى نامردان ! مردى مردى گفته‌اند ! سرور يمنى چون چنان ديد گفت : اى مبارزان يمن در ميدان رويد و كار را باشيد ! ملك نصر عدنى و ملك طاهر طايفى و فريبرز طايفى و قبيل يمنى و عرعر يمنى و سهيل يمنى و طومار زنگى با لشكر زنگبار بيكبار در ميدان رفتند . ملك داراب حكم كرد تا خورشيد شاه ايرانى و جمشيد شاه ايرانى و رستم اردستانى و زور آزماى بربرى و پيل افگن ايرانى ، امراى دولت ايران بيكبار حمله كردند و جنگ پيوسته شد . گرد و غبار و تاريكى بپيچيد . طيفور وزير گفت : شاها ، امروز روز جنگ سلطانيست ! بفرماى تا علم شاهى پيش برند و بفرمود تا طبل جنگ فرو كوفتند و جنگ مغلوبه برخاست . شاه سرور با لشكر سيصد هزار مرد بنياد جنگ كردند . از آن جانب ملك داراب نيز بفرمود تا سپاه ايران در خروش و جوش آمدند ، تيغها بركشيدند . آن دو سپاه و آن دو درياى تير و تبر روى درهم نهادند و طبل حربى فرو كوفتند و جنگ سلطانى بنياد كردند و تيغ و تبر در يكديگر نهادند ؛ طراقاطراق گرز گران و جفاجف تيغ بران و شيبهء تيرباران\r\n\r\n","description":"","footnote":"","page_name":" 388 ","page_number":404},
  {"content":"\r\n\r\nو هاياهوى مبارزان و نالهء خستگان در بن گنبد گردان پيچيدن گرفت ، بيت :\r\n چو نور روى دلارام شد فروزان تيغ * به شكل ابروى معشوق خم گرفت كمان\r\nچو خواب در سر مردان مرد جست حسام * چو وهم در دل گردان گرد رفت سنان\r\nدر آن مجال كه تعويذ جان شود شمشير * در آن مضيق كه زندان تن شود خفتان\r\nگران شود سر مردان بزخمهاى سبك * سبك شود دل مردان ز گرزهاى گران\r\nچو برگ لرزه بر افتد بعضوهاى زمين * چو سرمه گرد بخيزد ز ديدهاى زمان \r\nآن دو لشكر جنگى عظيم كردند و طومار زنگى چون شتر مست كفك بر لبان آورده بود و بدان گرز گران بهر جا كه حمله كردى مرد بر مرد بينداختى و صف مبارزان بر هم شكستى و شاه شجاع يمنى با برادران در سپاه ايران افتاده بودند و از قتل ايرانيان دست و تيغ در خون ايرانيان فرو كرده « 1 » بودند . چون چند ساعت برآمد بسيارى از هر دو طرف هلاك شدند تا عاقبت هنگام آن بود كه ايرانيان دست فرصت بيابند . شاه سرور بر سر پشته‌يى با طيفور وزير قرار گرفته بودند كه هلال عيار درآمد و در پيش شاه سرور خدمت كرد و گفت : شاه را بقا باد ، از طرف حبشه جرير بن عدن با بيست هزار مرد رسيدند و از طرف صنعا سلالة بن اصم با بيست هزار سوار رسيدند .\r\nشاه سرور ازين خبر بغايت شاد شد . درين گفتن بودند كه گردى عظيم برخاست ، جهان از گرد سياه و تاريك شد . چون باد بر مقدمهء گرد زد و دامن گرد از هم بشكافت از ميانهء گرد بيست علم نشانهء بيست هزار مرد ظاهر شد . در پيش همه علمى ماه پيكر مىآوردند . در پاى علم جوانى خفتانى نارنجى در بر كرده و كلاه خودى عادى بر سر نهاده ، در رسيد . چون جنگى بدان عظيمى بديد بفرمود تا كوس حربى فرو كوفتند و آن بيست هزار مرد بيكبارگى حمله كردند و خود را بر سپاه ايران زدند .\r\nملك داراب گفت : اى دليران ! مترسيد و هيچ انديشه مكنيد و با اين قوم مردانه بكوشيد و ناموس ايرانيان قايم كنيد كه روز مردى و دلاوريست . ايرانيان جنگ از سر گرفتند و جنگى عظيم ميكردند .\r\n\r\n\r\n","description":"","footnote":"\r\n( 1 ) - در اصل : فرو رفته\r\n","page_name":" 389 ","page_number":405},
  {"content":"\r\n\r\nناگهان بامر إله از طرف ديگر گردى عظيم برخاست و از ميانهء گرد آواز كوس حربى و نالهء ناى رزمى مىآمد . چون گرد از هم بشكافت از دل گرد بيست علم نشانهء بيست هزار مرد صنعانى پيدا شد و نعره زدند و با شاه صنعان سلالة بن اصم حمله كردند و جنگ در پيوستند . چون ايرانيان چنان ديدند كه يمنيان را دم بدم مدد ميرسد ايشان نيز از سر ضرورت تن در جنگ دادند و دو دستى تيغ ميزدند و بانگ و نعرهء گردان بر فلك گردان ميرسيد و گرد و غبار هول برآمد و از دل گرد كوس مىغريد بر مثال رعد و تيغ و سنان مىدرخشيد بمانند برق و سر مبارزان از بدن مىباريد بمانند باران بهارى و يا چنانك برگ درخت در فصل خزان ريزد .\r\nاما راوى داستان روايت كند كه چون لشكر يمن غلبه بودند و پانزده مير لشكر ايرانى در لشكر نبودند كه هر يكى پشت سپاهى بودند ، مثل پيل‌زور و آن مبارزان ديگر ، و ايرانيان بسيارى كوشيده بودند و باقى اميرى چند كه بودند از دست طومار زنگى و پسران شاه سرور زخمها در جنگ مغلوبه خورده بودند ، القصه بطولها لشكر يمن غالب آمدند و ايرانيانرا قرب نيم‌فرسنگ بدوانيدند . ملك داراب چون احوال چنان ديد بغايت متردد و پريشان خاطر گشت و گفت : اى طيطوس حكيم و اى روشن راى وزير ، چه تدبير مىدانيد كه سپاه ما شكست يافتند . روشن رأى وزير گفت :\r\nاى شاه ، حاليا شب نزديكست حكم فرماى تا كوس آسايش بزنند . ملك داراب بفرمود تا كوس آسايش بزدند و لشكر از هم باز گرديدند . طومار زنگى با لشكر چون آواز كوس آسايش بشنيدند باز گرديدند . طومار بسيارى از سپاه ايران هلاك كرده بود و دست و گرز در خون ايرانيان خضاب كرده بود . همچنان باز گشت تا پيش شاه سرور آمد . شاه يمن او را اعزاز و احترام بجاى آورد و بسيارى بستود . درين بودند كه شاه شجاع يمنى و شاه حارث و شاه غضنفر و شاه اسد در رسيدند . شاه سرور بديدار فرزندان شاد شد . پس جملهء امراى يمن در رسيدند ، جمله پيش شاه سرور خدمت كردند . شاه سرور جمله را بنواخت ، پس باز گرديد و ببارگاه دولت خود درآمد و جامهء رزم را جدا كرد\r\n\r\n","description":"","footnote":"","page_name":" 390 ","page_number":406},
  {"content":"\r\n\r\nو جامهء بزم در پوشيد . گردان و سروران يمنى جملگى جامهاى رزم بركندند و جامهاى بزم در پوشيدند و بمجلس شاه سرور حاضر شدند و هريك بر جاى خود قرار گرفتند و فراشان طشت و آفتابهء زرين درآوردند تا گردان دست و دهان از گرد و خاك ميدان بشستند . پس شربت در كاسهاى چينى و حلبى درآوردند تا امراى دولت شربت بخوردند . بعد از آن سالاران خوان درآمدند و طعام‌هاى الوان در كشيدند .\r\nچون از طعام خوردن فارغ شدند سخن حرب كردن در ميان آوردند ، شاه سرور از شجاعت شاه شجاع [ سخن 
  ] در ميان آورد و آفرين بسيار كرد . پس بفرمود تا بنديانرا درآوردند . پردها بركشيدند و سرهنگان درآمدند و آن سه مبارز را درآوردند سر و پا برهنه و پالهنگ در گردن كرده مقابل تخت شاه سرور بداشتند . [ شاه 
  ] سرور گفت : اينانرا شاه شجاع گرفته است ، يرغوى ايشانرا هم او پرسد و هرچه خواهد با ايشان بكند . شاه شجاع خدمت كرد و گفت : چون پدر اين كار را به من حواله كرد من دانم هرچه خواهم با اين قوم بجاى آورم . پس حكم كرد تا آن مبارز [ ان 
  ] را بيرون بردند . طومار زنگى گفت : بدولت شاه كار سپاه ايرانرا آخر كرده بودم ، اما چون شب درآمد در توقف افتاد ، اكنون حكم كنيد تا نقيبان در سپاه منادى كنند كه فردا منادى چنين است كه جنگ است . تا من در ميدان روم و جملهء امراى ايرانرا بسته به خدمت بيارم . شاه سرور ازين سخن شاد شد و بسيار خلعت و نعمت بطومار زنگى ارزانى داشت و سپاه را از حال جنگ فردا خبر كردند . پس شاه سرور گفت : امروز هيچ آسايشى نبود ، بارى امشب اندك استراحتى بكن تا وجودت آسايشى ببيند تا فردا از سر قدرت حرب توانى كردن . پس شاه شجاع گفت : به اشارت شاه اين بنديانرا به شهر تعز خواهم فرستاد كه ايشانرا نيز پيش شيرين سوار طالقانى در بند كنند تا چون ما ازين كار لشكر بپردازيم آنگاه به احوال ايشان افتيم . شاه سرور گفت : روا باشد . پس جملهء امراى يمن بيرون آمدند و هريك بخيمهاى خود رفتند .\r\nاما شاه شجاع حكم كرد تا آن سه امير ايرانى را به شهر تعز برند . جمعى از سرهنگان\r\n\r\n","description":"","footnote":"","page_name":" 391 ","page_number":407},
  {"content":"\r\n\r\nيمن سوار شدند ، هم در آن شب آن سه پهلوان را بسته بسوى شهر تعز بردند .\r\nاما مؤلف اخبار چنين روايت مىكند . از آن طرف « 1 » ملك داراب چون از حرب باز گشت و سپاه ايران باز گشتند و در خيمهاى خود قرار گرفتند ، ملك داراب بر تخت قرار گرفت . طيطوس حكيم و روشن راى وزير بنشستند . ملك داراب گفت :\r\nامروز عجب حرب عظيم واقع شد ! چندانك ما در يمن آمده‌ايم ازين عظيم‌تر حربى واقع نشده بود ؛ بيشتر سپاه ما در زخم‌اند ، چون كنيم و تدبير اين كار چگونه انديشيم ، كه جاسوسان درآمدند و خدمت كردند و گفتند كه ما در سپاه يمن بوديم ، حكم شاه سرور شد كه كار راستى جنگ كنند كه فردا جنگ خواهد بود . طومار دعوى كرده است كه سپاه ايرانرا بشكند . ملك داراب گفت كه در سپاه ما هيچ از آن كس نيست كه فردا حرب تواند كردن ، كار بر ما دشوار خواهد بود ، چه تدبير كنيم ؟\r\nطيطوس حكيم گفت كه ما را معلوم شده است كه فيروز شاه درين حوالى نزديكست و پيل‌زور را با جملهء اميران ايران خلاص كرده و بگرفتن قلعهء جميله رفته است ، شبرنگ عيار را پيش بايد فرستادن بهر جاى كه به فيروز شاه برسد ، صورت حال را با شاه‌زاده بگويد تا زودترى عازم ما شود . ملك داراب گفت : مصلحت درين است ، اين‌چنين بايد كردن . پس در حال شبرنگ را طلب كردند و او را بدين كار دلالت كردند . قبول كرد و در حال بيرون آمد و راه در پيش گرفت و روان شد . ملك داراب امرا را اجازت داد تا كار لشكر بسازند .\r\nهمهء شب كار حرب مىساختند تا آنگه كه نافهء مشك نهان كردند و شمامهء كافور عيان گشت ، و درج شب را بربستند و دريچهء روز را بر گشادند ، و طلعت شمس جهان افروز از جانب مشرق رخ نمود ؛ باز هر دو خيل آهنگ حرب كردند و مركبانرا بخاريدند و بماليدند و زين بر نهادند و بر گستوان برافگندند ، و مبارزان در ميان جوشن و زره و خفتان نهان شدند . كوس و تبيره و ناى و صنج در خروش\r\n\r\n\r\n","description":"","footnote":"\r\n( 1 ) - در اصل : از آن طرف چون\r\n","page_name":" 392 ","page_number":408},
  {"content":"\r\n\r\nآوردند و شقهء علمها را بگشادند و برافراشتند و همه رو بصف كارزار آوردند . شاه سرور بعظمت هرچه تمامتر سوار شد و يمنيان دل بدان قواى داشتند كه امروز كار لشكر ايرانيان به آخر خواهد رسيد ، و اموال و اجناس و ستوران ايشانرا غارت خواهند كردن ؛ اما از گردش و تأثير فلك دوار بىخبر و از كار و بازيچهء ايام بىبصر بودند . دليروار رو به آوردگاه آوردند و در حال صف برآراستند . ملك داراب نيز بناكام سوار شد ، چون از دليرى يمنيان واقف گرديد ، بفرمود تا علم شاهى را كه از شصت من زر سرخ راست كرده بودند ، و دهان اژدها راست كرده بودند ، و طلسمى ساخته كه هرگاه كه باد درو پيچيدى علم‌وارى آتش بجستى ، پيش بردند و مبارزان صف برآراستند . چون از كار لشكر بپرداختند نظر در ميدان افگندند تا كيست كه در ميدان سبق گيرد .\r\nاول كسى كه عزم ميدان كرد سوارى بود آراسته به آيين پادشاهى ، و سلاحى گوهرنگار بر خود ترتيب كرده ، و بر مركب گلگون بر نشسته ، گرد ميدان برآمد و يك دو ميدان اسب بدوانيد . بعد از آن عنان مركب باز كشيد و كلاه خود از تارك سر برداشت ، و بر پيش زين كوهه بنهاد و نعره زد چنانك هر دو لشكر بشنيدند .\r\nپس نعره گفت كه هركه مرا شناسد خود نيك ، و هركه نداند بداند ، منم شاه شجاع ابن شاه سرور يمنى ، اى ايرانيان درآييد در ميدان من تا زور بازوى مردان ببينيد و شما را حرب كردن در آموزم و اين بگفت و كلاه خود بر سر نهاد و نيزه بر سر چنگ درآورد و مبارز طلب كرد . از سپاه ايران جوانى با قدى بلند و هيكلى عظيم ، نام او بهرام نهروانى بود ، مركب در ميدان جهانيد و سر راه بر شاه شجاع گرفت و بضرب نيزه برو حمله كرد ، شاه شجاع آسان از خود رد كرد ، خواست بهرام تا بگذرد ، شاه شجاع نيزه را بزد بر پهلوى راست او چنان كه از آن طرف ديگر بدر رفت . زور كرد و از صدر زينش بر گرفت و از قفا در انداخت . بهرام را اجل رسيده بود ، بيفتاد و بمرد .\r\n\r\n","description":"","footnote":"","page_name":" 393 ","page_number":409},
  {"content":"\r\n\r\nروايت مىكند راوى داستان كه بهرام را برادرى بود فرهاد نام ، چون برادر خود را كشته ديد آه از جان او برآمد و از غايت غيرت در ميدان درآمد و نعره بر شاه شجاع زد و بضرب تيغ برو حمله كرد . [ شاه شجاع 
  ] حملهء او را به آسانى رد كرد و نيزه بر گرد سر بگردانيد و يك طعن نيزه بر كمر فرهاد چنان بزد كه از پشت مركب بر خاك افتاد . آنگاه مركب تاخت ، خواست كه سر از زمين بردارد ، امانش نداد ، بزد تيغ بر قفايش و سرش را بر خاك تيره بينداخت . يكى ديگر عزم ميدان كرد ، آسان بدست شاه شجاع بهلاك آمد . همچنين تا قريب بيست مبارز بينداخت .\r\nخوف بر دل اهل ايران نشست و خروش از سپاه يمن برآمد و كوس بشارت زدند .\r\nملك داراب گفت : اى طيطوس حكيم ، مشكل حاليست ! امروز هركه ازين لشكر در ميدان ميرود هلاك مىشود . امروز كار سپاه ما بغايت تباهست . شاه شجاع همچنان مبارز طلب ميكرد و كسى در ميدان او نمىتوانست رفتن ، و شاه شجاع مبالغه ميكرد .\r\nچون از ايرانيان كسى بميدان او نرفت نعره زد كه شما نمىآييد ، من بيايم ! و در آن لحظه كه او عزم ميدان كرد و مبارز خواست كسى بميدان او نيامد و او خواست كه حمله كند . . . « 1 »\r\nاما مؤلف اخبار و گزارندهء اسرار چنين روايت مىكند كه چون شبرنگ عيار در آن شب تار روان شد ، اول صباح بود كه شب‌رنگ عيار بدان سپاه رسيد . بلنديى بود ، بر بالاى آن بلندى رفت ، سى هزار مرد زنگى را ديد با مال فراوان ، كه از قلعهء جميله گرفته بودند و بدانجا فرود آمده بودند . شب رنگ گفت گوييا اين چه سپاه خواهد بود كه جمله علمهاى سياه پيكر دارند ؟ شب رنگ در آن تعجب و تفكر ايستاده بود و نگران بود كه به‌روز عيار بيرون لشكر مىگرديد ، ناگاه نظرش بر آن پشته افتاد . پياده‌يى را ديد كه ايستاده بود و در آن سپاه نگاه ميكرد ، به‌روز رو بشبرنگ كرد چون نزديك رسيد ، نيك نگاه كرد و دانست كه ايرانيست ، سلام\r\n\r\n\r\n","description":"","footnote":"\r\n( 1 ) - عبارت ناتمامست ، مؤلف دنبالهء اين عبارت را در عبارتهاى بعد خواهد گرفت .\r\n","page_name":" 394 ","page_number":410},
  {"content":"\r\n\r\nبر وى كرد ، شب رنگ نگاه كرد ، پياده‌يى را ديد كه نيم تنهء زربفت پوشيده و كلاه نمدى سرخ بر سر و كمر زنجيرى زرين بر بسته و دو خنجر سر بر نقم بر « 1 » در آويخته و پا تاوهء ابريشمين گرد پاى درآورده . شبرنگ ، به‌روز را بديد ، بشناخت . دويد و دست به‌روز را بوسه داد و خدمت كرد . به‌روز عيار نيز او را بشناخت و در كنارش گرفت و از سپاه ايران پرسيد . شبرنگ آنچه ديده بود تقرير كرد . به‌روز عيار دست شب رنگ گرفته بسرا پردهء فيروز شاه درآورد . شاه‌زادهء ايران فيروز شاه به ترتيب و آيين پادشاهى نشسته و آن هفت پهلوان ايران در خدمت قرار گرفته و فرخ‌زاد در برابر نشسته كه به‌روز درآمد و شبرنگ را درآورد . فيروز شاه پرسيد كه اين چه كس است ؟\r\nشبرنگ خدمت كرد و سلام ملك داراب برسانيد . فيروز شاه از جاى برجست و شرايط تعظيم بجاى آورد . پس از احوال سپاه و ملك داراب پرسيد . شبرنگ گفت : اى خداوند روى زمين ! ملك داراب ميگويد كه مدتى مديد و عهدى بعيدست كه از جمال جهان‌آراى تو بىنصيب گشته‌ام و شدت فراق و سورت اشتياق ميكشم و بمحبت تو لشكر دويست و پنجه هزار مرد برداشته بجانب يمن آمده‌ام و مقابل يمنيان فرود آمده و چندين حرب در ميان اتفاق افتاده ، پيوسته ظفر ما را بود ، اكنون طومار زنگى با سى هزار مرد زنگبارى آمده است و بسيارى از مبارزان ما هلاك كرد و بعضى بر دست ايشان گرفتار آمدند و ايرانيانرا ازين لشكر خوفى و ترسى در دل آمده است ، اكنون استماع افتاد كه ركاب همايون تو از ملك زنگبار بيرون آمده و درين حوالى رسيده و به كارهاى ديگر مشغول شده زينهار كه در روز كه شب رنگ بشرف دست‌بوس مشرف گردد مىبايد كه شب و روز ناگفته متوجه اين‌جانب گردى و بمدد لشكر ايرانيان برسى ، باشد كه لشكر ما را استظهارى باشد\r\n\r\n\r\n","description":"","footnote":"\r\n( 1 ) - نقم بر : سوراخ‌كننده . كلمهء نقم را در متن با قاف نوشته‌اند ولى در فرهنگاى فارسى اين كلمه را « نغم » ضبط كرده و عربى آن را « نقب » دانسته‌اند . به گمان من نقب در عرف پارسى زبان با تبديل « ب » به « م » به « نقم » بدل شده و ضبط آن با « غ » مورد تأمل است .\r\n","page_name":" 395 ","page_number":411},
  {"content":"\r\n\r\nو شكستى بر لشكر ما نيايد . پيشتر از آنك كار بر ما دشوار شود ما را درياب ! آنچه در آن مدت گدشته بود شبرنگ عيار جمله را تقرير كرد . شاه‌زاده فيروز شاه چون بر حالها واقف شد ، در حال حكم كرد تا لشكر سوار شدند و عزيمت راه كردند .\r\nگفت : اى شبرنگ تو از لشكر ايران كى جدا شدى ؟ گفت : نيم شب بود ، اول روز اينجا رسيدم . شبرنگ گفت : اى شاه‌زاده ! در لشكر خبر جنگ بود و امروز حرب خواهند كردن و طومار زنگى دعوى كرده است كه كار لشكر ايران به آخر رسانم .\r\nاى [ شاه‌زاده 
  ] كار ايرانيانرا زود درياب ! باشد كه وقت كار بديشان برسيم . فيروز شاه با جمعى از خاصان سپاه پيشتر روانه شدند و حكم كرد تا طبل زنگى و ميمونهء زنگى و [ طال زنگى 
  ] و حمدونهء زنگى در عقب زود بيايند و آن دو پياده در ركاب ايشان روان شدند ،\r\nتا آن وقتى كه شاه شجاع بيست سوار « 1 » از سپاه ايران هلاك كرده بود ، و ديگر مبارز طلب ميكرد ، و كس در ميدان نمىرفت . شاه شجاع گفت : اى ايرانيان ! شما بدين دليرى و مبارزى قدم در ملك يمن نهاده‌ايد ، و بدين جگر سپاه بر ما كشيده‌ايد ؟\r\nامروز آن روزست كه جملگى هلاك گرديد و اگر شما نمىآييد من بيايم . اين بگفت و خواست كه عزم آن سپاه كند ، كه گردى عظيم برخاست چنانك روى خورشيد پوشيده شد و عالم تاريك شد و سر گرد بر چرخ بلند بر شد . از رسيدن آن گرد آن دو سپاه خبردار شدند و جمله چشم بر آن گرد گماشتند تا از ميان آن گرد چه پيدا شود . ملك داراب گفت : عظيم با هيبت گرديست ! طيطوس حكيم گفت : من بوى اميد ازين گرد مىشنوم ! عجب دانم كه شاه‌زاده فيروز شاه نباشد . از آن طرف شاه سرور يمنى گفت : عجب گرديست ! بغايت تند و تيز مىآيد . طيفور وزير گفت : بىشك از ملك يمن مىآيد و سپاهى عظيم است كه بمدد ما مىآيند .\r\n\r\n\r\n","description":"","footnote":"\r\n( 1 ) - در اصل : « بيست سوار » تكرار شده است\r\n","page_name":" 396 ","page_number":412},
  {"content":"\r\n\r\nمؤلف اخبار و گزارندهء داستان چنين روايت مىكند كه هر دو لشكر در تفكر و توهم كه آيا اين چه لشكرست كه باد صبا استقبال گرد كرد و بر دامن گرد زد و از هم بشكافت ؛ از ميان گرد يك علم سياه پيكر پيدا شد ، نشانهء هزار سوار ، در زير علم شاه فيروز شاه با فرخ‌زاد و پيل‌زور و قارن جهانگير و قارن جهانسوز و شيرافگن و شه مرد نهروانى و قهار و قهرمه و هزار سوار زنگى در رسيدند ، و در عقب ايشان گردى عظيم‌تر پيدا شد ، گرد از هم بشكافت ، سى علم سياه پيكر نشان سى هزار مرد زنگبارى ، طبل زنگى و ميمونهء زنگى و طال زنگى و حمدونهء زنگى با سى هزار مرد زنگى بلند بالاى قوىهيكل در رسيدند . ملك داراب گفت : عجب سپاه سياهند كه رسيدند اما آنك در زير علم است او به پيل‌زور مىماند كه مىآيد .\r\nطيطوس حكيم گفت : اى خداوند ، راست فرموديد . در پيش سواران آن دو پياده كه مىآيند يكى شبرنگست كه ازينجا رفت و آن يكى ديگر به‌روز عيارست كه از ايران او را فرستاديم ، آنست كه رفت و ديگر نيامد .\r\nاما راوى داستان روايت مىكند كه چون شاه‌زاده فيروز شاه در رسيد و آن دو سپاه را چون دو درياى تير و تبر ديد كه در مقابل يكديگر ايستاده بودند ، شاه فيروز شاه علم شاهى ملك داراب را بشناخت ، در حال حكم كرد تا شبرنگ عيار و به‌روز عيار بسوى سپاه ملك داراب روانه شوند و ملك داراب را از آمدن فيروز شاه خبر كنند . آن دو عيار روندهء دوندهء كار ديدهء نيك و بد آزموده ، بسوى سپاه ايران روانه شدند . شاه سرور رو بسوى طيفور وزير كرد و گفت : عجب نباشد كه اين لشكر از دوستان لشكر ايران نباشد ! عجب اگر فيروز شاه نباشد كه از سوى زنگبار ميرسد ! ايشان درين سخن بودند كه جاسوسان سپاه يمن رسيدند و خدمت كردند و گفتند : شاها ، بدان و آگاه باش كه اين سپاه كه آمدند شاه‌زادهء ايران فيروز شاه و فرخ‌زادند با لشكر سى هزار مرد زنگبارىاند « 1 » و در راه تمامه را كشته‌اند و آن\r\n\r\n\r\n","description":"","footnote":"\r\n( 1 ) - در اصل : است\r\n","page_name":" 397 ","page_number":413},
  {"content":"\r\n\r\nهفت مبارز را از بند خلاص كرده‌اند و بدان نيز قانع نشده‌اند و بدر قلعهء جميله رفته‌اند و يك روز حرب كرده‌اند و بحرب نتوانسته‌اند گرفتن ، بشب فيروز شاه و به‌روز عيار كه در آن نوبت نامه آورده بود ، از راه كوه رفته‌اند و آن قلعه را گرفته‌اند و فارس قلعه‌دار را كشته‌اند و هر مالى كه در آن قلعه بود بر لشكر زنگيان بخش كرده و از آنجا بتاخت هرچه تمام‌تر اينجا رسيدند . شاه سرور چون اين خبرها بشنيد بغايت پريشان خاطر شد و لرزه به روى افتاد و با طيفور گفت : بد حالتى بود كه ايشان قلعهء جميله را گرفتند . طيفور گفت : اى خداوند سعادت سر پادشاه باد ! ترا همچون قلعهء جميله چندين هست كه همه از وى سخت‌تراند ، خاطر عاطر پريشان نبايد داشت ، شايد كه فرصت ما را باشد ، قلعه را از ايرانيان باز مىتوان ستد .\r\nاما مؤلف اخبار و گزارندهء داستان چنين روايت مىكند كه چون شاه شجاع در ميدان مبارز طلب مىكرد ، فيروز شاه حكم فرمود تا آن سپاه سى هزار مرد زنگبارى صف برآراستند . شبرنگ عيار و به‌روز عيار در پيش ملك داراب خدمت كردند و سلام و بندگى شاه فيروز شاه و فرخ‌زاد و ديگر پهلوانان در حضرت شاه رسانيدند و گفتند اى خداوند ! شاه فيروز شاه ميگويد كه تا با سپاه دشمن يك نوبت حرب نميكنم به پاى بوس شاه نخواهم آمدن بهمت مدد فرمايند . چون ملك داراب از آمدن فرزند خبردار شد بفرمود تا طبل بشارت فرو كوفتند ، و سپاه ايران شاديها كردند . اما از آن طرف شاه شجاع يمنى مبارز طلب مىكرد . پهلوان پيل‌زور گفت : اى شاه‌زاده ! اجازت فرماى تا در ميدان روم كه مرا در حضرت شاه ناموس شكسته شده است كه در ميدان اسبم خطا كرد و طومار زنگى مرا بگرفت ، باشد كه اين نوبت ناموسى قايم كنم . فيروز شاه گفت : من ميخواستم كه بميدان روم و در حضور پدرم ملك داراب هنرى بنمايم ، اكنون چون شما را اين آرزوست ميدان بشما بخشيدم . پهلوان پيل‌زور مركب در ميدان جهانيد و سر راه بر شاه شجاع بگرفت و يك نعرهء سهمناك بر وى زد و گفت :\r\nنام و نشان خود باز گوى ! شاه شجاع نگاه كرد ، پيل‌زور را ديد ، بشناخت . گفت : مرا\r\n\r\n","description":"","footnote":"","page_name":" 398 ","page_number":414},
  {"content":"\r\n\r\nنمىشناسى ؟ منم شاه شجاع يمنى . پيل‌زور گفت : نيكت يافتم كه در آن روز كه مرا بسته پيش شاه سرور بردند تو در هلاك من بسيار سعى كردى ، اكنون جان از دست من كجا توانى بردن ؟ شاه شجاع گفت : اى ايرانى ! اگر پدرم فرمان من برده بودى ، تو امروز در ميدان نمىآمدى ، اما اجلت گريبان گرفته پيش من آورد ؛ حاليا بگرد تا بگرديم ! اين بگفت و دست بقبضهء تيغ كرد و بر پيل‌زور حمله كرد . پيل‌زور سپر در سر كشيد و ضرب او را بگرفت . چون نوبت به پيل‌زور رسيد او نيز دست به تيغ كرد و بر وى حمله كرد . شاه شجاع سپر در سر كشيد تا آن حمله از خود رد كند .\r\nپيل‌زور با خود گفت كه حيف باشد شاه‌زاده‌يى را هلاك كردن ، امكان دارد كه عاقبت عين الحيات را بفيروز شاه بدهند ، و باهم صلح كنند آنگاه من خونى شاه يمن شوم ، پس علاقهء شمشير را در بند دست افگند و مركب بر شاه شجاع افگند و دست فراز كرد و بند كمرگاه شاه شجاع را بگرفت و زور كرد و نعره بر وى زد و از پشت مركبش در ربود و بر بالاى سر برآورد چنانك هر دو لشكر بديدند . پس نرم او را بر زمين نهاد . فرخ‌زاد در ميدان جهانيد و شاه شجاع را بسته از ميدان بدر برد . ملك داراب آفرين كرد ، بفرمود تا كوس بشارت زدند و شادى در سپاه ايران افتاد كه شاه شجاع جوان پهلوان بود و سه پهلوان از ايران گرفته بود و بسيارى از ايرانيان هلاك كرده بود ؛ و از آن جانب شاه سرور ديد كه شاه شجاع گرفتار شد ، آه از جان برآورد ، سر انگشت بدندان گرفت و گفت : اى جوانان يمن و عدن ، دريابيد ! فرزند جوانم را گرفتند ! جوانى ايستاده بود از جملهء مبارزان يمن ، و بسيار كارها كرده بود و خويشاوند شاه سرور بود ، و مردى مبارز و پهلوان بود ، و از تخم عاديان بود ، و او را قابل يمنى نام بود ، و شيرين سوار طالقانى را او گرفته بود . آن روز كه طومار زنگى پيل‌زور را بگرفت گرز او را به دو داده بودند ، قابل آن روز آن گرز در دست گرفته پيش شاه سرور ايستاده بود ، بغايت پهلوان بود . چون ديد كه شاه شجاع را بگرفتند و شاه سرور به جهت فرزند پريشان خاطر شد ، قابل را ناگزير شد بميدان رفتن .\r\n\r\n","description":"","footnote":"","page_name":" 399 ","page_number":415},
  {"content":"\r\n\r\nبناكام در ميدان آمد و نعره بر پيل‌زور زد و در برابر او بايستاد . پهلوان پيل‌زور چون قابل يمنى را بديد كه گرز او را بر دوش نهاده بود و بانگ بر وى [ مى 
  ] زد كه اى ايرانى ! مىشناسى اين گرز را ؟ چندين وقت بر فرق مردان عالم زده‌اى يك بار خود نيز بگير تا بدانى كه چه لذت دارد ! پيل‌زور گفت : بيار تا چه دارى ؟ در حال قابل حمله كرد . پيل‌زور بيك دست سپر در سر كشيد و يك دست تعين كرد از بهر گرفتن گرز .\r\nچون قابل فرود آورد ، بزد بر قبهء سپرش ، خواست تا گرز را بردارد ، نتوانست كه گران بود . پيل‌زور يك دست از زير سپر بيرون آورد و ميان گرز را بگرفت و بدان دست ديگر سپر در قفا انداخت و گفت : اى قابل اين گرز از آن [ تو 
  ] و لايق دست و بازوى تو نيست كه كارش نمىتوانى فرمودن ، باز به من ده كه لايق دست و بازوى منست .\r\nقابل گفت : نمىدهم كه حق منست . پيل‌زور گفت : اگر تو نمىدهى من بستانم . اين بگفت و زور كرد و از دست او بستد .\r\nراوى اين داستان غريب چنين روايت مىكند كه چون پهلوان پيل‌زور گرز از دست قابل بستد ، گرد سر بگردانيد و گفت : بگير اى قابل ، كه تو مرد پهلوانى و شجاع ، اما حرب كردن نمىدانى و گرز زدن نياموخته‌اى ! اين بگفت و حمله آورد .\r\nقابل از بيم جان سپر در سر كشيد . پيل‌زور بزد بر سپرش ، به زور هرچه تمامتر ؛ قابل طاقت نياورد ، سپر بر گردنش آمد و گرز بر ميان دو شانه‌اش آمد چنانك از پشت مركب در خاك بغلطيد . فرخ‌زاد در ميدان تاخت و قابل را بسته از ميدان بدر برد .\r\nپيل‌زور گرز را بر هوا انداخت و بگرفت و نعره زد و گفت : اى طومار زنگى ! اگر دلاورى و مردى دارى درآ در ميدان مردان تا با يكديگر بگرديم و مبارزت نماييم ! طومار چون نام خود بشنيد گفت : اين سوار چه گفت و چه كسيست ؟ طيفور وزير گفت : اى پهلوان ! اين پيل‌زورست كه تو او را گرفته بودى و گرز او را بقابل داده ، اكنون در ميدان شاه شجاع را بگرفت و قابل را گرفت ، اكنون ترا ميطلبد . طومار گفت : كار منست . پس قلاب بر كلهء زنده پيل زد و فيل منكلوسى را چون كوه بوقبيس در ميدان\r\n\r\n","description":"","footnote":"","page_name":" 400 ","page_number":416},
  {"content":"\r\n\r\nجهانيد ، چون قلعه‌يى و يا چون ابرى كه از كنارهء آسمان پيدا شود ، از گوشه ميدان برآمد . آن سه سپاه از آن قد و بالا و هيكل او متحير فرو ماندند . يكى گرز گران سنگ بر دوش نهاده ، در برابر پيل‌زور درآمد و نعره بر وى زد و گفت : تو پيل‌زور نيستى ؟\r\nپهلوان سپاه ايران گفت : بلى ! طومار گفت : بچه آب رو بميدان آمده‌اى ؟ نه تو آنى كه من ترا گرفته بودم ، اكنون آمده‌اى باز دعوى پهلوانى ميكنى ؟ پهلوان پيل‌زور گفت : مردانرا از گرفتن و بستن هيچ عيب نيست و مرا در آن روز اسب خطا كرد اگر مردى دارى امروزم بگير . طومار گفت : من هم بدين كار آمده‌ام . بگير اين گرز را ! پس با آن گرز « 1 » بر پيل‌زور حمله كرد ، پيل‌زور سپر در سر كشيد ، بزد بر قبهء سپرش چنان كه طراقاى گرز و سپرش جملهء لشكر بشنيدند ، و از سر عمود و قبهء سپرش يك علم‌وار آتش بالا جست ، اما هيچ زيانى به پيل‌زور نرسيد . چون نوبت پيل‌زور درآمد او نيز بضرب گرز حمله كرد . او نيز سپر در سر كشيد و حملهء او را رد كرد . پس آن دو مبارز باهم بكوشش درآمدند و آن گرزها را بر فرق يكديگر بكوفتند و قصد جان يكديگر كردند . دل مردمان از ترس خون شده بود و جگر مبارزان آب شده بود ، تا قرب پنجاه حمله در ميان آن دو مبارز خطا شد . شب نزديك بود ، خورشيد در پس پردهء مغرب فرو رفت ، آواز كوس آسايش از هر دو لشكر برآمد .\r\nمؤلف اين داستان غريب چنين روايت مىكند كه چون آواز كوس آسايش از هر دو لشكر برآمد طومار زنگى گفت : اى پيل‌زور ! هنوزت عمر باقى مانده است و اجلت نرسيده است كه زنده از ميدانم بيرون ميروى . پيل‌زور گفت : اى نابكار زنگى ! فردا در ميدان آيم و دمار از تو برآرم ! پس هر دو مبارز باز گشتند . سپاه يمن بازگشتند ملك داراب با سپاه و امراى دولت استقبال فيروز شاه كردند . فيروز شاه و فرخ‌زاد نيز روانه شدند ، چون نزديك ملك داراب رسيدند ، پياده شدند و چند جاى روى خدمت بر زمين نهادند . فيروز شاه دويد و ران و ركاب پدر را ببوسيد . ملك داراب\r\n\r\n\r\n","description":"","footnote":"\r\n( 1 ) - در اصل : پس آن گرز را\r\n","page_name":" 401 ","page_number":417},
  {"content":"\r\n\r\nاز پشت مركب فرزند را در كنار گرفت و فرخ‌زاد را نيز بنواخت و امراى لشكر زنگبار را نوازش فرمود و مجموع را خلعت داد و آن سى هزار مرد لشكر زنگبار همه بيكبار خدمت كردند . ملك داراب بديدار فرزند شادمانه شد ؛ و طيطوس وزير با جملهء امراى ايران پيش فيروز شاه خدمت كردند و يكديگر را در كنار گرفتند . پس سوار شدند و باز گشتند و بلشكرگاه فرود آمدند و سپاه زنگبار بر ميمنهء سپاه فرود آمدند و امرا جامهء رزم بركندند و آلات بزم در پوشيدند و در بارگاه ملك داراب جمع شدند و گردان و اميران بر كرسيهاى زرين و سيمين قرار گرفتند و فراشان طشتهاى سيمين و آفتابهء زرين درآوردند تا دست و دهان از گرد و غبار ميدان بشستند و شربتهاى جلاب از قند و نبات و مشك و گلاب مطيب كرده درآوردند در قدحهاى چينى و بلور پيش مبارزان بداشتند . چون شربتها نوشيدند سالاران خوان درآمدند و سفرهاى ابريشمين درآوردند ، و بگسترانيدند و كاسهاى چينى و حلبى و زرين و سيمين با نعمتهاى الوان درآوردند . امراى دولت دست بطعام دراز كردند ، چون نعمت بخوردند سفره از ميان برداشتند و شكر بارى سبحانه و تعالى بجاى آوردند . چون از طعام فارغ شدند ، جملهء امرا و اركان دولت گوش ميداشتند تا ملك داراب چه خواهد گفتن و چه حكم خواهد كردن .\r\nاما راوى داستان چنين روايت مىكند كه چون امرا طعام بخوردند و همه مستمع شدند تا ملك داراب چه گويد ، بعد از زمانى ملك داراب سر برآورد و رو بشاه‌زاده فيروز شاه كرد و گفت : اى جان پدر ! از آن روز كه تو از ايران زمين رفته‌اى شب و روز بيچاره والده‌ات و پدر پير ، گريان و نالان بوده‌اند و قرار و آرام نداشته‌اند و هم شيره‌ات حور پيكر در آرزوى تو بىقرارست و جميع امرا و اركان دولت منتظر بوده‌اند تا از كجا خبر تو ظاهر گردد ، تا آنك معلوم شد كه ارادت با شاه خوبان عين الحيات پيدا كرده‌اى و راه يمن در پيش گرفته‌اى ؛ بغايت متردد و پريشان خاطر شديم و عزيمت ولايت يمن كرديم . برخاستم و سپاه گران برداشته بدين ديار آمدم\r\n\r\n","description":"","footnote":"","page_name":" 402 ","page_number":418},
  {"content":"\r\n\r\nو نامه پيش شاه سرور فرستادم و او را نصيحت كردم . نصيحت قبول نكرد و ميان ما چندين حرب واقع شد و طومار زنگى از جزيرهء عقارب رسيد و سپاه ما را در تنگ آورده بود كه تو بمباركى رسيدى بمدد حال اين لشكر . اكنون اى فرزند تو نيز احوال خود باز گوى كه درين مدت مفارقت چگونه روزگار گدرانيدى و سر گذشت خود با اين پير پدر خود باز گوى . شاه فيروز شاه سر خدمت بر زمين نهاد و آنچه از اول روز مفارقت تا آخر بر سر او گدشته بود شرح داد ، قصهء جدايى از فرخ‌زاد ، و رسيدن به قادر شاه ، و حكايت حرب كشميريان ، و رسيدن باز بفرخ‌زاد و هر مجاهده‌يى كه كشيده بود ، از بند كشيدن پيش شاه سرور ، و ايشانرا بزنگيان دادن ، و باز خلاص يافتن ، مفصل قصه كرد چنانك ملك داراب از بسيارى مجاهدهء او متعجب بماند . چون سخن باتمام رسيد ملك داراب گفت : اكنون چه مصلحت دانيد كه از آن شاه سرور دو پسر يكى شاه هزبر و يكى شاه شجاع در بند ماست و از جانب ما چهار امير و پهلوان در بند ايشانست . امرا گفتند شاه حاكمست ! ملك داراب گفت :\r\nما را انديشه‌اى در خاطر مىآيد كه مصلحت آنست كه يك بار ديگر قاصدى به طرف شاه سرور بفرستيم و سخن چند كه مصلحت روزگار هر دو طرف باشد ارسال گردانيم ، باشد كه اين جنگ در باقى شود و جوانان ديگر بقتل نيايند ، ايشان مبارزان ما را بفرستند و ما فرزندان او را بفرستيم و عين الحيات را بشاه فيروز شاه بدهد و اين فتنه و آشوب را بنشاند و اين در بلا را فراز كند تا ما نيز مراجعت كنيم . بزرگان گفتند روا باشد . پس بفرمود به طيطوس حكيم كه نامه بنويس . طيطوس حكيم به حكم شاه داراب نامه‌يى بعبارت بنوشت و بدست ملك داراب داد تا مهر بر نامه نهاد و گفت :\r\nبه‌روز عيار را بخوانيد تا اين نامه را بسپاه شاه سرور برساند و جواب نامه بيارد .\r\nبه‌روز عيار خدمت كرد و نامه بستد تا بيرون رود ، فيروز شاه به‌روز عيار را بسيار تربيت كرد و خلعت پوشانيد و ازو در پيش ملك داراب بسيار آزادى كرد . ملك داراب نيز به‌روز را بسيار نوازش فرمود . پس به‌روز عيار بيرون آمد و در ساعت عزم\r\n\r\n","description":"","footnote":"","page_name":" 403 ","page_number":419},
  {"content":"\r\n\r\nسپاه يمن كرد . چون بكنار لشكر يمن رسيد ، ميرفت تا بر در ايوان شاه سرور آمد ، و امراى يمن جمع شده بودند و دربارهء سپاه ايران بحثى ميكردند ، كه حاجبى درآمد و خدمت كرد و گفت : قاصدى از طرف لشكر ايران آمده است ، بار ميطلبد . شاه سرور اجازت كرد . پرده برداشتند تا به‌روز عيار درآمد . شاه سرور را ديد بر مسند سلطنت نشسته و امرا و اركان دولت قرار گرفته . به‌روز عيار درآمد و خدمت كرد و شرايط ادب بجاى آورد . پس مكتوب ملك داراب را بر گوشهء تخت شاه سرور نهاد . شاه سرور مهر از نامه برداشت و بدست طيفور وزير داد ، بخواند .\r\nراوى داستان روايت كند كه ملك داراب نوشته بود :\r\nاول نامه نام خداوندى كه پادشاهان عالم گردن نياز بر آستانهء او دارند .\r\nدوم نامه از بر من كه ملك داراب بن ملك بهمنم ببر تو كه شاه سرور يمنى [ اى 
  ] ؛ بدان و آگاه باش كه [ سبب 
  ] آمدن ما درين ولايت فرزند فيروز شاه بود . چون بقدرت ايزد بيچون ديدار فرزند ديدم ، اكنون با تو سر حرب و جنگ ندارم و دو فرزند تو در پيش ما در بندست ، هر دو را پيش تو بفرستم و تو نيز پهلوانان ما را كه در بند شماست بفرست « 1 » شاه خوبان عين الحيات را كه همهء فتنه و آشوب را سبب اوست به فرزند فيروز شاه ارزانى دار و او را بفرزندى قبول كن تا هر دو خانه يكى شود و طريقهء صلح پيش گيريم و عذرهاى گدشته را بخواهيم . اين خصومت در عالم ميان پادشاهان فاش شد ، در حق ما هركسى سخنى ميگويند كه مناسب دولت هر دو خاندان نيست ، اكنون از سر ستيزه برخيز كه دختر ترا نيز بهتر از فرزند من كسى نباشد ، كه ما از نژاد كيانيم ، از نسب ما بزرگتر نيست ، مىبايد كه از ما ترا عار نباشد ؛ باقى آن شاه اعقل جهانست ، فكرى با خود بكند ، و السلام .\r\nچون نامه تمام شد شاه سرور رو بطيفور وزير كرد كه چه مصلحت مىبينى ؟ طيفور گفت : اى خداوند ، كارهاى عالم همه نام و ناموس است ، وقتى كه\r\n\r\n\r\n","description":"","footnote":"\r\n( 1 ) - در اصل : بفرستيد .\r\n","page_name":" 404 ","page_number":420},
  {"content":"\r\n\r\nداراب ايرانى بر تو بفرستد كه من از تو بزرگتر و بهترم ، و نسب من از تو اصيل‌ترست ، اگر تو دختر به دو دهى جملهء شاهان عالم گويند كه شاه سرور از ملك داراب ترسيد و دختر به دو داد . پس ترا حرب بايد كرد . اگرت بشكنند ، بگويند كه حريف نبود بناچار دختر داد ، اگر تو ايشانرا بشكنى ، آنگاه دختر بدهى ، بگويند غالب آمد ، آنگاه شفقت كرد و دختر بداد ؛ بهر حال اكنون مصلحت نيست دختر دادن ، باقى شاه حاكمست . چون سخن تمام شد طومار زنگى از جاى برجست و گفت : اى شاه ، من خود بدان سبب آمده‌ام كه خون برادران طلب كنم و مدتى شد كه درين سپاهم به اميد آنك خونى برادرانرا هلاك گردانم اگر شما باهم آشتى خواهيد كردن ، من با همه دشمنم . حكم كنم تا سپاه من امشب جدا شود و فردا كوس حربى فرو كوبم و خونى خود را در ميدان طلب كنم و با او بكوشم اگر مراد خود حاصل كردم نيك و اگرنه من نيز هلاك گردم ، بعد از آن شما دانيد ، خواهيد جنگ كنيد خواهيد صلح كنيد !\r\nمؤلف اخبار و گزارندهء اسرار چنين روايت مىكند كه چون شاه سرور از طومار زنگى اين سخن بشنيد گفت : اى پهلوان ، هيچ انديشه مدار كه ما را با ايرانيان به غير از خصومت و عداوت چيزى نيست و من دختر بديشان نخواهم داد . اما مىبايد كه تو در كار خود مردانه باشى تا جواب خصمان بگوييم . طومار گفت : فردا كه كوس حربى بزنند در ميدان روم و وقتى باز گردم كه سپاه ايرانرا زير و زبر كنم . پس به‌روز را اجازت دادند تا برود . به‌روز خدمت كرد و بازگشت . در آن حالت كه بيرون ميرفت هلال عيار را ديد در پس پرده ، نيم تنهء زربفت پوشيده ، و كلاه زربفت بر سر نهاده ، كمندى ابريشمين بر ميان بسته ، نخجى زرين بر دوش گرفته ؛ به‌روز در ساعت كه در وى نگاه كرد با خود گفت اينست هلال عيار ! و درو تيز نگاه كرد و روان بگدشت . هلال عيار نيز به‌روز را ديد و گفت : اين مرد مردانه بود كه بگذشت ، شنيده‌ام كه عيارى پهلوانى كار ديده‌يى با فيروز شاهست و بعيارى قلعهء جميله را گرفته\r\n\r\n","description":"","footnote":"","page_name":" 405 ","page_number":421},
  {"content":"\r\n\r\nاست ، اين آن عيارست . چون به‌روز عيار بيرون رفت شاه سرور حكم كرد تا لشكر كار راستى حرب كنند . اما از آن جانب چون به‌روز عيار باز گشت و به خدمت ملك داراب آمد ، امراء ايران بعضى رفته بودند اما فيروز شاه هنوز با فرخ‌زاد و بعضى امرا در بارگاه شاه بودند كه بهروز عيار درآمد و آنچه ديده بود و شنيده ، جمله را باز گفت .\r\nملك داراب گفت : مرا غرض آنست كه بريشان حجت گيريم و اگرنه مرا معلوم است كه ملك سرور چنان متكبر و جبار نيست كه دختر بخوشى و لطف به كسى دهد ، ديگر آنك ملك يمن بحرست و سپاه يمن بىشمار ، و من چندين شهر را ميدانم كه شاه سرور بطلب ايشان فرستاده است و هنوز نيامده‌اند ، فردا كه ايشان جمع شوند جواب دادن ايشان دشوار باشد و جوانان ايران تلف خواهند شد و عجب جنگها ما را با يمنيان خواهد بود ، كه شاه سرور بغايت بىعقلست و بس پهلوانان او هلاك خواهند شد ، ندانم كه تدبير اين كار چگونه كنم ؟\r\nشاه فيروز شاه چون از پدر اين معنى بشنيد بر پاى خاست و سر خدمت بر زمين نهاد و گفت : بقاى شاه ايران باد ، بعد از آن گفت : اى شهريار كامكار ، اين كاريست كه مرا افتاده است و در محبت اين دختر بلا و محنت بسيار كشيدم و اكنون نيز تا جان دارم بخواهم كشيد و كوشيد تا مقصود حاصل شود يا سر در سر اين كار كنم ؟\r\nطيطوس حكيم گفت : من در حساب علوم فلكى ديده‌ام كه عاقبت اين دختر نصيب تو خواهد بود اما بسيار سعى مىبايد كرد و جهد مىبايد نمود تا مطلوب برآيد .\r\nپس حكم كرد تا لشكر كار راستى جنگ كردند و شمع و مشعله و فانوس بر كردند و آلت حرب راست مىكردند . نقيبان در آن سياهى شب منادى ميكردند كه اى جوانمردان فردا جنگ است ! بيت :\r\n روز جنگ است جنگ بايد كرد * كوشش نام و ننگ بايد كرد \r\nمردانه باشيد و از كارها غافل مباشيد . لشكريان آن شب نخفتيدند و مركبان را نعل بندى مىكردند ، همچنين تا آن زمان كه طلوع آفتاب از افق مشرق ظاهر شد و صبح\r\n\r\n","description":"","footnote":"","page_name":" 406 ","page_number":422},
  {"content":"\r\n\r\nصادق سر از گريبان كوه برزد و حقه‌باز سپهر مهرهء خورشيد بر طاق آسمان نهاد ، بيت :\r\n تا وقت بامداد كه خورشيد را زمين * مانند مهره در دهن آسمان نهاد \r\nآن دو سپاه در خروش و جوش درآمدند و مركبانرا خاريدند و ماليدند و زير تنگ و زبر تنگ سخت كردند و بر گستوان لونالون « 1 » بر ستوران بيفگندند . علمهاى رنگ‌آميز در روى هوا در پرواز آمدند ، مبارزان از هر دو طرف در ميان عيبه و جوشن فرو رفتند و كوس حربى و طبل جنگى فرو كوفتند و گردان ايران و يمن از جانبين پايها در ركاب كردند ، و هركسى بر در بارگاه شاه حاضر آمدند و تخت شاهى بر پشت زنده پيلان نهادند و چتر شاهى برافراشتند . چون شاه ايران و يمن سواره شدند ، و علم شاهى از هر دو طرف پيش بردند ، نقيبان آن دو لشكر چوبها بركشيدند و در ميان آن دو سپاه صف مبارزان و گردان راست كردند .\r\nراوى گويد ازين داستان غريب كه چون صف گردان راست شد ، قلب و جناح و ميمنه و ميسره را ساز دادند ، مبارزان هريك بر جاى خود قرار گرفتند و نظر در ميدان گماشتند . اول كسى كه عزم ميدان كرد از سپاه يمن بود ، طومار زنگى بر فيل منكلوسى بر نشسته ، قريب هزار و دويست زنگوله با جامهء اطلس بر پشت پيل تركيب كرده ، و شمشير هندى بر خرطوم پيل بسته ، و دندانهاى او را در پولاد گرفته ؛ و طومار زنگى غرق آهن و پولاد گرديده ، چون كوهى بر سر كوهى برآمده ، و كلاه خودى بر تارك سر نهاده ، قدى چون ميلى بركشيده ، با گردن سطبر و سينهء پهن و شكم بزرگ ، و بن رانها چون درختى عظيم در آهن گرفته ، و دستهاى دراز ، و گرزى گران سنگ بر دوش نهاده ، و شمشيرى چون تختهء پولاد از كمر در آويخته ، مىغريد و ميخروشيد و در ميدان مىآمد ، تا بميان ميدان رسيد . يك نعرهء سهمناك بركشيد كه منم طومار زنگى برادر پيروز و ميسرهء زنگى كه بر دست فيروز شاه بر در شهر تعز بقتل آمدند .\r\n\r\n\r\n","description":"","footnote":"\r\n( 1 ) - يعنى : رنگارنگ\r\n","page_name":" 407 ","page_number":423},
  {"content":"\r\n\r\nمن به خون برادرانم كمر خصومت بر ميان بسته‌ام و از جزيرهء عقارب بدين جانب آمده‌ام تا خون برادران بخواهم . ميخواست تا شاه‌زاده فيروز شاه آهنگ ميدان كند و در برابر پدر هنر خود را بنمايد ، كه از ميسرهء لشكر حمدونهء زنگى با قدى بلند و سلاحى از پشت نهنگ بر دست گرفته ، آهنگ ميدان كرد ، فيروز شاه پرسيد كه اين كه بود كه در ميدان رفت ؟ گفتند كه حمدونهء زنگى بود . تا گفتن حمدونه برابر طومار زنگى رسيد و يك نعره بر طومار زد كه اى نابكار ! جان از دست من كجا برى كه مرد ميدان تو منم ! طومار نگاه كرد چون خود سياهى را ديد . گفت : نامت چيست و از كجايى ؟ راست بگوى ! گفت نام من حمدونه است و از جزيرهء عنبريه‌ام و از خدمتكاران كورنگ بودم ، چون فيروز شاه كورنگ را بكشت مرا بگرفت ، اكنون خدمتكار فيروز شاهم . طومار گفت : مرا مىشناسى ؟ منم طومار زنگى از ملك زنگبار عزم جنگ كردم ميان هند و كشمير ملك عقارب را گرفتم ، برادران مرا فيروز شاه هلاك كرده است مرا [ با 
  ] گورنگ دوستى تمام بود ، بيا با من يكى شو تا باهم يار شويم و خون كورنگ بخواهيم و اين لشكر بشكنيم آنگاه ازين جايگاه عزم زنگبار كنيم و آن جزيرها را از دست صعلوك زندان‌بان بستانيم . حمدونه گفت : مرا در پيش فيروز شاه هيچ چيزى كم نيست و ديگر آنك از كيش و آيين زنگيان بيرون آمده‌ام و خداپرست شده‌ام و ديگر مرا با آن طايفه هيچ كار نيست بجز حرب ، اگر تو نيز دولت دارى بيا تا ترا پيش فيروز شاه برم تا تو نيز چون من خداپرست شوى كه نجات دنيا و آخرت يا بى . طومار ازين سخن سخت در غضب رفت و يك نعرهء سهمناك بر حمدونه زد كه اى سياه كراى « 1 » بىوجود ! تو كه باشى كه با من ازين نوع سخنها گويى ؟ پس دست بعمود گران كرد ، چون پاره كوهى بر بالاى سر برد و بر حمدونه حمله كرد .\r\nحمدونه سپر در سر كشيد تا حملهء طومار را از خود رد كند . سر و گردن در زير سپر\r\n\r\n\r\n","description":"","footnote":"\r\n( 1 ) - معنى لغت درست بر من معلوم نيست و چند بار درين كتاب يمنى « بدقواره » و « نكره » و زشت و بدريخت به كار رفته است .\r\n","page_name":" 408 ","page_number":424},
  {"content":"\r\n\r\nپنهان كرد ، بزد بر قبهء سپر حمدونه كه سر و گردن و پشت و ميانش در يكديگر خرد كرد . حمدونه از پشت مركب در خاك بغلطيد . ميمونه چون برادر را كشته ديد آه از جان برآورد مركب در ميدان جهانيد و نعره بر طومار زد كه اى نابكار ! بكشتى برادر جوان مرا ؟ پاىدار كه مرد ميدان تو منم ! جان كجا برى ؟ از پشت نهنگ سلاحى كرده و دندانهاى آن را در پولاد گرفته و الماس داده ، بر طومار زنگى حمله كرد طومار آن گرز را در مقابل او بداشت و آن حمله را از خود رد كرد .\r\nراوى اين داستان و گزارندهء اين سخن چنين روايت مىكند كه چون وعده بطومار رسيد گرز بركشيد و حوالهء ميمونه كرد چنانك سر گرز بر ميان دو شانهء ميمونه خورد ، كمر و پشت و مركب درهم شكست ، او نيز بر خاك بغلطيد و جان بداد . از آن دو ضرب سهمى عظيم در دل مبارزان ايران افتاد . ديگر هيچ‌كس را ياراى آن نبود كه در ميدان طومار رود ؛ و فرخ‌زاد ميخواست كه در ميدان رود كه از دست راست سپاه سوارى آهنگ ميدان كرد كه تا ديدهء بيننده بود چون او سوارى نديده بود ؛ بر مركب گلگونى سوار شده ، و بر گستوانى از آيينهء چينى بر پشت مركب انداخته ، و دامان بر گستوانرا همه شرابها از ابريشم هفت رنگ بود و زنگولهاى زرين در آويخته ، پيش‌بندى از پولاد بر پيشانى مركب درآويخته ، و زين مرصع به روى نهاده ؛ و جوانى چون سروى در جوشن زرنگار فرو رفته ، و خود زر اندود بر تارك سر نهاده ، و عصابهء شاهى بر خود انداخته ، و دو شمشير مصرى يكى از بند كمر و يكى زير ركابى در آويخته ، كمان خوارزمى با تيرهاى خدنگ حمايل كرده ، و عمود گران در قرپوس زين در افگنده و كمندى از ابريشم خام بر فتراك مركب بسته ، ساقين و ساعدين بسته ، و سپرى از پولاد بر قفا انداخته ، و خنجرى از الماس با دستهء مرصع از كمر در آويخته ؛ با اين آيين كه ذكر رفت عزم ميدان كرد . بر مركب گلگون نژادى ، سپر سمى ، قلم گوشى ، فيل هيكلى ، شير گردنى ، باد رفتارى ، آتش كردارى . بر چنين مركبى سوار ، در ميدان جهانيد . طريد كرد\r\n\r\n","description":"","footnote":"","page_name":" 409 ","page_number":425},
  {"content":"\r\n\r\nو جولان نمود و لعبى چند بنمود ، چنانك آن هر دو سپاه از چستى و چابكى و دليرى و شجاعت او خيره مانده بودند كه چون شير و يا چون اژدهاى دمان در ميدان درآمد . ملك داراب گفت : اين كيست كه بدين آيين و پهلوانى و مبارزى برابر اين‌چنين سياهى رفته است ؟ طيطوس حكيم گفت : اى خداوند ، شاه‌زادهء ايران فيروز شاهست كه در ميدان جولان مىكند . ملك داراب بغايت شادمان شد و شكر خداى تعالى گفت كه مرا بديدار چنين فرزندى چشم روشن گردانيد . گفت : پروردگارا ، پادشاها ، خداوندا ، قادرا ، بعز عزتت و به كمال رحمتت ، كه اين نور دو ديدهء مرا از شر اين ديو سياه نگاه دار . او در دعا بود ،\r\nمؤلف اين داستان و گزارندهء اين سخن چنين روايت مىكند كه شاه‌زادهء ايران ، فيروز شاه نوجوان چون در مقابلهء طومار زنگى رسيد نعرهء سهمناك بر وى زد چنان كه از صداى آواز شه‌زاده زمين بلرزيد . طومار از آن دليرى و شجاعت او متحير شد . پس گفت : تو كيستى كه بدين دليرى و پهلوانى در ميدان پهلوانان آمده‌اى ؟\r\nمگر اجل گريبانت گرفته است و در پيش منت‌كشان كرده و آورده است ؟ بارى نام و نشانت را بگو تا بىنشان كشته نگردى . فيروز شاه گفت : اى سياه كراى پر بلا ، و اى دراز بيهوده گوى ! ترا چه زهرهء آن باشد كه نام و نشان من پرسى ؟ بيت :\r\n مرا مادرم نام مرگ تو كرد * زمانه مرا پتك ترگ تو كرد « 1 » \r\nمنم شاه‌زادهء ايران فيروز شاه بن ملك داراب بن ملك بهمن كشندهء پيروز و ميسرهء زنگى ! بيت :\r\n منم شاه شاهان ايران زمين * سر انداز دشمن بميدان كين\r\nز جانت برآرم همين دم دمار * ترا اى سگ زنگى نابكار .\r\nز فيروز شه چون شنيد اين سخن * بغريد مانند گرگ كهن\r\nبرآورد گرز گرانرا بدوش * در افتاد در هر دو لشكر خروش « 2 » \r\n\r\n\r\n","description":"","footnote":"\r\n( 1 ) - شعر از فردوسى است\r\n( 2 ) - شعر از مؤلف اخبارست و يا از منظومهء اصلى دارابنامه كه اكنون در دست نيست .\r\n","page_name":" 410 ","page_number":426},
  {"content":"\r\n\r\nچون طومار آن عمود گرانرا بركشيد ، و روى در فيروز شاه كرد و گفت : اى نادان ! جان از چنگال من كجا برى ؟ هم اكنون دمار از روزگارت برآرم ! فيروز شاه سپر بر سر كشيد . ملك داراب بر جان فرزند بلرزيد . طيطوس حكيم گفت : اى خداوند ، هيچ انديشه مكن كه يزدان در همه حال نگهدار اوست . درين بودند كه طومار زنگى قلاب بر كلهء فيل زد و بر فيروز شاه راند ، و آن عمود بر سر دست برآورد و گفت : بگير ! اگر همه كوه البرز باشى كه پست گردى ، و اگر از پولاد ريخته باشى كه به آتش گرزم نرم گردى ! اين بگفت و بهر دو دست گرز بالا برآورد و گرد سر بگردانيد و بر فيروز شاه فرود آورد . فيروز شاه سپر در سر كشيد و سر و گردن در زير سپر پنهان كرد و هر دو دست را ستون سپر كرد و توكل كل بر كرم قادر ذو الجلال كرد . طومار بهر قوتى كه داشت بزد بر قبهء سپر فيروز شاه ، اگر بر دريا زدى گرد برانگيختى و اگر بر كوه زدى سرمه كردى ! يك علم‌وار آتش از ميانهء گرز و قبهء سپر بالا جست ؛ يك ذره دست و بازوى فيروز شاه نلرزيد و رنگش متغير نشد .\r\nطومار بباد فيل در گدشت . فيروز شاه سپر برانداخت و بگرفت و عنان بگردانيد و سر راه بر طومار بگرفت . شاه سرور يمنى از آن دست و بازوى فيروز شاه عجب بماند و گفت :\r\nاين چه كس است كه گرز را بدين آسانى از خود رد كرد ، مگر رستم دستان يا سام نريمانست كه چنين گرزى را گرفت ؟ هلال عيار گفت : اى خداوند ، اين شاه سوار فيروز شاه است . شاه سرور را عجب آمد ، بر آن دست و بازو آفرين كرد .\r\nاما مؤلف اخبار و گزارندهء اسرار چنين روايت مىكند كه چون طومار زنگى چنان ديد كه حمله‌اش خطا شد دست خود را بگزيد و يك كباب‌وار گوشت بر خاك انداخت و بار ديگر حمله آورد ، از آن آسان‌تر رد كرد . ملك داراب گفت :\r\nاى طيطوس ، فيروز شاه چرا مجال دشمن ميدهد ؟ طيطوس گفت : از آنجهت كه غايت تحمل و قوت خود را به تو اظهار مىكند ، درين گفتن بود كه ضربى ديگر از آن صعب‌تر فرود آورد چنانك آواز گرز هر دو لشكر بشنيدند . دل در بر مبارزان آب شد .\r\n\r\n","description":"","footnote":"","page_name":" 411 ","page_number":427},
  {"content":"\r\n\r\nفيروز شاه از هر دو نوبت آسان‌تر بگرفت . طومار بغايت تند شد ، باز بدان عمود گران حمله كرد و گفت : ما را قاعده آنست كه سه حمله كنيم ، بعد از آن سه حمله بگيريم . فيروز شاه گفت : بيار تا چه دارى . اين بگفت و سپر در سر كشيد ، اما از آن طرف ملك داراب گفت كه يكى در ميدان رويد و فرزندم را بگوييد كه تا چند تحمل كنى و ضرب اين ملعونرا بگيرى . به‌روز عيار در ميدان آمد تا رسيدن او طومار فرود آورده بود و فيروز شاه گرفته و بباد ستور از هم گدشته بودند كه . به‌روز عيار رسيد و گفت : اى شاه‌زاده ، سه ضرب اين ملعونرا گرفتى و هيچ‌كس را طاقت يك ضرب او نيست ، اكنون وقت آنست كه تو نيز دست برد خود بنمايى و هنر خود ظاهر كنى . فيروز شاه گفت : اى برادر ! تو از ميان بيرون رو كه هم اكنون دمار ازين سياه نابكار برآرم . اين بگفت و دست بقبضهء تيغ كرد و سر راه بر طومار بگرفت و يك نعره برو زد كه اى نابكار ! سه ضرب زدى يك ضرب بگير ! طومار بناچار سپر در سر كشيد . فيروز شاه چون آب و آتش برو حمله كرد و مركب درو جهانيد و آن تيغ جان ستانرا به زور هرچه تمام‌تر بر قبهء سپر طومار بزد چنانك شمشير فيروز شاه سپر را در دست طومار به دو نيم كرد و سر يلمان تيغ بر دوش طومار آمد و زره و جوشن ببريد و گوشت و پوست جدا كرد و از استخوان بگدشت و يك دست طومار را چون يك درخت چنار به روى خاك انداخت . خون بر جوشيد ، آه از جان طومار برآمد بيك دست ديگر قلاب بر كلهء فيل زد تا بگريزد . فيروز شاه در عقبش مركب برانگيخت و گفت : اى سياه نابكار ! جان كجا برى ؟ آنگه مركب برانگيخت و در قفاى طومار درآمد و بضرب تيغ سرش از تن بينداخت . فغان از هر دو سپاه برآمد . ملك داراب حكم فرمود تا سپاه ايران بيكبار [ طبل 
  ] بشارت فرو كوفتند از دوست و دشمن همه آفرين بر دست و بازوى فيروز شاه كردند . سپاه طومار [ چون 
  ] چنان ديدند ، قرب سى هزار زنگى بيكبار حمله كردند و فيروز شاه را در ميان گرفتند . فيروز شاه نيز شمشير تيز در آن قوم نهاد و طبل و طال زنگى چون چنان ديدند\r\n\r\n","description":"","footnote":"","page_name":" 412 ","page_number":428},
  {"content":"\r\n\r\nايشان نيز سى هزار زنگى بودند ، لشكر طومار و لشكر فيروز شاه شصت هزار مرد زنگى درهم افتادند و از يكديگر كشتن گرفتند تا چشم بر هم زدن از سپاه طومار بسيارى بكشتند و بعضى را اسير كردند . شاه سرور رو بطيفور وزير كرد و گفت :\r\nاكنون تدبير ما چيست كه طومار كشته شد و در ميان ما ديگر كسى كه جواب ايرانيان تواند گفتن نيست ؟ طيفور گفت : امروز طالع ما بر كار نيست ، صبرى كنيم تا ميان سياهان جنگ بكجا ميرسد . درين سخن يك زمان بگدشت ، شكست بر سپاه طومار افتاد ، بعضى كشته شدند و بعضى اسير افتادند . دو لشكر از يكديگر باز گرديدند و طبل آسايش فرو كوفتند . فيروز شاه با طبل زنگى باز گشتند . ملك داراب به استقبال فيروز شاه آمد و امراى ايران پياده شدند و در پيش فيروز شاه خدمت كردند . فيروز شاه نيز پياده شد و ركاب پدر را بوسه داد . ملك داراب از سر اسب سر فيروز شاه را در كنار گرفت و شكر خداى عز و جل بجاى آورد و گفت ، بيت :\r\n تو فرزند مايى و زيباى گاه * تو تاج سرانى و پشت سپاه \r\nبعد از آن حكم فرمود تا سر طومار زنگى را بر سر نيزه كردند و گرد سپاه بگردانيدند و لشكر ايران نيز باز گشتند و فرود آمدند . جمله بر در بارگاه ملك داراب جمع آمدند .\r\nشاه داراب بر سر تخت برآمد و بنشست . پيل‌زور با امراى دولت بر كرسيهاى زرين و سيمين قرار گرفتند و جلاب درآوردند تا مبارزان بخوردند ، بعد از آن سفره درآوردند و نعمتهاى لونالون بكشيدند و گردان دست بطعام دراز كردند . چون از طعام فارغ شدند نشاط آغاز كردند و سخن دراز گرديد . هر يكى سخنى مىگفتند و از جنگ فيروز شاه هركسى حكايت ميكردند و جملهء لشكر بر دست و بازوى فيروز شاه آفرين كردند و ملك داراب بسيارى نوازش كرد و دلدارى فرمود . فيروز شاه گفت :\r\nمن بنده از جان شيرين‌تر نزلى در حضرت شاه ندارم كه پيش‌كش بسازم و براى دفع دشمنان حضرت جان بر طبق اخلاص نهاده‌ام اگر دولت شاه يارى دهد بديدهء\r\n\r\n","description":"","footnote":"","page_name":" 413 ","page_number":429},
  {"content":"\r\n\r\nمبارك مشاهده فرمايد كه سر دشمنان حضرت شاه را چگونه در پاى سمند شاه مىاندازم ، بيت :\r\n كه فردا من اين گرز سام سوار * كه كردى بمازندران كارزار\r\nبگردان برآرم ، شوم سوى جنگ * در آن دم كجا پاى دارد نهنگ \r\nشاه و جملهء امرا كه حاضر بودند بر وى آفرين كردند .\r\nاما مؤلف اخبار و گزارندهء اسرار چنين روايت مىكند كه چون شاه سرور باز گشت و در بارگاه فرود آمدند و امراى دولت جمع شدند ، بعد از آنك سفره بخوردند ، شاه سرور رو بشاه سليم كرد و گفت : اكنون چه چاره كنيم كه سپاه ايران بر ما دست تسلط يافتند ؟ شاه سليم گفت : اين اندك كارى نيست كه ما در پيش گرفته‌ايم .\r\nما را نيك انديشه مىبايد كرد كه دفع دشمن بچه وجه خواهيم كردن . طيفور وزير گفت : ما را به همه روى ساز حرب مىبايد كردن و ميان در جنگ مردانه مىبايد بستن كه سپاه ما غلبه است و هنوز تمام جمع نشده‌اند و من بسيار مكتوب به اطراف فرستاده‌ام ، در ولايات يمن ، در شهرهايى كه درين حوالىاند ؛ چندان سپاه جمع شوند كه عدد آن كسى نداند . چو : علاق و طغار و وقار و سپاه جوش و صعده و شماله جمله با سپاه گران خواهند رسيدن ؛ جواب ايرانيان آسان توانيم گفتن . شاه سليم بخنديد و گفت :\r\nطيفور چها ميگويد ! ما را سپاه دشمن در برابر فرود آمده است و كار ما دشوار شده ؛ تا لشكر را بما مدد رسيدن ، كار ما را تمام كرده باشند ! آنگاه سپاه چه سود كند ؟ شاه سرور گفت : اگرم شاه شجاع اينجا بودى امكان كه ما مىتوانستيم يك دو روز ديگر حرب كردن اما آن فرزند در بند ايرانيانست و هيچكس نيست كه فردا در ميدان درآيد و جواب دشمن تواند گفت . شاه سرور را پسرى ديگر بود كه او را شاه حارث ميگفتند ، برخاست و خدمت كرد و گفت : فردا روز جنگ و ميدان‌دارى از آن منست . شاه سرور گفت : من كى روا دارم كه تو در ميدان روى كه يك فرزندم در بند كشميريانست ، شاه ليث ، و يكى شاه ضرغام ، هلاك شد ، و يك فرزندم شاه\r\n\r\n","description":"","footnote":"","page_name":" 414 ","page_number":430},
  {"content":"\r\n\r\nهزبر در بند ايرانيانست ، و يكى ديگر شاه شجاع است كه پيل‌زور در ميدان گرفته است و اكنون حارث و غضنفر مانده‌اند ، ترا چون گذارم كه در ميدان روى كه بيش ازين طاقت فراق شما ندارم ؛ بهر حال اگر شاه شجاع اينجا بودى دست و پايى ميزد و كارى مىكرد . شاه حارث اين سخن بشنيد ، بغايت ملول خاطر شد كه پدر شكست او كرد و شاه شجاع را بر وى بگزيد ، از آن مكدر شد ، اما هيچ نگفت .\r\nهلال عيار چون اين سخنها از شاه سرور بشنيد ، خدمت كرد و گفت : اى شاه ، اجازت بده تا بروم و از سپاه ايران خبرى بيارم ، باشد كه شاه شجاع را و ملك نصر يمنى را بياورم . شاه سرور شادمانه شد و بر هلال عيار آفرين كرد . در حال هلال عيار بيرون آمد و راه سپاه ايران در پيش گرفت تا بطلايگاه چنان بگدشت كه كسى او را نديد ؛ در ميان سپاه اندر آمد تا در بارگاه ملك داراب رسيد و هنوز امراى ايران در حضور شاه بودند و هركسى چيزى ميگفتند . هلال همه را بشنيد و در ميان سرهنگان ايستاده بود تا جملهء امراى ايران پراگنده شدند ؛ فيروز شاه گفت : اى مبارزان ، شاه شجاع و ملك نصر يمنى پيش كه در بندست ؟ ايشانرا نيك در بند نگاه داريد و حاضر باشيد .\r\nتور ايرانى خدمت كرد و گفت : اى شاه‌زاده در پيش اين بنده در بندند ، ايشان را در پهلوى خيمهء خود در بند كرده‌ام . فيروز شاه بر وى آفرين كرد . پس آنگاه گفت :\r\nنقيبان سپاه را طلب كنيد كه تا در لشكرگاه منادى كنند كه فردا روز جنگ است . نقيبان بموجب حكم پادشاهى همهء لشكر را اعلام كردند و امراى لشكر پراگنده گرديدند و تور ايرانى عزم بارگاه خود كرد . هلال عيار در عقب او روانه شد تا در خيمهء تور رسيد . پياده شد و در خيمه رفت . غلامانرا حكم كرد تا گرد خيمهء بنديان را گوش دارند . هلال عيار را معلوم شد كه بنديانرا كجا در بند كرده‌اند . آنجا در كمين بنشست چندانى كه جملهء آن غلامان در خواب شدند . آنگاه دليروار هلال عيار قدم در پيش نهاد و در قفاى خيمه آمد و دو ميخ از خيمه بكند و از پس خيمه درآمد .\r\nدر پاى ستون شاه شجاع را با ملك نصر يمنى در بند كرده بودند ، هلال پيش برفت ،\r\n\r\n","description":"","footnote":"","page_name":" 415 ","page_number":431},
  {"content":"\r\n\r\nشاه شجاع بيدار بود ، گفت : چه كسى درين نيم‌شب از قفاى اين خيمه درآمدى ؟\r\nهلال گفت : بنده و خدمتكار شاه سرورم ، هلال عيار ، و به جهت خلاص كردن شما آمده‌ام . شاه شجاع گفت : اى هلال زودترى باش ! باشد كه مرا از بند خلاص كنى .\r\nهلال در حال سوهان بندگشاى همچون الماس بيرون كرد و او را بگشود و بند ملك نصر را نيز بگشود و ايشانرا هم از آن راه كه آمده بود بيرون برد و گفت :\r\nاى شاه‌زاده ، تو برو و از دور بنشين تا من ديگر چه توانم كردن . ايشان برفتند و از دور نظاره مىكردند كه هلال عيار خنجر بيرون آورد و قريب ده غلام را سر ببريد و شكم بدريد و باز گشت و پيش شاه شجاع آمد و گفت : اكنون كار خود تمام كردم . پس آن هر سه روانه شدند تا از طلايه بگدشتند و قدرى راه برفتند .\r\nشاه شجاع با هلال عيار گفت كه اى پهلوان مرا گرسنه است ، راه نمىتوانم رفتن ، از بهر من طعامى بيار تا بخورم . هلال گفت : اى شاه‌زاده ! درين شب طعام از كجا بياورم ؟ تا لشكرگاه يك فرسنگ باشد ، زودتر برويم تا آنچه مقصودست بحصول پيوندد . شاه شجاع گفت : مرا طاقت رفتن نيست ، كاشكى مركبى بودى تا برنشستمى .\r\nهلال گفت : نه طعام هست و نه مركب ! زود بايد رفتن كه مبادا از عياران سپاه ايران كسى بما رسد و آنگاه كار دشوار شود .\r\nاما راويان اخبار و گزارندگان داستان چنين روايت ميكنند كه ايشان درين گفت‌وگو بودند كه بر كنار چشمه‌يى رسيدند . شاه شجاع گفت : بارى چندانم مجال بدهيد كه آبم بدهيد تا بخورم كه هم تشنه‌ام و هم گرسنه . هلال گفت : اى شاه‌زاده ! زود باش كه محل ناز كست . شاه شجاع بر كنار چشمه آمد و دست در آب زد تا آب بخورد ، از قضاى إله شبرنگ عيار در سپاه يمن بود ، و او را فيروز شاه فرستاده بود تا از لشكر يمن خبرى بيارد ، در باز گشتن بديشان رسيد و آن هر سه وجود را ديد كه بر كنار چشمه ايستاده بودند كه شبرنگ در رسيد ، صورت مبدل كرده ، جامهء درويشانه پوشيده ، و كلاه فقيرانه بر سر نهاده ؛ بدين شكل در گذار آمد و شاه شجاع\r\n\r\n","description":"","footnote":"","page_name":" 416 ","page_number":432},
  {"content":"\r\n\r\nآب خورده بود و طعام ميخواست كه اكنون گرسنه‌تر شدم البته از بهر من چيزى حاصل كن . هلال گفت : اى شاه‌زاده ! تو فكرى بكن كه درين نيم‌شب چيزى از كجا بياورم . ايشان درين بودند كه شبرنگ عيار در گذار بود ، ايشانرا بديد ، بشناخت .\r\nبا خود گفت : اين هلالست كه شاه‌زادهء يمن را از بند رهانيده است اگر پيش ميروم من حريف ايشان نيستم ، و اگر بگذارم حيف باشد كه پيل‌زور ناموسى كرده است و اينانرا گرفته است . ناگاه هلال عيار ديد كه شخصى مىگذرد ، يك نعره بر شبرنگ زد كه چه كسى و درين نيم‌شب كجا ميروى ؟ شبرنگ هيچ نترسيد ، پيشتر رفت و گفت : مرد غريبم ، در عدن بودم آرزوى يمن دارم ، چون بيامدم فتنه و غوغاى عظيم ديدم و هيچ حضورى نيست بناچار عزم طايف دارم تا از آنجا رو به مكه و مدينه كنم . و هواى مصر دارم ، باشد كه خود را در مصر اندازم ؛ شما چه كسانيد كه درين نيم‌شب سر راه گرفته‌ايد ، مگر راه دارانيد ؟ هلال گفت : اى درويش بىوجود ! ترا چه جاى آنست كه اين سؤال از ما ميكنى ؟ شاه شجاع گفت :\r\nچون اين مرد درويش است و راه در پيش دارد او را نعمتى با خود خواهد بود .\r\nاى هلال ، اندكى از براى من بخواه كه گرسنگى بغايت رسيد . هلال گفت : اى درويش ، بدين گستاخى كه كردى از آن نعمت كه از براى توشهء خود برداشته‌اى اندكى بما ده . شب رنگ گفت : مگر شما حراميانيد كه بر سر راه ايستاده‌ايد تا خلق را برهنه كنيد و آنچه بيابيد ببريد ؟ هلال گفت : اى نادان ، از تو چه برديم ؟ ما از تو نعمتى خواستيم بدر خواست ، اگر بدهى خوش و اگر ندهى كسى را با تو زورى نيست .\r\nما را چرا حرامى ميخوانى ؟ شبرنگ گفت : مرا چيزى نيست كه بشما بدهم و از شما فراغت دارم . هلال تند شد و گفت : اى درويشك نابكار ! تو چها مىگويى ؟\r\nمىخواهى كه سزات در كنارت بنهم ؟ شب رنگ گفت : شما ايرانيانيد جمله خام طمع و حرامى طبع ! بر مال مردم طمع ميكنيد ، درين نيم‌شب درويشى را گرفته‌ايد و هيچ پيش من نداريد ، از من چه ميخواهيد ؟ شاه شجاع گفت : اى درويش ، چرا زيادت\r\n\r\n","description":"","footnote":"","page_name":" 417 ","page_number":433},
  {"content":"\r\n\r\nميگويى ؟ ما ايرانيان نيستيم ، هم از ديار يمنيم ، در بند ايرانيان بوديم ، اكنون خلاص يافتيم و رو بسپاه يمن داريم ، اگرت نعمتى هست قدرى بما بده كه بغايت گرسنه‌ايم .\r\nراوى اين داستان غريب چنين روايت مىكند كه شب رنگ چون اين سخن بشنيد گفت : چون شما از يمنيد و اهل يمن بر من حق دارند و بر من صدقه بسيار داده‌اند ، من نيز شما را صدقه بدهم ؛ اين بگفت و پيش آمد و يك گردهء نان بغايت خشك شده و سخت گشته بدست شاه شجاع داد . شاه شجاع بغايت گرسنه بود ، بغايت شاد شد . چون به دهان نهاد چندانك زور كرد هيچ از هم جدا نشد از غايت خشكى ، گفت :\r\nاى درويش ، مگر اين نان از دور نوح مانده است ؟ شبرنگ گفت : شما عجب قوميد ، گدايى بدبّوس ميكنيد ! ناچار نان گدايى خشك باشد . شاه شجاع گفت : آخر تو ما را نمىشناسى و نمىدانى كه با ما سخن بدين نوع ميگويى ؟ شب رنگ گفت : چه كس باشى ؟ شاه سرورى يا فرزند اويى كه ترا سخن من سخت آمد ؟ شاه شجاع گفت : من پسر شاه سرور ، شاه شجاعم . شبرنگ بخنديد و گفت : دروغ بدين عظمت ! بنگريد شاه شجاع پسر شاه سرور درين نيم‌شب ، درين بيابان چه مىكند و محتاج نان درويشى چرا شده است ؟ شاه شجاع گفت : در بند ايرانيان بودم با اين جوان ديگر كه ملك نصر يمنى نام دارد ، و اين ديگر هلال عيارست كه در سپاه ايران آمد و ما را خلاص داد . شب رنگ گفت : اى هلال ، اگر مردى راست بگو كه اين جوان كه با من در سخن است شاه شجاعست ، كه شاه سرور بر من حقى دارد . يك روز صد دينار به من انعام كرده است تا من نيز عوضى باز كنم . هلال گفت : اى درويش باللّه كه اين جوان شاه شجاع است . پسر شاه سرور ، و اين ديگر ملك نصر يمنى است ، و من هلال عيارم . شبرنگ گفت : شما را زودتر مىبايست گفتن تا من سخنهاى زياده نمىگفتم و شما را نعمتى خوب مىدادم ؛ اكنون چون راست گفتيد ، درويشى درويشانست .\r\nمن نيز آنچه دارم از شما دريغ ندارم . پس دست در حرزدان كرد و قدرى نان\r\n\r\n","description":"","footnote":"","page_name":" 418 ","page_number":434},
  {"content":"\r\n\r\nو حلوا بيرون آورد ، بداروى بيهوشانه آلوده ، پيش ايشان بنهاد و گفت : مردى رونده‌ام و مسافر ، اگر نعمتى چرب و شيرين نباشد نتوانم راه رفتن ، شما ازين نعمت قدرى بخوريد و پاره‌يى از بهر من بگذاريد . شاه شجاع گفت : هيچ انديشه مكن ، ما اين نان و حلواى تو بخوريم و راه در پيش گيريم ، تو نيز با ما بيا تا ترا نعمت تمام بدهيم ، بعوض اين نان و حلوا چندانت مال [ بدهيم 
  ] كه غنى گردى . شب رنگ گفت : مرا احتياج بمال شما نيست ، اندكى بخوريد و باقى بگذاريد . هلال گفت : اى شاه‌زاده ، چرا مبالغه مىكنيد ؟ اين درويش مردكى نادان و كوه‌پرور دست . بنگر كه بدين مقدار طعام چند هرزه ميگويد .\r\nمؤلف اخبار و گزارندهء داستان چنين روايت مىكند كه به ارادت تمام آن طعام را ميخوردند و سخنهاى گذشته ياد ميكردند . چون يك زمان برآمد ، هنوز اندكى از آن طعام باقى مانده بود كه اثر داروى بيهوشانه بريشان مستولى شد .\r\nهلال عيار چون علامات بيهوشانه بديد ، بدانست كه اين عياريست و بطريق عيارى با ايشان كار كرد . هلال رو در شاه شجاع كرد و گفت : اكنون سير گشتى ، برخيز تا برويم كه به سپاه ايران نزديكتريم . مبادا عيارى بما رسد و كار بر ما دشوار شود . شاه شجاع گفت : اى هلال ، راستى آنست كه مرا خواب مىآيد ، يك زمان اينجا خواهيم خفتن . هلال گفت : اى شاه‌زاده ، چه وقت خوابست ؟ سپاه دشمن نزديكست ، برخيز تا برويم . شاه شجاع گفت : گلويم خشكى مىكند . ايشان اين ميگفتند ، ملك نصر گفت : چه نشسته‌ايد كه اژدهاى عظيم آمد ! هلال نگاه كرد هيچ اژدهايى نديد و گفت : اى ملك نصر ، تو مرد عاقلى ، اينجا اژدها چه كند ؟ اما شما را گناه نيست ، اين درويش نيست . اين شبرنگ عيارست كه با ما باخت و ما را داروى بيهوشانه در كار كرد . شب رنگ چون دانست كه هلال او را بشناخت ، گفت : اكنون نشستن مصلحت نيست ، از جاى برجست و گفت : اكنون شما سير بخوريد كه مرا راه دور در پيش است . هلال عيار گفت : اى درويش كرم كردى و ما را درين نيم‌شب نان\r\n\r\n","description":"","footnote":"","page_name":" 419 ","page_number":435},
  {"content":"\r\n\r\nو حلوا دادى ، قدم پيش نه و بيا تا ترا درمى چند بدهم . شب رنگ دانست كه ميخواهد كه او را بگيرند . گفت : اى هلال عيار ! اين نان و حلوا را به مزد مادر و پدر بشما داده‌ام ، بها نمىستانم . هلال دانست كه فايده نخواهد داد ، گفت : اى عيارك بىوجود ! حاليا كار خود كردى و ما را داروى بيهوشانه دادى ، از جاى خود بر جست و روى به شب رنگ آورد و گفت : جان كجا برى ؟ هلال مرد رونده بود ، اما داروى هوش « 1 » بر كار كرده بود ، شب رنگ نگاه كرد ديد كه هلال بسر درآمد .\r\nشب رنگ باز گرديد . شاه شجاع و ملك نصر هر دو بى خود شده بودند . شب رنگ شاد شد ، در حال هر سه را محكم بربست . اول هلال عيار را بر دوش گرفت تا بطلايه رسانيد . آن شب طلايه از آن خورشيد شاه بود . شبرنگ هلال را پيش خورشيد شاه رسانيد . خورشيد شاه گفت : چه كسى و كجا ميروى و اين چيست كه بر دوش دارى ؟\r\nشبرنگ گفت : اى خداوند منم شبرنگ عيار ، بسپاه يمن بودم ، در راه هلال عيار را ديدم كه شاه شجاع و ملك نصر را دزديده بود و بسپاه يمن مىبرد ، به قوت عيارى هر سه را گرفتم ؛ اينك هلال را بر دوش دارم و آندوى ديگر بر كنار چشمه بسته انداخته‌ام ، زود برويد و ايشانرا بياريد مبادا جانورى بديشان رسد و ايشانرا گزندى برساند . در حال چند سوار برفتند و آن دو كس را بياوردند و تا بارگاه فيروز شاه برسانيدند و هر سه را بسته بينداختند .\r\nراوى اين داستان غريب و عجيب روايت مىكند كه شاه‌زادهء ايران ، فيروز شاه نوجوان يك سر خواب كرده بود و بيدار شده بود و به‌روز و سياوش عيار نيز آنجا حاضر بودند ، و آن هنر شبرنگ را بديدند ، بر وى آفرين كردند . فيروز شاه را ازين حال خبر كردند . شاه‌زاده از خيمه بيرون آمد و آن حال را بديد ، بر شبرنگ آفرين كرد و شاد شد و خلعت و نعمت بخشيد و گفت : ايشانرا به خود بياريد . در حال شبرنگ فتيله‌يى بيرون آورد و در پيش دماغ ايشان آورد و دود كرد ، ايشانرا\r\n\r\n\r\n","description":"","footnote":"\r\n( 1 ) - اين كلمه « به هوش » هم خوانده مىشود .\r\n","page_name":" 420 ","page_number":436},
  {"content":"\r\n\r\nعطسه آمد ، عطسه‌يى چند پياپى بزدند ، ديدها بگشودند ، از آن حالت عجب ماندند .\r\nچون هلال آن حال را بديد به خود فرو ماند . شبرنگ لگدى بر پشت هلال عيار زد كه اى ملعون نابكار ، خود را چون مىبينى و چونت گرفتم ؟ هلال عيار در برابر نگاه كرد ، فيروز شاه را ديد ، روى خدمت بر زمين نهاد و گفت : اى شاه‌زاده ، مرد عيار پيشه‌ام و چند سالست كه در عالم نام بعيارى برآورده‌ام و امشب شب رنگ با ما كارى كرده است كه اگر آن را صفت كنم عجب بمانيد . فيروز شاه سؤال كرد . هلال عيار آنچه رفته بود جمله با شاه‌زاده حكايت كرد . هركس كه حاضر بودند از آن تعجب نمودند و بسيارى بخنديدند و فيروز شاه آفرين كرد و انعام بسيار فرمود و گفت :\r\nاين شاه‌زاده را با ملك نصر بزندان بريد و هلال عيار را بشما بخشيدم هر نوعى كه خواهيد با او بكنيد . هلال گفت : مرا نيز ببخشيد تا توبه كنم و از جملهء خدمت‌كاران باشم . فيروز شاه گفت : اگر راست ميگويى من ترا شفاعت كنم ، هلال گفت : بيزدان پاك سوگند كه از آن شما باشم و با دشمنان شما دشمن باشم و با دوستان شما دوست .\r\nفيروز شاه گفت : او را ببخشيد و دستش بگشاييد كه او نيز از آن ماست . پس در حال دستش بگشادند و فيروز شاه او را انعام كرد و خلعت بخشيد . باز در بارگاه خاصه درآمد و فرمود تا فرخ‌زاد را طلب كردند و شمع كافورى بر كردند و درآوردند و شراب لعل فام در جام بلورين در گردش درآوردند و باز عيش آغاز كردند تا هنگام صبح بدميد و كوس خسرو سيارگان بر در سراپردهء افق بزدند . كوس جدال از جانبين فرو كوفتند و گردان ايران از خيمها بيرون آمدند و سلاحها بر خود راست كردند و بر ستوران كوه پيكر سواره شدند و بر در بارگاه ملك داراب حاضر آمدند و فيروز شاه و فرخ‌زاد نيز بر در بارگاه شاه داراب آمدند و جملهء مبارزان در برابر شاه‌زاده خدمت كردند . شاه‌زاده جمله را بنواخت و دلخوشيها داد . پس زمانى برآمد ملك داراب از حرم بيرون آمد و در ديوان قرار گرفت و جملهء گردان به خدمت درآمدند و موجهء پادشاهى بكشيدند و اندكى از آن طعام بخوردند . چون سفره\r\n\r\n","description":"","footnote":"","page_name":" 421 ","page_number":437},
  {"content":"\r\n\r\nبرداشتند ، ملك داراب رو بگردان و مبارزان كرد و گفت : اى مبارزان ايران ، دايم دولت و قوت و شوكت از زمان گيومرث شاه تا روزگار جمشيد تا ايام پدرم ملك بهمن در خاندان ما بوده است ، و پيوسته فتح و ظفر و پيروزى در عالم ايرانيانرا بوده . اكنون من مرد پير شده‌ام ، و عمر گذرانيده‌ام ، و آفتاب عمر من بزوال رسيده ، و يكى فرزند جوان دارم ، و يك دختر در ايران ، و اكنون من اين دنيا را از براى اين فرزند ميخواهم ، و او را از قضاى فلكى حادثه‌يى واقع شد و عاشق جمال شاه خوبان عين الحيات گشته است ، و اين شاه سرور مردى بغايت جبار و متعصب است ، و عقل بر كمال ندارد و دختر را بما نمىدهد ، و همچون فرزند من فيروز شاه را بدامادى قبول نمىكند . بضرورت اين آشوب و فتنه در ميان ظاهر شد ، و از طرفين مردم بسيار بقتل آمدند ، و اكنون كار از حد در گدشت . تا چند درين ملك توان نشست ؟ و اگر باز مىگرديم بىناموسى است كه مراد خود حاصل ناكرده باشيم .\r\nمردمان بر ضعف ما حمل كنند و نيز فرزند فيروز شاه طاقت نياورد ؛ پس مصلحت در آنست كه امروز كمر خصومت را محكم در بنديم و بجدّى تمام كارزار كنيم و اين كار را يك رويه كنيم و اگر حق تعالى فرصت بخشد و بر يمنيان نصرت دهد ، شكست بريشان آوريم ، چون منهزم شوند بضرورت به شهر تعز خواهند رفت .\r\nايرانيان گفتند : ما فرمان برداريم ، هر چون كه شاه حكم كند منقاد امر شاهيم ، تا جان ما در تنست بكوشيم تا اين كار بتقديم رسانيم .\r\nملك داراب حكم فرمود تا تخت او را بر زنده فيلى راست كردند و خود بر مركب تازىنژاد كه با باد برابرى ميكرد برنشست ، و جملهء سالاران بر نشستند .\r\nفيروز شاه احوال شبانه و قصهء هلال عيار را با شاه ايران بگفت . ملك داراب شاد شد و او را دلخوشى داد و بفرمود تا نقيبان لشكر برآراستند و صف مبارزان راست كردند و كوس حربى و طبل جنگى فرو كوفتند . شاه سرور با طيفور وزير گفت : امروز عجب روزيست سخت ، كه در همهء لشكر ما يك مبارز نيست كه « 1 » با ايرانيان ميدان‌دارى\r\n\r\n\r\n","description":"","footnote":"\r\n( 1 ) - در اصل : كه تواند\r\n","page_name":" 422 ","page_number":438},
  {"content":"\r\n\r\nتواند كردن ! طيفور گفت : اى خداوند ، سپاه ما از سپاه ايرانيان غلبه‌ترند ، بفرماى تا بيكبار حمله كنيم ، باشد كه به قوت غلبه كارى پيش رود . پس بفرمود تا يمنيان نيز صف خود راست كردند . ميمنه و ميسره و قلب و جناح راست كردند . چون كار هر دو لشكر راست شد ، فيروز شاه با بعضى از جوانان ايران بر گوشهء ميدان قرار گرفتند . شاه سرور از يمين و يسار نگاه مىكرد ، در سپاه خود يكى را نديد كه لايق ميدان‌دارى باشد كه ناگاه يكى از جاسوسان سپاه يكى را ديد كه درآمد و خدمت كرد و گفت : اى خداوند ، هلال عيار امشب شجاه شجاع را با ملك نصر يمنى از بند خلاص كرده است و مىآورده ، يكى از عياران ايران به دو باز خورده ، و به صورت عيارى و بداروى هوش بر ايشانرا باز گرفته و برده ، و ايشانرا در زندان كرده‌اند و هلال عيار با ايشان يكى شده است .\r\nمؤلف داستان گويد كه شاه سرور چون اين خبر بشنيد بغايت ملول شد ، گفت : اميدى داشتم كه هلال عيار بيايد و فرزند مرا باز آورد ، اكنون از آن نيز نوميد شدم . كيست از مبارزان يمن كه در ميدان رود و ميدان‌دارى كند تا او را خلعت و مال بدهم ؟ درين بود كه سوارى عزم ميدان كرد ، عرب‌وار طريد كرد و جولان نمود و مبارز طلب كرد . شاه سرور گفت : كيست اين كه آهنگ ميدان كرد و در ميدان رفت ؟ گفتند كه تميم يمنى است برادر تمامه . تميم مبارز طلب مىكرد . فيروز شاه عزم ميدان كرد . فرخ‌زاد گفت : اى شاه ، نشايد كه تو پادشاهى ، بميدان هركسى رفتن روى نيست . بگدار تا ديگرى برود . فيروز شاه گفت : اى برادر ، امروز اين كار منست و اينهمه فتنه براى من واقع شده است ، خواست كه در ميدان رود كه از صف مبارزان جوانى دلاور بر مركبى سياه قيطاسى نشسته ، و جلى از اطلس سياه بر مركب انداخته ، پيش‌بندى از پولاد چينى بر مركب بسته ، و خفتانى سياه در بر كرده ، كلاه خودى زر اندود بر سر نهاده ، و عصابهء سياه بسته ، سپرى از پولاد از چپ در آويخته ، و شمشيرى چون قطرهء آب حمايل كرده ، و نيزهء خطى بر گوش مركب\r\n\r\n","description":"","footnote":"","page_name":" 423 ","page_number":439},
  {"content":"\r\n\r\nراست كرده ، بدين آيين عزم ميدان كرد و سراپاى ميدان بگرديد و سر راه بر تميم بگرفت و يك نعرهء سهمناك برو زد . فيروز شاه سؤال كرد كه اين سوار دلير چه كس است كه در ميدان رفت ؟ شبرنگ عيار در ركاب شاه‌زاده فيروز شاه حاضر بود . گفت :\r\nاى خداوند ، اين از غلامان شاهست ، و او را سيامك سيه قبا ميگويند ، جوانى بس دلير و هنرمندست و كار ديده و نبرد آزموده . فيروز شاه گفت : از جنبش و حركات او ظاهرست كه شجاعت و مبارزت دارد .\r\nاما مؤلف اخبار و گزارندهء « 1 » اسرار چنين روايت مىكند كه چون سيامك در مقابل تميم رسيد ، يكى نعره بر وى زد و به نيزه بر وى حمله كرد . تميم نيز نيزه در نيزهء او انداخت ، چون روز و شب و سوز و تب درهم آميختند ، و حلقه حلقه زره از يكديگر بضرب سنان مىربودند ، و طعن نيره بر كمرگاه يكديگر مىزدند ، و فرصت بر يكديگر ميطلبيدند تا عاقبت سيامك بر تميم كمينى بگشود و از پهلوى او درآمد و سنان نيزه را بر پهلوى تميم زد ، چنانك از پهلوى ديگرش گذاره كرد و تميم را از صدر زين در ربود و گرد سر بگردانيد و بر خاك تيره بينداخت . غريو از سپاه ايران برآمد و كوس شادى فرو كوفتند . شاه سرور چون آن حالت بديد متغير حال شد ، گفت : فالى گرفته بودم ، به جهت غالب [ و 
  ] مغلوب ، كه اگر تميم غالب آيد غلبه ما را باشد ، اكنون كار بر عكس آن شد ، ندانم تا عاقبت كار ما بچه انجامد ! يكى ديگر در ميدان رود ، باشد كه اين ايرانى را گرفته يا سرش بيارد ، كه بسيار مبارزان ما را اين سياه‌پوش بتلف آورده است . خود ديگر كسى را ياراى آن نبود « 2 » كه در ميدان رود ، مگر شاه حارث پسر شاه سرور ؛ ناگاه شاه حارث به آيين پادشاهى عزيمت ميدان كرد ، از سر تا پا غرق سلاح بود ، همه را مرصع كرده و تيغ هندى حمايل كرده ، در ميدان درآمد و يك نعره بر سيامك زد و گفت : اى هيچ‌كس ! تو كيستى كه از سپاه يمن چندين مبارزانرا بر زمين زنى ؟ اكنون جان از دست من كجا برى ؟\r\n\r\n\r\n","description":"","footnote":"\r\n( 1 ) - در اصل : گذارنده\r\n( 2 ) - در اصل : نيست\r\n","page_name":" 424 ","page_number":440},
  {"content":"\r\n\r\nمنم شاه حارث برادر شاه شجاع ! سيامك گفت كه نيك آمدى كه برادرت در بند و زندان تنهايى ميكشد و آرزوى تو دارد تا با او مونس و غم‌خوار باشى . ترا نيز در پهلوى او مىبايد نشستن . حارث ازين سخن سخت در غضب رفت و دست بقبضهء تيغ كرد و بر سيامك حمله كرد . سيامك سپر در سر كشيد و حملهء حارث را بگرفت و او نيز دست بتيغ كرد و بر شاه حارث حمله كرد ، حارث سپر در سر كشيد و سر و گردن در زير سپر پنهان كرد ، سيامك بالاى سر برد و بر قبهء سپر حارث زد چنانك سپر در دست حارث به دو نيمه شد ، حارث سر خود را بدزديد ، سريلمان تيغ بر دوش حارث آمد و بشكافت ، عيبه و جوشن و قبا و هفت تو حرير و دو انگشت بر دوش او بنشست و خون بر جوشيد ؛ حارث چون چنان ديد عنان مركب بگردانيد و رو بلشكرگاه آورد . سيامك از عقبش برانگيخت . شاه سرور چون چنان ديد گفت : اى مبارزان و دلاوران يمن ! دريابيد فرزند مرا كه عظيم زخمى خورد !\r\nراوى اين داستان چنين روايت مىكند كه چون شاه سرور اين سخن بگفت قريب بيست امير يمنى مثل عرعر يمنى و سهيل يمنى و ناصر يمنى و فيروز يمنى و شاه اسد عدنى و شاه اسد يمنى و شاه غضنفر يمنى بيكبار حمله كردند و سيامك را در ميان گرفتند .\r\nاول كسى كه [ از سپاه ايران 
  ] مركب برانگيخت فرخ‌زاد بود ، پسر پيل‌زور .\r\nتا چشم بر هم زدن بدان قوم رسيد و تيغ جان ستان بركشيد و در آن قوم در افتاد و از عقب او خورشيد شاه و جمشيد شاه و قارن جهانسوز و قارن جهان‌گير و طهماسب و طهمور و قهار و قهرمه و شه مرد نهروانى و بهمن زرين‌قبا و بهمن زرين‌كلاه و اردشير ايرانى و رستم اردستانى و شيرافگن ايرانى و فرخان همدانى و كرد مرد اصفهانى ، در عقب ايشان شاه فيروز شاه بن ملك داراب با طبل زنگى و طال زنگى با سى هزار سوار زنگبارى بيكبارگى حمله كردند . ملك داراب چون چنان ديد بفرمود تا علم شاهى پيش بردند و پهلوان پيل‌زور پيش آمد و حمله كرد . طبل جنگ و كوس حربى فرو كوفتند . لشكر دويست و پنجاه هزار سوار بيكبارگى حمله كردند . از آن طرف\r\n\r\n","description":"","footnote":"","page_name":" 425 ","page_number":441},
  {"content":"\r\n\r\nسپاه يمن نيز چون حال چنان ديدند ، ايشان نيز بيكبارگى طلب طلب و جوق جوق ، سيصد هزار مرد يمنى حمله كردند . جنگ پيوسته شد ، غبار تا گنبد دوار بر شد و داروگير مردان و صهيل « 1 » مركبان و غوغاى پردلان بر اوج آسمان برآمد . چون جنگ سخت شد دست اجل از ريسمان تقدير مهار اختيار در بينى جانها كرد ، و مرغ روان از قفس كالبد پريدن آغاز كرد ، و ما در زمين از كشتن فرزندان خويش روى به خون شستن گرفت ، و سنان صعلوك‌وار از براى جوهر جان نقب در خزاين سينها ميزد ، و شمشير عيار پيشه به قصد مركز روح سر درج كالبد مىگشاد ، و خدنگ باز پرواز بصيد كبك روان در سينها روان شد ، و فضاى معركه از تازش تازيان و غريدن مبارزان چنان شد كه شاعر گويد ، بيت :\r\n در آن زمان كه شود روى طارم ازرق * ز گرد اسب يلان تيره در صف پيكار\r\nجهان بحلقه دم اندر كشيده چون نقطه * اجل بكينه دهان باز كرده چون پرگار\r\nشده ز خون يلان همچو پاى كبك درى * ميان معركه سيمرغ مرگ‌زا بر كار \r\nفيروز شاه چون شير نر و يا چون اژدهاى دمان در آن قوم افتاده بود و از هر طرف كه حمله كردى مرد بر مردمى افگندى و صف مبارزان از هم مىدريدى ؛ و ديگر مبارزان ايران هر يكى چون گرگ گرسنه كه در گلهء گوسفند افتد در سپاه يمن افتاده بودند و ايشانرا چون گلهء گوسفند در پيش كرده بودند . چون اتفاق در ميان ايشان محكم بود و دولت در پيش و سعادت از قفا ، بر سپاه يمن زور آوردند و جهان بر چشم يمنيان چون روز ايشان سياه گردانيدند و كار بر ايشان دشوار شد . شاه سرور چون احوال لشكر را بد ديد و دولت از خود برگشته و سعادت از وى رميده ، با خود گفت كه دولت\r\n\r\n\r\n","description":"","footnote":"\r\n( 1 ) - در اصل : سهيل\r\n","page_name":" 426 ","page_number":442},
  {"content":"\r\n\r\nرميده را به زور نتوان باز آوردن ! آرى كار جهان پيوسته برين نمط مىگردد و كار ايام و فعل جهان آنست كه يكى را از تخت دولت بر خاك مذلت مىنشاند و يكى را از خاك نكبت بر تخت دولت مىرساند ، بيت :\r\n يكى را برهنه سر و پاى و سفت * نه آرام خفت و نه جاى نهفت\r\nيكى را دهد توشه از شهد و شير * بپوشد بديبا و خزّ و حرير\r\nيكى را ز ناگاه شاهى دهد * يكى را به دريا بماهى دهد\r\nيكى را به اموال قارون كند * يكى را بنانى جگر خون كند \r\n\r\n","description":"","footnote":"","page_name":" 427 ","page_number":443},
  {"content":"\r\n . \r\n","description":"","footnote":"","page_name":" 428 ","page_number":444},
  {"content":"\r\n\r\n\r\n12 محاصره قلعهء تعز و فتح ايرانيان\r\nاما مؤلف اخبار و مقرّر اسرار چنين روايت مىكند كه چون شاه سرور ديد كه ايرانيان دست تغلب بر يمنيان گشاده‌اند ، وقت فرصت و هنگام قوت نيست روى بطيفور وزير كرد و گفت : چون مىبينى كه كار سپاه ما بغايت مشكل شد ! طيفور گفت : اى شاه ، ما را مصلحت آنست كه بجانب شهر تعز رويم كه من بطلب لشكر فرستاده‌ام چون لشكر بيايد بر در شهر تعز حرب كنيم كه جاى سختست ، اينجا مقام ايستادن نيست .\r\nايشان درين گفتن بودند كه از يمين و يسار و از پيش و از عقب آواز گردان و مبارزان ايران برآمد و صف بر صف مىدريدند . فيروز شاه و فرخ‌زاد و بهمن زرين‌قبا و بهمن زرين‌كلاه با تيغهاى كشيده در رسيدند و از طرف ديگر خورشيد شاه و جمشيد شاه با چند پهلوان سپاه بيامدند . شاه سرور دانست كه ديگر جاى مقام نيست ، عنان مركب بگردانيد و روى را به شهر تعز نهاد . فيروز شاه بپاى علم رسيد ، علم را با علم‌دار بدونيمه كرد و علم شاهى را سرنگون كرد . چون اهل يمن علم شاهى را نگونسار ديدند رو بهزيمت نهادند . سپاه ايران چون فرصت يافتند در عقب ايشان بتاختند ، هركه را بديدند سرانداختند ، ميكشتند و مىخستند و مىبستند و اسير مىكردند . مال و نعمت روى زمين بتاراج مىگرفتند . ملك داراب چون ازين حال خبردار شد رو به سجده نهاد\r\n\r\n","description":"","footnote":"","page_name":" 429 ","page_number":445},
  {"content":"\r\n\r\nو شكر ايزد بيچون بجاى آورد ، و در پى هزيمتى رفتند . چون لحظه‌يى برفتند ، بعد از آن باز گشتند . ملك داراب بر سر پشته‌يى رفت و بايستاد و در آن بيابان نگاه ميكرد .\r\nسپاه خود را ديد [ كه 
  ] در عقب يمنيان نهاده بودند و غارت و غنيمت و اسير مىگرفتند .\r\nچندان مال و نعمت بگرفتند كه در وصف نيايد . پس ملك داراب از آن پشته فرود آمد و بر جاى شاه سرور فرود آمدند و خيمه و بارگاه [ كه 
  ] يمنيان زده بودند ، هم‌چنان گداشته و رفته ، ايرانيان در آن خيمه و بارگاه فرود آمدند و هركسى آنچه گرفته بودند بر در بارگاه ملك داراب حاضر كردند تا حكم شاه بر چه نهج نافذ گردد . فيروز شاه با فرخ‌زاد گردآلود درآمدند و در پيش ملك داراب خدمت كردند و سر بر زمين نهادند .\r\nملك داراب گفت : اى جان پدر آنچه از يمنيان گرفته‌اند جمله را به تو بخشيدم آنچه مصلحت تست آن‌چنان كن . فيروز شاه خدمت كرد و بيرون آمد و اموال بىحد و قياس ديد جمع آورده .\r\nراوى اين داستان در حضور دوستان چنين روايت مىكند كه فيروز شاه حكم فرمود كه هركه هرچه گرفته است از آن او باشد چنانك اگر نوكر بىوجودى صد تومان مال گرفته باشد از آن آن نوكر باشد و كسى مزاحم او نشود . جملهء لشكر بر جان او آفرين كردند و دعا و ثنا ميگفتند . مجموع لشكر ايران بعيش و عشرت و طرب مشغول گشتند . فيروز شاه و فرخ‌زاد و پيل‌زور با جملهء امراى دولت در خدمت ملك داراب درآمدند ، بعد از آنك نعمت بخوردند فيروز شاه بر پاى خاست و در پيش پدر خدمت كرد و گفت : بيت\r\n شكوفهء طرب آورد شاخ عشرت بار * كه بوى نصرت و فتح آمد از نسيم بهار\r\nفرانمود زمانه كه جز به حكم تو نيست * مدار گنبد گردون و كوكب سيار\r\nچنان كه جستى از بخت و داشتى در دل * برآمدت همه مقصود و راست شد همه كار \r\nديگر بار فيروز شاه رو به پدر كرد و گفت : اى شاه روى زمين ، از لطف يزدانى و فرّ پادشاه كامكار بر خصمان فرصت يافتيم و بيمن دولت شاه دشمنان عاجز شدند و منهزم گشتند ،\r\n\r\n","description":"","footnote":"","page_name":" 430 ","page_number":446},
  {"content":"\r\n\r\nشعر :\r\n گر خصم تو چون گلست گو باش * قهر تو چو باد مهرگانيست\r\nكردم صفتش به گل كه چون گل * دانم كه فناش در جوانيست \r\nو هميشه سر دشمنانت در زير سمندت خوار افگنده . اى خداوند سپاه عدو بعضى كشته شدند و بعضى اسير گشتند و بعضى با شاه سرور بدر رفتند اكنون راى پادشاهى درين چه مصلحت مىبيند ؟ با اين اسيران يمن چه معامله كنيم ؟ ملك داراب چون اين سخن بشنود در جواب فرمود كه آنچه بر يمنيان آمد هم از فعل بد ايشان بود و تجبر و تكبرى كه در سر داشتند بديشان رسيد و اين كار كه ما را با ايشان بود همگى صلح بود و صفا ، ايشان با ما ستيزه كردند و با ما بسخن بدانديشان كار كردند تا كار بدينجا رسيد ، بيت :\r\n ستيزه بجايى رساند سخن * كه ويران كند خاندان كهن \r\nاكنون خداوند تعالى از قدرت كاملهء خود ما را فرصت داد ، بيكبار دست بيداد بر بندگان خدا مگشاييد . چون فرصت يافتيد عفو كنيد و عدل را شعار خود سازيد كه ملوك را بهترين خصلتى و نيكوترين زينتى عدلست ، بيت :\r\n عدل كن « 1 » ز آنكه در ولايت دل * در پيغمبرى « 2 » زند عادل \r\nپس مصلحت آنست كه آنچه در جنگ كشته شدند خود رفتند ، اما اين اسيرانرا بگداريد تا به كار خود بروند . فيروز شاه خدمت كرد و جملهء امراى دولت ثنا گفتند و دعا كردند . آن اسيران پنج هزار مرد بودند ، ايشانرا دعوت كردند و بعضى را تربيت كردند و بعضى را بگداشتند . چون ازين كارها فارغ شدند ، طيطوس وزير از جاى خود برخاست و شرايط خدمت بجاى آورد و اين ابيات بگفت :\r\n سلطان تخت گير و شهنشاه تاج بخش * بر آسمان رسيد ز پاس تو كار عدل\r\nگويى مگر بيك شكم آورد در وجود * دور سپهر و دور تو در روزگار عدل \r\n\r\n\r\n","description":"","footnote":"\r\n( 1 ) - در اصل : عدل كن عدل\r\n( 2 ) - در اصل : پيغامبرى\r\n","page_name":" 431 ","page_number":447},
  {"content":"\r\n\r\n در طبع تو سرشت مكارم نهال جود * بر تيغ تو نهاد مكارم « 1 » مدار عدل\r\nچون آيد از تو ظلم كه ذات ترا بناز * پرورد دايگان كرم در كنار عدل\r\nبا داد و عدل كوش كه بر تخت روزگار * هستى ز خسروان جهان يادگار عدل\r\nسر سبزمان هميشه كه ماندست سر و ملك * سر سبز از آب تيغ تو بر جويبار عدل \r\nچون شرايط آداب بجاى آورد ، گفت : اى خداوند ، فيروز شاه را خاطر مبارك در عشق عين الحيات بغايت متعلق است و بسيار زحمتى كشيده است و حاليا خداوند را فتحى چنين ميسر شده ، اكنون شرط آنست كه گرم مىبايد گرفت و در عقب دشمن مىبايد رفت تا هنوز كه عجز بر دشمن غالبست ، مجالش نبايد داد كه گفته‌اند ، بيت :\r\n سكندر ز آن بشاهى سر برافراخت * كه كار روز را با شب نينداخت\r\nببايد داشت فرصت را غنيمت * كه هست او گوهر بسيار قيمت \r\nملك داراب گفت : امروز ديگر تحمل « 2 » بايد كرد تا جاسوسان ما كه رفته‌اند ، اخبار بيارند كه شاه سرور با ما سر صلح دارد يا سر جنگ تا ما نيز در اين باب انديشه كنيم . جملهء امرا سر خدمت بر زمين نهادند كه راى عالى حاكمست . پس آن روز بعيش و نشاط مشغول شدند و آن مال و منال و خيمه و خرگاه يمنيان در تحت تصرف درآوردند . روز ديگر چون سلطان تخت چهارم روى بنمود ، ملك داراب بر تخت شهريارى بنشست ، مجموع امراى دولت و اركان حضرت در بارگاه شاه داراب درآمدند و خدمت كردند و هر يكى بر جاى خود نشستند .\r\nاما مؤلف اخبار روايت كند كه چون شاه سرور يمنى منهزم شد ، با لشكر شكسته و ريخته و بخت برگشته ، و مال و خزينهء بغارت رفته ، و فرزندان اسير ايرانيان شده ، رو به شهر تعز كرد . خبر در شهر تعز افتاد كه شاه سرور از ايرانيان شكست يافته است و گريخته است و اينك مىآيد . خلايق شهر ازين سخن بهم برآمدند و هر يكى سخنى ميگفتند و انديشه‌يى مىكردند . چون اين خبر به عين الحيات رسيد كه پدرش گريخته مىآيد و دو برادرش اسير گشته و خيمه و خرگاه و اموال و اجناس\r\n\r\n\r\n","description":"","footnote":"\r\n( 1 ) - يكى از دو « مكارم » ظاهرا بايد « معالى » يا كلمه‌يى نظير آن باشد .\r\n( 2 ) - تحمل بجاى تأمل به كار رفته است .\r\n","page_name":" 432 ","page_number":448},
  {"content":"\r\n\r\nمجموع بغارت رفته ، عين الحيات از يكنوع شاد شد ، به علت آنك محبوبش نصرت يافته بود و اميد وصال نزديك شده ، و ديگر از آن جهت ملول خاطر گشت كه پدرش منكوب و شكسته و مال بر باد داده مىآيد و برادران مقيد مانده . [ با خود انديشه مىكرد كه 
  ] :\r\nاين دو سپاه هر دو به من تعلق دارند ، يكى سپاه پدر و برادران ، و يكى سپاه دوستان . بارى بهر حالى كه هست زودتر يك رويه ميشد كه بسيار جوانان تلف مىشوند . او درين انديشه بود كه خبر آوردند كه شاه سرور با سه برادرت اينك آمدند . خلايق بر برج و بارهء شهر برآمدند و آن سپاه شكستهء پراگنده گشته ديدند كه بتاخت هرچه تمام‌تر مىآمدند و در عقب نگاه مىكردند كه ايرانيان مىآيند يا نه ؟ چون شاه سرور با آن باقى سپاه در شهر درآمدند هركسى بمقام و مأواى خود آمدند و از براى كشتگان و اسيران عزا بنياد نهادند . اما شاه سرور چون به ايوان فرود آمد در حال در حرم درآمد . عين الحيات را خبر شد ، در حال پيش پدرش آمد و زمين خدمت ببوسيد و در پاى پدر افتاد . شاه سرور بغضب هرچه تمامتر در عين الحيات نظر كرد و بجانب او التفات نكرد ، به جهت آنكه اين فتنه و آشوب از ره‌گذر او بود .\r\nراوى اين اخبار و گزارندهء « 1 » اين داستان روايت مىكند كه چون شاه سرور بر تخت قرار گرفت ، عين الحيات در برابر پدر بايستاد ، بعد از زمانى روى خدمت بر زمين نهاد و گفت : اى خداوند روى زمين ، احوال برادرانم چگونه است و ايشانرا چگونه گرفتند ؟ شاه سرور از سر غضب گفت كه هر بلايى كه بر من و فرزندانم آمد ، و شكستى كه بر سپاه من آمد ، همه سبب تويى . شاه ليثم را گرفتند ، شاه ضرغامم را هلاك كردند ، و شاه هزبرم را به ايران بردند ، و شاه شجاع و ملك نصر در بندند در لشكر ايران و چندين مبارزم بقتل آمدند مثل تميم و تمامه و حريق و رحيق و ديگر مبارزان ، و صد هزار مرد از مملكت بقتل آمده‌اند ، و بسر بارى شكستى چنين عظيم بر ما آمد و مال و اسباب ما همه ايرانيان برده‌اند و هنوز بدين مقدار راضى نيستند ، همچنان در عقب\r\n\r\n\r\n","description":"","footnote":"\r\n( 1 ) - در اصل : گذارنده\r\n","page_name":" 433 ","page_number":449},
  {"content":"\r\n\r\nخواهند آمد و نميدانم كه عاقبت كار بچه خواهد انجاميد ! و اين جمله بلاها را سبب تويى ، مملكتم بره گذار تو خراب خواهد شد ! دست بر دست ميزد و دريغ ميگفت .\r\nعين الحيات چون اين كلمات از پدر بشنيد ، آب در ديدگان درآورد و گفت : اى كاشكى كه عين الحيات در دنيا نيامده بودى تا اين همه زحمت بمردمان نرسيدى ! اما چون حق تعالى تقدير چنين كرده است چه توان كردن ؟ مگر مرا بديشان دهى تا مرا چون اسيران به ايران برند تا مملكت خراب نشود . حال آنك عين الحيات بدين معامله راضى بود اما پدرش شاه سرور گمان برد كه او از سر دلدارى و شفقت ميگويد .\r\nگفت : اى جان پدر ، چرا چنين سخنها ميگويى ؟ چندانك پدرت زنده باشد كه تواند در تو نگاه كردن ؟ و جملهء سپاه و فرزندانرا طفيل تو كرده‌ام تا ترا از پيش خويش جدا نگردانم ؛ هيچ انديشه مكن و غم مخور كه اين جان عزيز از بهر تو دارم . چون عين الحيات از پدر اين سخنها بشنيد ، هرچند كه از سخنهاى پدر راضى نبود اما حاليا به جهت مصلحت روزگار پيش رفت و دست پدر را بوسه كرد . شاه سرور او را در كنار گرفت و رويش ببوسيد و گفت : اى جان پدر ، تو در حرم رو تا طيفور را طلب كنم و با او درين كار مشورت كنم كه دفع اعدا بچه وجه بسازيم . عين الحيات خرامان خرامان در حرم رفت .\r\nشاه سرور حكم فرمود تا طيفور را طلب كردند . طيفور درآمد و خدمت كرد و بر جاى خود قرار گرفت . شاه سرور گفت : اى طيفور ، ما را مشكلى عظيم واقع شده است كه سپاه ايران بر ما غالب آمدند و فرصت بر ما يافتند ، و فرزندانم گرفتار شدند ، و يك فرزندم هلاك گرديد ، و چندين سرداران بتلف آمدند ، و بجايى رسيد كه ما را در حصار مىبايد رفتن ، تدبير ما چه باشد كه ناموس چندين ساله بر باد رفت ! طيفور گفت : اى شاه ، ما را مشكل‌تر ازين كار ديگرست كه چندانك بيرون بوديم اميد داشتيم كه از ولايات يمن ، از شهرها كه مشهورست ، جهت ما مددى بيايد ، اكنون كه ما در شهر درآمديم ايرانيان سر راه بر لشكر گرفتند ، چون اين خبر\r\n\r\n","description":"","footnote":"","page_name":" 434 ","page_number":450},
  {"content":"\r\n\r\nمشهور شد در ولايت هيچ‌كس از سبب ايرانيان نمىتوانند گذشت كه بما پيوندند ! ما را مصلحت آنست كه در شهر تعز ببنديم و بارو و برج بعراده و منجنيق بياراييم ، و كمر جنگ بر ميان بنديم ، و مردم شهر بر برج و بارو بفرستيم ، و باز حرب آغاز كنيم ؛ شهر تعز جايى محكم است ، اگر ايرانيان يكسال بر در شهر بنشينند اين شهر را نتوانند گرفت و قوت چندين ساله در انبارها هست و چندان‌كه طاقت داريم مىكوشيم ؛ و ديگر آنك اين حكايت حرب ما در ولايات پراگنده شده است ، البته وليد بن خالد كه شاه مصر و شام است از اين احوال واقف شود ، و پسر او صالح ابن وليد عين الحيات را ناديده عاشق است ، تا غايتى كه از غوغاى عشق پدرش او را در بند كشيده است و چند نوبت بخواستارى فرستاد ما اجابت نكرديم ، امكان دارد كه چون از حال ما خبردار شود سپاهى بمدد ما بفرستد ، بدان طمع كه دختر را از براى پسر خود بخواهد و غير از اين نيز انديشهء ديگر هست ، جمله را در حضرت عرضه دارم ، حاليا كار را مىبايد بود . ملك سرور گفت : اكنون دستور و كاردان در مملكت تويى آنچنانك مصلحت وقتست بجا مىآور و مردانه باش ! طيفور خدمت كرد و بيرون آمد و به كار راستى جنگ مشغول [ شد 
  ] و مردم عامه را با سلاحهاى گوناگون بر بالاى بارو فرستاد و حكم كرد تا خندق را پر از آب كردند و در شهر را بربستند و اهل شهر ازين افعال بغايت پريشان خاطر گشتند و هر يكى سخنى ميگفتند . چون ازين كارها بپرداختند كارسازى جنگ بنياد نهادند .\r\nاما مؤلف اخبار و گزارندهء « 1 » داستان چنين روايت مىكند كه چون ملك داراب ابن ملك بهمن بن اسفنديار بر يمنيان فرصت و نصرت يافت ، هم در آن موضع بر جاى ايشان فرود آمد « 2 » و انتظار جاسوس ميكرد تا از يمن چه خبر آرند ؛ ايشان درين بودند كه جاسوسان درآمدند و از رفتن شاه سرور در شهر تعز و شهر بند كردن جمله بگفتند . چون ملك داراب خبردار گرديد با سپاهى عظيم رو بسپاه يمن كردند\r\n\r\n\r\n","description":"","footnote":"\r\n( 1 ) - در اصل : گذرانده\r\n( 2 ) - در اصل آمدند .\r\n","page_name":" 435 ","page_number":451},
  {"content":"\r\n\r\nو متوجه شهر تعز شدند و بهر منزل كه ميرسيدند معامله بدل رعيت ميكردند و بر هيچ كسى دست‌درازى نكردند . ملك داراب حكم چنان فرموده بود كه واى بر آن لشكرى كه يك توبره كاه از كسى به زور بستاند ! ما را با رعيت هيچ كارى نيست ، ما را با ملك سرور كارست . همچنين مىآمدند تا به شهر تعز رسيدند . جاسوسان يمن شاه سرور را از آمدن لشكر خبردار كرد [ ند 
  ] . از رسيدن لشكر ايران شاه متفكر شد و متردد خاطر گشت ، طيفور را طلب فرمود و احوال با طيفور بگفت . طيفور گفت :\r\nاى شاه ، هيچ انديشه مكن و خاطر پريشان مدار كه ايرانيان شهر تعز را نمىتوانند گرفتن و ما بجان ايستاده‌ايم تا جواب خصم را بگوييم . پس خبر در شهر افتاد كه ايرانيان رسيدند و فردا لشكر ايران حصار خواهند كردن . آن روز و آن شب كار راستى جنگ مىكردند و سنگ و تير بر بالاى برج مىبردند ، و شمع و مشعله بر باروها بر كردند . آن شب همه شب پاس مىداشتند و از زن و مرد و خرد و بزرگ هيچكس خواب نكردند . تا دم صبح غوغا و فتنه بود ، تا شهسوار سپهر تيغ زنان از ميدان مشرق طالع شد ، بيت :\r\n چو برداشت پرده ز پيش آفتاب * سپيده برآمد بپالود خواب « 1 » \r\nخلق شهر تعز كه بر برج و بارو بودند در آن بيابان نظاره مىكردند ، گردى عظيم برآمد و جهان [ را 
  ] گرد و تاريكى فرو گرفت . غوغا از ميان خلق برآمد كه اينك لشكر رسيد ! جاسوسان شاه سرور را از آمدن لشكر خبر كردند . مردمان شهر تعز بر برج و بارو نعره ميزدند . شاه سرور پريشان خاطر شد . اين خبر در حرم رسيد و خواجه عنبر شاه خوبانرا ، عين الحيات را ، ازين احوال واقف گردانيد . عين الحيات شاد شد . شاه سرور به بالاى برج برآمد و چون آن گرد عظيم برآمد و پيش آمد و دل گرد از هم بشكافت ، علمى سرخ بيكر پيدا شد و در عقب آن علم بيست علم ديگر مىآمد . در پاى [ آن علم سرخ پيكر 
  ] دو جوان ماه روى سرو قامت مىآمدند ،\r\n\r\n\r\n","description":"","footnote":"\r\n( 1 ) - شعر از فردوسى است .\r\n","page_name":" 436 ","page_number":452},
  {"content":"\r\n\r\nيكى قباى زربفت دربر كرده و يكى ديگر كلاه زربافت بر سر نهاده ، از زمان جمشيد شاه بديشان بميراث رسيده و پشت به پشت بديشان مانده ، يكى را بهمن زرين‌كلاه گفتندى و يكى ديگر را بهمن زرين‌قبا گفتندى ؛ مقدم سپاه ايران ايشان بودند ؛ و در عقب ايشان گردى عظيم برآمد ، چون گرد از هم بگشود ، از دل گرد سى علم نشانهء سى هزار مرد ظاهر شد . دو جوان سر و بالاى ماه‌روى مىآمدند ، يكى خورشيد شاه و يكى جمشيد شاه نام داشتند ، چون ايشان در رسيدند ، از عقب ايشان گردى از آن صعب‌تر برآمد ، دو برادر پيدا شدند ، يكى قارن جهانگير و ديگر قارن جهانسوز نام بود و از عقب ايشان باز گرد برآمد ، يك يك و دو دو و ده ده و صد صد و هزار هزار و ده هزار ده هزار ميرسيدند ، و صف برميكشيدند و هركسى بر جاى خود مىايستادند . تا وقتى كه شاه فيروز شاه با فرخ‌زاد دررسيدند و در عقب ايشان ملك داراب با علم زرين شصت منى و اسباب تمام دررسيد .\r\nچون شاهزاده فيروز شاه ملك تعز را بديد ، برج و بارو آراسته ، و در شهر چون سنگ بسته ، و خندق پرآب كرده ، شاه‌زاده رو بفرخ‌زاد كرد و گفت : اى برادر ، ياد دارى كه ما را بسته و برهنه بدست زنگيان سپردند و چنان ظلمى صريح بر ما كردند و ايزد تعالى ما را از چنان بلاها نگاه داشت و عاقبت آن همه غمها بسرآمد ؟ ايشان درين سخن بودند كه پيل‌زور با لشكر گران دررسيدند . ملك داراب حكم فرمود كه امروز فرود آييد كه امروز وقت جنگ نيست . لشكر ايران گرداگرد شهر تعز را چون نگين انگشترين در ميان گرفتند و دروازها را بر امراى ايران قسمت كردند و خيمه و بارگاه بر در شهر تعز بزدند . و مردم شهر تعز از بالاى برج بر سپاه ايران نعرها ميزدند و تير مىانداختند و سخنان سخت ميگفتند چنانك قاعدهء قلعه‌ييان و حصاريان باشد ، ميگفتند و سپاه ايران بديشان التفات نمىنمودند ، و فرود آمدند . چون شاه سرور ديد كه سپاه ايران فرود آمدند او نيز بازگرديد . امراى يمن جمع شدند و ملك سرور دروازها بخش فرمود و مردمانرا بر بارو بفرستاد\r\n\r\n","description":"","footnote":"","page_name":" 437 ","page_number":453},
  {"content":"\r\n\r\nتا پاس ميداشتند تا شب درآمد . ملك داراب فرمود تا نقيبان سپاه را طلب كردند كه فردا روز جنگ است ، بايد كار راستى حرب كنيد و از زير و بالا چراغها برافروختند و آن شب پاس شهر مىداشتند تا هنگام صبح شد .\r\nچون صبح به ميل زرين آفتاب توتياى نور در جهان بين روز در كشيد ، و جهان ظلمانى منور و نورانى گرديد ، آواز كوس حربى و طبل جنگى از در بارگاه ملك داراب برآمد . مبارزان ايران غرق سلاح گرديدند و علمهاى زرد و سرخ و بنفش بباد درآوردند و بر مركبان تازى سواره شدند و رو بپاى برج و كنار خندق نهادند . شاه سرور با همهء سپاه يمن و خلق شهر بر بالاى برج برآمدند و دست به سنگ و تير ناوك كردند و منجنيق و عروسك را در كار درآوردند . از زير و بالا حرب عظيم پيوسته شد و بسيارى سپاه از بالا و زير بقتل آمدند و اهل شهر بترسيدند ، چون شب نزديك شد از هم باز گشتند .\r\nمؤلف اخبار و گزارندهء اسرار چنين روايت مىكند كه چون هر دو سپاه از زير و بالا از هم باز گشتند ، شاه سرور بغايت ملول و مكدر و متردد و پريشان خاطر بود ، جملهء امراى دولت خود را طلب كرد و گفت : كار من بغايت مشكل شد و ناموسم بر باد رفت و ولايتم خراب خواهد شد . به اتفاق بياييد و تدبير اين كار بكنيد . شاه سليم گفت : شاها ، كار از دست رفته است و هيچ چاره‌يى نمانده است به غير آنك اين جنگ را در باقى كنيد و در صلح بكوبيد و مقصود ايشانرا حاصل كنيد تا اين فتنه و آشوب گم شود . اين بنده اين مصلحت مىبينيم ، باقى شاه حاكم است . شاه سرور گفت : اى شاه سليم ، تو راست ميگويى اما مرا حالتى ديگرست . گفت : آن كدامست ؟\r\nشاه سرور گفت : وليد بن خالد پادشاه مصرست ، و با من در مملكت هم سايه است ، بلك چون مملكت من صد در تصرف دارد ، و پسر او صالح بن وليد عاشق و گرفتار عين الحياتست و وليد بن خالد چندين نوبت بخواستارى اين دختر فرستاده است و من قبول نكرده‌ام و اجازت نداده‌ام ؛ اكنون مدتيست كه فرزند خود را در بند كشيده است\r\n\r\n","description":"","footnote":"","page_name":" 438 ","page_number":454},
  {"content":"\r\n\r\nبه جهت آنكه در عشق عين الحيات ديوانه شده است ، چون من دختر به ايرانيان بدهم ، او بشنود جواب او كه تواند دادن ؟ اگر خواهد كه لشكر جمع كند چندانى لشكر جمع كند كه عدد آن را هيچ مهندس نداند و مملكت يمن را خراب كند . طيفور وزير گفت : ما را مصلحت آنست كه مكتوبى بسوى شاه وليد بن خالد بفرستيم و آنچه صورت حالست او را معلوم گردانيم و لشكر طلب كنيم . اگر لشكر گران بفرستد باهم اتفاق كنيم و جواب ايرانيان بگوييم و اگر ايشان لشكر نفرستند و التفات ننمايند ما را نيز دستور و تمسك باشد ، آنگاه دختر به ايرانيان بدهيم و ايشانرا بر ما حجتى نباشد . شاه سليم گفت : تا لشكر از جانب مصر رسيدن ، ايرانيان ملك يمن را خراب كرده باشند ، آن زمان آمدن ايشان ما را چه سود كند ؟ طيفور گفت : چندانك جهد داريم بكوشيم ، چون سخت عاجز شويم ، من تدبيرى ديگر بكنم و اين كار را به اتمام رسانم . شاه سرور گفت : چنين بايد كردن . پس در حال نامه‌يى نوشتند چنان كه مصلحت وقت بود ، مهر بر نامه نهادند و پيش شاه نهادند . شاه سرور گفت : ما را رونده‌يى مىبايد زبان دان و زبان آور كه نامهء ما را زود بمصر برساند و باز زود خبر بيارد . اگر هلال عيار اينجا بودى اين كار به زودى برآمدى . او نيز با ايرانيان يكى شد و از ما برگشت . طيفور گفت :\r\nاى خداوند ، هلال آن نيست كه از ما برگردد ، آنجا بودن او بىمصلحتى نيست ؛ اما مرا جاسوسى هست بغايت دانا و كاردان كه مرا هر مشكلى كه مىباشد با او مىفرمايم و او چنانك خاطر من مىخواهد ، مىسازد . او را طلب كنيم و اين كار به دو فرماييم . پس او را طلب كردند . چون يك زمانى برآمد ، پرده برداشتند ، جوانى يمنى درآمد و در برابر شاه سرور خدمت كرد . شاه نامش بپرسيد . طيفور گفت : اى خداوند ، او را برق آساى يمنى ميگويند ، مرد خردمند و عاقلست و در روندگى نظير خود ندارد ، چنانك در شبانروزى چهل فرسنگ ميرود و بسيار مدح او بگفت . شاه سرور او را خلعت داد و انعام فرمود و گفت : اى برق آساى ، تا مصر به چند وقت توانى رفتن و آمدن ؟\r\nراوى اين داستان چنين روايت مىكند كه سرور به برق آساى گفت كه\r\n\r\n","description":"","footnote":"","page_name":" 439 ","page_number":455},
  {"content":"\r\n\r\nبه چند وقت توانى رفتن و آمدن ؟ برق آسا گفت بدولت شاه يمن بده روز بروم و بده روز بيايم . شاه سرور شاد شد و نامه به دو داد و او را روانه كرد ، و اميد و وعدهء بسيار داد كه اگر اين مهم را به زودى بسازى پنجاه هزار دينارت بدهم و ترا بر همهء روندگان بزرگ و مهتر سازم . برق آساى خدمت كرد و بيرون آمد و هم در شب از باروى شهر فرود آمد و از سپاه ايران بگدشت و راه مصر در پيش گرفت و شب و روز ميرفت تا حالش بكجا برسد .\r\nاما مؤلف اخبار روايت مىكند كه چون آن شب بروز مبدل شد ملك داراب بفرمود تا طبل جنگ فرو كوفتند و ناى برنجين در دميدند . سپاه ايران سواره شدند و رو به كنار خندق نهادند و يمنيان بر بالاى بارو برآمدند و دست بتير و ناوك كردند و از زير و بالا جنگ در پيوستند . آن روز نيز حربى عظيم واقع شد ، باز فرود آمدند . ملك داراب گفت : اى اميران ، امشب در بارگاه جمع شويد تا اتفاقى و مشورتى با يكديگر بكنيم . امرا جمله جمع شدند ، نعمتى بخوردند ، چون سفره از پيش برداشتند ملك داراب رو بطيطوس حكيم كرد و گفت : اى وزير مهندس خردمند عاقل ! اين شهر تعز شهرى محكم است و بجنگ گرفتن او دشوارست ، در اين باب چه انديشه ميكنى ؟ و تا چند اينجا توان نشست ؟ شاه‌زاده فيروز شاه بر پاى خاست و خدمت كرد و گفت : بيمن دولت شاه ايران فردا با برادرم فرخ‌زاد از خندق بجهم و در شهر تعز از جاى بركنم و شهر تعز را بگيرم . ملك داراب ازين سخن شاد شد . جملهء امرا بر شاه‌زاده آفرين كردند و گفتند كه ما نيز فردا بنوعى ديگر حرب كنيم و جهدى تمام كنيم ، باشد كه اين شهر را توانيم گرفتن . آن بزرگان بدان سخن قرار دادند و هركسى بر جاى خود رفتند تا روز ديگر خورشيد نورانى طلوع كرد . باز لشكر ايران كوس حربى فرو كوفتند و ناى برنجين در دميدند و لشكر سواره شدند و عزم كنار خندق كردند . فيروز شاه با فرخ‌زاد و سيامك سيه قبا و رستم اردستانى و بهمن زرين قبا با برادرش و خورشيد شاه و جمشيد شاه با چهل سر مبارزان نام‌آور پهلوان ايرانى رو بكنار خندق كردند ، بدان برج كه سرور يمنى بود با جملهء امراى دولت .\r\n\r\n","description":"","footnote":"","page_name":" 440 ","page_number":456},
  {"content":"\r\n\r\nچون فيروز شاه عزم خندق كرد ، شاه سرور حكم كرد تا بيكبار امرا از بالاى بارو تير و سنگ و آتش و رعد بريشان انداختند و فيروز شاه حكم كرد تا بيكبار امراى ايران گاو سپرها در پيش بردند و اين چهل مبارز بيكبار پياده شدند و در عقب آن گاو سپرها درآمدند و آنچه از بالا فرو مىگداشتند ايشان بدان گاو سپرها مىگرفتند و پيش ميرفتند تا نزديك خندق رسيدند ، و آن چهل مبارز يگانه و آن جوانان فرزانه از عقب آن سپرها چون شيران درنده بيرون آمدند و عزم جستن [ از 
  ] خندق كردند . ملك داراب ايستاده بود و دلير [ ى 
  ] هاى ايشانرا تفرج ميكرد . حكم كرد تا كوسها فرو كوفتند و جوانان در خروش و جوش درآمدند و در عقب فيروز شاه سپرها در سر كشيده رو بكنار خندق كردند . تا سپاه بكنار خندق رسيد جوانان سيستان هر يكى چون رستم دستان ، تيرها در كمان پيوسته داشتند ، هركه از عقب برج و بارو سر بيرون كردى ، ايشان به تير مىدوختند ، تا كار بر يمنيان تنگ شد . فغان از اهل يمن برآمد ، گفتند دريغا كه ايرانيان شهر ما را گرفتند ، يكى از ما جان بدر نخواهد برد ، جمله بدست ايشان هلاك خواهيم شد . شاه سرور چون ديد كه وقت تنگ شد كه ايرانيان از خندق بجهند ، و برج و بارو بضرب گرز خراب خواهند كرد ، شاه سرور گفت : اى طيفور ، قضيهء ما سخت خراب شد ، چون كنيم ؟ طيفور گفت : اى خداوند ، بفرماى الياس بازرگانرا كه در بندست بيارند ، او را دلدارى كن و خلعت بده و بر سر برج بفرست تا از فيروز شاه امان خواهد كه ما را چهل روز امان دهيد تا شاه خوبان عين الحيات را بشما دهيم و با يكديگر صلح كنيم كه هرچه رفت رفت ، بعد ازين ما را با شما جنگ و خصومت نيست . باشد كه اين لشكر باز گردند . تا چهل روز برق آساى باز گردد از مصر ، و بيايد و لشكر مصر نيز برسد ، و آنگاه جواب ايرانيان بگوييم . شاه سرور در حال بفرمود تا الياس بازرگانرا از بند بيرون آوردند و شاه سرور او را عزت تمام بداشت و از گدشته عذرها خواست و گفت : اى الياس ، آنچه از بدى در حق تو بود كرديم ، در عوض آن به صد\r\n\r\n","description":"","footnote":"","page_name":" 441 ","page_number":457},
  {"content":"\r\n\r\nنيكويى ايستاده‌ايم . اكنون بدانك سپاه ايران ما را بتنگ درآورده‌اند ، بر سر برج رو و حاليا نوعى كن كه اين لشكر باز گردند تا ما را تدبيرى كردن ؛ و آنچه از احوال بود با او بگفت . الياس خدمت كرد و بر سر برج برآمد . فيروز شاه و فرخ‌زاد دامن در بند كمر محكم كرده بودند تا از خندق بجهند كه الياس بر بالا برآمد و نعره زد كه اى فيروز شاه ، منم الياس بازرگان كه بر تو حقها دارم و از آن روز كه ترا بملك زنگبار بردند تا امروز در بند بوده‌ام بسبب تو ، اكنون از دولت تو خلاص شده‌ام و خبرى آورده‌ام . زمانى صبر كنيد تا پيغام شاه سرور برسانم . فيروز شاه گفت :\r\nاى جوانان ، يك زمان صبر كنيد و تير ميندازيد تا بنگرم كه خواجه الياس بازرگان كه بر من حق پدرى دارد ، ببينم كه چه خبر آورده است ؟ تيراندازان دست باز گرفتند .\r\nخواجه الياس گفت : اى شاه‌زاده ، بدان و آگاه باش كه شاه سرور يمنى از فعل خود پشيمان شده است و شاه خوبان عين الحيات را با مال فراوان و اسباب بىشمار به آيين شاهانه به تو مىسپارد . اما در شهر تعز نمىگشايد و مهلت مىطلبد تا چهل روز كه كار راستى دختر بكند ، و مرا بدين سبب از بند بگشود تا پيش تو آيم و امان طلبم .\r\nفيروز شاه گفت : ما را مقصود عين الحياتست ، خواه در شهر بگشايند خواه نگشايند پيش ما يكسانست ؛ اكنون عين الحيات را كى خواهد سپرد ؟ الياس گفت تا كار راستى كه لايق حال شما باشد كمتر از چهل روز نتواند بود ؛ چهل روز امان دهيد تا دختر را به ترتيب تمام بسپارد ، وقت باشد كه خود نيز بسلام ملك داراب بيايد . فيروز شاه شادمانه شد و گفت : اى خواجه الياس ، تو به عهده مىگيرى كه ما چهل روز بنشينيم و هيچ حرب نكنيم و بعد از چهل روز شاه سرور يمنى عين الحيات را بما بدهد ؟\r\nخواجه الياس گفت : بلى ، پذيرفتم ! فيروز شاه گفت : همين باشد ؛ و در حال بازگشت و به خدمت ملك داراب آمد و آنچه گفته بود و شنيده از خواجه الياس ، جمله در پيش پدر شرح داد . ملك داراب نيز شاد شد و طبل باز گشتن بزدند و سپاه ايران نيز شاد شدند و اهل يمن نيز ايمن شدند . شاه سرور يمنى گفت : اى طيفور ، اگر تا چهل روز\r\n\r\n","description":"","footnote":"","page_name":" 442 ","page_number":458},
  {"content":"\r\n\r\nبرق آساى جاسوس نيايد ، آنگاه چگونه كنيم ؟ طيفور گفت : اى خداوند ، البته بيايد و اگر نيايد باز تدبيرى ديگر بكنيم . حاليا سپاه ايران بر در شهر فرود آمده‌اند و بعيش و نشاط مشغولند تا حال بكجا رسد .\r\nاما خداوند اخبار و گزارندهء اسرار چنين روايت مىكند كه چون برق آساى جاسوس از يمن بجانب مصر شد ، شب و روز راه مىكرد ، هيچ جا قرار و آرام نكرد . از مكه و مدينه بگدشت و راه برّ در پيش گرفت ؛ و مردى بغايت رونده بود ، روز دهم بر در دروازهء مصر رسيده بود و قدم در كوچه و بازار نهاد و راه ايوان و بارگاه ملك مصر مىپرسيد . ايشان نشانش ميدادند تا بر در ايوان و بارگاه ملك وليد بن خالد رسيد . غلامان شاه بر در ايوان شاه ايستاده بودند ، خدمت كرد .\r\nگفتند چه كسى و از كجا مىآيى ؟ گفت : قاصد شاه سرور يمنىام و از ملك يمن مىآيم به حضرت شاه وليد بن خالد ، مرا بكارى بزرگ فرستاده است و نامه دارم .\r\nدر حال حاجبان در اندرون رفتند و شاه را از آمدن برق آسا خبر كردند . شاه وليد گفت : شنيده‌ام كه لشكرى از ملك ايران زمين بجنگ شاه سرور يمنى آمده‌اند و طلب دارى دخترش عين الحيات ميكنند و چندين وقتست كه در آن ديار فتنه و آشوبست از آن سبب كه سرور يمنى پادشاه متكبّرست ، من از بهر فرزندم خواستارى كردم نداد ، بفرمود تا قاصد را درآوردند . پرده برداشتند و برق آساى درآمد و حضرت شاه مصر را خدمت كرد و دعا و ثناى بواجب بگفت چنانك شرط بود ، و بعد از آن مكتوب شاه سرور را بوسه داد و بر كنار تخت بنهاد . حاجب برداشت و بدست شاه مصر داد . وليد بن خالد برداشت و مهر از نامه بر گرفت و بدست دبير داد . دبير مطالعه فرمود ، نوشته بود كه :\r\nاول نامه بنام ايزد متعال و پادشاه بىزوال و درود بر خاندان انبياء و اولياء ، دوم نامه از پيش من كه شاه سرور يمنىام به پيش تو كه پادشاه مصر و شامى ! بدان و آگاه باش كه از مملكت ايران سپاهى عظيم در ملك يمن درآمده‌اند ، و بسيار\r\n\r\n","description":"","footnote":"","page_name":" 443 ","page_number":459},
  {"content":"\r\n\r\nخرابى درين ملك واقع شد و چندين مصاف و نبرد آزمودم ، عاقبت حريف ايشان نبودم و اكنون بضرورت در شهر تعز حصارى شده‌ام و همگى ولايت يمن با ايشان گداشته‌ام ، ايشان از من عين الحيات را ميخواهند و من روا نمىدارم كه با وجود شاه‌زادهء مصر ، من دختر بديشان دهم ؛ اكنون حال من بتنگ درآمده است و دشوار شده ، چون مكتوب بشرف مطالعه رسد ، بايد كه از روى بنده نوازى ما را مددى فرمايند تا جواب اين لشكر بگوييم ، بعد از آن كه ازيشان ايمن شده باشيم ، شاه خوبان را با مال يمن و عدن به حضرت شاه مصر بفرستيم ، و اگر در فرستادن لشكر تعللى واقع مىشود ، ايرانيان بىاختيار ما دختر را بخواهند بستدن ، ما را گناهى نباشد و السلام .\r\nچون نامه از مطلع تا مقطع خوانده شد ، وليد خالد از حال واقف گشت .\r\nرو بوزير كرد و گفت : من چندين نوبت اين دختر را از بهر فرزند خود طلب كرده‌ام و او قبول نكرده است ؛ ميخواستم كه لشكر بدان مملكت بفرستم و آن مملكت را خراب گردانم و آن دختر را بيارم ، اكنون كار بجايى رسيده است كه خود بشفاعت فرستاده است كه من دختر به تو مىدهم ؛ اين معنى غايت سعادت منست و زيادتى دولت من شد ، اكنون مصلحت چگونه مىبينيد ؟ وزير گفت : اى خداوند ، چون كار بدين جا رسيد كه شاه سرور يمنى دختر را بدين طريق بما مىدهد ، ازين بهتر چه باشد كه شاه‌زاده صالح از عشق اين دختر مجنون گشته است ، و چندين وقت شد كه او را در بند كرده‌ايم ، اكنون چون سرور راضى شد ما را لشكرى عظيم بدان طرف بايد فرستادن تا بروند و جواب آن لشكر بگويند و آن دختر را بيارند . بعد از آن وليد خالد گفت كه پسرم را صالح بياريد تا او را تسلى خاطر كنم و قاصد سرور يمنى را به دو بنمايم و لشكر عظيم بدان طرف بفرستم . در حال برفتند و صالح بن وليد را بياوردند ، زنجيرى از طلا بر پاى او نهاده درآوردند . جملهء امرا و وزرا برخاستند . وليد بن خالد چون در فرزند نگاه كرد ، گفت : اى جان پدر ، هيچ انديشه مكن ! هرچند كه از بهر\r\n\r\n","description":"","footnote":"","page_name":" 444 ","page_number":460},
  {"content":"\r\n\r\nآن دختر مدتى بند كشيدى ، و من ميخواستم كه لشكرى بدان طرف بفرستم و آن دختر را از براى تو بيارم اما دولت تو در كار بود ، ايشان اكنون بشفاعت فرستاده‌اند و منت ميدارند . چون شاه‌زاده صالح اين سخن بشنيد بخنديد و گفت : چون خبر وصال يار به من داديد دست و پاى من بگشاييد كه مرا جنون از بهر آن بود كه ازو نوميد بودم ، اكنون اميدوار شدم ، از من عاقل‌تر در جهان كسى نيست . شاه وليد بخنديد ، بفرمود تا آن بند از پاى او برداشتند و جامهء زرنگار درو پوشيدند و بر كرسى زرين قرار گرفت . وليد بن خالد گفت : اين قاصد را جاى نيكو فرود آوريد و خدمت نيكو بكنيد . برق آساى خدمت كرد و گفت : اى خداوند ! بنده شرط كرده‌ام كه بعد از چهل روز لشكر بدان طرف ببرم ، اگر يك روز ديرتر باشد كار از دست ميرود ، هم امروز بدين كار مشغول مىبايد شد . وليد بن خالد گفت : چند روزست كه تو از يمن بيرون آمده‌اى ؟ برق آسا گفت : اى شاه ! امروز ده روزست . وليد گفت : دروغ ميگويى ، اين قدر راه بدين مقدار روز چون توانى آمدن ! برق آسا گفت : در تاريخ مكتوب نگاه كنيد تا معلوم شود . در مكتوب نگاه كردند ، همچنان بود كه برق آسا ميگفت .\r\nجمله تعجب نمودند از آن روندگى برق آسا !\r\nمؤلف اخبار و گزارندهء اسرار چنين روايت مىكند كه وليد خالد ازو پرسيد كه نامت چيست ؟ گفت : بنده را نام برق آساى جاسوس است . وليد خالد بر وى آفرين كرد و گفت : اى وزير خردمند ، بگوى تا كرا بدين كار نصب كنيم . گفت :\r\nهركه را شاه نصب كند ، كه شاه حاكم است . شاه وليد گفت كه هيچ‌كس بهتر از پهلوان پاىتخت نباشد ، با برادرش ، با صد هزار مرد بروند . پهلوان پاىتخت را نام خطاب بود و برادرش خطير نام داشت . هر دو برادر پهلوان و شجاع بودند ، چنانك در همهء آن ولايت بشجاعت ايشان كس نبود و بسيار لشكرها را خراب كرده بودند و هر كارى كه از آن مشكل‌تر نبودى بديشان فرمودندى و در پيش شاه وليد بغايت مقرب و معزز بودند . شاه وليد رو با خطاب كرد و گفت : اى پهلوان ، اين كار عظيمست\r\n\r\n","description":"","footnote":"","page_name":" 445 ","page_number":461},
  {"content":"\r\n\r\nو كار هركس نيست ، بناچار ترا بايد رفت با برادرت خطير بهم . خطاب روى بر زمين نهاد و گفت : آنچه وظيفهء خدمت باشد بتقديم رسانيم . شاه وليد حكم فرمود تا در خزانه بگشودند و لشكر را جامگى و مواجب دادند و صد هزار مرد جرار مبارز كار ديده ترتيب كردند و « 1 » كار راستى لشكر تمام كردند . چون سه روز برآمد كار راستى تمام شد ، خطاب و خطير به خدمت شاه وليد آمدند و وظايف خدمت بجاى آوردند . شاه وليد گفت كه كارها را باتمام رسانيدند يا نه ؟ گفتند بدولت شاه همهء مهمات باتمام رسيد ، اكنون رأى عالى حاكم است . شاه وليد گفت : اكنون مىبايد ناگفته عزيمت يمن كنيد و شب و روز از تعجيل رفتن تقصير مكنيد و يمنيانرا مدد كنيد و لشكر ايرانرا تار و مار كرده دختر را بدينجانب رسانيد . بعد از آن بفرمود كه برق آساى جاسوس را حاضر كردند و خلعت فاخر پوشانيدند و بسيار نعمت بخشيدند و نامه را جواب نوشتند و بدست برق آسا فرستادند و لشكر را با يراق تمام روانه گردانيدند . خطاب و خطير با صد هزار مرد آهن قباى آهن كلاه دو اسبه با طبل و كوس و علم از مصر بيرون آمدند و در بيرون شهر خيمه و خرگاه زدند و آن شب آنجا بسر بردند ، روز ديگر راه مملكت يمن در پيش گرفتند و شب و روز بتعجيل تمام مىراندند و دو منزل يكى مىكردند و به هيچ آرام نمىگرفتند تا از ديار مصر گدشتند و رو بسوى مكه و مدينه كردند تا حال ايشان بكجا رسد و به يمن كى رسند . ازين جانب ديگر بشنو :\r\nمؤلف اخبار و گزارندهء اسرار چنين روايت مىكند كه ملك داراب با لشكر دويست و پنجاه هزار سوار بر در شهر تعز فرود آمده بودند و بعيش و عشرت مشغول بودند و شاه سرور در اندرون شهر حصارى شده و خلق شهر در زحمت بودند و راه كاروانها بسته شده بود ، و گرانى در شهر پيدا شد ، مردمان به انواع شدايد گرفتار شدند . چون مدت سى و پنج روز از اين حديث بگدشت ملك داراب گفت : ما را\r\n\r\n\r\n","description":"","footnote":"\r\n( 1 ) - در اصل : و سپه\r\n","page_name":" 446 ","page_number":462},
  {"content":"\r\n\r\nاز وعدهء يمنيان پنج روز باقى مانده است و درين مدت هيچ خبرى نفرستادند ، مرا گمان آنست كه شاه سرور با ما حيلت مىكند و بطلب لشكرى فرستاده‌اند و انتظار ايشان مىكشند و با ما دروغ مىگويند . اگر ايشانرا با ما سر مصالحه بودى نتيجهء آن درين مدت ظاهر شدى . طيطوس حكيم گفت : اى خداوند ، ما را با ايشان حجتى پيدا شد كه اگر اين پنج روز ديگر بگذرد و دختر ندهند ، ما نيز آنچه سزاى ايشان باشد در كنار ايشان نهيم . ملك داراب گفت : چنين است اما ما را نامه‌يى مىبايد نوشت و در شهر انداختن تا بنگريم چه جواب مىفرستند . طيطوس گفت : مصلحت است .\r\nپس نامه‌يى بنوشتند و بدست سيامك سيه قبا دادند كه در همهء سپاه ايران سخت كمان تر ازو نبود . سيامك نامه را برداشت و بر سر تير بست و بر كنار خندق آمد و آن تير را در شهر انداخت و باز گشت و تير سيامك بقدرت خداى تعالى بر بام قصر شاه سرور افتاد ؛ آن تير را با مكتوب پيش شاه سرور آوردند . چون نامه را باز كردند :\r\nاول نامه نام خداوند عز و جل بود ، خداوندى كه او بىنظير و بى وزيرست ، و دوم نامه از بر من كه ملك دارابم به پيش تو كه شاه سرور يمنيى . بدان و آگاه باش كه قرارى كه با ما كرده‌ايد بوعدهء آن پنج روزى ديگر باقى مانده است ، و درين مدت هيچ التفاتى بجانب ما نفرموديد ؛ اگر ترتيب مال و جهيز دختر مىسازى ما را به هيچ چيزى احتياج نيست ؛ ما را مىبايد كه آن خلف ترا بجانب ما روانه سازى و اين فتنه و آشوب بنشانى تا ما نيز به زودى ازين ولايت بيرون شويم و زيادت ازين درين ولايت خرابى واقع نشود ؛ و نيز مملكت ايران ضايع افتاده است ، بضبط آن مشغول گرديم ، و السلام .\r\nچون نامه از اول تا آخر بخواندند ، شاه سرور رو بطيفور وزير كرد و گفت :\r\nاى خواجه ، جواب اين نامه چه بفرستيم ؟ طيفور گفت : ما را حاليا هيچ جواب نيست تا اين پنج روز نيز بگذرد ، باشد كه درين ميانه برق آسا نيز برسد و اگر از مصر\r\n\r\n","description":"","footnote":"","page_name":" 447 ","page_number":463},
  {"content":"\r\n\r\nلشكرى بيايد خود نيك ، اگر لشكر نباشد خود بيايد ، بعد از آن تدبيرى ديگر بينديشيم .\r\nپس هيچ جواب نفرستادند . ملك داراب گفت كه بر كنار خندق باشيد تا از شهر چه جواب آيد . تا شب ملازمت كردند هيچ مكتوبى و جوابى نيامد . ملك داراب گفت :\r\nيك علامت ديگر اينست كه جواب نامه نيامد ، همانا كه با ما سر جنگ دارند ! روشن راى وزير گفت : بهر حال اين پنج روز ديگر صبر بايد كرد . تا وعدهء ايشان منقضى شود تا ما را بريشان حجتى قاطع پيدا شود . ملك داراب گفت : ما نيز صبر كنيم ، اما به كار راستى حرب مشغول باشيد و آلات گرفتن شهر را مرتب سازيد تا اگر ايشان روز پنجم عربده كنند ما آمادهء جنگ باشيم . امراى دولت گفتند فرمان خداوند راست ! ايشان درين پنج روز اسباب قلعه‌گيرى مهيا گردانيدند تا وعده بسر آمد . چون شب چهلم درآمد شاه سرور يمنى گفت : فردا روز چهلم است ، ايرانيان در جوش و خروش خواهند درآمدن ، جواب ايشان چون گوييم و چه حجت در پيش آوريم ؟ طيفور گفت : شاها ، گمان من آنست كه برق آساى جاسوس لشكر مصر آورده است و نزديك رسيده ، ما را يك فرداى مشكل است ، مردانه بايد بودن و شهر را نگاه بايد داشتن . شاه سرور گفت : اكنون كار راستى حرب كنيد . و آن شب صد هزار چراغ بر برج و باروى شهر برآوردند و سنگها بر بارو ميكشيدند . از آن جانب لشكر ايرانيان از يمنيان واقف شدند .\r\nملك داراب گفت : نظر كنيد كه آثار صلح ظاهر شد ! اكنون شما هم كار راستى حرب كنيد فردا جنگ خواهد بود . ايرانيان نيز كار حرب را ساز دادند و از زير و بالا چراغ مىسوخت . از جزع و فزع آن دو سپاه زهره بر قبهء خضرا آرام نمىگرفت و از جانبين كار لشكر راست كردند .\r\nديگر روز كه صبح از كام نهنگ شب برآمد و رايت زنگى شب سرنگون شد و لشكر روز پيروز شد و خورشيد جهان تاب روى بنمود ، بيت :\r\n سحر گه كه آمد به نيك اخترى * گل سرخ بر طاق نيلوفرى\r\nدگر روز كين طاق بازيچه رنگ * برآورد بازيچهء روم و زنگ \r\n\r\n","description":"","footnote":"","page_name":" 448 ","page_number":464},
  {"content":"\r\n\r\nملك داراب حكم فرمود تا كوس حربى فرو كوفتند و طبل جنگ بزدند و علم شاهى برافراشتند . امراى ايران سوار شدند . خلق شهر تعز بر برج و بارو برآمدند . شاه سرور حكم كرد تا طبل جنگى بر بالاى برج برآوردند و فرو كوفتند . چتر شاه سرور بالا برآوردند .\r\nشاه سرور بر بالاى برج برآمد و از يمين و يسار خلق بر بالاى بارو برآمدند و از هر طرفى نعره بر سپاه ايران زدند . ملك داراب چون حال چنان ديد گفت : يكى پيش رويد ، بنگريد و بپرسيد و بگوييد كه سرور يمنى از قول و عهد خود چرا برگشته است ؟\r\nشيرافگن ايرانى از جملهء مبارزان ايران بود و مرد كهنه سوار بود و مرد سخن دان و سخن‌ور بود ، و عاقل و كامل ، و از يادگار شاهان ايران بود ؛ شيرافگن مركب برافگند و تالب خندق آمد و نعره زد كه اى شاه سرور ، ملك داراب مىگويد كه پادشاهان هرگز از عهد و قول برگردند ؟ اين طريقهء ملوك نبود كه تو كردى و باز سر جنگ دارى ؛ اين قدر نمىدانى كه صلح بهتر كه جنگ ؟ ازين باب سخن چند نرم و درشت مىگفت : شاه سرور گفت : اين چه كس است كه اين سخن مىگويد ؟\r\nيكى از عياران گفت : اى خداوند ، اين را شيرافگن مىگويند . شاه سرور گفت : يكى تيرى بر وى اندازيد كه جواب او آنست . غلامى از غلامان سرور تغامش نام ، در قفاى شاه سرور ايستاده بود ، تيرى در بحر كمان پيوست و از سر برج بگشاد ، از قضاى ربانى بر سينهء شيرافگن آمد و از پشتش بيرون آمد . شيرافگن از پشت مركب بر خاك افتاد .\r\nملك داراب چون چنان ديد ، آه از جان برآورد و گفت : دريغ از شيرافگن كه يادگار شاهان بود ! سيامك سيه قبا مركب پيش جهانيد و ببالين شيرافگن آمد ، هنوز از وى رمقى مانده بود ، تغامش تيرى ديگر در كمان پيوست و بر سيامك رها كرد . سيامك آن تير را از خود رد كرد . سيامك نيز تيرى در كمان پيوست و بر تغامش بگشاد ، بزد بر دهانش كه از قفاش پران بدر پريد . تغامش در افتاد و جان بداد . شاه سرور اشارت كرد تا لشكر بيكبار از بالا سنگ و تير رها كردند . سيامك سپر در سر كشيد و سر از زير سپر بر نياورد و جنگ پيوسته شد . از زير و بالا تير بر يكديگر ريختند . تيراندازان\r\n\r\n","description":"","footnote":"","page_name":" 449 ","page_number":465},
  {"content":"\r\n\r\nسيستانى قدم پيش نهادند و گاو سپرها و تورها بر كنار خندق دوانيدند و در قفاى تورها نشستند و تير در كمان پيوستند . هركه از برج سر بر كردى بضرب تير مىدوختند و در عقب پيادگان ، سواران مركب پيش جهانيدند و حرب مىكردند ، هم‌چنين تا شب حرب مىكردند ، وقت بود كه از خندق بگذرند ، اما شب نزديك شد ، آواز كوس آسايش برآمد . ملك داراب بازگشت و به جهت شيرافگن ملول بود ، بفرمود تا عزاى او بداشتند . محفه‌يى ترتيب كردند و بسوى ايران فرستادند . آن شب ملك داراب بغايت ملول بود ، جملگى امرا خدمت كردند و گفتند كه فردا ما قرار نگيريم و خون شيرافگن از يمنيان بخواهيم .\r\nاما راويان اخبار چنين روايت ميكنند كه از آن طرف شاه سرور نيز بغايت پريشان خاطر بود و گفت : اى طيفور ، اگر فردا نيز ايرانيان بدين طريقه جنگ خواهند كرد كه امروز كردند ، يقين كه شهر را مسخر خواهند كرد و كار بر ما دشوار شود . ايشان درين سخن بودند كه حاجبى از در درآمد و خدمت كرد و گفت : مژدگانى كه برق آساى رسيد و اينك بر در بارگاهست و بار ميطلبد . شاه سرور بغايت شادمان شد ، گفت : درآريد كه بوقت رسيد ! پرده برداشتند و برق آساى جاسوس را درآوردند ، زمين خدمت ببوسيد و دعاى شاه سرور گفت . شاه سرور گفت : اى جوانمرد ، خبر چه دارى ؟\r\nبرق آساى گفت : بدولت شاه بمصر رفتم و شاه وليد بن خالد را ديدم و نامهء شاه را بدادم و جواب نامه آوردم و لشكر صد هزار مرد خون خوار جرار آهن قباى آهن كلاه با دو پهلوان پاىتخت ، هر دو برادران‌اند ، خطاب و خطير نام ، آورده‌ام . شاه سرور كه اين سخن بشنيد برجست و كلاه بر آسمان انداخت و شادمانى كرد و گفت : اكنون لشكر بكجا رسيده‌اند ؟ برق آساى جاسوس گفت كه فردا على الصباح به حضرت شاه خواهند پيوست . نامهء وليد خاليد را ببوسيد و بدست طيفور داد تا مطالعه كند . نوشته بود كه :\r\n\r\n","description":"","footnote":"","page_name":" 450 ","page_number":466},
  {"content":"\r\n\r\nاين نامه از بر من كه وليد بن خالدم ، پادشاه جميع مملكت مصر و شام و شامات و مغرب و اسكندريه ، ببر تو كه شاه سرور يمنيى . بدان كه ما همسايهء يكديگريم .\r\nاول آنكه من فرزند ترا به جهت فرزند خود شاه صالح خواستارى كردم ، قبول نكردى ، مرا و فرزندم را به حساب نگرفتى ، من خود در آن بودم كه لشكرى عظيم بر سر تو بفرستم ، اكنون خود لشكر ايران بسر تو آمده‌اند ، من در تعلل انداختم . اكنون چون تو حريف لشكر ايران نبودى ، مدد از من خواستى ، اكنون پهلوان خطاب با برادرش پهلوان خطير با صد هزار مرد آهن كلاه آهن قبا بمدد تو فرستادم ، مىبايد كه چون دفع ايرانيان بكنى ، فرزندت را عين الحيات بدينجانب روانه گردانى تا اين فتنه و آشوب از جهان گم گردد ، بايد كه درين باب تقصير جايز ندارى ، و السلام .\r\nچون مكتوب را بخواندند شاه سرور شاد شد و شرطى كه با برق آسا كرده بود بجاى آورد و بفرمود تا طبل بشارت فرو كوفتند و بر برج و بارو نعرهء شادى از خلق برآمد چنانك آواز طبل بسپاه ايران رسيد . ملك داراب گفت چونست كه درين نيم شب آواز طبل بشارت از شهر تعز مىشنوم ؟ امرا گفتند مگر كه ايشانرا خبرى رسيده است و مددى از جايى آمده ! فيروز شاه گفت : اى خداوند ، بفر دولت شاه ايران اگر خداى تعالى نصرت بخشد ، فردا با ايشان كارى كنم كه در عالم يادگارى باشد ، حاليا كار راستى حرب كنيد . آن شب و آن روز در كار راستى حرب بودند و غوغا و آشوب در شهر تعز افتاده بود و مردمان شهر به آمدن خطاب و خطير شاديها ميكردند و آن شب هيچكس نخفتند . شاه سرور فرمود كه فردا از شهر بيرون رويم و با ايرانيان در صحرا جنگ كنيم و آن شب مركبان را نعل بستند و جوانان يمن سلاح پوش شدند و چون شب زنگى چهره رخت بربست و صبح اثر روشنايى در داد ، از در بارگاه ملك داراب آواز كوس حربى برآمد و لشكر ايران سوار شدند و رايت شاهى برافراشتند و مبارزان دست بسلاح بردند و مركبانرا در بر گستوان كشيدند و تختى بر پشت پيل زده بودند . ملك داراب بر آن تخت برآمد و بنشست و رو به آوردگاه آوردند . فيروز\r\n\r\n","description":"","footnote":"","page_name":" 451 ","page_number":467},
  {"content":"\r\n\r\nشاه و فرخ‌زاد در صف مبارزان درآمدند و در برابر شهر تعز صف برآراستند . ميمنه و ميسره راست كردند و اهل شهر بر برج و بارو برآمدند و در آن سپاه نظاره مىكردند .\r\nدرو دشت و بيابان لشكر گرفته بود . شاه سرور برق آساى جاسوس را طلب كرد و گفت : بارى بتحقيق پهلوان خطاب امروز خواهد رسيدن تا ما نيز دليرى كنيم و از شهر بيرون رويم و در مقابل سپاه ايران صف برآراييم ؟ و اگر هنوز دورند تا ما از شهر بيرون نرويم ، امروز نيز در حصار جنگ كنيم ! برق آسا گفت : اى خداوند ، مرا يقين است كه ايشان همين ساعت خواهند رسيدن ، مانندهء درياى تير و تبر . شاه سرور گفت : پس ما بقول تو بيرون رويم و در مقابل سپاه ايران صف برآراييم . شاه سرور بفرمود تا در دروازه بر گشودند و بيرون رفتند و پول بر روى خندق بينداختند و سپاه يمن علم علم ، جوق جوق ، مركبانرا از پول مىجهانيدند . ملك داراب گفت :\r\nچه حالتست كه يمنيان چنين دلير شده‌اند ؟ اگر طاقت ما داشتند چرا چهل روز در شهر بستند و از ما امان خواستند ؟ اين زمان بعد از چهل روز بيرون آمده‌اند ، بىحالتى نيست ، شما نيز باز پس رويد و جاى سپاه يمن بدهيد . لشكر ايران باز گشتند و جاى يمنيان دادند .\r\nناگاه جاسوسان ايران بيامدند و گفتند : اى خداوند ، سپاه عظيم در حوالى ما امشب فرود آمده بودند و اينك مىرسند ! ملك داراب گفت : مرا يقين بود و تحقيق بود كه اين چهل روز كه با ما وعده كردند انتظار اين لشكر ميكشيدند ، وعده خلاف كردند ، ايشان بسزاى خود برسند ؛ شما مردانه باشيد كه امروز جنگ سلطانى خواهد بود . اين بگفت و بفرمود تا لشكر ايران صف بركشيدند . از آن طرف لشكر يمن از شهر بيرون آمدند و در برابر لشكر ايران صف برآراستند . ميمنه و ميسره و قلب و جناح راست كردند ، كه ناگاه گردى دود كردار برآمد و باد بر مقدمهء گرد زد و از ميان گرد آواز كوس حربى و نالهء ناى رزمى برآمد و نعرهء مبارزان و صهيل « 1 »\r\n\r\n\r\n","description":"","footnote":"\r\n( 1 ) - در اصل : سهيل .\r\n","page_name":" 452 ","page_number":468},
  {"content":"\r\n\r\nمركبان بر فلك دوّار مىرسيد . چون گرد نزديك رسيد ، از ميان گرد علم سپيد ماه پيكر ظاهر شد و در زير علم دو جوان پيدا شدند با قامت بلند و آثار مبارزت و پهلوانى در ناصيهء ايشان ظاهر بود . جوانى پيشتر مىآمد بر طريقهء عرب ، ساز سلاح بر خود ترتيب كرده ، بر مركب چون كوه‌پاره‌يى بر نشسته ، و آلات قيمتى بر آن مركب ترتيب كرده ، و بر گستوانى از گوش اسب تا دم برافگنده ، و آيينهء چينى بر پيشانى اسب بسته ، و قطاسى در گردن اسب در آويخته ؛ و سوارش عيبه و جوشن ملوكانه در بر كرده ، و تركى زرنگار بر سر نهاده ، و سپر و شمشيرى حمايل كرده ، و كمان چاچى عاج قبضه در بازو افگنده ، و تركشى پر از تير خدنگ بر ميان بسته پيش آمد . و در عقب او جوانى با گرز گران ، بر دوش نهاده ، او نيز با ساز و سلاح تمام بآيين مبارزان مىآمد . و از عقب ايشان گرد عظيم برآمد و از دل گرد صد علم نشانهء صد هزار مرد مصرى نيزه‌دار بيرون آمدند ، جمله سنان نيزه بر گوش مركب نهاده در رسيدند .\r\nبرق آساى جاسوس گفت : اى خداوند ، اينك سپاه مصر رسيدند ! اشارت چيست ؟ شاه سرور گفت : امروز آن روزست كه دمار از سپاه ايران برآريم . پس برق آسا را گفت :\r\nبرو پهلوان خطاب را بگوى تا از گرد راه حمله كند ، تا ما نيز ازين طرف حمله كنيم و ايرانيان را در ميان گيريم و كار ايشان يك سو كنيم . برق آساى روانه شد و رو بسوى خطاب نهاد .\r\nاز آن جانب طيطوس حكيم چون ديد كه يمنيانرا مددى چنين رسيد از جانب مصر ، طيطوس گفت : اينها از هر دو جانب بر ما خواهند زد . ما نيز لشكر را به دو قسم كنيم و رو بخصمان آوريم و جواب دشمن بگوييم . فيروز شاه گفت : پيل زور با قارن جهانگير و قارن جهان‌سوز و بهمن زرين‌قبا و بهمن زرين‌كلاه و خورشيد شاه و جمشيد شاه و سيامك سيه قبا و فرخان همدانى و رستم اردستانى و طهماسب و طهمور با هشتاد هزار مرد پيش روند و سر راه بر آن لشكر بگيرند و نگدارند كه مصريان از قفاى ما درآيند و ما همچنين كه ايستاده‌ايم قرار گيريم و جواب يمنيان بگوييم . چون فيروز شاه اين\r\n\r\n","description":"","footnote":"","page_name":" 453 ","page_number":469},
  {"content":"\r\n\r\nحكم فرمود ، در حال پيل زور با اين امرا كه گفته شد روانه شدند ، با هشتاد هزار مرد جدا شدند و پشت بر سپاه ايران كردند و رو بمصريان نهادند . چون برق آساى جاسوس پيش خطاب آمد و پيغام شاه سرور برسانيد ، خطاب گفت : خدمت كنم و آنچه وظيفهء جان سپاريست بجاى آورم . پس امراى دولت خود را گفت مردانه باشيد و ناموس مصريان بجاى آريد و دفع اين دشمنان بكنيد . ايشان درين سخن بودند كه پيل زور با هشتاد هزار مرد در مقابل ايشان رسيدند . خطاب گفت كه اين سپاه رو بما دارند ؟ برق آسا گفت : اى پهلوان ، اين پيل زورست ، جهان پهلوان پاىتخت ملك دارابست ، اگر اين را دفع كرديد ، يقين كه سپاه ايرانرا زير و زبر كرديد .\r\nپس خطاب گفت : شما تماشا كنيد كه من با اين سپاه چه خواهم كرد ! بعد از آن حكم كرد تا سپاه مصر بيكبار حمله كردند و رو به ايرانيان نهادند . ايرانيان نيز حمله كردند .\r\nآن دو لشكر چون دو درياى تيغ و تبر بر فرق و درق يكديگر ميزدند . شاه سرور « 1 » يمنى چون چنان ديد ، گفت : شما نيز بيكبار حمله كنيد . قريب دويست هزار مرد يمنى و عدنى و طايفى و شهرهاى ديگر جمله حمله كردند . ملك داراب چون چنان ديد او نيز اشارت فرمود كه سپاه ايران نيز بيكبار حمله كردند و تيغ و تبر در يكديگر نهادند و از يكديگر كشتن گرفتند و گرد و غبار بر آسمان پيچيدن گرفت ، و شحنهء اجل ريسمان قضا در گردن جانها كرد ، و رسول مرگ در آن رزمگاه صلاى « كل نفس ذايقة الموت » در داد و روى خورشيد از بيم زعفرانى شد و پشت زمين از خون يلان ارغوانى گشت . تا چشم بر هم زدن عالمى از جانبين كشته شد .\r\nاما مؤلف اخبار و گزارندهء « 2 » اسرار چنين روايت مىكند كه آن روز تا شب حرب كردند و بر هر طرفى جنگ على حده اتفاق افتاده بود و تا شب بسيارى بقتل آمدند . چون شب شد مبارزان دست از حرب باز نداشتند ، و چون شب شد همچنان حرب مىكردند و خلايق شهر تعز از برج و بارو نظاره مىكردند و نعره مىزدند\r\n\r\n\r\n","description":"","footnote":"\r\n( 1 ) - در اصل : سپاه يمن شاه سرور\r\n( 2 ) - در اصل : گذارنده\r\n","page_name":" 454 ","page_number":470},
  {"content":"\r\n\r\nو چنان جنگ مغلوبه شد كه هيچ‌كس را پرواى كس نبود ، پيل زور چون اژدهاى دمان بضرب عمود گران در آن سپاه افتاده بود ، بهر كه رسيدى امان ندادى ، بيت :\r\n در آن رزمگه پهلو پيل زور * فرستاد بس مصريان را بگور\r\nبگرز گران بر سر مصريان * همى كرد حمله چو شير ژيان\r\nبسى سر فرازان در آن رزمگاه * بقتل آوريد آن يل كينه خواه\r\nهمى كرد كوشش همى كرد جنگ * نيارست استاد پيشش پلنگ\r\nكه ناگاه خطاب آمد پديد * در آن رزمگه همچو شير سديد « 1 » \r\nناگاه در آن رزمگاه بامر إله خطاب را ديد كه چون شير ژيان حرب مىكرد . چون پهلوان پيل زور خطاب را بديد كه چون نهنگ در ايرانيان افتاده بود و حرب مىكرد ، پهلوان سر راه بر خطاب بگرفت و نعره برو زد كه اى مصرى ! جان از دست من كجا برى ؟ منم پيل زور بن پيلتن . خطاب گفت : خوش آمدى كه من خود چراغ بر كرده ترا مىجويم ! پيل زور گفت : جوينده يابنده باشد ! خطاب بتيغ حمله كرد . پيل زور سپر در سر كشيد ، بزد بر سپرش چنانك گوشهء سپر را در ربود و تيغ درران پيل زور دو انگشت در نشست و خون بر جوشيد . پيل زور چون ضربى چنان بخورد در غضب رفت و عمود گران بر كشيد و بر وى حمله كرد . خطاب سپر در سر كشيد . پيل زور بزد بر قبهء سپرش ، دستش خم گشت ، عمود فرو غلطيد و بر روى رانش درآمد ، تو گفتى مگر خرد كرد ! خطاب را بغايت درد كرد . بيم هلاكت بود و لشكر درهم افتادند . پيل زور و خطاب از هم باز گشتند . جنگ چنان سخت شد كه سپاه مصريان « 2 » بر يمنيان زدند و آن دو لشكر درهم افتاده بودند و از هم مىكشتند و مىخستند و مىبستند و اگر مبارزان دست از جنگ ميداشتند در گوشهء ديگر جنگ سخت‌تر شده مىبود . چندانك طبل آسايش بزدند ، مبارزان از يكديگر باز نگرديدند\r\n\r\n\r\n","description":"","footnote":"\r\n( 1 ) - اين ابيات از مؤلف داستان يا دارابنامهء منظوميست كه از وجود آن اطلاع نداريم .\r\n( 2 ) - در اصل :\r\nمصريان را\r\n","page_name":" 455 ","page_number":471},
  {"content":"\r\n\r\nو آن شب همه شب جنگ بود . صد هزار مشعله و شمع و فانوس بر برج و بارو بر كرده بودند و درهم افتاده تا عالم تمام تاريك شد و جهان چادر قيرگون در سر كشيد و لشكر زنگى شب بر ملك روز حاكم [ شد 
  ] و نظر از ديدن فرو ماند .\r\nهركس كه بهم مىرسيدند نشان مىپرسيدند و مىزدند تا عاقبت بضرورت از يكديگر باز گرديدند . دست و تيغ به خون يلان غرقه گشته بود و هيچ‌كس را جاى و مقام پيدا نبود ، در آن بيابان پراگنده گشتند و مركبان بىعليق مانده بودند و جوانان بىتوشه گشته ، تا عاقبت آن شب در گذشت و خورشيد گل رنگ روى بنمود و عالم ظلمانى نورانى گرديد و رايات زنگى شب سرنگون شد ، و از هر دو طرف سواران عنان مركبان بر دست گرفته بودند و از خوف يكديگر خواب نكرده ، و بيشتر زخمها بر سر و فرق داشتند . چون روز روشن شد هركسى بلشكرگاه خود آمدند و عيبها از تن بر كندند و زخمهاى خود را ببستند .\r\nاما از آن جانب روايت كنند كه سرور يمنى بر تخت برآمد و جملهء امراى دولت حاضر شدند . با طيفور وزير گفت : چگونه است كه پهلوان خطاب بديدن ما نيامد . طيفور وزير گفت : اى خداوند ، دوش در حربگاه با پيل زور در محاربت افتاده است و زخمى گران بر ران پيل زور زده است و پيل زور نيز گرزى بر ران پهلوان خطاب زده است و كوفتى عظيم بر ران پهلوان رسيده از آن جهت نتوانست به خدمت آمدن . شاه سرور گفت : پس واجب آنست كه او را پرسش كنى . طيفور گفت : اين بنده برود با بعضى از بزرگان و شاه حارث . شاه سرور گفت : سخت بموقع باشد . برخاستند و بديدن خطاب آمدند . حاجب خطاب را خبر كرد [ كه 
  ] پسر شاه سرور با طيفور وزير و بزرگان يمن آمده‌اند و اجازت مىطلبند كه درآيند كه بعيادت آمده‌اند . خطير برادر خطاب پيش برادر نشسته بود ، چون از آمدن شاه حارث و طيفور خبردار گرديد گفت :\r\nاى برادر ، بد حالتى [ است 
  ] كه پيش ما آمد ! ما از مصر بناموسى به يمن آمده‌ايم ، هنوز روز اولست ، تو هنوز چه كرده‌اى كه چنين خفته‌اى ؟ همين‌كه طيفور درآيد و ترا\r\n\r\n","description":"","footnote":"","page_name":" 456 ","page_number":472},
  {"content":"\r\n\r\nبدين حال ببيند چه گويد كه پهلوان پاى تخت شاه وليد بن خالد در حرب اول چنين خراب افتاده است ! خطاب گفت : چون كنم كه پايم سخت درد مىكند ، كه آن ايرانى گرزى عظيم بر پايم زد ! اگر بر جاى من ديگرى بودى خرد شده بودى . خطير گفت : اى برادر ، به جهت ناموس بهرحالى كه هست يك زمان بنشين تا طيفور درآيد و ترا بدينسان نبيند . خطاب بهر نوعى كه بود راست بنشست و اجازت داد تا درآيند ، خطير استقبال كرد و طيفور را با شاه حارث درآورد و به اعزاز تمام بنشاند . طيفور سلام شاه سرور بخطاب رسانيد و پرسش كرد . خطاب بر پاى خاست و خدمت كرد . بعد از آن طيفور گفت كه شاه سرور ميگويد كه عجب بود كه از جنگ چون باز گشتيد بجانب ما نيامديد . خطاب عذر خواست و گفت : دىروز در جنگ‌گاه « 1 » زخمى بر رانم رسيده است و كوفتى عظيم دارم ، از آن جهت از خدمت شاه سرور محروم ماندم . اما چون شما تشريف حضور ارزانى فرموديد اين بنده بشرف پاىبوس حضرت شاه مشرف گردد .\r\nهرچند كه طاقت حركت نداشت اما بضرورت خطاب بهزار زحمت و محنت سواره شد ، با برادرش خطير و طيفور و شاه حارث رو بسپاه يمن كردند و بر در بارگاه شاه سرور رسيدند و فرود آمدند . طيفور پيشتر در بارگاه رفت و از آمدن خطاب و كوفتگى ران او قصه كرد . ايشان در گفتن بودند كه دو جوان بلند بالاى قوى نهاد عظيم هيكل درآمدند . خطير دست برادر گرفته بود و در پيش شاه خدمت كردند . كرسى زرين نهادند تا خطاب و خطير بر آنجا قرار گرفتند . شاه سرور ايشانرا پرسش كرد « 2 » كه از رنج راه و مشقت گدشته چگونه [ ايد 
  ] ؟ خطاب گفت : چون شرف دستبوس شاه دريافتم همه محض راحت شد ، اما دوش در جنگ‌گاه « 3 » با پيل زور ايرانى حرب كردم ، سر تيغى بر ران او رسانيدم و او نيز مرا زخمى بر ران رسانيد و كوفتى عظيم يافتم . شاه سرور فرمود تا اطبا را جمع كردند و بعلاج او مشغول شدند .\r\nاما مؤلف اخبار و مقرر اسرار چنين روايت مىكند كه آن كشتگان كه در جنگ‌گاه « 4 » از جانبين كشته گشته بودند ، فرمودند تا از ميدان بدر بردند و ميدان\r\n\r\n\r\n","description":"","footnote":"\r\n( 1 ) - در اصل : جنگاه\r\n( 2 ) - در اصل : كردند\r\n3 و 4 - در اصل : جنگاه\r\n","page_name":" 457 ","page_number":473},
  {"content":"\r\n\r\nخالى كردند . ازين طرف ملك داراب بر تخت برآمد و بنشست و امراى ايران جمع گرديدند . چون از نعمت و سفره وا پرداختند ، بعد از آن بسخن درآمدند . ملك داراب گفت : يمنيان با ما حيلى عظيم كردند ؛ چهل روز ما را بر در اين شهر باز داشتند ، تا ايشانرا مددى چنين رسيد ، تا ايشان مغرور گشتند . پيل زور گفت : دوش در ميان حربگاه من بخطاب رسيدم و با او حرب كردم ، او زخم تيغى بر ران من زد و من نيز او را زخمى بر روى ران زدم و لشكر درهم افتادند و اگرنه او را هلاك كرده بودم . فردا كه لشكر مقابل يكديگر صفها برآرايند من در ميدان درآيم و سر خطاب را بيارم . هيچ انديشه مكنيد كه من برو زيادتم . طيطوس حكيم گفت : شاها ، اين لشكر را بقايى چندان نباشد ، هم درين نزديك دمار ازين قوم برآريم . اما از آن جانب شاه سرور يمنى با خطاب گفت : اى پهلوان چون ران تو آزرده شده است جنگ را چند روزى در توقف اندازيم تا پاى پهلوان صحت يابد . طيفور گفت : مصلحت چنين است .\r\nاما مؤلف اخبار چنين روايت مىكند كه هلال عيار هرچند كه با ايرانيان يكى شده بود ، اما به زبان با ايشان بود ، و بدل با يمنيان ؛ و سبب ايستادن او در پيش ايرانيان آن بود كه با شاه سرور قول كرده بود كه تا من شاه شجاع را از بند نگشايم به خدمت نيايم . چون يك نوبت گشوده بود ، شبرنگ عيار باز بحيل در بند درآورد ، باز فرصت نگاه ميداشت . اما مؤلف اخبار چنين روايت مىكند كه چند روز در ميان آن دو لشكر جنگ واقع نشد و لشكريان زخمهاى خود را بربستند و خطاب را نيز روى ران بهتر شد . در مجلس شاه سرور گفت : اى خداوند ، ما از مصر بكارى آمده‌ايم ، چند روزى به جهت زخم كارى نكرديم ، اكنون آن زخم بهتر شده است ؛ بيمن دولت شاه فردا بميدان رويم و كارى با ايرانيان كنم كه در عالم يادگارى باشد . شاه سرور بر وى آفرين كرد و بفرمود تا نقيبان لشكر را خبردار كردند تا در سپاه منادى كردند كه فردا جنگ است ، به كار راستى حرب مشغول شويد . چون سپاه واقف شدند ؛ دل\r\n\r\n","description":"","footnote":"","page_name":" 458 ","page_number":474},
  {"content":"\r\n\r\nدر بر بد دلان بلرزه درآمد . اما چون فرمان بردار بودند بضرورت به كار راستى حرب فردا مشغول شدند . جاسوسان سپاه ايران خبردار شدند و ملك داراب را خبر كردند .\r\nملك داراب نيز حكم فرمود تا لشكريان كار سازى جنگ كنند و از هر دو جانب طلايه بيرون كردند و يك زمان خواب نكردند و پاس لشكر ميداشتند .\r\nچون شب ظلمانى بروز نورانى مبدل شد ، مبارزان از جاى خود بر جستند و غرق سلاح شدند و مركبانرا در بر گستوان كشيدند و بر پشت مركبان دوندهء روندهء جهندهء برق سرعت سوار گشتند ، و از قاف تا قاف آمدند در مصاف ؛ و سپاه يمن چون درياى تيغ و تبر در خروش و جوش درآمدند ، و طبل جنگ فرو كوفتند و عزم ميدان آوردگاه كردند ، و اهل شهر تعز بر برج و باروى شهر بالا آمدند . چون كار سازى سپاه راست شد باد شمال در ميدان مردان بفراشى درآمد و مشاطگى آغاز كرد و خاك و خاشاك ميدانرا پاك برفت و از هر دو جانب انتظار مىكردند كه اول كس كه خواهد بود كه در ميدان درآيد . خطاب مصرى مركب تازى باد سرعت را در ميدان جهانيد ، بر گستوانى با جلاجل زرين برانداخته ، و خويشتن را غرق آهن كرده ، و سلاح به آيين مبارزان بر خود راست كرده ، سراپاى ميدان بگرديد و نعره زد و گفت : اى ايرانيان ، هركه مرا داند نيك ، و هركه نداند بداند كه منم خطاب ، پهلوان پاىتخت شاه وليد بن خالد . و از ميان شما هيچ‌كس را نمىخواهم الا پيل زور بن پيلتن را كه در ميدان من درآيد تا با يكديگر بكوشيم .\r\nراوى اين داستان چنين روايت مىكند كه پيل زور چون اين سخن بشنيد ، مركبى روندهء دوندهء جهندهء قلم گوش ستاره چشم پيل هيكل شير هيبت را در ميدان جهانيد ؛ تيغى هندى حمايل كرده و سپرى چون قرص آفتاب از چپ در آويخته ، و گرزى گران بر دوش نهاده ، اشتلم كنان آهنگ ميدان كرد . مقابل خطاب رسيد ، يك نعرهء سهمناك بر خطاب زد كه اى بىوجود ! در همه سپاه ايران از من ضعيف‌تر كسى نيافتى كه مرا در ميدان مىخوانى ؟ خطاب گفت : مرد من تويى ، كرا بخوانم ؟ پس آن\r\n\r\n","description":"","footnote":"","page_name":" 459 ","page_number":475},
  {"content":"\r\n\r\nدو مبارز پهلوان چون پتك آهنگران عمود گران بر فرق يكديگر مىكوفتند و از هر دو لشكر بريشان نظاره مىكردند . چون كار از حد بگدشت غبار پيچيده شد و آن دو دلاور در ميان گرد ناپيدا شدند . از ميان گرد طراقاى گرز مىشنيدند ، و آتش از ميان عمود ايشان بر فلك ميرفت . بعد از زمانى پيل زور را ديدند كه از ميان گرد بيرون آمد و سر خطاب مصرى را بر دست گرفته و خون از وى چكان گشته ، رو بسپاه ايران نهاد و مركب خطاب بىخداوند روى بلشكر يمن نهاد و تن بىسر در ميان ميدان افتاده ؛ فغان از هر دو لشكر برآمد و پشت لشكر يمن شكسته شد .\r\nاز آن جانب پيل زور چون بلشكر رسيد آن سر را در سم مركب ملك داراب در انداخت و گفت ، بيت :\r\n سر دشمنان تو استغفر اللّه * كه خود دشمنان ترا سر نباشد \r\nچنين باد !\r\nملك داراب بر وى آفرين كرد . طبل بشارت فرو كوفتند و سر خطاب را بر سر نيزه كردند و گرد لشكر بگردانيدند و شادى در سپاه ايران افتاد . پيل زور ديگر باره در ميدان آمد و نعره زد كه اى سرور يمنى ! تا چند حيلت كنى و مكارى پيشه سازى ؟\r\nچهل روز با ما وعده دادى ، به اميد خطاب ، اكنون خطاب نيز از ره گذر تو كشته شد ، ديگرى را در ميدان فرست تا بدين عمود مغز شكاف او را نيز مغز برآرم . شاه سرور ازين سخن متحير فرو ماند . خطير ميخواست كه بميدان رود اما شاه سرور گفت :\r\nترا بميدان رفتن مصلحت نيست ، بگذار تا لشكر بيكباره حمله كنند . پس اشارت فرمود تا سيصد هزار مرد بيكبارگى حمله كردند . پيل زور چون چنان ديد گرز بر كشيد و چون گرگ گرسنه در آن رمهء سپاه يمن در افتاد . فرخ‌زاد حمله كرد ، فيروز شاه نيز حمله كرد ، لشكر ايران نيز بيكبارگى حمله كردند . از هر دو طرف ، از يكديگر كشتن گرفتند و جنگى عظيم در پيوست . در ميانهء جنگ فرخ‌زاد بخطير رسيد و نعره بر وى زد و بضرب تيغ بر وى حمله كرد . خطير سپر در سر كشيد ، بزد بر قبهء سپرش ؛\r\n\r\n","description":"","footnote":"","page_name":" 460 ","page_number":476},
  {"content":"\r\n\r\nسپر در دستش بدونيم شد ، او سر و گردن بدزديد ، بر گردن مركبش آمد ، سر از گردن مركبش جدا شد . فرخ‌زاد بباد مركب در گدشت . يمنيان غلبه كردند و او را سوار كردند . اما ايرانيان چون شير درنده در آن قوم در افتادند ، مىكشتند و مىخستند . بسيارى از سپاه مصر و عدن و يمن و طايف بقتل درآوردند . وقت آن بود كه شكست بر سپاه يمن افتد . طيفور وزير گفت : شاها ، كار بد مىبينم ، بفرماى تا طبل آسايش بزنند تا لشكر از هم باز گردند . شاه سرور فرمود تا همچنان كردند و كشتگان در ميان ميدان خوار و زار افتاده بود [ ند 
  ] . چون باز گشتند و هريك بر جاى خود فرود آمدند ، تقيبانرا بفرمودند تا كشتگانرا دفن كردند و فتح ايرانيانرا بود . راوى داستان گويد كه از آن طرف ملك داراب شادكام فرود آمد و در بارگاه دولت خود رفت و امرا همه جمع شدند . طيطوس گفت : لشكر يمن ديگر قوت آن ندارند كه با ما مقابل شوند تا ديگر چه در سر دارند ، دختر خواهند داد يا نه ؟\r\nملك داراب گفت : دو سه روزى ديگر معلوم شود .\r\nاما مؤلف اخبار گويد كه چون شاه سرور يمنى فرود آمد از جهت خطاب ملول خاطر بود و خطير خود در عزاى برادر بود . سرور يمنى با طيفور وزير مشورت كرد كه چون كنيم ؟ طيفور گفت : ما را ديگر به شهر رفتن مصلحت نيست ، اكنون راه مصر در پيش مىبايد گرفت و پناه به شاه وليد بن خالد بريم تا مگر ما را مددى كند و يمن را از دست ايرانيان بستاند و شاه‌زاده عين الحيات را با خود ببريم . پس شاه سرور بفرمود تا خطير را طلب كردند و عزاى برادرش بدادند و عذرخواهى كردند و گفتند چگونه‌اى از فراق برادرت ؟ خطير آب در ديده درآورد و گفت :\r\nشاها ، چگويم كه خاطرم به جهت برادرم بغايت خرابست اما تدبيرى نيست ، ليكن فردا شاه حكم كند تا طبل جنگ فرو كوبند و من در ميدان روم و خون برادرم بخواهم . شاه سرور گفت : اى پهلوان ، تو از درد برادر متغير شده‌اى و رفتن تو در ميدان هيچ مصلحت نيست ، اكنون مصلحت آنست كه ازينجا بمصر رويم\r\n\r\n","description":"","footnote":"","page_name":" 461 ","page_number":477},
  {"content":"\r\n\r\nو عين الحيات را با خود ببريم ، اگر ايرانيان در عقب بيايند آنجا جواب ايشان توانيم گفتن و اگر نيايند باز لشكر بر داريم و بملك خود باز گرديم و دختر به شاه‌زاده بسپاريم . خطير اين معنى از خدا ميخواست كه ضربى عظيم از دست فرخ‌زاد گرفته بود ، خطير گفت : آنچه شاه فكر فرموده است عين صوابست و مسئلهء بىجواب ! آنچنان مىبايد كردن . طيفور گفت : پس جنگ را در توقف مىبايد انداخت تا بدين كار مشغول گرديم . چون روز شد جنگ نكردند ، اما شاه سرور حكم كرد تا شاه اسد با جمعى از خاصگيان به شهر رفتند كه چون شب درآيد عين الحيات را با آن بنديان بلشكرگاه برند . شاه اسد رو به شهر نهاد تا به ايوان پدرش فرود آمد . عين الحيات را از آمدن برادرش خبر شد ، برخاست و پيش برادر آمد و از احوال پدر و لشكر سؤال كرد .\r\nشاه اسد گفت : اى خواهر عزيز بدان كه ما حريف ايرانيان و شمشير ايشان نيستيم ! خطاب و خطير از مصر آمدند ، دو جنگ عظيم كرديم ، خطاب بدست پيل زور كشته شد و دل لشكر ما ازيشان ترسيده شده است . ديگر ما را مجال ايستادن نيست .\r\nاكنون پدرم عزم مصر دارد و يمن را بدشمنان ميگدارد ، بىاختيار و بضرورت . اكنون حكم شاه شده است كه ترا با بنديان بلشكرگاه بريم ، بهر جايى كه ما برويم تو نيز با ما باشى كه اين همه فتنه را سبب تويى . عين الحيات چون اين سخن از برادر بشنيد پريشان خاطر گرديد و در اندرون حرم درآمد و شريفه را طلب كرد .\r\nراوى داستان چنين روايت مىكند كه چون عين الحيات شريفه را طلب كرد ، چون شريفه درآمد ، عين الحيات را گريان و نالان ديد و نوحه‌كنان نشسته . شريفه گفت : اى سلطان خوبان ، چرا گريانى ؟ عين الحيات گفت : اى خواهر عزيز ، نمىدانم كه ايام دون و دهر بوقلمون تا چند در فراق فيروز شاه مرا آشفته و غمگين دارد .\r\nمىترسم از آن كه بمراد نارسيده در فراق هلاك شوم . اكنون پدرم در دست ايرانيان عاجز شده است و رو بمصر نهاده است و مىخواهد كه مرا بشاه‌زادهء مصر صالح بن وليد بدهد . من ازين غم خود را هلاك خواهم كرد . شريفه خدمت كرد\r\n\r\n","description":"","footnote":"","page_name":" 462 ","page_number":478},
  {"content":"\r\n\r\nو گفت : اى خداوند ، هيچ انديشه بخاطر مبارك راه مده . چندانك شاه‌زاده فيروز شاه در حياتست عين الحيات را به كسى نتوانند داد . بهر جا كه پدرت خواهد رفت او نيز در عقب خواهد بود . كرا زهره و ياراى آن تواند بود از ترس تيغ فيروز شاه كه در تو به نظر كج تواند نگاه كردن . ازين نوع سخنان چند بگفت و عين الحيات را تسلى داد . و آن روز شاه اسد كار راستى مىكرد و از متعلقان عين الحيات هركه بود كار راستى كردند . چون شب درآمد شيرين سوار طالقانى و ايرانشاه و جهانشاه ايرانى را نيز بلشكرگاه آوردند . پس شاه سرور گفت : نتوانيم شهر تعز را چنين ضايع بگداريم تا دشمنان تصرف كنند . البته سپهدارى مىبايد قوى و با شوكت كه جواب دشمن تواند گفت . امرا گفتند كرا فرموده‌ايد ؟ شاه سرور گفت كه هيچ‌كس درين باب بهتر از شاه سليم نباشد كه مرد عاقلست و كاردان ؛ او را به شهر بايد فرستادن تا شهر را نگاه دارد . پس شاه سليم را طلب كردند و اين كار را به دو تفويض كردند . شاه سليم خدمت كرد و گفت : اى خداوند ، بنده ميخواست كه از ركاب همايون به هيچ نوع از انواع جدا نشود و خدمات پسنديده بجاى آرد اما چون راى عالى حضرت چنين مصلحت ديده است ، من بندهء فرمانم ، بهر چه حكم فرمايد ايستاده‌ام .\r\nچون اين قضيه نيز به آخر رسيد ، آن شب نيز بسر بردند . روز ديگر چون خورشيد عالم‌آرا جهانرا بنور خود منور و مزين گردانيد ، يمنيان ميل جنگ نكردند ، ملك داراب گفت : تا يمنيان ميل جنگ نكنند شما از جاى خود مجنبيد و كوس حرب مكوبيد . ايرانيان نيز كوس حرب نزدند تا آن روز نيز به آخر رسيد و عالم تاريك شد . شاه فيروز شاه در صحبت پدر نشسته بود . چون امرا هركسى بوثاق خود برفتند ، فيروز شاه نيز با فرخ‌زاد [ برفت 
  ] و خورشيد شاه و جمشيد شاه با فيروز شاه بيامدند . به‌روز عيار و شبرنگ عيار و سياوش نقاش و هلال عيار يمنى در ركاب فيروز شاه پياده مىآمدند تا در بارگاه فيروز شاه رسيدند . شاه‌زاده پياده شد و در بارگاه درآمد و بر جاى خود قرار گرفت . بعد از آن رو بفرخ‌زاد كرد و گفت : يمنيان دو روز شد كه بحرب نيامدند ،\r\n\r\n","description":"","footnote":"","page_name":" 463 ","page_number":479},
  {"content":"\r\n\r\nمبادا كه در مكرى و حيله‌يى باشند ! مگر بعزاى خطاب مشغولند و ما را ازيشان هيچ خبرى نيست ، مىخواهم كه يكى از عياران برود و ازيشان خبرى بيارد ، مبادا كه بكارى باشند و ما ازيشان غافل باشيم . هلال عيار خدمت كرد و گفت : من بنده بروم و خبرى ازيشان بيارم .\r\nراوى داستان گويد كه فيروز شاه را اعتماد كلى بر هلال عيار شده بود كه مدت دو ماه بود كه در خدمت ايستاده بود و التفاتى بسپاه يمن نكرده بود و پيوسته خدمت‌هاى پسنديده مىكرد . فيروز شاه چون از هلال بشنيد كه من بروم ، گفت بغاية خوش باشد ! تنها ميروى ؟ شبرنگ عيار گفت : اى شاه ، اين بنده نيز با او مصاحب باشد . پس آن دو عيار از بارگاه شاه‌زاده بيرون آمدند و روانه شدند . به‌روز عيار با سياوش نقاش گفت كه ما نيز بوثاق خود رويم ، امشب آسايشى بكنيم ، سه شبانه روزست كه من خواب نكرده‌ام . فيروز شاه در بارگاه رفت و جمشيد شاه بوثاق خود رفت . فرخ‌زاد با خورشيد شاه بعيش و عشرت بنشستند و آن شب طلايگى سپاه از آن قارن جهانسوز بود ، با سى هزار مرد گرد لشكر ميگشتند . راوى گويد كه چون آن دو عيار از لشكرگاه ايران بيرون آمدند ، ميرفتند تا بكنار چشمه‌يى رسيدند . هلال با خود گفت : امشب آن شب است كه با سپاه ايران بازيچه‌يى ببازم ! خواستم كه شاه شجاع را با ملك نصر يمنى از بند ايرانيان بيرون آورم ، اتفاق نشد . حاليا بنقد اين عيار را مىگيرم و به حضرت شاه سرور ببرم ، اما از يك عيار چه حاصل ! حاليا مكرى انديشه كنم ، باشد كه كارى پيش توان بردن . پس رو بشبرنگ عيار كرد و گفت : اى جوانمرد ، تو يك زمان بر كنار اين چشمه توقف كن تا من پيش تو باز آيم كه اندك مهمى دارم . چندانك كه شبرنگ پرسيد كه چه مهم دارى ؟ هلال نگفت و روانه شد تا بطلايهء يمنيان رسيد . چنان بگدشت كه هيچكس واقف نشد . همچنان مىآمد تا در بارگاه شاه سرور ، و بار طلب كرد . حاجبان هلال را بشناختند ، در حال در بارگاه درآمدند و شاه را گفتند اى خداوند ، هلال عيار بر درست و بار ميطلبد .\r\n\r\n","description":"","footnote":"","page_name":" 464 ","page_number":480},
  {"content":"\r\n\r\nشاه سرور گفت : اى طيفور نه هلال از ما برگشته بود ؟ اكنون بچه كار آمده است ؟ طيفور گفت : بىحكمتى نباشد . حاليا بار دهيد تا درآيد . پرده برداشتند ، هلال درآمد و در برابر تخت شاه سرور خدمت كرد . شاه سرور گفت : اى هلال ، نه از عهد ما برگشته بودى و در بيعت ايرانيان رفته ؟ اكنون درين نيم شب بچه كار آمده‌اى ؟ راست بگوى و دروغ مگوى ! هلال روى خدمت بر زمين نهاد و گفت :\r\nاى خداوند روى زمين ، اين بنده چون از خدمت شما بيرون رفتم بخلاص شاه‌زاده بلشكرگاه ايرانيان رفتم و بعيارى خيمه را سوراخ كردم و ايشانرا از بند خلاص كردم و در ميان دو لشكر آمده بوديم كه شبرنگ عيار در راه با ما دوچار خورد و بتصنيف عيارى ما را بگرفت و پيش فيروز شاه برد و من بچرب زبانى با ايشان يكى شدم و خود را از كشتن خلاص كردم ، اما پيوسته دل و جان در خدمت خداوندى بوده است و آن عيار كه آن شب ما را بحيله بگرفت امشب با منست . امشب بدان آمده‌ام كه اگر شاه اجازت دهد امشب نوعى كنم كه فيروز شاه را با فرخ‌زاد كه پهلوان پاى تختست بياورم و در بند شما اسير گردانم . شاه سرور گفت : چون خواهى كردن ؟ بگوى تا بدانم .\r\nهلال عيار گفت : اى خداوند ، بفرماى تا كنيزكى را در محفه نشانند ، با صد كس راه طايف پيش گيرند و مقدار ده هزار كس مسلح در كمين بنشينند تا اين بنده بروم و نوعى سازم كه فيروز شاه را با فرخ‌زاد بياورم و ايشانرا در دام كشم .\r\nراوى داستان روايت مىكند كه شاه سرور چون اين سخن بشنيد بغايت خرم شد و گفت : اگر اينچه گفتى بجاى آورى بغايت خوب باشد . هلال گفت : شما در كار راستى باشيد و آنچه گفتم بجاى آوريد و چنان سازيد كه تا آمدن من تمام كرده باشيد . پس از آنجا بيرون آمد و پيش شبرنگ رسيد . شب رنگ گفت : اى برادر ، كجا بودى و چه خبردارى و يمنيان در چه كارند ؟ هلال گفت : اى برادر ، خوش خبرى آورده‌ام .\r\nشبرنگ گفت : بگوى تا بشنوم . هلال گفت : يمنيان عزم گريختن دارند و به طرف مصر خواهند رفت و عين الحيات را با جمعى از كنيزكان با صد كس درين نيم شب به طرف\r\n\r\n","description":"","footnote":"","page_name":" 465 ","page_number":481},
  {"content":"\r\n\r\nطايف خواهند فرستادن ، ما را زودترى بلشكرگاه مىبايد رفتن و فيروز شاه را خبر مىبايد كردن ، تا لشكرى بما بدهد تا زودترى برويم و سر راه بر آن قوم بگيريم ، باشد كه عين الحيات را بچنگ آوريم و اين فتنه و آشوب از پاى بنشيند . شبرنگ گفت : عجب دانم كه چنان دخترى را با اندك كسى به راه بفرستند . هلال عيار گفت :\r\nاز آنك كسى واقف نشود عين الحيات را زودتر مىفرستند و خود در عقب مىروند ، ما را زودترى مىبايد بازگشت و اين خبر را بفيروز شاه مىبايد رسانيد . شبرنگ باور كرد و بسخن هلال فريفته گرديد .\r\nپس هر دو باز گشتند و تا در بارگاه فيروز شاه آمدند . فرخ‌زاد با خورشيد شاه در عيش بودند و شاه‌زاده فيروز شاه در خواب بود . هلال و شبرنگ در رسيدند و خدمت كردند . فرخ‌زاد گفت : اى ياران كجا بوده‌ايد و چه خبر آورده‌ايد ؟ هلال گفت : اى پهلوان ، در لشكرگاه دشمن بوديم ، خبرى عجب آورده‌ايم . فرخ‌زاد گفت : بگوى ! هلال گفت : شاه سرور يمنى عزم مصر كرده است و در بند آنست كه بگريزد و فرستاده است عين الحيات را با بنديان از شهر بيرون آورده‌اند و بجانب طايف پيشتر مىفرستند و خود در عقب خواهند رفت ، من بنده رفتم تا در ميانهء لشكر ؛ در بارگاه شاه سرور محفه‌يى را ديدم و آن بنديانرا بازداشته بودند ، تفحص كردم ، ايشانرا با اندك كسى بطايف خواهند فرستادن تا كسى را خبر نشود ، حاليا من خبردار شدم و شما را خبردار گردانيدم باقى شما حاكميد ! فرخ‌زاد گفت : اكنون مصلحت چيست و چه ميگويى ؟ هلال گفت : مصلحت آنست كه شاه‌زاده فيروز شاه با تو كه فرخ‌زادى ، برويم و سر راه آن قوم بگيريم ، باشد آن دختر را بچنگ آوريم و آن بنديانرا خلاص كنيم و اين فتنه را از عالم گم گردانيم . فرخ‌زاد گفت : سخت نيكو گفتى اما شاه‌زاده در خوابست و من ميدانم كه چندين شبست كه خواب نكرده است و در فراق عين الحيات نالان و گريان بوده است ، او را مروت نباشد بيدار كردن ، اما من كه فرخ‌زادم بيايم و اين كار را\r\n\r\n","description":"","footnote":"","page_name":" 466 ","page_number":482},
  {"content":"\r\n\r\nتمام كنم . خورشيد شاه گفت : من نيز بيايم . فرخ‌زاد گفت : ما اين دو سوار حريف هزار مرد هستيم . هلال عيار گفت كه با محفه صد سوار بيش نيستند . فرخ‌زاد گفت :\r\nاين مقدار را ما بسيم و زيادت .\r\nپس در حال آن دو سوار غرق سلاح گرديدند و بر مركبان تازىنژاد ديوزاد سوار شدند . هلال گفت : ازين معنى هيچ‌كس را خبردار مكنيد ، مبادا كه جاسوسان شاه سرور خبردار گردند . پس آن دو سوار و دو پياده در آن شب روانه شدند . هلال گفت : ما را از طلايه چنان بيرون مىبايد رفت كه ما را كسى نبيند « 1 » تا اين ناموس خاص از آن شما باشد و بنام ديگران برنيايد . فرخ‌زاد گفت : راست گفتى ! پس از طلايه بگذشتند و بيك لحظه ميان دو لشكر رسيدند . هلال گفت : اى ياران ، شما زمانى توقف كنيد تا بنده بروم و خبرى بياورم . فرخ‌زاد گفت : روا باشد . پس هلال عيار روانه گرديد و بلشكر يمن درآمد و بر در بارگاه شاه سرور درآمد و بار خواست و در اندرون رفت و خدمت كرد . شاه سرور گفت : هان ! چه كردى ؟ هلال گفت : من كار خود كردم ، دو سوار يگانه كه پشت سپاه ايرانيانند آورده‌ام ، يكى فرخ‌زاد كه پهلوان‌زادهء ايرانست و ديگر خورشيد شاه كه شاه‌زاده است و صاحب چهل هزار سوارست ، در ميان دو لشكر ايستاده‌اند ، شما چه كرديد ؟ شاه سرور گفت :\r\nما نيز كارها راست كرده‌ايم و محفه تعيين شده است و عرعر يمنى و سهيل يمنى [ را 
  ] با پنج هزار مرد مسلح در كمين‌گاه فرستاده‌ايم ، اگر ديگر نيز احتياج افتد بفرستيم .\r\nهلال گفت : من اكنون رفتم شما محفه را بجانب طايف روانه سازيد تا ايشانرا در دام شما گرفتار گردانم . اين بگفت و روانه شد تا باز پيش فرخ‌زاد رسيد . گفت : اى پهلوان زادهء ايران ، رفتم و تحقيق كردم ، همين ساعت عين الحيات را با آن بنديان با صد سوار روانه كردند ، بوقت رسيده‌ايم ؛ اگر اين مراد بحاصل آيد كاريست كه پانصد هزار سوار را ميسر نشده است كه بر دست دو كس خواهد برآمد ، اگر اين كار ميسر گردد\r\n\r\n\r\n","description":"","footnote":"\r\n( 1 ) - در اصل نه بيند\r\n","page_name":" 467 ","page_number":483},
  {"content":"\r\n\r\nبايد كه مرا فراموش نكنيد و مرا در خدمت فيروز شاه تربيت كنيد . فرخ‌زاد گفت :\r\nاى هلال ، اگر اين مقصود برآيد در پيش فيروز شاه از تو كسى عزيزتر نباشد .\r\nهلال دعا كرد .\r\nپس آن حرام‌زادهء بدفعل در پيش افتاد و آن دو سوار و يك پياده را مىبرد تا در عقب سپاه يمن درآورد كه راه طايف بود . چون بر سر راه رسيد ، بايستيد و گفت :\r\nاى خداوند ، ايشان هنوز نگذشته‌اند ، زمانى توقف كنيد تا رسيدن آن سپاه . درين بودند كه آوازى در آن شب مىآمد ، هلال دانست كه رسيدند . گفت : اى خداوند ، مردانه باشيد كه اينك رسيدند ! اما اينجا زدن مصلحت نيست ، در گوشه‌يى قرار گيريد تا ايشان از شما بگذرند ، آنگاه از قفاى ايشان درآييد تا ايشانرا باز گشت بر لشكرگاه نباشد . فرخ‌زاد آفرين كرد و گفت : هلال مرد كار ديده است و اين نوعها را نيك ميداند . عنان مركب بكشيدند و از سر راه دور شدند . هلال را غرض آن بود كه بكمين‌گاه برسند ، آنجا كه عرعر و سهيل ايستاده بودند . چون آن محفه در رسيد ، با صد كس ، فرخ‌زاد چون محفه را ديد با صد مرد كه مىآمدند ، شادمانه شد ، تمامت سخنان هلال را باور كرد و راست پنداشت ، چندان صبر كرد كه ايشان در گدشتند . پشته‌يى بود كه عرعر و سهيل كمين‌گاه ساخته بودند . چون محفه بپاى آن پشته رسيد ، هلال گفت : اكنون وقت كارست . پس فرخ‌زاد و خورشيد شاه حمله كردند و چون بدان قوم رسيدند يك نعره بر آن قوم زدند كه كجا ميرويد و جان از دست ما كجا بريد ؟ اين بگفتند و دست بتيغ جان ستان كردند و حمله كردند .\r\nايشان نيز دست بتيغ كردند و بريشان حمله بردند . هلال عيار بر بالاى پشته دويد كه اى اهل كمين ، دريابيد كه فرخ‌زاد و خورشيد شاه را آوردم و بدام شما انداختم ! بگيريد و دمار ازيشان برآريد !\r\nعرعر و سهيل با پنج هزار سوار از قفاى پشته بيرون آمدند و فرخ‌زاد و خورشيد شاه را در ميان گرفتند و دست بتيغ كردند . فرخ‌زاد دانست كه آن حرام‌زاده\r\n\r\n","description":"","footnote":"","page_name":" 468 ","page_number":484},
  {"content":"\r\n\r\nهلال حيلت كرد ؛ رو بخورشيد شاه كرد و گفت : اى برادر ، مردانه باش كه با ما حيلت كردند ، تا دمار ازين قوم برآريم . پس آن دو پهلوان يگانه خود را بر آن قوم زدند و مرد بر مرد مىانداختند . هلال عيار نعره مىزد و ميگفت : زود باشيد و اين ايرانى را بگيريد . شبرنگ از آن حيل عيار عجايب بماند ، با خود گفت كه اين حرام‌زاده حيلت عظيم كرد و اين دو جوانرا در معرض تلف انداخت ؛ بد حالتى بود ! بارى من بيرون روم ، باشد كه مددى از طلايه به جهت اين دو جوان توانم رسانيد ؛ هرچند كه فرخ‌زاد و خورشيد شاه در جنگ بودند و هيچ‌كس را ياراى آن آن نبود كه گرد ايشان تواند گشتن .\r\nاما هلال عيار در كمين شبرنگ بود و از هر طرفى كه شبرنگ رفتى از قفاى او بودى تا وقتى كه شبرنگ عزم آن كرد تا برود و از طلايه مددى بيارد و جان خود را از ورطهء هلاك بيرون اندازد . هلال بقرينهء حال معلوم كرد كه شبرنگ از ميانه خواهد بيرون رفت . هلال گفت اگر نوعى كنم كه شبرنگ « 1 » گرفتار شود بهتر باشد . پس قدم پيشتر نهاد و پيشتر برفت و سر راه شبرنگ را بگرفت و خنجرى بگرفت و زمين مىشكافت و خاك مىكند ، و پشت دو تو كرده بجد تمام خاك مىكند كه شبرنگ در رسيد . يكى را ديد خنجرى در دست گرفته و خاك مىكند .\r\nشبرنگ متحير شد كه گوييا اين چه كس باشد و چه مىكند و اين خاك چرا مىكند ؟\r\nنرم نرم پيش آمد و نيك نگاه كرد . شخصى را ديد كه خاك مىكند ، شبرنگ گفت مگر چيزى اينجا نهاده است ! بانگ بر وى زد كه هى ! چه كسى و درين نيم شب درين بيابان چه مىكنى و اين زمين چرا مىكنى ؟ هلال سر برآورد و در شبرنگ نگاه كرد و هيچ جواب نداد و باز به خاك كندن مشغول شد . شبرنگ گفت : اى جوانمرد ، با تو مىگويم ! چرا اين خاك را مىكنى ؟ هيچ التفاتى نكرد ، همچنان در خاك كندن مشغول بود . شبرنگ گفت : اى يار ، آخر جوابى بگوى ! او هيچ جواب نداد . شبرنگ\r\n\r\n\r\n","description":"","footnote":"\r\n( 1 ) - در اصل : هلال\r\n","page_name":" 469 ","page_number":485},
  {"content":"\r\n\r\nگفت : مگر اين شخص كرست ، اگر كرست آخر كور نيست ! هيچ التفاتى بجانب من نمىكند ، آيا چه سبب است ؟ مگر اين مردك ديوانه است ؟ قدم در پيش نهاد و نزديك هلال رسيد ، گفت : اى يار تو ديوانه‌اى ، يا مرا به حساب نمىگيرى و با من سخن نمىگويى ؟ هلال ديد كه چون شب رنگ نزديك رسيد با خود گفت :\r\nاگرش بگيرم مبادا كه حريفش نباشم ، آنگاه كارم دشوار گردد ! يك عدد گردهء نان به بيهوشانه پخته ، با خود داشت ، در كنار دوله انداخت و از پيش بجست .\r\nشبرنگ متحير شد ، گفت : عجب حالتى بود ! اين مرد اين خاك را چرا مىكند ؟ چون مرا ديد جواب نداد ، چون پيش آمدم از من بگريخت ، اين چه حالت بود ؟ پس پيش آمد و آن خنجر بر گرفت و يك گردهء نان ديد افتاده ؛ شبرنگ گفت عجب حاليست ! مگر اين شخص چيزى يافته بود ، مجال بردن نبوده است ، اينجا دفن كرده است ، امشب آمده بود تا بردارد چون مرا ديد كه دليرى كردم او نيز بترسيد و خنجر بينداخت و بگريخت و اين گرده نيز نصيب من شد ! راست گفته‌اند بزرگان كه سبحان اللّه روزى كس كس نخورد و آنچه او بر مىداشت من بردارم و آنچه او مىخورد من بخورم . پس آن گرده را پاره كرد و شب رنگ بغايت گرسنه بود و بسيار تردد كرده بود و با خود مىانديشيد كه اين حرام‌زاده هلال عجب حيلتى كرد و آن جوانانرا در بلايى عظيم انداخت ، آيا حال ايشان بچه انجامد ؟\r\nحاليا من اين زمين را بكنم و هرچه باشد بردارم و آنگاه در پى كار ديگر باشم . شبرنگ اول آن گرده را بخورد ، بعد از آن آن خنجر بر دست گرفت و زمين كندن گرفت . هلال از دور ايستاده بود و مىديد و بر وى مىخنديد تا يك زمان برآمد ؛ شبرنگ را داروى بيهوشانه كارگر شد ، گلويش خشك گرديد ، با خود گفت هرچند كه اين زمين را بكاويدم چيزى پيدا نيست و گلويم خشكى مىكند ، مبادا كه اين عيارى بوده باشد و با من نقش كرده باشد . چون از يمين و يسار نگاه كرد يكى را ديد ايستاده ؛\r\n\r\n","description":"","footnote":"","page_name":" 470 ","page_number":486},
  {"content":"\r\n\r\nراوى اين داستان چنين روايت مىكند كه چون شبرنگ نگاه كرد ، يكى را ديد از دور ايستاده ، گفت : هى ! چه ميكنى ؟ هلال عيار گفت : تو چه كسى و درين نيم شب چه مىكنى ، مگر ديوانه‌اى كه اين زمين خشك را مىكنى ؟ شب رنگ گفت :\r\nاينجا چيزى دفن كرده‌ام . هلال گفت : اى نادان ! اين زمين سختست ، اگر چيزى دفن كرده بودندى زمين نرم بودى ، تو دعوى عيارى مىكنى ، اين قدر نمىدانى كه با تو چه كردند ؟ منم هلال عيار ، چون ترا در دام آوردم ؟ شبرنگ دانست كه آن گردهء نان داروى بيهوشانه بوده است ، از جاى خيز كرد و رو بهلال آورد ، در جستن در افتاد و بىهوش شد . هلال در دويد و شبرنگ را محكم بربست و بر پشت گرفت تا روانه شد . يكى را ديد كه مىآمد ، هلال بترسيد و گفت مبادا كه از لشكر ايران باشد ، چون نيك نگاه كرد برق آساى را ديد ، هلال شاد شد و برق آساى را طلب كرد . برق آساى هلال را بشناخت ، گفت : اى عيار هنرمند ! كجا بوده‌اى ؟ هلال گفت آنچه كرده بوده . برق آساى بر هلال آفرين كرد . هلال گفت : حاليا شبرنگ را در خيمه ببر و در بند كن تا من بسر وقت آن لشكر روم و بنگرم كه عرعر و سهيل با فرخ‌زاد و خورشيد شاه چه كرده‌اند . برق آساى گفت روا باشد . شبرنگ را بوى داد و خود روانه شد . چون بدان موضع رسيد ، ديد كه فرخ‌زاد و خورشيد شاه در آن قوم افتاده بودند و از كشته پشته كرده بودند و بسيارى از آن قوم هلاك كرده بودند .\r\nهلال دانست كه ايشان حريف اين دو كس نيستند . در حال روان شد تا پيش امير طلايه آمد ، آن شب امير طلايه زياد يمنى بود ، هلال بيامد و احوال با او بگفت و زياد را با ده هزار مرد بسر وقت آن دو جوان آورد . پانزده هزار مرد با آن دو جوان جنگ مىكردند و ايشان را در ميان گرفته بودند ، ايشان مبارزت مىكردند . هلال ديد كه بتيغ حريف نيستند و صبح نزديك شد و عالم روشن شده بود ، گفت اى يمنيان ! شما پانزده هزار مرديد ! حريف دو سوار نيستيد ؟ بضرب تير دهيد و مردانه باشيد . پس ايشانرا تيرباران كردند و مركبانرا بينداختند . چون\r\n\r\n","description":"","footnote":"","page_name":" 471 ","page_number":487},
  {"content":"\r\n\r\nايشان پياده شدند هلال گفت : بخم كمند توانيد گرفتن ! قريب شصت كمند بريشان انداختند . فرخ‌زاد و خورشيد شاه را بخم كمند بگرفتند و محكم بربستند و شاديها كردند ، و رو بلشكرگاه شاه سرور نهادند . آن دو پهلوان جوانرا بسته و سر و پا برهنه تا بارگاه شاه سرور رسانيدند و هر دو را باز داشتند و شاه سرور را خبر كردند . شاه سرور شاد شد ، گفت : ايشانرا درآريد . پرده برداشتند و آن جوانمردان را درآوردند و در پيش تخت شاه سرور باز داشتند . شاه سرور نگاه كرد ، دو جوان ماه روى ديد در غايت حسن و جمال ، و شجاع و پهلوان ، كه درآمدند و بهيچ‌كس التفات نكردند . هلال عيار از عقب ايشان درآمد و در قفاى ايشان بايستاد . شاه سرور گفت كه اينها چه كسانند ؟ هلال عيار گفت : اى خداوند ، اينها مبارزان ايرانند ، يكى فرخ‌زادست ، پسر پيل زور كه با شاه‌زاده فيروز شاه به خدمت شاه بودند ؛ اين جوان بود كه با فيروز شاه بكورنگ دادى . شاه سليم فرخ‌زاد را ديد در آن حالت ، بغايت پريشان خاطر گشت ، جهت آنكه با فرخ‌زاد عنايتى تمام داشت اما جاى سخن گفتن نبود . شاه سرور مىخواست كه حكم كشتن كند اما چون شاه شجاع با ملك نصر در بند بودند چيزى نتوانست گفتن . فرمود كه ايشان را نيز در پيش آن بنديان مقيد گردانند . فرخ‌زاد را با خورشيد شاه بيرون آوردند . هلال عيار خدمت كرد و گفت : اى خداوند ، آن عيار كه مرا گرفته بود بعيارى ، شبرنگ نام ، او را نيز گرفته‌ام و در بند كرده . شاه سرور گفت : او را چگونه گرفتى ؟ هلال عيار احوالى كه رفته بود جمله باز گفت . شاه سرور با جملهء امرا بخنديدند . شاه سرور گفت : او عيارست و تو عيارى ، او به تو تعلق دارد ، هرچه خواهى با او بكن ، هيچ‌كس را با تو كارى نيست .\r\nمؤلف اين داستان غريب و عجيب روايت مىكند كه چون شاه سرور گفت كه او عيارست و به تو تعلق دارد ، هلال شاد شد و گفت : اى شاه ، حاليا او را در پيش بنديان در بند خواهم كردن . شاه سرور گفت : تو ميدانى . پس هلال بيرون آمد ، برق\r\n\r\n","description":"","footnote":"","page_name":" 472 ","page_number":488},
  {"content":"\r\n\r\nآساى جاسوس را ديد ، ايستاده ، گفت : شبرنگ كجاست ؟ گفت : در پيش منست و شبرنگ را مىبايد كشت . هلال گفت : حاليا او را بياور كه در زندان خانهء شاه او را در بند كنيم .\r\nبرق آساى گفت : بيا تا باهم برويم . پس هر دو روانه شدند تا بخيمهء برق آساى درآمدند و شب‌رنگ به هوش آمده بود ، دست و پاى خود را بسته ديد متحير مانده بود كه اين چه حالتست كه هلال عيار و برق آساى درآمدند . هلال گفت : اى شبرنگ اين عوض آنست كه مرا گرفته بودى ، من نيز ترا گرفتم ؛ در عالم هيچ‌كس با من سودى نكرده است . شبرنگ با وى التفاتى نكرد . هلال شبرنگ را بسته از آنجا بيرون آورد تا در خيمهء زندان خانه رسانيد و در پيش آن مبارزان مقيد گردانيد و بكمند او را در ستون خيمه در بست . فرخ‌زاد رو در شبرنگ كرد و گفت : اين چه حالتست كه در پيش ما آمد ؟ شبرنگ گفت : اى پهلوان ! هلال ما را بحيلت در بلا انداخت ، اما مرا بعجب صنعتى گرفت ! فرخ‌زاد گفت : حكايت كن كه چگونه ترا گرفت . شبرنگ حكايتى كه گذشته بود از اول تا آخر بگفت . فرخ [ زاد 
  ] عجايب فرو ماند و گفت : كاشكى شاه‌زاده فيروز شاه را از احوال ما خبرى بود . شب رنگ گفت هم اكنون خبر بشاه‌زاده برسد و زود باشد كه تدبير كار ما بكند . ايشان درين سخن آن شب بسر بردند .\r\nراوى داستان روايت مىكند كه از آن جانب چون فيروز شاه از خواب بيدار شد ، از غلامان پرسيد كه من چون در خواب شدم و فرخ‌زاد با خورشيد شاه تا چه وقت اينجا بودند ؟ غلامان گفتند اى خداوند ، تا دو دانگ از شب گذشته بود ، ناگاه هلال عيار با شبرنگ بيامدند و خبرى بفرخ‌زاد بگفتند ، فرخ‌زاد و خورشيد شاه ، هر دو سوار شدند ، با آن دو پياده برفتند . هيچ معلوم نشد كه بكجا رفتند . فيروز شاه متردد خاطر شد كه آيا ايشانرا چه حالت در پيش آمد كه ناگاه به‌روز عيار و سياوش نقاش درآمدند . فيروز شاه را ديدند ملول خاطر ، پرسيدند كه موجب ملالت بر خاطر مبارك از چه سبب است ؟ فيروز شاه گفت : در نيم شب هلال عيار و شبرنگ آمده‌اند ،\r\n\r\n","description":"","footnote":"","page_name":" 473 ","page_number":489},
  {"content":"\r\n\r\nفرخ‌زاد را با خورشيد شاه برده‌اند ، نمىدانم كجا رفته‌اند ؟ به‌روز عيار گفت : شما بملازمت پدر برويد تا اين بنده بروم و احوال ايشانرا تفحص كنم و خبرى تحقيق بيارم . فيروز شاه گفت : مىبايد زودتر باشيد كه خاطرم بغايت نگران ايشانست . اين بگفت و سوار شد و بملازمت ملك داراب رفت و از حكايت شبانه باز گفت . ملك داراب گفت : مبادا كه هلال عيار از سپاه دشمنشت و با ايشان دشمنى كرده باشد . فيروز شاه گفت : حاليا به‌روز عيار رفته است ، باشد كه خبرى بيارد . پيل زور نيز از جهت فرزند بغايت متغير شد . بعد از زمانى به‌روز عيار درآمد و خدمت كرد . فيروز شاه گفت : از ياران چه خبر دارى ؟ گفت : اى خداوند ، هلال عيار با ايشان نقشى عجب و حيله‌يى غريب كرده است و آنچه دانسته بود جمله را شرح داد . فيروز شاه بغايت ملول شد ، گفت بارى در حياتند ؟ . به‌روز عيار گفت : اى خداوند ، من رفتم و ايشانرا در يك جا بسته ديدم . چنانچه شبرنگ را نيز بربسته‌اند . اما جاى ايستادن نبود ، آمدم تا شما را خبردار كنم . چون شب درآيد بروم و كار خود بسازم . فيروز شاه گفت : شما عياران سپاه ايرانيد ، و پهلوان لشكر ما باشيد ، عيارى با ما هم‌چنين حركت كند ؟ و دو سردار ما را بدين طريق بگيرد و يك عيار را مقيد گرداند ، شما اين معنى را تحمل كنيد ؟ به‌روز گفت : اى خداوند ، شما را معلوم است كه كار عيارى بيشتر بشب پيش ميرود ، حاليا تا شب درآيد ما نيز كمر خدمت بر ميان بنديم ، و جان كمروار در ميان بنديم ، باشد كه كار خود پيش توانيم برد . فيروز شاه بريشان آفرين كرد .\r\nآن روز نيز حرب واقع نشد و شاه سرور كار راستى راه مصر مىكرد . خطير گفت : اى خداوند : چون شما بمباركى « 1 » متوجه راه مصر گرديد ، اين بنده يك نوبت شبيخون بر لشكر ايران خواهم كردن ، باشد كه خون برادر توانم خواستن . شاه سرور گفت : مردانه مىبايد بودن و ناموس خود قايم مىبايد كردن . خطير نيز در كارسازى شبيخون مىبود .\r\nچون شب درآمد و عالم تاريك شد ، به‌روز عيار گفت : اى سياوش\r\n\r\n\r\n","description":"","footnote":"\r\n( 1 ) - در اصل : بمباركى چون .\r\n","page_name":" 474 ","page_number":490},
  {"content":"\r\n\r\nما را كارى عظيم در پيش آمده است ، يعنى آن حرام‌زاده با ما اين‌چنين نقشى بكند ؟ دو پهلوان و يك عيار را بگيرد و در بند بكند و فارغ بنشيند ؟ امشب شب آنست كه او را بهر نوعى كه باشد بدست بياوريم ؛ بعد از آن بطلب بنديان خود برويم ، باشد كه حق تعالى كار ما را راست آورد و آن حرام‌زاده را اسير دام ما سازد . سياوش گفت : مردانه مىبايد بودن . پس آن هر دو عيار آلات عيارى بر خود راست كردند ، و عزيمت سپاه يمن كردند . چون در لشكرگاه يمن رسيدند ، به‌روز گفت : اى سياوش ، تو همين جاى خود را بر سر اين راه بينداز ، و حاضر وقت باش . چون هلال عيار برسد او را بگوى كه من گنجور شاه حارثم و در بند ايرانيان بودم و زخمى عظيم دارم ، مرا بردار و بسپاه يمن بر تا ترا ده هزار دينار بدهم . چون او ترا بردارد من از عقب يا از پيش درآيم ، باشد كه بهر دو او را بگيريم . سياوش گفت : روا باشد .\r\nپس سياوش خود را بر طريق رنجوران بر سر راه بينداخت و منتظر هلال مىبود .\r\nاما مؤلف اخبار و گزارندهء « 1 » داستان گويد كه به‌روز در ميان سپاه درآمد تا در بارگاه شاه سرور رسيد و در ميان سرهنگان درآمد و بايستاد . هلال عيار [ را 
  ] ديد كه در پيش شاه سرور خدمت كرد و گفت : اى خداوند ، دىشب خواستم كه فيروز شاه را درين بلا اندازم ميسر نشد ، حاليا فرخ‌زاد و خورشيد شاه را مقيد كردم و اگر حضرت شاه اجازت فرمايد امشب بروم و سر فيروز شاه را بياورم و شاه شجاع را از بند ايرانيان بياورم . شاه سرور گفت : اگر تو اين كار بكنى ترا پنجاه هزار دينار زر بدهم و ترا سرور همه سازم . هلال خدمت كرد و بيرون آمد . به روز نيز از عقب او بيرون آمد . هلال عيار در خيمهء خود رفت و كار راستى بكرد . خنجر سر بر و نقب بر بر ميان بست و رو به سپاه ايران نهاد . به‌روز عيار در عقب مىآمد ، چنانك او واقف نشد ، تا هلال نزديك سياوش رسيد ، نگاه كرد شخصى را ديد بر سر راه خفته و مىناليد .\r\nهلال پيشتر رفت و پرسيد كه چه كسى و درين نيم شب اينجا چه ميكنى ؟ آن شخص\r\n\r\n\r\n","description":"","footnote":"\r\n( 1 ) - در اصل : گدارنده\r\n","page_name":" 475 ","page_number":491},
  {"content":"\r\n\r\nگفت : اى پهلوان هلال ! پيشتر بيا . هلال پرسيد و گفت : تو مرا چگونه شناختى كه من هلالم ؟ گفت : چونت نشناسم كه من گنجور شاه حارثم و در بند ايرانيان افتاده بودم و زخمى عظيم بر پشت دارم و اسير ايرانيان گشته بودم ، دى شب كارى عظيم كرده [ اى 
  ] ، دو مبارز و يك عيار از لشكر ايران گرفته‌اى و غوغاى عظيم در لشكر ايران انداخته‌اى ، من فرصت يافتم و از ميان ايشان بيرون جستم ، تا اين مقام از بيم جان توانستم آمدن ، ديگر طاقت رفتن ندارم . چه باشد اگر مرا بلشكرگاه يمن برسانى ، از تو پيش شاه حارث آزادى كنم كه همگى مال شاه حارث در دست منست . هلال گفت : اى جوانمرد ، مرا كارى عظيم در پيش است به جهت آن كار بسپاه ايران مىروم و اگر نه ترا بر دوش مىگرفتم و بيك لحظه بلشكرگاه ميرسانيدم ، اما تو بهر نوعى كه باشد خود را در سپاه خود انداز كه لشكر ايران نزديك است ، مبادا كه از لشكر ايرانيان كسى ترا ببيند و حالت بد گردد . سياوش گفت : اى پهلوان هلال ، مرا طاقت رفتن نيست و تو در حق من تقصير ميكنى ، گمان مىبرى كه من حق ترا فراموش خواهم كرد ، بجان و سر شاه حارث كه اگر مرا بسپاه خود برسانى ده هزار دينارت بدهم . طلايهء ما نزديكست ، چون مرا بطلايه برسانى ، امير طلايه مرا مىشناسد .\r\nدر سپاه يمن كسى نيست كه مرا نشناسد ، چه كنم كه تو مرا نمىشناسى . هلال گفت :\r\nهم‌چنين مگو ! اى برادر ، چونت نمىشناسم كه هزار بارت بيشتر ديده‌ام كه با شاه حارث پيش شاه سرور مىآمدى ، اما اگر به تو مشغول مىشوم مىترسم كه از كارهاى خود باز مانم . سياوش گفت : هيچ انديشه مكن ، هنوز از شب بسيار باقى مانده است تا وقت صبح هزار كار مىتوان كردن ، در حق من تقصير مكن كه من نيز روزى بكارت باز آيم ، و دانم كه كارهاى شاه حارث جمله ضايع مانده است ، چون مرا ببرى از تو منت‌دار گردد . هلال با خود گفت كه راست ميگويد ، اول او را بلشكرگاه برسانم و آنگاه باز گردم و در سپاه ايران روم و كار خود بكنم .\r\n\r\n","description":"","footnote":"","page_name":" 476 ","page_number":492},
  {"content":"\r\n\r\nاين بگفت و پيش آمد و گفت : اى گنجور شاه حارث ! خيلى كارهاى نازك داشتم اما چون حقوق شاه حارث بر من بسيارست اول ترا برسانم بعد از آن رو بمهمات خود نهم ، به شرطى كه مرا فراموش نكنى . چون مرا بينى حق مرا به ياد آرى و در پيش شاه حارث كار مرا بگويى . سياوش گفت : اى برادر با تو كارى كنم كه از آن در عالم باز گويند اما با من راست بگو كه بكجا ميرفتى ؟ هلال گفت كه نقشى بر آب زده‌ام ، باشد كه [ سر 
  ] فيروز شاه را بيارم و شاه شجاع يمنى را با ملك نصر يمنى از بند خلاص گردانم كه به تو رسيدم . اكنون زود باش و بيا تا ترا بر دوش گيرم و بكنار طلايه‌گاهت برسانم و به زودى باز گردم كه دعوى كرده‌ام ، تا خطايى واقع نشود ، كه كار جهان ناموس و نام است . سياوش گفت كه اين كار كه دى شب كردى شاه سرور با تو چه انعام كرد ؟ هلال را اين سخن سخت ناخوش آمد ، گفت : تو چه كار دارى ؟ بيا بر دوشم كه شب گدشت . سياوش گفت : اگرت امشب ميسر نشود كه سر فيروز شاه را به يارى چه كنى ؟ هلال گفت چه ابله كسى است ! بنگر كه از من چه سؤالها مىكند ؟ هلال گفت : ترا با اين حكايات چه كارست ؟ بيا بر دوشم كه شب مىگذرد . سياوش را از مبالغه كردن و او را در تعلل داشتن غرض آن بود كه به‌روز برسد .\r\nمؤلف اخبار و گزارندهء « 1 » اسرار روايت كند كه به‌روز عيار آمده بود و از دور ايستاده و حكايات ايشانرا مىشنيد و مىخنديد . چون كار از حد بگدشت سياوش گفت : اى جوانمرد ! بيا مرا بر دوش گير و آهسته برو كه زخمى عظيم دارم . هلال گفت يك بار گفتى و شنيدم ، اكنون بيا كه كار دارم . اين بگفت و پشت دو تا كرد سياوش برجست و بر پشت هلال درست بنشست . هلال گفت : اى گنجور ! تو برنجور نمىمانى ! عجب جستنى كردى ! اكنون حاضر من باش كه من رفتم . سياوش هر دو دست در حلق هلال انداخت و بقفا باز كشيد ، وقت بود كه هلال را هلاك گرداند .\r\n\r\n\r\n","description":"","footnote":"\r\n( 1 ) - در اصل : گدارنده\r\n","page_name":" 477 ","page_number":493},
  {"content":"\r\n\r\nهلال گفت : اى گنجور ! به زير آى كه با تو سخنى بگويم . گفت : اى هلال ، برو تا برويم كه دير مىشود . هلال گفت : نمىگذارى كه بروم ، حلقم را سخت گرفته‌اى ، چون بروم ؟\r\nسياوش چون آن سخن بشنيد پايها را در پس پايش انداخت كه نتواند به راه رفتن .\r\nهلال گفت : اى مردك ! تو ديوانه شده‌اى ؟ حلقم را گرفته‌اى ، بدان راضى نيستى ، پا در پيش پايم مىآرى ؟ لعنت بر تو باد ! از كجا بر وى شوم تو گرفتار شدم ! سياوش هيچ جواب نميداد . هلال گفت : تا اين زمان مجال سخن گفتن به من نمىدادى ، اكنون خود جواب من نمىگويى ! ايشان درين سخن بودند كه به‌روز عيار با خنجر آبدار درآمد و يك نعره بر هلال زد كه چه كسانيد « 1 » و درين نيم شب اينجا چه ميكنيد ؟ هلال متحير شد .\r\nاما سياوش گفت : اى پهلوان به‌روز زودتر بيا كه منم سياوش نقاش و اين كه گرفته‌ام هلال عيارست . هلال گفت : خان و مانت برگرداد ! تا اين زمان گنجور شاه حارث بودى ، اكنون سياوش نقاش چون شدى ؟ تا گفتن ، به‌روز عيار از يك جانب درآمد و در هلال چفسيد و سياوش يارى مىكرد . بهر دو هلال را بر زمين زدند و به‌روز با خنجر آبدار بر سينه‌اش نشست و خنجر بر حلقش نهاد و گفت : اكنون خود را چگونه مىبينى ؟ هلال زارى كرد و گفت : توبه كردم . به‌روز گفت : اى ملعون ! اين همه آن توبه است كه در حضور شاه‌زاده فيروز شاه كردى ؟ پس او را محكم بربست و پالهنگ در گردنش كرد و بدست سياوش داد و گفت : هم ازينجا باز گرد و پيش فيروز شاه رو و سلام من برسان و بگو كه هلال عيار را گرفتم ، اكنون در عقب آن بنديان ميروم ، باشد كه از فرّ دولت شاه‌زادهء ايران ايشانرا خلاص توانم كردن .\r\nاين بگفت و رو بلشكر يمن نهاد .\r\nاما مؤلف اخبار و گزارندهء اسرار چنين روايت مىكند كه ازين طرف سياوش هلال را بسته به خدمت فيروز شاه آورد . فيروز شاه و جمشيد شاه نشسته بودند و ميگفتند كه به‌روز عيار رفته است تا خبرى بيارد كه سياوش برسيد و ريسمان در گردن هلال\r\n\r\n\r\n","description":"","footnote":"\r\n( 1 ) - در اصل : چه كسى\r\n","page_name":" 478 ","page_number":494},
  {"content":"\r\n\r\nعيار كرده و ميكشيد . فيروز شاه گفت : اى سياوش ، اين كيست كه بدين زاريش ميكشى ؟ سياوش گفت : اى شاه ، اين هلال حرام‌زاده است كه از عهد ما برگشت و فرخ‌زاد و خورشيد شاه را در بلا انداخت و شبرنگ عيار را بگرفت ، اكنون او را از دولت شاه گرفته‌ايم . فيروز شاه گفت : اى ملعون حرام‌زاده ! چرا چنين حركتى كردى و از ما برگشتى ؟ چه بدى با تو كردم ؟ هلال گفت : اى خداوند روى زمين ، بدبختى كردم ، بد كردم ، ندانستم ، اكنون توبه كردم ، سوگند بخورم كه ديگر چنين حركت نكنم و از شما برنگردم . فيروز شاه گفت : دروغ مىگويى ، بر تو ديگر هيچ اعتمادى نماند . او را در پيش شاه شجاع و ملك نصر در بند كنيد تا عاقبت كار بچه انجامد . در ساعت تور ايرانى را طلب كردند و هلال را بوى سپردند . سياوش گفت : اى پهلوان ، اين حرام‌زاده‌يى بدست ! ازين باخبر باش . تور هلال را در پيش آن بنديان برد و محكم فرو بست .\r\nاما مؤلف اخبار روايت مىكند كه ازين طرف به‌روز عيار چون بسپاه يمن رسيد ، گرد خيمها برمىآمد تا نزديك بارگاه شاه سرور رسيد ، خيمه‌يى بزرگ ديد و آن زندان خانه بود ، فرخ‌زاد و خورشيد شاه و جهانشاه و ايرانشاه و شيرين سوار طالقانى را در آنجا در بند كرده بودند و در برابر ايشان شبرنگ عيار را بر ستونى بسته بودند . به‌روز با خود گفت حاليا يارانرا يافتم ، هم اكنون اميدست كه اين بنديانرا خلاص سازم . اين بگفت و نزديك آن خيمه رفت و غلامان شاه سرور پاس آن خيمه ميداشتند . به‌روز ساعتى صبر كرد ، از آن غلامان يكى پيش آمد كه دستى به آب برد .\r\nبه‌روز پيش رفت و بر آن غلام سلام كرد . آن غلام گفت چه كسى كه درين شب آمده‌اى و سلام ميكنى ؟ به‌روز گفت : مرد غريبم و هيچ‌كس ندارم ، آرزوى آن دارم كه در خدمت تو باشم . و آن غلام از جملهء معتبران شاه سرور بود و او را تراش ترك گفتندى .\r\nتراش گفت : من ترا نمىشناسم ، صبر كن تا فردا آشنايى بياورى ، تا ترا به خدمت قبول كنم ؛ حاليا امشب اينجا باش و پاس اين بنديان گوش مىدار . به‌روز گفت : حكم تراست ! بهر جا كه تو فرمايى آنجا باشم و هر كار كه بگويى آن كنم . تراش گفت :\r\n\r\n","description":"","footnote":"","page_name":" 479 ","page_number":495},
  {"content":"\r\n\r\nترا پيش اين بنديان ببرم كه پيش من بندى چند در بندند از لشكر ايران ، تو بعوض من پاس ايشان ميدار تا من زمانى آسايش كنم . به‌روز گفت : منت دارم . پس تراش دست به‌روز را گرفت و در پيش خيمه آورد و گفت : اى ياران ! مرا بخيمهء خود كارى هست ، ميروم ، اما بعوض خود اين خويشاوند خود را آورده‌ام تا پاس دارد .\r\nغلامان ديگر گفتند روا باشد . به‌روز را نصب كرد و خود برفت . زمانى پاس داشتند ، عاقبت خواب بر آن قوم مستولى شد ، جملگى در خواب رفتند .\r\n\r\n","description":"","footnote":"","page_name":" 480 ","page_number":496},
  {"content":"\r\n\r\n\r\n13 گريختن يمنيان بمصر\r\nراوى داستان چنين روايت مىكند كه خبر در اردوى شاه سرور چنين بود كه در وقت نيم شب خطير با شصت هزار مرد بر سپاه ايران شبيخون خواهد كردن و شاه سرور وقت صبح بجانب طايف روانه خواهد شد و در اول شب بنديانرا بسوى طايف خواهند فرستاد . به‌روز عيار چون ديد كه آن غلامان در خواب رفتند ، در خيمه جست و گرد بنديان برآمد . جمله در آهن بودند ، الا شبرنگ كه او را بكمند براستون خيمه بسته بودند . به‌روز خنجر بركشيد و شب رنگ را از بند خلاص كرد . به‌روز گفت او را كه همين دم عزم سپاه ما كن و فيروز شاه را بگو كه خطير امشب با شصت هزار مرد به شبيخون خواهد آمد و لشكر يمن عزم مصر دارند و من كه به‌روزم تا اين بنديانرا خلاص نكنم نمىآيم . به‌روز فرخ‌زاد را گفت كه اى پهلوان ! غم مخور و هيچ انديشه مكن كه من با شمايم . شبرنگ از خيمه بيرون آمد و عزم سپاه ايران كرد . به‌روز را ديگر فرصت آن نشد كه ديگر كسى را برهاند كه آن كار سوهان بود . به‌روز نيز بيرون آمد و در ميان آن غلامان سر بنهاد و خود را در خواب ساخت .\r\nچون لحظه‌يى برآمد ، حكم شاه سرور شد كه بنديانرا هم اكنون به طرف طايف برند .\r\nسرهنگان بيامدند و غلامان را از خواب بيدار كردند و چهارپايان بياوردند كه بنديانرا\r\n\r\n","description":"","footnote":"","page_name":" 481 ","page_number":497},
  {"content":"\r\n\r\nبار كنيد و بسوى طايف متوجه گرديد . چون در خيمه رفتند جملگى بنديان برقرار بودند مگر كه شبرنگ را نديدند پرسيدند كه اين پياده كه برين ستون بسته بودند ، كجا رفت ؟\r\nشيرين سوار طالقانى گفت كه بندش سست بود بجست ، ما را كه بند محكم است گرفتاريم و اگر نه ما نيز مىجستيم . شاه سرور را از گريختن شبرنگ خبر كردند .\r\nشاه سرور گفت باقيانرا نيكو نگاه داريد و هم اكنون عزيمت طايف كنيد كه ما نيز در عقب روانه شديم . پسن بنديانرا بر چهارپايان بار كردند و دويست سوار و پنجاه پياده ، از جمله يكى به‌روز عيار بود كه از فرخ‌زاد جدا نمىشد ، ايشان روانه شدند .\r\nاما شاه سرور خطير را طلب كرد و گفت : اى پهلوان چه ميگويى ؟ من عزم رفتن دارم و بنديانرا به طرف طايف فرستادم . خطير گفت : چون شما بمباركى سوار شويد من با شصت هزار مرد خود بر سپاه ايران شبيخون خواهم برد ، باشد كه كارى بكنم و خون برادر ازيشان بخواهم ، بعد از آن در عقب شما بيايم . شاه سرور گفت كه كارسازى كرده‌اى ؟ گفت : سپاه من جمله غرق سلاح‌اند و منتظر شمااند كه سواره شويد . شاه سرور گفت يك زمانى ديگر تحمل « 1 » كنيد تا ديرتر شود كه وقت شبيخون يك ساعتى ديگر مانده است . سپاه يمن كار راستى راه مىكردند و جملهء سپاه از آن حال خبردار شدند و هم در آن شب شاه سليم با سى هزار سوار به طرف شهر تعز روانه شدند و در شهر درآمدند كه شاه سرور شهر تعز را به او داده بود .\r\nاما راوى اخبار گويد كه چون شبرنگ عيار از بند رها شد و روانه شد ، هم در حال بجانب سپاه ايران آمد ، پيش فيروز شاه آمد ، چون در بارگاه شاه‌زاده درآمد ، فيروز شاه با جمشيد شاه و بهمن زرين‌قبا و بهمن زرين‌كلاه نشسته بودند كه شبرنگ درآمد و خدمت كرد . فيروز شاه چون شبرنگ را ديد خرم شد و گفت :\r\nترا از بند يمنيان كه خلاص كرد ؟ گفت : اى خداوند ! به‌روز عيار مرا خلاص كرد :\r\nو گفت تا اين پنج پهلوان ديگر را خلاص نمىكنم ، نمىآيم . اما سپاه يمن عزم مصر دارند و خطير برادر خطاب امشب با شصت هزار مرد عزم شبيخون دارند\r\n\r\n\r\n","description":"","footnote":"\r\n( 1 ) - ظ : تأمل\r\n","page_name":" 482 ","page_number":498},
  {"content":"\r\n\r\nبر سپاه ايران ، تا معلوم باشد . به‌روز بنده را به اين خبر فرستاد . فيروز شاه حكم كرد تا طبل زنگى را با طال زنگى طلب كردند . فيروز شاه گفت : تو با سى هزار مرد زنگى غرق سلاح شويد ، و از خيمه و از بنهء خود بيرون رويد و خيمه و بارگاه بر جاى بگذاريد و در كمين‌گاه بنشينيد ، چون سپاه مصر خود را بر سپاه ايران زنند ، شما از قفا بيرون آييد و در آن قوم در افتيد و آنچه بتوانيد كردن بكنيد و غنيمت ايشان از آن شما باشد . طبل زنگى و طال زنگى خدمت كردند و بيرون آمدند و در ساعت سى هزار سوار زنگى با قدهاى بلند و تيغهاى كشيده در كمين نشستند و آن خيمه و بارگاه بر جاى بگذاشتند . فيروز شاه ميدانست كه خطير نخست خود را بريشان خواهد زد كه آن سپاه بر كنار لشكرگاه بودند و خطير را سر راه بر زنگيان بود .\r\nچون از شب نيمى بگذشت و عالم چون زلف محبوبان سياه و تاريك گرديد ، شاه سرور عزم طايف كرده و خطير با شصت هزار مرد مصرى نيزه‌دار آهن قبا سوار گرديد و پيش شاه سرور آمد و گفت : شما برويد كه من باشد كه كارى توانم كرد ، اما ما را كسى بايد كه راه نمونى كند كه ما راه نمىدانيم و سپاه ايرانرا نمىشناسيم .\r\nشاه سرور گفت كه هلال باز پيدا نيست ، گمان من آنست كه باز بدست ايرانيان گرفتار شده است . ايشان درين بودند كه برق آساى درآمد و گفت : من از سپاه ايران مىآمدم كه هلال را ديدم كه بسته بلشكرگاه ايران مىبردند . شاه سرور بغايت ملول شد و گفت : اى برق آساى ! كرمى بكن و با پهلوان خطير باش و او را راه نمونى كن ، باشد كه كارى ميسر گردد . برق آساى گفت : خدمت كنم . پس در پيش افتاد و خطير با شصت هزار مرد در عقب او روانه گرديد . برق آساى گفت : اى پهلوان ، چون خواهى كرد و خود را بر كه خواهى زد كه سپاه ملك داراب مانند درياست .\r\nخود را در آن ميان نتوان انداخت . خطير گفت اردوى كه نزديكترست ؟ بما بنما .\r\nبرق آساى گفت : اردوى فيروز شاه كه با لشكر زنگبار فرود آمده‌اند ، نزديكتر است .\r\nخطير گفت : ما را بسر وقت ايشان بر ، باشد كه در ميان غلبه فيروز شاه را زيانى\r\n\r\n","description":"","footnote":"","page_name":" 483 ","page_number":499},
  {"content":"\r\n\r\nبرسانيم كه اين همه فتنه را سبب اوست . برق آساى گفت : روا باشد . پس روانه شدند و نزديكى ايشان لشكرگاه فيروز شاه بود ، رسيدند . برق آسا گفت : شما يك زمان توقف كنيد تا من بروم و خبرى بياورم . خطير گفت : روا باشد . برق آساى روانه شد ، چون بكنار لشكرگاه رسيد هيچ طلايه نديد و هيچ آفريده حركت نمىكردند .\r\nشاد شد و در حال باز گشت و گفت : اى پهلوان ، زود باش كه دولت در كارست ! سپاه زنگبار بغايت غافلند و جمله در خواب غفلت خفته‌اند ، و هيچ طلايه ندارند .\r\nخطير از سخن برق آساى شاد شد و گفت : چون اين فتح ميسر گردد عذر ترا نيكو بخواهم .\r\nبرق آساى ايشانرا مىآورد تا نزديك لشكر تمام برسيد و گفت : مردانه باش و كار خود پيش بر . خطير دست بتيغ كرد و آن شصت هزار مرد جمله تيغها را بركشيدند و از يمين و يسار درآمدند و نعره بركشيدند و حمله كردند و مركبان را در ميان خيمها راندند ، و چون درآمدند حمله كردند . چون بخيمها رسيدند هيچ آفريده نديدند ، كه از ناگاه از قفاى ايشان سى هزار مرد زنگى با تيغهاى كشيده درآمدند و نعره زدند و در آن قوم افتادند . چون آواز زنگيان از قفاى ايشان برآمد ، مصريان سراسيمه گشتند و تيغ درهم نهادند و يكديگر را مىكشتند . هاياهوى گردان برآمد و نعرهء مبارزان و طراقاى گرز گران و جفاجاف تيغ بران و صهيل « 1 » مركبان تا اوج آسمان ميرسيد . غوغاى گردان در آن لشكر افتاد و آن دويست و پنجاه هزار مرد از جاى برجستند و غرق سلاح شدند و مركبان را زين كردند و عنان مركبان در دست گرفتند و منتظر مىبودند تا چه پيدا شود . آن دو لشكر درهم افتاده بودند و از يكديگر مىكشتند و هيچ‌كس يكديگر را نمىشناختند .\r\nمصريان درهم افتاده بودند و از هم ميكشتند و هيچ‌كس هم را نمىشناختند .\r\n\r\n\r\n","description":"","footnote":"\r\n( 1 ) - در اصل : سهيل\r\n","page_name":" 484 ","page_number":500},
  {"content":"\r\n\r\nراوى گويد كه شاه‌زاده فيروز شاه و جمشيد شاه و بهمن زرين‌قبا و بهمن زرين‌كلاه و پهلوان طهماسب و طهمور از هر سويى مركب مىدوانيدند و نعره ميزدند كه اى نابكاران ! جان از دست ما كجا بريد ؟ خطير از آمدن خود پشيمان شده اما چاره نداشت و مصريان گمان بردند كه جملگى سپاه ايران ايشان را در ميان گرفته‌اند بود و بهر كس كه مىرسيدند از بيم جان خود تيغ فرود مىآوردند . تا وقت صبح جنگ مىكردند و از هم مىكشتند و بسيارى از لشكر مصريان بقتل آمدند .\r\nچون سپيدهء صبح دم دميد ، و عالم اندكى روشن شد فيروز شاه گفت : اكنون نوبت ماست ! قرب صد سوار از خاصان غرق پولاد بودند ، حمله كردند و آن لشكر را از هم بشكافتند و بيك لحظه مرد بر مرد مىانداختند . ملك داراب گفت : اين چه غوغاست كه امشب آواز نعره و غوغا به گوش من مىرسيد ؟ گفتند اى خداوند ، خطير با سپاه مصر امشب بر فيروز شاه شبيخون آورده‌اند ، مگر شاه فيروز شاه آگاه بوده است و سپاه زنگيان را در كمين نشانده است و از عقب مصريان درآمده‌اند و ازيشان كشتن گرفته‌اند و اكنون نيز در حربند . ملك داراب گفت : شما نيز سوار شويد . در حال آن لشكر سوار شدند و كوس جنگ فرو كوفتند و گرد مصريان درآمدند و ازيشان كشتن گرفتند . خطير چون چنان ديد از خود و از لشكر نوميد شد ، گفت بد حالتى بود كه بر ما آمد ! اين بلا را به زور بر گردن خود آوردم . كاشكى راهى يافتمى كه جان خود را ازين درياى خون فشان بيرون انداختمى ! اما لحظه بلحظه لشكر ايران زيادت ميشدند « 1 » و مصريانرا تمام در ميان گرفتند تا در ميانهء لشكر فيروز شاه چون آب و آتش به خطير رسيد . و نعره بر وى زد و گفت : اى نادان ! چرا آمدى و جان خود را بر باد دادى ؟ بارى بگير اين ضرب تيغ برندهء گزاينده را از دست فيروز شاه بن ملك داراب ! خطير از بيم جان سپر در سر كشيد . بزد بر قبهء سپرش كه سپر بدونيم شد . خطير سر بدزديد ، سر يلمان تيغ بر ميان كله خود آمد . ببريد و بر فرق سرش\r\n\r\n\r\n","description":"","footnote":"\r\n( 1 ) - در اصل : ميشوند\r\n","page_name":" 485 ","page_number":501},
  {"content":"\r\n\r\nرسيد ، و در فرق او در نشست . آه از جان او برآمد و خون بر رويش دويد ؛ ديگر طاقت ايستادن نداشت ، عنان مركب بگردانيد و رو بهزيمت نهاد و لشكريان بيشترى بقتل آمده بودند . باقيان عنان مركب بگردانيدند و سلاحها انداختند و مىگريختند ، و خطير زخمى عظيم بر فرق خورده از آن ورطهء بلا خود را بهزار محنت و بلا بيرون انداخت و آن سپاه شكسته و خسته گريزان ؛ و سپاه ايران چون شيران گرسنه در عقب ايشان مىتاختند و ايشان را از اسب مىانداختند و بعضى را پياده مىكردند و بعضى را هلاك مىكردند . بسيارى ايشانرا دوانيدند ، بعد از آن بشادكامى باز گرديدند . جاسوسان بشاه سرور خبر كردند كه لشكر مصر شكسته و بد حال اينك باز گرديدند .\r\nاز آن جانب ملك داراب را خبر كردند كه شاها ، لشكر مصر به كلى خراب گرديدند و شاه سرور راه مصر در پيش گرفت و عين الحيات را با خود بردند .\r\nملك داراب پادشاه عاقل بود ، ازين ملول خاطر گشت و گفت : هرچند كه بر دشمن نصرت يافتيم اما كار بدور افتاد ، ما را نيز در عقب اين لشكر مىبايد رفت ، و ملك مصر بملك يمن نمىماند ؛ مصر مملكت بزرگست و لشكر بىشمار در وى هست .\r\nپس امراى دولت را پيش خواند و گفت : اكنون چگونه مىبينيد كه شاه سرور عزم مصر كرده است و ما را در عقب او روانه مىبايد شد ، باشد كه او را در راه توانيم دريافتن كه اگر او بمملكت مصر برسد آنگاه كار بر ما بغايت دشوار گردد ؛ و ديگر آنك دختر را نتوانيم بدست آوردن . پس جهد مىبايد كرد كه به زودى ايشان را دريابيم . طيطوس حكيم گفت : اى خداوند ، شهر تعز را چه فكر فرموده‌ايد ؟ اگر بگذريد و التفات نكنيد حيف باشد ، و ديگر آنك ملك ياغى در قفا نتوان گذاشت .\r\nملك داراب گفت : چون در شهر تعز كسى نيست گرفتنش آسان باشد . فرمود كه هم اكنون سوار شويم و شهر را حصار كنيم و شهر را بگيريم ، بعد از آن در عقب سرور يمنى روانه شويم ، باشد كه در طايف يا در مكه آن لشكر را دريابيم .\r\n\r\n","description":"","footnote":"","page_name":" 486 ","page_number":502},
  {"content":"\r\n\r\nراوى داستان گويد كه چون ملك داراب اين بگفت لشكر ايران سوار شدند و عزم شهر تعز كردند كه ناگاه جاسوس رسيد و خبر آورد كه در شهر تعز شاه سليم را گذاشته‌اند و او مرد بغايت عاقل و داناست . ملك داراب گفت : گرداگرد شهر را حصار كنيد . در حال شهر تعز را چون حلقهء انگشترين در ميان گرفتند و طبل جنگ فرو كوفتند . چون شاه سليم را از حصار كردن شهر خبر كردند ، شاه سليم با خود گفت كه شاه سرور با سيصد هزار مرد جرار حريف ملك داراب نبود ، عاقبت مملكت بگذاشت و برفت . با درفش مشت زدن طريقهء عقل نيست ، من خود به همه حال جواب ملك داراب نتوانم گفت . پس برخاست و بر بالاى برج آمد و امان خواست . ملك داراب امان داد و فرمود تا لشكر از كنار خندق و حصار دور شدند . پس شاه سليم بفرمود تا دروازه را بگشودند . شاه سليم با تيغ برهنه و كفن در گردن بيرون آمد و بزرگان شهر تعز را با خود بيرون آورد و امان خواست . ملك داراب او را زينهار داد و جملهء آن لشكر سى هزار مرد بيرون آمدند و خدمت كردند و فرمان بردار گشتند .\r\nملك داراب شاد گرديد و شهر تعز را بشاه سليم بخشيد و هر مالى كه از آن شاه سرور در شهر بود بيرون آوردند . ملك داراب جمله را به فيروز شاه داد و فيروز شاه بر امراى ايران قسمت كرد و شاه سليم را خلعت داد و سه روز آنجا بودند . بعد از سه روز شاه سليم گفت كه اين بنده نيز ميخواهد كه در ركاب همايون ملازم باشد . ملك داراب گفت كه همگى ملك يمن به تو تعلق دارد ، آن قدر كه مىتوانى گرفتن بگير اما مال بمملكت ايران بفرست و اين مملكت را نگاه ميدار كه من مهمى عظيم دارم و راه مملكت مصر در پيش است ، مبادا كه كارها بنوعى ديگر گردد . شاه سليم گفت :\r\nخداوند را معلوم باشد كه سرور يمنى را دو وزيرست ، يكى را خواجه الياس نامست و شاه فيروز شاه او را ميداند كه او از جملهء هواداران شاه‌زاده فيروز شاهست . اما آن يكى ديگر طيفور نام دارد و حرام‌زادهء بدست و با شما مخالف است و اگر نيز شاه سرور عزم آن مىكند كه عين الحيات را بشاه‌زاده فيروز شاه بدهد ، طيفور نمىگذارد ،\r\n\r\n","description":"","footnote":"","page_name":" 487 ","page_number":503},
  {"content":"\r\n\r\nو اكنون در خاطر آن دارند كه بمصر روند و عين الحيات را بشاه‌زادهء مصر صالح بن وليد دهند و لشكر بردارند و متوجه حرب شما شوند . اكنون مصلحت در آنست كه شاه متوجه مصر شود ، باشد كه ايشانرا در راه دريابيد و مقصود حاصل كنيد كه چون شاه سرور بمصر درآيد كار دشوار گردد و قصه بتطويل انجامد . ملك داراب گفت : اين معنى مرا نيز معلوم است . فردا على الصباح طبل كوچ فرو كوبند كه عزم راه مصر داريم .\r\nراوى داستان گويد كه شاه سليم ملك داراب را سه روز مهمان دارى كرد و لشكريان كار سازى تمام كردند كه روز ديگر روى بجانب طايف آرند .\r\nاما مؤلف اخبار روايت مىكند كه چون سرور يمنى عزم طايف كرد ، در آن نزديكى فرود آمده بود و منتظر خطير بود كه خطير بيامد ، زخمى عظيم بر فرق خورده ، و لشكر شكسته . شاه سرور چون حال چنان ديد به كلى مأيوس شد و در حال عزم طايف كرد . مؤلف اخبار و گزارندهء اسرار گويد كه سرور يمنى عزم طايف كرد و در آن نزديكى فرود آمده بود . روز ديگر سوار شدند و بجانب طايف روانه شدند . ازين طرف راوى گويد كه چون آن مبارزانرا بسته بجانب طايف آوردند ، شهر طايف از آن شاه نعام بود ، و نعام با شاه سرور بود و ليكن پهلوانى داشت كه او را جهر دلاور گفتندى و اين جهر را دو برادر ديگر بود يكى كوچكتر و يكى ميانه ، يكى را فهر نام بود و ديگرى را مهر . اين هر سه برادر در شهر طايف بودند و حكومت ميكردند و طايف از آن جهر بود و شاه نعام را دخترى بود مهر و ماه را در ششدر محاق انداخته ، و شعاع جمالش جگر آفتاب را بسوز حسد بگداخته . مملكت حسن در زير نگين داشت و ولايت زيبايى در تحت تصرف او بود و مادر گيتى مثل او دخترى هرگز نياورده بود . بيت :\r\n دو شكر چون عقيق آب داده * دو گيسو چون كمند تاب داده\r\nخم گيسوش تاب از دل كشيده * بگيسو سبزه را بر گل كشيده\r\nشده گرم از نسيم مشك بيزش * دماغ نرگس بيمار خيزش \r\n\r\n","description":"","footnote":"","page_name":" 488 ","page_number":504},
  {"content":"\r\n\r\nو شاه نعام همه عالم را بجمال او مىديد . بغايت عزيز و گرامى پدر بود ، و از غايت محبت او را بهيچ‌كس نداده بود و نامش شفاء الملك بود ، و او نيز در طايف بود .\r\nو اين دختر با وجود آن حسن و جمال چابك سوار و تيرانداز بود . خبر در شهر طايف در افتاد كه بنديى چند از امراى ايران گرفته مىآورند . مردم عامهء شهر بر سر راهها ايستاده و تفرج مىكردند كه ايرانيانرا مىآورند تا در ديوان شاه نعام در بند كنند ، تا رسيدن شاه سرور . چون از زير قصر آن پنج مبارز را در گدار آوردند ، در پيش ايشان فرخ‌زاد بود و بعد از وى خورشيد شاه چون خورشيد آسمانى بلك خورشيد در پيش جمال او ذره‌يى بود . شفاء الملك را چون نظر بر جمال خورشيد شاه افتاد تير عشق خورشيد شاه بر جان شفاء الملك غرق گرديد ، و زلف شبرنگش احوال دلش را شوريده و پريشان گردانيد ، و حسن رويش طوق بىطاقتى در گردن جانش انداخت ، و به زبان حال ميگفت ، بيت :\r\n داديم دل بزلفت گرچه بلاى جانى * كرديم در سر دل هم جان و هم جوانى \r\nچون خورشيد شاه را با ياران بگذرانيدند ، شفاء الملك دلداده و خرمن سوخته باز گرديد . با خود گفت مشكل كارى و عظيم شغلى بود كه بر جان من آمد ! اكنون نمىدانم كه دواى اين درد چگونه كنم ؟ به غير از آن كه با درد بسازم دگر تدبيرى ندارم . بر آتش هجران مىسوخت تا خود قضا چه بازى كند ، و قدر چه بوالعجبى از مكمن غيب بيرون آورد . مصراع : « كاندر پس اين پرده بسى بازيهاست » شفاء الملك در غم عشق فرو رفت و لشكر انديشه گرد دلش برآمد .\r\nمؤلف اخبار روايت كند كه آن مبارزانرا هم در ايوان شاه نعام در بند كشيدند . از جملهء پاسبانان يكى به‌روز عيار بود ، صورت يمنيان بر خود راست كرده بود و چوبى بر دست گرفته . چون جهر از كار ايرانيان فارغ شد بيرون آمد و جملهء مردم بيرون آمدند و درها را ببستند و قفلى عظيم بر در زدند . جهر رو به به‌روز\r\n\r\n","description":"","footnote":"","page_name":" 489 ","page_number":505},
  {"content":"\r\n\r\nو ديگران كرد و گفت : از كار غافل مباشيد و گرد اين در حاضر باشيد و اين بنديانرا نيك نگاه داريد . به‌روز گفت : بلى كار سلاطين است ، ناچار خواب و آسايش بر خود حرام بايد كرد كه در سپاه ايران عياران بسيارند ، مبادا كه خطايى واقع شود . جهر گفت : عياران ايران چه زهرهء آن دارند كه اينجا توانند آمدن ، اما احتياط شرطست .\r\nبه‌روز گفت : به جهت ما پاره‌يى طعام بفرستيد كه ما را مجال بيرون شدن نيست . جهر گفت : بندگى كنم . فى الحال بيرون آمد و به جهت ايشان انواع مأكولات بفرستاد تا بخوردند و پاس ميداشتند تا شب درآمد .\r\nبه‌روز با خود گفت باشد كه امشب فرصتى توانم يافتن كه اين جوانانرا از بند خلاص توانم كرد و اگرنه فردا كه شاه سرور بيايد باز كار مشكل‌تر گردد .\r\nچون روز به آخر آمد و شب نزديك شد ، به‌روز با غلامان كه پاس ميداشتند گفت :\r\nاى ياران ، شكر كه اكنون در بيابان نيستيم كه تا روز بايد نشست و هيچ خواب نبايد كرد . اكنون در شهر طايفيم ، و در دروازه بسته و در خانهء شاه نعام مرغ نتواند پريد ، و در خانه مقفل ، امشب خوش آسايش خواهيم كرد كه چند شب شد كه هيچ نخفته‌ايم . از شب اندكى گذشته بود ، به‌روز عيار طرار نامدار وفادار اندكى مويز طايفى منقا از حرزدان « 1 » حكمت بيرون كرد و هر يكى را از آن پاسبانان قدرى بداد . هركه از آن چند دانه بخورد ديگر بر از عمر نخورد و در حال خواب برو غلبه كرد و در خواب شد . به‌روز عيار در آن شب تار جمله را در خواب خفته ديد ، خرم گرديد و با خود گفت كه : امشب شب مرادست ، چنانك استاد گويد بيت :\r\n امشب شب آنست كه شكر آب شود * در دامن گل بنفشه در خواب شود \r\nامشب شب مردان مردست . اين بگفت و از جاى برجست و پيش درآمد تا در بگشايد .\r\nاما مؤلف اخبار روايت مىكند ، كه چون شفاء الملك از آتش عشق خرمن\r\n\r\n\r\n","description":"","footnote":"\r\n( 1 ) - در اصل : جرزدان\r\n","page_name":" 490 ","page_number":506},
  {"content":"\r\n\r\nهستى بر باد داده بود و تحير و تفكر بر وى كار كرده ، راوى گويد كه او را دايه‌يى بود ، زنى كار ديده ، نيك و بد روزگار چشيده ؛ چون در بشرهء دختر نگاه كرد بقرينهء عقلى و فراست دريافت كه او را حالتى واقع شده است . از دختر پرسيد كه اى خسرو مملكت خوبى ! امشب ترا برقرار خود نمىبينم ، موجب ملالت چيست ؟\r\nراست با من بگوى و هيچ پنهان مدار و با من در ميان بنه ! شفاء الملك گفت : هيچ ملالى نيست ، اما آن جوانان غريب را كه بسته بودند و بدان خوارى و زارى در بند كشيده ، آيا چه سبب است ؟ دايه گفت : اى خداوند ، از آن جهت كه دشمن شاه سرورند ، ناچار چون گرفتار شده‌اند مستوجب « 1 » بند و زندان گشته‌اند . پس موجب آمدن ايرانيان بملك يمن با شفاء الملك حكايت كرد . شفاء الملك خود معلوم داشت اما خود گوش كرد تا دايه تمام بگفت . شفاء الملك گفت : آيا نام اين جوانان چه باشد كه بس جوانان با تهورند . دايه گفت : هر يكى پادشاه‌زادهء ملكىاند . دايه با خود گفت كه تحقيق شد كه شفاء الملك را با يكى ازينان سرگرم است ، اما نمىدانم كه با كدامين است ؟\r\nشفاء الملك گفت : اى دايه ، ايشانرا كجا در بند كرده‌اند ؟ دايه گفت : هم درين ايوان كه ماييم . شفاء الملك گفت : اى دايه ، برخيز تا بر بام سرا برويم ، باشد كه از روزن تفرج ايشان توانيم كردن كه ايشانرا گذرانيدند ، من نيكو نديدم .\r\nدايه گفت : اى دختر ، تو چها ميگويى ؟ ايشان مردم بيگانه‌اند و دشمن شاهند ، اگر شاه نعام را ازين حال خبر شود البته با ما عتاب سخت بكند ، آنگاه كرا طاقت عتاب او باشد ؟ شفاء الملك چون ديد كه دايه فرمان او نمىبرد ، دست در گردن خود كرد و عنبرچه‌يى بيرون آورد كه يك سالينه خراج طايف بود ، پيش دايه بنهاد و گفت : اى دايه ، ترا معلوم است كه بهاى اين عنبر چه چندست ، از آن تو باشد ، سرّى دارم با تو در ميان خواهم نهادن ، به شرط آنك مرا رسوا نكنى كه به غير از تو محرمى\r\n\r\n\r\n","description":"","footnote":"\r\n( 1 ) - در اصل : موجب\r\n","page_name":" 491 ","page_number":507},
  {"content":"\r\n\r\nديگر ندارم . دايه چون آن عنبرچه را بديد شاد شد و گفت : اى جان مادر ، حاجت بعنبر چه نيست اگر سرّ ترا نپوشم من ، كه پوشاند و اگر من ندانم ، كه داند ؟ رازت با من بگو كه در جان نگاه دارم و عنبرچه را برداشت و در گردن انداخت .\r\nشفاء الملك شاد شد و گفت : اين ايرانيان را كه از زير اين قصر گذرانيدند آن جوان بلند بالاى خوب چهرهء سياه ريش پيوسته ابرو كه در عقب آن جوان امرد مىرفت بغايت در نظر من خوب آمد و دل مرا آرزوى وصل او شد ولى نامش نمىدانم كه چيست و او را در لشكر ملك داراب بكه ميخوانند ؟ از آن سبب با تو گفتم كه بر بام سراى رويم و احتياطى كنم ، باشد كه خبرى باز دانم .\r\nمؤلف اخبار چنين روايت مىكند ازين داستان غريب كه چون دايه از دختر اين سخن بشنيد ، گفت : اى جان مادر ، اين جوان را كه تو ميگويى نام او خورشيد شاهست و شاه‌زاده است و پادشاه اصيل است و خداوند سى هزار مردست و حق بر طرف تست ، همه كس را آرزوى وصل او باشد ، اما او ياغى شاهست و غريب و تو شاه‌زادهء طايفى و او از ايران ، اين اتصال چون صورت بندد ؟ اگر شاه سرور عين الحيات را به فيروز شاه داده مىبود امكان كه ترا نيز به دو ميدادند ، چون شاه سرور نمىدهد از آن تو نيز صورت نبندد . شفاء الملك گفت : اى مادر ، برخيز حاليا تا بر بام رويم كه من انديشهء ديگر كرده‌ام و عقل من مرا چيزى ديگر آموخته است . دايه گفت تو ميدانى . چون عنبرچه قبول كرده بود ديگر سخن نگفت . پس هر دو برخاستند و بر بام آمدند . بام به بام مىجستند تا بر بام آن ايوان رسيدند كه بنديان درو بودند و از روزن به زير نگاه كردند ، آن پنج تن را ديد در بند كشيده و بر روى خاك نشسته ، خورشيد شاه مانند خورشيد منير قرار گرفته . شفاء الملك چون خورشيد شاه را بديد بىقرار شد ، گفت : اى دايه ، بيا تا به زير رويم . دايه گفت اى دختر ، تو با سر خود در بازىيى ! شفاء الملك گفت : اى دايه ، عشق‌بازى بىسربازى ميسر نيست ! پس قدم در پيش نهاد و از نردبان به زير آمدن گرفت .\r\n\r\n","description":"","footnote":"","page_name":" 492 ","page_number":508},
  {"content":"\r\n\r\nدر آن حالت كه شفاء الملك از نردبان به زير مىآمد به‌روز عيار نيز جملگى غلامان را مدهوش كرده بود و در زندان مىگشود . فرخ‌زاد گفت : اى ياران ، هم هم در ايوان مىگشايند و هم از بالا كسى به زير مىآيد ! اول در گشاده شد ، به‌روز عيار درآمد . فرخ‌زاد گفت : اين خود به‌روزست كه به گشادن ما مىآيد ، اما اين كيست كه از بالا به زير مىآيد ؟ درين گفتن بودند كه دخترى چون اخترى ، صد هزار بار از گل نازكتر و از ماه تابان منيرتر به زير آمد ، و در عقب او دايهء گنده پيرى ، سلام كرد و شرايط ادب بجاى آورد ، هركس كه در آن قد و شمايل موزون نظر كردى متحير شدى . همه را نظر بر روى او بود و او را نظرگاه روى خورشيد شاه بود .\r\nچون در ميان صحن سراى آمد ، نظرش بر به‌روز عيار افتاد ، جوانى ديد خط رويش نودميده ، گفت : تو چه كسى كه درين ميان ايوان ايستاده‌اى ؟ به‌روز عيار گفت : هر كس كه هستم البته بكارى آمده‌ام ، اول تو بگو كه كيستى كه از راه بام آمده‌اى ؟\r\nشفاء الملك گفت : آن دم بگويم كه كيستم كه اول تو بگويى دوستى يا دشمن ؟ در سر خير دارى يا شر ؟\r\nبه‌روز گفت : در سر خير دارم و به خلاص كردن اين جوانان آمده‌ام .\r\nشفاء الملك گفت : من نيز بدين كار آمده‌ام كه با تو يارى دهم تا زودترى اين كار تمام شود اما به شرطى كه هر كجا كه رويد مرا نيز با خود ببريد و خورشيد شاه نظر عنايت از من باز نگيرد . به‌روز گفت : شرط كرديم ، اما نامت چيست ؟ گفت : نام من شفاء الملك است ، پادشاه‌زادهء ملك طايفم ، دختر ملك نعام شاه . جملهء مبارزان شاد شدند و مبارك باد گفتند . بعد از آن به‌روز عيار سوهان بند گشا همچون الماس بيرون آورد ، اول بند فرخ‌زاد را بريدن گرفت . شفاء الملك نيز دست در ساق موزه كرد و سوهانى عظيم تيز بدر آورد و پيش آمد و بند از دست و پاى خورشيد شاه بر گرفت . دايه از دور ايستاده بود و مىلرزيد . تا ديده بر هم زدن آن پنج مبارز را\r\n\r\n","description":"","footnote":"","page_name":" 493 ","page_number":509},
  {"content":"\r\n\r\nاز بند بگشودند . چون ايشان از بند خلاص يافتند شكر خداى تعالى بجاى آوردند و از حال لشكر پرسيدند .\r\nبه‌روز گفت كه لشكر شاه سرور را شكستند . مگر خطير برادر خطاب بر سپاه ما شبيخون كرده است و فيروز شاه را شبرنگ عيار خبر كرده بود ، شاه‌زاده در كمين نشست و لشكر مصريان را بشكست و بيشتر بقتل آمده‌اند و خطير زخمى عظيم از فيروز شاه خورده است و من دعوى كرده بودم تا شما را از بند خلاص نكنم باز نگردم . اكنون خداوند توفيق داد ، بمعاونت اين ملكه خلاص شديد . اكنون نوعى مىبايد كرد كه زودترى ازين موضع خود را بيرون افگنيم . شفاء الملك گفت كه شما هيچ انديشه مكنيد كه خداوند اين سراى منم . فرخ‌زاد گفت : اى ملكه ، ما را هر يكى يك دست سلاح مىبايد تا در پوشيم و اگر كارى پيش آيد توانيم كوشيدن . شفاء الملك گفت كه با من بياييد تا شما را بسلاح خانهء شاه ببرم كه هم درين قصرست . گفتند روا باشد . شفاء الملك گفت كه در عقب من بياييد تا شما را آنجا ببرم و قدم بر بام نهاد . دايه در عقبش روانه شد و آن پنج مبارز و يك عيار بر بام سراى آمدند و بام به بام مىجستند تا بر بام سلاح خانه رسيدند . گفت : اين سلاح خانهء شاه نعام است ، از هرچيز كه خواهيد اينجا هست ، فرود رويد ، اما شما را چراغى بايد كه توانيد سلاح برداشتن . به‌روز گفت من تدبير اين كار بكنم ؛ دست در زيرين جامه « 1 » كرد و كمند عيارى بگشود و سر كمند بر ميان بست و يك سر كمند بدست شيرين سوار طالقانى داد تا به‌روز را از روزن به زير گذاشت .\r\nچون به‌روز را پاى بر زمين آمد دست در انبانچهء حكمت كرد و سنگ و آهن بيرون آورد و بر هم زد و آتش بر كرد و چراغ برافروخت . ياران نيز دست در كمند زدند و به زير آمدند . شفاء الملك ماند و دايه . شفاء الملك گفت : اى دايه ، تو اينجا باش تا من نيز به زير روم تا وقت باز گشتن تو ما را بر كشى . دايه گفت اى دختر ، تو تمام ديوانه\r\n\r\n\r\n","description":"","footnote":"\r\n( 1 ) - در اصل : زير اين جامه\r\n","page_name":" 494 ","page_number":510},
  {"content":"\r\n\r\nشده‌اى ! با دشمنان شاه يكى شده‌اى و ايشانرا از بند بگشودى ، اكنون نيز دزدى ميكنى ، من با تو درين كار هم داستان نيستم . دختر چون ديد كه دايه رازش آشكار خواهد كرد ، بدويد و دايه را از زمين در ربود و بر زمين زد و حلقش را بگرفت و چندان بداشت كه هلاك شد و آنگاه بر وزن درآمد و به زير نگاه كرد ، ديد كه اين مبارزان جمله غرق سلاح گشته‌اند . به‌روز عيار گفت : اى ملكه ، زود باش و ياران ما را بر كش .\r\nشفاء الملك : گفت اول تو به بالا بيا . به‌روز دست در كمند زد و بر بالا آمد . نگاه كرد يكى را ديد افتاده ، پرسيد كه اين كيست ؟ گفت : دايه است ، ميخواست كه راز ما را آشكارا كند ، من نيز او را خاموش كردم . پس آنچه رفته بود حكايت كرد . به‌روز بر وى آفرين كرد . آنگاه بهر دو سر كمند فرخ‌زاد گرفتند و بر بالا كشيدند . پس جملهء مبارزان بالا برآمدند ، همه غرق سلاح گرديده . فرخ‌زاد گفت : اى ملكه اكنون ما را هر يكى مركبى نيكو مىبايد كه سوار شويم .\r\nراوى اين داستان گويد كه چون فرخ‌زاد گفت كه ما را اسب مىبايد ، شفاء الملك بخندند و گفت : اين نيز سهلست ! طويله خانهء پدرم درين قصرست ، من شما را آنجا ببرم ، هر يكى مركبى آنچنانك خاطر شما خواهد ، بر نشينيد . فرخ‌زاد آفرين كرد و از كرم شفاء الملك متعجب بماند . از آنجا روانه شدند تا به اخته خانه رسيدند ، مجموع اسبان زين كرده بودند . شفاء الملك با آن پنج مبارز در رسيدند و بكمند فرو رفتند و در ميان آن طويله اسبان گزين اختيار كردند و برنشستند . به‌روز عيار گفت : اى دلارام ، راه اين موضع از كجاست ؟ شفاء الملك راه باوى نمود . به‌روز درآمد ، پنج كس خفته ديد ، خنجر بكشيد و همه را سر ببريد و در را بگشود و آن شش سوار بيرون آمدند ، پنج مرد و يك زن بيرون آمدند ، و از آن موضع روانه شدند ، به‌روز در پيش بود .\r\nدر طايف غوغا بود و مردمان بيشتر بر سر پا بودند ، كه شاه سرور يمنى نزديك بود و در ميان شهر سواران در گردش بودند و چراغ و مشعله بر كرده بودند\r\n\r\n","description":"","footnote":"","page_name":" 495 ","page_number":511},
  {"content":"\r\n\r\nو پاس ميداشتند ، كه فرخ‌زاد و خورشيد شاه و شيرين سوار و جهانشاه و ايرانشاه و شفاء الملك و به‌روز عيار رسيدند و روى بر در دروازه كردند كه باشد خود را از اندرون شهر برون اندازند ، اما نمىتوانستند كه مبادا كسى ايشانرا دوچار خورد .\r\nآن جوانمردان درين نيت بودند كه خود را از شهر بيرون اندازند . چون بر سر چارسو رسيدند ، از برابر فهر دلاور و جهر در رسيدند ، در مقابل فرخ‌زاد و خورشيد شاه .\r\nفهر نعره بر خورشيد شاه زد كه هى ! تو كيستى و نامت چيست ؟ راست بگوى ! فرخ‌زاد گفت من خود را نيك مىشناسم ، تو بگو كه كيستى و نامت چيست ؟ فهر در غضب رفت و گفت : اى نادان ! مرا نمىشناسى ؟ منم فهر دلاور ! فرخ‌زاد گفت : منم فرخ‌زاد بن پيل زور كه در بند شاه سرور افتاده بودم ، حق تعالى مرا خلاص داد . گفت : اى ايرانى بو الفضول ! ترا از بند كه خلاص گردانيد ؟ فرخ‌زاد گفت : عنايت يزدانى دستگير ما شد . فهر در غضب رفت و بر فرخ‌زاد حمله كرد . جهر كه برادر فهر بود ، چون آن حالت مشاهده كرد ، او نيز از طرف ديگر بر فرخ‌زاد حمله آورد .\r\nخورشيد شاه چون چنان ديد مركب پيش جهانيد و سر راه جهر را بگرفت و گفت : مردى و مردى گفته‌اند ! مردمان فهر و جهر چون چنان ديدند حمله كردند و آن چهار مبارز را در ميان گرفتند و حمله بردند . فهر در مقابل فرخ‌زاد و جهر در مقابل خورشيد شاه . ساعتى باهم بكوشيدند تا عاقبت فرخ‌زاد مركب درو جهانيد و دست فراز كرد و بند كمرگاه فهر را بگرفت . فهر نيز بند كمرگاه فرخ‌زاد را بگرفت و باهم زور مىكردند . خورشيد شاه نيز بند كمر جهر بگرفت و بر هم قوت مىكردند ، تا عاقبت فرخ‌زاد زور كرد و فهر را از صدر زين در ربود و يك نعرهء سهمناك بزد چنانك جملهء آن شهر از آن نعره خبردار شدند . خورشيد شاه چون آن بديد غيرت كرد و زور بر سر چنگ آورد و نعره‌يى بزد و قد و بالاى جهر را از پشت مركب در ربود و بر سر دست بگرفت .\r\n\r\n","description":"","footnote":"","page_name":" 496 ","page_number":512},
  {"content":"\r\n\r\nاما مؤلف اخبار چنين روايت مىكند كه فرخ زاد چون فهر را در ربود و بر سر دست گرفت و بر هوا برد ، خواست كه بر زمين زند . فهر امان خواست ، گفت :\r\nاى خداوند ! بندهء تو باشم و كمر خدمت تو بر ميان جان بندم و از زمرهء خدمتكاران تو باشم . فرخ‌زاد چون آن زارى بشنيد او را باز بر صدر زين بنشاند ، خورشيد شاه چون معاملهء فهر و فرخ [ زاد 
  ] را بديد او نيز جهر را بر سر زين بنهاد . پس آن هر دو برادران پياده شدند و در پيش فرخ‌زاد و خورشيد شاه خدمت كردند .\r\nايشان درين بودند كه برادر كوچك‌تر مهر نام با جمعى سواران در رسيدند و خلق شهر جمله جمع شده بودند و آن حالت را مىديدند . مهر چون احوال برادرانرا مشاهده كرد ، او نيز پياده شد و خدمت كرد . فرخ‌زاد گفت : اگر ميخواهيد كه از تيغم امان يابيد در شهر بر روى سرور يمنى ببنديد و بنام ملك داراب شهر را بانگ زنيد و از شاه نعام « 1 » و سرور يمنى بر گرديد تا ما نيز بعهدهء خود بگيريم كه از ملك داراب و سپاه ايران هيچ زحمتى و ملالتى به اين شهر و بشما نرسد . فهر و جهر و مهر هر سه خدمت كردند كه ما خود بدين معامله بغايت راضى و شاكريم ، از آن جهت كه شاه سرور يمنى با سيصد هزار سوار حريف ملك داراب نبود ، و از پيش او گريزان بمصر ميرود و مردمان ما خود در خوف بودند كه مبادا از لشكر ايران بديشان آسيبى رسد .\r\nچون سخن فرخ‌زاد را استماع كردند بغايت شادمان شدند و گفتند اى خداوند ، ما خود اين معنى را از خدا بزارى ميخواستيم . در حال در شهر طايف منادى كردند كه شهر از آن ملك دارابست و مردم شهر ازين معنى واقف شدند . مردم همه شاد گشتند .\r\nاما آن كسانى كه تعلق به شاه نعام « 1 » داشتند ايشانرا در آن شب بگرفتند . فرخ‌زاد و خورشيد شاه و شيرين سوار و ايرانشاه و جهانشاه بر در دروازه رفتند . فهر و جهر و مهر حكم كردند تا لشكر طايف غرق سلاح شدند و كوس حربى فرو كوفتند و ناى رزمى در دميدند و آن شب تا روز به كار سازى مشغول بودند و آن سه برادر با جملهء\r\n\r\n\r\n","description":"","footnote":"\r\n( 1 ) - در اصل : شاه نعمان\r\n","page_name":" 497 ","page_number":513},
  {"content":"\r\n\r\nبزرگان شهر طايف سوگند خوردند و عهد كردند كه از فرخ‌زاد و لشكر ايران برنگردند و فرخ‌زاد نيز سوگند خورد نگذارم كه از سپاه ايران هيچ مضرت بشما و بدين شهر شما برسد .\r\nآن شب نيز بسر آمد . صبح دم بدميد و جهان ظلمانى نورانى شد . مردم طايف بر برج و بارو برآمدند و در روى بيابان نظاره مىكردند كه از ناگاه از جانب يمن گردى عظيم برآمد و روى زمين سياه و تاريك گرديد و از ميان آن گرد علمهاى الوان پيدا شد . شاه سرور يمنى بود كه با لشكر شكسته رسيدند و شاه طايف شاه نعام در پيش مىآمد و با خود در انديشه بود كه چه حالتست كه از شهر هيچ‌كس [ به 
  ] استقبال ما بيرون نمىآيند و ما به شهر نزديك شديم . درين انديشه بود كه برق آساى جاسوس درآمد و در پيش شاه نعام « 1 » خدمت كرد و گفت : اى خداوند ! بدآن و آگاه باش كه دخترت شفاء الملك در شهر با ايرانيان يكى شده است و آن پنج مبارز را از بند گشوده ، و از عياران لشكر ايران به‌روز عيار كه هلال عيار را گرفت در شهر پيدا شد و بر سر چهار سوى شهر فهر و جهر و مهر را بگرفتند و ايشان نيز با ايرانيان يكى شدند و عهد كردند ، اينك خلق شهر بر برج و باروى شهر برآمده‌اند و دروازه را بربسته‌اند . شاه نعام « 1 » چون اين سخن بشنيد بغايت پريشان و متفكر خاطر شد ، عنان مركب بكشيد تا شاه سرور در رسيد ، هرچه از برق‌آساى جاسوس شنيده بود در پيش شاه سرور عرضه كرد .\r\nمؤلف اخبار و گزارندهء اسرار روايت مىكند كه چون شاه سرور اين سخن بشنيد آه از جانش برآمد و بغايت ملول شد . ايشان در اين ملالت و تفكر و غوغا بودند كه از عقب ايشان جاسوس رسيد كه ملك داراب شهر تعز را گرفت و شاه سليم بيرون آمد و مملكت را بسپرد و كفن در گردن گرفت . ملك داراب او را عزيز و مكرم گردانيد ، همچنان مملكت يمن را و شهر تعز را با توابع و لواحق به دو مسلم داشت و هر مالى كه در شهر تعز بود جمله را بلشكر قسمت كرد و اينك در عقب\r\n\r\n\r\n","description":"","footnote":"\r\n( 1 ) - در اصل : نعمان\r\n","page_name":" 498 ","page_number":514},
  {"content":"\r\n\r\nبتاختن مىآيند . شاه سرور ازين خبر بغايت مكدر خاطر گرديد و گفت : بغايت مشكل حالتى دست داد ! از عقب لشكر ياغى و از پيش نيز ياغى شدند ! تدبير اين كار چگونه كنم ؟ ميخواستم كه چند روزى در طايف بنشينم و كار سازى راه مصر ازينجا كنم ، من هرگز ندانستم كه دوستان من و لشكريان من با من ياغى شوند و در شهر بر روى من ببندند . طيفور وزير گفت : اى خداوند ، ما را از ملك طايف مددى كه آن را اصلى باشد خود نيست ، و لشكر ايران از عقب ميرسند ، ما را به زودى رو بجانب مكه مىبايد كرد و به زودى از طايف مىبايد گدشت .\r\nشاه نعام « 1 » گفت : اى خداوند ! چون شما به طرف مكه متوجه مىشويد اين بنده را اجازت فرماييد كه با لشكر خود بر در دروازه روم كه دخترم با مال بسيار كه در چندين سال از آبا و اجداد مانده و خود نيز در مدت عمر جمع كرده‌ام ، جمله در شهرست و در طايف از ايرانيان زيادت از پنج مبارز نيستند ، باشد كه نوعى شود كه باز طايف را بدست توانم آوردن . شاه سرور گفت : روا باشد ، من نيز يك حمله با تو يارى كنم .\r\nشاه نعام « 1 » شاد شد . پس آن لشكر بيكبار عزم كنار خندق كردند و از گرد راه كه در رسيدند ، حمله كردند و جنگ در پيوستند . فرخ‌زاد بر سر برج بود ، چون چنان ديد نعره بر فهر دلاور زد كه اى دلاور ، حكم كن تا لشكر شهر حرب كنند كه سپاه ايران از عقب ميرسند . فهر حكم كرد تا از سر برج و بارو تير و سنگ فرو ريختند و جنگ پيوسته شد و گرد و غبار بر فلك ميرفت . شاه نعام « 1 » پيش برج و بارو آمد و گفت : اى فهر روا باشد كه حقوق نعمت چندين سالهء مرا فراموش كردى و از من بر گرديدى و با دشمنان من يكى شدى و مملكت مرا بدشمنان من دادى ؟ اكنون هرچه رفت ، رفت ؛ اكنون از كرده پشيمان شو و در شهر بر گشاى و ايرانيان را بسته به من بده تا از گناه شما در گذرم . هرچند كه ازين معنى بسيار بگفت جواب نشنيد . شاه نعام « 1 » دانست كه با ايشان حيل و مكر در نمىگيرد ، گفت چون در شهر\r\n\r\n\r\n","description":"","footnote":"\r\n( 1 ) - در اصل : نعمان\r\n","page_name":" 499 ","page_number":515},
  {"content":"\r\n\r\nنمىگشاييد ، بارى يك كار بكنيد « 1 » و شفاء الملك را به من دهيد تا داد دل خود را از او بستانم . هرچند كه ازين نوع سخن بگفت ، هيچ‌كس التفات نكرد و از بالا سنگ و تير و ناوك فرو ميريختند و كسى را ياراى آن نبود كه نزديك خندق رود .\r\nچون جنگ سخت شد و بسيارى از مبارزان هلاك شدند . . .\r\nاما راوى اين داستان روايت مىكند كه لشكر يمن و طايف غلبه بودند و شهر طايف را چون نگين انگشترين در ميان گرفتند و مرد لشكرى در طايف كم بود ، لشكر يمن زور كردند و بر كنار خندق آمدند ، وقت بود كه در خندق ريزند و شهر را بگيرند . فرخ‌زاد گفت كه لشكر شهر كم‌اند و دشمن غلبه ، شهر را بخواهند گرفتن و ما را در شهر در ميان خواهند گرفت . مصلحت آنست كه ما از شهر بيرون رويم . پس آن پنج مبارز به اتفاق غرق سلاح شدند تا بيرون روند . شفاء الملك گفت : من نيز با شما بيرون مىآيم . پس آن شب آن دختر به كار سازى مشغول شد و هرچه در بايست بود ، راست كرد . بعد از آن آن هشت مبارز و يك دختر بر در دروازه راندند و فرمودند تا در دروازه بگشادند و پول بينداختند و آن هشت مبارز با يك دختر مركب بيرون جهانيدند و دست بقبضهء تيغ كردند و در ميان آن قوم درآمدند ، چون گرگ گرسنه كه در گلهء گوسفند افتد ، در افتادند و بيك لحظه آن لشكر را از در شهر دور كردند و بسيارى از سواران يمن بر زمين زدند .\r\nبه‌روز عيار نيز بيرون آمده بود ، با خود گفت كه مرا مىبايد رفت كه لشكر ايران نزديك رسيده باشند . پيشتر روم ، باشد كه به جهت اين مبارزان مددى بيارم .\r\nاين بگفت و بانگ بر قدم زد . تا چشم بر هم زدن به‌روز در بيابان ناپيدا شد ، رو بجانب تعز كرد ، قريب نيم‌روزى بود كه به سپاه ايران رسيد ، ديد كه بارگاه ملك داراب زده بودند . به‌روز در حال بر در بارگاه ملك داراب رفت و اجازت خواست و درآمد و در برابر ملك داراب خدمت كرد . شاه فيروز شاه با پيل زور هر دو حاضر بودند .\r\n\r\n\r\n","description":"","footnote":"\r\n( 1 ) - در اصل : بكن\r\n","page_name":" 500 ","page_number":516},
  {"content":"\r\n\r\nفيروز شاه به‌روز را گفت : اى پيك پى خجسته ، چه دارى پيام دوست ؟ درين مدت كجا بودى و اخبار روزگار چه دارى ؟ به‌روز خدمت كرد و گفت : اى خداوند ! در طايف بودم به جهت گشادن مبارزان ، كه باشد ايشانرا خلاص توانم كردن ، از تقدير ربانى دختر شاه نعام « 1 » شفاء الملك نام بر خورشيد شاه نگران شد و با من معاونت كرد تا يارانرا از بند بگشوديم و در شب در شهر خروج كرديم . فهر و جهر و مهر بدست فرخ‌زاد و خورشيد شاه گرفتار شدند و امان خواستند ، ايشانرا امان دادند ، ايشان عهد كردند و از يمنيان و پادشاه خود برگشتند ؛ و روز ديگرش شاه سرور با لشكر رسيدند و طايف را چون نگين در ميان گرفتند و فرخ‌زاد با ياران ديگر و شفاء الملك و فهر و جهر و مهر از شهر بيرون آمدند و لشكر يمن را از شهر دور كردند و من آمدم تا شما را معلوم كنم تا ايشانرا مددى كنيد كه مبادا خطايى واقع شود . شاه فيروز شاه چون اين سخن بشنيد از جاى برجست و گفت : كيست كه با من موافقت كند تا آن لشكر را از در طايف دور سازيم ؟\r\nراوى داستان گويد اول كسى كه برخاست سيامك سيه قبا بود ، ديگر رستم اردستانى بود ، قهار و قهرمه ، طهمار « 2 » و طهمور و جمشيد شاه و بهمن زرين‌قبا و بهمن زرين‌كلاه و مرد افگن ايرانى و اردشير ايرانى . اين مبارزان كه هر يكى پهلوانى بودند كار ديده و نبرد آزموده ، غرق سلاح شدند . از سپاه ايران بيست و چهار هزار سواران پهلوان كار ديده دو اسپه بر نشستند و رو بطايف نهادند تا كى رسند .\r\nاما مؤلف اخبار و گزارندهء « 3 » اسرار چنين روايت مىكند كه چون آن مبارزان آن قوم را از پيش آن خندق دور كردند و چندين صف را بر هم دريدند ، شاه سرور را معلوم شد كه آن هشت سوار قريب دويست هزار سوار را از هم دريدند ؛ در غضب رفت و گفت : اى نامردان ، از هشت سوار چنين منهزم ميشويد ؟ دهيد ! ايشانرا در ميان گيريد و جمله را هلاك گردانيد . آن سپاه گرد ايشان درآمدند و ايشانرا در ميان\r\n\r\n\r\n","description":"","footnote":"\r\n( 1 ) - در اصل : نعمان\r\n( 2 ) - شايد طهماس ( يعنى طهماسب ) باشد\r\n( 3 ) - در اصل : گذارنده\r\n","page_name":" 501 ","page_number":517},
  {"content":"\r\n\r\nگرفتند . فرخ‌زاد چون شير نر بهرطرف كه حمله كردى مرد بر مرد افگندى و يمنيان چون گلهء گوسفندان از پيش او مىرميدند و شفاء الملك چون شير ماده در آن قوم افتاده بود و حربى عظيم مىكرد ، تا عاقبت آن لشكر آن مبارزانرا در ميان گرفتند و بضرب تير باران ايشانرا فرو گرفتند . هر يكى را از آن مبارزان ده زخم تير بر اعضاء آمده بود و از هر طرف خون روان شده بود . و ليكن بحميت مردى ميكوشيدند . چون كار بغايت رسيد فرخ‌زاد گفت : اى ياران ، ما از ميان اين قوم بيرون نمىتوانيم رفت ، بارى نوعى كنيد كه باز خود را در شهر اندازيم كه زخمهاى عظيم داريم . عنان مركبان بگردانيد تا بر لب خندق آيند ، چند هزار كس را ديدند كه بر لب خندق با شهريان جنگ ميكردند . فرخ‌زاد گفت : اى دريغ ، كه ما را اين قوم هلاك خواهند كرد ، كاشكى از شهر بيرون نيامده مىبوديم .\r\nاما راوى داستان گويد كه از آن طرف شاه سرور گفت كه شما هنوز اين مبارزان ايرانى را هلاك نكرده‌ايد ؟ ايشان گفتند اى خداوند ، ايشانرا هركسى بسيار زخم بر وجود رسيده است ، اما هنوز حرب مىكنند و هيچ‌كس گرد ايشان نمىيارد گرديد . طيفور گفت : كمند اندازان را بفرستيد تا ايشانرا بخم كمند از پا درآرند .\r\nدويست سوار كمند انداز خياره را حكم شد تا گرد آن مبارزان درآيند و ايشانرا بخم كمند بگيرند .\r\nشب نزديك بود كه از قفاى لشكر يمن گردى عظيم برآمد و جهان تاريك گرديد . سپاه يمن از عقب نگاه كردند گرد و غبار ديدند پيچان و غلطان مىآمد و از ميان گرد آواز كوس و دهل و كرناى و سفيد مهره مىآمد . مردم شهر از برج و باره آن بديدند كه از راه تعز لشكر رسيد ، بيكبارگى از شادى نعره برآوردند و گفتند اى نامردان ، پاى داريد كه اينك لشكر ملك داراب رسيد ! آواز نعره به گوش فرخ‌زاد رسيد ، از عقب نگاه كرد ، مردم شهر از برج و بارو شادى ميكردند ، گفت : اى ياران ، همانا كه از راه تعز لشكر رسيد كه اين قوم شادى مىكنند ، مگر كه لشكر ايران\r\n\r\n","description":"","footnote":"","page_name":" 502 ","page_number":518},
  {"content":"\r\n\r\nرسيد . مردانه باشيد و يك لحظهء ديگر بكوشيد كه ما را مدد رسيد . آن هشت مبارز چون شيران نر در آن قوم افتادند . از آن دويست سوار سى سوار ، را بر زمين زدند كه لشكر پيدا شد . شاه سرور گفت : اكنون اختيار از دست رفت ، جاى ايستادن نيست كه لشكر ايران چون مور و ملخ رسيدند ! عنان مركب رها كرد و راه مكه در پيش گرفت و علم شاهى روانه شد . لشكر چون ديدند كه شاه سرور رفت ، ديگر هيچ‌كس بر يكديگر نايستادند « 1 » و جمله برفتند و پشت بر طايف كردند .\r\nفرخ‌زاد ديد كه ده هزار سوار در گرد او بودند ، جمله برفتند ، فرخ‌زاد را تحقيق شد كه سپاه ايران رسيده‌اند كه اين لشكر جملگى پراگنده شدند . ايشان درين بودند كه فيروز شاه و جمشيد شاه با ده مبارز و بيست و چهار هزار سوار در رسيدند . از سپاه يمن هيچ‌كس نمانده بود ، مابقى كه مانده بودند جمله را در زير تيغ گرفتند . مهر از اندرون شهر سوار شد و بيرون آمد و از عقب لشكر يمن برفتند و بسيارى غارت و غنيمت بگرفتند و بسيارى را هلاك گردانيدند و بسيارى را اسير كردند . چون ازين فتح فارغ شدند باز گشتند . فيروز شاه در رسيد ، فرخ‌زاد با ديگر ياران پياده شدند و ايشانرا ، يكان يكان را ، در كنار گرفت و از زحمات بند و زندان بپرسيد . پس بفرمود تا خيمه و بارگاه بزدند و بر در شهر طايف فرود آمدند . فهر و جهر و مهر در شهر رفتند و اسباب تمام مهيا كردند و از برّهاى بريان و از نعمتهاى الوان و انواع مأكولات و مشروبات بياوردند ، و پيش كشى آوردند و پيش كش كردند و پاىبوس شاه‌زاده فيروز شاه را دريافتند . پس فرخ‌زاد گفت : اى خداوند ، جوانان و اهل شهر طايف در حق ما تقصيرى نكردند و ما نيز به عهده گرفته‌ايم كه از لشكر ما به هيچ نوعى بديشان ملالتى نرسد . پس فيروز شاه حكم فرمود كه هركس كه در شهر رود مىبايد كه قطعا و اصلا به هيچ آفريده مضرتى نرساند « 2 » و معاملات بزر كند « 3 » مردم شهر ازين حكم\r\n\r\n\r\n","description":"","footnote":"\r\n( 1 ) - در اصل : نه ايستادند .\r\n( 2 ) - در اصل : نرسانند .\r\n( 3 ) - در اصل : كنند\r\n","page_name":" 503 ","page_number":519},
  {"content":"\r\n\r\nشادمانيها كردند و بر فيروز شاه دعا و ثنا گفتند . و آن شب بر در شهر طايف بسر بردند . چون شب تيره بصبح روشن راى مبدل گرديد و عالم روشن و منور شد از اول بامداد ، از جانب شهر تعز ، از روى بيابان گرد برآمد پيچان و غلطان ، و از ميانهء آن گرد آواز كوس و ناى حربى مىآمد . فيروز شاه گفت لشكر ملك دارابست كه رسيدند .\r\nپس در حال فيروز شاه با خورشيد شاه و جمشيد شاه و مبارزان ايران باستقبال ملك داراب روانه شدند و به‌روز پيشتر از همه برفت تا نزديك چتر شاه رسيد ، روى زمين ببوسيد . ملك داراب از حال فيروز شاه و فرخ‌زاد پرسيد . به‌روز عيار گفت : بدولت شهريار ايران چون لشكر ما برسيد ايشان ديگر نتوانستند مقام كردن ، رو بجانب مكه و مدينه كردند . پهلوان پيل زور از حال فرخ‌زاد پرسيد . به‌روز گفت :\r\nبا خورشيد شاه زخمى چند بر اعضاء دارند با ديگر مبارزان ، اما جان ايشان برقرارست اينك با شاه‌زاده فيروز شاه ميرسند .\r\nمؤلف اخبار و گزارندهء « 1 » اسرار چنين روايت مىكند كه به‌روز عيار درين سخن بود كه لشكر فيروز شاه از برابر پيدا شدند . ملك داراب شادمانى كرد و شكر ايزد بيچون بتقديم رسانيد . چون نزديك رسيدند فرخ‌زاد و خورشيد شاه و جمشيد شاه و شيرين سوار طالقانى با ديگر مبارزان كه بيك جا در بند بودند پيش ملك داراب آمدند و خدمت كردند . ملك داراب جمله را بنواخت و تربيت فرمود . شيرين سوار پيشتر از ايشان در بند يمنيان افتاده بود ، او را جداگانه تربيت فرمود و نوازش كرد .\r\nبعد از آن بفرمود تا خيمه و بارگاه بزدند و در موضع خوش و خرم فرود آمدند و تخت ملك داراب بزدند و كرسيهاى زرين و سيمين جهت مبارزان ايران بنهادند و امراى دولت و اعيان حضرت هر يكى بر جاى خود قرار گرفتند و فراشان طشت و آفتابهء زرين درآوردند تا گردان و پهلوانان دست و دهان از گرد ميدان بشستند . فرخ‌زاد بيرون رفت و آن سه برادر پهلوان مبارز را ، فهر و جهر و مهر را ، درآورد و ايشان درآمدند\r\n\r\n\r\n","description":"","footnote":"\r\n( 1 ) - در اصل : گذارنده .\r\n","page_name":" 504 ","page_number":520},
  {"content":"\r\n\r\nو خدمت كردند و پاى تخت ملك داراب را ببوسيدند و شرايط ادب و خدمت بجاى آوردند . فرخ‌زاد بر پاى خاست « 1 » و هرچه از كرم و مروت از اهل طايف ديده بود بود تقرير كرد و شمه‌يى از حال شفاء الملك دختر شاه نعام « 2 » و محبت او با خورشيد شاه باز گفت . ملك داراب آن سه برادر را بنواخت و ايشانرا خلعت و نعمت داد و مركبان نيكو انعام فرمود و مملكت طايف را بشفاء الملك ارزانى داشت و مردم لشكرى در طايف رفتند و معامله ميكردند و هيچ‌كس را با كسى زور و زيادتى نبود ، همه چيزها را بزر مىخريدند و شهريان بر جان ملك داراب دعا و ثنا مىگفتند .\r\nاما از آن جانب مؤلف اخبار روايت مىكند كه چون شاه سرور رو بمملكت مكهء معظم كرد ، در مكه پادشاهى بود از نسل اسمعيل پيغنبر « 3 » عليه السلام ، او را شاه قيدار گفتندى ، به پنج پشت به اسمعيل پيغنبر « 4 » ميرسيد ، و پادشاه عادل و پرخير بود ؛ چون از رسيدن شاه سرور واقف شد به استقبال بيرون آمد ، چون بنزديك شاه سرور رسيد يكديگر را در كنار گرفتند . شاه سرور از ملك داراب بسيار گله كرد و آنچه رفته بود باز گفت . حكايت كنان ميرفتند تا بدر مكه رسيدند ، فرود آمدند .\r\nشاه قيدار در مكه رفت و به جهت نزل و علوفهء شاه سرور انواع نعمتها مهيا گردانيدند و در آن يكشب بسيار خدمتى بجاى آوردند . شاه سرور با طيفور وزير گفت كه مكه جاى تنگ است و درو مقام لشكر نيست ، ما را زودتر عزم مدينه بايد كرد ؛ جاى ايستادن چند روزى در مدينه خواهد بود كه آنجا آسايش كنيم و از آنجا عزيمت مصر سازيم . پس روز ديگر آهنگ مدينه كردند و شاه قيدار را وداع كردند و رو بمدينه نهادند . در مدينه پادشاهى بود شاه حارث نام ، چون از رسيدن شاه سرور واقف شد استقبال كرد و پيش كشها بيرون آورد و بعزت تمام شاه سرور را در مدينه درآوردند و چند روز كه آنجا بود شرايط خدمت و تعظيم بجاى آورد و از آنجا رو بجانب مصر نهادند و راه برّ طويل در پيش گرفتند ، و از مكه تا مصر چهل منزل\r\n\r\n\r\n","description":"","footnote":"\r\n( 1 ) - در اصل : خواست\r\n( 2 ) - در اصل : نعمان\r\n3 و 4 - بجاى : پيغمبر .\r\n","page_name":" 505 ","page_number":521},
  {"content":"\r\n\r\nبود . چون ايشان در برّ نشستند شاه قيدار خبردار شد ، در حال قاصدى را با مكتوبى بجانب ملك داراب روانه گردانيد و آنچه رفته بود در نامه بنوشت و عالم اتحاد خود را در نامه ذكر كرد .\r\nچون قاصد بطايف رسيد او را ببارگاه ملك داراب بردند . چون درآمد ايوانى ديد تا كيوان برافراشته ، و تختى ديد آراسته بديباى رنگين ، و بساط ابريشمين گسترانيده ؛ و جوانى چون قرص آفتاب ، هنوز موى رويش تمام ندميده ، با قدى چون سرو روان برابر تخت ملك داراب نشسته ؛ و ملك داراب بعظمت هرچه تمام‌تر بر بالاى تخت زرين قرار گرفته ، و امراى دولت و مبارزان ايران بر سر كرسيهاى زرين نشسته . به‌روز عيار دست آن قاصد را گرفته درآمد و بفرمود تا خدمت كرد .\r\nملك داراب پرسيد كه اين قاصد از كدام جانب ميرسد ؟ به‌روز گفت كه از جانب مكهء معظم ميرسد ، و از پيش شاه قيدار مىآيد . ملك داراب گفت كه اى آزاده مرد ، از لشكر يمن چه خبر دارى ؟ قاصد خدمت كرد و نامه را ببوسيد و بر گوشهء تخت ملك داراب بنهاد . نامه را بدست طيطوس حكيم دادند تا بخواند . نوشته بود كه :\r\nاول نامه بنام خداوندى كه عالم را از كتم عدم بصحراى وجود آورد و آسمان و زمين بگسترانيد ، تعالى شأنه . دوم نامه درود نامعدود بر خاندان انبياء ، و سيوم نامه از بر من كه شاه قيدارم به حضرت شاه جهان و فرمان ده زمين و زمان ، پادشاه ايران ، ملك داراب بن ملك بهمن بن اسفنديار بن گشتاسب بن لهراسب خلد اللّه ملكه و ثبت دولته ، تا دير سال بكام رانى و دولت بر تخت سعادت مؤيد و مخلد باد ! بعد ما اعلام راى آن حضرت مىشود كه شاه سرور يمنى اينجا رسيد و يك شب بيش مقام نكرد و ازينجا عزم مدينه كرد و آن جا نيز سه شب مقام كردند و از آنجا در برّ طويل نشستند و عازم ملك مصر شدند تا پادشاه را معلوم باشد . چون اين محبّ مخلص از زمرهء هواداران آن حضرت بود واجب شد بعز عرض رسانيدن ، و السلام .\r\n\r\n","description":"","footnote":"","page_name":" 506 ","page_number":522},
  {"content":"\r\n\r\nچون ملك داراب از مضمون مكتوب واقف گرديد در حال فرمود تا قاصد را تشريف دهند و گفت : اى حكيم ، تو نيز در جواب مكتوب بنويس و يگانگى و اتحاد و دلخوشيهاى بسيار ، و عذربخواه و بگو در نامه كه من به مكه نخواهم آمدن تا از لشكر ملالتى بدان مملكت نرسد . هم ازينجا عزم مدينه خواهم كرد و از راه بالا بمدينه ميروم . راوى داستان گويد كه به جهت شاه قيدار خلعت و تشريف مرتب فرمود و ارمغانى چند بفرستاد و قاصد را روانه گردانيد .\r\nپس بفرمود تا لشكر كار راستى كنند و راه مدينه در پيش گيرند . پس طيطوس حكيم خدمت كرد و گفت : شاها ، چون سرور يمنى بمصر رفت ، به جهت آنكه دختر خود را بصالح بن وليد دهد ، و به قوت لشكر مصر با ما حرب كند ، ما را نوعى مىبايد كرد كه به زودى در عقب او برويم و ايشانرا زود دريابيم كه ايشانرا مجال عروسى كردن نشود و اگر ايشان دختر بدهند و مجال اين معنى ايشانرا پيدا شود ، همگى زحمات ما هبا شود و شاه‌زاده فيروز شاه در حسرت آن دختر هلاك شود .\r\nملك داراب گفت : راست ميگويى ! حكم فرمود تا در لشكر منادى كنند كه فردا عزم مصر كنند . پس لشكريان به كار سازى مشغول گشتند و ملك طايف را به مهر ارزانى داشتند و ده هزار مرد به او ارزانى داشتند و او را بر آن ده هزار مرد امير كردند و فهر و جهر را گفتند كه اى شيرمردان ، شما را با ما مىبايد آمدن تا ملك داراب را و فيروز شاه را ببينيد ؛ اين بگفتند و ايشانرا با خود ببردند .\r\nديگر روز كه آفتاب عالم افروز طلوع كرد كوس رحيل بكوفتند و راه مملكت مدينه در پيش گرفتند . بعد از چند روز بمدينه رسيدند . خبر در مدينه افتاد كه ملك داراب با لشكر بىشمار رسيد . شاه حارث چون از رسيدن ملك داراب خبردار گرديد گفت چگونه كنم ؟ اگر استقبال ميكنم مبادا كه ملك داراب بر من غضب كند كه چرا شاه سرور را به خود راه دادى ؟ و اگر در مدينه مىبندم حريف لشكر ايران نيستم ! درين باب بسيار انديشه كرد ، عاقبت دل بر آن نهاد كه ملك\r\n\r\n","description":"","footnote":"","page_name":" 507 ","page_number":523},
  {"content":"\r\n\r\nداراب پادشاه عادلست ، او را استقبال كنم بهتر باشد و او خود داند كه در آن گناه مرا اختيارى نبود . پس كار سازى تمام بكرد و با نعمت بسيار باستقبال بيرون آمد . چون نزديكى لشكر رسيد ملك داراب را از آمدن شاه حارث خبردار كردند ، ملك داراب فيروز شاه را با امراى ايران و طيطوس حكيم به استقبال فرستاد تا شاه حارث را به نزديك ملك داراب درآوردند . ملك داراب برخاست و او را در كنار بگرفت و نوازش فرمود و به هيچ نوع سخن شاه سرور را بر روى او نياورد .\r\nمؤلف اخبار و گزارندهء داستان رواية مىكند كه آنچه شاه حارث آورده بود ، به حضرت درآوردند و بعز عرض رسانيدند . ملك داراب صد برابر آن بشاه حارث انعام فرمود . شاه حارث را از كرم و مردم دارى ملك داراب عجب آمد . پس برخاست و خدمت كرد و گفت : اى خداوند ، قدم مبارك رنجه گردان و در ملك مدينه درآى و درويشى چند را بزرگ گردان تا آنچه شرايط خدمت باشد بجاى آوريم . ملك داراب قبول نكرد و گفت : مبادا كه از آمدن من رعيت ضعيف را ملالتى برسد كه ما را زودترى راه مصر در پيش مىبايد گرفت تا باشد كه مقصود شاه‌زاده فيروز شاه برآيد ، اما ما را كارى ديگر در پيش است كه آن مىبايد كرد . طيطوس حكيم گفت :\r\nآن كدام است ؟ بفرماييد تا معلوم باشد . ملك داراب گفت كه ملك مصر بملك يمن نمىماند و وليد بن خالد نيز بسرور يمنى نمىماند . مانند ولايت يمن صد شهر در زير حكم وليد بن خالد باشد ، جملگى شام و شامات تا حد روم و اسكندريه و ديار سعيد تا كنار مغرب جمله از آن وليد بن خالدست . گمان من آنست كه ما با اين مقدار لشكر حريف آن ديار نتوانيم بود ، اكنون ما را هم ازينجا بمملكت ايران قاصدان روانه مىبايد كرد و لشكر طلبيدن تا ما را مدد شوند كه اگر شكستى بر سپاه ما در مصر آيد يكى زنده بيرون نتوانيم آمدن ، البته از ايران لشكر مىبايد كه بيايد و آن پهلوان‌زادگان ايران بهزاد و پيلتن پهلوان بيايند . پس مصلحت آنست كه بجانب ايران فرستيم و لشكر عظيم طلب داريم . طيطوس حكيم گفت : راى شاه\r\n\r\n","description":"","footnote":"","page_name":" 508 ","page_number":524},
  {"content":"\r\n\r\nاوليترست و مصلحت در آنست كه جملهء ايران از آن شاهند و لشكر بىحد در ايران هست ، چون حكم جهان مطاع نافد شود جملگى به حضرت متوجه گردند و از سر استقلال تمام كار خود را پيش بريم .\r\nپس ملك داراب گفت : دو نامه بنويس يكى بجانب مظفر شاه هيرمندى تا از ولايت خود لشكر جمع سازد و از راه ديار بكر به زودى عازم مصر گردد و يك نامهء ديگر بسوى شاه كرمانشاه تا از اصطرخ فارس لشكر جمع سازد و عزم ما كند . طيطوس حكيم بموجب فرمان شاه در حال دو نامه بنوشت يكى بر مظفر شاه هيرمندى و يكى ديگر بسوى كرمانشاه و در پيش ملك داراب بنهاد تا هر دو را مهر بر نهاد . شبرنگ عيار و سياوش را طلب كردند و ايشانرا خلعت و نعمت فرمود و نوازش كرد و شبرنگ را بسوى كرمانشاه بملك فارس روانه كرد و سياوش را به هيرمند و آذربايجان پيش شاه مظفر شاه فرستاد . آن هر دو عيار زمين خدمت ببوسيدند و از بارگاه ملك داراب بيرون آمدند و كار راستى راه تمام بكردند و قدم در برّ عرب نهادند و شب و روز راه مىكردند تا از برّ بيرون آمدند و بر كوفه گذار كردند و بر كنار دجله رسيدند و از آنجا از يكديگر جدا شدند . يكى بجانب خوزستان بفارس رفت ؛ و يكى بسوى ليلان ( ؟ روانه گرديد تا قصهء هريك بكجا رسد .\r\nاما مؤلف اخبار و مقرر اين داستان چنين روايت مىكند كه چون سياوش نقاش قدم در ملك آذربيجان بنهاد ، تا شهر هيرمند رسيد ، بپاىتخت‌گاه مظفر شاه و بر در بارگاه شاه درآمد . حاجبان پرسيدند كه چه كسى و از كجا مىآيى و چه مهم و كار دارى ؟ گفت : مردى قاصدم و از ملك مكه مىآيم و مكتوب و حكم ملك داراب دارم ، بپاىتخت شاه مظفر شاه آورده‌ام . در حال حاجبان اندرون رفتند و شاه را خبر كردند كه قاصدى از پيش ملك داراب آمده است و بر در بارگاه ايستاده است و بار ميطلبد ، راى عالى خداوند چيست ؟ فرمود كه درآريد . سياوش را درآوردند .\r\n\r\n","description":"","footnote":"","page_name":" 509 ","page_number":525},
  {"content":"\r\n\r\nچون سياوش در بارگاه درآمد ، ايوانى ديد بغايت عالى به انواع ديباها آراسته ، و تختى از عاج و آبنوس نهاده ؛ و جوانى همچون ماه بر سر آن تخت قرار گرفته ، هنوز موى رويش ندميده ، و تاجى هفت كنگره بر تارك سر نهاده ، و لباچهء شاهى در بر افگنده ، و كمر مرصع بر ميان بسته ؛ و ده عدد كرسى زرنگار نهاده ، و ده جوان پهلوان مبارز بر سر كرسيها قرار گرفته ؛ و بر بالاى دست ايشان جوانى چون خورشيد تابان با كلاه كيخسروى بر تارك سر كج نهاده ، و دو حلقهء زرين در گوش كرده ، تو گويى كه مگر رستم دستان و يا سام نريمانست ، بر سر صندلى پهلوانى قرار گرفته ؛ نه پهلوان ديگر زيردست او بر صندليهاى زرين نشسته كه هر يكى با سايهء خود در عربده بودند . حجاب و نواب بسيار در برابر دست ادب بر سينه نهاده و منتظر فرمان ايستاده ، و غلامان زرين كمر ، دست در كمر يكديگر زده ، پر قبا در پر قبا بافته ، اسباب پادشاهى را بغايت مهيا و مرتب داشته . سياوش چون آن اسباب و سياست و هيبت بديد زمين خدمت ببوسيد و مدح و ثناى شاه مظفر شاه بواجب به اقامت رسانيد . شاه مظفر شاه به نشستن اشارت فرمود . سياوش بموجب حكم شاهى بر جاى خود قرار گرفت . شاه فرمود تا جلاب درآوردند و بدست سياوش دادند . چون از جلاب خوردن فارغ شدند ، شاه مظفر شاه از سياوش نقاش پرسيد كه از كجا مىآيى و چه كسى و از روزگار چه خبر دارى ؟ باز گوى ! سياوش بر پاى خاست و خدمت كرد و نامهء ملك داراب را سر به مهر بيرون آورد ، و بوسه كرد و بر گوشهء تخت نهاد . شاه مظفر شاه در نامه نظر كرد ، مهر ملك داراب ديد ، بر سر تخت بر پاى خاست و نامه را ببوسيد و مهر از نامه برداشت و بدست وزير داد . وزير خدمت كرد و مطالعه نمود . شاه مظفر شاه گفت : نامهء شاه ايرانست ، ملك داراب بن ملك بهمن بن اسفنديار ، چنان بخوان كه جملهء امرا آن را بشنوند . وزير بنياد خواندن كرد . راوى داستان روايت كند كه چون وزير نامه را بگشود نوشته بود :\r\n\r\n","description":"","footnote":"","page_name":" 510 ","page_number":526},
  {"content":"\r\n\r\nاول نامه بنام خداوندى كه وجود جملهء موجودات آثار قدرت اوست ، و شاهان گردنكش را روى نياز بر درگاه اوست . دوم نامه ثنا و مدح و درود بر ارواح مطهر منور مقدس جملهء انبياء كه فرستادگان حضرت عزتند و برگزيدگان او كه عنايت ايزدىاند متواصل باد . و سيوم نامه از بر من كه ملك داراب بن ملك بهمنم به بر تو كه فرزند خلف و يادگار شهرياران ايرانى ، شاه مظفر شاه هيرمندى . معلوم راى آن فرزند مىگردد كه مدتى بود كه فرزند دلبندم شاه فيروز شاه با فرخ‌زاد پسر پهلوان پيل زور ناپديد شدند ، بعد از چند مدت روزى خبر از ملك يمن شنيديم و در عقب رفتيم و بسيارى زحمت كشيديم و حرب و قتل در ميان واقع شد و جوانان بسيار از ايران در يمن بتلف آمدند ، اما عاقبت فر يزدانى و دولت سبحانى فرصت يافتيم و مملكت تعز و طايف و جميع ولايت يمن را مسخر گردانيديم ؛ اما آنچه مقصود بود كه عين الحياتست بدست نيامد . شاه سرور او را برداشته عازم ملك مصر شد ، پيش وليد بن خالد . مگر پسر او نيز ، صالح بن وليد ، عاشق روى عين الحياتست ! سرور يمنى علىرغم ما رفته است تا دختر را بصالح بن وليد دهد ؛ حاليا ما نيز در عقب او روانه شديم ؛ مىبايد كه چون مكتوب بمطالعه رسد ، بايد كه پهلوان‌زادهء ايران بهزاد بن پيل زور را بردارى و آن قدر كه وسع و طاقت هست لشكر از ملك آذربيجان و خزريه و ارمنيه و اردبيل تا حدّ ارزنجان و زنجان جمع كنى ، و از طرف ديار بكر و آن ولايتها و از هركجا كه توانى ، لشكر آن ديار و آن حوالى [ بردارى 
  ] و از هر كجا كه دانى و توانى رو بجانب مصر نهى . ما جنگ را حاليا در تعلل خواهيم انداختن تا رسيدن ركاب همايون شما ؛ و شبرنگ را به طرف اصطرخ فارس فرستاده‌ايم تا برادرت شاه كرمانشاه را با برادر فرخ‌زاد و بهزاد پهلوان پيلتن بر داشته عازم اين‌جانب گردند . اما شما هرچه زودتر ، درآمدن توقف مكنيد بتعجيل تمام بياييد .\r\nچون بر اشفاق آن فرزند مستظهر بود ، زيادت مبالغه نرفت ، و السلام .\r\n\r\n","description":"","footnote":"","page_name":" 511 ","page_number":527},
  {"content":"\r\n\r\nراوى اخبار گويد كه چون شاه مظفر شاه از مضمون نامه وقوف يافت ، اشارت كرد تا آشوب عيار را طلب كردند ؛ جوانى درآمد ، چستى ، جهنده‌يى ، رونده‌يى ، دونده‌يى زيرك و دانا ؛ به همه هنرى آراسته ، درآمد و خدمت كرد . شاه مظفر شاه گفت : اى آشوب ! اين جوانمرد از پيش ملك داراب آمده است ، و بطلب لشكر آمده است ، و مرد عيار پيشه است ، و پهلوان و عيار و شب رو ، و عيار پاىتخت من تويى ، و رعايت او برتست . او را با خود ببر و رعايت مىكن تا من به كار راستى لشكر مشغول شوم . آشوب عيار خدمت كرد و گفت : بندگى كنم . اين بگفت و دست سياوش بگرفت و بيرون رفت . پس شاه مظفر شاه با پهلوان بهزاد مشورت كرد و به كار راستى لشكر مشغول شدند .\r\nاما از آن جانب راوى داستان روايه كند كه چون شبرنگ عيار از راه خوزستان بگذشت و رو بملك فارس نهاد تا پاىتخت كرمانشاه رسيد ، نامهء ملك داراب را برسانيد . ايشان نامه را مطالعه كردند ، هم در روز لشكر از ولايت طلب كردند ، حكم فرمود تا پيل پاى عيار را طلب كردند و شبرنگ عيار را به دو سپردند و با پهلوان پيلتن برادر فرخ‌زاد مشورت كردند در باب لشكر كشيدن تا قصهء ايشان كى شنوى .\r\nاما مؤلف اخبار گويد كه چون ملك داراب عزم مصر كرد از راه برّ طويل ميرفت ، و از آن طرف شاه سرور يمنى با لشكر شكسته و با برادر خطاب ، خطير زخم‌دار ، پيشتر مىآمدند تا قريب ملك مصر رسيدند . چون بدان حوالى نزديك شدند ، طيفور وزير گفت : پيش از آن كه ما بمصر رسيم ، اول خبر رسيدن ما بشاه وليد خالد بايد فرستيدن و از آمدن ما او را خبر كردن . شاه سرور گفت : كرا مصلحت ميدانيد كه بفرستيم ؟ طيفور گفت : كه اين كار هركسى نيست مگر يكى را از فرزندان شاه بفرستيم . شاه سرور گفت شاه اسد را بايد فرستادن . خطير گفت : من نيز در خدمت شاه‌زاده بروم و شاه را از مرگ برادرم خبردار كنم . گفتند روا باشد . پس خطير\r\n\r\n","description":"","footnote":"","page_name":" 512 ","page_number":528},
  {"content":"\r\n\r\nبا شاه اسد از لشكر جدا شدند و عزم مصر كردند و پيشتر خود اهل مصر را كشته شدن خطاب و آمدن شاه سرور خبر شده بود . وليد بن خالد چون واقف شد كه خطير بىبرادر مىآيد ، حكم فرمود تا بزرگان به استقبال بدر رفتند ، و خطير را با شاه اسد در شهر مصر درآوردند . چون بر در ايوان شاه وليد بن خالد رسيدند ، شاه را از آمدن ايشان خبر كردند ، بفرمود تا پرده برداشتند . اول خطير درآمد و در خدمت شاه روى بر زمين نهاد و رو در خاك بماليد و آب در ديده درآورد و از مرگ برادر ياد كرد . شاه وليد موجب كشته شدن خطاب باز پرسيد . خطير جمله را بشرح تقرير كرد . شاه وليد او را بنواخت و تسلى كرد و گفت : هيچ انديشه مدار كه جاى برادر از آن تست و من خون برادرت را از ايرانيان بخواهم ، خاطر آسوده‌دار . اما شنيده‌ام كه يكى از فرزندان شاه سرور با تو آمده است . گفت : بلى پسر ميانين را كه شاه اسد مىگويند با من فرستاده است و در فلان موضع فرود آمده‌اند .\r\nدرين حكايت بودند كه يكى از حجاب درآمد و گفت : اى خداوند ، شاه اسد بر در ايوان ايستاده است و بار ميطلبد ، حكم شاه چگونه نافد مىشود ؟ بفرمود كه درآيند . پرده برداشتند ، شاه اسد با جمعى از امراى خود درآمدند و در پيش شاه وليد خدمت كردند . به غير از شاه وليد كه در بارگاه بودند جمله بر پاى خاستند و عزت كردند . شاه اسد شرايط خدمت بجاى آورد و دعا و ثنا بتقديم رسانيد « 1 » . شاه وليد بفرمود تا كرسى زرنگار نهادند تا شاه اسد بنشست . بعد از آن جلاب درآوردند .\r\nچون از جلاب فارغ شدند طعامهاى ملون درآوردند . چون از طعام خوردن فارغ شدند بسخن درآمدند و از هر بابى سخن مىگفتند . شاه اسد بر پاى خاست و مدح و ثناى شاه بگفت . بعد از آن پيغامهاى پدرش بگزارد « 2 » و از لشكر ايران بسيار شكايت كرد . شاه وليد گفت : اگر در روز اول بسخن من كار مىكرديت ، اين همه ملالت\r\n\r\n\r\n","description":"","footnote":"\r\n( 1 ) - در اصل : . . . آوردند . . . رسانيدند\r\n( 2 ) - در اصل : بگذارد .\r\n","page_name":" 513 ","page_number":529},
  {"content":"\r\n\r\nنمىرسيد . عين الحيات را بفرزندم صالح ميداديد كار بدينجا نمىانجاميد و اين خرابى نمىشد و پهلوان پاىتختم كشته نمىشد و اين همه از سركشى شما بود كه بشما رسيد ! اما حاليا نيك كرديد كه رو بجانب ما نهاديد ، اگر ايرانيان در عقب شما بيايند من سزاى ايشان را در كنار ايشان بنهم . شنيده‌ام كه ملك داراب دعوى مىكند كه باصل و نسب او پادشاه در عالم نيست . شاه اسد گفت : بلى ! اين دعوى دارد .\r\nفيروز شاه طالب شاه خوبان عين الحياتست و در صورت غلامان در ملك يمن درآمد و كارهاى عظيم از دست او برآمد چنانك خداوند شنيده باشد ، تا كار بدينجا رسيد كه مملكت يمن به كلى از دست بيرون رفت و شنيديم كه شاه سليم نيز با ايشان يكى شده است و شهر تعز را بديشان سپرده است . اكنون ايشان در عقب‌اند ، چنانك جاسوسان خبر كردند كه از سپاه ما تا سپاه ايشان سه منزلست ، و ما بشتاب هرچه تمامتر آمده‌ايم و در راه هيچ توقف نكرديم و پهلوان خطير را معلوم است كه ما به اميد تمام به حضرت شاه آمده‌ايم تا داد ما را از ايرانيان بستاند كه بسيار زحمتى ازيشان بما رسيده است .\r\nشاه وليد بن خالد شاه اسد را دل‌خوشى داد و گفت : هيچ انديشه مداريد و غم مخوريد كه من با ايرانيان كارى بكنم كه از آن در عالم باز گويند . پس روى به بزرگان و اركان دولت خود كرد كه حكم كنيد كه لشكريانى كه در شهرند كار راستى حرب كنند و فردا على الصباح خيمه و خرگاه و بارگاه ما از شهر مصر بيرون برند ، تا لشكر كار راستى حرب كنند . من نيز از شهر بيرون مىروم تا شاه سرور يمنى بما پيوندد . بعد از آن اگر بلشكر ديگر احتياج افتد نامه بفرستم به اطراف مصر چندان لشكر جمع گردانيم كه يك ايرانى بدست صد مصرى و شامى و مغربى باشد .\r\nپس وثاقى از بهر شاه اسد تعيين كردند و او را فرود آوردند ، و بزرگان مصر به كار راستى لشكر مشغول شدند و خبر در شهر مصر افتاد كه لشكر ايران عزم مصر دارند و شاه سرور يمنى گريخته پيشتر مىآيد ، و عين الحيات را كه اين همه فتنه جهت\r\n\r\n","description":"","footnote":"","page_name":" 514 ","page_number":530},
  {"content":"\r\n\r\nاوست به شاه‌زاده صالح خواهند ؛ و لشكرى كه در مصر بودند بيرون رفتند و خيمه و بارگاه شاه وليد بر در مصر زدند و لشكريان و اميران مصر همه آنجا جمع مىشدند و خيمها مىزدند تا سه روز برآمد ، چهار صد هزار مرد از مصر و ولايت جمع شدند و شاه وليد را از كيفيت لشكر خبر كردند . شاه وليد گفت كه شنيده‌ام كه با شاه سرور صد و پنجاه هزار مرد هستند و چهار صد هزار مرد ديگر ما را جمع شدند ، پانصد و پنجاه هزار مرد باشند ، و عدد لشكر ايران دويست و پنجاه هزار مردست ، حاليا ما غالبيم و اگر احتياج افتد نامه بفرستم به اطراف مصر و اسكندريه تا اسكندر شاه با لشكر اسكندريه بيايد ، و بفرستم بدمشق تا مسروق بن عتبه با لشكر دمشق بيايند و بفرستم بجانب دمياط و ديار سعيد تا چندان لشكر جمع شود كه آن را قياس نباشد .\r\nشاه اسد ازين معنى بغايت شاد شد بسبب آنكه وليد بن خالد را دلير ديد .\r\nبر پاى خاست و گفت : اى خداوند ، اين بنده را اجازت باشد كه پيش پدر رود و احوال عرضه دارد ؟ وليد بن خالد گفت : هم اكنون مىبايد كه سوار شوى و آنچه از لشكر و مردان جنگ ديدى و آنچه شنيدى پيش پدر بازگويى تا خاطر آسوده دارد ، و پدرت نيز با آن لشكر متوجه اين جانب گردد و بما پيوندد كه من نيز فردا بيرون خواهم رفت تا يكديگر را آنجا ببينيم و آنچه مصلحت باشد چنان كنيم . در حال شاه اسد خدمت كرد و از پيش شاه وليد بيرون آمد و سوار گرديد و از مصر رو بلشكر گاه يمن نهاد و شاه سرور نيز در آن حوالى رسيده بود و فرود آمده و انتظار شاه اسد مىكرد .\r\nمؤلف اخبار و گزارندهء « 1 » اسرار روايت مىكند كه شاه سرور در انتظار [ بود 
  ] كه ناگاه غوغا برآمد كه شاه اسد آمد . شاه سرور چون بشنيد بغايت شادمانه شد .\r\nشاه اسد درآمد و در پيش پدر خدمت كرد و دعا و ثنا گفت . شاه سرور احوال پرسيد كه حال چگونه است ؟ شاه اسد آنچه ديده بود و شنيده در پيش پدر تقرير كرد .\r\n\r\n\r\n","description":"","footnote":"\r\n( 1 ) - در اصل : گدارنده\r\n","page_name":" 515 ","page_number":531},
  {"content":"\r\n\r\nجملهء امراى دولت شادى كردند . طيفور وزير گفت : اى خداوند ، پادشاه مصر پادشاه عظيم است و مملكت مصر ملك قديم است و مال و لشكر فراوان دارد . شاه اسد گفت : اى خداوند شاه وليد حكم كرد ، در سه روز چهارصد هزار سوار جمع شدند ، چنانچه هنوز از جاى دور هيچ‌كس را طلب نكرده بودند . طيفور گفت : شاها ، اگر ملك داراب در مملكت مصر درآيد يقين دان كه يكى جان بدر نخواهند بردن .\r\nشاه اسد گفت كه ما را زودتر بدر مصر مىبايد رفتن و با آن لشكر به زودى ملحق شدن . پس روز ديگر از آن موضع كوچ كردند و رو بمصر نهادند .\r\nراوى داستان گويد كه از آن جانب شاه وليد نيز از مصر بيرون آمد و پشت بر شهر مصر كرد و فرود آمد و امرا و وزراى خود را به استقبال شاه سرور يمنى بفرستاد .\r\nچون نزديك رسيدند شاه سرور نيز طيفور وزير را با چند سر امير پيش فرستاد تا ايشانرا بدر بارگاه شاه سرور آوردند . چون پرده برداشتند و آن جماعت را درآوردند ، ايشان در حضرت شاه سرور درآمدند و شرايط خدمت بجاى آوردند . بعد از آن سلام شاه وليد بن خالد برسانيدند و از زبان او دلدارى كردند . شاه سرور خدمت كرد و ايشانرا تعظيم كرد و تشريفات ارزانى فرمود و آن شب در آن موضع بودند . روز ديگر سواره شدند و عزيمت مصر كردند . چون نزديك رسيدند ، شاه وليد را خبر شد ، او نيز استقبال كرد . از برابر گرد برخاست از دل گرد لشكر يمن پيدا شد . شاه وليد پيش رفت ، شاه سرور نيز در رسيد ، همچنان از سر اسب يكديگر را در كنار گرفتند و از آنجا باز گشتند و خيمه و بارگاه زدند و فرود آمدند و شاديها كردند . در حال شاه وليد بن خالد از بهر شاه سرور نعمتهاى فراوان از مأكولات و مشروبات بفرستاد . آن نخستين ملاقات بود در ميان شاه وليد و شاه سرور .\r\nراوى اين داستان گويد كه چون آن شب بگذشت ، روز ديگر شاه سرور يمنى عزم بارگاه شاه وليد كرد . چون بر در بارگاه رسيد شاه وليد را خبر كردند ، بفرمود\r\n\r\n","description":"","footnote":"","page_name":" 516 ","page_number":532},
  {"content":"\r\n\r\nتا سراپردهء شاهى را بياراستند و تختى مرصع زدند و كرسيهاى زرنگار بنهادند . شاه سرور پياده شد ، اركان دولت مصر بيرون آمدند و او را بتعظيم هرچه تمام‌تر درآوردند .\r\nپادشاه مصر وليد بن خالد بر پاى خاست و او را در پهلوى خويشتن جاى داد و امراى يمن را همه جايهاى خوب بنشاندند و هركسى بر جاى خود قرار گرفتند ، و فراشان چابك طشت و آفتابهاى زرين درآوردند تا بزرگان دستها بشستند ؛ بعد از آن شربت‌داران درآمدند و جلاب و نبات و قند در قدحهاى بلور و چينى و حلبى معطر بمشك و گلاب درآوردند . چون از جلاب خوردن فارغ شدند ، مطبخيان درآمدند و سفرهاى ابريشمين درآوردند و كاسهاى زرين و سيمين با نعمتهاى الوان بكشيدند و شاهان و اركان دولت دست به نعمت دراز كردند . چون از نعمت خوردن فارغ آمدند و سفره از ميان برداشتند ، سخن در ميان انداختند . شاه وليد بن خالد شاه سرور را پرسش كرد و از رنج راه سؤال كرد . شاه سرور گفت : هر زحمتى كه تا غايت بود چون بديدار همايون مشرف شديم ، همهء غمها و زحمتها براحت مبدل شد . بعد از آن گفت : اى خداوند ، آنچه از ايرانيان بر من و ولايت من آمده است قابل شرح و تقرير نيست و آنچه درين مدت بر وى گذشته [ بود 
  ] جمله را شرح داد .\r\nشاه وليد گفت كه اى شاه ، هيچ غم مخور و تفرقه بخاطر مبارك راه مده كه من جزاى ايرانيان در كنار ايشان بنهم . بعد از آن لشكرى عظيم با تو بفرستم تا ملك يمن را ازيشان خلاص كنى و از آنجا به اتفاق رو به ايران كنيم و آنچه ايشان در ملك تو كرده‌اند ده برابر آن در ملك ايران كنيم . اما به شرط آنك با ما دو كار بكنى . اول آنك عين الحيات را بفرزندم شاه صالح بدهى كه مدتيست كه از عشق شاه خوبان بىقرارست ، تا دلم از جانب او فارغ شود . دوم آنك آنچه از لشكر ايران بگيريم از مال و گنج و سلاح از آن لشكر مصر باشد . شاه سرور گفت كه ما را غرض آنست كه دفع ايشان شود تا ما بار ديگر بمملكت خود باز گرديم و آنچه فرمودى كه دختر بفرزندم دهى ما نيز بدين كار آمده‌ايم و شاه خوبانرا با خود\r\n\r\n","description":"","footnote":"","page_name":" 517 ","page_number":533},
  {"content":"\r\n\r\nآورده‌ايم . اما ما را چندان مهلت است كه جواب ايرانيان بگوييم ، چون از كار ايشان فارغ شويم از سر دلخوشى و حضور به كار عروسى پردازيم . شاه وليد گفت : روا باشد ! اما شاه خوبانرا بمصر بايد فرستاد ، پيش دخترم توران دخت تا باهم بسر برند تا ما را از اين كار ايمن شدن . شاه سرور جواب نتوانست گفت . حكم شد كه عين الحيات را بمصر برند ، چند كس را مقرر شد . در حال اين خبر به عين الحيات كردند كه ترا به شاه‌زادهء مصر صالح بن وليد دادند ، اما عروسى در توقف است چندانى كه جواب ايرانيان بگويند . عين الحيات ازين سخن بغايت ملول شد و آب در ديده درآورد .\r\nشريفه او را تسلى داد و گفت : اى شاه‌زاده ، تو غم مخور ، چندانك فيروز شاه زنده است ، هيچ‌كس در تو نتواند نگاه كردن ! عين الحيات گفت : اى خواهر ، مرا در مصر خواهند برد ، ديگر كى توانم بيرون آمدن ؟ شريفه گفت : هيچ تفاوت نيست .\r\nايشان درين سخن بودند كه معتمدان شاه وليد درآمدند و محفهء زرين درآوردند تا شاه خوبانرا با متعلقان بمصر برند . عين الحيات بضرورت برخاست و در محفه بنشست با كسان خود ، و در شهر مصر درآمد ، گريان و نالان و زارى كنان . چون در شهر درآمد [ او را 
  ] بقصر شاه‌زاده توران دخت بردند و فرود آوردند .\r\nمؤلف اخبار روايت مىكند كه اين توران دخت ، دختر شاه وليد بود ، و در غايت حسن و جمال بود ، و شاه وليد او را بغايت دوست ميداشت . چون از آمدن عين الحيات در قصر او واقف شد شادمان گشت و با دايهء خود گفت : اى دايه ، صفت حسن اين دختر بسيار شنيده‌ام ، يك بار ببينم كه اين همه فتنه و آشوب در ميان پادشاهان سبب اوست ، او را تفرج كنم ؛ فرزند ملك داراب فيروز شاه با چندين لشكر و اسباب به جهت او زحمت ميكشد ، و برادرم ملك صالح خود بسبب او ديوانه بود .\r\nدايه گفت : آرى اى جان مادر ، بغايت صاحب جمالش نشان ميدهند . چون توران دخت پيش عين الحيات آمد ، عين الحيات را از آمدن توران دخت خبر كردند . هرچند\r\n\r\n","description":"","footnote":"","page_name":" 518 ","page_number":534},
  {"content":"\r\n\r\nكه دلش از بهر فيروز شاه خراب بود اما از سر ضرورت استقبال توران دخت كرد تا توران دخت درآمد . عين الحيات او را در كنار گرفت و پرسش كرد . عين الحيات گفت : الحمد للّه كه ديدار سلطان مصر خوبى بسلامت ديدم ، بيت\r\n زهى دولت كه بعد از روزگارى * رخ سلطان اعظم باز ديدم\r\nسپاس و شكر ايزد را كه شادى * مسلط بر سر غم باز ديدم\r\nمرا گويى كه دادند جمله عالم * كه روى شاه عالم باز ديدم \r\nبعد از آن يكديگر را پرسش كردند . توران دخت از آن شكل و شمايل و حسن و لطافت عين الحيات عجايب بماند . با خود گفت : هرچه از صفت اين دختر شنيده بودم صد چندانست . اما بغايت متردد و پريشان خاطرش مىبينم ، نمىدانم سبب چيست ؟ الحق توران دخت نيز بغايت جمالى خوب داشت . آن دو ماه‌روى سلسله موى باهم بسر مىبردند تا عاقبت كار بچه رسد .\r\nاما مؤلف اخبار و گزارندهء اسرار چنين روايت مىكند كه شاه سرور يمنى از بردن عين الحيات در مصر بغايت ملول بود كه يك زمان بى او نتوانستى بود .\r\nبا خود گفت بدحالتى بود كه فرزند مرا در مصر بردند و از من جدا كردند ، عجب دانم كه من او را ديگر توانم ديد . كاشكى اين دختر بفيروز شاه داده بودمى . طيفور وزير گفت : شاها ، ترا چه شد كه بغايت پريشان گشته‌اى ؟ شاه سرور گفت : اى طيفور ، از بردن عين الحيات در مصر من راضى نبودم ، اما چكنم كه چاره ندارم . طيفور گفت :\r\nاى شاه ، تو چها ميگويى ؟ اين دختر را البته شوهرى بايد ، تا كى دختر را در خانه نگاه توان داشتن ؟ دختر در خانهء پدر بدان آب پاك صافى مىماند كه از حد اعتدال بيرون در يك جاى مىماند ، بوى ناخوش ميدهد ، بيت :\r\n پاكيزه‌تر از آب نباشد چيزى * هر جا كه مقام كرد گنديده شود \r\nاگر در كرت اول كه بخواستارى او آمده بودند ، اگر داده مىبودى اين همه فتنه\r\n\r\n","description":"","footnote":"","page_name":" 519 ","page_number":535},
  {"content":"\r\n\r\nو حرب و آشوب واقع نمىشد ، اكنون كار از دست رفت ، ديگر عين الحيات را از شاه مصر نتوانى استدن . شاه سرور در دل دشنام بطيفور ميداد و مىگفت : اى حرام‌زاده ، همه فتنه از شومى تو بود !\r\nمؤلف اخبار و گزارندهء اسرار گويد كه از آن طرف شاه وليد بن خالد با شاه سرور يمنى گفت كه اى شاه ما را هيچ خبر از لشكر ايران نيست كه بكجا رسيده‌اند و كى اينجا خواهند رسيد . ايشان [ درين سخن بودند 
  ] كه جاسوسان لشكر مصر درآمدند و در پيش شاه خدمت كردند و گفتند اى خداوند ، ملك داراب بفلان موضع فرود آمده است . شاه وليد گفت كه چونست كه پيشتر نمىآيند ؟ جاسوسان گفتند به جهت آنكه به ايران كس فرستاده‌اند و لشكر خواسته‌اند و انتظار ايشان مىكشند ، اى خداوند ، آوازه بود كه شاه مظفر شاه هيرمندى با پهلوان بهزاد نبيرهء رستم دستان با صد هزار سوار از ديار آدربيجان خواهند رسيد ، و از مملكت اصطرخ فارس شاه كرمانشاه با پهلوان پيلتن با صد هزار سوار خواهند رسيدن . ايرانيان را موجب توقف اينست . طيفور وزير گفت كه اى خداوند ، ملك داراب در پى لشكر به ايران فرستاده است و به كار راستى تمام رو بما خواهد نهاد . شاه وليد گفت : اين ديار مصر است ، همچون ايران و يمن چندين هزار مملكت دارم ، شما از لشكر هيچ انديشه مداريد كه چندان لشكر اينجا جمع شود كه آن را صفت نتوان كرد . هر روز لشكرى مىرسيدند و غلبه مىشدند .\r\n\r\n","description":"","footnote":"","page_name":" 520 ","page_number":536},
  {"content":"\r\n\r\n\r\n14 جنگ شاه داراب با مصريان\r\nاما مؤلف اخبار روايت مىكند چون ملك داراب با لشكر دويست و پنجاه هزار مرد نزديك مصر رسيدند و انتظار شاه مظفر را مىكشيدند ، طيطوس حكيم گفت : ما را نامه‌يى بجانب وليد بن خالد مىبايد فرستادن و او را از حال باخبر بايد كردن تا برو حجتى باشد ، پس بفرمود تا نامه نوشتند . ملك داراب مهر خود بر عنوان نامه نهاد و بدست به‌روز عيار دادند تا آن نامه بملك مصر برد و جواب باز آرد . به‌روز عيار نامه بستد و رو بلشكرگاه مصر نهاد تا بدان لشكر رسيد . قريب ششصد هزار مرد مصرى و يمنى و طايفى و مغربى فرود آمده بودند و خيمه و بارگاه و الچوق بىحد زده بودند و طناب در گذرانيده . به‌روز عجب ماند از انبوهى آن لشكر .\r\nهمچنان ميرفت خيمه بخيمه تا در بارگاه وليد بن خالد رسيد . بارگاهى ديد زده بچهل ستون برداشته و سر بر كيوان كشيده و طنابهاى ابريشمين و ميخهاى زرين زده و يك قبه از چهل من طلا بر بالاى بارگاه زده ، و غلامان زرين كمر ، هزار و دويست غلام ، دست در كمر يكديگر زده و ايستاده ؛ دويست مركب تازى با زين لجام بهراى زر بر در بارگاه باز داشته . به‌روز عيار چون در رسيد ، قريب صد غلام پيش دويدند و نعره بر به‌روز زدند كه هى ! چه كسى و از كجايى و از كجا مىآيى ، كه غريب مىنمايى ؟\r\n\r\n","description":"","footnote":"","page_name":" 521 ","page_number":537},
  {"content":"\r\n\r\nبه روز گفت : قاصدم از بر شاه ايران ملك داراب بن بهمن ، نامه دارم پيش شاه وليد بن خالد . در حال غلامان در اندرون بارگاه درآمدند و از آمدن به‌روز عيار خبر كردند .\r\nشاه وليد گفت : درآريد .\r\nمؤلف اخبار روايت كند كه پرده‌داران پرده برداشتند و به‌روز را درآوردند .\r\nبه‌روز نگاه كرد ، در برابر تختى ديد زده و دو پادشاه بر سر تخت قرار گرفته و سيصد كرسى زرين گرداگرد تخت نهاده و سيصد امير و سردار از مصرى و يمنى بر سر كرسيها نشسته و چهل سر وزير خردمند دانا نشسته و سه وزير بالاى دست جملگى قرار گرفته ، يكى طيفور وزير بود و يكى ديگر الياس وزير ، وزيران سرور يمنى بودند ، و يكى وزير شاه مصر بود كه او را نيك‌انديش وزير ميگفتند ؛ و چهل جلاد روسياه بلند بالا از جهت سياست در برابر ايستاده ؛ سيصد سر اميران يمنى و عدنى و طايفى و مصرى و شامى و رومى و مغربى هر يكى بر جاى خود قرار گرفته ؛ سه هزار غلام و حاجب از درون و بيرون با كمر و با عمودهاى زر در دست ايستاده . به‌روز عيار آن اساس و عظمت و هيبت بديد ، متعجب فرو ماند و در حال زمين خدمت ببوسيد و مدح شاه وليد گفت . گفت : ايوان شهريارى و بارگاه كامرانى بزيب و زينت تاج و سرير معالى خداوند عالم آراسته و مزين باد ! بيت :\r\n كه سلطان جهان شاه جوانبخت * كه بر خوردار باد از تاج و از تخت\r\nپناه ملك شاهنشاه مقبل * خداوند جهان سلطان عادل\r\nسرير افروز اقليم معانى * ولايت گير ملك زندگانى \r\nچون اين ابيات بخواند ، در برابر تخت بايستاد و سر در پيش انداخت .\r\nشاه وليد بن خالد با جملهء امرا و وزراى دولت از فصاحت و بلاغت به‌روز عجب ماندند . پس شاه وليد بن خالد پرسيد كه اين چه كس است و بچه كار آمده است ؟\r\nوزرا پرسيدند . به‌روز باز خدمت كرد و نامه را ببوسيد و بدست وزرا داد . ايشان\r\n\r\n","description":"","footnote":"","page_name":" 522 ","page_number":538},
  {"content":"\r\n\r\nدست بدست ميدادند تا بدست شاه وليد رسانيدند . شاه وليد مهر از نامه برداشت و بدست نيك‌انديش وزير داد . نوشته بود :\r\nاول بسم اللّه الملك المنان ، اول نامه نام خداوندى كه عالم را بيافريد و زمين را بگستريد . حكيمى كه بحكمت بالغه بر تختهء زمردين آسمان خط مجرّه را بنقطهاى زرين كواكب اعراب كرد . عليمى كه بقدرت كامله حاشيهء كتابهء افق را به نون سيمين هلال مزيد جمال داد ؛ ديدهء نرگس چون نرگس ديده به انوار قدرتش بيناست و زبان سوسن چون سوسن زبان به اذكار حكمتش گوياست . زلف بنفشه چون بنفشهء زلف خوبان از نفحات نسيم لطفش معطر . [ دوم نامه 
  ] بعد از حمد خداوند تعالى ، درود و ثنا بر ارواح انبيا كه راه روان راه حضرتند و راه نمايان راه جنت‌اند . سيوم نامه از بر من كه ملك داراب بن بهمنم به بر تو كه شاه مصر و شام و ديار سعيدى . اى وليد بن خالد ، بدان كه پدران تو درين ديار پادشاه بوده‌اند و پدران من در ايران پادشاه بوده‌اند . هرگز در ميان ما عداوت نبوده است ، اكنون نيز بايد كه نباشد ؛ و بدانك سرور يمنى با من بسيار بديها كرد ، و بدان سبب در ميان ما حرب واقع شد . سبب در ميانه عين الحياتست و عاقبت امان خواست و قول كرد كه بعد از چهل روز دختر بدهد . عاقبت غدر كرد و از شما مدد خواست . شما را نبايست مدد كردن . چون مدد او كرديد پهلوان خطاب در ميانه بقتل آمد و آن لشكر را بسيار بقايى نبود ، و شاه سرور يمنى از پيش من گريخته در پيش تو آمده است . اكنون من نيز در عقب او آمده‌ام نه از براى مال و ملك ، بلك به جهت آن دختر . اكنون چون نامه بمطالعه رسد بدان كه دويست و پنجاه هزار مرد با منست و ديگر فرستاده‌ام به ايران و لشكر طلب كرده‌ام ، و شاه مظفر شاه هيرمندى با صد هزار مرد مىرسند ، و شاه كرمانشاه با صد هزار مرد مىآيند ؛ اكنون تو مرد عاقلى و پادشاه عادل ، نيك انديشه كن و اين فتنه را بنشان و عين الحيات را بجانب ما بفرست تا ما نيز از اينجا باز گرديم .\r\n\r\n","description":"","footnote":"","page_name":" 523 ","page_number":539},
  {"content":"\r\n\r\nو اگر چنانچه اين معنى نخواهى « 1 » كرد يقين بدان كه آنچه با سرور يمنى كرده‌ام ، با تو نيز همان خواهد بود ، و السلام .\r\nچون مكتوب را تمام بخواندند شاه وليد بن خالد برآشفت و گفت : يعنى داراب بجايى رسيده است كه چنين نامه پيش من بفرستد ! اگر او بدين جانب نمىآمد ما خود عزم ايران داشتيم تا او را گوشمالى دهيم . يعنى او پندارد كه دور فريدونست كه از پدران ما باج و خراج خواهند ؟ و ملك داراب بر ما تكبر مىكند ؟ فرمود كه جواب نامه بنويسيد . در حال جواب نامه بنوشتند و بدست به‌روز عيار دادند . به‌روز خدمت كرد و بيرون آمد و در آن لشكر آراسته نظر كرد و با خود گفت لشكر مصر غلبه است ، حال ما با اينان بكجا خواهد رسيد ؟ ما از ملك ديگريم و ايشان در ملك خودند و بطلب ديگر لشكرها فرستاده‌اند . اين بگفت و رو بلشكرگاه خود بنهاد .\r\nاما مؤلف اخبار گويد كه وليد بن خالد از آن خبرهاى فتنه‌انگيز متغير شده بود . رو بطيفور وزير كرد و گفت كه شما با ايرانيان حرب كرده‌ايد ، ايشانرا حرب بر چه نوع است ؟ طيفور گفت : اى خداوند ، ايرانيانرا رسم آنست كه يكى در ميدان درآيد و از سپاه دشمن مبارز طلب كند ، يكى و يكى باهم ميكوشند و چندانك در يمن بودند از مبارزان ما هيچ‌كس حريف ايشان نبودند ؛ اما از جزيرهء عقارب طومار زنگى آمده بود و چند روز ميدان‌دارى كرد تا عاقبت بدست فيروز شاه هلاك شد ؛ و شاه سرور را پسرى در بند ايرانيانست ، شاه شجاع يمنى ، مرد مبارز بود ، با ملك نصر يمنى در بندست ، و يك عيار ديگر هلال نام مرد روندهء عيار پيشه بود ، او نيز در بندست . و يك پسر ديگر شاه هزبر ، او نيز در بندست در ايران در پيش حور پيكر دختر ملك داراب ، و يك پسر ديگرش در بند كشميريانست ، و يك پسر ديگرش در حرب كشته شد . شاه وليد گفت : پس ما را نيز مبارزى دلاور مىبايد كه روز جنگ در ميدان رود و مبارزت كند . بنگريد كه در ميان امراى دولت من مرد مبارز كيست .\r\n\r\n\r\n","description":"","footnote":"\r\n( 1 ) - در اصل : نخواهد .\r\n","page_name":" 524 ","page_number":540},
  {"content":"\r\n\r\nطيفور گفت : ما كه اهل يمنيم يكديگر را نيك مىشناسيم ، در ميان ما كسى از آن نيست كه طاقت حرب ايشانش باشد ، و يا با ايشان مبارزت تواند نمودن ، و ميدانم كه در ميان مبارزان مصر هم [ كسى 
  ] نيست كه در ميدان رود و مبارزت نمايد . پهلوان خطير نيك مىداند كه من راست مىگويم . شاه وليد گفت : چون چنين است ، نامه‌يى بنويسيد بديار بكر پيش تيمور تاش كه از ملك ديار بكر با چهل هزار مرد بيايد و جواب دشمن بگويد كه مرد مبارز و پهلوانست ، چنانك شنيده‌ام كه در روز مردى پانصد من گرز را كار مىفرمايد . طيفور گفت : روا باشد . پس در حال نامه‌يى نوشتند بسوى تيمور تاش و بدست قاصدى دادند و روانه كردند . چون ازين كار پرداختند به كارهاى ديگر مشغول گشتند .\r\nمؤلف اخبار روايت مىكند كه قاصد كه به‌روز بود ، نامهء شاه وليد را بر گرفت و بلشكرگاه داراب آمد . پرده برداشتند ، به‌روز درآمد و خدمت كرد و آنچه ديده بود و شنيده تقرير كرد و نامهء شاه وليد بداد . مهر از نامه بر گرفتند ، نوشته بود كه :\r\nاى ملك داراب ، بدانكه شاه سرور همسايهء منست و ما را باهم دوستى بسيار هست از قديم باز ؛ و ديگر آنك عين الحيات را همچنان‌كه فرزند تو فيروز شاه دوست ميدارد ، فرزند من نيز ، شاه صالح ، دوست ميدارد . چندان‌كه او را مىبايد به تو نخواهيم داد و گذاشت ؛ و ديگر آنك پهلوان پاىتختم را ، پهلوان خطاب ، كشته‌اى ، من خود به خون خواستن او مىآمدم ، ما را با شما به غير از حرب كارى نيست و تو گمان مىبرى كه مملكت مصر چون يمن باشد ؟ چندان لشكر بياورم كه زمين و زمان لشكر بگيرد !\r\nملك داراب چون اين كلمات بشنيد ، گفت : مرا معلوم شد كه وليد خالد مرد نادانست و هيچ عقل ندارد كه به اختيار خود با من سر حرب دارد . بعد از آن رو به به‌روز كرد و گفت : اى عيار ، لشكر مصر را چون ديدى ؟ به‌روز گفت :\r\n\r\n","description":"","footnote":"","page_name":" 525 ","page_number":541},
  {"content":"\r\n\r\nاى خداوند ، لشكر بغايت غلبه است ؛ و ديگر شنيدم كه بطلب تمر تاش « 1 » بديار بكر فرستادند كه كافر سهمناكست ، چنانك پانصد من گرز را كار مىفرمايد ؛ او را با چهل هزار مرد طلب كرده‌اند . لشكر مصر غلبه است و هنوز غلبه خواهند شد .\r\nملك داراب گفت : تا مظفر شاه نيايد ما را پيش رفتن مصلحت نيست . ايشان درين سخن بودند كه حاجبى درآمد و گفت كه شبرنگ عيار بر درست و بار مىطلبد .\r\nگفت : درآريدش كه بغايت زود آمد ! شب رنگ درآمد و خدمت كرد و نامه بداد ، نامهء كرمانشاه بود ، نوشته بود كه :\r\nبعد از حمد و ثناى پادشاه لايزال ، جل و علا ، معلوم راى شاه باشد كه اين بنده را طلب فرموده بودند ، خواستم كه در روز روانه شوم ، شنيدم كه از ملك كشمير بهرام شاه كشميرى با لشكر عظيم روى بر طرف ايران نهاده است ؛ بنده اينجايگاه ملك را نگاه ميدارم كه مبادا حركتى واقع شود ، چون از كار ايشان فارغ شوم به خدمت پيوندم ، و السلام .\r\nشب رنگ گفت : درين راه كه مىآمدم شنيدم كه لشكر شاه مظفر شاه با بهزاد پهلوان درين حوالى رسيده‌اند . ملك داراب گفت : زودتر برسند ! شب رنگ گفت :\r\nاى شاه ، شايد كه فردا برسند يا پس فردا . آن روز بدين سخن بسر بردند .\r\nچون شب شد فيروز شاه در بارگاه خود درآمد و خلوت كرد و گفت : هيچ كس را به من راه مدهيد كه امشب آسايش خواهم كرد . از آن سخن كه به‌روز عيار در نامه آورده بود كه من عين الحيات را به شاه صالح خواهم داد ، فيروز شاه بغايت پريشان خاطر گشته بود . چنانك در خيمه درآمد و مىگريست و مىناليد ، فرمود كه به‌روز عيار را با شب رنگ بخوانيد كه امشب با ايشان كارى مهم دارم كه درد مرا ايشان دوا دارند . در حال برفتند و هر دو را طلب كردند . آن هر دو عيار درآمدند و خدمت كردند . به‌روز نگاه كرد ، فيروز شاه را بغايت پريشان خاطر ديد ، پرسيد\r\n\r\n\r\n","description":"","footnote":"\r\n( 1 ) - تمر تاش - تيمور تاش\r\n","page_name":" 526 ","page_number":542},
  {"content":"\r\n\r\nكه سبب تفكر چيست ؟ فيروز شاه گفت : اى برادر ! بدتر ازين چه باشد ؟ اين همه زحمت و بند و زنجير از بهر اين دختر كشيدم تا باشد كه بوصل او شاد شوم ، فايده نداد ! اكنون او را در مصر برده‌اند و صالح وليد او را دوست ميدارد ، مبادا كه او را بصالح دهند ، آنگاه جملگى سعى من ضايع شود و از فراق او هلاك گردم ! به‌روز گفت : اى شاه‌زاده ، كارها بصبر بر مىآيد ، تو ايمن باش و غم مخور كه آن دختر نيز از بهر تو بىقرارست و سر بهيچ‌كس فرود نخواهد آورد . فيروز شاه گفت : اى عياران ، يك مرادى ديگر از شما دارم كه مرا يك نوبت ببريد در ميان لشكر مصر تا آن لشكر را تفرج كنم . به‌روز گفت : اين كار آسانست ، چنانت ببريم و بياريم كه هيچ آفريده واقف نشود ، اما به شرطى كه صورت بدل كنى و خود را بر طريق عرب‌وار « 1 » برآرى و مركبى تازى برنشينى . فيروز شاه گفت : روا باشد .\r\nپس آن دو عيار نامدار در حال كار راستى كردند و هم در آن شب صورت فيروز شاه را مبدل كردند و مركبى تازى عرب‌وار در كشيدند تا شاه‌زاده بر نشست و هم در آن نيم شب روانه شدند . آن دو عيار و شاه‌زاده مىرفتند تا كى برسند .\r\nاما مؤلف اخبار و گزارندهء « 2 » اسرار روايت مىكند كه هم در آن شب شاه سرور يمنى در مجلس شاه وليد نشسته بود و از فرزندان ياد مىآوردند . از ناگاه بىاختيار گريه بر وى غالب شد و زار زار بگريست چنانك شاه وليد واقف گرديد . پرسيد كه شاها ، موجب اين گريه چيست ؟ شاه سرور گفت : از بهر آن كه بملك و مال من پادشاه در عالم نبود و هفت پسر شاه داشتم ، ناگاه بلا بر خان و مانم آمد و فرزندانم بيشتر تلف شدند و آنها كه هستند اسير دشمنانند . يكى در كشميرست كه از حالش خبرى ندارم ؛ و يكى در ايران در بندست ؛ و يكى در لشكر ايرانست ؛ شاه شجاعم با ملك نصر و هلال عيار اكنون مدتى شد كه اسير دام بلاى ايشانست ؛ و هيچ چاره‌يى نمىدانم و دلم از بهر آن فرزند ملولست . شاه وليد گفت : اگر من يكى را\r\n\r\n\r\n","description":"","footnote":"\r\n( 1 ) - بر « طريق عرب » يا « عرب‌وار » بتنهايى كافى بود .\r\n( 2 ) - در اصل : گدارنده\r\n","page_name":" 527 ","page_number":543},
  {"content":"\r\n\r\nبفرستم كه آن فرزند ترا از بند ايشان بگشايد و بيارد چون باشد ؟ شاه سرور گفت :\r\nبغايت نيكو باشد و از جملهء كرمها كه در حق من كرده‌اى يكى ديگر اين باشد .\r\nشاه وليد گفت كه پهلوان طارق عيار را طلب كنيد . در حال طلب كردند ، درآمد جوانى بلند بالاى خوش محاوره ، خدمت كرد و زمين ببوسيد و شرايط ادب بجاى آورد . شاه وليد گفت : اى پهلوان طارق ! چند نوبت در حضور من دعوى كرده‌اى كه كارى كه بلشكرى برنيايد من به تنهايى برآرم ، اكنون ما را كارى دست داده است اگر آن را تمام كنى ترا از خزينه بيست هزار دينار بدهم . شاه سرور گفت من نيز سى هزار دينار بدهم با مركب خاص و تشريف نيكو . طارق خدمت كرد و بيرون آمد و كار راستى كرد و راه لشكر ايران در پيش گرفت .\r\nاما مؤلف اخبار و گزارندهء داستان روايت كند از رفتن فيروز شاه بلشكرگاه شاه وليد و آمدن طارق مصرى عيار بلشكرگاه ملك داراب . اما چون طارق عيار بلشكرگاه ايران رسيد اول صباح بود و آوازه در لشكر ايران بود كه فيروز شاه با به‌روز عيار و شبرنگ عيار در نيم شب ناپديد شدند . ملك داراب گمان مىبرد كه مگر بگوشه‌يى به طرفى رفته باشند ، هم اكنون بيايند . از آن طرف چون طارق عيار بلشكرگاه رسيد مىآمد تا به بارگاه ملك داراب رسيد . درين حال سياوش عيار با آشوب عيار هر دو عياران رسيدند و بار طلب كردند و درآمدند و خدمت كردند و آمدن شاه مظفر شاه [ را 
  ] با پهلوان بهزاد با صد هزار مرد خبر دادند . ملك داراب چون از احوال واقف شد ، آن دو عيار را خلعت پوشانيد . ملك داراب پرسيد كه فيروز شاه هنوز نيامده است ؟ گفتند نيامده است . امراء را گفت كه مظفر شاه را استقبال كنيد .\r\nپهلوان پيل زور و فرخ‌زاد و بهمن زرين‌قبا و بهمن زرين‌كلاه و خورشيد شاه و جمشيد شاه و قارن جهانگير و قارن جهانسوز و طهماسب و طهمور و قهار و قهرمه و سيامك سيه قبا و تور و هور ايرانى و جهانشاه و ايرانشاه و مرد افگن و پيل افگن و رستم اردستانى و شيرين سوار طالقانى و شه مرد نهروانى و فريحان\r\n\r\n","description":"","footnote":"","page_name":" 528 ","page_number":544},
  {"content":"\r\n\r\nبابلى و فرخان همدانى و سالار مزدقانى ، جملهء امراى ايران به استقبال رفتند . طارق عيار گفت : من نيز باستقبال ميروم . اين بگفت و با ايشان روانه شد . ناگاه از روى بيابان گرد عظيم برآمد و از دل گرد صد علم پيدا شد نشانهء صد هزار مرد « 1 » و در ميان ايشان چتر شاهى مىآوردند . در پاى چتر جوانى چون ماه شب چهارده مىآمد ، دو ياقوت سرخ در گوش كرده ، و نيم تاجى بر سر نهاده ، و بر مركبى چون كوه پاره‌يى برنشسته ، و جلى از اطلس بر مركب انداخته ، در زير چتر مىآمد ؛ و در پيش ييش او جوانى بر [ اسب 
  ] سياه قيطاسى برنشسته ، مركب در بر گستوان كشيده ، پيش‌بندى از پولاد چينى بر پيشانى مركب بسته ، و سوارش خفتانى چينى در بر كرده ، و كلاه خود زر اندود بر سر نهاده ، و شمشير هندى حمايل كرده ، و عمودى از بيست من زر سرخ در دست گرفته ، نام او پهلوان بهزاد بن پيل زور بود ، برادر فرخ‌زاد بود . چون نزديك رسيدند فرخ‌زاد پياده شد . پيل زور نيز جهت عزت مظفر شاه پياده شد ، جملهء امراى ايران پياده شدند ، شاه مظفر شاه نيز پياده شد سبب آنك پهلوان پيل زور يادگار پهلوانان ما تقدم بود . يكديگر را در كنار گرفتند و از رنج راه پرسيدند و باز سواره گشتند و رو ببارگاه ملك داراب نهادند . چون بر در بارگاه رسيدند پياده شدند و در بارگاه رفتند و خدمت كردند . ملك داراب مظفر شاه را پرسش فرمود و رويش را ببوسيد ، بهزاد پاى ملك داراب را ببوسيد . ملك داراب او را نيز نوازش كرد و هر يكى بر جاى خود قرار گرفتند .\r\nمظفر شاه هرچند نگاه كرد ، هيچ جا فيروز شاه را نديد ، پرسيد كه چونست شاه‌زاده فيروز شاه پيدا نيست ؟ ملك داراب گفت : امشب نيم شبى با به‌روز عيار و شبرنگ عيار ناپديدار شده‌اند ، ندانم كه كجا رفته‌اند . دلم از بهر او خوف‌ناكست كه ملك ياغيست و او عاشق ، و معشوق بدست دشمنان ، و او جوان شجاع و دلير ، اما آن قدر دلم تسلى دارد كه به‌روز عيار با اوست . به‌روز مرد دلير\r\n\r\n\r\n","description":"","footnote":"\r\n( 1 ) - در اصل : پيدا شد تكرار شده است .\r\n","page_name":" 529 ","page_number":545},
  {"content":"\r\n\r\nو عيار و خردمندست و دانا . بفرمود تا جلاب درآوردند تا مبارزان شربت بخوردند ، بعد از آن سفره درآوردند و طعام بخوردند . چون از نعمت خوردن فارغ آمدند ملك داراب شاه مظفر شاه را خلعت داد و بهزاد را نوازش كرد . پيل زور بديدار بهزاد شاد شد . ملك داراب گفت كه هيچ از فرزندم شاه فيروز شاه خبرى نيامد .\r\nعيارانرا طلب كردند ، سياوش و آشوب عيار را ، كه به‌روز و شبرنگ با فيروز شاه بودند ، اين دو عيار نيز آن زمان رسيده بودند . آشوب و سياوش را بدنبال فيروز شاه فرستادند تا ايشانرا بجويند و ملك داراب در حرم رفت و جملهء امرا پراگنده شدند ، بعضى با فرخ‌زاد و بهزاد بصحبت پيل زور بودند .\r\nاما راوى داستان روايت مىكند كه مظفر شاه ببارگاه خود درآمد . طارق عيار را در خاطر آن بود كه امشب مظفر شاه را زنده به سپاه مصر برد و در كمين مىبود و قوام كار نگاه ميداشت و احتياط مىكرد . از شب دو دانگ بگذشت ، گرد خيمه و بارگاه مظفر شاه خلوت شد و غلامان به آرام‌گاه خود رفتند و بعضى در گرد خيمه در خواب رفتند . چون طارق عيار هنگام فرصت ديد ، با خود گفت اكنون نشايد خوددارى كردن ! قدم پيش نهاد و از زير دامن سراپرده بگذشت و از قفاى خيمهء شاه مظفر شاه درآمد ، دو شمع ديد بر سرين و پايين نهاده ، و شاه‌زادهء هيرمند بر سر جامهء خواب حرير در خواب رفته ، و كلالها بر بالش پراگنده شده ، و چشمهاى نرگسين بر هم نهاده ، عرق بر جبينش چين بر چين نشسته ، دو ياقوت سرخ در گوش كرده ، و اسباب پادشاهانه مرتب نهاده ؛ طارق عيار پيش آمد و در آن شكل و شمايل نگاه كرد ، حيران بماند . گفت حيف باشد ، جوانى چنين را هلاك كردن ! پس دست در توبرهء حيل كرد و دو لوله از مس تعبيه كرده و داروى بيهوشانه پاره‌يى درو كرده پيش دماغ مظفر شاه آورد و باد درو دميد چنانك دارو درست در دماغ شاه‌زاده رفت ، در حال عطسه‌يى زد و بيهوش شد . طارق گرد بارگاه نگاه كرد ، هرچه نيكوتر ديد برداشت . بعد از آن مظفر شاه را\r\n\r\n","description":"","footnote":"","page_name":" 530 ","page_number":546},
  {"content":"\r\n\r\nبرداشت ، بسته بر دوش گرفت و از بارگاه بيرون آمد چنانك هيچ‌كس او را نديد ، و بانگ بر قدم زد و از سپاه ايران بدر رفت و از طلايهء سپاه گذر كرد و شاه‌زاده را مىبرد تا وقت صبح دم درآمد . طارق عيار با خود گفت كه تا سپاه مصر خيلى راه مانده است ، اگر بروم مبادا كه از سپاه ايران ناگاه عيارى به من رسد و همه كار من بزيان آرد . پس مصلحت آنست كه اين شاه‌زاده [ را 
  ] در غارى برم و در بند كنم و شب ديگر بيايم و او را بلشكر مصر برم . اين انديشه كرد و راه بگردانيد و در كوه درآمد و غارى پيدا كرد و شاه‌زاده مظفر شاه را در آن غار درآورد و بار ديگر داروى هوش بر درو دميد و در غار را به سنگ برآورد تا روز ديگر بيايد و او را ببرد .\r\nاما مؤلف اخبار و گزارندهء اسرار چنين گويد كه چون روز روشن شد غلامان شاه مظفر شاه بر در بارگاه مظفر شاه آمدند ، غلامى در بارگاه آمد شاه‌زاده را نديد ، فغان برآورد كه شاه‌زاده بكجاست كه بر بستر نيست ! اين بگفت و بيرون آمد ، چندانك بيشتر جستند كمتر يافتند . در حال پهلوان بهزاد را خبر كردند كه شاه مظفر شاه در بارگاه پيدا نيست ، در حال بهزاد سوار شد . اين آوازه در اردوى ملك داراب پيچيد ، لشكريان بطلب مشغول شدند . ملك داراب را خبر شد ، بغايت پريشان خاطر گشت . طيطوس حكيم و روشن راى وزير و امراى ايران جمع شدند . ملك داراب گفت : عجب حالتيست ! شبى فيروز شاه ناپيدا شد و امشب مظفر شاه ناپيدا شد ، نمىدانيم كه اين چه احوالست ! جملهء بزرگان درين كار فرو ماندند . ملك داراب عيارانرا طلب كرد . گفتند كه از دىروز بجستن فيروز شاه رفته‌اند . ملك داراب غمناك گشت و غوغا در لشكر ايران در افتاد و هركسى سخنى مىگفتند و جست‌وجوى مىكردند و نمىيافتند .\r\nاما مؤلف اخبار روايت كند كه شب ديگر شد ، باز طارق عيار در آن غار درآمد و مظفر شاه را بر دوش گرفت و از آن غار بيرون آمد و راه لشكر مصر در پيش گرفت و ميرفت تا بر در بارگاه شاه وليد رسيد . مؤلف داستان گويد كه\r\n\r\n","description":"","footnote":"","page_name":" 531 ","page_number":547},
  {"content":"\r\n\r\nدرين دم كه طارق رسيد ، فيروز شاه و به‌روز عيار و شبرنگ عيار ، ايشان نيز بر در بارگاه شاه وليد رسيده بودند . فيروز شاه از مركب پياده شد و مركب را بشبرنگ داد و با به‌روز هر دو بر در بارگاه شاه وليد ايستاده بودند و نظاره مىكردند . فيروز شاه در بارگاه نگاه كرد ، ديد كه سيصد كرسى زرين و سيمين نهاده و مبارزان مصر و يمن و عدن بر آن قرار گرفته ، چهل جلاد سياه روى با شمشيرهاى مصرى در دست ايستاده ؛ ناگاه غوغا برآمد كه طارق عيار رسيد . شاه وليد گفت : او را بار دهيد تا درآيد . سرهنگان دور شدند و راه دادند تا طارق عيار درآمد و آنچه بر دوش داشت بر زمين نهاد . فيروز شاه با به‌روز مىديدند كه شاه وليد گفت : اى طارق ، كجا بودى و چه خبر آوردى ؟ طارق عيار خدمت كرد و گفت : اى خداوند ، رفته بودم بلشكرگاه ايران تا شاه شجاع را و ملك نصر را و هلال عيار را از بند بگشايم و بيارم ، چون بدان لشكرگاه رسيدم ناگاه غوغا برآمد كه فيروز شاه و به‌روز عيار و شبرنگ عيار پيدا نيستند و كسى نمىداند كه بكجا رفته‌اند . در همان روز خبر رسيد كه شاه مظفر شاه هيرمندى مىرسد با صد هزار مرد با پهلوان بهزاد . امراى ايران استقبال كردند ، من نيز با ايشان رفتم . الحق لشكرى آراسته ديدم ، امراى ايران چون مظفر شاه را بديدند خدمت كردند ، مظفر شاه همه را پرسش كرد . همچنان بلشكرگاه آمدند تا ببارگاه ملك داراب درآمدند و خدمت كردند . ملك داراب مظفر شاه را در كنار گرفت و پرسش كرد و او را خلعت پوشانيد و جلاب خوردند و طعام كشيدند ، اما همه از براى فيروز شاه ملول بودند . چون شب شد هركسى ببارگاه خود رفتند ، من در كمين مظفر شاه بودم تا غلامان و خدمتكاران هركسى بجاى خود رفتند و بارگاه خالى ماند . من نيز بدولت شاه مصر مظفر شاه را بيهوش كردم و گرفتم و اينك آوردم . شاه وليد چون بشنيد خرم و شادمان گرديد و گفت : بگشاييد ! در حال طارق عيار سر گليم را بگشود و مظفر شاه را بيرون آورد . جوانى چون ماه شب چهارده ! همهء مصريان و يمنيان حيران آن حسن و جمال شدند .\r\n\r\n","description":"","footnote":"","page_name":" 532 ","page_number":548},
  {"content":"\r\n\r\nمؤلف اخبار و گزارندهء اسرار چنين روايت مىكند كه فيروز شاه چون از آن حال واقف شد و مظفر شاه را بديد ، آه از جانش برآمد و رو به به‌روز عيار كرد و گفت : اى برادر ، به بزرگى خداوند زمين و آسمان اگر وليد خالد در مظفر شاه بد نگاه كند و يا سخنى گويد كه نبايد گفت ، كارى كنم امروز درين لشكرگاه كه شيرين زبانان بداستان باز گويند . حاليا ببينم كه خالد وليد چه حكم مىكند . ايشان درين گفتار [ بودند 
  ] ؛ ازين طرف وليد خالد « 1 » چون مظفر شاه را بديد و آن حسن و جمال را مشاهده كرد ، حيران بماند و گفت : اى ايرانى بىوجود ! تو كيستى و ما با تو چه بد كرده‌ايم كه صد هزار مرد برداشتى و بدشمنى ما آمدى ؟ اكنون خود را چگونه مىبينى ؟ مظفر شاه هيچ جواب نداد . شاه وليد در خشم رفت و جلاد را اشارت كرد كه سر اين ايرانى را بينداز . جلاد رو سياه همچون زبينى « 2 » دوزخ بجست و در مظفر شاه آويخت كه يعنى او را بر سر پا نشاند . فيروز شاه را ديگر طاقت نماند ، رو به به‌روز عيار كرد و گفت : همتى كه من رفتم ! اين بگفت و تيغ بركشيد و خود را در بارگاه وليد بن خالد « 1 » انداخت ، و يك نعره زد كه اى سگ ، نزنى كه آمدم ! جلاد از عقب آواز بشنيد ، رو باز پس كرد كه فيروز شاه بزدش بر ميان كه چون خيار به دو نيم كرد . فغان از مردم آن بارگاه برآمد .\r\nفيروز شاه چون جلاد را بكشت رو به وليد خالد « 1 » كرد و گفت : اى پادشاه بىوجود ! هيچ ميدانى كه كرا حكم كشتن كرده‌اى ! برادرزادهء ملك دارابست ، و پادشاه هيرمند و آذربيجانست و خداوند صد هزار مردست . اى نادان ! كسى چنين مردى را حكم كشتن كند ؟ و ديگر آنكه تو او را به مردى نگرفته‌اى ، عيارى او را بيهوش كرده است و دزديده است و آورده است ، او نيز بسزاى خود برسد . بخداى زمين و آسمان اگر يك مو از سر او كم كنى كارى كنم با تو و لشكر مصر كه از آن در عالم بگويند . اين بگفت و شمشير بركشيد و چند كس كه بر در بارگاه بودند بكشت\r\n\r\n\r\n","description":"","footnote":"\r\n( 1 ) - در اصل خالد وليد و خالد بن وليد\r\n( 2 ) - زبينى را مؤلف بجاى زبانى دوزخ به كار برده است .\r\n","page_name":" 533 ","page_number":549},
  {"content":"\r\n\r\nو به‌روز عيار خنجر سر بر كشيده بود و هركه قصد فيروز شاه مىكرد ، او بخنجر شكمش مىدريد ، و هركه پيش فيروز شاه ميرسيد مجال نمىداد . به‌روز عيار كارهايى مىكرد كه بصفت راست نيايد . شاه‌زادهء ايران هر مصرى كه پيش مىآمد سرش مىانداخت ، هم‌چنين جنگ‌كنان بيرون آمدند ، اسب فيروز شاه را شبرنگ عيار نگاه ميداشت ، فيروز شاه بر مركب سوار گشت و به‌روز عيار و شبرنگ عيار در پيش پيش شاه‌زاده ، و خنجرها كشيده خود را بر لشكر مصر زدند و ازيشان ميكشتند و ميرفتند .\r\nاز آن طرف وليد خالد و شاه سرور و امراى مصر و يمن حيران كار فيروز شاه مانده بودند . طيفور وزير گفت : اى خداوند ، ديدى كه اين ايرانى چه كرد ؟ من مىگفتم شما باور نمىكرديد ! اكنون اين ايرانى را هرگز چنين نخواهى يافتن ، مگذاريد كه زنده بدر رود . وليد خالد بانگ بر امرا زد كه يكى بدنبال فيروز شاه رويد و او را زنده يا كشته بياوريد . يكى بود از امراى يمن كه او را قابل يمنى مىگفتند ، برخاست و گفت : اى شاه ، من بروم و فيروز شاه را بياورم . اين بگفت و با پنج هزار سوار در عقب فيروز شاه روان شد .\r\nمؤلف اخبار روايت مىكند كه شاه‌زاده ايران فيروز شاه با به‌روز عيار و شبرنگ عيار از بارگاه وليد خالد بيرون آمدند و هركه پيش مىآمد مىكشتند و ميرفتند . رو بلشكرگاه ايران نهادند تا از لشكر مصريان بيرون آمدند و رو بصحرا نهادند و ميرفتند تا به پشته‌يى رسيدند ، بر بالاى آن پشته برآمدند . شاه‌زاده فيروز شاه مركب را باز كشيد و بايستاد و رو به به‌روز كرد و گفت : اى برادر ، عجب كارى كرديم با مصريان ! اما دلم از جهت مظفر شاه بغايت نگرانست ، مبادا كه از قهر ما او را آسيبى رسانند . به‌روز گفت : اى شاه‌زاده ، از طرف مظفر شاه هيچ غم مخور كه وليد خالد او را هيچ چيز نمىتواند گفت : ايشان درين سخن بودند كه از جانب لشكرگاه مصر گرد برآمد . شاه‌زاده گفت اى به‌روز لشكر دشمن رسيد ! به‌روز عيار گفت : اى شاه‌زاده ، بيا تا سر خود گيريم و برويم اين زمان كه مىتوانيم پيشتر\r\n\r\n","description":"","footnote":"","page_name":" 534 ","page_number":550},
  {"content":"\r\n\r\nاز آن كه نتوانيم . فيروز شاه گفت : اى برادر ، روا باشد كه تو اين سخن گويى ؟ اگر ما امروز از پيش لشكر مصر پشت كنيم و رو بگردانيم ، پس در انجمن مردان چون بنشينيم ، مردان عالم گويند كه فيروز شاه از لشكر مصر رو بگردانيد و بهزيمت برفت . مردان عالم روزى آيند و روزى روند و اگر من در وفاى يار خود كشته شوم هيچ باك نيست . اى برادر ، نشنيده‌اى كه بزرگان چه گفته‌اند ؟ بيت :\r\n در مسلخ « 1 » عشق جز نكو را نكشند * لاغر صفتان زشت خو را نكشند\r\nگر عاشق صادقى ز كشتن مگريز * مردار بود هر آنك او را نكشند \r\nايشان درين سخن بودند كه لشكر مصر رسيدند ؛ قابل يمنى با پنج هزار مرد رسيدند . فيروز شاه را ديدند بر آن بالاى پشته ايستاده و پاى از ركاب بيرون آورده و بر يال مركب نهاده و در آن صحراى مصر مىنگريست و در درياى تفكر فرو رفته كه آيا حالم چون شود ؟ و تيغ برهنه بر روى ران نهاده . قابل يمنى چون فيروز شاه را بديد حكم كرد تا لشكر آن پشته را در ميان گرفتند و آهنگ بالاى پشته كردند .\r\nچون فيروز شاه آن بديد تنگ مركب بركشيد و خود را چست كرد و گفت : اى به‌روز ، همتى با ما دار كه رفتم بجنگ اين حرام‌زادگان ! اى برادر ، من ازين مقدار لشكر باك ندارم اما ميدانم كه از عقب اينها لشكر بسيار خواهند آمدن ؛ اى به‌روز ، سلام و بندگى من به پدرم و مخدومم « 2 » ملك داراب برسان و برادرم فرخ‌زاد ، و بگو كه فيروز شاه گفت كه مرا بحل كنيد كه در وفاى عين الحيات جان دادم . روى او سير نديده و از وصال او شربتى نخورده ، در هجران او جان دادم . اين بگفت و سواره گرديد و آهنگ حرب آن لشكر كرد . چون بديشان رسيد يك نعره از جگر كشيد و گفت : پاى داريد كه آمدم ! اين بگفت و تيغ بركشيد و در آن لشكر مصر نهاد .\r\nبهر كه ميرسيد مجال و امان نمىداد ، مىزد و مىكشت . به‌روز عيار و شبرنگ عيار هر دو عياران كارها مىكردند كه بصفت راست نيايد . نزديك بود كه آن لشكر را\r\n\r\n\r\n","description":"","footnote":"\r\n( 1 ) - در اصل : مطبخ\r\n( 2 ) - در اصل : مختومم\r\n","page_name":" 535 ","page_number":551},
  {"content":"\r\n\r\nبهزيمت كنند كه از جانب لشكر مصر گرد برآمد و ده هزار سوار پيدا شدند و هم از گرد راه آهنگ حرب كردند . به‌روز عيار چون چنان بديد ، گفت : اى شاه‌زاده ، من رفتم تا از براى شما مدد بيارم . اين بگفت و بانگ بر قدم زد و برفت .\r\nازين طرف فيروز شاه و شبرنگ عيار در آن لشكر بسيار در افتادند و ازيشان ميكشتند و كارهايى مىكردند كه بصفت راست نمىآمد . ايشان در جنگ « 1 » و وليد خالد پىدرپى لشكر مىفرستاد تا پنجاه هزار سوار آمدند و آن پشته را در ميان گرفتند .\r\nكار بر فيروز شاه دشوار شد . بناليد بدرگاه واجب الوجود و گفت خدايا ، تو دانا و بينايى ، من تنها و چندين هزار دشمن ! خدايا تو بفريادم رس كه بجز تو كسى فريادرس ندارم ! فيروز شاه با قاضى حاجات در مناجات « 2 » كه از روى بيابان گرد برآمد و از ميان گرد ده علم پديدار آمد نشانهء ده هزار مرد . فيروز شاه گفت : اى شبرنگ ، عجب ! اين گرديست ، نه از طرف مصر است و نه از طرف ايران . اين بگفت و در آن گرد نگاه مىكرد ، از آن گرد آواز كوس و ناى مىآمد .\r\nشب رنگ عيار از بالاى پشته رو به زير نهاد ، رو بدان گرد نهاد تا بدان گرد رسيد . نگاه كرد ده هزار مرد ديد همه شير مرد و دلاور و در پيش پيش همه علمى ديد سياه پيكر ، و در پاى علم جوانى مىآمد همچون سروى . خفتانى سرخ در بر كرده ، كلاه خودى زر اندود بر سر نهاده ، و خويشتن را به سلاحهاى خوب آراسته ، و بر مركبى سيه قيطاسى سوار شده ، و پيش‌بندى از آيينه چينى بر پيشانى مركب بسته ؛ بدين آيين و رسم پهلوانى در رسيد و ده هزار سوار آهن قباى آراسته در عقب او مىآمدند . شبرنگ دانست كه ايرانيست . شبرنگ در پيش آمد و خدمت كرد .\r\nآن جوان گفت : چه كسى و اين لشكر كه در پاى اين پشته جمع شده‌اند چه لشكرند ؟\r\nشبرنگ گفت : اول شما بگوييد چه كسانيد و از كجا مىآييد ؟ آن جوان گفت : مرا نام قاهرشاهست و از قلعهء خالد آبادم . در وقتى كه فيروز شاه به يمن ميرفت در راه يمن\r\n\r\n\r\n","description":"","footnote":"\r\n1 و 2 - در اين مورد و مواردى ازين قبيل درين نسخه فعل بقرينهء معنوى حذف مىشود .\r\n","page_name":" 536 ","page_number":552},
  {"content":"\r\n\r\nرسيد و قلعهء خالد آباد را از براى من بگرفت و دختر ملك خالد را براى من بخواست و برادرم قادر شاه را با او فرستادم . اكنون مدتى شد كه نه برادرم پيداست و نه فيروز شاه ؛ اكنون شنيده‌ام كه فيروز شاه عزم مصر كرده است ، من نيز اين ده هزار مرد برداشته‌ام و به خدمت فيروز شاه ميروم . اكنون نمىدانم كه اين چه لشكرست و لشكر فيروز شاه بكجاست ؟ شبرنگ عيار گفت : اى آزاده مرد ، اينك آن فيروز شاه كه تواش ميجويى ، بر بالاى آن پشته است كه لشكر مصر ، پنجاه هزار مرد او را در ميان گرفته‌اند ، و به‌روز عيار بلكشرگاه رفته است تا مدد بيارد ، هم اكنون چندان لشكر بيارد كه ده ازين لشكر را بزنند ، حاليا شما زودتر حمله كنيد .\r\nقاهر شاه نعره بر آن ده هزار مرد زد كه جمله حمله كنيد ! و خود حمله كرد ، و خود را با آن ده هزار مرد بر لشكر مصر زد . شبرنگ عيار در ميان لشكر رفت و فيروز شاه را از آمدن قاهر شاه خبر كرد . فيروز شاه شاد شد . قاهر شاه با آن ده هزار سوار با آن پنجاه هزار سوار جنگ مىكردند . هرچند كه آن جوانان كار ديدهء كار كرده بودند اما لشكر مصر غلبه بودند چنانك آن ده هزار مرد را هم در ميان گرفتند . شبرنگ گفت : مصريان غلبه‌اند ، ندانم كه حال چون خواهد بود ؟ او درين تفكر كه گرد عظيم برآمد از طرف لشكر ايران . از دل گرد سواران ايرانى مثل فرخ‌زاد و خورشيد شاه و جمشيد شاه و به‌روز عيار و گردان ايران ، قشون قشون و گروه گروه و طلب طلب و فوج فوج با تيغهاى كشيده و نيزهاى سر در هواى زهرآلود و عمودهاى گران . به‌روز عيار پيش پيش گردان معلق زنان مىآمد و نعره مىزد كه پاى داريد اى مصريان ، كه آمدند گردان ويلان ايران ! شبرنگ چون واقف شد كه گردان ايران رسيدند ، نعره زد كه اى مصريان جان كجا بريد كه آمدند پهلوانان ايران ! دم بدم لشكر ايران ميرسيدند . فيروز شاه چون آن حال بديد ، غيرت كرد و نعره‌يى زد و از نو حمله آغاز كرد و مرد بر مرد ميزد چنانك مصريان متحير شدند .\r\nاز آن طرف چون فرخ‌زاد در جنگ درآمد در حرب‌گاه به قابل برادر قبيل يمنى رسيد ،\r\n\r\n","description":"","footnote":"","page_name":" 537 ","page_number":553},
  {"content":"\r\n\r\nنعره برو زد و گفت : بگير اين يك ضرب از دست فرخ‌زاد بن پيل زور نوادهء رستم دستان ! اين بگفت و بتيغ برو حمله كرد . هر دو باهم برآويختند ، تا چند حمله در ميان ايشان باطل شد ، فرخ زاد دست و تيغ برآورد ، قابل سپر در سر كشيد ، فرخ‌زاد بزدش بر ميان كه چون خيارش به دو نيم كرد . چون ازو بپرداخت به ديگرى درآمد و زدش بر سر كه تا سينه‌اش برسانيد . فرخ‌زاد بهر كه رسيد كشت .\r\nغريوى از سپاه مصر برآمد . پهلوان بهزاد بعلم‌دار رسيد ، بزدش بر ميان كه با علم به دو نيمه كرد . شكست بر سپاه مصر آمد . عنان مركبان بگردانيدند و رو بهزيمت نهادند و بسيارى از سپاه مصر بقتل آمدند ؛ و بعضى را بگرفتند و غنيمت بسيار گرفتند و همه در پاى آن پشته جمع آمدند . فيروز شاه زخمى داشت ، زخم را بربست .\r\nقاهر شاه درآمد و در پيش فيروز شاه خدمت كرد . فيروز شاه او را در كنار گرفت و نوازش كرد . قاهر شاه در ميان آن مبارزان ايران هرچند كه نگاه كرد برادرش را قادر شاه نديد . با خود گفت آيا برادرم بكجاست كه پيدا نيست ؟ خواست كه بپرسد ، باز گفت كه حاليا وقتش نيست . چون جوانان ايران از كار مصريان پرداختند راه لشكرگاه ايران در پيش گرفتند و رفتند . به‌روز عيار و شبرنگ عيار هر دو گفتند كه ما برويم و ملك داراب را خبر كنيم كه خاطر شاه مترددست . به‌روز و شب رنگ روان شدند تا بلشكرگاه رسيدند و بدر بارگاه ملك داراب رسيدند . ملك داراب را از آمدن عياران خبر كردند . گفت : درآريد . چون درآمدند خدمت كردند و آنچه رفته بود جمله را تقرير كردند . ملك داراب شادمانه شد و خداوند تعالى را شكر و ثنا گفت .\r\nاما راوى گويد كه چون فيروز شاه با گردان ايران بلشكرگاه آمدند ، به خدمت ملك داراب آمدند ، و پاىتخت شاه را ببوسيدند . ملك داراب بديدار فرزند شادكام شد اما خاطرش از بهر مظفر شاه ملول بود . احوال مظفر شاه از فيروز شاه پرسيد . فيروز شاه آنچه كرده بود و ديده بود بگفت كه چون من تيغ بر جلاد زدم و بيرون آمدم كه جاى ايستادن نبود ديگر معلوم ندارم كه حال اين جوان چه شد ! ما را كسى بايد\r\n\r\n","description":"","footnote":"","page_name":" 538 ","page_number":554},
  {"content":"\r\n\r\nفرستادن تا خبرى از حال مظفر شاه بيارد . شبرنگ خدمت كرد كه من بروم و احوال مظفر شاه را باز دانم .\r\nاما مؤلف اخبار چنين روايت مىكند كه چون فيروز شاه از بارگاه وليد بن خالد بيرون آمد ، و وليد خالد آن لشكر در عقب فيروز شاه فرستاد ، كشتن مظفر شاه در توقف افتاد و او را بند فرمود . روز ديگر آن سپاه شكسته باز گشتند و قابل يمنى را كشته آوردند . وليد خالد باز پرسيد از آن كسان كه بهزيمت آمده بودند كه احوال چون بود ؟ ايشان گفتند كه چون ما در عقب رفتيم ، بفلان موضع به دو رسيديم و از ما نترسيد و نگريخت و با ما حرب كردن گرفت . هرچند كه ما غلبه بوديم اما او پهلوان و شجاع و دليرست ، تا نيم روز حرب كرديم ، نتوانستيم او را گرفتن تا عاقبت بيكبار حمله كرديم ، وقت بود كه او را از پا درآريم ، ناگاه او را مدد رسيد ، بر ما زدند و از ما خيلى كشتند ، ما بگريختيم و اگرنه ما نيز هلاك شده بوديم . شاه وليد گفت :\r\nاى نامردان كه شماييد ! پنجاه هزار مرد ازينجا رفتيد از پى يك تن ، و اين زمان آمده‌ايد و همچون زنان افسانه مىگوييد ! پنجاه هزار سوار حريف يك سوار نبوديد ؟\r\nدر كدام انجمن توان گفتن ؟ شرمتان باد كه از زن كمتريد ! ايشان گفتند : اى خداوند ، فيروز شاه اگر يك سوارست اما در معنى پنجاه هزار سوارست و چندان دل و جگر و پهلوانى دارد كه پنجاه هزار سوار ندارد . وليد خالد گفت كه نيك بود كه آن جوان را نكشتيم ! وقتى كه از يك سوار اين همه ديديد فردا كه سيصد هزار ايرانى بيايند چه خواهيد كردن و چون جواب خواهيد دادن ؟ حاليا برويد آن جوان بندى را در شهر مصر در زندان در بند كنيد تا بنگريم كه حال چگونه خواهد بود . در حال شاه مظفر شاه را بسته در مصر درآوردند و اهل شهر مصر تفرج آن قد و بالا و شكل و شمايل مىكردند كه شاه مظفر شاه بغايت صاحب جمال بود . القصه او را در زندان كردند .\r\nشاه وليد خالد گفت : ما را تدبيرى ديگر مىبايد كرد . گفتند : آن تدبير كدامست ؟ گفت : نامه‌يى بايد نوشتن بديار بكر به پيش پهلوان تيمور تاش كه حاكم\r\n\r\n","description":"","footnote":"","page_name":" 539 ","page_number":555},
  {"content":"\r\n\r\nديار بكرست و صاحب پانصد من گرزست ، تا با لشكر ديار بكر « 1 » بيايد . گفتند روا باشد .\r\nدر حال نامه‌يى نوشتند بديار بكر . گفت : نامهء ديگر به اسكندريه بنويسيد ، بشاه اسكندر شاه اسكندرانى تا با ثعبان بن عاد بيايد ؛ نامهء ديگر بنويسيد بديار سعيد تا رواح بن خلود و خلود بن رواح بيايند « 2 » ؛ نامهء ديگر بنويسيد بدمشق پيش مسروق بن عتبه تا با عدنان بن قيس بيايد ؛ نامهء ديگر بنويسيد بسوى حلب تا ملك نصر بن عدل بيايد .\r\nراوى داستان گويد كه نامه در اطراف مصر و شام روانه كردند و لشكر طلب كردند و به كار راستى جنگ مشغول شدند . شبرنگ عيار در سپاه مصر بود ، چون ازين كارها واقف شد رو بلشكرگاه ايران نهاد . چون بلشكرگاه در پيش ملك داراب رسيد ، ملك داراب را خبر كردند كه شبرنگ عيار آمد . گفت : درآريد ! درآمد و خدمت كرد و زمين بوس بجاى آورد و آنچه ديده بود و شنيده تقرير كرد ، و گفت اى خداوند ، در اطراف مصر و شام بطلب لشكر فرستاده‌اند و لشكر گرد مىكنند و به كار راستى حرب مشغولند . ملك داراب چون از شبرنگ اين احوال بشنيد امرا را طلب كرد و هرچه از شبرنگ شنيده بود با ايشان بگفت و فرمود كه شما نيز يراق كنيد كه ما نيز نزديك‌تر ايشان رويم . اين بگفت و بفرمود تا لشكر سوار شدند . طلب طلب و فوج فوج ميرفتند تا به دو فرسنگى لشكر مصر رسيدند و در برابر لشكر فرود آمدند و طلايه و پاسبان بيرون كردند ؛ و امراى ايران و گردان و پهلوانان به كار سازى حرب مشغول شدند ، و اسبانرا نعل بستند و سلاحها را راست كردند . جاسوسان سپاه مصر خبر آوردند پيش وليد خالد كه سپاه ايران با لشكر گران اينك به دو فرسنگى لشكر ما فرود آمدند و به كار سازى حرب مشغولند . وليد خالد چون اين خبر بشنيد جملهء امراى مصر و يمن را طلب كرد و گفت : اى بزرگان ، لشكر ايران آمدند ، شما نيز مردانه باشيد تا آمدن پهلوان تيمور تارش . طيفور وزير گفت : اى خداوند ، زينهار از كار ايرانيان غافل مباشيد و كار ايشانرا خوار مداريد كه آنچه ايرانيان با ما كردند بصفت راست نيايد ، و گردان\r\n\r\n\r\n","description":"","footnote":"\r\n( 1 ) - در همهء موارد و مورد اخير بجاى ديار بكر ، ديار بك نوشته شده است .\r\n( 2 ) - در اصل : بيايد .\r\n","page_name":" 540 ","page_number":556},
  {"content":"\r\n\r\nو مبارزان در آن لشكرگاه بسيارند . چندان ازين نوع سخن گفت كه مصريان بترسيدند .\r\nاما مبارزان مصر تند شدند و طيفور را دشنام دادند و گفتند چرا چنين ميگويى و جوانانرا بد دل مىگردانى و دل لشكر را مىشكنى ؟ ايرانيان كه باشند ؟ هريك از طرفى برو دوانيدند . طيفور از گفتن خود پشيمان گشت و سر در پيش افگند . وليد خالد جملهء امراى مصر و يمن را خلعت داد و نوازش كرد و در خزينه بگشود و با امراى دولت انعامها كرد .\r\nاما مؤلف اخبار روايت مىكند كه چون آوازهء حرب در افتاد ، جاسوسان سپاه ايران خبر بملك داراب بردند كه مصريان فردا جنگ خواهند كردن . ملك داراب نيز نقيبان را بفرمود تا لشكر را خبر كردند . لشكر سيصد و پنجاه هزار مرد به كار راستى حرب مشغول گشتند و مركبانرا نعل‌بندى كردند و جوشنها راست مىكردند و كمانها را بزه مىكردند . جزع و فزع از آن دو لشكر برآمده بود . شاه‌زاده فيروز شاه با فرخ‌زاد هر دو نشسته بودند و اندك اندك مى مىخوردند و به‌روز عيار ساقى گرى مىكرد و ايشان از حال گذشته ياد مىكردند ، و از حال زنگبار و قصهء هورنگ و كورنگ و قصهء صعلوك زندان بان .\r\nايشان درين حكايت كه غلامى درآمد و زمين ببوسيد و گفت : شاه‌زاده را بقا باد . طيطوس حكيم بر در ستاده است و بار ميطلبد ، اشارت چيست ؟ فيروز شاه گفت : آمدن حكيم بىحكمتى و مصلحتى نباشد . فرخ‌زاد و به‌روز عيار هر دو بيرون جستند و حكيم را درآوردند . شاه‌زاده بر پاى خاست و دست حكيم را بگرفت و بياورد و در پهلوى خودش بنشاند و گفت : اى حكيم بزرگوار ، خيرست كه قدم مبارك رنجه كرده‌ايد ، البته بىمصلحتى نباشد ، بفرماييد تا معلوم كنيم . طيطوس حكيم گفت :\r\nاى فرزندان ، شما هردو پروردهء منيد و تربيت از من داريد ، در حق شما هرگز بد نينديشيده‌ام و هم نينديشم ؛ اگر سخنم را بشنويد شما را سود باشد . فيروز شاه گفت :\r\nما را پدرى ، و استاد علم تويى ، و حق علم عظيم است . اكنون آنچه تو دانى ما ندانيم ، بگوى تا بدانيم كه چه خواهى گفت .\r\n\r\n","description":"","footnote":"","page_name":" 541 ","page_number":557},
  {"content":"\r\n\r\nطيطوس حكيم گفت كه هيچ وقت نيست كه من در طالع شما نمىنگرم ، و رمل از براى شما ميزنم و احتياط از علم فلكى مىكنم ؛ اين دم تختهء رمل در پيش نهاده بودم و احوال لشكر ايرانرا با سپاه وليد بن خالد نظر مىكردم ، هرچند كه در آخر كار ما غالب خواهيم بود اما بسيار زحمت خواهيم كشيد و هيچ زحمتى همچون فردا نيست كه در سپاه ماتمى عظيم واقع خواهد شد ، چنان كه جملهء لشكر در ماتم نشينند ، ازين حال بغايت ملول گشتم ، اكنون بدان آمدم تا شما را خبردار گردانم كه فردا در ميدان نرويد و در كارها شتاب‌زدگى نكنيد و فردا خود را نگاه داريد ، باشد كه اين قران از طالع لشكر ما بدر رود ؛ هرچند كه بجد و جهد راه بلا را نتوان بستن اما در كارهايى كه دانند كه بلايى هست دليرى نكنند . فيروز شاه گفت : اين چون خواهد بود كه ما در ميان لشكر باشيم و اين فتنه از بهر ماست ، ما چگونه در ميان نرويم ؟ به‌روز گفت : اى شاه‌زاده ، سخن حكيم به آزمايش حاجت ندارد و اگر او را تحقيق نبودى بدين شب نيامدى ؛ اكنون مصلحت آنست كه فردا شما خود را به صورت مصريان برآريد و در قلب سپاه بايستيد . چون لشكر بر هم زنند شما گوشه‌يى گيريد تا باشد كه اين بلا بگذرد . فيروز شاه گفت : چنين كنيم . حكيم برخاست و بيرون رفت . فيروز شاه گفت : اى برادران ، عجب سخنى گفت حكيم ! انشاء اللّه كه خطايى واقع نشود اگرچه من خود ترك سركرده‌ام اما بىمقصود مردن بغايت عظيم بد باشد ، اما چون خداوند را تقدير چنان باشد چه توان كرد ؟ اما به‌روز عيار نيك گفت : فردا خود را به صورت مصريان برآريم تا عاقبت كار چه شود .\r\nاما در آن دو لشكر آن شب هيچ‌كس خواب نكردند و كار راستى جنگ ميكردند تا دم صبح از گلوى نهنگ شب برآمد ، گريبان پيراهن شب شكافته شد ، صبحدم كه مقدمهء لشكر شرقست از دامن افق روى بنمود و باد سحر كه پيك سپاه روزست از آمدن نير اعظم كه خورشيد جمشيدست ، به سلطان زنگى شب خبر رسانيد ،\r\n\r\n","description":"","footnote":"","page_name":" 542 ","page_number":558},
  {"content":"\r\n\r\nو خطيب روزگار بر منبر ايام خطبه بنام روز خواندن گرفت ؛ قرص شمس نورانى از گوشهء آسمان طالع شد ، و طشت سيمين ماه در پس كوه سياه پنهان شد . ستارگان در زير اين قبهء خضرا پردهء حجاب در سر كشيدند ؛ خورشيد چون در عالم متصرف شد ، در جهان زرافشانى كردن گرفت تا عالميانرا توانگر كرد ، بيت :\r\n بوقت صبح كه خورشيد چرخ آينه فام * همى زدود ز روى زمانه زنگ ظلام\r\nپديد شد ز شب تيره روشنايى صبح * چو گل ز غنچه و تيغ از نيام و مه ز غمام\r\nبه نيم حملهء خورشيد بر رواق سپهر * اثر نماند تو گفتى ز هستى اجرام\r\nبه زير پردهء كحلى كه نام او فلكست * همى شدند نهان لعبتان سيم اندام \r\nملك داراب بر تخت قرار گرفت ، جملهء امراى دولت حاضر آمدند ، ملك داراب فرمود تا مبارزانرا خلعت شاهى دادند . آواز كوس حربى از سپاه دشمن برآمد . ملك داراب گفت : اى جوانان ، شما نيز غرق سلاح گرديد و آلت جنگ بر خود راست كنيد كه امروز روز ناموس است . امرا پراگنده شدند . از در بارگاه ملك داراب آواز كوس حربى و ناى برنجين و سپيد مهره و كرناى برآمد ، هزار و دويست كوس حربى فرو كوفتند و جوانان غرق پولاد شدند ، و آنگاه رو به آوردگاه نهادند .\r\nنقيبان در پيش ملك داراب آمدند تا شاه در آيين سپاه چه فرمايد . حكم شاهى برين منوال شد كه پهلوان پيل زور بن پيل تن با قارن جهانگير ، و قارن جهانسوز با پهلوان طهماسب ، و طهمور ايرانى با قهار ، و قهرمه با فيل افگن ايرانى و ايرانشاه و جهانشاه در ميمنهء لشكر بايستند ، و در ميسرهء سپاه خورشيد شاه و جمشيد شاه با قاهر شاه و با سيامك سيه قبا و مرد افگن ايرانى و شه مرد نهروانى و رستم اردستانى و خسرو\r\n\r\n","description":"","footnote":"","page_name":" 543 ","page_number":559},
  {"content":"\r\n\r\nآذربايجانى و فهر و جهر دلاور باشند ، ملك داراب با طيطوس حكيم و روشن راى وزير با فريحان بابلى و فرخان همدانى با پهلوان بهزاد در قلب لشكر قرار گيرند ، تور پهلوان با برادرش هور ايرانى با پهلوانان ديگر در كمين‌گاه باشند ؛ باقى مبارزانرا در دو جناح لشكر باز دارند ، فيروز شاه و فرخ‌زاد هر كجا كه خواهند باشند . نقيبان روان گشتند . ملك داراب بر تختى كه بر زنده پيل بود برآمد و رو به آوردگاه كردند . جوانان طوف كنان در صف لشكر درآمدند و نقيبان در پيش لشكر درآمدند و صفها راست كردند و هركسى را بر جاى خود باز داشتند .\r\nراوى داستان گويد كه از آن طرف مصريان نيز كار لشكر ساز دادند و هركس را بجاى خود باز داشتند . قلب برابر قلب ، ميمنه برابر ميمنه ، و ميسره برابر ميسره و جناح برابر جناح . بدين طريق آن دو لشكر در برابر يكديگر بايستادند و زمين و زمان در جنبش درآمد . از آواز كوس گوش ايام كر شده بود . زمين از بسيارى علمهاى لون لون چون گلستان ارم گشته ، و هوا از بسيارى نيزه نيستان شده . گردان سپاه مركبانرا در پيش مىجهانيدند و لعبها مىنمودند ، تا باد در ميان ميدان درآمد و ميدانرا فراشى كرد . آن دو لشكر و آن دو درياى تير و تبر بخشم و غضب و هيبت و صلابت در هم نگران شدند و مردان دلها را چون پولاد سخت كردند و در جنگ كردن و ميدان رفتن بر هم سبق مىجستند ، نامردان راه گريز در نظر مىآوردند . ملك داراب گفت : امروز يك مبارز دلاور ميخواهم كه در ميدان رود كه يگانه و فرزانه و مردانه باشد كه در روز اول كارى كند كه سهمى در دل دشمنان افتد كه ايشان ششصد هزارند و ما سيصد هزار . ملك داراب هنوز اين سخن تمام نگفته كه برانگيخت از ميمنهء سپاه دلاورى ، بر مركبى تكاور چون كوه پاره‌يى بر نشسته ؛ چگونه مركبى كوچك سرى ، خرد گوشى ، گوهر چشمى ، ماه پيشانيى ، آهن خايى ، دراز دستى ، كشتى نهادى ، باد رفتارى ، آتش كردارى ، پولاد\r\n\r\n","description":"","footnote":"","page_name":" 544 ","page_number":560},
  {"content":"\r\n\r\nسمى ، دراز دمى ، كفل گردى ، زمين شكافى ، شير هيبتى ، آهو سرعتى ؛ چنانك استاد گويد ، بيت :\r\n كوه تن گام زنش زير زين * دور دوو همچو خرد دور بين\r\nرفتن او رفتن كشتى بر آب * جستن او جستن تير شهاب\r\nپشت قوى كوته و گردن دراز * و هم ز همراهى او مانده باز\r\nدلدل آهن سم سندان شكاف * نا زده با پويهء او برق لاف\r\nغاشيه بر دوش صبا داشته * سر ز ميان فلك افراشته \r\nو بر گستوانى بر پشت مركب انداخته ، و غژغاوى از گردن مركب آويخته ، پيش‌بندى از آيينهء چينى بر پيشانى مركب بسته ، زين و لجام زرين ، تنگ ابريشمين ، دو دست مركب در حنا گرفته ، با ركاب سيمين ؛ صاحب مركب شخصى كه از هيبتش سهمى در جان لشكريان افتاد ، خفتانى سياه در بر كرده و كلاه خودى دوازده پهلوى زر اندود بر سر نهاده ، ساقين و ساعدين بر بسته و سپرى از آيينهء چينى در چپ انداخته و عمودى دويست من از هفت جوش در قرپوس انداخته ، و كمندى از ابريشم خام در فتراك مركب بسته ، و شمشيرى هندى مرصع از كمر درآويخته و تيغى ديگر فرنگى در زير ركاب تعبيه كرده ، و كمان عاج قبضهء طيار گوشه با تيرهاى خدنگ در آويخته ، و خنجر الماس در زر گرفته بر روى ران در آويخته ، و موزهء پولاد در پاى كشيده ، و نيزهء خطى بر گوش مركب راست كرده ، و سر كندهء زانو از يال مركب گدشته ، نعره زنان و اشتلم كنان در ميدان درآمد . تو گويى رستم دستانست و يا سام نريمان كه عزم ميدان كرده است ، شعر :\r\n دهر بيان كرده در آن روز بيم * زلزلة الساعة شيىء عظيم\r\nحملهء او چرخ درآرد ز پاى * كوه برد صدمهء قهرش ز جاى\r\nهم ملكش خوانده ممالك ستان * هم قدرش گفته جهان پهلوان \r\nچون بقلب [ آورد 
  ] گاه رسيد ، به نيزه لعبى چند بكرد و هنر چند بنمود .\r\n\r\n","description":"","footnote":"","page_name":" 545 ","page_number":561},
  {"content":"\r\n\r\nچنانك آن دو لشكر به روى آفرين كردند . آنگاه عنان مركب باز كشيد و يك پاى از ركاب بيرون آورد و بر يال مركب نهاد و نعره برآورد ، چنانك ابر در وقت بهار بر قلهء جبال ، يا پلنگ در ميان كوهسار نعره زند ، نعره زد كه هركه مرا داند داند ، و هركه نداند بداند منم پيل زور بن پيلتن بنده و خدمتكار ملك داراب .\r\nاى وليد بن خالد با ما ترا سر عداوت و كينه و خصومت از بهر چيست ؟ بقول سرور يمنى و طيفور وزير فريفته شدى و خان و مان مصريان را بر باد دادى . بارى امروز سوارى در ميدان بفرست تا باهم بگرديم تا بدانى كه با كه در افتاده‌اى و خرمن عافيت بر باد داده‌اى ! ازين نوع سخنان ميگفت و مبارز ميخواست . چون شاه وليد بن خالد معلوم كرد كه آن سوار پهلوان كه در ميدانست ، پيل زور پهلوانست ، نعره زد كه اى گردان مصر ! مبارزى ميخواهم كه در ميدان رود و ناموس مصريان را قايم كند و اين سوار را بسته به خدمت من آرد كه او را از مال عالم غنى گردانم .\r\nتا گفتن ، يكى از قلب‌گاه لشكر مصر در ميان ميدان تاخت بر مركبى ابلقى سوار گشته ، و آلات و سلاح مبارزان بر خود راست كرده ، در مقابل پيل زور آمد و يك نعره بر پيل زور زد كه اين همه نعره و اشتلم از بهر چيست ؟ تو پندارى كه در عالم مرد نيست كه جواب تو باز دهد ؟ بيا تا بگرديم ! پيل زور گفت : نامت چيست تا بىنام و نشان كشته نگردى ؟ گفت : مرا نام قحطان حلبى است . اين بگفت و به نيزه بر پهلوان حمله كرد . پيل زور نيز به نيزه برو حمله كرد ، تا هفت حمله در ميان ايشان باطل شد . پيل زور مركب بر قحطان حلبى تيز كرد و بن نيزه در زير بغل گرفت ، سنان نيزه بر سينهء قحطان زد چنانك يك گزاز پشتش بدر رفت ، زور كرد و از زينش در ربود و بر زمين زد . قحطان بىمراد جان بداد . پيل زور طوف كنان مبارز طلب مىكرد .\r\nقحطان را برادرى بود قحطبه نام ، چون برادر را كشته بديد ، آه از جان برآورد و در مقابل پيل زور آمد و دشنام دادن گرفت و گفت كشتى برادر جوانم را\r\n\r\n","description":"","footnote":"","page_name":" 546 ","page_number":562},
  {"content":"\r\n\r\nو داغ عظيم بر جگرم نهادى ! پيل زور گفت : اى نادان ، تو غم برادر چه مىخورى كه او رفت ، تو از بهر خود غم خور كه زود در عقب برادر خواهى رفت . اين بگفت و نيزه در نيزهء او انداخت ؛ تا پنج حمله خطا شد تا عاقبت [ پيل زور 
  ] ضربه‌يى بر پهلوى وى زد كه از طرف ديگرش بدر رفت . كوس بشارت از لشكر ملك داراب برآمد ، علمهاى شاهى را در حركت درآوردند و بيك‌بار نعره زدند . وليد بن خالد ملول شد . يكى ديگر در ميدان درآمد ، هم هلاك شد ، تا بيست مبارز را بر زمين زد .\r\nنعره زد ، ديگر مبارز خواست . ديگر هيچ‌كس را ياراى آن نبود كه در ميدان رود .\r\nوليد بن خالد گفت : اى مبارزان ، در ميدان رويد و جواب خصم بگوييد . چند نوبت مكرر كرد ، كسى در ميدان نرفت . وليد خالد گفت كه طيفور وزير راست گفت كه در لشكر ما مرد ميدان نيست . طيفور گفت : اى خداوند خطير بكجاست كه بر من آن روز طيره شد و سخت گفت ، اكنون چرا در ميدان نمىرود و جواب پهلوان پيل زور نمىگويد ؟\r\nوليد بن خالد اشارت كرد بسوى خطير كه در ميدان رو و جواب پيل زور بگوى . خطير خدمت كرد و گفت : شاها ، بنده را خود آرزو اين بود كه در ميدان روم و خون برادر را طلب كنم ، موقوف اشارت شاه بود ، اكنون رفتم ! و عزم ميدان كرد و در مقابل پهلوان پيل زور آمد و يك نعره بر پيل زور زد كه اى ايرانى بىوجود ! جهان بدست تو داده‌اند كه در ملك يمن برادرم را خطاب هلاك گردانى ، و پسرت فرخ‌زاد زخمى عظيم بر سرم زد ؟ اكنون در حضور پادشاه جهان وليد بن خالد چند كس را از مبارزان مصر هلال كردى و ديگر دعوى ميكنى ! من اكنون بدان آمده‌ام كه در ميدان جوابت بگويم و خون برادر طلب دارم و از شاه بكشتن تو خلعت بستانم ، اكنون بگرد تا بگرديم ! پهلوان پيل زور گفت : هرچه گفتى هبا گفتى ، اگر برادرت بقتل آمد ، در حربگاه ضربى و ضربى و مردى و مردى بود ، چون هنرى نداشت هلاك شد ؛ تو نيز راه برادر در پيش خواهى گرفت . خطير در غضب رفت\r\n\r\n","description":"","footnote":"","page_name":" 547 ","page_number":563},
  {"content":"\r\n\r\nو بضرب گرز حمله آورد . پهلوان پيل زور سپرى از پولاد در پيش رو گرفت و آن ضرب را از دست خطير بگرفت ، چنانك هيچ آزارى به دو نرسيد ، اما از طراقاى گرز و قبهء سپر [ كه 
  ] آن دو لشكر بشنيدند ، يك شعلهء آتش بر بالا جست . نوبت به پيل زور رسيد ، دست بعمود دويست منى كرد و بر خطير حمله كرد . خطير سپر در سر كشيد ، چنان زد بر قبهء سپرش كه وقت بود كه سر و فرقش را درهم خرد كند . پس آن دو پهلوان بر هم حمله مىكردند ، افزون از بيست حمله در ميان ايشان خطا شد ، خطير دست بقايمهء تيغ كرد و بر كشيد و بر فرق و درق يكديگر مىكوفتند و لخت لخت از گوشهء سپر يكديگر مىربودند ، تا بسيار زخمى در ميان ايشان خطا شد . پيل زور با خود گفت كه نقشى با اين ملعون ببازم و به نوعى ديگر با او حرب كنم . پس سپر را در پيش روى درآورد و بيك دست كمند از فتراك بگشود و با خطير بسخن درآمد تا او را تمام غافل كرد ، ناگاه كمند درافگند و حلقهء كمند در گردن خطير محكم كرد و بكشيد و عنان مركب را بگردانيد و زور آغاز كرد و خطير را از پشت مركب در خاك ميدان انداخت . غوغا از هر دو سپاه برآمد .\r\nوليد خالد بانك بر سپاه زد كه مگداريد خطير را ببرند . بقرب بيست هزار مرد بيكبار در ميدان ريختند . ملك داراب و فيروز شاه گفتند كه شما نيز در ميدان رويد و پيل زور را مددى كند مبادا المى به دو رسد . بقرب ده هزار سوار عزم ميدان كردند . تقدير خداى تعالى چنان بود كه سپاه مصر زودتر رسيدند و كمند را بشمشير بريدند و خطير را خلاص كردند و پيل زور را در ميان گرفتند . پيل زور چون ديد كه خطير را بردند تأسف خورد و گفت سعى من باطل شد . پس تيغ در آن قوم نهاد و مىكوشيد تا آن ده هزار سوار رسيدند ، با فهر دلاور و جهر طايفى . چون رسيدند تيغ در مصريان نهادند ، تا چشم برهم زدن بسيارى از آن قوم هلاك كردند و خون چو سيلاب روان گشت . وليد خالد نعره بر لشكريان زد كه دريابيد ! عرعر يمنى با بيست هزار سوار عزم ميدان كردند . ازين طرف ايرانيان ، بهزاد پهلوان حمله\r\n\r\n","description":"","footnote":"","page_name":" 548 ","page_number":564},
  {"content":"\r\n\r\nكرد ؛ بهمن زرين‌قبا و بهمن زرين‌كلاه با خورشيد شاه و جمشيد شاه با ديگر امرا حمله كردند .\r\nنيك‌انديش وزير گفت : اى خداوند ! حكم كن كه لشكر بيكبار حمله كنند كه لشكر ما غلبه است . وليد خالد حكم كرد تا لشكر بيكبار حمله كردند و تيغها بركشيدند .\r\nملك داراب نيز اشارت كرد كه لشكر سيصد و پنجاه هزار مرد بيكبار حمله كردند و تيغ درهم نهادند و گرز و تير و تبر بر فرق و درق يكديگر روان كردند . جنگ سخت بنياد نهادند ، هاى و هوى گردان برآمد . خون چون جيحون ميرفت و سر و دست مبارزان مىغلطانيد . آواز كوس حربى و ناى رزمى در زير اين قبهء خضرا پيچيدن گرفت . دست تقدير بمقراض اجل طناب عمرها بريدن گرفت و باران بلا بر سر اجل رسيدگان باريدن گرفت . زبان ايام صلاى فنا در داد . اى بسا سرها كه از تن جدا شد ، و اى بسا جگر [ ها 
  ] كه بسر سنان نيزه شكافته گرديد ؛ اى بسا تيرها كه در سينهء مبارزان جاى كرد . جنگ و فتنه و آشوب برخاست . تو گفتى مگر روز قيامتست ! از شعاع تيغ و سنان تو گفتى كه جهان آتش گرفته بود و از آن سهم ماه در ابر پنهان شده و عطارد در خورشيد بگريخته ! بيت :\r\n در صف هيجا كه غبار سياه * تيره كند آينهء مهر و ماه\r\nدشت چو آيينهء جوشن شده * كوه و بيابان همه روشن شده\r\nاز سپر دشمن بىكيش تير * گشته چو سوزن گذران از حرير\r\nسيل به دريا شده از خون‌ناب * مرغ هوا كرده بدم دم خضاب\r\nپيل فرو رفته به خون تا بدوش * ناقه به صد حيله برون كرده گوش \r\nدر چنين حالتى فيروز شاه و فرخ‌زاد خود را به صورت مصريان برآورده بودند و در ميان لشكر مىگشتند . اگر كسى بديشان حمله كردى بدفع آن مشغول مىشدند و از حرب احتراز مىكردند كه از ناگاه بىاختيار بهزاد به فرخ‌زاد مقابل شد . به‌زاد برادر را نشناخت ، حمله بر برادر كرد . فرخ‌زاد را چندان مجال نشد كه بگويد كه\r\n\r\n","description":"","footnote":"","page_name":" 549 ","page_number":565},
  {"content":"\r\n\r\nمن كيستم يا تو كيستى ، ناچار سپر در سر كشيد و آن حمله را رد كرد . به‌زاد حملهء ديگر كرد . فرخ‌زاد دست بعمودگران كرد و بر بهزاد حمله كرد ، با خود گفت برادر خود را آزمايش كنم كه چونست . چون ضرب فرو گذاشت بهزاد حمله‌اش را رد كرد و اسب را بر فرخ‌زاد گرم كرد و دست فراز كرد و بند كمر فرخ‌زاد را بگرفت و زور كرد و او را از صدر زين در ربود و خواست كه بر زمين زند كه فيروز شاه با ساز و سلاح در پيش آمد و بر بهزاد حمله كرد ، به قدرت خداى تعالى چنان شد كه بند كمر فرخ‌زاد بگسست و فرخ‌زاد از دست بهزاد بر زمين افتاد ؛ و آن دو لشكر درهم افتاده بودند ، كس را پرواى كس نبود . فرخ‌زاد سوار شد اما بغايت از فيروز شاه منفعل گشته بود ، با خود گفت بد حالتى بود كه برادر كوچك مرا در ربود ، هرچند كه به غير از فيروز شاه كس از راز من آگاه نيست اما در پيش فيروز شاه بىآب روى گشتم ، فيروز شاه اين حال را بقرينه معلوم كرد ، فرخ‌زاد را تسلى كرد و گفت : هيچ انديشه مكن كه كار حرب چنين باشد و كين برادر در دل نگيرى و خاطر را با او بد نكنى . شاه‌زاده اين نوع ميگفت و خاطرجويى فرخ‌زاد مىكرد . اما مؤلف اخبار چنين روايت مىكند كه آن كين در دل فرخ‌زاد اثر كرده بود تا كجا ظاهر گردد .\r\nراوى گويد كه چون جنگ سخت شد در ميانهء جنگ‌گاه « 1 » پيل زور بن پيلتن در حرب كردن گرم گشته بود و كلاه خود در قفا انداخته ، و چون آب و آتش حمله مىكرد ، و مرد بر مرد مىافگند و دست و تيغ به خون مبارزان مصر و يمن گلگون كرده بود . قضاى خداى تعالى چنان رفته بود كه خطير در ميانهء حرب‌گاه به پيل زور رسيد ، پيل زور غافل بود و در حرب كردن مشغول گشته ؛ خطير از قفاى او قوام كار او نگاه ميداشت و كمين مىكرد تا در ميان جنگ‌گاه « 1 » فرصت يافت . مركب را از عقب پيل زور گرم كرد ، چون به دو رسيد تيغ را بزد بر قفاى پهلوان پيل زور و سر پهلوان ،\r\n\r\n\r\n","description":"","footnote":"\r\n( 1 ) - در اصل : جنگاه .\r\n","page_name":" 550 ","page_number":566},
  {"content":"\r\n\r\nو نوادهء رستم دستان در خاك انداخت و در حال پياده شد و سر پهلوان را برداشت و سوار گشت و راه پاى علم وليد خالد را در پيش گرفت . چون بپاى علم رسيد سر پهلوانرا در پاى مركب وليد بن خالد انداخت و آنچه رفته بود جمله را تقرير كرد . وليد بن خالد چون از آن حال واقف شد بغايت شادمان شد و بفرمود تا آن سر را بر نيزه كردند و طبل بشارت فرو كوفتند ، شادى از سپاه مصر برآمد .\r\nاما آن غلامان كه در قفاى پيل زور مىآمدند چون آن حال را بديدند جمله از مركبان پياده شدند و فغان برآوردند و آن تن بىسر را برگرفتند و رو بسپاه ملك داراب كردند و ناله و فغان مىكردند كه از قضاى إله تعالى پهلوان بهزاد از پيش فيروز شاه و فرخ‌زاد دور شده بدان غلامان رسيد ، كه تن پهلوان پيل زور را مىآوردند . چون به بهزاد رسيدند جمله در پاى بهزاد افتادند و فرياد و فغان برآوردند و زارى مىكردند . بهزاد پهلوان گفت : شما چه قوميد و اين تن بىسر از آن كيست ؟ زود بگوييد كه در دلم خار خارى افتاد ، مبادا كه آن باشد ! زودتر بگوييد . غلامان گفتند اى پهلوان ، چه جاى اين سخن است كه آتش در عالم انداختند و پشت سپاه ايران بشكستند . اين تن پهلوان جهانست ، و نوادهء رستم دستانست ! اين تن پيل زور پهلوانست كه بدست خطير كشته شد ! درياب خونى پدرت را كه خصم بىباك او را بدين زارى هلاك كرد ! بهزاد چون از مرگ پدر آگاه شد جهان در چشم او تاريك شد . سراسيمه رو بپاى علم وليد خالد نهاد ، نعره‌زنان حمله كرد و مرد بر مرد مىانداخت و از مرگ پدر دريغ مىخورد ، تا بپاى علم رسيد . در آن دم خطير مركب شاهى بر نشسته و خلعت خاص در بر كرده و دستور مملكت در دست گرفته ، كه غوغا از ميان سپاه برآمد . وليد بن خالد نگاه كرد قرب دو هزار سوار ديد كه گريزان شده بودند . الحذر الحذر مىگفتند و زينهار زنان مىآمدند . وليد بن خالد پرسيد كه چه بوده است ؟ گفتند اى شاه ، سوارى چون آتش كه در نى افتد و يا شيرى كه در شكارگاه افتد ، در سپاه مصر افتاده است ، چندان\r\n\r\n","description":"","footnote":"","page_name":" 551 ","page_number":567},
  {"content":"\r\n\r\nازين سپاه بقتل آورد كه بصفت در نيايد ، اكنون رو بپاى تخت دارد و نعره مىزند كه خون پيل زور ميخواهم . تا گفتن كه بهزاد چون شير نر پيدا شد و بضرب تيغ آن قوم را در پيش كرده و مىآورد و نعره ميزد و دست و تيغ خون‌آلود كرده و قطرات اشك بر رخسارگان چكان كرده . وليد بن خالد گفت : گويا اين چه كس است كه بسى دلير مىآيد ؟ يكى گفت : اين جوانرا بهزاد نام است پسر پيل زور كه بدست خطير كشته شد .\r\nوليد خالد را از بهزاد سهمى عظيم بر دل نشست ، از دليرى او عجب ماند .\r\nگفت : يكى پيش رويد او را يا سر او را بياريد . يكى ايستاده بود از مبارزان مصر ، نام او شير خوار بود ، و از ملك مغرب بود ، و مردى با هيبت بود ، چنانك شاه مصر را برو اعتماد تمام بود . سر راه بر بهزاد بگرفت ، بدان نيت كه خطير پيل زور را بكشت من نيز بهزاد را بكشم و در ميان مصريان نامى برآورم ! مسكين خود ندانست كه اجلش رسيده است . اشتلم‌كنان نعره بر بهزاد زد كه اى بىادب ! كجا ميروى ؟\r\nاين پاىتخت شاه وليد است بىادبى مكن و باز گرد ! بهزاد گفت : وليد خالد كدامست كه من نيز او را مىطلبم . شيرخوار مغربى اشارت بشاه كرد و گفت : اينك شاه وليد بن خالد كه در پاى [ تخت 
  ] شاهى قرار گرفته است ، بر پشت زنده پيل . بهزاد گفت كه سخنى دارم بيا و بشنو و برو و با خالد بن وليد بگوى . اين بگفت و مركب پيش راند . بهزاد گفت كه بگوى كه اين جوان مىگويد كه پسر پيل زورم و به خون پدر كمر بر ميان بسته‌ام و خون پدر طلب مىكنم ، اگر ميخواهى كه ازينجا باز گردم خطير را بسته به من ده تا باز گردم و اگر نمىدهى پاىدار كه اينك رسيدم ! شيرخوار از قفا نگاه كرد و آنچه شنيده بود با شاه وليد بگفت كه اين جوان ميگويد كه از براى خون پدر آمده‌ام ، خطير را بسته به من دهيد تا باز گردم و اگر نه اينك آمدم . شاه وليد نعره بر شيرخوار زد كه اى نادان ! ازين سخن مىشنوى و تحمل ميكنى ؟ شيرخوار گفت : به اشارت شاه مانده بود [ م 
  ] . آنگاه بضرب تيغ بر بهزاد\r\n\r\n","description":"","footnote":"","page_name":" 552 ","page_number":568},
  {"content":"\r\n\r\nحمله كرد . پهلوان بهزاد آن ضرب را از خود رد كرد . بهزاد تيغ كشيده بود و بر شيرخوار حمله كرد ، شيرخوار سپر در سر كشيد . بهزاد تيغ را چنان بر ميانش زد كه چون خيارش به دو نيم كرد و آنگاه نعره زد و رو به شاه وليد كرد .\r\nوليد خالد از آن ضرب تيغ بترسيد و خوفى عظيم در دل او پيدا شد ، گفت : اى دليران ، سر راه برين ايرانى بگيريد و خون شيرخوار ازو طلب داريد .\r\nهركس كه آن ضرب بديد عجب ماند ، هيچكس را زهرهء آن نبود كه پيش رود و اما پهلوان بهزاد تمام پيش آمد . نيك‌انديش وزير بانگ بر خطير زد كه نه دعوى كردى كه من پيل زور را كشتم ، اكنون پيش رو كه اين فرزند اوست ، كار او را نيز تمام گردان تا از شاه خلعت و مركب بستانى ! خطير را ناچار بود پيش رفتن ؛ روى به بهزاد آورد و يك نعره بر بهزاد زد و گفت : اى كودك ! بچه دل و زهره در پيش آمده‌اى ؟ منم كشندهء پيل زور ! بهزاد گفت كه من نيز ترا طلب مىكردم .\r\nاين بگفت و نيزه بر نيزهء خطير انداخت ، تا چند حمله در ميان ايشان خطا شد ، تا عاقبت بهزاد در غضب رفت و با خود گفت چرا بايد كه با اين ملعون اين همه حرب كنم . سنان نيزه را حوالهء سينهء خطير كرد ، خطير سپر در رو كشيد تا آن حمله را از خود رد كند ، بهزاد نيزه را بر دست بگردانيد و طعن نيزه را بر بند كمر خطير زد چنان كه قد همچون چنار او را در خاك انداخت . و آنگه پايها از ركاب بيرون كرد و خيز كرد و در سينهء خطير نشست . تا خطير را بر خود جنبيدن سرش را گرد ببريد و برداشت و سوار شد .\r\nمؤلف اخبار و گزارندهء اسرار چنين روايت مىكند كه چون بهزاد پهلوان سر خطير را ببريد و سوار شد ، رو بشاه وليد كرد و گفت : اين عوض خون پيل زورست و هنوز آن خون باقيست ، حاضر باش كه پاى بر دم مار نهاده‌اى و خبر ندارى ! اين بگفت و روى باز پس نهاد . هيچ‌كس را زهرهء آن نبود كه در عقب او رود . وليد خالد گفت : اى مبارزان ، اين‌چنين دليرى كه اين جوان كرد نه ديده ديده بود و نه\r\n\r\n","description":"","footnote":"","page_name":" 553 ","page_number":569},
  {"content":"\r\n\r\nگوش شنيده . ازين ملالت بفرمود تا طبل آسايش فرو كوفتند تا لشكر از هم بازگرديدند .\r\nاما بهزاد صف مبارزان مىدريد و آن سر را مىبرد .\r\nاما راويان داستان چنين گويند كه چون ملك داراب از كشته شدن پيل زور آگه شد ، تاج از سر بنهاد و گريه و زارى آغاز كرد و در فراق پيل زور مىناليد كه هم‌صحبت ديرينهء او بود و هيچكس را درد آنچنان نبود كه ملك داراب را ، و ميگفت : كاشكى كشندهء پيل زور را مىآوردند تا من نيز او را مىكشتم تا پاره‌يى اين درد بر دلم كم مىشد ! راوى گويد كه جملهء امراى ايران جمع شده بودند با فرخ‌زاد و فيروز شاه و بهمن زرين‌قبا و بهمن زرين‌كلاه ، با خورشيد شاه و جمشيد شاه ، و طهماسب و طهمور و قارن جهانگير و قارن جهانسوز با قهار و قهرمهء ايرانى و ايرانشاه ايرانى و جهانسوز ايرانى و پيل افگن ايرانى با جملهء گردان ايران همه پياده گشته و سرها برهنه كرده بودند و زارى مىكردند و فغان ميداشتند كه از ناگاه بهزاد با آن سر بريده پيدا شد ؛ گريان گريان مىآمد تا پيش ملك داراب رسيد و آن سر بريده را در سم مركب ملك داراب انداخت و خود را بر تن پدر افگند و گريه و زارى و فغان برآورد . جمله بر بهزاد آفرين كردند كه نگذاشت كه بر خون پدرش يكشب بگذرد و كشندهء پدر را بكشت ، ملك داراب بازگشت . به‌زاد و فرخ‌زاد با جملهء امراى دولت تن پيل زور را برداشتند و روانه گرديدند تا در بارگاه ملك داراب رسيدند و به عزاى پيل زور مشغول شدند .\r\nمؤلف اخبار چنين روايت مىكند كه از آن طرف چون خطير بر دست پهلوان بهزاد كشته شد سهمى و هيبتى در دل شاه وليد بن خالد افتاد و از مرگ خطير و شير خوار بغايت ملول گشته بود . راوى گويد كه خطير را پسرى بود نام او خطور ، جوان مبارز و دلاور بود ، چون از مرگ پدر آگاه شد خاك بر سر كنان مىآمد تا پيش پدر رسيد ، پدر را در كنار گرفت و زارى آغاز كرد . جملهء لشكر خبردار گشتند و غمگين شدند . راوى گويد كه از هر دو طرف بعزا مشغول شدند . شاه وليد بن\r\n\r\n","description":"","footnote":"","page_name":" 554 ","page_number":570},
  {"content":"\r\n\r\nخالد بر تخت آمد ، جملهء امراى دولت حاضر آمدند ، شاه سرور يمنى با بزرگان يمن .\r\nشاه وليد بن خالد رو به نيك‌انديش وزير كرد و گفت : اكنون تدبير چون كنيم و جواب ملك داراب چگونه بگوييم ؟ نيك‌انديش وزير گفت : شاها ، روز اول طيفور وزير سخن راست گفت ، ما جمله او را منع كرديم و پهلوان لشكر خطير بود كه « 1 » پيلتن در روى ميدان بخم كمند او را كشان كرد . پهلوان عرعر يمنى با بيست هزار سوار در ميدان رفتند و او را خلاص كردند ، اگر در ميان جنگ خطير را فرصتى واقع شد و پيل زور را هلاك كرد ، اما بهزاد كه پسر كوچكتر او بود در ميان ششصد هزار آدمى آمد و در حضور تو خطير را بطعن نيزه بر خاك انداخت ، و چون پياده شد و سر خطير را چون ببريد و چون سوار شد و چگونه از لشكر بدر رفت و از هيچ‌كس نترسيد ! اكنون ما را مرد ميدان نيست .\r\nخطور از جاى خود برجست و گفت : فردا ميدان‌دارى از آن منست كه خون پدر خود از آن قوم بخواهم . نيك‌انديش گفت : شاها ، بقول خطور اعتماد نيست زيرا كه مرا معلوم شده است كه در لشكر ايران سواران يگانه بسيارند بهرچند كه لشكر ما غلبه‌ترند اما ايشانرا سردار در لشكر بسيارند ؛ ما را مصلحت آنست كه بعزاى پهلوان خطير مشغول گرديم كه ايشان نيز بعزاى پيل زور مشغول خواهند بودن كه پيل زور كم كسى نبود و از فرزندان رستم دستانست و پهلوانى به دو ميراث رسيده است و فرزندان پهلوان دارد ، مثل فرخ‌زاد و بهزاد كه ديديم كه در پاى علم ما چه كرد ، و پسرى ديگر دارد پيلتن نام كه در پاىتخت كرمانشاه مىباشد در اصطرخ فارس ؛ ما نيز بعزاى خطير مشغوليم ، باشد كه درين چند روز پهلوان پاىتخت تيمور تاش برسد ، شنيده‌ام كه نزديك رسيده است با لشكر سى هزار مرد ، و پهلوان جهان عدنان بن قيس با شاه دمشق مسروق بن عتبه خواهند رسيد .\r\nو نصر بن عدل از حلب خواهد رسيد . و رواح بن خلود و خلود بن رواح از ديار سعيد\r\n\r\n\r\n","description":"","footnote":"\r\n( 1 ) - در اصل : كه او را .\r\n","page_name":" 555 ","page_number":571},
  {"content":"\r\n\r\nخواهند رسيد و اسكندر شاه از اسكندريه با لشكر خود ، و ديگر كسان كه در خدمت شاه نامه نوشته‌ايم و فرستاده ، درين چند روز خواهند رسيدن ؛ باهم اتفاق كنيم و اين لشكر ايرانرا دفع كنيم و اگر اين لشكرها كه گفتيم نيايند تنها تيمور تاش بيايد ما را كافيست كه شنيده‌ام در روز جنگ با گرز پانصد من حرب مىكند ، امروز در ميدان‌دارى نظير خود ندارد ؛ قاصد مىبايد فرستادن شايد كه او را در راه ببيند ، چون نامهء شاه ببيند زودتر بيايد . وليد خالد گفت : چنين بايد كرد . پس نامه نوشتند و قاصد بسوى ديار بكر به پيش تيمور تاش گسيل كردند و از هر دو طرف جنگ را موقوف كردند و بعزا مشغول گشتند .\r\nاين خبر در شهر مصر افتاد و مردم شهر از كشته شدن پيل زور و خطير واقف شدند و از قتل هر دو سخن ميگفتند تا عين الحيات از مرگ پيل زور خبردار گرديد . بغايت غمناك گشت ، با شريفه گفت : اى خواهر ، هيچ نميدانم كه حال من چه خواهد شد ؟\r\nيك بار ديگر ديدار فيروز شاه را خواهم ديد يا نه ؟ حاليا در جنگ اول همچون پيل زور پهلوانى كشته شد و جملهء اين خصومت را وسيله منم . شريفه گفت : اى خداوند ، هيچ باكى نيست چندانك شاه‌زاده فيروز شاه در حياتست هيچ‌كس را ياراى آن نباشد كه در تو راست نگاه كند ؛ ملك داراب با لشكر سيصد هزار مرد و چند پهلوان از براى طلب تو آمده‌اند و هرگز دست ازين كار ندارند تا ترا بچنگ نيارند ، اما حاضر وقت خويش باش تا از سرّ دل تو توران دخت دختر وليد خالد نداند كه آنگاه كار ما مشكل گردد .\r\nاما مؤلف اخبار و گزارندهء اسرار چنين روايت مىكند كه دختر شاه وليد بن خالد توران دخت آن روز كه شه‌زاده مظفر شاه را در شهر مصر درآوردند و خلايق يمين و يسار او را گرفته بودند و او را تفرج مىكردند ؛ و الحق مظفر شاه بغايت جوان صاحب جمال بود چنانك در حسن بىمثل بود ؛ تقدير حق تعالى چنان بود كه گذر آن قوم در زير قصر شاه [ وليد 
  ] خالد بود و در آن حال توران دخت بر بالاى\r\n\r\n","description":"","footnote":"","page_name":" 556 ","page_number":572},
  {"content":"\r\n\r\nمنظر آمده بود و در زير قصر نگاه ميكرد كه شاه مظفر شاه را مىگذرانيدند و بزندان مىبردند . چون توران دخت آن قد و بالاى چون سرو او را ديد و آن روى چون ماه را بديد ، بدلى و هزار دل عاشق مظفر شاه شد و دل از دست بداد ، در حال رنگش متغير گشت و دلش طپيدن گرفت و از هيبت سلطان عشق بند بر بند توران دخت بلرزيد .\r\nچون مظفر شاه را بگذرانيدند ، توران دخت به چشم حسرت در قفاى او نگاه ميكرد و آه سرد بر مىكشيد . از دايه اين قدر سؤال كرد كه اى دايه ، اين جوان ماه‌رو بدين زيبايى چه كس است و چه كرده است كه او را چنين در بند و زنجير كشيده‌اند ؟ دايه گفت : اى دختر ، خموش كه ياغى شاه وليد بن خالدست ، برادرزادهء ملك داراب بن ملك بهمن است ، عم‌زادهء فيروز شاهست ، ترا ازين سؤال چه مىبايد ؟ بيا تا برويم ! توران دخت با دل پردرد و چشم گريان و جگر كباب بازگشت و با خود ميگفت : اى دل ، خرمن عافيت بر باد دادى و مرا و خود را اسير دام عشق گردانيدى ! اكنون چون كنم ، و اين درد را دوا از كدام طبيب جويم ، و اين راز را با كدام محرم در ميان نهم ، و يا خود اين راز با كه توانم گفت ؟ چگويم كه دل بكه دادم و يا خود چه زهرهء آن دارم كه نام او را بر زبان آورم ؟ اما با درد دل بايد ساخت ، تا از پرده ديگر چه پيدا شود و آخر اين كار بكجا ميرسد . بيت :\r\n هر دم ز شوق حلقهء زنجير زلف او * ديوانه مىشود دل آشفته راى ما\r\nبر كوه اگر گذر كند اين آه آتشين * بىشك بسوزدش دل سنگين براى ما \r\nمىسوخت و مىساخت تا عاقبت درد دل و كار محبت به نهايت رسيد ، اگرچه صورت حال را با كس نمىيارست گفت اما زردى رويش گواهى مىداد ؛ و دايه‌اش زن عاقله بود ، چون آن زردى روى او را بديد و ديگر آه سردش را بشنيد بقرينه چيزى معلوم كرد . روزى در خلوت با دختر نشسته بود ، گفت : اى دختر ، راست را بگوى كه حالت چيست كه سخت حالت متغير مىبينم ، اگر زحمتى دارى بگوى تا طبيبى\r\n\r\n","description":"","footnote":"","page_name":" 557 ","page_number":573},
  {"content":"\r\n\r\nحادق « 1 » بيارم تا بمعالجه‌ات مشغول گردد . توران دخت در زير لب با خود مىگفت :\r\nآرى ، خدايرا كه دكان طبيب عاشقان كدامست تا دواى درد عشق ازو بطلبم ، و اگر در بها چيزى خواهد جانرا فدايش گردانم ! اما ، شعر :\r\n طبيبان چه دانند كين درد چيست * ز جانان همه درد عين دواست\r\nز هجرش جگرها كبابست و خون * ز شوقش همه پيرهنها قباست \r\n« 2 » و اگر زحمتى ندارى چرا هر روز ضعيف‌ترى و همه روزه متفكر حالت مىبينم ؟\r\nرازت را از من پنهان مكن تا بدواى كارت مشغول گردم پيش از آن كه كار از دست بدر رود ، و اگر حالت را از من پنهان دارى ناچار بىچاره و سرگردان بمانى ! توران دخت چون سخن دايه را موافق طبع خود ديد پردهء راز از پيش برداشت و گوهر مهر را كه درون خود پنهان كرده بود بدست دلال بازار رسوايى داد زيرا كه در محبت يار خود ترك جان كرده بود و دل بر باد داده ، بيت :\r\n مرا گويند پنهان‌دار رازش * غم عشقست پنهان چون توان كرد\r\nگرفتم راز دل شايد نهفتن * دواى چشم گريان چون توان كرد \r\nتوران دخت دست فراز كرد و دامن دايه گرفت و گفت : اى دايه ، تو مرا بجاى مادرى ، اگر از حالم تو خبردار نگردى و دواى دردم تو نسازى كه سازد كه غير از تو هيچ محرم ندارم ! اما ترا با من عهد بايد كرد كه رازم را با كس نگويى و از درد دلم كس را آگاه نگردانى . دايه گفت : اى جان مادر ، آن روز مبادا كه راز ترا با كس بگويم و از سر تو « 3 » به غير دلم كس را خبردار گردانم . راست بگوى و پنهان مكن و مرا از جملهء محرمان خود پندار . توران دخت گفت : اى دايه ، زينهار كه از عشق آن جوان غريب افگار شدم و هيچ شبى نيست كه لشكر عشق مظفر شاه بازار عيش مرا\r\n\r\n\r\n","description":"","footnote":"\r\n( 1 ) - حادق را چنان كه در بعضى لهجات امروزى ايران هم معمولست بجاى حاذق عربى به كار برده است و ما اين ضبط را در غالب موارد برقرار اصل نگاه داشته‌ايم .\r\n( 2 ) - دنبالهء سخنان دايه است .\r\n( 3 ) - در اصل : و سرّ ترا\r\n","page_name":" 558 ","page_number":574},
  {"content":"\r\n\r\nغارت نمىكند ! از آن روز كه آن جوانرا بديدم نه خواب دارم و نه قرار ، وقتست كه از درد عشق هلاك گردم ! اكنون حالم اينست كه گفتم ، باقى تو ميدانى . اگر كارى از دستت برمىآيد تقصير مكن تا بجان خدمت كنم . دايه گفت : اى دختر خموش ! چه جاى اين سخنست ؟ كسى كه ياغى پدرت باشد ، و اين همه فتنه ازيشان پيدا شده باشد و عالمى ازيشان در زحمت باشند ، تو با بيگانه و ياغى عشق بازى ميكنى ؟ و ديگر آنك او در بند و زندانست ، او را از زندان چون توان بدرآوردن ؟ اين بدخياليست كه در دماغت راه يافته است ! اكنون اى توران دخت مصلحت آنست كه ازين سوداى فاسد درگذرى و ديگر اين خيال به خود راه ندهى و اگر ترك اين سودا نخواهى كرد بسيار پشيمانى و ملالت به تو خواهد رسيد . توران دخت گفت كه عشق آن جوان در درون من نه آنچنان جاى كرده است كه از ملالت و رسوايى انديشه كنم و يا محبت او را به صد چندين نصيحت از دل توانم بيرون كردن . اى دايه ، اگر دوايى ميدانى بكن و مرا از كشتن و ملامت كردن مترسان كه عاشق بايد كه اول ترك سر كند و آنگه قدم در ره عشق نهد ، و ديگر آنك گفتى او ياغى پدرت شاه وليدست ، راست مىگويى اما من [ چون 
  ] در درون خود نگاه ميكنم او را سخت آشنا مىبينم . اى دايه ، اگر غم كارم نخورى بيم آن باشد كه هلاك گردم و خونم در گردن تو باشد . دايه گفت : اى دختر ، چرا چنين ميگويى ؟ من از بهر مصلحت تو گفتم كه مبادا به تو ملالى و رسوايى رسد ، اكنون چون درين كار قدم محكم نهاده‌اى من نيز كمر خدمت بر ميان بندم و هرچه فرمايى بجان بكوشم تا مقصود دلت را برآورم و اگر سرم برود فداى پاى تو باد !\r\nمؤلف اين داستان غريب و عجيب چنين روايت مىكند كه چون توران دخت ديد كه دايه راضى شد و چنان سخن گفت ، توران دخت شادمانه شد و گفت : اى مادر ، اكنون زودباش و درين كار نيك تأمل كن . آنگاه توران دخت دست در گردن خود كرد و عنبرچه‌يى كه خراج يك شهر بود از گردن بيرون كرد و بدايه بخشيد .\r\nدايه يك زمان انديشه كرد و گفت : اى دختر ، مرا در گمان آنست كه\r\n\r\n","description":"","footnote":"","page_name":" 559 ","page_number":575},
  {"content":"\r\n\r\nعين الحيات نيز بىدرد فيروز شاه نيست ، او نيز آرزوى وصل فيروز شاه دارد و چون ترا اين كار دست داد اول از احوال او با خبر بايد شدن و آنگه اين راز را با او در ميان بايد نهادن كه بزرگان گفته‌اند كه هيچ كارى تنها نتوان كردن . توران دخت گفت :\r\nاى دايه ، تو به دانى بگوى تا چه بايد كرد تا چنان كنم . دايه گفت : مصلحت كار آنست كه مجلسى ساز دهيم و اسباب شاهانه راست كنيم و عين الحيات را مهمانى كنيم ، چون بمى خوردن بنشينيم ، البته او عاشق است ، عشق خود را ظاهر خواهد گردانيدن ، چون از حال او آگاه گرديم ما نيز سرّ خود را با او در ميان نهيم كه شنيده‌ام كه عين الحيات دختر بغايت عاقله است ؛ و با هم ديگر عهد و پيمان كنيد و سوگند بخوريد كه سرّ يكديگر را فاش نگردانيد . توران دخت بر دايه آفرين كرد . پس كار راستى مجلس شراب كردند و توران دخت به خدمت عين الحيات آمد . و توران دخت را عادت چنان بود كه هر روز يك نوبت بديدن عين الحيات آمدى و عين الحيات را تسلى كردى و يك زمان بنشستى و باز به وطن خود رفتى ، و هيچ روزى نبودى كه صالح پسر شاه وليد از لشكرگاه كس نفرستادى پيش خواهرش توران دخت و سفارش عين الحيات نكردى ؛ و مقام عين الحيات هم در قصر توران دخت بود ، مى باهم ميخوردند .\r\nتوران دخت كار راستى مهمانى كرد و پيش عين الحيات رفت .\r\nعين الحيات چون توران دخت را بديد برپاى خاست و توران دخت را در كنار گرفت و او را برجاى خود بنشاند . توران دخت گفت : ميخواهم كه قدم مبارك رنجه فرمايى و كلبهء احزان ما را مشرف گردانى تا در خلوت باهم صحبتى بداريم . عين الحيات گفت : اى بانو ، اينجا نيز هم خانهء شماست و ما غريب و مهمان شماييم . توران دخت گفت : شما نه غريبيد بلك عزيزيد و جملهء مملكت از آن تست و حكم تو بر ما و جان ما روانست ، دانم كه مرادم را برآرى و مرا از صحبت خود خوش خاطر گردانى تا از ديدارت زمانى خوش وقت گردم . عين الحيات چون مبالغه كردن توران دخت را بديد ، با خود گفت اين الحاح كردن را سببى هست ، يا آنست كه از من سؤالى خواهد\r\n\r\n","description":"","footnote":"","page_name":" 560 ","page_number":576},
  {"content":"\r\n\r\nكرد ، يا به من خبرى خواهد داد و يا آنست كه سرى دارد به من خواهد گفت . البته بىحكمتى نخواهد بود . پس قبول كرد و گفت : خوش باشد ! هرچند كه شما را زحمت خواهد بود اما چون شما را مراد اينست ما نيز بندهء فرمانيم .\r\nرفتن عين الحيات به سراى توران دخت و قصهء ايشان : راوى گويد كه چون عين الحيات قبول كرد و با توران دخت به خانهء توران دخت آمد ، الحق جاى خوب ديد و فرشهاى خوب گسترانيده ، و اسباب طرب جمله حاضر كرده . چون هر دو بنشستند ، همچون ماه و خورشيد ، بعيش كردن مشغول گشتند و بادهء گلرنگ در گردش آوردند . چون دورى چند بگرديد ، و آن باده در دماغ حريفان كار كرد و عقل از جاى خود رميدن گرفت ، عين الحيات را فيروز شاه به ياد آمد و توران دخت را خود مظفر شاه از ياد نمىرفت ، تا يك زمان برآمد . فكر بريشان غالب شد و عشق زيادتى نمود . بىاختيار آه عاشقانه از جان عين الحيات برآمد و قطرات اشك بر رخسارگان چكانيدن گرفت . توران دخت آن حال را مىديد تا از حد بگذشت ، گفت :\r\nاى بانوى يمن ! امروز درين كنج احزان بديدار مبارك شما نشستيم تا از هم برخوردارى ببينيم و باهم خوش برآييم كه دنيا وفا ندارد . دىروز بر در شهر ما جنگى عظيم شد و خيلى بزرگ و سردار هلاك شدند چنانك شنيدم كه پيل زور پهلوان بدست خطير هلاك شد . فيروز شاه با ملك داراب در عزاى پيل زورند ، پدرم با برادرم با جملهء امراى مصر در غم خطيرند . ايشان در غم و ما در شادى ، ما را چرا غم بايد خورد كه لشكر سيصد هزار مرد فيروز شاه و ديگر ششصد هزار مصر از بهر ما جنگ مىكنند تا عاقبت كار چه شود . حاليا ما وقت را باشيم و اين دم را غنيمت شمريم كه بر عمر اعتمادى نيست بيت :\r\n وقت را غنيمت‌دان آن قدر كه بتوانى * حاصل از حيات اى جان اين دم است تا دانى \r\nو عين الحيات آن كلمات مىشنيد و آب از ديده مىباريد و هيچ جواب نمىداد تا از حد\r\n\r\n","description":"","footnote":"","page_name":" 561 ","page_number":577},
  {"content":"\r\n\r\nبگذشت . شريفه در عين الحيات نگاه مىكرد و به اشارت مىگفت كه نه جاى اينست كه تو چنين‌ها ميكنى ! عين الحيات مست شده بود و به هيچ نوع خوف نمىكرد ، آن جام كه بدست داشت پيش لب آورد تا در كشد ، رو بتوران دخت كرد و گفت :\r\nاين جام مى را نوش خواهم كرد به ياد آنكس كه تا مرگ از عهد خود برنگردد و تا قيامت از يار خود روى نگرداند . چون اين سخن را بگفت و آن جام در كشيد ، توران دخت نيز بغايت مست و عاشق ، و اختيارش از دست رفته ، او نيز آه كرد و زار زار بگريست . عين الحيات مىگريست و توران دخت مىگريست . جملهء كنيزكان و خادمان در آن حالت تعجب نمودند و دايهء توران دخت رو بدان كنيزكان و خادمان كرد و گفت : بيرون رويد كه شاه‌زادگان مست‌اند تا آسايش كنند . جمله بيرون رفتند . شريفه رو بدايهء توران دخت كرد و گفت : اين گريهء توران دخت به عاشقان مىماند . دايه گفت : آرى ، تو نيك ميدانى كه از حال عين الحيات با خبرى ! اگر شما راز دل خود را بگوييد ما نيز احوال خود را شرح دهيم . شريفه گفت :\r\nاول شما بگوييد . دايه گفت : نه ، اول شما را بايد گفت . عين الحيات چون سخن دايه بشنيد ، بخنديد و گفت : اى دايه ، راز من برملا افتاده است ، و آفتاب را به گل پنهان نتوان كرد ، طبل پنهان چه زنم ؟ طشت من از بام افتاد ! شما بگوييد تا ما بدانيم . توران دخت گفت كه باهم سوگند بخوريم كه راز يكديگر را فاش نكنيم و هيچ آفريده را محرم اين راز نگردانيم . پس آن دو دختر در حضور شريفه و دايه دست در دست يكديگر نهادند ، و بدادار غيب‌دان سوگند خوردند كه راز يكديگر را فاش نكنند .\r\nتوران دخت گفت : اى خواهر ، اكنون بگوى كه در دل چه دارى ؟ عين الحيات گفت : چه حاجت به گفتن است كه همهء عالم حال مرا ميدانند . اما از حال خود تو مرا آگاه كن .\r\n\r\n","description":"","footnote":"","page_name":" 562 ","page_number":578},
  {"content":"\r\n\r\n\r\nراز گفتن توراندخت در پيش عين الحيات :\r\nبعد از آن توران دخت آغاز كرد از آوردن مظفر شاه و او را ديدن و دل به دو دادن و قصهء دايه تا اين زمان كه بديدار خداوند رسيدم . عين الحيات و شريفه بغايت شادمانه شدند . توران دخت گفت : اى خداوند ، مرا نيز از احوال تو آگاهى بود ، من نيز چون تو گرديدم و راز خود را با تو در ميان نهادم تا ما را از حال يكديگر آگاهى باشد و در كارها باهم مشورت كنيم و از يكديگر يارى طلب كنيم . عين الحيات گفت : من نيز با تو همداستان خواهم بود اما نوعى بايد كردن كه شاه مظفر شاه را از بند و زندان خلاص گردانيم .\r\nشريفه گفت : او را از بند و زندان چگونه خلاص مىگردانى كه كسى واقف راز ما نگردد ؟ دايهء توران دخت گفت : مرا صورتى مكرى بخاطر آمده است ، چون شب بگذرد از اول بامداد شاه‌زاده را بيارم . ايشان شادمان شدند و شراب ميخوردند و عشرت مىكردند و عين الحيات از احوال خود اندكى ميگفت تا شب درآمد . هر يك به آسايش‌گاه خود رفتند . عين الحيات و شريفه بوطن‌گاه خود رفتند و از احوال توران دخت مىگفتند . عين الحيات گفت : اكنون كار من نيك شد كه دختر شاه وليد با من يكى شد و از احوال خود ايمن گرديدم .\r\nاما مؤلف اخبار چنين روايت مىكند : از آن طرف توران دخت بىقرارى مىكرد ، رو بدايه كرد و گفت : اى مادر ، گفتى كه چارهء تو كنم و مظفر شاه را از زندان بيرون آورم ، اكنون بگوى تا چه خواهى كردن و او را چون خواهى آورد تا مرا معلوم شود تا تسلى خاطر گردد . دايه گفت : اين كار مىشود اما ترا زر خرج مىبايد كردن كه هيچ مقصود در عالم بىزر برنمىآيد ، كه عاقلان روزگار گفته‌اند ، بيت :\r\n هيچش بدست نيست كه هيچش بدست نيست * زر در ميان مقابلهء روح در تنست \r\nتوران دخت گفت : اى مادر ، تو چها مىگويى ، زر چه باشد ؟ جان در ميانست ! من در عشق او ترك جان كرده‌ام ، اينك كليد خزينه ! بردار و هرچه خواهى برگير\r\n\r\n","description":"","footnote":"","page_name":" 563 ","page_number":579},
  {"content":"\r\n\r\nو دواى دردم را چاره‌يىساز . دايه برخاست و در خزينه بگشود و هزار مثقال طلا برداشت و در پيش توران دخت آمد و گفت : كار تمام شد ، چنان سازم كه در اول بامداد مظفر شاه در پيش تو باشد . توران دخت بر او آفرين كرد . چون صبحدم شد دايه برخاست و چادر بر سر كرد و موزه در پاى كرد ، و يك چادرى ديگر در زير بغل گرفت ، مجهول‌وار تا در زندان آمد . هنوز جهان تمام روشن نگرديده بود و زندان‌بان به خانه بود و در زندان بسته بود . دايه اندكى توقف واجب شمرد . زندان‌بان بيامد ، عورتى را ديد كه برابر زندان نشسته بود ، گفت : چه كسى و در اول صباح اينجا چه نشسته‌اى كه اين موضع زندان پادشاهست . دايه گفت : مرا با اين زندان‌بان كارى هست . زندانبان را نام زرنج زندان‌بان بود ، گفت : اى سيده ، زندان‌بان منم ، بگوى تا چه مهم دارى ؟ دايه گفت : اى برادر ، در زندان بگشاى تا من نيز درآيم و آنچه باشد بگويم . در حال زرنج در زندان بگشود و در رفت . دايه نيز از عقب زندان‌بان درآمد .\r\nراوى گويد كه دايه را نام جانانه بود ، در پيش زندان‌بان خدمت كرد و گفت : پيش از آنكه نامم را بدانى ، اين را ببين . اين بگفت و آن هزار مثقال طلا را در پيش زندان‌بان نهاد . زرنج زندان‌بان چون آن را بديد حيران بماند ، با خود گفت كه اين همه زر از كجا آورده است و به من چرا مىنمايد ؟ مگر بر من عاشق شده است و مرا بزر فريب خواهد داد ؟ آنگاه گفت : اى خاتون ، ديدم ، حالت را بگوى ! اگر آن حاجت از دست من برآيد هيچ تقصير نكنم . جانانه گفت : اى زرنج زندان‌بان ، اگر خواهى كه بگويم و اين جمله زر را به تو بدهم كه حق تو باشد ، سوگند ياد كن كه رازم را به هيچ آفريده نگويى . گفت : سوگند خوردم كه بكس نگويم . پس جانانه آن زر را پيش زرنج زندان‌بان نهاد و گفت : اين بشكرانهء آنكه اين جوان‌بندى را كه در بند دارى ، شاه‌زادهء هيرمندست ، او را از بند بگشايى و به من دهى . زرنج زندان‌بان ازين حالت عجب بماند و گفت : اى خاتون ، اين مرد پادشاهست و كم كسى نيست ،\r\n\r\n","description":"","footnote":"","page_name":" 564 ","page_number":580},
  {"content":"\r\n\r\nچون به تو دهم ؟ و اگر نيز بدهم او را كجا خواهى بردن ؟ مرا از حال خود آگاه كن ، چون سوگندم دادى كه راز ترا با كس نگويم ترا از من آمن بايد بودن و احوال خود با من براستى بايد گفتن تا من چارهء كار تو بسازم . جانانه گفت : اى زرنج ، هيچ چيز به از راستى نيست و هيچ چيز از تو نهان نخواهم داشت . راستى آنست كه مرا نام جانانه است ، دايهء دختر شاه وليد بن خالدم كه او را توران دخت نام است . مگر اين جوان را ديده است و مهر او را از عالم برگزيده است و شب و روز بىقرارست و مرا با هزار مثقال طلا نزد تو فرستاده است و گفته است كه پهلوان زرنج را از من سلام برسان و بگوى كه اين محقر را قبول كن و آن جوان غريب را بده كه پادشاه بعزاى خطير مشغولست ، و پرواى هيچ چيز ندارد .\r\nزرنج در آن زر نگاه كرد و در زندان نگاه كرد ، با خود گفت : كه خيلى زرست ، توانگر خواهم شد ، اما سياست وليد خالد نيز هست ، چون كنم ؟ اگر اجابت كنم مىترسم كه از عقوبت وليد بن خالد خلاص نگردم ، ميدانم كه طلب اين جوان خواهد كرد ، و اگر رد كنم اين همه نعمت از دستم بيرون خواهد رفت و همچون توران‌دخت دشمنى پيدا خواهد شد ! رو بدايه كرد و گفت : اى خاتون ، چون كنم ؟ اگر سخن تو قبول كنم و اين زر بستانم البته اين جوانرا خواهند طلب كردن ، چه جواب گويم ؟ [ جانانه گفت 
  ] : ترا تعليم بدهم كه چه بايد كرد . ديوار زندانرا سوراخ بايد كرد از قفا ، و نعره برآوردن كه زندانرا سوراخ كرده‌اند و بندى را دزديده‌اند و برده‌اند ، غايتش آن باشد كه چوبى چند بخورى ، بلك توران دخت نيز تعصب تو بكند . زرنج گفت : نيك انديشه‌يى كردى .\r\nراوى گويد كه آن زر در دلش جاى كرده بود ، دست كرد و آن زر را برداشت ، در زندان دربست و با دايه در اندرون زندان رفتند ، پيش مظفر شاه آمدند .\r\nو مظفر شاه تنها در آن زندان بود و به كلى طمع از خود برداشته بود كه زندان‌بان با دايه درآمدند و خدمت كردند و زندان‌بان در حال بند از مظفر شاه برگرفت و او را\r\n\r\n","description":"","footnote":"","page_name":" 565 ","page_number":581},
  {"content":"\r\n\r\nبگشود . زرنج زندانبان مظفر شاه را بدايه بسپرد . مظفر شاه حيران مانده بود كه هيچ از آن حال خبر نداشت . زرنج گفت : اى دايه ، مظفر شاه را اكنون به تو دادم ، چون بيرون خواهى برد ؟ مبادا كسى آگاه گردد . دايه گفت : من تدبير آن كرده‌ام . اين [ بگفت 
  ] و چادر در مظفر شاه پوشانيد و گفت : اى شاه‌زاده ، اين از بهر مصلحت است .\r\nمردانرا عيب نيست . مظفر شاه گفت : اى خاتون ، تو چه كسى و با من چه كار دارى و مرا كجا مىبرى ؟ بگوى تا بدانم . دايه گفت : اى جوانمرد ، اين نه جاى سخنست ، هزار مثقال طلا داده‌ام تا ترا خلاص كرده‌ام . زودباش تا بيرون رويم كه جملهء حكايتها را خواهى دانست . مظفر شاه دانست كه هركس كه هست آشناست ، اما با خود ميگفت : عجب حالتيست ! مرا اين مشفق از كجا پيدا گرديد ؟ چون اين شهر را هرگز نديده‌ام . اما توكل بر خدا كرد و بيرون آمد و روان گرديد . زرنج چون ايشانرا از زندان بيرون كرد ، چون ايشان برفتند ، خود در زندان درآمد و نقمى بريد و نعره برآورد كه امشب زندانرا سوراخ كرده‌اند و بندى را برده‌اند .\r\nاما راويان اخبار و مهندسان روزگار چنين روايت ميكنند كه وليد بن خالد در عزا بود ، نيك‌انديش وزير او را منع كرد و گفت : اى شاه ، كار جنگ چنين باشد ، پيش ازين عزا نبايد داشت . بفرماى كه پسر خطير خطور را طلب دارند و او را خلعت بده و بر جاى پدرش بنشان و بدفع دشمن مشغول شو و اين دختر را كه عين الحيات نام است در آغوش شاه صالح كن و اين فتنه را بنشان . وليد خالد گفت : نيك گفتى ، چنين بايد كردن ! بفرستاد تا خطور را طلب كردند ، چون درآمد خدمت كرد . وليد خالد او را پرسش كرد و تسلى داد و گفت : اى پهلوان‌زاده ، پدرت پهلوان پاىتخت من بود ، او را چنين آمده بود ، تدبيرى نبود ؛ و مرا دشمن برابرست ، مرا وقت عزا داشتن نيست و ترا بر جاى پدر بايد نشست و ترتيب لشكر خود كردن تا به اتفاق جواب دشمن بگوييم . خطور گفت : خدمتكارم ، و پدرم نيز خدمتكار شاه بود تا عاقبت سر و جان فدا كرد و عمم پهلوان خطاب نيز در دست پيل زور هلاك شد ، اكنون\r\n\r\n","description":"","footnote":"","page_name":" 566 ","page_number":582},
  {"content":"\r\n\r\nشاه بعوض خون پدرم از ايرانيان يكى را بكشد تا دلم تسلى يابد . وليد خالد گفت :\r\nاى پهلوان‌زاده ، تو كه را آوردى كه من هلاك نكردم ؟ خطور گفت : اى شاه ، آنك پدرم را كشت بهزاد نام دارد ، هرچند كه او در دام ما نيست اما پادشاه او مظفر شاه در زندانست ، او را بايد آوردن و هلاك كردن .\r\nطيفور وزير گفت : اى شاه ، پهلوان خطور راست ميگويد ، او را در بند داشتن چه فايده دارد ؟ مبادا كه عياران ايران او را بدزدند ! البته او را بايد آورد و هلاك كردن تا داغ بر داغ ايرانيان نهاده باشيم تا غم ايشان افزون گردد كه غم مرد را ضعيف گرداند . سرور يمنى هيچ بدين سخن راضى نبود زيرا كه پسرش شاه شجاع و هلال عيار و نصر يمنى در بند ايشان « 1 » بودند ، و از يمن با خود آورده بودند . چون طيفور اين سخن را بگفت شاه سرور گفت : اى حرام‌زاده ، اين چه سخن بود كه گفتى ؟ چون مظفر [ شاه 
  ] را بيارند و هلاك كنند حال فرزندم شاه شجاع در دست ايرانيان چون باشد ؟ ايشان درين سخن بودند كه صالح بن وليد برپاى خاست و گفت :\r\nاى شاه ، بنده بروم و مظفر شاه را بياورم و خواهرم را نيز ببينم ؛ و او را غرض عين الحيات بود تا باشد كه مدخلى كند . صالح بن وليد با دويست غلام رو به شهر نهاد .\r\nاما راوى داستان از قصهء دوستان گويد كه از آن طرف چون دايه مظفر شاه را به ايوان توران دخت برد لالا كافور بر در ايوان ايستاده بود ؛ چون دايه را ديد پيش آمد و گفت : اى دايه ، مرا توران دخت اينجا ايستانيده است تا ترا معاون باشم .\r\nپس مظفر شاه را در ايوان درآوردند . مظفر شاه در انديشه كه مرا چه خواهند كردن و اين چه موضع است ؟ همچنان تا بدان مقام بردند كه توران دخت بود . پرده برداشتند ، مظفر شاه در آمد . تختى ديد زده از حرير و جامهاى زيبا ، و بر سر تخت دخترى نشسته ديد با جمال زيبا ، خورشيد روى عنبر موى ، كش خرام سيم اندام . مظفر شاه حيران ماند و با خود گفت ، بيت :\r\n\r\n\r\n","description":"","footnote":"\r\n( 1 ) - يعنى ايرانيان .\r\n","page_name":" 567 ","page_number":583},
  {"content":"\r\n\r\n اينك مىبينم به بيداريست يا رب يا بخواب * خويشتن را در چنين نعمت پس از چندين عذاب « 1 » \r\nگفت مگر زهرهء زهرا از قبهء خضرا بشيب آمده است ، يا ملك از فلك قصد مركز زمين كرده است ؟ شعر :\r\n ماه از رخ « 2 » تو شكست هنگامهء خويش * مشك از خط تو در آب زد نامهء خويش\r\nدر باغ در آمدى خرامان روزى * گل روى تو ديد چاك زد جامهء خويش \r\nچون مظفر شاه آن شكل و شمايل بديد عجب ماند . اما توران دخت از دايه سؤال كرد كه كجا بودى و چه كردى ؟ دايه دست دراز كرد و آن چادر از سر مظفر شاه در كشيد ؛ چون چادر از وى جدا شد توران دخت پنداشت كه خورشيد از زير ابر پيدا شد ؛ قدى چون سرو بر كشيده ، و جمالى چون مه تابان ! توران دخت از تخت به زير آمد و در پيش مظفر شاه خدمت كرد و گفت : اى شاه‌زاده ! كلبهء ما را بقدم خويش مشرف كردى ، خوش بنشين كه خانه خانهء تست و ما جمله بندگان تو ! مظفر شاه را بالاى تخت برآورد و بنشاند و در حال حكم كرد كه لالا كافور جلاب درآورد و بدست توران دخت داد . توران دخت چاشنى گرفت و بدست مظفر شاه داد . مظفر شاه حيران بود ، توران دخت گفت : اى شاه ، خاطر مبارك را بد نكنى كه اين نه موضعى است كه ترا زيان دارد كه اگر لشكر جملهء عالم گرد گردند نتوانند ترا ازين موضع بدر بردن . مظفر شاه گفت : اين چه جاى است و مرا بچه آشنايى بدين موضع آورده‌ايد ؟ جانانهء دايه گفت : اى شاه‌زاده ، بدانك اين خانه از آن شاه وليد بن خالدست و اين دختر دختر شاه وليدست و توران دخت نام دارد و در آن روز كه ترا درين شهر آوردند اين دختر ترا از بالاى قصر ديده است و به تو عاشق شده است . مرا فرستاد با هزار مثقال طلا ، بزرنج زندانبان دادم و ترا آوردم تا با دختر شاه وليد عيش كنى . مظفر شاه چون از صورت حال خبردار گرديد\r\n\r\n\r\n","description":"","footnote":"\r\n( 1 ) - شعر از انورى است .\r\n( 2 ) - در اصل : رخ خوب .\r\n","page_name":" 568 ","page_number":584},
  {"content":"\r\n\r\nشاد شد و جلاب را بياشاميد و گفت : چون چنين است ما را جايى بهتر ازين ببريد تا بىترس بنشينيم . توران دخت بجانانه گفت : برخيز كه در سردابه رويم . اسباب عيش در سردابه كشيدند . توران دخت گفت : هيچ‌كس را پيش ما راه مدهيد . لالا كافور را بر در سردابه باز داشتند تا هيچ آفريده را ره ندهد و بگويد كه توران دخت در حرم است . ايشان بعيش بنشستند .\r\nاما راويان اخبار چنين روايت ميكنند كه صالح بن وليد « 1 » با آن دويست غلام در شهر درآمدند و روى بر در قصر كردند . گذار ايشان بر در زندان افتاد . زرنج زندانبان نعره مىزد و واويلى مىگفت كه امشب درين [ ديوار 
  ] « 2 » عياران نقم زده‌اند و بندى را برده‌اند و ندانم تا اين كار كه كرده است ؟ او درين گفتن بود و خلق بسيار جمع گرديده بودند كه شاه صالح با آن دويست غلام بدانجا رسيدند و آن حال را مشاهده كرد . شاه صالح زرنج زندانبان را طلب كرد و حال از وى سؤال كرد . زرنج گفت : اى شاه‌زاده ، امشب عياران درين ديوار نقم زده‌اند و زندانى را برده‌اند ، ندانم تا اين كار كه كرده است ! صالح بن وليد درماند و حيران شد ، با خود گفت كه من به شهر خود بدين كار آمده بودم كه زندانى را ببرم ، او را خود برده‌اند ! حكم كرد تا زرنج را دست بربستند و رو بلشكرگاه نهادند و ميرفتند تا بر در خيمهء شاه وليد خالد رسيدند . زرنج را بر در بارگاه باز داشتند و خود صالح درآمد ، در پيش پدر خدمت كرد . وليد خالد گفت : اى جان پدر ، زود آمدى ! آن بندى را آوردى ؟\r\nهمين دم بفرماى تا او را هلاك گردانند تا خاطر خطور بر جاى باشد . صالح گفت :\r\nاى خداوند ، امشب زندانرا نقب زده‌اند و مظفر شاه را برده‌اند ، اينك زرنج زندانبانرا آورده‌ام تا حكم شاه چيست . وليد خالد برآشفت ، گفت : در آريد اين زندانبان را تا بنگرم كه چگونه بوده است ! سرهنگان بيرون رفتند و زرنج را دست بسته درآوردند و برابر شاه وليد بازداشتند . وليد خالد گفت : اى حرام‌زاده ! تو بندى مرا چه كردى ؟\r\n\r\n\r\n","description":"","footnote":"\r\n( 1 ) - در اصل : خالد\r\n( 2 ) - بقرينهء همين استعمال در چند سطر بعد اصلاح شد .\r\n","page_name":" 569 ","page_number":585},
  {"content":"\r\n\r\nگفت : اى خداوند ، معلوم‌دان كه امشب در زندان نقب زده‌اند و آن بندى را برده‌اند ، مرا هيچ آگاهى نيست . وليد خالد درماند . گفت : اين حرام‌زاده را بر سر پا بنشانيد و گردن بزنيد . زندانبان را بر سر پا نشاندند .\r\nشهران وزير گفت : اى خداوند ، ترا معلوم است كه در لشكر ايران عياران بسيارند كه بسيار كارهاى پهلوانانه كرده‌اند ، اگر ايشان برده باشند عجب نباشد .\r\nاما او را چوب بايد زد كه چرا غافل بوده است . حكم كردند كه زرنج را بر عقابين كشيدند و چهل چوب زدند و آنگه او را رها كردند . وليد خالد گفت : گناه نه اوراست بلكه ماراست كه ما را زندان سليمان پيغنبر عليه السلام هست كه از بهر ديو ساخته است ، كه ديوانرا آنجا در بند كردى ، ما را نيز اگر كسى در بند افتد آنجا در بند كنيم . آنگه وليد بن خالد گفت : جاسوسى به سپاه ايران بفرستيد تا خبرى بيارد كه مظفر شاه را كه برده است ؟ جاسوسى بود در سپاه مصر به غير از طارق عيار كه او را تارك جاسوس ميگفتند ، او را فرستادند تا خبرى بيارد ، رفت و تفحص كرد « 1 » و باز آمد و در پيش شاه خدمت كرد « 1 » و گفت : در سپاه ايران گشتم هيچ آوازهء مظفر شاه نبود . نيك‌انديش وزير گفت : اين حالت را هم در شهر مصر پيدا بايد كردن كه او هم در شهر مصرست . پس چند كس را معين كردند كه شب و روز گرد شهر بگردند و پاس دارند و احتياط كار كنند .\r\nاما راوى اين داستان روايت كند كه مظفر شاه با توران دخت در آن سردابه بعيش و عشرت مشغول بودند و به ياد يكديگر مى گلگون مىخوردند و ازين حال هيچكس را خبر نبود الا كه لالا كافور ، كه خدمت ميكرد و قوام كار ايشان نگه ميداشت . اما راويان اخبار چنين روايت كنند كه توران دخت را خويشاوندى بود كه او را شاهور نام بود و بدل و جان توران دخت را دوست ميداشت و شب و روز از عشق او بىقرار بود و از ترس وليد بن خالد زهرهء دم‌زدن نداشت ، و چند\r\n\r\n\r\n","description":"","footnote":"\r\n( 1 ) - كردو باز آمد .\r\n","page_name":" 570 ","page_number":586},
  {"content":"\r\n\r\nنوبت پيش توران دخت كس فرستاده بود تا او را رام خود گرداند و توران دخت او را منع كرده بود و گفته بود كه بگوييد شاهور را كه ازين نوع سخن نگويد و اگرنه اين سخن با برادرم بگويم تا او را هلاك گرداند تا ديگر كسى چنين بىادبى نكند . شاهور نيز دل بر صبر نهاده بود ، اما گاه‌گاهى لالا كافور را طلب داشتى و راز دل و درد عشق را با او بگفتى و او را انعام كردى و وعدها كرده بود كه اگر روزى وصل توران دخت روزى گردد با كافور انعامها كند چنانك لالا كافور غنى گردد . لالا نيز در بند اين معنى بود و از توران دخت كدورتى در دل داشت . مگر روزى در عالم مستى او را چوبى چند زده بود ، و هندوان كينه‌دار باشند ، آن كين در دل داشت . لالا كافور دل بر آن بنهاد كه برود و شاهور را بيارد و آن حال را به دو بنمايد تا هم او را به مقصود رساند و [ هم 
  ] عوض كينهء خود كرده باشد . صبر كرد تا شب درآمد .\r\nتوران دخت گفت : اى دايه ، چند شب است كه هيچ خواب نكرده‌ايم ميدانم كه شاه‌زاده مظفر شاه را خواب باشد ، امشب خواب خواهيم كرد . جانانه گفت كه من نيز چند شب است كه عيالانرا نديده‌ام ، من نيز به اشارت شاه‌زاده بخواهم رفت و لالا كافور بر در سردابه است و ديگر كسى را زهرهء آن نيست كه گرد اين مقام بگردد . توران دخت گفت : روا باشد . پس جانانهء دايه بيرون آمد و رو بكافور كرد و گفت : اى لالا ، حاضر باش و زينهار در خواب نروى و امشب خواب بر خود حرام كن و ازين موضع جايى نروى كه شاه‌زادگان در آسايش‌اند .\r\nلالا گفت : خدمت كنم . پس جانانه برفت و در سردابه را بهم كشيدند . توران دخت گفت : اى شاه‌زاده ، بيا كه امشب شب عيش و نشاط است ! آنگه دست در آغوش مظفر شاه كرد و او را در پيش خود كشيد و او را مىبوسيد و مظفر شاه نيز او را تنگ در كنار گرفت به مهر دل و جان ، بيت :\r\n\r\n","description":"","footnote":"","page_name":" 571 ","page_number":587},
  {"content":"\r\n\r\n چه خوش بود دو دلارام دست در گردن * بهم نشستن و حلواى آشتى خوردن \r\nتوران دخت گفت : اى شاه‌زاده ، امشب خوش باش كه ماييم و تو تنها ، بىزحمت اغيار ، و دنيا اعتبارى ندارد و فردا كه ميداند كه چه مىشود ! بيت :\r\n امشب شب آنست كه شكر آب شود * در دامن گل بنفشه در خواب شود \r\nمظفر شاه دانست كه توران دخت چه مىگويد ، گفت : اى شاه‌زاده ، ما مردم يزدان پرستيم و تا عقد نمىبنديم پيش ما روا نيست و ديگر آنك شنيده‌ام كه شاه‌زاده فيروز شاه در يمن در خلوت با عين الحيات نشست و به غير بوس و كنار در ميان ايشان چيزى نبوده است . پدر تو ترا به من دهد ، من نيز برادرزادهء ملك دارابم و تو نيز از عين الحيات كمتر نيستى ، ما را نيز صبر بايد كرد كه چون فيروز شاه بمراد برسد ما نيز بمراد برسيم . توران دخت گفت : اى شاه‌زاده ، تو چها مىگويى ؟ پدرم مرا به تو كى خواهد دادن كه با تو و لشكر شما دشمن‌اند ، بلك دربند آنست كه عين الحيات را به برادرم شاه صالح دهد . حاليا وقت را غنيمت‌دان ! مظفر شاه گفت : اى شاه‌زاده ، كار قسمت را كس نمىداند ، من از شهر هيرمندم و تو از مصر ، يزدان ما را چون بهم رسانيد ! نه مرا و نه ترا درين كار هيچ اختيارى نيست تا ديگر چه خواهد بودن ؛ و اگر اين دم آخرين صحبت من و تو خواهد بودن ، پس يك زمانه صحبت را چه اعتبار باشد ؟ اين بگفت و دست در آغوش توران دخت كرد و خوش بخسبيد . دختر نيز مست بود ، دست در گردن مظفر شاه كرد و در خواب رفت .\r\nاما راويان اخبار و مهندسان روزگار چنين روايت ميكنند كه چون لالا كافور از آسايش ايشان خبردار گرديد با خود گفت اكنون وقت كار منست ! در حال از آن سراى بيرون آمد و رو بخانهء شاهور كرد . در آن دم شاهور مى\r\n\r\n","description":"","footnote":"","page_name":" 572 ","page_number":588},
  {"content":"\r\n\r\nمىخورد به ياد توران دخت ، كه لالا كافور درآمد و خدمت كرد . چون شاهور را نظر بر لالا كافور افتاد بغايت شادمانه شد ، با خود انديشه كرد كه مگر او را توران دخت فرستاده است ! زيرا كه بغايت بىوقت بود . از جاى برجست و لالا كافور را در كنار گرفت و در پيش خود بنشاند و گفت : خير مقدم ! خوش‌آمدى ، اى آزاده ! چونست كه درين نيم شب ما را به ياد آوردى ؟ بگوى ! اگر مهمى دارى بگوى تا بدان كار قيام نمايم . لالا بخنديد و سر در گوش شاهور كرد و گفت : اى شاه‌زاده ، چون از صورت حال محبت تو با توران دخت خبردار بودم ، و دايم در بند آن بودم كه تو بمراد دل برسى ، زيرا كه ترا بر من حق بسيارست ، اكنون خبرى دارم ؛ از بهر آن آمده‌ام تا با تو بگويم تا ترا معلوم گردد كه من ترا دوست ميدارم و از جملهء هوادارانم . شاهور گفت : چه جاى اينست ؟ بگوى تا بدانم . لالا گفت : بدان و آگاه‌باش كه توران دخت جوانى بيگانه را آورده است و امشب چند شب است كه در سردابه بعيش و عشرت نشسته‌اند . ميخواستم كه زودترى بيايم و ترا خبردار گردانم ، محل نيفتاد تا اكنون كه دايه برفت و ايشان هر دو دست در آغوش يكديگر كرده‌اند و خوش خفته‌اند . هنگام كارست و بهتر ازين فرصتى نخواهد بود ! چون شاهور اين كلمات بشنيد ، گفت : اى لالا ! مرا توانى آنجا بردن تا من كار خود پيش برم ؟ لالا گفت : بلى ، من از براى اين كار آمده‌ام . پس شاهور از جاى برجست و سلاح بر خود راست كرد و با لالا كافور روانه گرديد تا بر در آن سردابه رسيد و گفت : اى شاه‌زاده ، اكنون برو و آنچه مصلحت‌دانى آن كن كه من درين موضع راه نگاه دارم ، اما زينهار كه مرا فراموش نكنى . شاهور گفت : چون ازين كار فارغ شوم عذر تو بخواهم . كافور او را آفرين كرد .\r\nراوى داستان روايت كند كه چون شاهور از آن دربند در گدشت تا بدر سردابه رسيد ، سردابه‌يى ديد سپيد كرده و بستر حريرى انداخته و عاشق و معشوق دست در گردن يكديگر كرده و در خواب مستى رفته ، و دو شمع يكى بر سرين و يكى\r\n\r\n","description":"","footnote":"","page_name":" 573 ","page_number":589},
  {"content":"\r\n\r\nبر پايين نهاده ، و مجمرهء عود در سوختن و اسباب عيش جمله مهيا نهاده ؛ توران دخت با مظفر شاه روبرروى هم نهاده و در خواب رفته . شاهور چون آن حالت را بديد آتش غيرت بر دماغش زد ، وقت بود كه بدان آتش سوخته گردد ؛ سرپاى بر پهلوى توران دخت زد كه اى رعنا چشم بگشاى ! من در عشق تو بىقرار و بىآرام ، و تو با ديگرى دست در آغوش كرده و خوش آرام گرفته ! توران دخت چون چشم باز كرد شاهور را ديد ايستاده ، و شمشير الماس‌گون در دست گرفته . توران دخت متحير فروماند . دست از زير گردن مظفر شاه بيرون آورد ، مظفر شاه نيز بيدار گشت ، آن را بديد ، فروماند ، آن مستى از سر او بدر رفت و هشيار شد . شاهور گفت : اى بىادب ! در شهر مصر هيچ شاهد نمانده است كه مدخل در حرم شاه وليد ميكنى ؟ اكنون جان بر باد دادى ! مظفر شاه گفت : اى : جوانمرد ، راه جوانان يكى است ، كرم‌كن ، چندان مجال بده كه پيراهن در گردن اندازم و آنگه هرچه خواهى بكن . شاهور با توران دخت گفت : زودباش و از بغل او بيرون آى تا خون تو با خون او آميخته نگردد . توران دخت از مظفر شاه جدا شد . شاهور پشت بر مظفر شاه كرد تا وى پيراهن در پوشد .\r\nشاهور رو در توران دخت كرد و گفت : اى رعنا ! اكنون خود را چون مىبينى ؟ چند نوبت پيش تو كس فرستادم ، با من سر گرانى كردى و به هيچ حال با من التفات نكردى و به پدر و برادرم ترسانيدى ، اكنون چه مصلحت دانى ؟ در پيش پدرت برم تا رسواى خلق گردى يا خود منت هلاك گردانم كه سزاى تو كشتن است و يا با من سر در مىآورى و دلم را بدست مىآرى ؟ ازين نوع سخنها مىگفت و بر توران دخت طعنه مىزد . مظفر شاه مجال يافت و چون شير نر از جاى برجست و يك مشت چنان بر گردن شاهور زد كه شاهور به روى درآمد و آن تيغ كه در دست داشت بدور افتاد . مظفر شاه تيغ در ربود . شاهور خواست كه برخيزد ، بزد بر گردنش كه سرش را بدور انداخت . توران دخت گفت : هزار آفرين بر دستت باد ! نيك رفتى\r\n\r\n","description":"","footnote":"","page_name":" 574 ","page_number":590},
  {"content":"\r\n\r\nاى شاه‌زاده ! هرچند كه خويش وليد خالد بود اما بلطف خداى تعالى از رسوايى رهيديم ! مردانه رفتى ! مظفر شاه گفت : اى بانو ، اكنون نه جاى ايستادنست ، من ميروم ، تو مىآيى يا نه ؟ توران دخت گفت : اى آزاده مرد ، اين شهر مصرست و تو مردى غريب ، مرا كجا برى كه همه كس مرا مىشناسند . مظفر شاه گفت : اى جان و جهان من ، پس من رفتم ! الوداع تا ارادت يزدان جان‌آفرين چيست . اين بگفت و با آن تيغ كشيدهء خون‌آلود بيرون آمد . چون در ميان سراى رسيد ، لالا كافور ايستاده بود و قوام كار نگاه ميداشت . چون مظفر شاه را ديد ، پنداشت كه شاهور است . گفت : اى شاه‌زاده ، كار خود كردى بايد كه حق مرا فراموش نكنى و آنچه پذيرفتى بدهى . مظفر شاه گفت : چه مىگويى ؟ لالا كافور بخنديد و گفت : اى شاهور ، زودم فراموش كردى ! نه من ترا خبردار كردم ؟ اكنون كار خود را كردى مرا فراموش كردى ؟ مظفر شاه دانست كه اين ايناغى لالا كرده است ، گفت : اى لالا ! چه وقت اين تقاضاست بيا تا بيرون رويم . لالا در پيش افتاد تا از ايوان بيرون آمدند . مظفر شاه گفت : حق لالا را فراموش نتوان كردن كه خيلى زحمت كشيده است و دشمن را بر سر ما آورده است ، اينك حق آن ! اين بگفت و آن تيغ كه در دست داشت بزدش بر ميان كه همچون خيارش به دو نيم كرد و بگدشت . در چنين حالتى جانانهء دايه درآمد و آن حال را بديد . متحير شد ، سؤال كرد كه اين چه حالست ؟ توران دخت آنچه رفته بود جمله را با جانانهء دايه بگفت .\r\nدايه عجب ماند ، گفت : اين كشته را دفع بايد كرد . دايه و توران دخت شاهور كشته را برداشتند و بر بام بردند و در قفاى ايوان انداختند و بازگشتند و آن خونها را كه ريخته بود ، دفع كردند ، اما در غم مظفر شاه مىبودند كه گوييا حالش چه شود ؟\r\nاما راويان اين اخبار چنين روايت ميكنند كه چون مظفر شاه قدم پيش نهاد و روانه شد گذرش در بازار افتاد . شب تاريك بود ، مظفر شاه مرد غريب و آن راهها را هرگز نديده بود و نمىدانست كه چون مىبايد رفت ! از هر طرف كه راه يافتى برفتى ، تا تقدير خداى تعالى چنان بود كه بر سر چارسوى بازار رسيد . از چهار\r\n\r\n","description":"","footnote":"","page_name":" 575 ","page_number":591},
  {"content":"\r\n\r\nطرف عسسان فرو گرفتند كه منزل‌گاه ايشان بود ، و مظفر شاه را در ميان گرفتند و به روى نعره زدند كه چه كسى و درين نيم شب با اين تيغ كشيده از كجا مىآيى ؟ مظفر شاه با خود گفت كه اكنون وقت كارست ، مردانه بايد بود ! اين بگفت و بريشان حمله كرد . چند تن را ازيشان بقتل آورد ، مظفر شاه برهنه بود ، بىزره و بىجوشن و بىسپر ، زخمى چند بر اعضايش « 1 » رسيد و ايشان هزار مرد مسلح بودند ، كار بر مظفر شاه دشوار شد ، عاقبت او را بگرفتند و چراغ پيش آوردند و در روى وى نگاه كردند ، بشناختندش . مير عسس خرم شد ، و گفت : اى مظفر شاه تو از زندان چگونه گريختى و كجا رفتى و تا امروز كجا بودى ؟ مظفر شاه او را جواب نداد . عسسان مظفر شاه را تا روز نگاه داشتند ، اول بامداد او را پيش والى شهر آوردند . والى را از گرفتار شدن مظفر شاه خبر كردند . والى فى الحال خبر پيش وليد خالد فرستاد و از گرفتار شدن مظفر شاه او را خبردار كرد « 2 » . [ وليد خالد 
  ] احوال پرسيد كه چون گرفتند ؟ آنچه رفته بود تقرير كردند در حضور شاه وليد بن خالد . ايشان درين سخن بودند كه غوغا برآمد ، شاه وليد گفت : چه بوده است ؟ قومى درآمدند ، خاك بر سر كرده ، گفتند : شاها ، امشب شاهور را كشته‌اند و در قفاى قصر انداخته‌اند و لالا كافور را بدونيم كرده‌اند . شاه وليد چون اين خبرها را بشنيد ، فروماند . رو بوزير كرد و گفت : اى نيك‌انديش ! اين چه حالتست ؟ نيك‌انديش گفت : شاها ، شاه صالح را به شهر بايد فرستادن تا تفحص اين كارها بكند و مظفر شاه را در زندان سليمان پيغنبر عليه السلام مقيد گرداند .\r\nشاه وليد اشارت كرد بشاه صالح . شاه صالح فى الحال سوار شد ، با صد سوار در شهر آمد و رو بسراى توران دخت نهاد . توران دخت را خود از آن حالها خبر شده بود و در غم مظفر شاه بود كه خادمان درآمدند كه شاه صالح آمد .\r\nتوران دخت بر تخت نشسته بود كه شاه صالح درآمد و خدمت كرد .\r\nتوران دخت از تخت به زير آمد و دست برادر را بگرفت و بر جاى خود بنشاند و گفت :\r\n\r\n\r\n","description":"","footnote":"\r\n( 1 ) - در اصل : اعظايش\r\n( 2 ) - در اصل : كردند\r\n","page_name":" 576 ","page_number":592},
  {"content":"\r\n\r\nاى برادر ! ما را فراموش كردى و هيچ پيش ما نمىآيى و ما را بىتو هيچ قرار نيست . شاه صالح گفت : اى خواهر عزيز ، ما در برابر دشمن فرود آمده‌ايم و شب و روز احتياط كار نگاه ميداريم كه مبادا بر ما شبيخون كنند ، و بطلب پهلوان تيمور تاش فرستاده‌ايم كه بيايد و جواب اين سپاه بگويد و يكى از سپاه دشمن بدست ما گرفتار بود و بزندان كرده بوديم ، ديوار زندانرا سوراخ كرده بود و گريخته ، امشب او را باز در ميان شهر گرفته‌اند ؛ و عظيم قصهء ديگر واقع شده است ، شاهور را در قفاى اين اين ايوان كشته ديده‌اند و لالا كافور را بر در ايوان به دو نيم كرده‌اند .\r\nراوى اين داستان چنين روايت مىكند كه توران دخت اين حكايت چون از برادر بشنيد خود را ملول ساخت و گفت : اى برادر ، اين كوچك كارى نيست ، نيكو تفحص و تجسس بايد كردن . شاه صالح گفت : اى خواهر ، از عين الحيات هيچ خبرى دارى كه در چه كارست ؟ توران دخت گفت : دايم باهم مىباشيم ، او نيز دل به تو داده است و در عشق متحير گشته . صالح بغايت شاد شد و برخاست و بيرون آمد و سوار شد و بخانهء خود آمد و در ديوان خانه بنشست و گفت : امشب پيش شاهور كه بوده است ؟ يكى گفت كه امشب من و چند كس ديگر با شاهور بمى خوردن بوديم كه لالا كافور درآمد و سخنى چند در گوش شاهور گفت ، شاهور ما را اجازت داد ، ديگر خبر نداريم . صالح گفت : اين كار بصبر برآيد و بصبر پيدا شود . بعد از آن حكم كرد تا مظفر شاه را درآوردند . صالح گفت : اى مظفر شاه ، ترا از بند كه برد و امشب در شهر تيغ در دست چه مىكردى ؟ مظفر شاه بىطاقت بود ، از بسيارى زخم كه داشت ، هيچ التفات بسخن شاه صالح نكرد . صالح گفت : چون كنم ؟ جواب نمىگويد ! يكى گفت :\r\nاو را چوب بايد زدن شاه صالح گفت : ادب نباشد او را چوب‌زدن ، كه شاه‌زاده است ، نه دزدست و نه خونى ، او را در زندان سليمان پيغنبر « 1 » دربند كنيد و نيكو نگاه داريد كه چون پهلوان تيمور تاش بيايد و قصهء آن لشكر را بسازيم ، بعد از آن بدين كار مشغول\r\n\r\n\r\n","description":"","footnote":"\r\n( 1 ) - بجاى : پيغمبر\r\n","page_name":" 577 ","page_number":593},
  {"content":"\r\n\r\nگرديم . مظفر شاه را بند كرده بزندان بردند و آن زندانرا [ سليمان پيغنبر 
  ] عليه السلام از بهر ديوان داده بود هم بديوان ساختن ، و گرداگر آن را صلب « 1 » ريخته بودند تا نقب نتوان زدن ، و آن زندانرا از سنگ خارا طاق درآورده بودند ؛ و شاه صالح پيش پدر آمد و آنچه كرده بود باز گفت .\r\nاما راوى داستان روايت مىكند كه توران دخت چون ديد كه برادرش رفت ، دايه را طلب كرد و گفت : اى دايه ، بد جايى بود كه آن جوانرا دربند كردند ، مگر ملك داراب اين شهر را بگيرد آنگه او خلاص شود ، كاشكى ما او را از آن زندان زرنج بدر نمىآورديم كه آنچه ما با او كرديم نه دوستى بود . دايه او را تسلى مىكرد .\r\nپس برخاست « 2 » و در پيش عين الحيات آمد و آنچه در آن چند روز رفته [ بود 
  ] جمله را تقرير كرد . عين الحيات از آن سخنها تعجب نمود و گفت : هرچه كرده است لالا كافور كرده است ، او نيز بسزاى خود رسيد ، حاليا در غم بايد ساخت تا عاقبت كار چه شود .\r\nاما مؤلف اخبار روايت مىكند كه چون مظفر شاه را در زندان كردند جاسوسان ملك داراب در مصر بودند و از آن حالها خبردار شدند ، ملك داراب و فيروز شاه را خبر كردند . چون فيروز شاه ببارگاه خود آمد كه گويا چه حالت بوده باشد ، درين حال به‌روز عيار درآمد و خدمت كرد و بنشست . فيروز شاه گفت : اى به‌روز ، شنيدى كه جاسوسان چه خبر آورده‌اند كه مظفر شاه از بند گريخته است و بعد از چند روز باز عسسانش بر سر چارسوى بازار گرفته‌اند و باز بزندان كرده ؛ اين چه نوع بوده باشد ؟ و ديگر آنك از آن روز باز كه مرا بسته بزنگيان دادند در يمن تا مرا بزنگبار بردند ، از آن روز باز من ديگر عين الحيات را نديده‌ام ، ندانم كه او را همان محبت ما در دل هست يا نه ؟ اى به‌روز ، هيچ توانى كه مرا ببرى كه عين الحيات را\r\n\r\n\r\n","description":"","footnote":"\r\n( 1 ) - صلب : يعنى سرب ( به قاعدهء تبديل « ر » به « ل » توجه شود و همچنين تعويض « س » فارسى به « ص » عربى . )\r\n( 2 ) - در اصل : برخواست\r\n","page_name":" 578 ","page_number":594},
  {"content":"\r\n\r\nببينم و احوال مظفر شاه را بازدانم كه شنيده‌ام كه تا تيمورتاش از ديار بكر نخواهد آمد حرب نخواهد بود . ملك داراب نيز در عزاى پيل زورست .\r\nبه روز عيار گفت : اى خداوند ، اگر هوس دارى برخيز تا ترا ببرم كه من مقام عين الحيات را ميدانم كه او در ايوان دختر شاه وليد مىباشد ، توران دخت ، كه چند نوبت رفته‌ام تا مظفر شاه را خلاص گردانم و نتوانسته‌ام . در حال فيروز شاه برخاست و خود را برسم عياران بر آراست و كمند و خنجر درآويخت و جامهء شب‌رويى در پوشيد ، و با به روز عيار روان شد . از عياران لشكر هيچ‌كس را خبر نكردند و برفتند تا از طلايهء لشكر ايران بگدشتند ، بطلايهء لشكر مصريان رسيدند و از آنجا هم بگدشتند و رو به شهر مصر نهادند تا از خندق و با رو بگدشتند و قدم در ميان شهر نهادند تا بر در ايوان توران دخت رسيدند . گرد برآمدند ، جايى كه محل كمند انداختن بود كمند بينداختند . آن دو عيار شب رو دست در كمند زدند و بر بالا برآمدند ، و گرد بام برآمدند . روزن بر وزن بشيب نگاه مىكردند و مقام عين الحيات را مىطلبيدند ، تا بر وزنى رسيدند كه ازو روشنى شمع مىتابيد . بشيب نگاه كردند ، عين الحيات را ديدند نشسته و توران دخت در پيش وى قرار گرفته ، شريفه با جانانه در خدمت ايستاده و باهم سخن ميگفتند . فيروز شاه بر سر روزن نشسته نگاه مىكرد و با خود ميگفت آيا آن ديگر كدام است كه با عين الحيات نشسته است و سخن ميگويد ؟\r\nمگر دختر وليد بن خالدست ؟ و اگرنه كرا محل آن باشد كه در پهلوى عين الحيات بنشيند ؟ گوش كرد تا چه ميگويند .\r\nراوى اين داستان در حضور دوستان چنين روايت مىكند كه آن دو ماه رو در سخن مظفر شاه بودند و توران دخت در غم مظفر شاه بود و از براى او غم مىخورد و سخن او را ميگفت . فيروز شاه جمله را مىشنيد ، با خود گفت كه اين دختر عاشق مظفر شاهست ، گويا كه درين مدت كه از زندان ناپديد گشته بود در پيش اين دختر بوده است . اما صبر كنم تا ديگر چه ميگويند . تقدير خداى تعالى چنان بود كه\r\n\r\n","description":"","footnote":"","page_name":" 579 ","page_number":595},
  {"content":"\r\n\r\nدر آن دم عين الحيات سر بالا كرد تا دعايى بكند ، فيروز شاه را از خداى تعالى درخواست كند ، شخصى را ديد بر سر روزن نشسته و بشيب نگاه مىكند . هيچ نگفت اما از جاى برجست و تيغ در ربود و بر بالاى بام شد . فيروز شاه ديد كه عين الحيات روى بر بام نهاد . فيروز شاه بر در بام ايستاد و به روز عيار بر گوشهء بام پاس ميداشت . چون عين الحيات در بام بگشود و دست و تيغ بيرون كرد ، فيروز شاه دست فراز كرد و بند ذست عين الحيات را بگرفت و در پيش خود كشيد ، و گفت : اى دلارام ، من در غم و فرقت تو شمشير مىزنم و تو خوش در آسايش و تنعم نشسته ، و اكنون پيش ما با تيغ كشيده مىآيى ؟ عين الحيات آواز فيروز شاه را بشناخت ، تيغ از دست بينداخت و سر در پايش نهاد و گفت : اى شاه‌زاده ، نيك آمدى كه در فراقت سوختم ! دير آمدى و ما را دير پرسيدى ! بيت :\r\n صبا به تهنيت گل ببوستان آمد * كه مهد گل بسلامت به گلستان آمد\r\nز غنچه گل چو برون كرد روى ، بلبل گفت * عجب عجب كه ترا ياد دوستان آمد ! \r\nبعد از عتاب و ناز بسيار يكديگر را در كنار گرفتند و يكديگر را پرسيدند و بوسيدند .\r\nآنگاه فيروز شاه گفت : اى دلارام ! اين كه در پيشت نشسته است چه كس است ؟\r\nگفت : اى شاه‌زاده ، او توران دخت است دختر شاه وليد بن خالد ، اما او نيز از آن ماست و دوستدار شاه مظفر شاهست ، و تا دى روز مظفر شاه در پيش وى بود ، حالى واقع شد كه او برفت . جمله حكايتها در پيشت گفته شود ، حاليا بيا تا بشيب رويم . دست شاه‌زاده را بگرفت و بشيب آمد . توران دخت گفت : اى دايه ، شاه خوبانرا چه شد كه بىاختيار بر بام جست ؟ مگر حالتى شده است ، احتياط كنيد ! ايشان درين سخن بودند كه عين الحيات بشيب آمد و فيروز شاه را با خود آورد . توران دخت گفت : اى شاه خوبان ، اين كيست كه از بام با خود آوردى ؟ گفت : اى توران دخت ، اين شاه زادهء\r\n\r\n","description":"","footnote":"","page_name":" 580 ","page_number":596},
  {"content":"\r\n\r\nايران ، فيروز شاهست كه امشب بديدن ما آمده است . توران دخت برجست و خدمت كرد و زمين ببوسيد و گفت : شاه زادهء ايران خوش آمد ! فيروز شاه گفت : از بهر آن آمده‌ام تا حال مظفر شاه را معلوم كنم كه حال او بچه رسيده است ، و دانم كه بهتر از شما كس نداند . توران دخت سرخ برآمد و هيچ جواب نداد . عين الحيات گفت :\r\nاى شاه‌زاده ، چرا جواب نمىگويى كه مظفر شاه را حال هيچ‌كس به از تو نمىداند .\r\nشرم مكن و بگوى كه ما را نيز هيچ از تو پنهان نيست . توران دخت در سخن درآمد و آنچه از حال مظفر شاه ميدانست بعضى در پيش شاه‌زاده فيروز شاه تقرير كرد .\r\nفيروز شاه عجب ماند و گفت : اى شاه‌زاده ، هيچ غم‌مخور و انديشه مكن كه من او را از بند خلاص گردانم بتوفيق يزدان جان‌آفرين .\r\nعين الحيات گفت : اى شاه‌زاده ، چه باشد كه يك امشب با ما بروز آورى كه خيلى وقتست كه از هم دور بوده‌ايم . فيروز شاه گفت : اى شاه‌زاده ، پدر منتظر منست و ديگر آنك در خانهء وليد خالد بودن مصلحت نيست . توران دخت گفت :\r\nاز آن هيچ انديشه مكنيد كه اگر صد سال درين سراى باشيد شما را چنان نگه‌دارى كنم كه هيچ آفريده واقف نگردد . فيروز شاه گفت : چون چنين است پس شريفه بر بام رود و به روز را طلب كند كه بر گوشهء بام پاس ميدارد . شريفه گفت : بنده باشم ! و فى الحال بر بام رفت و به روز را طلب كرد و بياورد . به روز بيامد و خدمت كرد .\r\nعين الحيات او را بنواخت و عذر خواست . عين الحيات گفت : ما را ازينجا جايى ديگر بايد رفت . پس از آن موضع رخت در سردابه كشيدند و در خلق بر روى خود بستند و بعيش و عشرت بنشستند . فيروز شاه قصهء گذشته را مىگفت كه چون از دست زنگيان خلاص شدم و بدست زردهء جادو چگونه گرفتار شدم و چون خلاص شدم ، هم‌چنين حكايت مىكردند و مى ميخوردند و عيش مىكردند .\r\nاما چون روز پيدا گرديد و خورشيد عالم را بنور خود منور و مزين گردانيد ، جملهء امراى دولت و وزراى حضرت در پاى تخت ملك داراب جمع\r\n\r\n","description":"","footnote":"","page_name":" 581 ","page_number":597},
  {"content":"\r\n\r\nگرديدند . طيطوس حكيم با روشن راى وزير گفتند كه وقتست كه پهلوان فرخ زاد را و بهزاد را از تعزيت پدر بيرون آريد كه نه وقت عزا داشتن است . جواب دشمن مىبايد گفتن كه جاسوسان آمده‌اند و خبر آورده‌اند كه از اطراف مصر لشكر مىآيد و از ديار بكر تيمور تاش مىآيد و دعوى كرده است كه جواب سپاه ايران من بگويم . ملك داراب گفت كه چنين بايد كردن . فيروز شا را طلب كنيد تا فرخ زاد و بهزاد را خلعت دهد و از عزا بيرون آرد . در حال رفتند و فيروز شاه را طلب كردند ، نيافتند .\r\nملك داراب را خبر كردند . گفت : به‌روز را طلب كنيد تا از حال فيروز شاه خبر گويد . همهء لشكرگاه گرديدند و نديدند . گفت : شبرنگ را بخوانيد . شبرنگ و سياوش درآمدند و خدمت كردند . ملك داراب از حال به روز سؤال كرد . گفتند كه امشب باهم بوديم اما نمىدانيم كه بكجا رفته است . ملك داراب بغايت ملول شد و رو به حكيم كرد و گفت : بنام ايشان رملى بزن و در كار پسرم نيك تأمل كن ، مبادا كه فرزندم را بجان المى برسد ! طيطوس حكيم رملى بزد ، گفت : شاها ، هيچ انديشه‌يى نيست كه شاه‌زاده و به روز هر دو با همديگرند . هرچند كه اندك ملالتى در طالع ايشان هست ، اما زود با ما خواهند رسيدن . شاه سؤال كرد كه اكنون كجااند ؟ گفت : در موضع خوب و بعيش مشغولند ، اما درين دو روز ملالتى بفيروز شاه خواهد رسيدن اما عاقبت بخير خواهد بود . اين بگفت و خاموش شد .\r\nاما مؤلف اخبار و گزارندهء داستان روايت مىكند كه ملك داراب در فكر فيروز شاه ، و لشكر مصر در انتظار تيمور تاش تا كى برسد كه ايشان حرب كنند . ما باز آمديم بر سر قصه و داستان فيروز شاه بن ملك داراب بهمن بن گشتاسب بن لهراسب كه با به روز در آن سردابه مى ميخوردند و عيش مىكردند . آن روز تا شب و آن شب تا روز ، روز ديگر تا شب ، و آنچه اسباب عيش بود جانانه مهيا مىكرد .\r\nاما توران دخت از براى شاه‌زاده مظفر شاه بغايت ملول بود و با خود ميگفت اكنون آن تن نازك او در ميان آن بند چگونه باشد ؟ او را چه طاقت بند گرانست ؟\r\n\r\n","description":"","footnote":"","page_name":" 582 ","page_number":598},
  {"content":"\r\n\r\nعلى الخصوص كه زخم دارد و در زندان سليمان پيغنبرست عليه السلام . چه بودى كه او نيز اينجا بودى . ازين نوع انديشها مىكرد تا عاقبت بىطاقت گشت و زار زار گريان شد . فيروز شاه چون آن حالت را بديد ، سؤال كرد كه سبب چيست كه گريان شدى ؟ توران دخت سر در پيش انداخت و جواب نداد . به روز عيار گفت : اى شاه‌زاده ، چه جاى اين سؤالست كه تو نيز كه از شاه خوبان جدا افتاده بودى بدتر ازين مىگريستى ! او نيز در غم مظفر شاه مىگريد كه او در زندانست ، و عاشق كى روا دارد كه معشوق او در بند و زندان باشد . فيروز شاه گفت : خود در مروت و جوانمردى كى روا باشد كه ما در عيش و مظفر شاه در بند و زندان ، على الخصوص كه او درين محنتها از براى من گرفتار شده است . اى به روز ، برخيز تا برويم ، باشد كه آن جوانرا از بند خلاص گردانيم . توران دخت گفت : بدان و آگاه‌باش كه هيچ شبى و روزى نيست كه من در فراق آن شه‌زاده صد بار نمىگريم ، اما چاره‌يى نيست كه آن زندان نه از آن زندانيست كه آن را به هيچ نوع توان گرفتن يا زندانى را توان بيرون آوردن كه سليمان عليه السلام از بهر ديو ساخته است . گرداگرد آن زندان هفت جوش و ارزيز ريخته‌اند تا نقم نتوان زدن ، و هيچ كمند به ديوار آن زندان نرسد ، و در و ديوار سوراخ نتوان كرد كه از سنگ خارا ساخته‌اند و بر هم ديگر نهاده‌اند ، و آن زندانرا ديوان ساخته‌اند ؛ از آن انديشه بگذريد ، باشد كه يزدان بقدرت راست آرد كه مخلوق از گشادن عاجزست .\r\nفيروز شاه گفت : البته يك نوبت بايد رفتن و احتياط آن زندان بايد كردن .\r\nاين بگفت و از جاى برجست ، چندانك توران دخت و عين الحيات مبالغه كردند هيچ فايده‌يى نداشت . فيروز شاه گفت : به يزدان پاك سوگند كه قرار نگيرم و آرام نيابم تا مقصود حاصل نكنم . از براى من نيم زرهى بياريد . رفتند زرهى و شمشيرى و خنجرى بياوردند . به روز عيار گفت : اى شاه‌زاده ، تو در عالم شمشير از براى اين\r\n\r\n","description":"","footnote":"","page_name":" 583 ","page_number":599},
  {"content":"\r\n\r\nصحبت مىزدى و مىزنى ، تو از كجا و عيارى از كجا ؟ عيارى و شب روى را به من بگذار ! تو اينجا خوش بعيش بنشين ، من بروم و احوال آن مقام باز دانم و بيايم .\r\nفيروز شاه قبول نكرد .\r\nراوى داستان روايت مىكند كه فيروز شاه گفت : اى به روز من نيز مىآيم .\r\nمست بود و سوداى مظفر شاهش در دماغ افتاده بود ، و بطلب زندان مىگرديدند .\r\nفيروز شاه گفت : اى به روز ، هيچ ميدانى كه زندان كجاست ؟ به روز گفت : من چه دانم ، توبه دانى كه دعوى كردى كه من بروم و مظفر شاه را بيارم . اين زمان در پيش در آتا من در عقب تو بيايم ، ببينم كه چه ميكنى . فيروز شاه تند گشت و گفت :\r\nبا من سخن به طنز مىگويى ؟ اين بگفت و قدم در پيش نهاد و روان شد . اما هيچ نمىدانست كه كجا مىبايد رفت ، از آن جهت كه هرگز مصر را نديده بود .\r\nمصر شهرى بزرگ و او مردى غريب و شب تاريك ، چه تواند كرد ؟ ناگاه از قضاى الهى گذار ايشان بر سر چار سوى شهر افتاد و راهى تنگ در پيش آمد و شب بغايت تاريك بود و ايشان بغايت درمانده بودند كه از كدام طرف بروند ، كه عسسان از پس و پيش نعره برآوردند كه دزد بگيريد ! فيروز شاه چون چنان ديد در غضب رفت كه اى حرام‌زادگان ، ما دزديم ! آنگه بضرب تيغ بر آن قوم حمله كرد و بقرب ده كس را ازيشان بكشت . در حال مير عسس را خبر كردند با پنج هزار پياده بيكبار گرد فيروز شاه برآمدند و بيكبار بر وى حمله كردند . فيروز شاه در آن قوم افتاده بود و مىكوشيد تا پنجاه كس را از آن قوم هلاك كرد اما زخمى چند عظيم خورده بود ، و به‌روز عيار نيز جنگ مىكرد و بضرب خنجر شكم آن قوم را مىدريد تا غوغا و آشوب در افتاد و آن شب بقرب ده هزار آدمى آنجا جمع شدند . فيروز شاه متحير گشت ، با خود گفت بد بود ! اكنون چندانك روز نزديكتر مىشود مردم غلبه‌تر خواهند شد . تا كى توانم كوشيدن ؟ البته بدست اين قوم خواهم گرفتار شدن ! درين انديشه حرب‌كنان پيش ميرفت و هيچ\r\n\r\n","description":"","footnote":"","page_name":" 584 ","page_number":600},
  {"content":"\r\n\r\nاز حال به روز خبر نداشت . اما چون به روز چنان ديد ، گفت نه جاى جنگ كردنست ، خود را دراستون دكانى چسبانيده بود و نگاه مىكرد .\r\nراوى اين داستان روايت مىكند كه جوانى بود از ملك هيرمند و مدتها بود كه در آن ديار مانده بود و نام برآورده بود چنانك جملهء خلق او را ميدانستند ، امشب در گوشه‌يى بتفرج ايستاده بود و آن جنگ كردن و كوشيدن فيروز شاه را مىديد و با خود ميگفت گويا اين جوان چه كس است كه بغايت بهادر و شجاع است ! در چنين حالتى فيروز شاه حمله كرد و آن خلق را برمانيد ، در وقت بازگشتن بپاچال دكانى فرو رفت و پنهان گرديد . باز آن خلق باز گرديدند و فيروز شاه را طلب كردند ، نيافتند ، بيكبار غوغا برآوردند كه اين دزد كجا رفت كه خيلى از ما بكشت و ناپديد گشت . ابو الخير قصاب ديده بود كه فيروز شاه كجا پنهان شده بود ، فى الحال به طرفى ديگر رفت و آواز برآورد كه اى جوانمردان ، اين كس كه اين همه جنگ كرد بدين راه بفلان كوچه بدر رفت ، دريابيد كه زخمى بسيار دارد و نتواند گريختن . آن خلق چون آن آواز شنيدند ، بدان راه كه قصاب نشان داده بود برفتند چنانك هيچ‌كس نماند . به روز ديده بود كه فيروز شاه كجا پنهان شده بود ، از آن ستون به زير آمد و پيش فيروز شاه آمد و گفت : اى شاه‌زاده ، بيرون بيا كه همه مردم رفتند ، باشد كه خود را پيش توران دخت اندازيم ، كه آن طرف راه گرفته‌اند .\r\nفيروز شاه گفت : اى به‌روز ، هيچ طاقت ندارم كه زخمى بسيار دارم . به روز گفت :\r\nاى شاه‌زاده ، سخنم را قبول نكردى و چنان مجلس را بگذاشتى ، ناچار چنين بلا پيدا شد ؛ « هركس كه چنان كند چنين آيد پيش ! » اگر نعوذ « 1 » باللّه قصهء ديگر پيش آمدى من در پيش پدرت ملك داراب چه جواب گفتمى ؟\r\nراوى گويد كه تقدير خداى تعالى چنان بود كه ابو الخير قصاب ايستاده بود در آن تاريكى ، و هرچه ايشان ميگفتند او مىشنيد تا سخن بدينجا رسانيدند كه يا رب ، اين قوم ازينجا چرا رفتند و سبب رفتن ايشان چه بود ؟ به روز عيار گفت :\r\n\r\n\r\n","description":"","footnote":"\r\n( 1 ) - در اصل : نعوذا\r\n","page_name":" 585 ","page_number":601},
  {"content":"\r\n\r\nاى شاه‌زاده ، هيچ مگوى كه جوانمردى پيدا شد و ندانم كه چه مكر كرد كه اين غلبه را از سر ما دور كرد . فيروز شاه گفت كه رحمت خداى تعالى بر آنكس باد ! هنوز تمام نگفته بود كه ابو الخير قصاب پيش آمد و خدمت [ كرد 
  ] و گفت : اى شاه‌زاده ، قدم رنجه كن و خانهء ما را بقدم خود مشرف و مزين گردان كه خانه بغايت نزديكست ، مبادا اين طايفه بازگردند و شما را ملالتى رسد . به روز عيار گفت :\r\nاى جوانمرد ، تو كيستى و ما را كجا دانى ؟ گفت : من از ديار هيرمندم ، و مرد قصابم و بجان و دل دوستدار شمايم ، و آنگه سوگند خورد . به روز گفت : اى شاه‌زاده ، روان شو تا برويم كه اين جوانمرد از دوستارانست و فرستادهء يزدانست كه اين خلق را اين جوانمرد ازينجا آواره كرد . پس در عقب او روانه گرديدند تا بكوچه‌يى رسيدند ، ايشانرا در خانه درآورد و در را محكم بست . و اين جوانمرد زنى داشت كه از ديار مصر خواسته بود ، حكم كرد تا طعامى ساز دهد و آن زن را مليحه نام بود ، در حال طعامى ساز داد و در پيش فيروز شاه آورد و آن شكل و شمايل را ديد ، عجب ماند .\r\nاز شوهر سؤال كرد كه اينان چه كسانند و ايشانرا از كجا آوردى ؟ جوانمرد گفت :\r\nاى زن ، هيچ مگوى كه اينان جوانان غريب‌اند و از ميان بلا بيرون آمده‌اند . به روز عيار گفت : اى جوانمرد ، لطف كردى و مردانگى نمودى و ما را از ميان بلا بيرون آوردى ، اما اين شاه زادهء ما را زخمى چند هست ، جراحى بايد امين كه اين زخمها را تيمار كند . گفت : بنده باشم ، يارى دارم جراح كه محرم و امين است ، او را نام ابو الفتح جراح است و بنده را نام ابو الخير قصابست ، خوش بنشينيد كه خانه خانهء شماست و بنده از جان خدمتكار شمايم . پس بطعام خوردن مشغول شدند تا اول بامدادان .\r\nاما راويان اخبار و مهندسان روزگار چنين روايت ميكنند كه آن عسسان آن شب تا بامدادان در شهر مىگرديدند و فيروز شاه را طلب ميكردند و نيافتند . در اول صباح بر در والى شهر آمدند و آنچه بر سر ايشان گدشته بود تقرير كردند . والى تعجب كرد و گفت : اين قصه را بشاه وليد بن خالد عرض بايد كردن . در حال مرد پيش\r\n\r\n","description":"","footnote":"","page_name":" 586 ","page_number":602},
  {"content":"\r\n\r\nشاه دوانيدند و آنچه در شهر رفته بود تقرير كردند . شاه وليد بن خالد گفت : نيك تفحص بايد كردن كه تا كيست [ كه 
  ] در شهر كارى چنين كرده است . نيك‌انديش وزير گفت : مرا جاسوسان آمده‌اند از لشكرگاه ايرانيان ، و خبر آورده‌اند كه فيروز شاه و به‌روز عيار از لشكر ناپديد گشته‌اند و لشكر ايرانيان در غم‌اند . شاه وليد گفت :\r\nطارق عيار را طلب كنيد تا حال را با او بگوييم . چون طارق درآمد ، خدمت كرد .\r\nشاه وليد گفت : از سپاه دشمن چه خبر دارى ؟ طارق گفت : اى شاه ، فيروز شاه با به‌روز عيار پيدا نيستند و هيچ‌كس نمىدانند كه كجا رفته‌اند و امشب بنده خواهم رفتن تا شاه شجاع را با هلال عيار بيارم ، اما سپهسالار شهر را بايد گفت كه بيدار و هشيار باشد كه گمان من آنست كه فيروز شاه در شهرست . پس طعام درآوردند و بطعام خوردن مشغول گشتند . چون از طعام فارغ آمدند به شراب بنشستند تا شب درآمد .\r\nطارق عيار عزم سپاه ايران كرد تا از طلايه بگدشت ، در ميان لشكر آمد ، پيشتر آمده بود و زندانرا دانسته ؛ چندان صبر كرد كه از شب دو پاس بگدشت ، از قفاى خيمه دو ميخ بركند و درآمد . هلال عيار بيدار بود ، و شاه شجاع و ملك نصر يمنى در خواب بودند . هلال عيار كسى را ديد كه از قفاى خيمه درآمد ، هلال طارق را بشناخت ، گفت : اى پهلوان طارق دير آمدى ، چرا زودتر نيامدى ؟ مرا اميد به تو بيش ازين بود . طارق عجب ماند و گفت : اى هلال ، مرا چون شناختى كه هرگز مرا نديده‌اى ؟ هلال گفت : چون از قفاى خيمه درآمدى دانستم كه دوستى و بخلاص ما آمده‌اى و هيچ‌كس را اين جگر نباشد مگر طارق عيار را . نامت بسيار شنيده‌ام ، حاليا خوش آمدى ، زودباش و ما را از بند خلاص كن ! از مقالات ايشان شاه شجاع و ملك نصر از خواب بيدار شدند و گفتند با كه سخن مىگويى ؟ هلال گفت : با پهلوان طارق عيار . زود اول هلال را از بند خلاص كرد و آنگاه شاه شجاع را و ملك نصر يمنى را و آنگاه از قفاى خيمه بيرون آمدند و راه در پيش گرفتند . شاه شجاع گفت : من پياده نمىتوانم رفت كه مدتيست بند كشيده‌ام و پايم سنگى شده است .\r\n\r\n","description":"","footnote":"","page_name":" 587 ","page_number":603},
  {"content":"\r\n\r\nطارق گفت : چندان صبر كن كه بطلايه برسيم ، از براى تو اسبى حاصل كنم . پس روان شدند تا بطلايه‌گاه رسيدند ، و آن شب طلايهء سپاه ايران طهماسب بود ، با بيست هزار مرد بطلايه مىگرديدند . طارق و هلال درگدار بودند ، دو كس را ديدند كه عنان مركب كشيده بودند و بر پشت مركب در خواب رفته ؛ هلال و طارق هر دو را بشيب كشيدند ، تا حركت كردن هر دو را بكشتند و آن هر دو مركب را در پيش شاه شجاع و ملك نصر آوردند تا هر دو سوار شدند و رو بلشكرگاه مصر نهادند ، تا اول بامداد بر در بارگاه شاه سرور رسيدند و در حال شاه سرور را از آوردن فرزندش خبر كردند . شاه سرور از بارگاه بيرون آمد و فرزند را در كنار گرفت و گفت : چونى از بند و بلاى زندان كه من در فراقت سوختم ! شاه شجاع گفت :\r\nاى پدر ، چندان بلا بجانم رسيد كه آن را صفت نتوان كردن ، اما طارق عيار هيچ تقصير نكرد عذر او را نيكو بايد خواستن . شاه سرور طارق را آفرين كرد . هلال پيش آمد و دست شاه سرور را ببوسيد . ملك نصر نيز خدمت كرد ، شاه او را نيز پرسش كرد .\r\nراوى داستان روايت چنين مىكند كه بعد ازين حالها شاه سرور با ديگران رو ببارگاه شاه وليد خالد نهادند . چون برسيدند شاه وليد را از آمدن شاه سرور خبر كردند ، گفت : بار دهيد . چون درآمد ، دست شاه شجاع گرفته خدمت كرد . شاه وليد برخاست و دست او را بگرفت و بياورد و در پهلوى خود بنشاند . شاه شجاع خدمت كرد و زمين ببوسيد . شاه وليد سؤال كرد كه اين جوان چه كس است ؟ شاه سرور گفت : فرزندم شاه شجاع است كه با هلال عيار در بند ايرانيان بودند ، طارق عيار ايشانرا از بند خلاص كرد . هلال عيار و ملك نصر نيز هر دو خدمت كردند .\r\nشاه وليد طارق را خلعت داد و نوازش كرد و بسيار چيزى بداد . شاه سرور يمنى نيز بسيار انعامها كرد با طارق عيار . جملهء امراى مصر و يمن و حلب بديدار شاه شجاع خرم شدند و كوس بشارت فرو كوفتند ، شادى در لشكرگاه مصريان افتاد .\r\nشاه وليد بن خالد گفت : اى طارق ، تو مرد اوستادى و عيار دلاورى ، بايد كه به هيچ\r\n\r\n","description":"","footnote":"","page_name":" 588 ","page_number":604},
  {"content":"\r\n\r\nوجه از لشكرگاه غافل نباشى . طارق خدمت كرد و گفت : امشب نيز خواهم رفت ، باشد كه كارى كنم . پس بعيش كردن مشغول شدند .\r\nمؤلف اخبار و گزارندهء داستان چنين روايت مىكند كه از آن طرف چون طهماسب از طلايه باز گرديد ، دو كس را كشته ديد ، عجب ماند ، حكم كرد تا هر دو را برداشتند و در انديشه افتاد كه گويا اينانرا كه كشته باشد ؟ روانه شدند و رو بلشكرگاه نهادند و گفت به حضرت ملك داراب رويم . چون بر در بارگاه رسيدند غوغا برآمد كه امشب زندانيانرا برده‌اند ، شاه شجاع و ملك نصر و هلال را برده‌اند ! ملك داراب هنوز بيرون نيامده بود . جملهء امراى دولت گرد آمده بودند و آن حال را مىشنيدند و ميگفتند كه اين كار عيارانست . شبرنگ عيار با سياوش عيار ايستاده بودند و انديشه ميكردند كه اين كار كه كرده باشد ، كه ملك داراب بر تخت برآمد و جملهء امراى دولت خدمت كردند و هريك بر جاى خود قرار گرفتند و اين حال را با ملك داراب بگفتند . عجب ماند ، گفت : اى حكيم ، اين كار كه كرده باشد ؟ طيطوس حكيم گفت : اى شاه ، اين كار عيارانست . شبرنگ و سياوش ايستاده بودند ، شاه ازيشان سؤال كرد . شب‌رنگ خدمت كرد و گفت : اى خداوند ، ما چند شبست كه در مصر مىرويم و گرد زندان مظفر شاه مىگرديم هيچ مدخلى نمىتوانيم كردن ، و از حال شاه‌زاده فيروز شاه نيز تفحص مىكنيم ، معلوم شده است كه در مصرست و خيلى كارها كرده است چنانك در شب با چند هزار آدمى و عسس جنگ كرده است و بسيارى ازيشان هلاك كرده است ، اما زخمى چند بر اعضاى مباركش رسيده است ، وى را طلب مىكنند و نمىيابند ؛ ما امشب بمصر رفته بوديم ، ما را ازين حالها خبر نيست . اين دم به سپاه مصر مىرويم و آنچه باشد باز دانيم و بياييم و شاه را خبردار گردانيم . ايشان درين بودند كه جاسوسان درآمدند و خدمت كردند و گفتند كه زندانيانرا طارق عيار برده است . ملك داراب گفت : يك نوبت آمد و مظفر شاه را برد ، اين نوبت بنديانرا برد ؛ اكنون حاضر باشيد و نيك طلايه گوش داريد و بيدار و هوشيار باشيد تا خطايى ديگر واقع نشود .\r\n\r\n","description":"","footnote":"","page_name":" 589 ","page_number":605},
  {"content":"\r\n\r\nاما عياران گفتند كه ما خواهيم رفت ، باشد كه كارى بكنيم . پس بيرون آمدند و صورت بدل كردند و بسوى سپاه مصر روان شدند تا بقلب‌گاه لشكر رسيدند ، و از هر سو مىگشتند و تفحص مىكردند تا بدر بارگاه شاه وليد خالد رسيدند . از دور نگاه مىكردند تا طارق عيار را ديدند در پيش تخت شاه وليد ايستاده و از هرگونه سخنها مىگفت . شبرنگ عيار با سياوش نقاش قوام كار او را نگاه ميداشتند . چون يك زمان برآمد ، طارق پيش شاه وليد آمد و خدمت كرد و گفت : امشب خواهم رفت تا سر فرخ‌زاد و بهزاد را بيارم ، اگر فيروز شاه در لشكر بودى كار او را نيز ساخته مىبودم . شاه وليد گفت : هرچه خاطرت خواهد بدهم و در ميان بزرگان دست ترا قوى گردانم . طارق خدمت كرد و زمين خدمت ببوسيد . سياوش رو بشبرنگ كرد و گفت : طارق چيزى به گردن گرفت كه با لشكر ما كارى كند . شبرنگ گفت : اى برادر ، چون دانستى كه من ندانستم ؟ گفت : از آن جهت كه طارق سخنى گفت و وليد بن خالد چيزى به گردن گرفت ، طارق از آن جهت خدمت كرد و زمين ببوسيد . حاضر وقت بايد بودن تا شكستى بلشكر ما نيايد كه طارق مردى تمام است .\r\nايشان درين بودند كه مردى درآمد و خدمت كرد و گفت : شاه را معلوم باشد كه ده سوار آمده‌اند و خبر آورده‌اند كه پهلوان گيتى تيمور تاش با سى هزار سوار مىآيند . شاه وليد بغايت شاد شد ، گفت : كوس بشارت فرو كوبيد ! در حال آواز طبل بشارت از لشكر مصر برآمد . لشكر ششصد هزار [ مرد 
  ] مصر از آمدن تيمور تاش خبردار شدند ، همه خرم شدند . شاه وليد گفت : بامداد باستقبال بدر بايد رفتن و تيمور تاش را بعزت تمام در لشكر بايد آوردن و ميمنهء لشكر به دو بايد تسليم كردن كه مرد مردانه است و صاحب گرز سيصد من « 1 » است . نيك‌انديش وزير گفت : شاها ، اگر راست ميخواهى هم امشب بايد رفتن تا على الصباح به دو برسند و چون نزديك رسند بزرگان لشكر نيز بروند و او را در خدمت شما بياورند . جمله گفتند كه چنين است .\r\n\r\n\r\n","description":"","footnote":"\r\n( 1 ) - پيش ازين گرز تيمور تاش يا تمر تاش پانصد من بوده ولى اينجا دويست من را كم كرده است !\r\n","page_name":" 590 ","page_number":606},
  {"content":"\r\n\r\nوزير نيك ميگويد . پس در حال از امراى دولت مصر پنج سر امير با پنج هزار مرد معين كردند كه همان لحظه بروند و تيمور تاش را استقبال كنند .\r\nاما مؤلف اخبار و گزارندهء داستان در حضور دوستان چنين روايت مىكند كه چون طارق عيار از پيش شاه وليد بن خالد آن دم بيرون آمد و راه خيمهء خود در پيش گرفت تا كار راستى خود كند ، شبرنگ عيار با سياوش نقاش در عقب او روانه گشتند و قوام كار او نگاه ميداشتند . اما طارق عيار در رفتن از عقب نگاه كرد دو كس را ديد كه از عقب او مىآمدند ، با خود گفت كه اين دو كس در عقب من چرا مىآيند ؟ مگر از عياران لشكر ايرانند ! اما هيچ التفاتى بسوى ايشان نكرد و در خيمهء خود درآمد و كار راستى خود كرد و از عقب خيمه بيرون رفت و راه لشكر ايران در پيش گرفت . شبرنگ و سياوش از دور ايستاده بودند و انتظار ميكشيدند كه طارق از خيمه بيرون آيد ، چون يك زمان توقف كردند ، بيرون نيامد گفتند ما را بلشكرگاه بايد رفتن ؛ طارق مگر از قفاى خيمه بدر رفت و ما را غافل كرد . پس هر دو روانه شدند\r\nاما مؤلف اخبار روايت كند كه طارق عيار بلشكرگاه ايران رسيد ، از طلايه بگدشت ، مىآمد تا بدر خيمهء فرخ‌زاد رسيد . فرخ‌زاد در فكر فيروز شاه بود ، كه مدتى ده روز بيش بود كه فيروز شاه ناپيدا بود . فرخ‌زاد ميگفت : آيا حال شاه‌زاده چه باشد ، و اين زمان بكجا باشد ؟ طارق يك زمانى توقف كرد ، ديد كه فرخ‌زاد بيدارست و هوشيار .\r\nاز بارگاه او بگذشت ، بخيمهء پهلوان بهزاد رسيد ، جملهء غلامان گرداگرد خيمه گرفته بودند و بمى خوردن مشغول بودند و بهزاد از محرمان با چند كس بعيش كردن بودند .\r\nطارق عيار از دور بايستاد و احتياط مىكرد تا جمله برفتند و گرد خيمه خالى ماند و آن كسان كه در پيش بهزاد بودند ايشان نيز به بيرون آمدند و هريك به وطن خود رفتند . طارق عيار چندان صبر كرد كه بهزاد در خواب رفت ، بهزاد اگرچه تكيه كرده بود اما خوابش نمىبرد ، با خود در فكر مظفر شاه بود . طارق عيار\r\n\r\n","description":"","footnote":"","page_name":" 591 ","page_number":607},
  {"content":"\r\n\r\nاز قفاى خيمه درآمد و يك ميخى از قفاى خيمه بر كند و سر و گردن در اندرون خيمه كرد . بهزاد بديد ، هيچ نگفت تا كه باشد ! و خود را در خواب ساخت . طارق گرد خيمه نگاه كرد از زر و زرينه و اسباب عيش پر بود ، هيچ التفاتى نكرد و رو بسوى بهزاد نهاد . [ بهزاد 
  ] خود را بحيل در خواب مىنمود . طارق خنجرى چون قطره‌ى آب بر كشيد و رو به بهزاد نهاد ، چون نزديك رسيد دست و خنجر برآورد تا سر بهزاد جدا كند از تن ، كه از ناگاه بهزاد دست فراز كرد و سر دست طارق را بگرفت و بسوى خود كشيد و در جاى خود خيز كرد و طارق را در زير خود گرفت و خنجر از دستش بستد ، و گفت راست بگو كه كيستى و درين نيم شب بر سر من بچه مهم آمده‌اى و ترا كه فرستاده است ؟ و اگر راست نگويى به يزدان پاك سوگند كه سرت از تن بركنم . طارق عيار گفت : اى پهلوان‌زاده ، بجان زينهار ! اگر بگدارى و مجال دهى راست بگويم .\r\nراوى اين داستان در حضور دوستان چنين روايت مىكند كه چون پهلوان سوگند خورد ، طارق گفت راست بگويم ؛ بدانك مرد عيار پيشه‌ام و بندهء فرمان شاه وليدم اما اگر از خونم درگذرى راست بگويم و سوگند بخورم كه از خدمت تو جايى نروم . پهلوان بهزاد هر دو دستش را ببست و خطايى بندش كرد و در پيش خود انداخت . طارق گفت : اى پهلوان ! مرا بجان زينهار بده كه مرد عيار پيشه‌ام و در پيش شاه وليد خدمت مىكنم و جامگى ميخورم . مرا از سخن او بدر نمىبايد بود ، من آمدم تا سر ترا ببرم ، كارم راست نيامد ، در دام تو گرفتار شدم . اكنون اين گناه را از من در گذار كه من بندهء فرمانم و بعد ازين خدمتكار تو باشم . بهزاد گفت : سزاى تو كشتن است ، حاليا تا بامداد . چون اول صباح شد بهزاد حكم كرد تا ويرا بر سر پا نشانند و گردن بزنند . طارق گفت : اى پهلوان ، مرا نمىشناسى ! من آنكسم كه شاه مظفر شاه را ببردم ، من آنكسم كه شاه شجاع را و ملك نصر را و هلال عيار را از لشكرگاه بدر بردم ، مرا طارق عيار مىگويند ! اگر مرا بكشى مظفر\r\n\r\n","description":"","footnote":"","page_name":" 592 ","page_number":608},
  {"content":"\r\n\r\nشاه در آن زندان بماند و اگر مرا رها كنى سوگند بخورم كه دايم خدمتكار تو باشم و آزاد كردهء تو باشم . تا زنده باشم ، كمر خدمت تو بر ميان بندم و از فرمان تو سر نتابم ، باقى حاكم تويى ! بهزاد گفت : اگر راست ميگويى سوگند بخور تا ترا آزاد كنم . ايشان درين گفتار بودند كه شبرنگ عيار و سياوش نقاش هر دو رسيدند و از لشكرگاه مصريان مىآمدند و بسيار طارق را جسته بودند و نيافته بودند و در وقت بازگشتن گذار ايشان بر در بارگاه پهلوان بهزاد افتاد ، پهلوان بهزاد با طارق عيار در سخن بود كه آن دو عيار رسيدند و سلام كردند و خدمت نمودند . بهزاد احوال گرفتار شدن طارق با ايشان بگفت . طارق عيار گفت : اى پهلوان شبرنگ ! هرچند كه من شما را نديده‌ام و به خدمت شما نرسيده‌ام ، اما امشب كه عزم اين طرف داشتم شما در عقب من مىآمديد ، شما را ديدم اما هيچ نگفتم ، در خيمهء خود رفتم و از قفاى خيمه بيرون آمدم ، چون بدين مقام رسيدم تقدير يزدان چنين بود كه بدست پهلوان بهزاد گرفتار شدم ، شما مىدانيد كه من خدمتكار نيكم ! اكنون با شما يكى شدم و سوگند ميخورم كه از شما هرگز برنگردم و با شما مخالفت نكنم .\r\nراوى اين داستان روايت مىكند كه [ چون 
  ] طارق عيار اين سخنها بگفت شبرنگ رو به بهزاد كرد و گفت : اى پهلوان ، طارق عيار مرد پهلوانست ، اگر براستى با ما يكى مىشود بغايت نيك باشد . اما او را بسته در پيش ملك داراب بايد بردن تا در حضور ملك داراب سوگند خورد و عهد كند . بهزاد سوار شد با شبرنگ و سياوش نقاش ، طارق را بسته بر در بارگاه ملك داراب آوردند . طارق را باز داشتند ، بهزاد پياده شد و در بارگاه درآمد و در پيش ملك داراب خدمت كرد ، جملهء امراى دولت و ندماى حضرت همه حاضر بودند ، بهزاد بر جاى خود قرار گرفت . ملك داراب گفت : اى بهزاد ، چونست كه امروز دير آمدى ؟ خوف كردم كه مبادا با تو همان شده باشد كه با مظفر شاه شد . بهزاد خدمت كرد و آنچه رفته بود تقرير كرد .\r\nملك داراب از گرفتار شدن طارق عيار بغايت شادمانه شد و گفت : اكنون كجاست ؟\r\n\r\n","description":"","footnote":"","page_name":" 593 ","page_number":609},
  {"content":"\r\n\r\nگفت : بر در بارگاهست . حكم شد كه طارق را درآرند . شبرنگ با سياوش نقاش درآمدند و طارق را درآوردند و خدمت بجاى آوردند . طارق خدمت كرد و زمين ببوسيد . ملك داراب گفت : چه كسى و نامت چيست ؟ گفت : بنده را طارق نام است .\r\nگفت : مظفر شاه را تو بردى ؟ گفت : بلى من بردم . شاه گفت چرا چنين كردى ؟\r\nگفت : خداوند را معلوم باشد كه من خدمت كار وليد بن خالد بودم ، چون در خدمت او بودم بر من واجب بود كه فرمان خداوند خود برم اگرچه مرا سر در خطر مىبود .\r\nاكنون كه به خدمت شاه ايران رسيدم شرايط خدمت بجاى آورم كه از آن باز گويند تا حق خداوند خود بجاى آورده باشم . ملك داراب گفت : اى عيار ، هيچ از فرزندم فيروز شاه خبر دارى ؟ گفت : اى خداوند ، شاه‌زاده فيروز شاه با به‌روز عيار در مصرند اما نمىدانم كه بكجااند ، اكنون بروم به دولت شاه ايران هم مظفر شاه را از بند خلاص گردانم و [ هم 
  ] از شاه‌زاده فيروز شاه خبرى بيارم . ملك داراب او را سوگند داد ، طارق عيار « 1 » نيز سوگند خورد و عهد كرد . ملك داراب حكم كرد تا دستش را بگشودند و خلعت و تشريفش داد . شبرنگ عيار با سياوش طارق را در كنار گرفتند و باهم برادرى گرفتند . ايشان به كار راستى جنگ مشغول شدند كه جاسوسان آمده بودند و خبر آمدن تيمور تاش آورده بودند .\r\nاما راويان اخبار چنين روايت كنند ازين حكايت دلپذير ، كه در اول بامداد جملهء امراى مصر و يمن سوار شدند و به استقبال تيمور تاش بيرون رفتند از لشكرگاه ، تا او را به خدمت شاه وليد بن خالد بياوردند ، تا پاىتخت شاه را بوسه داد .\r\nكرسى زرين نهادند تا قرار گرفت . جلاب درآوردند تا بخوردند ، و آنگاه نعمت كشيدند و دست بطعام كردند . چون سفره از ميان برداشتند مجلس شراب نهادند و آواز چنگ و چغانه و رود و سرود برآمد . شاه وليد بن خالد حكم كرد تا خلعت درآوردند و تيمور تاش را با جملهء امرايش خلعت دادند . تيمور تاش برخاست\r\n\r\n\r\n","description":"","footnote":"\r\n( 1 ) - در اصل : طارق عيار او\r\n","page_name":" 594 ","page_number":610},
  {"content":"\r\n\r\nو خدمت كرد و گفت : ما هميشه غرق خلعت و نعمت شهر ياريم ! اما حاليا هيچ كارى نكرده‌ايم و جواب دشمنان شاه نگفته‌ايم ، شاه ما را خلعت داد . اكنون حكم كند تا فردا كوس حربى فرو كوبند و شاه سوار شود تا بنده در خدمت شاه بدين گرز سيصد منى كار كنم و مغز دشمنان برآرم . وليد خالد بر وى آفرين كرد و حكم كرد تا باز او را خلعت دادند و نقيبان لشكر را طلب كردند تا در لشكر خبر جنگ بيندازند كه فردا جنگست . جاسوسان ملك داراب در لشكر مصر بودند ، چون اين خبر بشنيدند بلشگرگاه رفتند و ملك داراب را خبر كردند كه فردا جنگ خواهد بود كه پهلوان تيمور تاش در حضور شاه وليد دعوى كرده است كه جواب لشكر ايران من بگويم . ملك داراب گفت كه ما را كارى مشكل و خوف‌ناك واقع شده است .\r\nپيل زور كه جهان پهلوان لشكر من بود در دست خطير كشته شد و پهلوان‌زادگان در عزااند و فرزندم فيروز شاه ناپديد شده است و اين جنگ خاص از براى فيروز شاه است و او پديدار نيست ، مىترسم كه مبادا آفتى بجانش رسيده باشد ، و شاه مظفر شاه در بندست و لشكرش دل شكسته‌اند . بهزاد خدمت كرد و گفت : اى شاه ، تا جان داريم بكوشيم و دمار از جان دشمنان برآريم ، ما را از تيمور تاش چه باكست ؟\r\nدر لشكر ما از آن جوانان باشند كه چون تيمور تاش ايشانرا غلامى نشايد . ما نيز به كار راستى جنگ مشغول باشيم . طارق عيار خدمت كرد و گفت : بنده از شاه جهان اجازت ميخواهم كه امشب بروم بسپاه مصر ، باشد كه شاه‌زاده مظفر شاه را از بند خلاص گردانم و از شاه‌زاده خبرى باز دانم . ملك داراب گفت : روا باشد . شب رنگ عيار و سياوش نقاش گفتند ما نيز مىآييم . پس آن سه عيار دل بر آن نهادند كه چون شب آيد در مصر روند .\r\nاما مؤلفان اخبار روايت كنند كه فيروز شاه در خانهء ابو الخير قصاب بود و ابو الفتح او را تيمار ميداشت تا تمام خوش شد . فيروز شاه گفت : اى عيار ، هيچ از پدرم ملك داراب خبرى دارى ؟ به‌روز گفت : ابو الفتح بهتر داند كه بيرونست .\r\n\r\n","description":"","footnote":"","page_name":" 595 ","page_number":611},
  {"content":"\r\n\r\nابو الفتح گفت : آوازهء آنست كه تيمور تاش آمده است و سى هزار مرد آورده است و فردا جنگ خواهد بودن . فيروز شاه گفت : ما را بايد رفتن . اما بىدست آويزى نشايد رفتن كه اگر سؤال كنند كه كجا بودى چه جواب گويم ؟ البته امشب بايد رفت ، باشد كه شاه‌زاده مظفر شاه را از بند خلاص دهيم . به‌روز عيار گفت : اى شاه‌زاده ، من چند نوبت گرداگرد آن زندان برآمدم ، ممكن نيست كه مدخلى توان كردن مگر به نوعى ديگر توان رفتن . فيروز شاه گفت : امشب خواهم رفتن ، باشد كه خداى تعالى از غيب درى بگشايد . صبر كردند تا شب درآمد و دو دانگ از شب بگذشت . فيروز شاه برخاست و از ابو الخير كمند و خنجر طلب كرد و بر خود راست كرد . به‌روز عيار نيز برخاست ، بيرون آمدند و رو بدر زندان نهادند ، گرد زندان مىگشتند و راه مىجستند ، هيچ راه پيدا نبود كه عظيم سخت جايى بود ، و هيچ كمندى بر بالاى آن نرسيدى ، و اگر نيز رسيدى هيچ فايده نبودى كه طاق درآورده بودند از سنگ بريده ، و هيچ دريچه و سوراخى نداشت . كار ديوان بود كه در زمان سليمان عليه السلام ساخته بودند و گرداگردش هفت جوش وارزيز ريخته بودند تا نقب نتوان بريدن و هفت دربند درهم ساخته بودند ، جمله از پولاد مقفل كرده ، زندان‌بانى بىخواب كمين گشاده . فيروز شاه گفت : اى به‌روز ، بغايت مشكل است گشودن اين زندان ، تدبيرى ديگر بايد كردن .\r\nدرين سخن بودند كه سه كس از دور پيدا شدند . به‌روز پيش رفت و نعره زد كه چه كسانيد و درين نيم شب اينجا چرا مىگرديد ؟ شبرنگ آواز به‌روز را بشناخت ، پيش آمد و سلام كرد . به‌روز نيز شبرنگ را بشناخت و او را در كنار گرفت .\r\nسياوش نيز پيش آمد و سلام كرد . طارق عيار نيز پيش آمد و خدمت كرد . به‌روز سؤال كرد كه اين چه كس است ؟ شبرنگ گفت : اى پهلوان ، اين طارق عيارست كه بدست پهلوان بهزاد گرفتار شد و با ما عهد كرد و سوگند خورد . اكنون با ما آمده است كه باشد كارى توانيم كردن كه مظفر شاه را خلاص گردانيم و از شاه‌زاده فيروز شاه\r\n\r\n","description":"","footnote":"","page_name":" 596 ","page_number":612},
  {"content":"\r\n\r\nخبرى باز دانيم . به‌روز گفت : اينك شاه‌زاده فيروز شاه ! پس به‌روز عيارانرا در پيش شاه‌زاده فيروز شاه آورد تا دست شاه‌زاده را بوسه دادند و حكايت طارق را باز گفتند .\r\nفيروز شاه او را بنواخت .\r\nايشان درين بودند كه ابو الخير قصاب نيز درآمد و خدمت كرد و گفت :\r\nاى شاه‌زاده ، چون شما بيرون آمديد من در عقب شما بيرون آمدم كه دانستم كه اين زندان را بجد و جهد نتوان گرفتن ، مگر من تدبيرى كنم . اما اين ياران چه كسانند ؟\r\nبه‌روز گفت : ياران مااند كه از لشكر بمدد ما آمده‌اند . ابو الخير گفت : بياييد تا به خانه رويم و آنجا مصلحت باز دانيم كه چون بايد كردن . بعد از آن بازگشتند تا به خانه رسيدند ، در حال مال حاضرى « 1 » آورد تا بخوردند . فيروز شاه از حال ملك داراب سؤال كرد . شبرنگ گفت : تيمور تاش آمده و گفته است كه من تنها جواب سپاه ايران بگويم .\r\nاى خداوند ، ميگويند كه سيصد و هشتاد من « 2 » گرز دارد ، امروز روز جنگ خواهد بودن .\r\nفيروز شاه گفت : ما را زود بايد رفتن . اى ابو الخير ، نگفتى كه من تدبيرى كنم ؟ اكنون چه خواهى كردن ؟ بگوى تا معلوم شود . ابو الخير قصاب گفت : مصلحت آنست كه درين شهر مرا مىشناسند و خلق اين شهر را بر من اعتماد كلى هست ، هم درين شب نعمتى بايد پخت و بر سر اين عياران بايد نهادن و بر در زندان بوقت سحر بايد رفت ، من بگويم كه امشب خوابى خوف‌ناك ديده‌ام ، دليل آنست كه من خيرى كنم . اين نعمت پخته‌ام تا بدرويشان دهم ، هيچ مستحقى چون زندانيان نيستند ، مرا راه دهيد تا در زندان روم و اين نعمت بزندان و زندانيان دهم و يك تنگهء سرخ بزندان‌بان دهم باشد كه قبول كند و ما را در زندان بگدارد . چون اندرون رويم زندانبانرا طلب كنيم ، چون اندرون زندان آيد او را هلاك گردانيم و مظفر شاه را از بند خلاص كنيم .\r\nغير ازين من چاره‌يى نميدانم .\r\n\r\n\r\n","description":"","footnote":"\r\n( 1 ) - يعنى : ماحضر\r\n( 2 ) - گرز تيمور تاش مدتى پانصد منى بود ، بعد سيصد منى شد و اكنون بر آخرين وزن هشتاد من افزوده شد !\r\n","page_name":" 597 ","page_number":613},
  {"content":"\r\n\r\nمؤلف اين داستان چنين روايت مىكند كه چون ابو الخير قصاب اين تدبير كرد ، به‌روز عيار گفت : اين كار مشكل كاريست ، يزدان مدد دهد كه سر در خطر است ! ابو الخير قصاب به كار سازى نعمت مشغول گرديد . چون هنگام سحر شد نعمت رسيده بود ، گفت : كيست كه درين كار با من يار شود ؟ فيروز شاه گفت : يكى من ! ابو الخير گفت : اى شاه ، ترا نتوان بردن ، از آن جهت كه ترا فرّ پادشاهى هست و ديگر آنكه اگر خطايى واقع شود ما را باكى نباشد ، بايد كه وجود تو بسلامت باشد . فيروز شاه برو آفرين كرد . پس جمله برپاى خاستند و گفتند چون اين كار بتدبير تو برمىآيد ، آن را كه تو قبول كنى بيايد . ابو الخير گفت : شاه‌زاده در خانه باشد ، به‌روز عيار و طارق در پيش شاه‌زاده باشند ، سياوش در قفاى ما باشد و قوام كار نگه دارد اگر ما را خطايى واقع شود او باز گردد و شاه‌زاده را خبر كند ، شبرنگ با ابو الفتح جراح با من بيايند . پس هريك چيزى برداشتند و در عقب وى روانه شدند و توكل بر خداى تعالى كردند .\r\nدر آن اول صبح بر در زندان رسيدند . در زندان خالى بود ، زندان‌بان نشسته بود و از هر طرف احتياط مىكرد . ابو الخير قصاب پيش رفت و سلام كرد .\r\nزندانبان وى را مىشناخت از آنك مرد نامور بود . گفت : اى ابو الخير ، خيرست كه درين سحرگه بدينجا آمده‌اى . ابو الخير گفت : اى آزاده مرد ، تو خود مرا مىشناسى كه در جوانمردى چونم . امشب خوابى ديده‌ام هولناك ، و عظيم از قضاى خداى تعالى مىترسم ، هم در شب نعمتى راست كردم تا به مستحقان برسانم . باشد كه آن بلا از من بگردد كه صدقه دفع بلاست ؛ و اكنون در شهر مصر از دولت شاه وليد خالد درويش كم است بلك هيچ نيست بناچار بر در زندان آمدم تا مرا اجازت دهى تا در زندان روم و اين نعمت را بدست خود بزندانيان رسانم كه ايشان مستحقند و آنگه دست در كيسه كرد و يك [ تنگهء 
  ] سرخ بدرآورد و در پيش زندان‌بان\r\n\r\n","description":"","footnote":"","page_name":" 598 ","page_number":614},
  {"content":"\r\n\r\nنهاد و گفت : بدين گستاخى كه كردم اين را از من قبول كن و معذور مىدار كه ديگر به خدمت ايستاده‌ام . زندان‌بان چون آن زر را بديد ، فريفته شد كه عالميانرا زر از راه ببرد . زندانبان گفت : اى ابو الخير ، تو ميدانى كه درين زندان هيچ آفريده را نگدارم كه شاه‌زاده مظفر شاه در بندست و غير ازو خود كس نيست ، اما خاطر ترا نتوان گداشتن كه بر ما حقها دارى اما زود برو و بيا كه كسى واقف نشود كه هم مرا بد باشد و هم ترا . در حال در زندان بگشود و گفت : اين ديگران كيانند ؟ گفت : آن يكى ابو الفتح جراح است و آن ديگر خدمتكار دكانست . پس قدم در زندان نهادند .\r\nزندان‌بان در زندان بست و بر در زندان نشست و كليد آن درهاى ديگر را به ابو الخير داده بود و ابو الخير با ياران آن درها را مىگشودند ، چون بميان زندان رسيدند ، جايى بغايت زشت و ناخوش ديدند ، و گند پيچيده و استخوان آدمى بر هم افتاده ، كه در آن زندان مرده بودند و پوسيده و گنديده ، تو گفتى كه گوشه‌يى بود از جهنم ؛ هيچ جا مظفر شاه پيدا نبود . از كنج زندان آواز ناله‌يى مىآمد ، شبرنگ پيش رفت ، مظفر شاه را ديد كنده بر پاى و زنجير در دست و گردن ، تن برهنه و سر برهنه در ميان خاك قرار گرفته ، رنگ ارغوانى بزعفرانى مبدل شده ، گردن باريك گرديده و چشمها در مغاك فرو رفته ، لبها خشك شده ، بديدهء پر آب حيات را وداع كرده و اميد از جان و جوانى برداشته . شبرنگ عيار چون شاه‌زاده را بدان حال بديد گريان شد و دويد و در پايش افتاد . ابو الخير با ابو الفتح پاى مظفر شاه را بوسه دادند .\r\nمظفر شاه گفت : شما چه كسانيد كه برين جوان غريب درين مقام سلام مىكنيد و شفقت مىنماييد ؟ شبرنگ عيار گفت : ما جمله خدمتكاران تويم ، مرا نام شبرنگست و اين دو جوانرا نام يكى ابو الخير قصاب و ديگر ابو الفتح جراحست ، ما را مدد كردند تا شما را از بند خلاص گردانيم . شاه‌زاده مظفر شاه گفت : معذور داريد كه چشمم از نور وامانده است ، از بس بلاها كه درين زندان كشيدم . پس در حال سوهان كشيدند و گرد مظفر شاه درآمدند و او را از بند خلاص دادند .\r\n\r\n","description":"","footnote":"","page_name":" 599 ","page_number":615},
  {"content":"\r\n\r\nزندان‌بان يك زمان صبر كرد ، گفت : اين قوم دير مىآيند ، مبادا اين بندى را از بند برهانند . در زندان را از پس بربست و در ميان زندان آمد ، آن حال را بديد كه مظفر شاه را از بند خلاص كرده بودند ، ديوانه گشت و نعره برآورد كه اى فرومايگان ! اين كار كه كرد ؟ اين ياغى پادشاهست ، چرا او را از بند بگشوديد ؟\r\nمظفر شاه كينهء بسيار ازو در دل داشت ، از جاى برجست و يك مشت بر گردن زندانبان زد كه اى حرام‌زاده ، اين نيز آن دم باشد كه آب خواستم ندادى ! شبرنگ خنجر كشيد و بزد بر شكمش كه شكمش را سر بسر بردريد . مظفر شاه آفرين كرد . پس روان شدند تا در زندان رسيدند . ابو الخير بيرون آمد و گرداگرد زندان را خالى ديد ، گفت :\r\nبيرون آييد كه راه خاليست .\r\nپس مظفر شاه با ياران بيرون آمدند و در زندان بهم كردند و روان شدند تا بدر خانهء ابو الفتح رسيدند . پيشتر سياوش آمده بود و فيروز شاه را خبر كرده كه اينك مظفر شاه را از بند گشودند . ايشان درين گفتن بودند كه عياران درآمدند و مظفر شاه را آوردند . فيروز شاه برخاست و شاه‌زاده مظفر شاه را در كنار گرفت و گفت :\r\nچونى ازين زحمتها و محنتها ؟ گفت : چون روى مبارك ترا ديدم همه سهل شد .\r\nطارق پيش آمد و در پاى مظفر شاه افتاد . مظفر شاه طارق را بشناخت ، گفت تو آنى كه مرا دزديدى و بردى ؟ اين همه محنت و بلا و زحمت از جهت تو كشيدم .\r\nطارق عيار گفت : اى شاه‌زاده ، بد كردم ، اكنون ازيشان برگشتم ، آزاد كردهء پهلوان بهزادم ، بدان آمده‌ام تا عوض به نيكويى بكنم . فيروز شاه [ گفت 
  ] : تقدير يزدان چنين بود ، بيت :\r\n گر گزندت رسد ز خلق مرنج * كه نه راحت رسد ز خلق نه رنج\r\nاز خدادان خلاف دشمن و دوست * كه دل هر دو در تصرف اوست « 1 » \r\nطارق را از سر جرمش درگذر . مظفر شاه طارق را در كنار گرفت ، بعد از آن بنشستند .\r\n\r\n\r\n","description":"","footnote":"\r\n( 1 ) - شعر از سعدى است .\r\n","page_name":" 600 ","page_number":616},
  {"content":"\r\n\r\nابو الخير قصاب نعمتى راست كرده بود ، پيش آورد تا بخوردند . فيروز شاه گفت :\r\nما را زودترى بايد رفتن . ابو الخير گفت : اكنون شما را مصلحت نيست رفتن از آن جهت دانم كه زندان‌بانرا طلب كنند ، مبادا كه در زندان روند و زندانبانرا كشته بينند و كشنده را طلب كنند ، مبادا كه خطايى واقع شود ؛ و كس را در خانهء من هيچ گمان نيست ، حاليا امروز اينجا باشيد كه شاه‌زاده مظفر شاه آسايشى كند ، كه من در رفتن شما مصلحتى ديده‌ام ، امروز بدان كار مشغول شوم . فيروز شاه قبول كرد و بعيش مشغول شدند و آنچه اسباب عيش بود ابو الخير قصاب مهيا مىكرد .\r\nاما راويان اين قصه روايت ميكنند كه در اول بامدان بود كه آواز كوس حربى از هر دو جانب برآمد . لشكر ششصد هزار مرد سوار گرديدند و رو به آوردگاه نهادند ، علم و چتر شاه وليد برافراشتند و تخت پادشاهى بر پشت زنده فيل زدند تا با شاه سرور بر تخت برآمدند و نشستند ؛ و تيمور تاش بر دست راست بود با نيك انديش وزير و طيفور وزير ، و از طرف ديگر شاه شجاع يمنى با شاه حارث يمنى با شاه اسد يمنى با شاه‌زادگان ديگر از يمن و طايف و عدن قرار گرفتند . نقيبان لشكر صفها بياراستند ، ميمنه و ميسره و قلب و جناح و كمين‌گاه ساز دادند .\r\nاما راوى گويد كه از آن جانب ديگر ملك داراب نيز سوار گشت ، جملهء امراى دولت غرق پولاد گشتند و در پيشگاه آمدند و صف بياراستند ، ميمنه و ميسره و قلب و جناح بياراستند . گردان ايران هر يكى بر جاى خود قرار گرفتند . چون كار آن دو لشكر راست شد ، باد خاشاك ميدان پاك كرد ، آن دو لشكر و آن دو درياى تير و تبر به چشم غضب در يكديگر نگاه مىكردند كه اول كيست كه در ميدان درآيد و سبق جويد كه تيمور تاش خدمت كرد پيش شاه وليد بن خالد و گفت بنده اجازت طلب ميكنم كه در ميدان روم و سزاى دشمن در كنار او كنم و كارى با ايرانيان كنم كه از آن تا قيامت باز گويند . وليد خالد گفت : اى پهلوان گيتى ، با وجود تو كه در ميدان رود ؟ تيمور تاش باز خدمت كرد و مركب را برانگيخت ؛\r\n\r\n","description":"","footnote":"","page_name":" 601 ","page_number":617},
  {"content":"\r\n\r\nمركبى كوه‌پاره‌يى ، آهن خايى ، رونده‌يى ، جهنده‌يى ، درياگذارى ، باد رفتارى ؛ بر گستوان پلنگ برانداخته ، و پيش‌بندى از آيينهءچينى بربسته ، و غژ غاوى از گردن مركب در آويخته ؛ و خود خفتانى سرخ در بر كرده ، و زرهى خرد حلقه پوشيده ، و خودى شانزده پهلو زراندود بر سر نهاده ، ساقين و ساعدين زراندود بربسته ، كمرى از زر مرصع بر ميان بسته ، تيغى مصرى حمايل كرده ، و سپرى جاموسى در گردن انداخته ، و گرزى سيصد و هشتاد من سلاح‌وار بر دوش نهاده ، و كمندى از چرم گوزن بشير اسب پروروه در فتراك بسته ، نيزه‌يى همچون ستونى بر گوش مركب راست كرده ؛ به آيين مبارزان در ميدان درآمد ، جولان‌كنان و طريدكنان نعره زد كه بندهء شاه وليد بن خالدم ، امير ديار بكر ، پهلوان گيتى تيمور تاش نام دارم ؛ بياييد اى امراى ايران و اى پهلوانان ايران اگر از جان خود سير شده‌ايد ! اين ميگفت و مبارز طلب مىكرد .\r\nهنوز كسى از سپاه ايران در ميدان نرفته بود كه شخصى از مصر در پيش شاه وليد آمد و خدمت كرد و گفت : اى شاه بجان زينهار ! كه امشب زندان سليمانرا در گشوده‌اند و زندانبانرا در ميان زندان كشته‌اند و مظفر شاه را برده‌اند . شاه وليد ابن خالد ازين سخن بغايت ملول شد اما تيمور تاش در ميدان بود ، شاه وليد گفت :\r\nچون از مصاف بازگردم تفحص و تجسس اين كار بكنم تا اين كار كه كرده باشد .\r\nاما از قلب لشكر ايران چابك‌سوارى بر ابلقى نشسته ، و از سر تا ناخن پاى غرق پولاد گشته ، بدين صفت در ميدان رسيد و يك نعره بر تيمور تاش زد و گفت : اى پهلوان ، تو پندارى كه به پهلوانى تو در عالم نيست كه اين همه لاف ميزنى و اشتلم ميكنى ؟ اينك آمدم تا جوابت بگويم ! تيمور تاش گفت : اى مسكين ! در ميدان من چرا آمدى ؟ بارى نامت چيست ، بگوى تا بىنام كشته نگردى ! گفت : مرا نام تور ايرانى گويند ، بيار تا چه دارى ! تيمور تاش به نيزه برو حمله كرد . تور نيز نيزه در نيزهء او انداخت . يك « 1 » دو حمله در ميان آن دو پهلوان باطل شد ، تا عاقبت\r\n\r\n\r\n","description":"","footnote":"\r\n( 1 ) - در اصل : چون يك\r\n","page_name":" 602 ","page_number":618},
  {"content":"\r\n\r\nتيمور تاش نيزه بزد و تور ايرانى را از پشت مركب در ربود و بر زمين زد كه تور نجنبيد . ملك داراب آه كرد و گفت : آه و دريغ از دلاورى تور كه بىدريغ كشته شد !\r\nاو را برادرى بود نامش هور ايرانى . چون برادر را كشته ديد ، مركب بر سرين برادر راند و از پشت مركب پياده شد و برادر را در كنار گرفت و گريه آغاز كرد . تيمور تاش گفت : اى ابله ! غم برادر چه ميخورى غم خود بخور كه هم اكنون تو نيز بدان راه خواهى رفت ! اين بگفت و برو حمله كرد . هور از بيم جان سوار شد و سپر در روى درآورد تا حملهء او را رد كند ، بزد بر ميان سپرش كه از سپر بگدشت و بر سينه آمد ، هم بگدشت تا يك گز از پشت هور بيرون آمد و از صدر زينش در ربود و بزد بر زمين كه خردش كرد و آنگه جولان نمود و گرد ميدان برآمد و مبارز طلب كرد . يكى ديگر برانگيخت . هم بدست تيمور تاش هلاك شد . همچنين ميكشت تا پانزده مبارز را بر زمين زد . آفرين از لشكر مصريان برآمد ، شاه وليد بن خالد از بهر وى جلاب فرستاد تا باز خورد . ديگر مبارز طلب كرد . ترسى در لشكر ايران افتاد ، هيچ‌كس را ياراى آن نبود كه در ميدان رود . فرخ‌زاد مىخواست كه در ميدان رود كه از ميمنهء لشكر برانگيخت سوارى بر كميتى نشسته ، بر گستوان سبز بر پشت مركب انداخته ، زين و لجام زرين ساز داده ، دستارچهء لعلى بر گردن مركب بسته ؛ خداوندش خفتان لعلى در بر كرده ، و كلاه خود شانزده پهلوى زراندود بر سر نهاده ، و تمام سلاح مبارزان بر خود راست كرده ؛ چون شيرى كه از بيشه عزم مرغزار كند ، عزم ميدان كرد چنانك از شكوه آن سوار جمله متحير شدند .\r\nمؤلف اين اخبار و گزارندهء داستان كهن چنين گويد كه آن سوار ايرانى بدان آيين در ميدان آمد ، چنانك هر دو سپاه از چستى و چالاكى او عجب بماندند .\r\nملك داراب گفت كه اين كيست [ كه 
  ] بدين طريق در ميدان آمده است ؟ گفتند اى\r\n\r\n","description":"","footnote":"","page_name":" 603 ","page_number":619},
  {"content":"\r\n\r\nشاه ، بهزادست . ملك داراب گفت : بهزاد طفليست نارسيده ، با او چگونه حرب كند ؟ طيطوس حكيم گفت : شاها ، از بهزاد غافل مباش ، هرچند طفلست ، اما مرد ميدانست ، آخر چون سر خطير را آورد ؟ تا گفتن بهزاد در برابر تيمور تاش آمد و نعره زد كه اى فرومايه ، تا چند اشتلم كنى و لاف زنى و دعوى مبارزى كنى ! تو پندارى كه در عالم مرد نيست كه جواب تو بگويد ؟ اينك در ميدان آمدم تا با تو بگردم و خون تور و هور ايرانى از تو بخواهم ، همچنانك خون پدرم پيل زور از خطير خواستم . تيمور تاش اين حكايت را شنيده بود كه بهزاد در ميان ششصد هزار سوار بيامد و خطير را در حضور شاه وليد بن خالد چگونه هلاك كرد ؛ و دانسته بود كه خطير پهلوان پاىتخت وليد خالد بود ، و سر خطير را از ميان لشكر ششصد هزار سوار چگونه بدر برد . آن دم كه از بهزاد آن كلمات بشنيد ، گفت : آنكه خون پيل زور خواست و خطير را هلاك كرد تويى ؟ گفت : آرى منم ، هم اكنون جزاى ترا نيز در كنارت نهم . تيمور تاش گفت : بد كردى كه در ميدان من آمدى و گمان بردى كه من چون خطير باشم . ندانى كه در روز سوارى و ميدان‌دارى چون خطير هزار بايد كه غاشيهء مرا بر دوش كشند ؟ باز گرد و از خود مبارزتر كسى را بفرست كه تو حريف دست و بازوى من نباشى و طاقت گرز من ندارى .\r\nبهزاد گفت : اى حرام‌زاده ! بسيار مغرور شده‌اى و خود را بر بالا مىبرى ! ندانى كه هركه سرافرازى كند ، زود باشد كه از پاى درآيد ؟ خداوند جهان يزدان بر آن قادرست كه مرا بر تو زيادت كند . تيمور تاش گفت : اى كودك ، زبان شيرين دارى اما بيرون از حد خود سخن مىگويى ! اگر خواهى كه با تو حرب كنم يك بار جمال خود را بنما تا رويت را ببينم آنگه با تو حرب كنم . بهزاد گفت : ترا از ديدن روى من چه حاصل باشد ؟ باهم ديگر بجنگ كردن آمده‌ايم يا بديدن يكديگر ؟\r\nبگرد تا بگرديم ! تيمور تاش گفت : در مردن شتاب ميكنى ! بدان خدايى كه مىپرستى كه مراد مرا برآور و رويت را بنما . بهزاد چون نام يزدان شنيد ، دست فراز كرد\r\n\r\n","description":"","footnote":"","page_name":" 604 ","page_number":620},
  {"content":"\r\n\r\nو نقاب برانداخت . آن شكل چون خورشيد تابان از زير نقاب پيدا گرديد ، تو گفتى كه خورشيد از زير ابر پيدا شد . تيمور تاش چون آن شكل و شمايل بديد ، متحير فرو ماند و گفت : اى كودك ، مرا حيف آيد كه چون تو جوانى در زير اين گرز خرد گردد . باز گرد كه من شنيده‌ام كه در سپاه ايران مبارزان كاركرده بسيارند ، مثل بهمن زرين‌قبا و بهمن زرين‌كلاه و خورشيد شاه و جمشيد شاه و قارن جهانگير و قارن جهانسوز و طهماسب و طهمور و قهار و قهرمه و سيامك سيه قبا و ديگر پهلوانان ، تا ايشان در ميدان آيند و جنگ مرا سبك بر ندارند ، كه چون تو كودك هزار حريف من نيست . بهزاد در غضب رفت و نعره برو زد كه اى حرام‌زاده ، تو چنان پهلوانى كه با پسر پيل زور چنين سخنها مىگويى و با من جنگ نميكنى ! هم اكنون دمار از روزگارت برآرم ! تيمور تاش گفت : ترا نصيحت ميكنم ، قبول نمىكنى ! يك كار ديگر بكن تا با تو حرب كنم . بهزاد گفت : آن كدام است ؟\r\nتيمور تاش گفت اين گرز كه در دست دارم و در روز جنگ بر سر دست مىگيرم و در ميان ميدان مىآيم و لعبى چند مىنمايم و با دشمنان شاه در ميدان‌دارى كار مىفرمايم ، بر زمين اندازم ؛ اگر توانى بر گرفتن از زمين هم توانى بر روى سپر گرفتن و اگر نتوانى از روى زمين بر گرفتن پس چون توانى تحمل گرز و قوت بازوى من كردن ؟ بهزاد گفت : اى حرام‌زاده ، بغايت مغرور شده‌اى ، انشاء اللّه كه يزدان مرا بر تو نصرت دهد ، پس گفت روا باشد . تيمور تاش آن گرز سيصد و هشتاد من را در روى ميدان بينداخت . آن دو لشكر نگاه مىكردند كه آن دو پهلوان چه ميكنند .\r\nبهزاد عنان مركب بكشيد ، تا يك ميدان‌وار از پيش گرز دور شد و آنگاه مهميز بر آبگاه مركب زد ، و برانگيخت آن مركب كميت خود را ، چون به نزديك گرز رسيد ، از پشت مركب پشت دو تو كرد و چابك قبضهء گرز را بگرفت و در ربود و گرد سر بگردانيد و حمله كرد . تيمور تاش عجب ماند و گفت : اى پهلوان‌زاده ، نيك رفتى ! مرا بر تو اين قدر گمان نبود كه اين‌چنين مبارز باشى ! اكنون مرا يقين شد\r\n\r\n","description":"","footnote":"","page_name":" 605 ","page_number":621},
  {"content":"\r\n\r\nكه ترا از مبارزى و پهلوانى بهره‌يى هست . گرز مرا به من ده تا بگرديم . بهزاد بخنديد و گفت : اى نادان ، اين گرز وقتى به تو بدهم كه مغزت از سر بدرآورده باشم ! بسيار دعوى كردى و بدين گرز مىنازيدى ، بگير ! تيمور تاش گفت : بدان يزدانى كه او را ميدانى كه گرز مرا به من ده كه سلاح چاق من آنست . بهزاد گفت : چون مرا سوگند دادى به بىمروتى تو نگاه نكنم و گرزت را بدهم ، اما يك ضربت بگير تا بدانى كه چه شربت بمردان عالم چشانيده‌اى ! تيمور تاش با خود گفت اين سزاى من است كه اين بلا را به اختيار خود به خود راه داده‌ام ، اكنون هيچ چاره‌يى نيست ، ضربى بگيرم اگر زنده بمانم باشد كه گرز مرا بدهد . پس سپر در سر كشيد .\r\nراوى اين داستان غريب چنين روايت مىكند كه چون تيمور تاش سپر در سر كشيد ، پهلوان بهزاد به دو انگشت پاى در ركاب راست بايستاد و دست و گرز برآورد و به زور تمام آن گرز سيصد و هشتاد منى را بزد بر قبهء سپر تيمور تاش كه بند بر بندش بلرزيد و غرق عرق گرديد ! وقت بود كه مركبش سينه بر زمين بنهد ، مركبش بجاى آب خون بينداخت ؛ آه از جان تيمور تاش برآمد كه نفس در قفسش پيچيده بود . با خود گفت اگر يك ضرب ديگر بزند حيات از بدنم وداع كند ! چون پهلوان بهزاد گرز فرو كوفت ، بباد مركب در گدشت ، در وقت بازگشتن گرز بوى داد . تيمور تاش بغايت شاد شد ، گرز را گرد سر بگردانيد و بر بهزاد حمله كرد .\r\nپهلوان سپر در سر كشيد ، هر دو دست را ستون سپر كرد و توكل بر خداى تعالى كرد . تيمور تاش بهر دو پا در ركاب راست بايستاد و دست و گرز برآورد و به زور تمام فرو گذاشت ، بر قبهء سپر بهزاد فرو كوفت . فرخ‌زاد را طاقت آن ديدن نبود ، خود را از مركب به زير انداخت . اما آن حرام‌زاده چنان بزد كه بند بر بند بهزاد در درياى عرق فرو رفت . چون از هم در گدشتند ، فرخ‌زاد شكر كرد خدايرا كه بهزاد از زير چنان گرزى درست بيرون آمد . آواز طبل بشارت از لشكر ملك داراب برآمد ، بهزاد دست بتيغ كرد و بر تيمور تاش حمله كرد . تيمور تاش سپر\r\n\r\n","description":"","footnote":"","page_name":" 606 ","page_number":622},
  {"content":"\r\n\r\nدر سر كشيد و آن حمله را رد كرد . همچنان مىكوشيدند ، تا آفتاب بغايت گرم شد ، گردان در عرق نشستند و چند نوبت جلاب در ميدان دوانيدند تا گلو تر كنند . نيك انديش وزير گفت : اى شاه ، تيمور تاش بسيارى جنگ كرد و خيلى از مبارزان ايران هلاك كرد . نقيبانرا در ميدان فرست تا تيمور تاش را بازگردانند كه آفتاب گرم شد و موسم جنگ كردن نيست . شاه وليد بن خالد نقيبانرا فرمود تا در ميدان روند و ايشانرا از هم جدا كنند .\r\nاما مؤلف اخبار چنين روايت مىكند كه نوبت ضرب از آن تيمور تاش بود و در آن لحظه گرز در دست داشت و بر بهزاد حمله كرد ، بهزاد سپر در سر آورد ، تيمور تاش دست كوتاه كرد ، گرز بر گوشهء سپر آمد و در وقت فرود آمدن بر ران بهزاد زد چنانك بهزاد را بغايت درد كرد چنانك پنداشت كه رانش خرد گشت ، اما تيمور تاش بباد مركب در گدشت . نقيبان رسيدند كه شاه وليد بن خالد و شاه سرور يمنى حكم چنان كردند كه بازگردى كه خيلى مبارزت نمودى .\r\nهنوز تمام نگفته بودند كه آواز طبل آسايش برآمد . تيمور تاش ديگر از عقب نگاه نكرد و رو بسوى لشكر مصر كرد . شاه وليد حكم كرد تا جملهء امراى دولت باستقبال او روانه شدند و بر وى آفرين كردند و او را پيش آوردند تا پاى تخت شاه وليد را بوسه داد . شاه وليد خلعت و انعام فرمود و امراى دولت و لشكر مصر بآرام‌گاه خود رفتند و آلت رزم بركندند و جامهاى بزم در پوشيدند و به خدمت شاه وليد درآمدند و هريك بر جاى خود قرار گرفتند . فراشان درآمدند و آب آوردند تا گردان دست و روى از خاك ميدان بشستند . پس جلاب درآوردند تا جلاب بخوردند ، بعد از آن سفره آوردند و بطعام خوردن مشغول شدند . بعد از طعام بعيش مشغول شدند . در اثناى مجلس شاه وليد بسيار آفرين كرد بر تيمور تاش ، و حكم كرد تا او را خلعت و نعمت و مركب و غلام و كنيزك و قطار و مهار دادند . تيمور تاش خدمت كرد و گفت :\r\nشاه را معلوم باشد كه بنده هرگز با ايرانيان حرب نكرده بودم و قاعدهء حرب ايشان\r\n\r\n","description":"","footnote":"","page_name":" 607 ","page_number":623},
  {"content":"\r\n\r\nندانسته بودم ، اكنون چون مرا معلوم شد كه اين قوم بچه نوع حرب مىكنند فردا در ميدان روم و چندان از آن قوم هلاك گردانم كه در حساب نيايد . شاه و حاضران برو آفرين كردند و جار در لشكر انداختند كه فردا جنگ خواهد بود .\r\nاما راوى گويد كه چون بهزاد از ميدان باز گشت ، كوفتى عظيم بر روى ران خورده بود . ملك داراب گفت : اين حرام‌زاده غدر كرد تا كوفتى بر ران بهزاد رسانيد . ملك داراب بهزاد را نوازش كرد و جملهء امراى دولت برو آفرين كردند .\r\nملك داراب گفت : آن عياران كه دعوى كردند كه ما برويم و شاه‌زاده مظفر شاه را بياريم هيچ كسى آمد و خبرى هست ؟ كه از ناگاه حاجبى درآمد و گفت : گردك جاسوس آمده است و بار مىطلبد . ملك داراب گفت : بار دهيد . گردك را درآوردند . خدمت كرد و گفت : در لشكر دشمن بودم ، آوازه است كه فردا جنگست و ديگر از مصر مرد آمد و خبر آورد كه امشب زندان سليمانرا در باز كرده‌اند و زندانبانرا كشته‌اند و مظفر شاه را برده‌اند . وليد بن خالد بغايت ملول شده است و حكم كرده است كه ايشانرا طلب كنند ؛ هيچ آفريده را ازين كار معلوم نيست تا كه كرده باشد . [ طيطوس 
  ] حكيم گفت عجب كه آن عياران كه ازينجا رفتند اين كار ايشان كرده‌اند و يا خود فيروز شاه با به‌روز عيار كرده باشند . اما ندانم كه از شهر چون بيرون آيند كه جملهء لشكر دشمن بر سر راهند . ملك داراب گفت كه كار ايشانرا يزدان راست آرد . بعد از آن حكم كرد كه جراحان لشكر را طلب كردند تا مرهم بر ران بهزاد نهادند و محكم بربستند و به كار راستى جنگ فردا مشغول گشتند .\r\nاما راويان اخبار روايت كنند كه چون آوازهء جنگ كردن تيمور تاش در شهر مصر فاش گشت ، بعضى مردم بر برج بودند و نظاره مىكردند ؛ ابو الخير قصاب و ابو الفتح جراح چون از جنگ كردن مصريان با ايرانيان واقف شدند ، در حال در خانه درآمدند و آنچه شنيده بودند با فيروز شاه بگفتند كه امروز تيمور تاش در ميدان رفته و بقرب پانزده مبارز از ايرانيان كشته و جوانى بهزاد نام در ميدان آمده و خيلى\r\n\r\n","description":"","footnote":"","page_name":" 608 ","page_number":624},
  {"content":"\r\n\r\nبا تيمور تاش كوشيده و عاقبت زخمى از تيمور تاش بر روى ران خورده كه آواز طبل آسايش برآمده و هر دو خيل بازگرديده‌اند . فردا نيز جنگ خواهد بودن . فيروز شاه گفت : پس ما را زود بايد رفتن كه شنيده‌ام كه اين تيمور تاش مردى بغايت مبارزست . به‌روز گفت : اين كار آسانست ، شاه‌زاده فيروز شاه و شاه‌زاده مظفر شاه هريك يك دست سلاح در پوشند و هريك بر مركبى سوار شوند و مسلح شوند ؛ و در دروازه گشاده‌اند و لشكريان به آمد و رفتند و هيچ‌كس را منع نمىكنند و ما كه عيارانيم در ركاب ايشان بيرون رويم . گفتند چنين بايد كرد ، اما ما را اسب و سلاح بايد ، از كجا آوريم ؟ فيروز شاه دست در بازو كرد و بازوبندى خود را بيرون آورد و گفت : قيمت اين بازوبند ده هزار دينارست ، بفروشيد و دو مركب با دو دست سلاح بخريد و بياوريد تا اين كار تمام شود . ابو الخير قصاب گفت : اى شاه‌زاده ، مرا مركبى هست با دستى سلاح ، بيارم اگر لايق باشد دريغ نيست .\r\nفيروز شاه گفت چندان باشد كه ما ازين شهر بيرون رويم و خود را بلشكرگاه اندازيم ! ابو الفتح جراح گفت مرا نيز مركبى با دستى سلاح هست ، بيارم . فيروز شاه گفت :\r\nپس اين بازوبند از آن شما باشد ، با يكديگر قسمت كنيد . ابو الخير گفت اى شاه‌زاده ، اين نه لايق ماست ، قبول نكنيم كه ما را از صدقهء شاه‌زاده هيچ كمى نيست ! فيروز شاه گفت بيادگار ما نگاه داريد ، اگر يزدان پاك مرا نصرت دهد با شما انعامها كنم كه شما بر ما حقى بسيار داريد . ابو الخير قصاب گفت : شاه حاكمست و ما خدمت‌كاريم ! بعد از آن به كار راستى مشغول شدند . ابو الخير و ابو الفتح آن روز و آن شب آنچه دربايست بود معد مىكردند تا شب درآمد . آن دو جوانمرد به خدمت ايستاده بودند و اسباب عيش و طرب از براى ايشان مهيا مىكردند و ايشان عيش ميكردند تا روز شد . پس فيروز شاه و مظفر شاه غرق پولاد شدند و عياران صورت خود را بدل كردند و عزم رفتن كردند .\r\nاما راوى اين داستان چنين روايت مىكند كه ابو الخير قصاب را زنى بود بغايت\r\n\r\n","description":"","footnote":"","page_name":" 609 ","page_number":625},
  {"content":"\r\n\r\nنادان و بىعقل و جاهل ، و درين مدت كه شاه‌زاده فيروز شاه در آن خانه مىبود و شفقت ابو الخير در حق او مىديد ، با خود گفت كه مرا معلوم شد كه اين قوم ايرانيانند و دشمن پادشاه مااند ، بروم بدر خانهء والى شهر و او را خبردار گردانم تا بيايند و اين قوم را بگيرند و از خانهء ما بيرون برند تا گرانى ايشان از سر شوهرم برود .\r\nاين انديشه‌ها مىكرد تا آن وقتى كه آن دو شاه‌زاده غرق سلاح شدند ، زن گفت وقت آن آمد كه كار خود پيش برم كه فرصت است . از پنهانى ابو الخير بيرون آمد و عزم در خانهء والى شهر كرد ، چون برسيد آواز برآورد كه مرا پيش شحنه بريد كه با شحنه كارى ضرورى دارم . در حال او را پيش والى بردند . به زانو درآمد و گفت :\r\nاى خداوند ، شوهرى دارم قصاب و مردى جوانمردست و آنچه دارد با همه كس در كار مىباشد . اكنون مدتى شد كه غريبى چند را آورده است در خانه ، تا چند روزكى خدمت ايشان كند و خيلى زحمت كشيد . يكى زخم بسيار داشت ، جراح آورد تا تيمار او كرد و صحت يافت . اكنون از خانهء ما بدر نمىروند و هر روز زياده‌تر ميشوند و گمان من آنست كه از دشمنان پادشاه‌اند ، از آن جهت كه هر شب بنشينند و سخن از جنگ گويند ؛ اكنون بخواهند رفت . ابو الخير و ابو الفتح را دو مركب بود با دو دست سلاح ، آن را نيز بستدند . دانم كه شوهرم مرد كريم طبع است ، دلش نمىدهد كه بگويد نمىدهم ، خانه‌ام خراب خواهد شد ! با من بياييد تا خانه بشما بنمايم و آن مركبانرا بستانيد و بما بدهيد و ايشانرا بگيريد و هرچه خواهيد بكنيد . والى چون اين سخن بشنيد گفت : اين زن چه مىگويد ؟ مگر ديوانه است ؟\r\nسرّ شوهر خود را فاش مىكند ! مبادا فيروز شاه باشد با جمع عياران و مظفر شاه كه از بند بيرون آورده‌اند كه جاسوسان چنين گفته‌اند كه مدتى شد كه فيروز شاه در سپاه نيست . اگر چنين باشد كه اين زن ميگويد پس عظيم كارى خواهد بود .\r\nپس در حال با پانصد سوار بر نشست و رو بدر خانهء ابو الخير قصاب نهاد . اما تقدير ربانى چنين بود كه [ چون 
  ] ايشان عزم آن خانه كردند ، فيروز شاه و مظفر شاه سوار\r\n\r\n","description":"","footnote":"","page_name":" 610 ","page_number":626},
  {"content":"\r\n\r\nگشته بودند و با جمع عياران رفته بودند چنانك از دروازه بيرون رفته بودند و هيچكس ايشانرا منع نكرده بود . ابو الخير و ابو الفتح در خانه نشسته بودند و از حال ايشان با يكديگر سخن ميگفتند كه عوانان در و بام گرفتند . زن گفت كه چندان صبر كنيد كه من در خانه روم و بنگرم كه ايشان رفتند يا نه ؟ پس اندرون خانه آمد و رو به ابو الخير كرد و گفت : اى شوهر ، اين مهمانان كه اينجا بودند كجا رفتند ؟ ابو الخير گفت : اى رعنا ، ترا چه كارست كه اين سؤال ميكنى ؟ و تو بكجا بودى ؟ زن گفت : از براى تو كارى كردم و ترا خبر نيست . گفت : آن كار كدام است ؟ گفت :\r\nرفتم و شحنه را خبر كردم با پانصد سوار آمدند و در و بام را گرفتند تا ايشانرا بگيرند و اين درد سر را از سر ما ببرند و مركبان شما به شما بماند .\r\nراوى اين داستان چنين روايت مىكند كه چون ابو الخير اين سخن از زن بشنيد آه از جانش برآمد . گفت : اى رعناى بريد [ ه 
  ] گيس ! تو چها مىگويى ؟ مگر ديوانه شده‌اى ! چرا چنين كردى ؟ و ترا بدين كار كه واداشت ؟ ايشان درين بودند كه عوانان در آمدند و ابو الخير را و ابو الفتح را بگرفتند و بربستند ، ديگر كسى را نديدند ، آن دو كس را در پيش والى آوردند . والى شهر گفت : اى ابو الخير ، روا باشد كه مردم شهر ما باشيد و دشمنان شاه وليد را در خانه راه دهيد و چند روز در خانه نگاه داريد و آنگه مركب و سلاح دهيد تا ايشان بروند ؟ پس معلوم شد كه مظفر شاه را از زندان شما رهانيده‌ايد و زندانبانرا شما كشته‌ايد . ابو الخير گفت : ما را ازين سخنها هيچ خبرى نيست .\r\nوالى گفت كه زنت آمد و گفت . ابو الخير گفت : زنم ديوانه است و از جنون چنين سخنها مىگويد و دروغ ميگويد . والى گفت : تو راست ميگويى ، اگر زن بىعقل نبودى چنين نگفتى . اما من شما را رها نكنم . در حال حكم كرد ايشانرا در چوب كشيدند و هريك را دويست چوب زدند ، ايشان اقرار نكردند . در بازوى ابو الخير آن بازوبند را يافتند . والى گفت : مرا تمام معلوم شد كه فيروز شاه با مظفر شاه در پيش شما بوده‌اند .\r\n\r\n","description":"","footnote":"","page_name":" 611 ","page_number":627},
  {"content":"\r\n\r\nبرويد و خانهء ايشانرا غارت كنيد . همچنان كردند و ايشانرا در زندان كردند . بشومى زن بىعقل آن دو جوان در بلا افتادند تا كار ايشان چون شود .\r\nاما راويان اين داستان دل‌پذير چنين گويند كه چون فيروز شاه و مظفر شاه از شهر مصر بيرون آمدند ؛ آواز كوس حربى بود و هر دو سپاه صف برآراسته بودند و نقيبان صف مبارزان راست كرده ، ميمنه و ميسره و قلب و جناح ترتيب داده ؛ عالم از بسيارى علم گلستان گشته و زمين از بسيارى نيزه همچون نيستان شده ، شيههء مركبان تازى و شعاع تيغهاى كشيده عالم گرفته ؛ در چنين حالتى تيمور تاش ، آن كافر اوباش در ميدان آمده بود و مبارز طلب مىكرد و هيچ‌كس در ميدان او نرفته بود كه بهزاد كوفتى عظيم بر روى ران داشت و پهلوان فرخ‌زاد عزم ميدان داشت و كار راستى مىكرد كه در ميدان رود و با تيمور تاش مبارزت كند كه فيروز شاه با مظفر شاه با به روز عيار و شبرنگ عيار و سياوش عيار و طارق عيار در رسيدند بر كنار لشكر [ مصر 
  ] . فيروز شاه در ميدان نگاه كرد قد و بالاى تيمور تاش را ديد ، عجب ماند . سؤال كرد كه اين چه كس است بدين عظيمى كه در ميدان ايستاده است ؟\r\nطارق گفت : اى خداوند ، تيمور تاش اينست كه با گرز سيصد و هشتاد من كار مىكند .\r\nفيروز شاه گفت : مسكين بهزاد در دست اين حرام‌زاده چون بوده باشد ! به روز گفت :\r\nشنيدم كه كوفتى عظيم بر روى ران دارد . فيروز شاه گفت : بىدست آويزى پيش ملك داراب نتوان رفت ! در ميدان خواهم رفت تا جواب اين ملعون بگويم . شما برويد و خبر مرا ببريد بملك داراب و بگوييد كه فيروز شاه در ميدان رفت تا جواب خصمان بگويد و آنگاه خدمت بيايد . اين بگفت و مهميز بر آبگاه مركب زد و برانگيخت مركب را و در ميان ميدان آمد و يك نعره بر تيمور تاش زد كه مرد ميدانت منم ، بيار تا چه دارى ! تيمور تاش نگاه كرد ، جوانى ديد چون سر و نوخاسته كه از سپاه مصر در ميدان آمد . گفت : چه كسى ؟ اگر دشمنى در سپاه ما چه كار داشتى كه از آن طرف مىآيى ؟ و اگر دوستى نعره بر من چرا ميزنى ؟ فيروز شاه گفت كه دشمن توام و در مصر\r\n\r\n","description":"","footnote":"","page_name":" 612 ","page_number":628},
  {"content":"\r\n\r\nبودم . شاه زادهء ايران و توران مظفر شاه در بند بود ، از بندش رهانيدم . اينك با جمعى پيادگان بلشكر مىروند ؛ و منم شاه زادهء ايران ، يادگار فريدون فرخ ، نامم فيروز شاه بن ملك دارابست .\r\nاما راوى گويد كه شاه وليد بن خالد گفت كه آيا اينها چه قوم‌اند كه از لشكر ما بيرون آمدند ، يكى در ميدان رفت و باقى رو به سپاه ايران نهادند ! يكى در ميدان رويد و خبرى بياريد . يكى از سپاه مصر در ميدان رفت و از تيمور تاش سؤال كرد كه شاه وليد مىگويد كه اين كيست كه در ميدان ما آمده است ؟ تيمور تاش گفت كه ميگويد كه فيروز شاهم و در مصر بودم تا مظفر شاه را از بند خلاص كردم . در حال اين خبر را بشاه وليد خالد رسانيدند كه فيروز شاهست كه در ميدانست و آن سوار ديگر مظفر شاه بود كه با عياران بلشكر رفت . شاه وليد گفت : چون بوده است كه در شهر مصر زندان بگشايند و زندانى را ببرند و هيچ آفريده نداند ؟ طيفور پيش نيك‌انديش وزير آمد و گفت : اين فيروز شاه كه در يمن آمده بود چند شب بر بام ايوان شاه سرور آمد و با فرخ‌زاد بهم ، و چند غلام را بكشتند تا عاقبت بسيار زحمت كشيديم و فيروز شاه را با فرخ‌زاد بهم بر بام گرفتيم . عجب ندانم كه فيروز شاه بمحبت شاه خوبان عين الحيات رفته باشد و درين مدت كه ناپيدا بود در پيش او بوده است . با شاه وليد بازگوى تا هم‌اكنون حكم كند تا به شهر روند و عين الحيات را در زنجير كشند كه مصلحت اينست كه چون فارغ شود بگويم كه سبب چيست ؟ شاه وليد گفت : روا باشد .\r\nدر حال خادمى چند را طلب كردند و اين كار بديشان فرمودند كه عين الحيات را در زنجير كشند ، اما توران دخت برو موكل باشد .\r\nاما راوى اين داستان گويد كه ازين طرف فيروز شاه در ميدان برابر تيمور تاش درآمد . شاه‌زاده مظفر شاه رو به سپاه ايران كرد . به روز عيار پيش رفت و در پيش تخت ملك داراب خدمت كرد و گفت : بقاباد شاه جهانرا كه شاه‌زاده فيروز شاه اينك بسلامت در ميدان است و مظفر شاه اينك رسيد . ملك داراب خرم شد ، حكم كرد\r\n\r\n","description":"","footnote":"","page_name":" 613 ","page_number":629},
  {"content":"\r\n\r\nتا به استقبال شاه‌زاده مظفر شاه بروند . جملهء امراى دولت برفتند و او را در پيش ملك داراب آوردند تا خدمت كرد . ملك داراب او را بسيار نوازش كرد و مركب خاص بياوردند تا سوار گرديد . آواز كوس بشارت از سپاه ايران برآمد ، جمله شاديها كردند .\r\nاما تيمور تاش گفت : اى فيروز شاه ، من آوازهء هنر تو بسيار شنيده‌ام كه به تنهايى ملك زنگبار را گرفتى ، كورنگ و هورنگ را كشتى ، طبل زنگى و طال زنگى و حمدونهء زنگى را مطيع خود كردى ، ميمنه و ميسرهء زنگى را كشتى و طومار زنگى را در ملك يمن هلاك كردى . مرد مبارز پيدايى ، اما جان از دستم كجا برى ؟ اگر ريختهء پولاد باشى كه به آتش گرزم گداخته گردى و اگر كوه البرز باشى كه چون سرمه گردى ، بگير كه آوردم ! فيروز شاه گفت : اى حرام‌زاده ، مرا چه مىترسانى ؟ ما اهل مرگيم ، يزدان ما را از براى مرگ آفريده است ! اما اميد به يزدان پاك دارم كه مرا از شر تو نگاه دارد و مرا بر تو زيادت گرداند . اين بگفت و سپر در سر درآورد و توكل بر خداى تعالى كرد و دل در كرم حق بست .\r\nجملهء هر دو لشكر دريشان نگران بودند كه تيمور تاش با قد بلند آن گرز را ، كه اگر بر كوه زدى سرمه كردى و اگر بر دريا زدى گرد برانگيختى ، بزد بر قبهء سپر فيروز شاه چنانك طراقاى گرز و سپر هر دو لشكر بشنيدند و يك شعلهء آتش از گرز و سپر بيرون جست ، اما گزندى بفيروز شاه نرسيد . تيمور تاش بزد و بباد مركب درگدشت . فيروز شاه سپر برانداخت و بگرفت و عنان مركب بگردانيد .\r\nهرچند فيروز شاه را گزندى نرسيد اما وقت بود كه مركب شكم بر زمين نهد .\r\nفيروز شاه دانست كه مركب را طاقت ران و ركاب او نيست ، گفت : بهرحال من نيز ضربى بزنم . پس بر كشيد آن تيغ مصرى الماس گونرا و به روى حمله كرد .\r\nگفت : اى تيمور تاش ، بسيار دعوى كردى و لاف زدى و نمىدانى كه در لشكر من زن باشد كه از مبارزات تو بسيار زيادت باشد ، ساز و سلاح مركبم بر قاعده نيست اما حاليا ترا محروم نگدارم ، بگير ! تيمور تاش در آن كلمات عجب مانده بود ، با خود\r\n\r\n","description":"","footnote":"","page_name":" 614 ","page_number":630},
  {"content":"\r\n\r\nگفت عجب مردم شجاع‌اند اين مردم ايران ! پس بناچار سپر در سر كشيد .\r\nفيروز شاه به تيغ حمله كرد و آن تيغ را بزد بر قبهء سپرش چنانك سپر در دست تيمور تاش بدونيم شد و سريلمان تيغ بر روى ران تيمور تاش آمد ، جوشن ببريد و در ران تيمور تاش در نشست و چون دهان ماهى بشكافت و خون بر جوشيد .\r\nفيروز شاه بباد مركب در گدشت ، تا عنان مركب گردانيدن تيمور تاش بلشكر رسيده بود . جملهء امراى دو لشكر بديدند كه تيمور تاش زخم عظيم خورد از دست فيروز شاه .\r\nنيك‌انديش وزير حكم كرد تا طبل آسايش بزدند . در حال آواز طبل آسايش برآمد .\r\nفيروز شاه گفت : اى دريغ ! اگر تيغ بر قاعدهء دستم بودى تيمور تاش را هلاك كرده مىبودم ، اما فردا ، جان از دستم كجا برد ! او نيز بازگشت . ملك داراب حكم كرد تا طبل بشارت فرو كوفتند و به استقبال فيروز شاه رفتند .\r\nفرخ‌زاد و بهمن زرين‌قبا و بهمن زرين‌كلاه و خورشيد شاه و جمشيد شاه ، سيامك سيه قبا ، قارن جهانگير و قارن جهانسوز ، طماسب و طهمور ، قهار و قهرمه و عبد الخالق و رستم اردستانى و شيرين سوار طالقانى ، فرخان همدانى ، فريحان بابلى ، قاهر شاه و پيل افگن ، گردان ايران و عراق با طيطوس حكيم و روشن راى وزير ، جمله در ميدان ريختند و در پيش فيروز شاه پياده شدند . فيروز شاه نيز پياده شد و جمله را در كنار گرفت و بنواخت ؛ و در پيش پدر آمد و زمين ببوسيد و ركاب پدر را بوسه داد . ملك داراب او را بنواخت و در حال فرود آمدند و در بارگاه رفتند . ملك داراب بر تخت برآمد . امراى لشكر جمله بر جاى خود قرار گرفتند ، جلاب بخوردند و بعد از آن بطعام خوردن مشغول شدند . چون از طعام خوردن فارغ آمدند بعشرت مشغول شدند و بسخن در آمدند . ملك داراب از حال مظفر شاه سؤال كرد .\r\nمظفر شاه از حال خود اندكى بگفت . فيروز شاه نيز بگفت از حال خود و شفقت ابو الخير قصاب و ابو الفتح جراح . ملك داراب گفت : اى جان پدر ، در كارها دليرى نمىبايد كردن على الخصوص كه ملك غريب و ترا سوداى عشق در سر ، لابد كه\r\n\r\n","description":"","footnote":"","page_name":" 615 ","page_number":631},
  {"content":"\r\n\r\nزود در دام افتى و لشكر ما با ششصد هزار مرد همه از بهر تو جنگ مىكنيم و پشت لشكر ما تويى ، اين حرام‌زاده تيمور تاش دى روز در ميان ميدان بحيل گرزى بر ران بهزاد زد ، امروز اگر تو نمىآمدى كار لشكر ما نامضبوط مىبود ، اما نيك آمدى و نيك رفتى كه آن حرام‌زاده را زخمى زدى و فتنهء او را وانشاندى . فيروز شاه خدمت كرد و گفت : بقاى دولت شاه جهان باد ، اگر تيغ بر قاعدهء دستم بودى كى از دستم خلاص يافتى ؟ اما بدولت شاه جهان با وى باقى دارم . ايشان درين سخن بودند .\r\nاما راويان اين حكايت چنين گويند كه چون لشكر مصر بازگشتند ، شاه وليد كس فرستاد تا تيمور تاش را بخيمهء خود بردند و جراحان لشكر را طلب كردند تا زخم تيمور تاش را تيمار كنند و جملهء امراى دولت غير شاه وليد و شاه سرور باقى همه به پرسش تيمور تاش رفتند . نيك‌انديش وزير و طيفور وزير از زبان آن دو پادشاه پرسش كردند و خلعت و زر آوردند و عذرخواهى تمام كردند و صدقهء بسيار بدرويشان دادند كه تيمور تاش زنده است . تيمور تاش اگرچه زخمى عظيم داشت اما ناموس كرد ، گفت : فردا شاه حكم كند تا طبل حربى فرو كوبند تا در ميدان روم و فيروز شاه را در ميدان طلب كنم كه بعوض اين زخم كه بر من زد من سر او را بيارم . جملهء امراى دولت آفرين كردند اما همه دانستند كه آن سخن را از ناموس مىگويد و الا زخمش عظيم است . امرا برخاستند و در پيش شاه وليد آمدند و آنچه از تيمور تاش شنيده بودند ، بگفتند . ملك مصر گفت : فردا چه كنيم ؟ به اميد كه جنگ كنيم كه تيمور تاش زخمى گران دارد ، ميدان دارى فردا كه خواهد كرد ؟ جملهء امراى مصر و يمن خدمت كردند و گفتند : آخر درين همگى لشكر تيمور تاش [ تنها 
  ] نيست ، ما نيز هم مردانيم ! در حضور شاه جان بازى كنيم و دشمنان شاه را سر از تن جدا كنيم . خاطور « 1 » پسر خطير خدمت كرد و گفت : فردا ميدان دارى از آن منست كه خون پدر بخواهم ؛ و هركسى سخنى ميگفتند .\r\n\r\n\r\n","description":"","footnote":"\r\n( 1 ) - اين اسم همانست كه پيش ازين خطور نوشته شده است .\r\n","page_name":" 616 ","page_number":632},
  {"content":"\r\n\r\nاما مؤلف اخبار چنين روايت مىكند كه چون آن خادمان به حكم شاه وليد بن خالد بگرفتن شاه خوبان عين الحيات رفتند ، اول پيش توران دخت رفتند و خدمت كردند و گفتند : اى بانوى جهان ، حكم شاه وليد بن خالدست كه عين الحيات را در زنجير كشيد و او را نيك نگاه داريد . توران دخت گفت : از جهت چه ؟ گفتند از آن جهت كه فيروز شاه با مظفر شاه كه در بند بود ، امروز در هنگام جنگ و ميدان‌دارى در ميان لشكر آمدند و گفتند كه ما در شهر مصر بوديم . طيفور وزير سرور يمنى گفت عجب كه پيش عين الحيات نبوده باشند . پادشاه را در حق او گمان بد واقع شده است ، ما را فرستاد تا او را در زنجير كشيم و تو به روى موكل باشى . توران دخت غمناك شد ، با خود گفت : او را چون توانم گرفتن كه ما باهم سوگند خورده‌ايم و عهد كرده كه هرگز در حق يكديگر بد نكنيم و بد نينديشيم . اما مرا درين چه گناه كه حكم شاه وليدست ! اين بگفت و برخاست و در پيش چشمهء حيات « 1 » آمد ، گريان گريان و دست بر سر زنان . عين الحيات برخاست « 2 » و او را استقبال كرد و گفت : اى خواهر ! سبب گريه چيست ؟ مگر از طرفى كه بجان تعلق دارد خبرى شنيده‌اى ؟ بازگوى ! گفت : نه .\r\nگفت : مگر از طرف مادر و پدر خود سخنى شنيده‌اى ؟ گفت : نه . عين الحيات گفت :\r\nپس مرا معلوم شد كه از جانب ما سخنى شنيده‌اى ، بگو كه مرا از يك نوع سحن باكست كه مبادا كه مرا به غير فيروز شاه به كسى دهند ، آن روز مبادا كه اندك چيزى به نزد ما جان باشد ! من خود را هلاك گردانم . توران دخت گفت : اى شاه خوبان ! مگر فيروز شاه با آن جوان‌بندى كه از بند گريخته است و زندانبانرا كشته ، مگر امروز در ميدان پيدا شده‌اند و فيروز شاه با تيمور تاش حرب كرده است و تيمور تاش را زخمى عظيم بر روى ران رسيده است و طيفور وزير ترا در پيش پدرم غمز كرده است و پدرم را دل در گمانى انداخته ؛ حكم چنان شده كه ترا زنجير كنند هرچند كه مرا دل نمىدهد كه اين سخن با تو بگويم ، بيت :\r\n\r\n\r\n","description":"","footnote":"\r\n( 1 ) - يعنى : عين الحيات ، چنان كه ديده مىشود اسم را ترجمه كرده است .\r\n( 2 ) - در اصل : برخواست\r\n","page_name":" 617 ","page_number":633},
  {"content":"\r\n\r\n كه را خود دل دهد كين راز گويد * و گر بشنيده باشد بازگويد ؟ \r\nاما اگر منت در بند كنم بهتر كه من منع كنم و بگويم كه كار من نيست ، آنگه ديگرى را بر تو موكل كنند ، آنگاه كار مشكل شود و نيك نباشد . عين الحيات برآشفت كه من چه گناه كرده‌ام كه مرا در بند و زندان بايد كرد ؟ توران دخت گفت : اى خواهر ، جاى سخن نيست ، آن روز مباد كه ترا در زندان كنند كه قدر باشد كه پاى مباركت را زنجير طلا بنهم و دايم من پيشت نشسته‌ام تا يزدان پاك چه تقدير كرده است . عين الحيات گفت : مگر پدر مرا ازين حال خبر نيست ؟ توران دخت گفت : نميدانم . پس در حال چهار خادم در آمدند و طبقى در دست گرفته و سرپوشى بر روى طبق افگنده در پيش عين الحيات نهادند . عين الحيات در آن طبق نگاه كرد ، دست فراز كرد و سرپوش از طبق برداشت ، زنجيرى ديد از طلا تركيب كرده ، بناچار پاى سيمين دراز كرد تا آن خادمان در آمدند و آن زنجير طلا را بر پاى شاه خوبان عين الحيات نهادند . شريفه مىگريست ، عين الحيات با دل خود ميگفت ، بيت :\r\n كسى كه عشق بورزد دلش حزين باشد * دلا ملول مشو ، عاشقى چنين باشد ! \r\nفيروز شاه مدتى در عشق من بند و زندان كشيد ، ما نيز در محبت او مدتى بند و زنجير بكشيم تا فردا كه بهم برسيم هيچ منت‌مان بر هم نباشد . خادمان چون بند نهادند ، كليد آن را پيش توران دخت نهادند و بدر رفتند . عين الحيات مىگريست ، تو گفتى بر روى سمن گلاب ميريخت ! توران دخت گفت : اى خواهر ، آخر پيش بيگانگان نيستى ، من خواهر توام و در پيش تو سوگند خورده‌ام كه رازت را به هيچ آفريده نگويم و ترا نيز از حال خود آگاه گردانيده‌ام . كار دنيا چنين است ، خاطر مبارك خود را ملول مگردان كه زود باشد كه كارها بمراد من و تو شود . ازين نوع سخنها مىگفت و او را تسلى مىداد . عين الحيات گفت : اى خواهر ، آخر گريهء من از بهر آن نيست كه در زنجيرم ، بلك از بهر آنست كه خيلى زحمت كشيدم و آن جوان مدتيست كه شمشير مىزند . از آن مىترسم كه بمراد نرسم و بميرم .\r\n\r\n","description":"","footnote":"","page_name":" 618 ","page_number":634},
  {"content":"\r\n\r\nتوران دخت گفت : هيچ انديشه مكن ، كارى كه چنين برآيد عاقبت آن نيك باشد ، اميد ما به فضل يزدان آنست كه زود به مراد دل برسيم و با دوستان دست در آغوش كنيم .\r\nازين نوع سخنها مىگفتند و شراب ميخوردند .\r\nاما مؤلف اخبار چنين روايت مىكند كه هر دو لشكر كار راستى جنگ مىكردند ، شعر :\r\n تا روز سفيدروى بنمود * سيفور سياه شد زر اندود\r\nمرغ سحرى تمام برچيد * هر دانهء در كه در صدف ديد \r\nو خورشيد جمشيد تاج روشنى بر سر نهاده و بر تخت آسمان نشسته ، پيدا شد . آواز كوس حربى از هر دو لشكر برآمد ، سپاه ايران سيصد هزار مرد ، سوار شدند و رو به آوردگاه نهادند و از طرف مصريان ششصد هزار مرد سوار شدند و شاه وليد و شاه سرور در قلب لشكر بايستادند ؛ و در ميمنهء لشكر تيمور تاج « 1 » قرار گرفت ، شاه شجاع يمنى با شاه حارث و با خاطور در ميسره قرار گرفتند ، عرعر يمنى با جمعى از يمنيان در كمين بازداشتند . اما از آن طرف ملك داراب در قلب لشكر ايران بايستاد با طيطوس حكيم و روشن راى وزير ، مظفر شاه و بهمن زرين‌قبا و بهمن زرين‌كلاه با جمعى از امراى ايران در ميمنه بايستادند ، خورشيد شاه و جمشيد شاه با جمعى از گردان بايستادند .\r\nچون كار آن دو لشكر راست گشت اول كسى كه عزم ميدان كرد سوارى بود از سپاه مصريان ، بر مركبى كميت سوار گشته ، و جلى از اطلس بر كفل كميت انداخته ، و دست و پاى مركب در حنا گرفته . خداوندش جوانى بلند بالا خود را بساز و سلاح عرب برآورده ، و نيزهء خطى بر دست گرفته و دو شمشير از چپ و راست در آويخته ، و سپرى بزرگ در گردن انداخته ، و شدّهء سياه بر گرد سر برآورده ، دستارچهء سرخ بر گردن اسب بسته ؛ بدين صفت در ميدان درآمد ، طريت كرد و جولان نمود و گفت : هر كه مرا داند داند ، و هركه نداند بداند : منم خاطور ، پسر خطير پهلوانم ، بياييد\r\n\r\n\r\n","description":"","footnote":"\r\n( 1 ) - ضبط ديگرى است از تيمور تاش\r\n","page_name":" 619 ","page_number":635},
  {"content":"\r\n\r\nدر ميدانم كه تا خون پدر بخواهم . هنوز اين تمام نگفته [ بود 
  ] كه برانگيخت از قلب لشكر ايران جوانى بر مركب ابلق سوار گشته ، و خفتان ابلق پلنگ در بر كرده ، و كلاه خودى عادى بر سر نهاده و خود را برسم گردان برآورده ، در مقابل خاطور آمد و نعره زد .\r\nملك داراب پرسيد كه اين كيست كه در برابر خاطور رفت ؟ گفتند كه جهانشاه ايرانيست ، تا گفتن آن دو مبارز بر هم نعره زدند و بضرب نيزه بر هم حمله كردند .\r\nچون چند حمله در ميان ايشان خطا شد از ناگاه خاطور در آمد و بن نيزه بر بند كمرگاه جهانشاه زد و او را در خاك ميدان انداخت ، نيزه بگردانيد و او را نيزه بر سينه نهاد كه نجنبى و اگرنه زور كنم و از پشت گداره كنم . جهانشاه بناچار مطيع شد تا او را بربستند و از ميدان بدر بردند . او را برادرى بود ايرانشاه ايرانى نام ، چون برادر خود را گرفتار ديد مركب در ميدان جهانيد ، و نعره بر خاطور زد . [ خاطور 
  ] بضرب تيغ حمله كرد ، ايرانشاه سپر در سر كشيد ، خاطور دست كوتاه كرد و بزد بر گردن مركبش كه سر مركب بر خاك انداخت . ايرانشاه در افتاد و خاطور بباد مركب در گدشت ، عنان مركب بازگردانيد تا كار او را تمام گرداند ؛ برانگيخت از قلب لشكر جوانى بر مركب سيه قيطاسى نشسته ، بر گستوانى سياه بر پشت [ اسب 
  ] انداخته ، زين و لجام سياه ، و غژغاوى سياه از گردن مركب درآويخته ؛ و آن جوان خفتان سياه در بر كرده ، و سپر سياه در چپ انداخته ، و كمندى سياه در فتراك بسته ، ساقين و ساعدين بسته ، و كلاه خود بر سر نهاده ، عصابهء سياه بر خود بسته ؛ القصه از فرق سر تا ناخن پاى ، و از سر گوش مركب تا سم مركب غرق سلاح گشته در ميدان در آمد و نعره بر خاطور زد كه مرد ميدان تو منم ! در آن دم خاطور تيغ كشيده بود و ميخواست كه بر ايرانشاه حمله كند و او را بتيغ هلاك گرداند كه از عقبش نعره برآمد كه مرد ميدان تو منم ! خاطور دست از ايرانشاه بداشت و سر راه بر سيامك بگرفت كه هى ! تو چه كسى كه صيد مرا از دست من بيرون بردى ؟ بارى بگوى كه نامت\r\n\r\n","description":"","footnote":"","page_name":" 620 ","page_number":636},
  {"content":"\r\n\r\nچيست كه خود را در معرض تلف انداختى ! گفت كه مرا تو چه‌شناسى كه مردان عالم مرا شناسند ! مرا سيامك سيه قبا مىگويند ، بنده و خدمتكار ملك دارابم . اكنون بيا تا بگرديم و نام خود را پيدا كنيم . پس نيزه در نيزهء خود انداختند و حلقه حلقه زره از جوشن يكديگر مىربودند و نيزه را از زير بغل يكديگر بيرون مىكردند ، تا چندان بكوشيدند كه نيزه در دست ايشان چون خلال فراشان شد . نيزه از دست بينداختند و تيغ بركشيدند و سپر بر سپر يكديگر زدند ، و حمله‌يى چند از يكديگر رد كردند . قضاى اللّه تعالى آن بود كه پاى مركب خاطور بسوراخى فرو رفت ، مركب سكندر خورد و خاطور از پشت مركب در روى ميدان افتاد . سيامك شادكام ، با تيغى كشيده درو درآمد تا كار او را بسازد كه از عقبش نعره‌يى عظيم برخاست « 1 » كه اينك رسيدم !\r\nسيامك از عقب نگاه كرد جوانى را ديد بر مركبى نشسته ، از سر تا ناخن پا غرق سلاح گشته ، كلاه خود دوازده پهلو زراندود بر تارك سر نهاده . سيامك عنان مركب بگردانيد و گفت : كيستى كه ناگه از عقب من آمدى ؟ گفت : اى ايرانى ، نميدانى كه كيستم ؟ منم شاه شجاع يمنى كه در بند شما بودم . اكنون چند وقت شد كه مرا طارق عيار از بند گشود ، اكنون در ميدان آمدم تا با تو حرب كنم . سيامك گفت : خصم افتاده را دمار برآورده بودم كه تو آمدى ! شاه شجاع گفت : مثل آنست كه تو ايرانشاه را بفرياد رسيدى . اكنون بگرد تا بگرديم .\r\nو آنگه نيزه در نيزهء يكديگر انداختند و باهم بكوشش در آمدند ، تا حمله‌يى چند در ميان ايشان خطا شد . اما چون خاطور از پشت مركب بر خاك افتاد ، سيامك قصد هلاك او كرد ، شاه شجاع يمنى مركب در ميدان جهانيد و خاطور را از كشتن برهانيد ، خاطور انفعال خورده از جاى برخاست « 1 » و تيغ بر كشيد و بزد بر گردن مركب خود و مركب خود را هلاك كرد و پياده رو بلشكرگاه خود كرد . شاه وليد بن خالد\r\n\r\n\r\n","description":"","footnote":"\r\n( 1 ) - در اصل : برخواست .\r\n","page_name":" 621 ","page_number":637},
  {"content":"\r\n\r\nحكم كرد تا جنيبت خاص در ميدان بردند تا خاطور برو سوار شد و در پيش شاه وليد آمد و گفت : شاها ، اگر مركبم خطا نمىكرد دمار از خصم بر مىآوردم و اگر شاه‌زاده شاه شجاع بفريادم نمىرسيد و در ميدان نمىآمد آن ايرانى هلاكم كرده بود ! اكنون بدولت شاه در ميدان روم و جواب او بگويم . شاه وليد بن خالد برو آفرين كرد .\r\nپس خاطور در ميدان آمد و در پيش شاه شجاع خدمت كرد و گفت : اى شاه‌زاده ، كرم كردى و مرا از دست اين ايرانى رهانيدى ؛ هرچند كه تو صاحب تيغ و گرزى اما مراد من آنست كه ميدان مرا با او واگدارى تا من با او بكوشم و ناموس خود را قايم گردانم كه بىناموس گشته‌ام . هرچند كه مرا مركب انداخت اما بعضى باشند كه گويند كه خاطور حريف دست سيامك نبود . شاه شجاع گفت :\r\nميدان به تو بخشيدم اما به احتياط باش كه مرد مبارزست ، در روز ميدان‌دارى برادرم را شاه هزبر ، بخم كمند از پشت مركب بر خاك كشيد و چند كس را از مبارزان يمن هلاك كرد . اين بگفت و شاه شجاع عنان مركب بگردانيد و بر گوشه‌يى بايستاد .\r\nخاطور نعره بر سيامك زد و گفت : اى ايرانى ، گمان بردى كه مرا بر خاك انداختى ! ندانستى كه مركب را خطايى واقع شد ؟ او را سزا دادم ، اين زمان آمدم تا جواب تو بگويم . سيامك گفت : حاضرباش كه دمار از روزگارت برآرم . پس بتيغ بر يكديگر حمله كردند كه از ناگاه از عقب سيامك آوازى بر آمد كه اى جوانمرد سخنم را بشنو ! سيامك از عقب نگاه كرد ، رستم اردستانى را ديد كه در رسيد . گفت : اى برادر ، بچه آمدى و چه سخن دارى ؟ بگوى ! گفت : آرزو دارم كه اين ميدان اين ملعون را به من گدارى و اين جنگ را از تو درخواست ميكنم چون خاطور كه از [ شاه 
  ] شجاع كرد . بسر ملك داراب كه مرادم برآرى بىتعلل و بىتوقف تا من نيز ناموس كنم . سيامك گفت : اى برادر ، خاطر تو است ، و عنان مركب\r\n\r\n","description":"","footnote":"","page_name":" 622 ","page_number":638},
  {"content":"\r\n\r\nبگردانيد . رستم اردستانى درآمد و بضرب گرز بر خاطور حمله كرد . خاطور گفت كه چرا بميدان آمدى ؟ ترا آرزوى مردن پيدا شده است ! سپر در سر كشيد و آن حمله را رد كرد . رستم آمد تا بگذرد خاطور دست دراز كرد و بند كمر رستم بگرفت و زور كرد و از صدر زينش در ربود و عنان مركب بگردانيد تا پيش شاه وليد بن خالد رسيد و بر زمين زد و گفت : محكم بربنديد كه به اختيار خود ميدان مرا خواسته است ، گمان داشت كه مگر ما را رايگان تواند گرفتن ؛ من در ميدان ميروم تا كار ديگران را بسازم . اين بگفت و عنان مركب بگردانيد . رستم را بربستند .\r\nسيامك ميخواست كه بازگردد و بميدان آيد . جوانى بر مركب كميتى نشسته ، و بر گستوان از پوست پلنگ بر كفل مركب انداخته ، و پيش‌بندى از آيينهء چينى و زنگولهاى زرين از گردن اسب در آويخته ؛ و خداوندش خفتان سرخ در بر كرده ، و بر روى آن خفتان قباى زربفت پوشيده ، ساقين و ساعدين زراندود بسته ، كلاه خود دوازده پهلو بر سر نهاده ، و دستارچهء لعلى بر كلاه خود بسته ، تيغى مصرى حمايل كرده ، سپرى از پوست پلنگ در چپ انداخته ، و كمندى سرخ در فتراك بسته ، و گرزى هشتاد من از قرپوس زين در آويخته ، نيزه‌يى از پولاد ميان مجوف سنان زهرآلوده ، و موزهء پولاد در پاى كرده ، به آيين مبارزان سر راه بر خاطور بگرفت و نعره برو زد كه مرد ميدان تو منم ! بگرد تا بگرديم ! خاطور گفت : نامت چيست ؟\r\nبگوى تا بدانم ! گفت : مرا نام بهمن زرين‌قباست ، بنده و خدمتكار ملك دارابم ، و برادرى ديگر دارم نامش بهمن زرين كلاهست . خاطور گفت : شنيده‌ام كه از پهلوانان ايرانى ، بگرد تا بگرديم ! پس آن دو مبارز يگانه و آن دو سوار فرزانه نيزه در نيزهء هم ديگر انداختند ، تا چندانى بكوشيدند كه آن دو لشكر در كار ايشان عجب ماندند ؛ تا تيغ‌هاى جان رباى بركشيدند و بر درق و فرق هم مىزدند ، و باهم مىكوشيدند . بسر يلمان تيغ گوشهاى سپر يكديگر مىربودند و كار ايشان بتيغ\r\n\r\n","description":"","footnote":"","page_name":" 623 ","page_number":639},
  {"content":"\r\n\r\nتيز برنيامد . تيغ در نيام كردند و دست بگرز گران سنگ بردند و بر هم حمله كردند .\r\nاز ميان ايشان طراقاطراق گرز برآمد ، چنانك چهل حمله در ميان ايشان خطا شد تا عاقبت بهمن زرين‌قبا در غضب رفت و با خود گفت مرا با اين مصرى اينهمه چرا بايد كوشيدن كه در حضور ملك داراب و فيروز شاه ناموس من رفت . پس بضرب گرز حمله كرد و خاطور سپر در سر كشيد ، بهمن زرين‌قبادست و گرز برآورد و بهر دو پا در ركاب بايستاد و بهرزورى كه داشت بر سر دست درآورد و بزد بر سپر خاطور .\r\nمؤلف اخبار و گزارندهء « 1 » داستان چنين روايت مىكند كه در آن دم كه بهمن زرين‌قبا دست برآورد خاطور بغايت بترسيد چنانك دل در برش طپيدن گرفت كه قوت بازو در دلست ، هر كارى كه پيش آيد چون دل بترسد از آن كس كارى نيايد .\r\nگرز چون بر قبهء سپر آمد دست را طاقت نگاه داشتن آن نبود ، سپر كج شد و گرز بلغزيد و بر كلهء مركب آمد و مغز مركب بر خاك پراگنده شد و خاطور از پشت مركب بر خاك افتاد . بهمن زرين‌قبا از پشت مركب بر سينهء خاطور جست و بضرب مشت هر دو دست خاطور را از پس پشت بربست . از سپاه ايران مرد در ميدان آمد و خاطور را بسته بپاى علم بردند و باز داشتند . آواز كوس بشارت از سپاه ايران برآمد .\r\nبهمن زرين‌قبا مبارز طلب كرد ، سوارى ديگر در ميدان آمد و نعره بر بهمن زرين‌قبا زد كه اى فرومايه ، ترا چه حد آن باشد كه پهلوان‌زادهء پاى تخت شاه وليد خالد را بگيرى ؟ منم فلاح مصرى ؛ هم‌اكنون دمار از روزگارت برآرم . بهمن زرين‌قبا هيچ جواب نداد ، چون فلاح نزديك شد ، مركب درو جهانيد و نيزه‌يى چنان بر سينهء فلاح زد كه از پشتش بيرون رفت و نيزه را بگردانيد و از صدر زينش در ربود و بر خاك انداخت و مركبش را بگرفت و بسوى لشكر خود گداشت تا ببردند .\r\nديگر نعره زد و مبارز خواست و گفت : اى شاه وليد خالد ! مردى در ميدان من فرست كه به اميد اين عاجزان كه در لشكر دارى با ايرانيان جنگ نتوانى كردن !\r\n\r\n\r\n","description":"","footnote":"\r\n( 1 ) - در اصل گدارنده\r\n","page_name":" 624 ","page_number":640},
  {"content":"\r\n\r\nكجاست تيمور تاش كه در ميدانم نمىآيد تا حرب كردن به دو بنمايم ؟ تيمور تاش زخمى عظيم داشت ، با وجود آن زخم عزم ميدان كرد ، اما شاه وليد نگداشت و گفت :\r\nترا زخم است ، مرو ! بگدار تا ديگرى برود . پس يكى ديگر در ميدان رفت و بدست بهمن زرين‌قبا كشته گرديد ، همچنان تا ده مبارز را هلاك كرد . شاه وليد در غضب رفت ، گفت : برويد و آن بنديانرا بياريد تا گردن بدهم زدن تا مرا تسلى گردد كه اين سوار خيلى از لشكر ما هلاك گردانيد . پس در حال برفتند و رستم اردستانى را و جهانشاه ايرانى را بياوردند . شاه وليد حكم كرد تا هر دو را گردن بزنند . چون جلاد آمد و آن هر دو جوان را بر سر پاى بنشاند ، شاه وليد حكم كرد كه ايشانرا بر سر [ پا 
  ] كنار لشكر ، برابر لشكر ايران ، بنشانيد و گردن بزنيد . چون جلاد ايشانرا بر كنار لشكر آورد و بر سر پا بنشاند تا گردن بزند ، ملك داراب گفت : اى جوانمردان ، بنگريد كه آن دو جوان ما را بر سر پا نشانده و گردن خواهند زدن .\r\nطيطوس حكيم گفت : اى شاه ، شما نيز ازيشان يك بندى داريد ، بر كنار سپاه بريد و بر سر پا نشانيد ، چون ايشان ببينند ، باشد كه پشيمان شوند و آن دو را بيارند و اين يكى را ببرند . در حال خاطور را بر سر پا نشاندند .\r\nاما راوى اين داستان روايت كند كه شاه سرور پادشاه يمن گفت : اى شاه ، آن دو جوانرا كشتن مصلحت نيست كه آنكس كه اين دو جوان را گرفته است پيش ايشان در بندست ، چون شما اينانرا بكشيد ايشان نيز خاطور را هلاك كنند ، و اگر باور نمىداريد نيكو بنگريد و احتياط كنيد در لشكر دشمن . پس شاه وليد با امراى دولتش در لشكر ايران نظر كردند ، ديدند كه خاطور را بر كنار لشكر آورده بودند و بر سر پا نشانده و ميخواستند كه گردنش بزنند . شاه وليد را دل بر وى بسوخت ، گفت : اى دريغ كه خاطور يادگار پهلوان خطيرست ، اينك بدست ايرانيان كشته مىشود ! نيك‌انديش وزير گفت : اگر ميخواهى كه خاطور كشته نشود مصلحت آنست كه اين دو بندى را بدهيم و خاطور را بستانيم . وليد خالد گفت : من راضيم\r\n\r\n","description":"","footnote":"","page_name":" 625 ","page_number":641},
  {"content":"\r\n\r\nاگر ايشان قبول كنند . نيك‌انديش وزير گفت : بلى ، ايشان قبول ميكنند كه اينها هر دو سردارانند . يكى در ميدان رود و با ايشان بگويد تا چه جواب دهند . پس يكى را در ميدان فرستادند پيش بهمن زرين‌قبا . در ميدان آمد ، بهمن زرين‌قبا خواست كه برو حمله كند ، گفت اى پهلوان ، من بجنگ نيامده‌ام ، پيغامى دارم ، شاه وليد بن خالد ميگويد كه دو كس از شما در دست ماست و يك پهلوان ما در دست شماست ، شما يك مرد ما را بفرستيد تا ما نيز دو كس شما را بفرستيم . بهمن زرين‌قبا خرم شد و گفت : خوش باشد . در حال پهلوان پيش ملك داراب آمد و خدمت كرد و آنچه شنيده بود باز گفت . ملك داراب بغايت شاد شد و فرمود تا خاطور را خلعت پوشانيدند و بدست آنكس دادند ، و از آن طرف شاه وليد بن خالد حكم كرد تا رستم اردستانى را با جهانشاه ايرانى را خلعت دادند و در ميدان آوردند و بدست بهمن زرين‌قبا دادند و خاطور را باز بردند . حكم كردند تا كوس آسايش زدند و هر دو لشكر از هم بازگشتند و فرود آمدند و هركسى بجا و مأواى خود رفتند و به كار راستى حرب فردا مشغول شدند و طلايه بدر كردند .\r\nاما مؤلف اخبار و گزارندهء « 1 » داستان چنين گويد كه شاه وليد بن خالد گفت كه فردا جنگ نخواهيم كردن تا زخم پهلوان تيمور تاش بهتر شود و لشكر نيز آسايشى كنند و ديگر آنك ما را مكتوبها بايد فرستادن و از حوالى مصر لشكر طلب كردن كه لشكر در مملكت ما بسيارست . پس دبيران تيزدست طلب كردند و نامها نوشتند .\r\nيكى بديار سعيد پيش خلود بن عاد و رواح بن خلود و نامهء ديگر بدمشق پيش پادشاه دمشق مسروق بن عتبه و پهلوان پاى تختش پهلوان عدنان بن قيس و اسعد بن حسان ، و نامهء ديگر بحلب پيش پادشاه حلب نصر بن عدل ، و نامهء ديگر پيش اسكندر شاه اسكندرانى با دو پهلوان ثعبان بن عاد و زهران بن كلاك . نامه در اطراف مصر و شام و حلب پراگنده كردند و بنوشتند كه چون نامهء شاه بخوانند در روز متوجه مصر گردند كه دشمنى عظيم از ايران پيدا شده است . بىتعلل و توقف روانه شوند كه كار تنگ\r\n\r\n\r\n","description":"","footnote":"\r\n( 1 ) - در اصل : گدارنده\r\n","page_name":" 626 ","page_number":642},
  {"content":"\r\n\r\nگرديده است . شاه وليد بن خالد فرمود كه نامهء ديگر بنويسند بملاطيه پيش سيف الدوله كه شنيده‌ام كه سه برادر پهلوان در خدمت دارد يكى شماط و [ دو ديگر 
  ] شموط و [ سه ديگر 
  ] شماس كه تا با لشكر غلبه بمدد ما بيايند . چون ازين كارها فارغ شدند بعيش مشغول شدند . جاسوسان لشكر ايران خبردار شدند ، در حال برفتند و ملك داراب را خبر كردند كه شاه مصر مكتوبات به اطراف فرستاد و لشكر طلب كرد .\r\nطيطوس حكيم گفت : شاها ، اين ملك مصرست و لشكر غلبه دارد اگر ايشانرا مجال دهيم هر روز لشكر ايشان زيادت شوند و ما را كار تنگ گردد ، پس مصلحت آنست كه اگر ايشان جنگ نكنند ما ايشانرا مهلت ندهيم تا آن لشكرها را رسيدن ما كار اين قوم را ساخته باشيم . امراى لشكر ايران گفتند : راست ميگويد اما يك فردا ما نيز آسايشى كنيم تا لشكر ما نيز آرامى گيرند و پس فردا جنگ مغلوبه اندازيم . پس بدين معين كردند و بعيش مشغول گشتند . تارك جاسوس در لشكر ايران بود ، چون از آن كار آگاه شد در حال پيش شاه وليد آمد و خبردار گردانيد كه سپاه ايران پس فردا جنگ خواهند كردن . شاه وليد گفت : مگر ايشانرا از نامه فرستادن ما به اطراف خبر شده است كه نمىگدارند كه لشكر ما جمع شوند ؟ پس شما نيز لشكر را خبردار گردانيد كه جنگ خواهد بود . پس نقيبانرا طلب كردند تا رفتند و در لشكر منادى كردند كه پس فردا جنگ خواهد بود . لشكر به كار راستى مشغول شدند و آن شب هيچ‌كس آرام نگرفتند و نخفتند ، و اسبانرا نعل‌بندى كردند ، و نيزه و تيغها را تيز مىكردند ، تا وقتى كه سپيدهء روز بدميد و باز سپيد نهارى « 1 » در جولان درآمد و عنقاى سياه ليل را منهزم گردانيد و علم زرّين خورشيد برافراشتند ؛ چتر شاه زنگ سرنگون شد ، قرص شمس منير از كنار افق درخشيدن گرفت ، و طاس سيمين قمر در گوشهء فلك پنهان گرديد ، شعر :\r\n سحرگه كافتاب عالم افروز * سر شب را جدا كرد از تن روز \r\n\r\n\r\n","description":"","footnote":"\r\n( 1 ) - در اصل : بهارى\r\n","page_name":" 627 ","page_number":643},
  {"content":"\r\n\r\n نهاد از حوصله زاغ سيه پر * به زير پرّ طوطى خايهء زر \r\nآن دو لشكر در جوش و خروش آمدند ، علمهاى الوان ببادهاى مختلف دادند و مركبان جنگى را در زير بر گستوانهاى گوناگون كشيدند . ملك داراب بر تخت برآمد . امراى دولت همه سوار شدند و هريك بر جاى خود قرار گرفتند .\r\nراوى داستان روايت كند كه از آن طرف شاه سرور با شاه وليد بن خالد بر تخت برآمدند و نقيبان لشكر پيش آمدند و صفها را بياراستند . چون از هر دو طرف كار جنگ ساخته شد باد صبا مشاطگى كرد و ميدانرا از گرد و خاشاك پاك كرد . اول كسى كه عزم ميدان كرد جوانى بود از سپاه مصريان ، بر مركبى كميتى نشسته ، و جلى از اطلس بر پشت مركب انداخته ، پيش‌بندى از آيينهء چينى بسته ، و دستارچهء لعلى بر گردن مركب بسته ؛ سوار خفتانى در بر كرده ، و كلاه‌خودى زراندود بر سر نهاده ، و قصبى سياه بر سر بسته ، و حمايلى از طلا در گردن آويخته ، كمرى از ياقوت مرصع كرده بر ميان بسته ؛ ساقين و ساعدين بربسته ، شمشيرى مصرى حمايل كرده ، سپرى از پولاد چينى به چپ انداخته ، و كمندى از ابريشم بر فتراك بسته ، و نيزه بر گوش مركب راست كرده ؛ بدين آيين در ميدان درآمد و سراپاى ميدان بگرديد . طريد كرد و جولان نمود و مبارز طلب كرد . ملك داراب گفت : اين كيست كه سوارى آراسته است ؟ دشمن شناسان گفتند : اين سوار حارث يمنى است پسر شاه سرورست .\r\nبرانگيخت از قلب لشكر ايران ، بر مركب ابلق نشسته و برگستوان سبز بر پشت مركب انداخته ؛ خداوند مركب از فرق تا ناخن پاى غرق پولاد گشته ، بنام مرد افگن ايرانى ، جوانى نامدار بود ؛ در مقابل حارث آمد و نعره بر وى زد و بضرب تيغ به روى حمله كرد . چون چند حمله در ميان ايشان خطا شد حارث يمنى طعن نيزه بر كمربند مرد افگن زد چنانك از صدر زينش در ربود و در خاك ميدانش انداخت و مركب بر وى راند ، و تيغى در قفايش زد و سر آن جوانرا از تن جدا كرد . غريو از لشكر ايران برآمد . ملك داراب بغايت دلتنگ شد . آواز طبل بشارت از لشكر\r\n\r\n","description":"","footnote":"","page_name":" 628 ","page_number":644},
  {"content":"\r\n\r\nمصر برآمد . غلامان شاه حارث درآمدند و سر مرد افگن را با اسبش از ميدان بدر بردند و غلامان مرد افگن در ميدان آمدند و تن مرد افگن را از ميدان بدر بردند و زارى و فغان مىكردند . ملك داراب با امراى ايران بغايت ملول شدند كه مردافگن جوانى نامدار بود . شاه حارث مبارز طلب كرد . برانگيخت شيرين سوار طالقانى و در ميدان درآمد و نعره زد و گفت : اى حارث ، آمده‌ام تا خون مردافگن را بخواهم ، بيار تا چه دارى ! و شيرين سوار بضرب تيغ بر وى حمله كرد . شاه حارث سپر در سر كشيد و آن حمله را از خود رد كرد ، او نيز دست بتيغ كرد و بر قبهء سپر شيرين سوار زد . شيرين سوار حمله‌اش را رد [ كرد . 
  ] تا چند حمله در ميان ايشان باطل شد و شيرين سوار از بهر مرگ مردافگن بغايت ملول بود .\r\nراويان اين داستان گويند كه خويشاوند يكديگر بودند و چشم گريان و دل پر غم داشت و حارث جوان مبارز و پهلوان بود . نوبت شاه حارث بود ، دست و تيغ برآورد و بر شيرين سوار حمله كرد . شيرين سوار سپر در سر كشيد ، شاه حارث بر سپرش نزد و تيغ را بر يال مركب زد و سر مركب را در خاك انداخت ، شيرين‌سوار بغايت چابك بود ، خيز كرد و از پشت مركب در ميان ميدان جست و روان تيغ بركشيد و بزد برپاى مركب شاه حارث و هر دو پاى مركب را قلم كرد و مركب برو درآمد . شيرين سوار گفت : اگر شمشيرى برانم و سرش از تن جدا گردانم برادر عين الحياتست ، مبادا كه فيروز شاه برنجد ، اما او را دستگير گردانم . با خود اين فكر كرد و در دويد و گريبان حارث را گرفت ، حارث نيز گريبان او بگرفت .\r\nشاه شجاع « 1 » چون چنان بديد در ميدان آمد و نعره زد بر شيرين سوار طالقانى ؛ از طرف لشكر ايران برانگيخت ابرش سوارى بنام فرخ‌زاد . هنوز شاه شجاع نيامده بود كه فرخ‌زاد پيش شاه شجاع را گرفته بود و گفت : مرد ميدان تو منم و بر او حمله كرد و باهم برآويختند .\r\n\r\n\r\n","description":"","footnote":"\r\n( 1 ) - در اصل : شاه حارث\r\n","page_name":" 629 ","page_number":645},
  {"content":"\r\n\r\nشاه اسد چون چنان ديد مركب در ميان ميدان راند ، از طرف لشكر ايران بهزاد را زخم بهتر شده بود ، او نيز مركب را برانگيخت و سر راه بر شاه اسد بگرفت و نعره بر شاه اسد زد و گفت : بيا كه مردى و مردى گفته‌اند و ضربى و ضربى گفته‌اند . شاه سرور گفت : اى جوانمردان ، مدد كنيد ، مبادا كه فرزندانم را خطايى واقع شود . برانگيخت ملك نصر يمنى و ناصر يمنى و فيروز عدنى و از امراى مصر مثل ثعبان بن غوث و عظام بن عكه و از امراى ايران جهر دلاور و مهر دلاور و فهر دلاور و رستم اردستانى و بهرام ايرانى و فرخان همدانى و فريحان همدانى ، خورشيد شاه ايرانى و جمشيد شاه ايرانى ، قارن جهانگير و قارن جهانسوز ، طهماسب و طهمور ايرانى با ده هزار سوار ايرانى در ميدان رفتند و جنگ پيوسته شد ، تا عاقبت به آنجا انجاميد كه طبل جنگ فرو كوفتند و ناى برنجين و دبدبهء كابلى و سفيد مهره و كرناى فرو كوفتند . خروش و جوش از آن دو لشكر برآمد و آن دو لشكر درهم افتادند ، و مردم شهر از جنگ خبردار شدند و بر برج و بارو بنظاره آمدند . گردوغبار پيچيده بود و سرنيزهء گردان در جگرهاى پهلوانان راه يافته و نهنگ تيغ مغز مبارزانرا مىشكافت و تير خدنگ از باريك روى راه ديده گرفته و گرز گران قدهاى چون الف را دال كرده و سايه‌بان اجل بر سر آن دو لشكر سايه افگنده ، استاد قضا طناب عمر جوانان بريدن گرفته . اى بسا سرها كه گوى ميدان شد . يكى را سر از تن جدا شده ، يكى را جگرگاه شكافته ، يكى را دست از تن انداخته ، يكى از پشت مركب سرنگون گشته ، يكى را بضرب سم مركب مغز بر روى خاك ريخته ، و خون جوانان چون جيحون روان گشته ، و كمند ابريشمين چون زلف عروسان به قصد دل عاشقان دست در گردن پهلوانان آورده .\r\nالقصه جنگ مغلوبه دست داد و دست و پنجهء گردان غرق خون گرديد چنان كه استاد گويد ؛ بيت :\r\n اندر آن روزى كه پيدا گردد از چنگ يلان * نيزهاى ديده‌دوز و تيغهاى سينه در \r\n\r\n","description":"","footnote":"","page_name":" 630 ","page_number":646},
  {"content":"\r\n\r\n تيغها گردد ز حلق زرد رويان سرخ رو * نيزها گردد ز فرق تاجداران تاجور\r\nروى داده جان بىتن سوى بالا چون دعا * راى كرده جسم بيجان سوى پستى چون قدر \r\nچون آفتاب از ميان فلك به افق رسيد بمرگ مبارزان جامه‌خونين و چهره زعفرانى كرد ، و ايام در ماتم جوانان نشست و جامه سيه كرد ، و ستارگان ثابته بمرگ جوانان معجر از سر دور كردند ، و در ميان جامهء كبود درفشان گشتند .\r\nلشكر مصر غلبه بودند ، اما جوانان ايران كار كرده و كار ديده بودند .\r\nشاه وليد بن خالد گفت : كار ما بد شد . نيك‌انديش وزير حكم كرد كه تا طبل آسايش فرو كوفتند تا لشكر از هم بازگرديدند . اما خيلى خرابى در لشكر مصر شده بود و بسيار جوانان از مصريان هلاك شده بودند . شاه وليد بن خالد گفت : بنگريد كه از جوانان ما چه تلف شده‌اند ، كه از ناگاه غوغايى برآمد و پنج هزار آدمى جامها دريده و سرها برهنه كرده ، و يكى را بر اسبى انداخته بىسر ، و فرياد و زارى مىكردند .\r\nشاه وليد پرسيد كه چه بوده است ؟ گفتند كه حيات شاه جهان باد كه پهلوان خاطور پسر خطير بدست شه مرد نهروانى كشته گرديد و سرش را برد و ما تنه‌اش آورديم .\r\nشاه وليد بغايت ملول شد و تأسف مىخورد ، كه غوغاى ديگر برآمد و قرب هزار پياده جامها چاك كرده و زارى مىكردند . شاه وليد پرسيد كه چه بوده است ؟ گفتند شاه را بقاباد ، ثعبان بن حسان بدست سيامك سيه قبا كشته شد . شاه وليد گفت اى واى بر لشكر من ! غوغاى ديگر برآمد ، بقرب هزار سوار جامه دريده ، فغان‌كنان [ ميآمدند . شاه وليد 
  ] پرسيد كه چه بوده است ؟ گفتند : فريبرز عدنى ، پادشاه عدن بدست جهر دلاور كشته شد . شاه وليد بن خالد بغايت ملول شد و سرور يمنى آه كرد و فغان برآورد ، كه غوغاى ديگر برآمد بقرب پنج هزار پياده فغان مىكردند و زارى مىنمودند . شاه وليد پرسيد : كه چه بوده است ؟ گفتند : شاه را بقا باد ، ملك نعمان بن\r\n\r\n","description":"","footnote":"","page_name":" 631 ","page_number":647},
  {"content":"\r\n\r\nمنذر شاه طايف بر دست بهمن زرين‌قبا كشته شد . سرور يمنى تاج از سر بر گرفت و تأسف مىخورد و زارى مىكرد ، كه غوغا برآمد . شاه وليد پرسيد كه باز چه بوده است ؟\r\nگفتند : شاها ، مگر در جنگ‌گاه بهزاد بشاه‌زاده صالح رسيده است و او را زخمى عظيم بر سر زده ، اينك آوردند ، اگر لشكريان مدد نمىكردند شاه‌زاده بدست بهزاد هلاك شده بود . شاه وليد چون بشنيد كه پسرش زخمى عظيم يافته است فغان برآورد و مركب پيش راند ، فرزند خود را بدان حال ديد ، گفت : حياتش مانده است ؟\r\nگفتند : بلى ، اما مدهوش است . شاه وليد فرود آمد و ببارگاه آمد و جملهء امراى مصر و يمن حاضر آمدند و از هر سويى فغان و زارى برمىآمد .\r\nراوى گويد آن روز در حرب از لشكر مصر و يمن بيست و يك سر امير كشته شده بودند ، كه هريك صاحب چند هزار سوار بودند ، و دو پادشاه يكى از آن عدن و يكى از آن طايف كه هلاك شده بودند ، و شاه وليد بن خالد را خود چندان غم فرزند خود بود كه پرواى كس نداشت و نقيبان در كار آمدند و كشتگانرا در خاك كردند .\r\nاما راويان اخبار و گزارندهء داستان كهن چنين روايت ميكنند كه چون ملك داراب فرود آمد حكم كرد تا از جوانان نامى احتياط كنند كه كسى كشته شده است يا نه ! احتياط كردند ، هيچ‌كس از پهلوانان لشكر تلف نشده بودند ، اما بيشتر زخم داشتند .\r\nملك داراب شاد شد و خداى عز و جل را شكر كرد ، بعد از آن بعيش و عشرت مشغول شدند . ملك داراب بفرمود تا كشتگانرا در خاك كردند .\r\nاما راويان اين حكايت چنين كنند روايت كه شاه وليد خالد با امرا گفت كه كار ما بغايت مشكل شد ! چون كنيم كه چند پادشاه كشته شدند و فرزندم صالح زخم دارد و شنيدم كه شاه حارث پسر سرور يمنى زخمى عظيم دارد و ما را عزامى بايد نهاد از آن كشتگان . اما اگر فردا [ هم 
  ] ايرانيان جنگ كنند حال ما چه باشد و جواب لشكر ايران چگونه بدهيم ؟ نيك‌انديش وزير گفت : مصلحت آنست كه\r\n\r\n","description":"","footnote":"","page_name":" 632 ","page_number":648},
  {"content":"\r\n\r\nشخصى را بفرستيم پيش ملك داراب تا ما را چند روزى مهلت دهد كه خيلى مبارزان ما هلاك شدند تا عزاى ايشان بداريم ، دانم كه ملك داراب نيز بدين راضى باشد كه مردم ايشان نيز زخم‌دار بسيارند . اگرچه كشته كم دارند . شاه وليد گفت : كرا فرستيم تا از ملك داراب درخواست كند كه ما را چند روزى مهلت دهد ؟ يكى بود از مبارزان عرب كه او را طاقور نام بود . در حال حكم شاه وليد شد كه طاقور برود بلشكر ايران و پيغام شاه وليد را ببرد . در حال طاقور عرب با پنجاه سوار رو بلشكرگاه ايران نهادند تا بكنار طلايه رسيدند . در طلايه شه مرد نهروانى بود ، ايشانرا بازداشت و خود بپاىتخت ملك داراب آمد و زمين را ببوسيد و گفت : شاه را بقاباد ، از لشكر دشمن شخصى آمده است با پنجاه سوار و راه طلب مىكند ، اشارت شاه چيست ؟ ملك داراب گفت : شايد كه ترسيده باشند و خواهند كه صلح كنند و دختر بدهند تا ما بازگرديم كه بسيار سرها كه در خاك شد ! برويد و ايشانرا بياريد تا ببينم كه بچه كار آمده‌اند . شه مرد برفت و طاقور را به خدمت ملك درآورد . ملك داراب بفرمود تا او را بجاى نيكو بنشاندند و جلاب دادند تا بخورد و آنگه زبان برگشود و آن پيغامى كه آورده بود بگزارد « 1 » .\r\nملك داراب با خود گفت گمان من نوعى ديگر شد ، اما دانم كه ايشان اين كار نكنند تا پيش تخت من اسير نگردند . پس ملك داراب زبان برگشود و سؤال كرد كه از امراى شما كه كشته شده است ؟ طاقور گفت آنچه ميدانست . ملك داراب گفت :\r\nاين همه آشوب از بهر چيست ؟ سرور يمنى مرا نيك مىشناسد ، از يمن از دست گردان ايران جسته است ، اما به بود شاه وليد و سرور يمنى آنست كه عين الحيات را بما دهند و اين فتنه را كم كنند و اگرنه ازين زحمتها بسيار بلشكر مصر خواهد رسيدن . طاقور خدمت كرد و گفت : شها كامكارا ، جواب پيغام مرا بگوييد و اگر بندگان شاه را سخنى باشد جداگانه كسى بفرستند تا پيغام شاه را بگزارد « 2 » و باز آيد . حكيم طيطوس گفت : راست ميگويد . ملك داراب گفت : جواب سخن تو آنست كه بگويى كه\r\n\r\n\r\n","description":"","footnote":"\r\n1 و 2 - در اصل : بگذارد\r\n","page_name":" 633 ","page_number":649},
  {"content":"\r\n\r\nجنگ ما را شما آرزو كرده‌ايد ، ما بجنگ كردن نيامده بوديم ، ما به دختر خواستن آمده بوديم ؛ اكنون بنياد جنگ شما كرديد ، اكنون چون امان ميطلبيد ما نيز چند روز شما را امان داديم كه در كار ما نيكو تأمل كنيد كه حرب ايرانيان اينست كه ديديد ؛ اما مىبايد كه من كسى را با تو بفرستم ، او را نيك سخن بشنويد ، و زود بدين جانب روانه كنيد . طيطوس حكيم گفت : مردى مىبايد كه هم سخن‌دان باشد و هم زبان‌آور ، و هم شجاع و دلير . فيروز شاه گفت : قاهر شاه برود كه همه هنرى دارد .\r\nقاهر شاه را غم برادر بود كه در سپاه ايران هيچ پيدا نبود و مجال طلب ميكرد كه از فيروز شاه بپرسد مجال نمىيافت ، و ديگر كسى نميدانست . يك نوبت از فرخ‌زاد سؤال كرد ، فرخ‌زاد گفت من نمىدانم كه در راه ازيشان غايب شدم و مدتى از هم جدا شديم چون بهم رسيديم او را نديدم ، ندانستم كه كجا رفته است . چون فيروز شاه گفت كه قاهر شاه برود او شاد شد و از جاى برجست و در پيش ملك داراب خدمت كرد و زمين ببوسيد و هرچه ملك داراب گفت ياد گرفت . پس شاه داراب فرمود تا طاقور را خلعت دادند و قاهر شاه را با وى روانه كردند تا پيش لشكر مصريان رسيدند . بر در بارگاه طاقور قاهر شاه را بازداشت و خود پيش شاه وليد رفت و خدمت كرد . شاه وليد بن خالد چون طاقور را خلعت پوشيده ديد ، پرسيد كه هان ! چه خبر آورده‌اى ؟ طاقور خدمت كرد و گفت : ملك داراب گفت تا شما آرزوى جنگ نكنيد ما نيز حرب نكنيم اما ملك داراب يكى را با من فرستاده است و پيغامى چند داده . شاه وليد گفت : كه آن شخص كجاست ؟ طاقور گفت : بر در بارگاه بازداشته‌ام .\r\nشاه وليد بن خالد حكم كرد تا او را درآوردند . قاهر شاه چون در بارگاه درآمد خدمت كرد و شرط ادب بجاى آورد . كرسى زرين نهادند تا قاهر شاه بر آنجا قرار گرفت ، جلاب درآوردند تا بخورد . نيك‌انديش وزير گفت : اى جوانمرد ، چه كسى و بچه كار آمده‌اى ؟\r\nبگوى تا بدانيم . قاهر شاه خدمت كرد و گفت : بقا باد پادشاه مصر و شام و مغرب را . ملك داراب ميگويد كه ما را با شما سر جنگ كردن نبود كه ما به دختر خواستن آمده بوديم .\r\n\r\n","description":"","footnote":"","page_name":" 634 ","page_number":650},
  {"content":"\r\n\r\nشاه سرور يمنى با فرزند شاه فيروز شاه بغايت بد كرد و قصد جان و جوانى او كرد و او را بدست زنگيان داد تا حق سبحانه و تعالى او را خلاصى ارزانى فرمود . چون شاه سرور گريخته و به طرف شما آمد ، ما را گمان آن بود كه تو دختر بستانى و بما دهى و تو در ميان ما صلح كنى تا ما هم از راه بازگرديم ، نكردى ! و ديگر شنيده‌ام كه از براى فرزندت شاه صالح خواستارى كرده‌اى . چندانك فيروز شاه زنده است كس را ياراى آن نباشد كه به پيرامون كمتر كنيزكى از آن عين الحيات يا رد گرديدن ! اما جنگ كردن ما ازين نوع است كه ديدى و آزمودى ، هيچ توانى كردن كه از فعلهاى بد در گذرى و آن دختر را بسوى ما فرستى كه تا ما بازگرديم ؟ كه بسيار جوانان در خاك رفتند ، و اگر ندهيد هم خواهند رفتن ! شاه شجاع نعره بر قاهر شاه زد و گفت : اى فرومايه ! سخن به ادب گوى كه دختر از ما كسى به زور نتواند استادن . ما دختر بدان كس دهيم كه خواهيم ، حاليا به پسر شاه وليد داده‌ايم . اگر ايرانيان با ما بضرب دست مىگويند ما نيز جوانانيم و ضرب تيغ داريم ، چندانك جان داريم بكوشيم . قاهر شاه گفت : اى شاه‌زاده ، تو بارى از تيغ مگوى ! تا دىروز در دست ما گرفتار بودى ، تا طارق عيار نيامد شما از بند خلاص نگرديديد . و اگر ضرب تيغ و پهلوانى داشتيد چرا از يمن گريختيد ؟ و ديگر جواب نه برتست ، جواب ملك داراب را يا پدرت بگويد يا شاه وليد بن خالد . شاه شجاع انفعال خورد و سر در پيش انداخت .\r\nراوى اين داستان چنين روايت مىكند كه بعد از آن شاه وليد بن خالد « 1 » گفت : اگر جنگ اينست و سپاه اينست كه من ديدم اى بسا سرها كه از براى اين دختر بر باد خواهد رفت ! اى شيرمرد مرا در لشكر چند امير و چند پادشاه هلاك شده‌اند ، و فرزندم شاه صالح زخمى عظيم دارد و من در كار او درمانده‌ام و جواب پيغام ملك داراب اين دم نمىتوانم داد . تو بخير و سلامت باز گرد تا من درين كار\r\n\r\n\r\n","description":"","footnote":"\r\n( 1 ) - در اصل : . . . سر در پيش انداخت بعد از آن شاه وليد راوى اين داستان چنين روايت مىكند كه شاه وليد بن خالد . . . .\r\n","page_name":" 635 ","page_number":651},
  {"content":"\r\n\r\nفكرى به ازين بكنم و جواب بفرستم . در حال اشارت كرد تا خلعت درآوردند و قاهر شاه را خلعت پوشانيدند و باز گردانيدند .\r\nقاهر شاه بازگرديد و پيش ملك داراب آمد و خدمت كرد و آنچه گفته بود و شنيده بود جمله را باز گفت . ملك داراب گفت : مرا تحقيق است كه ايشان دختر بخوشى نخواهند داد اما مرا غرض آن بود كه بر آن قوم حجتى گيرم . اين بگفت و بعيش مشغول شد تا حال ايشان چه شود .\r\n\r\n","description":"","footnote":"","page_name":" 636 ","page_number":652},
  {"content":"\r\n\r\n\r\n15 مقنطرهء جادو\r\nاما راوى گويد كه از طرف ديگر چون قاهر شاه از پيش شاه وليد بيرون آمد و رفت ، شاه وليد گفت كه هنوز ملك داراب را هوس دختر شاه سرور يمنى هست ! اگر فرزندم خوش بودى من هرچه زودتر عين الحيات را به پسرم صالح سپردمى تا ايشان طمع برميداشتند . اما صبر بايد كرد تا خوش شود . و ما را تدبيرى ديگر بايد كردن كه ما جواب ايرانيان چون خواهيم دادن كه در لشكر ما كسى نماند كه با ايشان تواند جنگ كردن . نيك‌انديش وزير گفت : بنده را نيكو انديشه‌يى بخاطر آمده است اگر اجازت باشد بگويم . شاه وليد بن خالد گفت : روا باشد ، بگوى . نيك‌انديش گفت درين طرف مصر بر كنار دريا كوهيست بغايت بلند و سياه چنانك هيچ مسافرى بر بالاى آن كوه نرفته است ، و بر آن كوه غارى هست و اژدهايى عظيم از آن غار سر بيرون كرده است ، و هيچ آفريده گرد آن غار نتواند گرديدن .\r\nو شنيده‌ام از سياحان كه دره‌يى هست در آن كوه كه آن را هفت دوله ميگويند و راه آن هفت دوله در آن غارست و در آن هفت دوله درختهاى عظيم است و جادويى در آن جا مقام دارد كه او را مقنطرهء جادو نام است « 1 » ، جادويى عظيم است اما از سبب آن اژدها كسى در آن غار نمىتواند رفتن و اگر كسى بودى كه پيش آن جادو رفتى و او را به خدمت شاه آوردى و شاه او را بمال و نعمت فريبانيدى ، بغايت\r\n\r\n\r\n","description":"","footnote":"\r\n( 1 ) - در اصل : نام دارد .\r\n","page_name":" 637 ","page_number":653},
  {"content":"\r\n\r\nنيك بودى كه در پيش آن جادو بغايت آسانست كه دفع ايرانيان كند بىآنكه ما را جنگ بايد كردن . شاه وليد گفت ترا نام از براى آن نيك‌انديش نهاده‌اند كه ازين انديشه‌ها كنى ، چرا زودتر نگفتى كه اين دم كار اين قوم ساخته مىبوديم .\r\nشاه وليد بن خالد رو به امراى خود كرد و گفت : كيست كه برود و اين جادو را بياورد ؟\r\nشاه سرور . گفت كه هم كار نيك‌انديش است و به غير از وى كسى اين كار نتواند كردن . نيك‌انديش خدمت كرد و گفت : شاها ، من بروم در پى اين كار اگرچه سر در خطرست اما اين كار را زر و نعمت بسيار مىبايد تا او را بدان از راه توان بردن .\r\nپس شاه وليد بن خالد گفت تا مال بسيار و نعمتهاى الوان و دوانزده غلام با نيك انديش روانه كردند به طرف كوه سياه غار .\r\nمؤلف اخبار چنين روايت مىكند كه چون شاه وليد بن خالد نيك‌انديش را روانه كرد در طلب « 1 » مقنطرهء جادو ، خود شاه صالح را به شهر برد و به تيمار او مشغول شد و شاه سرور را نيز در شهر برد تا تفرج مصر كند . بعد از آن بعيش مشغول شدند و از طرف لشكر ايران نيز در جنگ بسته بودند و بعيش مشغول شدند و از حال نيك‌انديش خبر نداشتند .\r\nاما راويان حكايت چنين كنند روايت كه چون نيك‌انديش با آن مال و نعمت رو بدان غار نهاد ، شب و روز راه مىكردند تا بعد از چند روز بدان مقام رسيدند . فكرها مىكرد كه چگونه سازد و راه چگونه برد بدان غار كه كوهى بود بغايت بلند و تيز چنانك هيچكس بر آن كوه نمىتوانست رفتن ، و در آن نزديكى كوه هيچ آب و آبادانى نبود . نيك‌انديش با آن غلامان يك شبانه‌روز گرد آن كوه برآمدند تا بهزار زحمت و مشقت بر در آن غار رسيدند . غارى ديدند بغايت بزرگ و دهان تنگ ، و اژدهايى سر از آن غار بيرون كرده . نيك‌انديش چون آن اژدها را بديد ، بترسيد ، اما دانست كه سحرست ، پيش رفت و خدمت كرد و گفت : اى اژدها ، دانم كه دربان\r\n\r\n\r\n","description":"","footnote":"\r\n( 1 ) - در اصل : از طلب .\r\n","page_name":" 638 ","page_number":654},
  {"content":"\r\n\r\nملك مقنطره‌اى . ما مردم غريبيم و از راه دور آمده‌ايم و پيش استاد جهان ملك مقنطره مهمى داريم ، اگر اجازت باشد برويم و مهم خود برآريم . هنوز تمام نگفته بود كه اژدها نعره‌يى زد و از جاى خود حركت كرد و سر و گردن از غار بيرون كرد . نيك‌انديش را با غلامان وقت بود كه از ترس زهرهء ايشان آب گردد ، باز پس دويدند ، اژدها نيز باز پس رفت و بجاى خود قرار گرفت . باز نيك‌انديش خدمت كرد و گفت : اى اژدها ، ما را مهمى واقع شده است . پيش استاد مقنطره آمده‌ايم . باز اژدها از جاى خود حركت كرد ، نيك‌انديش باز پس گريخت . تا چند نوبت نيك‌انديش پيش ميرفت و شفاعت مىكرد و اژدها سر و گردن بيرون مىكرد و او باز پس مىگريخت تا نيك‌انديش عاجز شد ، گفت مشكل حاليست ! نه بزر و نه به زور و نه بزارى مىتوان دفع اين جانور كردن . در انديشه بود كه چه تدبير كند . ناگاه شخصى را ديد كه از دهان اژدها بيرون آمد ، بغايت بد شكل و زشت و كريه اللقا « 1 » ، سرى بزرگ و هيكلى عظيم ؛ يك نعره بر نيك‌انديش زد كه هى ! چه كسى و بچه مهم آمده‌اى و بچه زهره و جگر گرد اين غار مىگردى ؟\r\nمگر آدمى نيستى كه پيش اين اژدها مىآيى كه هيچ آفريده را زهرهء آن نباشد كه بدين مقام آيد . نيك‌انديش خدمت كرد و گفت كه از پيش شاه جهان شاه وليد بن خالد آمده‌ام و پيش استاد ساحران عالم مقنطرهء جادو پيغامى آورده‌ام ، اگر اجازت باشد بيايم و بگويم . آن شخص گفت : يك زمان هم اين‌جا تأمل كن « 2 » تا بروم و مقنطره را خبر كنم و اجازت بخواهم . اين بگفت و در حال در دهان اژدها رفت و ناپيدا شد .\r\nراوى اين داستان غريب چنين روايت مىكند كه آن اژدها هيچ حركت نمىكرد . نيك‌انديش عجب ماند تا يك ساعت برآمد ، آن كس باز آمد و گفت :\r\nبزرگ شما بيايد . نيك‌انديش گفت با غلامان كه شما اينجا باشيد پيش اين مال\r\n\r\n\r\n","description":"","footnote":"\r\n( 1 ) - در اصل : كريه القا .\r\n( 2 ) - در اصل : تحمل كن .\r\n","page_name":" 639 ","page_number":655},
  {"content":"\r\n\r\nو نعمت تا من بروم و بيايم . بعد از آن بدان شخص جادو گفت كه من ازين اژدها مىترسم . گفت : مترس اين مهره را بستان و به دو بنما كه او به تو زحمت ندهد .\r\nنيك‌انديش آن مهره را بستد و بدان اژدها بنمود ، آن اژدها مطيع شد .\r\nنيك‌انديش قدم در دهان اژدها نهاد و با آن كس ميرفت تا بسيارى برفت . روشنايى پيدا شد ، نيك‌انديش چون بروشنى رسيد درى ديد و راهى بغايت سرشيب و نردبانى چند ، و در زير آن دوله درختهاى عظيم ديد و در بن آن درختها آب گنديده ، و در آن آبها وزغها ديد هريك مثل گربه‌يى ؛ متحير شد تا قريب نيم‌فرسنگ در آن دره برفتند تا بخانه‌يى رسيدند از سنگ تراشيده اما سنگ سياه و درى هم از سنگ ترتيب كرده ، برابر آن خانه حوضى بغايت بزرگ از سنگ كنده ، و گرداگرد آن حوض درختها برآمده ، و صد هزار وزغ در آن حوض مقام كرده ، و ماران آبى و ديگر جانوران را خود شمار نبود و گندى عظيم از آن حوض برمىآمد .\r\nچون بر در خانه رسيدند او را بر در خانه گداشت و خود در اندرون رفت تا خبر برساند . نيك‌انديش بترسيد ، جمعى را ديد مويهاى غلبه و سرهاى برهنه بغايت زشت و كريه اللقا « 1 » بيرون مىآمدند و نظارهء نيك‌انديش مىكردند و باز در خانه ميرفتند . نيك‌انديش بترسيد و گفت عجب جايى زشت و سهمناكست و مردمى عجب ! درين انديشه بود كه نعره‌يى برآمد كه درآى ! نيك‌انديش همان كس را ديد كه او را از در غار آورده بود درآمد و دست نيك‌انديش را بگرفت و در اندرون سرا برد . چون در رفت چند حجره ديد در دهليز آن سراى كنده بودند از سنگ . چون به آخر سراى رسيدند نگاه كرد چهار صفه ديد از سنگ ساخته و در برابر تختى ديد هم از سنگ ساخته و بر بالاى آن تخت شخصى نشسته ، بلند بالاى عظيم هيكل ، بزرگ سر ، موى غلبه بهم برآمده ، پيشانى چون تختهء نفطيان سياه و دو چشم چون دو طاس پر خون ، بينى دراز و بزرگ همچون دولهء تون حمام ، و دهانى\r\n\r\n\r\n","description":"","footnote":"\r\n( 1 ) - در اصل : كريه القا\r\n","page_name":" 640 ","page_number":656},
  {"content":"\r\n\r\nچون دم آتش‌كنان ، دو دندان چون دندانهاى گراز از دهان بيرون آمده ، و دو گوش چون دو گوش فيل ، آتش از بينى « 1 » او شعله زنان ، گردنى دراز ، و تنى برهنه ، و شكمى بزرگ ، و دستهاى دراز ، و ناخنهاى دراز و پر چرك ، بغايت غاية هيكلى عظيم و نحس و نجس ، ديو شكلى چنان كه استاد گويد ، بيت :\r\n تو گفتى تا قيامت زشت‌رويى * برو ختم است و بر يوسف نكويى \r\nراوى داستان چنين گويد كه چون نيك‌انديش را نظر بر آن شكل و شمايل نحس آن ملعون افتاد بغايت بترسيد . ترسيدن چه باشد وقت بود كه بميرد ! اما خود را نگاه داشت و خدمت كرد و شرايط ادب بجاى آورد و او را در برابر جاى دادند تا بنشست . نگه كرد ده كس را ديد كه نشسته بودند و از پشت كاسه پشت جامى ساخته و از خون كاسه پشت و روغن وزغ شرابى تركيب كرده ، و جام در گردش آورده ، و از گوشت مار و وزغ كبابى ساخته ، و يكى نشسته و دو چوب بر هم مىزد يعنى مطربم ، و از ميوهاى تلخ و ترش نقل كرده . نيك‌انديش پشيمان شده بود اما چاره‌يى نداشت . مقنطره اشارت كرد كه از آن نعمتهاى الوان و ميوهاى خوش بوى كه بدان آب و هوا پرورده بود پيش نيك‌انديش نهادند . نيك‌انديش با خود گفت واويلى « 2 » چه چاره و تدبير كنم ! اگر بخورم بيم هلاكت « 3 » باشد و اگر نخورم مبادا كه خاطر نامباركش برنجد و حكم كشتن كند يا فرمانم نبرد . بهرحال اندكى در دهان نهاد ، گمان مىبرد كه آن مقام دوزخ است و آن طايفه زبانيهء دوزخ و آن طعامهاى دوزخ . اما فكرش خطا بود از آنجهت كه اگر اهل دوزخ آن مقام را مشاهده كنند صد نوبت از دوزخ لوحش اللّه گويند .\r\nالقصه مقنطره گفت : چه كسى و از كجا آمده‌اى و با من چه مهم دارى ؟\r\nكه من از خلق عالم كنارى گرفته‌ام ، كه در عالم هيچ‌كس را لايق آن نمىبينم كه با او بنشينم و صحبت دارم . اين چند كس نيز كه در خدمت منند از آنند كه\r\n\r\n\r\n","description":"","footnote":"\r\n( 1 ) - در اصل : آتش و بينى .\r\n( 2 ) - واويلا\r\n( 3 ) - در اصل : هلاكيت\r\n","page_name":" 641 ","page_number":657},
  {"content":"\r\n\r\nخدمت‌كاران قديم‌اند . نيك‌انديش خدمت كرد و گفت : اى شاه ، بنده از شهر مصر مىآيم ، از پيش شاه مصر وليد بن خالد . از آن جهت كه شاه ما را دشمنى عظيم پيدا شده است ، ملك داراب نام دارد ، و خيلى وقت شد كه بر در مصر حربست و كار ما با ايشان راست نمىشود كه ايشان مردم جلد و كار ديده‌اند . وقتست كه مملكت از ما بستانند و بسيارى تدبير كرديم و نشد ، اكنون ما را معلوم بود كه سلطان ساحران شرق و غرب را مقام اينجاست و پادشاه ما را آرزوى ديدار شما بود ، گستاخى نمىتوانستيم كردن و بدينجا آمدن ، اكنون كار بغايت بتنگ آمده است ، از آنجهت گستاخى كرديم و آمديم تا قدم مبارك رنجه فرمايد و شر دشمنان ما را دفع كند و هم پادشاه ما بشرف دستبوس استاد مقنطره مشرف گردد و بعد ازين در ميان ما دوستى و آمد و رفت باشد .\r\nمقنطره چون سخن گرم وى را بشنيد دل بر آن سخن بنهاد و گفت : اين قوم كه بجنگ شما آمده‌اند چه كسانند ؟ مگر جادوانند كه مرا بجنگ ايشان مىبريد ؟\r\nنيك‌انديش گفت كه جادو نيستند اما مبارزان كاردانند و نيك و بد ديده ، و ما بجنگ كردن حريف ايشان نيستيم . مقنطره گفت مرا عار آيد كه بجنگ مشتى عاجز و فرو مانده بيايم ! ايشانرا چه حد آن باشد كه من بديشان التفات كنم ؟ اما اگر نيايم شاه وليد پندارد كه من از سر تكبر نمىآيم ، اما تو برو كه من در عقب تو بيايم . نيك‌انديش گفت : ما را كار نه بدان غايت رسيده است كه تعلل برتابد ! اما اى استاد ساحران ، پادشاه ما اندك محقرى از براى شما فرستاده است و كودكى چند بر در غارند ، كسى را اجازت فرما برود و آن نعمتها را بيارد . اما اى استاد مقنطره ، مىبايد كه هرچه زودتر بيايى كه مبادا ملك از دست برود . مقنطره گفت :\r\nيك امشب اينجا باش كه فردا من و تو چنان برويم كه هم فردا بلشكر مصر برسيم .\r\nچون اين بگفت يكى را بر در غار فرستاد كه برو آنچه آورده‌اند بيار و آن غلامان را بگو كه ايشان هم بدان راه كه آمدانده بازگردند كه ما فردا بلشكر مصر خواهيم\r\n\r\n","description":"","footnote":"","page_name":" 642 ","page_number":658},
  {"content":"\r\n\r\nرفتن . پس متعلقان مقنطره برفتند و آن مال و نعمت را بياوردند و غلامان را به راه كردند . چون آن نعمتها و مالها آوردند و در پيش مقنطره نهادند ، خرم شد و گفت من خيلى مدت شد كه ازين نعمتها نخورده‌ام . پس آن مال و قماشها را بمردم خود سپرد و پاره‌يى از آن نعمتها بخوردند . بعد از آن به نيك‌انديش گفت كه آن مهره را كه به تو داده‌ام نيك نگاه‌دار كه هر وقت كه خواهى كه پيش من آيى آن مهره را بدان اژدها بنمايى ترا مضرت نرساند . اين بگفت و آن شب بسر بردند .\r\nچون روز روشن شد ، مقنطره گفت به نيك‌انديش كه برخيز تا برويم .\r\nنيك‌انديش شاد شد . بعد از آن مقنطره دست نيك‌انديش بگرفت و بر بام خانه رفت .\r\nخمى نهاده بود ، مقنطره در آن خم نشست و نيك‌انديش را با خود در خم نشاند و گفت : چشم بر هم نه تا آن زمان كه من بگويم باز كن . پس نيك‌انديش وزير در خم پيش مقنطره بنشست و چشم بر هم نهاد . مقنطره افسون خواندن گرفت و خم از زمين برخاست و در هوا رفت تا كى رسد .\r\nاما مؤلفان اخبار چنين روايت كنند كه از رفتن نيك‌انديش بيست روز برآمد و از اطراف لشكر جمع مىشد و از هر دو طرف در جنگ بسته بودند تا عياران بملك داراب گفتند كه ما در لشكر مصر بوديم نيك‌انديش وزير پيدا نيست و ايشانرا از اطراف هر روز مددها مىآيد . ملك داراب گفت : نقيبان لشكر را بگوييد كه فردا جنگ است . پس جار در لشكر افگندند و لشكر ايران به كار راستى مشغول شدند . ملك داراب رو به امراى ايران كرد و گفت كه مصريان در شهر خودند و هر روز لشكر ايشان زيادت ميشوند و ما از مملكت خود دوريم و ملك ما در دست ديگرانست ، نوعى بايد كردن كه هرچه زودتر جواب اين لشكر بگوييم و رو بملك خود نهيم . اما چون آوازهء جنگ در لشكر مصر افتاد شاه وليد بن خالد گفت با شاه سرور يمنى كه تدبير ما چيست ؟ چون كنيم كه نيك‌انديش دير مىآيد و لشكر ايران تقاضاى جنگ مىكنند ؟ برويم بمصر و درين باره انديشه كنيم كه فرزندم\r\n\r\n","description":"","footnote":"","page_name":" 643 ","page_number":659},
  {"content":"\r\n\r\nبهتر شده است . پس آن دو پادشاه در مصر رفتند و در قصر فرود آمدند . شاه وليد حكم كرد تا صالح را بيارند ، صالح پيش پدر آمد و خدمت كرد . شاه وليد پسر را پرسش كرد . صالح گفت اين زمان زخمم بهتر شده است . شاه وليد شاد شد و حكم كرد تا جملهء امراى مصر جمع شدند تا دربارهء لشكر ايران مصلحتى انديشند . طيفور وزير گفت : مصلحت آنست كه هرچه زودتر شاه‌زاده عين الحيات را بشاه‌زاده صالح دهيم و عروسى كنيم كه ملك داراب و فيروز شاه از براى او جنگ مىكنند . چون بشنوند كه ما دختر بشاه صالح داديم البته نااميد گردند و بمملكت خود بازگردند .\r\nصالح گفت : مرا خاطر چنان ميخواهد كه شهر را بيارايم و عروسى چنانك لايق است بكنم . طيفور گفت اى شاه‌زاده ، چون از كار عروسى بپردازيم عيش توان كردن .\r\nايشان درين سخن بودند كه مقنطرهء جادو با نيك‌انديش وزير بر بام قصر شاه وليد فرود آمدند . مقنطره گفت چشم بگشاى تا چه بينى ! نيك‌انديش چون چشم بگشاد شهر مصر و بام سراى شاه وليد خالد را ديد . عجب بماند ، گفت : اى استاد ، بام سراى شاه است ! مقنطره گفت : بشيب رو و از آمدن ما او را خبر كن . نيك‌انديش بر وزن نگاه كرد شاه وليد بن خالد را با سرور يمنى و جمعى از امراى دولت ديد كه در مشورت بودند . نيك‌انديش بشيب رفت و در پيش شاه وليد خدمت كرد . شاه وليد حيران ماند ، گفت : اى نيك‌انديش تو از در رفتى و از بام ميآيى ! چه حالتست ؟\r\nبگوى ! نيك‌انديش گفت : مرا جادو آورد و اينك بر بام است ، به استقبال بايد رفت .\r\nشاه وليد بن خالد و سرور يمنى و شاه صالح بن وليد و شاه شجاع يمنى و شاه حارث و شاه اسد با بسيار بزرگان بر بام شدند . چون بر بالاى بام شدند آن شكل و شمايل ديدند ، عجب ماندند ، همه در پيش او خدمت كردند . مقنطره شاه وليد را پرسش كرد . در حال زيلوجهاى مصرى برآوردند و بگسترانيدند تا همگنان قرار گرفتند . در حال جلاب درآوردند و بخوردند ، بعد از آن بطعام مشغول شدند .\r\nنيك‌انديش حكايت كرد كه چون رفتم و چگونه مهره آوردند و چگونه مرا پيش\r\n\r\n","description":"","footnote":"","page_name":" 644 ","page_number":660},
  {"content":"\r\n\r\nمقنطره بردند و آن لطفهايى كه با وى كرده بود جمله را حكايت كرد .\r\nاما مؤلف اخبار و گزارندهء اسرار چنين روايت مىكند كه چون نيك‌انديش اين حكايتها بكرد همه حيران ماندند . شاه وليد بر وى آفرين كرد . آنگاه مقنطره گفت :\r\nفردا چنان كنم كه از دشمن شما يكى زنده نمانم و همه را هلاك گردانم كه اين علم سحر را به از من در عالم كس نميداند . بسيارى ثنا گفت و خود را بستود . شاه وليد با نيك‌انديش گفت : كاشكى از هنرهاى خود چيزى بما مىنمود تا تفرج مىكرديم .\r\nنيك‌انديش گفت : يا استاد ساحران عالم ، شاه ميگويد كه ميخواهم از هنرهاى خود چيزى بما بنمايد تا تفرج كنيم . مقنطره گفت : سهلست اگر شما را طاقت باشد . شاه گفت تحمل كنيم . مقنطره گفت كاسه‌يى آب بياريد و مشتى خاك تا از هنرهاى خود چيزى بنمايم . در حال حاضر كردند . مقنطره گفت من خود بنمايم ، اما زينهار كه تحمل كنيد و سخن مگوييد كه بشما زيانى نرسد . شاه وليد گفت چنين كنيم . بعد از آن مقنطره آن خاك را در آب ريخت و بر هم زد و چيزى خواندن گرفت و بر هوا آن خاك و آب را بپاشيد . در حال ابرى عظيم پيدا شد و جهان تاريكى گرفت و باد جستن گرفت و آغاز باريدن كرد اما بر آن بام نه ، كه ايشان بودند ؛ تا كار بجايى رسيد كه آب در كوچه و بازار و شهر افتاد و بالا آمدن گرفت تا حدى كه نزديك بود كه به بام خانها رسد . شاه وليد از گفتهء خود پشيمان شده بود و زهرهء آن نداشت كه سخن گويد . شاه سرور با جملهء امرا كه آنجا حاضر بودند عجب ماندند تا آب چنان بالا گرفت كه از جملهء بامهاى خانها بگدشت . غريو از جان شاه وليد برآمد و بىطاقت شد و غم مردم شهر مىخورد و با خود ميگفت كه نيك‌انديش روز خوش مبيناد با اين جادو آوردن كه مردم شهرم همه هلاك شدند ! ما مقنطره را از براى آن طلب كرديم كه مملكتم را از شر ايرانيان برهاند . خود بيكبار او جهانرا خراب كرد كه لعنت بر نيك‌انديش باد با اين سوقات كه آورده است ! سرور يمنى گفت : وقتست كه عالم\r\n\r\n","description":"","footnote":"","page_name":" 645 ","page_number":661},
  {"content":"\r\n\r\nخراب گردد و عجب آنست كه برين جا كه ماييم نمىبارد ! اى نيك‌انديش بگو تا در باقى كند . نيك‌انديش گفت اى استاد مقنطره ما را بس است كه ديگر طاقت نداريم ! مقنطره در حال آن كاسه را بشكست و دهان بر هم نهاد ، آن همه باطل شد و آفتاب برآمد ، آبها هيچ نماند و هيچ آفريده را زيانى نرسيده بود . وليد بن خالد در كار او عجب ماند . از بام بشيب در آمدند و از مردم شهر سؤال كردند كه احوال شما درين باران چه بود ؟ گفتند ما را خبر نيست ! چه باران ؟ مقنطره گفت : من چنان كردم كه زيانى بمردم نرساند كه اگرم خاطر خواستى يكى زنده نمانده بودندى . شاه وليد بن خالد گفت كه با ايرانيان چه خواهى كردن ؟ مقنطره گفت كه بهر نوعى كه خاطر شما خواهد . اگر خواهيد جمله را هلاك گردانم ، بنام سپاه ايشان سحرى كنم تا همه هلاك شوند ؛ و اگر نوعى ديگر خواهيد هم بگوييد . سرور يمنى گفت كه ايرانيان سيصد هزار مردند ، و مال و نعمت بسيار با خود دارند ، اگر جمله هلاك شوند نيكو نباشد ، تا روز قيامت ما را بد گويند و نام ما در عالم بظلم رود و ديگر آنكه مال نيز تلف شود ؛ و ما را زحمتى كه هست از آن لشكر از چند كس است ، اگر ايشانرا دفع ميكنيد كار باقى خود سهلست . مقنطره گفت ايشان چند كس‌اند ؟ حساب كردند ايشان شصت كس بودند ، مثل فيروز شاه و فرخ‌زاد و بهزاد ، مظفر شاه و خورشيد شاه و جمشيد شاه و بهمن زرين‌قبا و بهمن زرين‌كلاه ، و قارن جهانگير و قارن جهانسوز و طهماسب و طهمور و قهرمه و ايرانشاه و جهانشاه و سيامك سيه قبا [ و 
  ] شهمرد نهروانى [ و 
  ] شيرين سوار طالقانى [ و 
  ] رستم اردستانى . . . .\r\nالقصه شصت كس را نام برد كه از مبارزان ايران بودند چنانك در روز مردى سبق از شير ژيان بردندى . مقنطره گفت : فردا در ميدان روم و جمله را يك‌يك هلاك گردانم و يا بگيرم و باقى لشكر را بشما بگدارم تا كار ايشانرا شما بسازيد .\r\nايشان گفتند كه ما راضييم . پس نعمت درآوردند و بخوردند و بعد از طعام مجلس شراب راست كردند و بمى خوردن مشغول شدند . حكم كردند تا جملهء مطربان شهر\r\n\r\n","description":"","footnote":"","page_name":" 646 ","page_number":662},
  {"content":"\r\n\r\nمصر در آن مجلس حاضر شدند . مقنطره گفت : حكم كنيد كه فردا كوس حربى فرو كوبند و چندان صبر كنند كه ازيشان كسى در ميدان آيد . بعد از آن مرا خبر كنند كه در ميدان روم و يك‌يك را بگيرم . جمله آفرين كردند و آن روز بعيش بسر بردند . چون شب درآمد هريك بمقام خود رفتند .\r\nاما مؤلف اخبار و گزارندهء داستان چنين گويد كه فيروز شاه را از آمدن جادو خبر نبود ، اما شنيده بود كه نيك‌انديش وزير بطلب مقنطرهء جادو رفته است . با ملك داراب گفت كه فردا ما حرب كنيم كه شنيده‌ام كه نيك‌انديش بطلب ساحرى رفته است .\r\nپيشتر از آنك جادو بيايد و كار بر ما دگرگون گردد ما خود جواب اين قوم بگوييم .\r\nجمله گفتند چنين است كه شاه‌زاده ميگويد . نقيبانرا طلب كردند تا در لشكر آوازهء جنگ در اندازند . نقيبان لشكر را خبر كردند و لشكريان به كار راستى جنگ مشغول شدند . چون نيم شب شد طيطوس حكيم بر در بارگاه ملك داراب رفت . ملك داراب در خواب بود ، گفت ملك را بيدار كنيد كه مهمى عظيم دارم . گفتند كه ملك در خوابست او را چون توان بيدار كردن ؟ حكيم گفت : ناچارست كه كارى عظيم دارم . تقدير خداى عز و جل چنان بود كه در آن حالت ملك داراب از خواب بيدار شده بود و در انديشهء جنگ بود كه آواز حكيم بشنود كه با مردم در خانه سخن ميگفت . آواز داد كه اى حكيم درآ كه بيدارم . حكيم در رفت . ملك داراب گفت اى حكيم ، خيرست كه بدين وقت آمده‌اى ؟ گفت : شاها ، بدانك چون از حضرت ملك رفتم جهت احوال جنگ فردا رملى زدم و تا اين زمان احتياط مىكردم . عجب قرانى در طالع لشكر مىبينم چنانك جملهء امراى لشكر ما را نحوست در طالع مىبينم ! ندانم كه حال چگونه خواهد بود و لشكر ما را شكست مىبينم . مىبايد كه فردا بر پشت زنده فيل ننشينى الا بر مركب سوار گردى .\r\nملك داراب چون اين بشنيد بغايت ملول شد و گفت : اى حكيم ، اين بغايت نشان بدست كه ميدهى ! راست بگو كه احوال لشكر ما چون خواهد بودن ؟ حكيم گفت :\r\n\r\n","description":"","footnote":"","page_name":" 647 ","page_number":663},
  {"content":"\r\n\r\nشاها ، شكستى عظيم بر لشكر ما خواهد رسيد و جملهء امراى لشكر ما گرفتار خواهند شد اما بجان ايشان هيچ گزندى نخواهد رسيد و ما عاقبت اين لشكر را خواهيم شكست و ملك مصر را خواهيم گرفتن و تو بر تخت مصر خواهى نشستن ، اما فردا قرانى عظيم در طالع پهلوانان لشكرست ، اما عاقبت خير خواهد بود .\r\nراويان داستان كهن چنين گويند كه ملك داراب چون بشنيد كه عاقبت خير خواهد بود ، گفت : چون عاقبت خير خواهد بود ، هيچ فكرى نيست . همچنان سخن ميگفتند تا دم صبحدم . چون خورشيد منير از گوشهء افق طالع گشت ، شهسوار جهانتاب بر مركب نور نشسته و تيغ شعاع كشيده به قصد شاه شب در ميدان فلك برآمد و سلطان روز تاج روشنايى بر سر نهاده عالم را منور و نورانى كرد . در چنين حالتى آواز كوس برآمد و كوس حربى فرو كوفتند و ناى رزمى دردميدند ، ملك داراب عزم سوار شدن كرد . از آن طرف شاه وليد بن خالد چون آواز كوس بشنيد ، گفت ايرانيان در مردن شتاب مىكنند ، شما نيز طبل جنگ فرو كوبيد . لشكر ششصد هزار سوار در جوش و خروش آمدند . ملك سرور يمنى با شاه وليد بن خالد از مصر بيرون آمدند و در قلب لشكر بايستادند ، نقيبان صفهاى لشكر راست كردند .\r\nچون از هر دو طرف كار لشكر راست شد اول كسى كه عزم ميدان كرد سوارى بود از قلب‌گاه لشكر ايران ، بر مركبى خنگى نشسته ، بر گستوانى از پوست پلنگ بر پشت مركب انداخته و كلاه زرين بر سر نهاده ، خود را به اسباب مبارزان بر آراسته ، در ميدان آمد و گفت : مرا نام بهمن زرين كلاهست ، در آييد تا هنر مردان ببينيد ! برانگيخت از قلب‌گاه لشكر مصر سوارى با مركبى چون كوه‌پاره‌يى . كلاه‌خودى گران بر سر نهاده ، اسباب مبارزان بر خود راست كرده . شاه سرور گفت : كيست كه پيش دستى كرد و در ميدان رفت ؟ گفتند ملك نصر يمنى بود . سرور گفت : بد كرد كه ما را ساحر گفته بود كه از شما هيچكس در ميدان نرود ، اكنون چون رفت هيچ چاره نيست .\r\nملك نصر درآمد ، بضرب تيغ حمله كرد . بهمن زرين‌كلاه از خود رد كرد و او نيز حمله\r\n\r\n","description":"","footnote":"","page_name":" 648 ","page_number":664},
  {"content":"\r\n\r\nكرد ، تا ميان آن دو مبارز چند حمله خطا شد تا عاقبت بهمن زرين‌كلاه در غضب رفت و [ با 
  ] تيغى كه در دست داشت به قوت هرچه تمامتر به روى حمله كرد . او سپر در سر آورد تا رد كند ، نتوانست كه تيغ اجل را به هيچ چيز دفع نتوان كرد . يلمان تيغ از سپر بگدشت ، بر ميل كلاه خود آمد ، جدا شد ، بر فرق رسيد تا ميان دو ابرو غرق شد .\r\nجهان در چشم ملك نصر يمنى سياه شد و خون بر رويش دويد و از مركب در افتاد .\r\nخواست كه برخيزد ، از عقبش درآمد و شمشيرى ديگر زد و سرش را از تن جدا كرد .\r\nبقا بقاى خداى تعالى است ! بهمن زرين‌كلاه ديگر مبارز طلب كرد . چون شاه سرور آن بديد آه كرد و بقرب پنج شش هزار مرد جامها چاك كردند و خاك بر سر كردند و در ميدان رفتند و تن بىسر ملك نصر را برداشتند و بلشكر بردند . بهمن زرين‌كلاه مبارز طلب كرد كه ناگاه از ميان دو لشكر لكهء ابر سرخ پيدا شد و بادى عظيم از آن ابر مىآمد . تا گفتن آن ابر پيش آمد و در ميان ميدان در برابر بهمن زرين‌كلاه فرود آمد . بهمن [ زرين‌كلاه 
  ] نگاه كرد ، شخصى را ديد بغايت عظيم نهاد ، بر پشت شيرى سوار شده ، و تازيانه‌يى از مار در دست گرفته ، نعره بر بهمن زرين‌كلاه زد كه اى فرومايه ، جهان را بدست شما داده‌اند تا هرچه خواهيد كنيد ؟ يعنى گمان داريد كه در عالم كسى نباشد كه جواب شما بگويد ؟ راست بگو كه نامت چيست ؟ بهمن زرين‌كلاه بترسيد ، گفت : مرا نام بهمن زرين كلاهست تو كيستى بدين شكل و شمايل ؟ گفت : ندانى كه من كيستم ؟ اگر نامم بشنوى بيم باشد كه زهره‌ات آب شود ! مرا نام مقنطرهء جادوست ، از غار سياه آمده‌ام تا شر شما را از مصريان دفع كنم و خون زردهء جادو از شما بخواهم كه شنيده‌ام كه زردهء جادو را در جزيرهء خرميه در ملك زنگبار فيروز شاه كشته است ، بيشتر آمدن من جهت آن بود . بهمن زرين‌كلاه بضرب تيغ برو حمله كرد . مقنطره چيزى بخواند و به روى دميد . مركب بهمن زرين‌كلاه برو درآمد ، بهمن بر زمين افتاد .\r\nمقنطره دست كرد و بهمن زرين‌كلاه را برداشت . گردوغبارى عظيم پيچيدن گرفت ، چون يكدم برآمد گردوغبار بنشست ، بهمن زرين‌كلاه با ساز و سلاح ناپيدا شد .\r\n\r\n","description":"","footnote":"","page_name":" 649 ","page_number":665},
  {"content":"\r\n\r\nغوغا در سپاه ايران افتاد . فيروز شاه گفت اين جادو بود ، حاضر وقت باشيد . تا گفتن بهمن زرين‌قبا در ميدان رفت و سراپاى ميدان بگرديد و نعره زد و گفت : اى ملعونان ! بمعاونت جادو كار مىكنيد تا برادر شاهم را ببرد ؟ اكنون شما در ميدانم در آييد تا هنر مردان ببينيد ! هنوز تمام نگفته كه جادو در رسيد و نعره بر بهمن زرين‌قبا زد كه هى ! تو كيستى و نامت چيست ؟ بگوى ! و بچه دل و زهره و جگر بميدان آمده‌اى ؟ گفت : من نيايم بميدان كه بيايد ؟ كه برادر شاهم را برده‌اى ! منم بهمن زرين‌قبا . جادو ابتداى سحر كرد تا او را نيز ببرد . خورشيد شاه در ميدان آمد ، گرفتار شد . جمشيد شاه آمد ، گرفتار شد . همچنين هركه آمدى گرفتار شدى تا آواز كوس بشارت از لشكر مصر بر آمد و شاديها كردند . مقنطره قرب سى مبارز را گرفتار كرد . فيروز شاه چون ديد كه كار از حد در گدشت مركب پيش پدر راند و گفت : اى ملك ، شكستى عظيم بر لشكر ما آمد ، من در ميدان خواهم رفت تا جواب اين ملعون را بگويم . ملك داراب گفت : اى جان پدر ، حال اينست كه مىبينى ! هركه در ميدان رفت ديگر باز نيامد ، از آن مىترسم كه مبادا كه ترا نيز خطايى واقع شود و آنگاه ترا از دست اين جادو كه خلاص ميدهد ؟ بگذار تا ديگرى در ميدان رود .\r\nمؤلف اخبار و گزارندهء داستان كهن چنين روايت مىكند كه ملك داراب با فيروز شاه در سخن بودند كه برانگيخت از قلب لشكر ايران سيامك سيه قبا و در پيش فيروز شاه خدمت كرد و گفت : اى شاه‌زاده ، اجازت كه در ميدان خواهم رفتن ، باشد كه كار اين ملعون ساخته شود . فيروز شاه گفت : اى برادر ، مرا دل رخصت نمىدهد كه ترا در ميدان فرستم ، اما در لشكر سرداران آن بودند كه او گرفته است ، برو ! سيامك رو در ميدان نهاد ، هنوز بميان ميدان نرسيده بود كه از پشت مركب در افتاد ، زيرا كه سيامك را بشناخت كه صفت سيه‌پوشى او شنيده بود . شهمرد را\r\n\r\n","description":"","footnote":"","page_name":" 650 ","page_number":666},
  {"content":"\r\n\r\nنيز ببرد ، شيرين سوار را هم . آن روز چهل سردار گرفتار شدند و شب نزديك بود ، ملك داراب فرمود تا طبل آسايش بزدند . چون آواز طبل آسايش برآمد لشكر از هم جدا شدند . ملك داراب گفت : اى حكيم ، عجب شكستى بود كه بر لشكر ما آمد ! امروز چهل سردار از لشكر ما گرفتار آمدند ، ندانم كه حال ايشان بدست آن ملعون بكجا خواهد رسيد ؟ حكيم گفت : يك فردا و پس فردا طالع لشكر ما را قرانست ، بعد از آن طالع ما از قران بيرون مىآيد و حال دشمن ضعيف خواهد شد . فيروز شاه گفت كه فردا ميدان دارى از آن منست كه مرگ جادوان دانم كه در زنگبار زن جادو را هلاك كرده‌ام .\r\nاما از آن طرف شاه وليد بن خالد فرود آمد و گفت : اين جادو كجا رفت و بنديانرا كجا برد ؟ گفتند : ندانيم كه كجا برد . نيك‌انديش گفت : بايد كه ازينجا گم كردند ، بهرجا كه خواهد برد . پس بعيش بنشستند ، اما لشكر [ را 
  ] فرموده بودند كه فردا جنگ خواهد بود و لشكر به كار راستى جنگ مشغول بودند و مقنطره آنجا نبود . شاه وليد گفت : مبادا كه مقنطره نيايد كه هنوز فيروز شاه و مظفر شاه و فرخ‌زاد و بهزاد در لشكرند با چند مبارز ديگر . اگر جادو نيايد كار ما مشكل باشد . بدين سخن آن شب بسر بردند . چون روز ديگر آفتاب برآمد ، آن دو لشكر در مقابل يكديگر صف بر آراستند ، اول كسى كه عزم ميدان كرد فرخ‌زاد بود . بر مركب ابرشى نشسته و ساز و سلاح شاه‌زادگان بر خود راست كرده ، سراپاى ميدان گرديد و مبارز طلب كرد . از لشكر مصريان سوارى بميدان آمد ، بدست فرخ‌زاد كشته شد . همچنان تا هفت كس را بكشت . شاه وليد خالد گفت : اى دريغا كه مقنطره نيامد ! تا گفتن همان لكهء ابر سرخ پيدا شد ، از ميان ابر مقنطره بيرون آمد .\r\nاما بر گرگى سوار گشته و موى بر باد رفته . نعره بر فرخ‌زاد زد كه هى تو كيستى و بچه دليرى در ميدان آمده‌اى ؟ دى روز ميدان دارى من نديدى كه چهل كس از شما ببردم و هلاك كردم و طعمهء مور و مار كردم ؟ امروز بدان آمده‌ام تا كار\r\n\r\n","description":"","footnote":"","page_name":" 651 ","page_number":667},
  {"content":"\r\n\r\nشما را تمام كنم . فرخ‌زاد گفت مرا نام فرخ‌زادست ، پهلوان‌زادهء پاىتخت ملك دارابم ؛ در ميدان از براى آن آمده‌ام كه دمار از روزگارت برآرم . اين ميگفت و مىلرزيد . مقنطره چون نام او را بشنيد دانست كه او كيست . در حال آغاز سحر كرد ، مركب فرخ‌زاد بر جاى بماند . مقنطره فرخ‌زاد را از صدر زين در ربود و ناپديد گشت . آه از جان فيروز شاه و بهزاد برآمد . فيروز شاه بىاختيار مركب گلگون در ميدان جهانيد و گفت : اى حرام‌زادهء نابكار ! پاىدار كه منم فيروز شاه بن ملك داراب ، پاىدار كه رسيدم ! كجا مىبرى يار مرا ؟ هرچند كه مقنطره بشنيد اما التفات نكرد و برفت .\r\nفيروز شاه در قلب‌گاه لشكر آمد و گفت : اى عاجزان نابكار ! پناه بجادو برده‌ايد ؟ اگر شما را هنرى هست خود در ميدان آييد ! اين ميگفت و مبارز طلب مىكرد . كس را ياراى آن نبود كه در ميدان آيد كه از قلب‌گاه لشكر يمن برانگيخت شاه شجاع يمنى و در مقابل فيروز شاه آمد نيزه در دست گرفته ، قصد سينهء فيروز شاه كرد . فيروز شاه نيز قصد وى كرد . نيزه در نيزهء يكديگر انداختند و بسيارى بكوشيدند فرصت نيافتند . شاه شجاع دست بتيغ كرد و بر فيروز شاه حمله كرد . فيروز شاه سپر در سر درآورد و آن ضرب را از خود رد كرد و او نيز تيغ بر كشيد و حمله كرد .\r\n[ شاه 
  ] شجاع سپر در سر كشيد . فيروز شاه عنان مركب باز كشيد ، ميدان‌وارى دور شد و آنگه مركب را برانگيخت ، دست و تيغ برآورد كه بر شاه شجاع زند كه اسبش بسر درآمد . غريو از هر دو لشكر برآمد . شاه شجاع چون چنان ديد مركب درو راند تا بضرب تيغ او را هلاك گرداند كه دستى پيدا شد و او را از ميان ميدان در ربود و ناپيدا شد . جمله دانستند كه كار جادو بود . شاه شجاع مبارز طلب كرد ، چون ملك داراب ديد كه فرزندش را برده‌اند آه برآورد و زارى كرد . غوغا از سپاه ايران برآمد . آواز كوس بشارت از لشكر مصر برآمد .\r\nشاه شجاع مبارز طلب ميكرد كه برانگيخت از قلب لشكر ايران بهزاد پهلوان\r\n\r\n","description":"","footnote":"","page_name":" 652 ","page_number":668},
  {"content":"\r\n\r\nو نعره بر شاه شجاع زد و گفت : اى يمنى خاكسار ! گيرم كه با جادو برنمىآييم ، آخر حريف تو باشيم ، تا چند دعوى كنى و هذيان‌گويى ؟ اين بگفت و بضرب نيزه به روى حمله كرد . شاه شجاع سپر در سر كشيد ، بهزاد چنان بزد بر كمرگاه شاه شجاع كه از صدر زين بر روى خاكش انداخت . اما اسب تيز بود ، مركب در گدشت تا وقت بازگشتن .\r\nاما برادر شاه شجاع ، حارث ، نزديك بود درآمد و سر راه بر بهزاد بگرفت و نعره برو زد كه مرد ميدان تو منم . بهزاد چون چنان ديد با حارث برآويخت و بضرب نيزه به روى حمله كرد . او نيز نيزه در نيزهء بهزاد انداخت . شاه شجاع برخاست و باز سوار شد و رو بر بهزاد نهاد . هر دو برادر بر بهزاد حمله كردند . بهزاد با آن هر دو ميكوشيد تا شاه شجاع از برابر درآمد و بتيغ حمله كرد . بهزاد سپر در سر كشيد تا حملهء او را رد كند ، شاه حارث از پهلوى او درآمد و بضرب گرز حمله كرد . بهزاد گفت اى نامردان يكى و يكى گفته‌اند ! شما دو تن و من تنها ! پاى از ركاب بيرون كرده بود ، چنان بزد بر پهلوى مركب حارث كه مرد و مركب را بر روى خاك انداخت . شاه شجاع نيز ضرب فرود آورد . خواست « 1 » كه بباد مركب در گذرد بهزاد سر دست فراز كرد و كمربند شاه شجاع بگرفت و از صدر زينش در ربود و گرد سر برآورد كه بر زمين زند . شاه اسد تاخته سر راه بهزاد را بگرفت و برو حمله كرد و گفت : جان كجا برى كه دمار از روزگارت برآرم ! چون بهزاد دشمن با تيغ كشيده ديد ، شاه شجاع را از دست رها كرد و با شاه اسد برآويخت .\r\nاما مؤلف اخبار و گزارندهء داستان چنين روايت مىكند كه از ناگاه يك نعره از ميان بيابان برآمد چنان كه زمين و زمان بلرزيد و آن دو لشكر متحير شدند كه اين چه نعره بود ؛ كه از ناگاه در ميان ميدان اژدهايى پيدا شد سياه ، و بقرب بيست گز درازى داشت ، دهانى چون غارى و دو چشم چون دو طاس پر خون ، پيچان پيچان مىآمد و مركبان مىرميدند . لشكر ملك داراب عجب ماندند كه اين باز چه بلاست\r\n\r\n\r\n","description":"","footnote":"\r\n( 1 ) - در اصل : خاست .\r\n","page_name":" 653 ","page_number":669},
  {"content":"\r\n\r\nكه پيدا شد ! شاه وليد گفت اين اژدها از كجا پيدا شد ؟ نيك‌انديش بخنديد و گفت :\r\nاين مقنطرهء جادوست كه بدفع خصمان ما خود را چنين ساخته است ، هم‌اكنون باشد كه كار اينها را تمام كند . چون آن اژدها در ميان ميدان آمد ، شاه شجاع و حارث و اسد بگريختند . بهزاد گفت گريختن شرط مردان نيست . پس عنان مركب برو راست كرد ؛ مركب رميدن گرفت ، چندانك بهزاد خواست كه مركب بر اژدها راست كند مركب فرمان نمىبرد . بهزاد گفت راست گفته‌اند كه اسب و زن وفا ندارند .\r\nاز مركب پياده شد و دست بتيغ كرد و روى بر اژدها نهاد . شاه وليد بن خالد را عجب آمد از دليرى بهزاد . ملك داراب آفرين مىكرد . اما بهزاد چون روى در اژدها نهاد ، اژدها قلاب نفس در گردن بهزاد انداخت و بسوى خود كشان كرد چنانك به كلى اختيار از دست بهزاد رفته بود ، تا بهزاد در كام اژدها رسيد اژدها او را در كام گرفت و ناپيدا شد . غريو از لشكر ايران برآمد ، دل در بر ايرانيان به جوش آمد ؛ ملك داراب متحير شد ، رو بطيطوس حكيم كرد و گفت اى حكيم كار ما بيكبارگى زير و زبر شد ! به كلى شكست بر لشكر ما آمد ! اكنون دوا چون سازيم ؟ اما مقنطره همچنان مىآمد و گردان ايرانرا مىبرد تا غير از مظفر شاه هيچ مبارز و سردار نماند .\r\nملك داراب گفت اى حكيم ، اين ملعون شصت كس را از ما ببرد . اما شاه وليد خالد با امراى خود گفت كه كار ايرانيان بغايت بد شد . تيمور تاش خدمت كرد و گفت : شاها ، اجازت فرما كه بيكبار حمله كنيم و كار اين قوم را تمام بسازيم .\r\nراوى داستان چنين روايت مىكند كه تيمور تاش با پنجاه هزار سوار حمله كردند ، گردوغبار پيچيدن گرفت . ملك داراب گفت اى جوانمردان ، مردانه باشيد و دمار از روزگار دشمنان برآريد . لشكر ايرانرا از مصريان كينه در دل بود ، جمله تيغها بر كشيدند و بر فرق و درق مصريان نهادند . جنگى عظيم پيوسته شد . ملك داراب با مظفر شاه در پاى پشته‌يى ايستاده بودند و لشكريانرا دلدارى مىكردند كه ناگاه در مقابل مظفر شاه فيلى عظيم پيدا شد بغايت بلند و سياه\r\n\r\n","description":"","footnote":"","page_name":" 654 ","page_number":670},
  {"content":"\r\n\r\nو خرطوم دراز با چشمهاى سرخ ، نعره‌زنان مىآمد . هركه در آن فيل نگاه مىكرد زهره در بدنش آب مىشد . هيچكس را زهرهء آن نبود كه در پيش آن فيل رود تا فيل نزديك شد . غلامان ملك داراب تيرباران كردند ، بر وى اثر نكرد تا نزديك مظفر شاه رسيد ، ناچار مظفر شاه دست بتيغ كرد و بر فيل حمله كرد و بزد بر دوش فيل كه اگر به مثل بر سنگ زدى غرق كردى ، بر فيل هيچ اثر نكرد اما فيل خرطوم دراز كرد و مظفر شاه را از پشت مركب در ربود و بر پشت خود انداخت و روى باز پس كرد . ملك داراب گفت اين ملعون را دريابيد كه مظفر شاه را برد ! لشكريان در پى كردند ، نتوانستند رسيد . [ طيطوس 
  ] حكيم گفت اى شاه جهان ، اين فيل همان اژدهاست كه بهزاد و ديگران را برد ، اكنون نه جاى ايستادنست بايد گريختن كه درين حوالى كوهى هست بغايت خوب ، با آب و علف ، بدانجا بايد رفت و پشت بر آن كوه بايد كرد . اگر ايشان از عقب ما بيايند جواب ايشان آنجا بگوييم و بتدبير ديگر مشغول گرديم . ملك داراب گفت چنين بايد كرد . لشكر مصريان غلبه كردند ، كه هم غلبه بودند و هم دلير گشته ، و لشكر ايران ضعيف گشته ، و همهء سرداران گرفتار گشته . عاقبت شكست بر ايرانيان آمد ، عنان مركب بگردانيدند و رو بسوى آن كوه نهادند و از مال و خيمه و اسباب بسيارى بگداشتند و رو بهزيمت نهادند . مصريان غارت و غنيمت گرفتند و آن قدر كه بتوانستند بكشتند و بگرفتند و بر جاى ملك داراب فرود آمدند . در حال خبر در شهر افتاد كه لشكر ملك داراب را شكستند و مقنطرهء جادو فيروز شاه را با جملهء سرداران و مبارزانش را بگرفت و ببرد . چون توران دخت و عين الحيات اين خبر بشنيدند بگريستند و زارى برآوردند و دريغ ميخورند و بر جوانى آن جوانان نوحه مىكردند و جانانهء دايه و شريفه ايشانرا تسلى ميكردند .\r\nاما مؤلفان اخبار و گزارندگان اين داستان كهن چنين گويند كه چون لشكر ايران هزيمت كردند و آمدند ، پشت بر آن كوه كردند و گفتند ما را ازينجا رفتن\r\n\r\n","description":"","footnote":"","page_name":" 655 ","page_number":671},
  {"content":"\r\n\r\nمصلحت نيست چندانكه از حال پهلوانان خبردار گرديم . اگر زنده‌اند خود نيك ، بهر نوعى كه باشد ايشانرا بدست آوريم ، و اگر ايشانرا هلاك كرده باشند خون ايشانرا ضايع نتوان گداشتن . لشكر آنجا جمع شدند ، دويست هزار مرد آنجا جمع شدند و باقى صد هزار مرد چه بقتل آمدند و چه بگريختند و چه گرفتند . ملك داراب گفت ما را لشكر بغايت كم شد ، جواب خصمان چون توان گفتن ؟ كاشكى ما را مددى رسيدى . با وجود « 1 » از حيات فيروز شاه و پهلوانان خبردار مىشديم نيك مىبود و ما را تسلى حاصل مىشد . حكيم گفت ما را رملى مىبايد زدن و احوال فيروز شاه و پهلوانان معلوم كردن كه چگونه است . پس در حال تختهء رمل پيش كشيد و بطالع شاه‌زاده رملى زد ، چون نيك نگاه كرد خانه نفس را بسلامت ديد ، اگرچه خانهء ششم عقله « 2 » يافت و به قوت تمام ، اما خانهء هشتم كه خانهء خوف و خطر بود ضعيف يافت ، و مطلوب در دهم در باطن يافت . تخته بر هم زد و گفت اى شاه ، هيچ انديشه مكن كه فرزندت بسلامتست با پهلوانان بهم ، اما در جاى تاريك در بندند ، اما زود از آن بند رهايى مىيابند و عاقبت اين لشكر دشمن را بشكنيم و ملك مصر را بگيريم . ملك داراب گفت : اى حكيم ، چه بودى كه ما را معلوم شدى كه ايشانرا كجا در بند كرده‌اند . حكيم گفت جاسوس بايد فرستادن بلشكر دشمن كه خبرى بيارد و ما را معلوم گرداند كه فيروز شاه با ياران كجا در بندند و مقام جادو كجاست . حكم كردند تا عياران لشكر درآمدند .\r\nبه‌روز عيار و شبرنگ عيار و آشوب عيار و سياوش عيار و طارق عيار ، اين پنج عيار درآمدند و خدمت كردند . ملك داراب گفت : اى عياران ، شما را معلوم است كه چگونه شكستى بر لشكر ما آمده است ، اكنون اين كار جادو كرد چنان كه ديديد . اكنون بدواى اين كار مشغول شويد . يكى از شما برود و خبرى بيارد كه پهلوانان كجا در بندند و مقام جادو كجاست و از حيات و ممات پهلوانان بما خبرى « 3 » رساند .\r\n\r\n\r\n","description":"","footnote":"\r\n( 1 ) - يعنى : با وجود اين ؛ با اين حال .\r\n( 2 ) - عقله شكلى از اشكال رمل بدين صورت : .\r\n( 3 ) - در اصل : بما خبرى بما\r\n","page_name":" 656 ","page_number":672},
  {"content":"\r\n\r\nحكيم گفت : يكى خبرى بيارد كه من فكرى كرده‌ام . طارق عيار خدمت كرد و گفت :\r\nمن بروم و خبر بيارم . زمين ببوسيد و بيرون آمد و روانه شد تا بكنار لشكر مصريان رسيد و دليروار قدم در لشكر نهاد و از هر طرفى ميگشت و خبرها ميجست . به هيچ نوع از جادو خبر نداشتند كه مقامش كجاست ، تا بر در بارگاه شاه وليد رسيد ، از دور نگاه مىكرد و زهرهء آن نداشت كه پيش رود و خبرى باز داند . با خود گفت كه مرا چارهء ديگر بايد كردن ، نيك انديشه كرد تا عاقبت مكرى به ياد آورد . در بازار رفت و خيكى بخريد و جامهء سقايانه در پوشيد و دو كوزه بر دست گرفت و خيك را پر آب كرد و بر پشت نهاد و دليروار قدم در اردوى مصر نهاد و صورت خود را مبدل كرده بود تا او را نشناسند . همچنان ميرفت تا در سراپرده آمد ، آفتاب گرم بود و مردم را آب ميداد و قوام كار نگاه ميداشت و امراى دولت نشسته بودند و طارق عيار را پيش ميخواندند و آب ميخوردند . طارق كم‌كم پيش ميرفت و گوش نهاده بود تا چه شنود . تا نزديك پاىتخت شاه وليد رسيد . اين قدر بشنيد كه نيك‌انديش گفت اى شاه مقنطرهء جادو اين دم پهلوانان ايرانرا هلاك كرده باشد . وليد خالد گفت كه مقام او كجاست ؟ نيك‌انديش گفت : اى شاه ! بر طرف مغرب كوهيست بغايت بلند و سياه و در آن غارى هست او را سياه دره ميگويند و بر در غار اژدهاى عظيم راه نگاه ميدارد ، هيچ آفريده نتواند گذشت مگر كسى كه اين مهره كه با منست با وى باشد ، بدان اژدها بنمايد تا تواند در آن غار رفتن . طارق جملهء اين سخنها را بشنيد و گرد صف برمىآمد و آب ميداد .\r\nاما راوى اين داستان غريب چنين روايت مىكند كه در ميان صف طارق عيار بهلال عيار رسيد . خواست كه بگذرد ، هلال در طارق تيز تيز نگاه كرد . با خود گفت اين سقا درست بطارق عيار مىماند ، اين چه صورتست كه بر خود راست كرده است ! گفت : اى يار سقا آبى بده كه تشنه‌ام . طارق دست دراز كرد تا آب دهد هلال عيار دست دراز كرد و بند دست طارق را بگرفت و پيش كشيد و گفت : اى طارق ، اين چه شكل\r\n\r\n","description":"","footnote":"","page_name":" 657 ","page_number":673},
  {"content":"\r\n\r\nاست كه بر خود راست كرده‌اى و بچه مكر آمده‌اى ؟ طارق دست خود را بكشيد و گفت :\r\nاى مرد ، تو ديوانه‌اى ؟ طارق كه باشد ؟ من نوش باد سقايم خدمت كار ديرينهء شاه وليد ابن خالد ، مرا گرفته‌اى كه طارق عيارى ! هلال گفت اى طارق اين قدر نميدانى كه عياران هم ديگر را نيكو شناسند . تو طارق عيارى و بمكرى آمده‌اى ، راست بگو كه بچه كار آمده‌اى ؟ طارق گفت تو غلط كرده‌اى ، من او نيستم . هلال گفت بلى ، تو اويى .\r\nمردمى كه آنجا بودند غوغا كردند و گرد طارق و هلال برآمدند و هريك سخنى ميگفتند تا عاقبت شاه وليد خالد را خبر كردند . گفت درآريد تا بنگرم . ايشانرا در پيش خالد بن وليد درآوردند . هلال خدمت كرد و گفت اى خداوند طارق عيار مدتى خدمت درگاه تو مىكرد ، عاقبت از شما برگشت و با ايرانيان اتفاق كرد تا مظفر شاه را از بند بگشودند . اكنون به صورت سقايى در لشكر مىگردد ، او را گرفتم . طارق زمين ببوسيد و خدمت كرد و گفت : شاها ، بنده از خدمت‌كاران اين درگاهم و آب در مطبخ اين بنده مىآورم ، مرا نوش باد سقا مىگويند ، من بطارق چه مانم ؟ شاه وليد بن خالد گفت : مرا در گمان آنست كه اين بطارق مىماند ، اما آدمى به آدمى بسيار مىماند ، ما را يك كار مىبايد كردن ، ازين سقا كه مىگويد كه سقايم و نامم نوش‌باد سقايست گواه مىبايد طلبيد ، اگر او را ديده‌اند و گواه دارد خود نيك و اگر نه طارق عيارست . هلال عيار گفت : اى خداوند چه حاجت بگواه است ؟ يكى را بفرستيم بلشكرگاه ايرانيان تا برود و ببيند كه طارق آنجاست يا نه . اگر طارق آنجا باشد اين را بگذاريم ، اگر آنجا نبود اين طارق عيارست . اى خداوند ، اگر اين طارق نباشد مرا چوب زنيد تا ديگر ازين عيارى نكنم . شاه وليد گفت : راست گفتى . يكى ايستاده بود از عياران مصر كه او را بادرفتار عيار ميگفتند و مرد بغايت سياح و رونده بود چنانك در شبانه‌روزى شصت فرسنگ رفتى . شاه وليد اشارت به دو كرد كه زود برو بلشكرگاه ايران و از طارق عيار خبرى بيار كه تو طارق را مىشناسى . اول روز بود كه بادرفتار روانه شد ، نزديك چاشتگاهى بود كه بلشكرگاه ايران رسيد .\r\n\r\n","description":"","footnote":"","page_name":" 658 ","page_number":674},
  {"content":"\r\n\r\nمؤلف اين اخبار چنين روايت مىكند كه ملك داراب در پاى آن كوه بر تخت نشسته ، طيطوس حكيم با روشن راى وزير ، با امراى لشكر قرار گرفته ، و عياران لشكر به‌روز عيار و شبرنگ عيار و سياوش نقاش و آشوب عيار در برابر به خدمت ايستاده ، كه باد رفتار درآمد و از دور احتياط مىكرد و قوام كار نگه ميداشت و خبرها باز ميدانست و از چپ و راست نگه ميكرد و طارق را مىجست تا نزديك تخت رسيد . ملك داراب نظر بر روى بيابان داشته بود كه طارق عيار كى بيايد و خبر فيروز شاه و پهلوانان كى آرد . در چنين حالتى نظر ملك داراب بر بادرفتار افتاد كه از روى بيابان درآمد و در ميان لشكر بگرديد و گرد سراپردهء ملك داراب ميگرديد و احتياط كار مىكرد .\r\nملك داراب به‌روز عيار را طلب كرد . به‌روز خدمت كرد . ملك داراب گفت در پس صف شخصى بدين نوع ايستاده است و از چپ و راست ايستاده است و احتياط مىكند .\r\nتمام بجاسوسان مىماند ، كلاهى سياه بر سر نهاده و جامهء سياه كوتاه پوشيده . او را بگير و در پيش من آور تا بنگرم كه كيست . به‌روز و شبرنگ عيار روان گشتند تا به پيش بادرفتار رسيدند . بادرفتار عياران لشكر را ديد كه بسوى او مىآيند . با خود گفت مبادا كه مرا بشناسند . روى باز پس كرد تا برود . به‌روز نعره زد كه اى آزاده مرد يك زمان توقف كن كه با تو مهمى داريم . بادرفتار چون بشنيد دانست كه او را بشناختند . با خود گفت نه جاى ايستادنست ! پاى برداشت تا بگريزد . به‌روز را تحقيق شد كه جاسوس است ، او نيز روان شد و نعره برآورد كه بگيريد ! در حال گردش درآمدند و او را بگرفتند . به‌روز عيار گفت : چه كسى ؟ بادرفتار گفت : مرد غريبم و راه‌گذرى . به‌روز او را كشان كرد و بپاى تخت ملك داراب آورد و او را در پيش ملك داراب بازداشت . ملك داراب گفت : چه كسى ؟ راست بگو تا از تيغم امان يا بى و اگر راست نگويى هلاكت گردانم . بادرفتار با خود گفت كه در دام بلا افتادم ، به غير از راستى هيچ دوايى ندارم ، راست بگويم ، باشد كه از سبب راستى خلاص شوم .\r\nرو بر زمين نهاد و خدمت كرد و گفت شاها بدانك جاسوس شاه وليد بن خالدم . ملك\r\n\r\n","description":"","footnote":"","page_name":" 659 ","page_number":675},
  {"content":"\r\n\r\nداراب گفت در لشكر من بچه كار آمده‌اى و از فرزندم فيروز شاه و مظفر شاه و ديگر پهلوانان چه خبر دارى ؟ گفت : اى خداوند من ازيشان خبر ندارم اما در لشكرگاه يكى را گرفته‌ايم ، هلال عيار ميگويد كه او طارق عيارست و او ميگويد كه من نوش باد « 1 » سقايم ؛ مرا باد رفتار ميگويند و بدان مرا فرستاده‌اند كه ببينم كه طارق عيار در لشكرگاه هست يا نه . اگر در لشكرگاهست پس او بىگناهست ، و اگر در لشكرگاه نيست پس او طارقست . من بدين كار آمده بودم ، چون مرا معلوم شد كه طارق اينجا نيست دانستم كه او طارقست ، ميرفتم كه خبر باز برم و خلعت بستانم ، خود قضا مرا در دام شما انداخت . صورت حال اينست كه گفتم . ملك داراب گفت اكنون آن طارقست كه آنجاست و تو بعوض در دام ما افتادى . بادرفتار گفت اگر مرا اجازت دهى من نوعى كنم كه او را برهانم و به خدمت شاه برسانم و من نيز در قدم او باشم .\r\nملك داراب گفت دروغ مىگويى ! بادرفتار سوگند خورد بدادار كردگار غيب‌دان كه دروغ نمىگويم و از قول خود برنگردم .\r\nراوى داستان چنين روايت مىكند كه چون بادرفتار سوگند خورد ، ملك داراب گفت چون سوگند خورد بگداريد تا برود و زود بيايد . او را رها كردند . ملك خلعت فرمود ، قبول نكرد و گفت چون بازگردم بستانم . زمين ببوسيد و روانه شد .\r\nميرفت تا قريب نماز ديگر كه بلشكرگاه مصريان رسيد . در آن حال طارق عيار را بر در سراپردهء وليد خالد باز داشته بودند و خلق بسيار گرد او برآمده بودند و طارق متحير مانده كه تا فلك چه بازى كند كه غوغا برآمد كه بادرفتار آمد . طارق به كلى طمع از خود بريد . با خود گفت كه همين دم هلاكت خواهند كرد ! اما بادرفتار چون رسيد ، در پيش شاه وليد خالد و شاه سرور خدمت كرد و گفت بنده رفتم بلشكرگاه ايرانيان ؛ لشكرى ديدم شكسته و بسته ، عزم گريختن دارند ، اما خاطر ايشان از براى فيروز شاه و پهلوانان بغايت ملول است و عياران لشكر مثل به‌روز و شبرنگ و سياوش جمله\r\n\r\n\r\n","description":"","footnote":"\r\n( 1 ) - در اصل نوشاد\r\n","page_name":" 660 ","page_number":676},
  {"content":"\r\n\r\nحاضرند در پاى تخت ملك داراب ، بسيارى زخم دارند . شاه وليد بن خالد گفت اى شاه سرور اين همه تعريف هلال مىكردى كه مرد دانا و سياح است ، نوش باد سقا را از طارق نمىشناسد ! شاه سرور انفعال خورد ، حكم كرد كه مشتى چند بر گردن هلال زدند كه شاه سرور منفعل گشته بود . حكم كردند تا طارق عيار را رها كردند . طارق عيار خدا را شكر بسيار كرد و قدم در بازار نهاد . مردم لشكر گرد طارق برآمدند و هلال را لعنت ميكردند كه نوش باد سقا را از طارق نمىشناسد . طارق عيار با خود گفت كه شب درآيد بروم و آن مهره را كه در پيش نيك‌انديش است بدست آورم تا بدان غار توانيم رفتن . در اين انديشه مىبود تا شب گرد بارگاه نيك‌انديش ميگشت كه از ناگاه بادرفتار در گذار آمد و با خود انديشه مىكرد كه پيش ملك داراب بىدست آويزى چون بروم كه از ناگاه بطارق رسيد و گفت اى پهلوان طارق چون خلاص شدى چرا نرفتى ؟ طارق گفت من نوش باد سقايم ، بطارق عيار مرا چه مىماند ؟ مرا تو رهانيدى ، باز مىگويى كه طارقى . بادرفتار گفت مرا معلوم است كه تو كيستى ، آن سخن از بهر آن گفتم كه تو خلاص شوى . طارق گفت اى جوانمرد ، چون دانستى كه من طارقم و اين شفقت از كجاست ؟ بادرفتار گفت از آن كه مرا در لشكر ايران گرفتند و مرا بشناختند و من سوگند خوردم كه از شما برنگردم و بروم و طارق عيار را بيارم . چون سوگند ياد كرده بودم بيامدم و ترا رهانيدم .\r\nطارق گفت اى شير مرد بيا تا برويم . بادرفتار گفت بىدست آويزى به خدمت ملك داراب نتوانم رفت . طارق گفت هيچ بدان نماند كه آن مهره كه پيش نيك‌انديش است ، كه بدان پيش جادو توان رفتن ، با من يكى شوى تا برويم پيش نيك‌انديش و آن مهره را حاصل كنيم و بدان غار رويم و فيروز شاه را با پهلوانان خلاص كنيم . بادرفتار گفت يك زمان اينجا باش تا آمدن من ، كه رفتم تا آن مهره را بيارم . طارق برو آفرين كرد . بادرفتار گفت بچه نوع آن مهره را از پيش نيك‌انديش توانم بدرآوردن ؟ اين انديشه مىكرد تا در بارگاه نيك‌انديش رسيد . درآمد و خدمت\r\n\r\n","description":"","footnote":"","page_name":" 661 ","page_number":677},
  {"content":"\r\n\r\nكرد . نيك‌انديش گفت اى بادرفتار در لشكر ايران چه خبرست ؟ بادرفتار گفت كار لشكر ايران بغايت خرابست ! اما شنيده‌ام كه مهره‌ي [ ى 
  ] از مقنطرهء جادو بستده‌اى كه گشاد در غاربدانست . شنيدم كه عياران لشكر ايران بطلب آن مهر [ ه 
  ] خواهند آمدن تا آن مهر [ ه 
  ] را بدست آرند و بدان غار روند ، باشد كه فيروز شاه را از بند خلاص كنند . نيك‌انديش گفت راستست كه مهر [ ه‌ي 
  ] ى دارم كه بدان مهر [ ه 
  ] طلسم در غار گشاده مىشود ، و دست در جيب كرد و آن مهر [ ه 
  ] را بيرون آورد و گفت اى بادرفتار اين مردم ايران مردم بدند ، اين مهر [ ه 
  ] را به تو مىسپارم تا وقتى كه دربايست باشد ، از تو بستانم . بادرفتار گفت بنده باشم . آن مهر [ ه 
  ] را بستد و قرار گرفت . نيك‌انديش گفت در حق لشكر ايران انديشه‌يى كرده‌ام كه فردا از آن قوم يكى جان بدر نبرند .\r\nاين بگفت و ميل خواب كرد . در حال بادرفتار بيرون آمد و در پيش طارق عيار آمد و آن مهر [ ه 
  ] را به دو داد و گفت اى آزاده خبرى شنيده‌ام و مىترسم كه شكستى ديگر بر سپاه ما بيايد « 1 » . اى طارق تو برو كه من آن خبر را نيك باز دانم و از عقب به خدمت ملك داراب بيايم . طارق به روى آفرين كرد و روان شد . آن شب ميرفت تا بلشكرگاه رسيد . شب بود از طلايه بگذشت و بر گوشه‌يى در خواب رفت .\r\nاول بامداد ملك داراب بر تخت برآمد . طيطوس حكيم با روشن راى وزير با جمعى كه بودند حاضر شدند . عياران لشكر نيز حاضر شدند و در خدمت بايستادند كه ناگاه غوغا برآمد كه طارق آمد . طارق پيش ملك داراب آمد و خدمت كرد و آنچه بر سر او گذشته بود بگفت و كرمى كه بادرفتار كرده بود و مهره‌ي [ ى 
  ] كه آورده بود جمله را حكايت كرد و آن مهر [ ه 
  ] را در پيش تخت نهاد . طيطوس حكيم برداشت .\r\nگفتند ديگر در لشكر مصريان چه خبرست ؟ طارق گفت : خبر آنست كه لشكر عالم جمع ميشوند و هيچ روزى نيست كه جمعى گرد نميشوند ، از طرف دمشق و حلب و اسكندريه و ملاطيه و ديار سعيد . ملك داراب گفت اگر يزدان پاك تقدير كرده\r\n\r\n\r\n","description":"","footnote":"\r\n( 1 ) - در اصل : نيايد\r\n","page_name":" 662 ","page_number":678},
  {"content":"\r\n\r\nباشد كه فرزندم فيروز شاه از بند جادو خلاص شود ما را از هيچ لشكرى فكرى نيست و اگر او را زيانى بجان رسيده باشد ما را اينجا بودن مصلحت نيست . طيطوس حكيم گفت شاها من نيك احتياط كرده‌ام ، فيروز شاه را هيچ زيانى نيست ، اما طالع چند كس را ديده‌ام كه برفتن در پى پهلوانان موافق است يكى به‌روز عيار و ديگر آشوب عيار كه بغايت طالع به قوت دارد و يكى ديگر كه اينجا نيست ، خدايش از غيب برساند . درين گفتار بودند كه سرهنگى درآمد و خدمت كرد و گفت : شخصى بر در بارگاهست و بار ميطلبد . طارق بيرون آمد تا بنگرد كه كيست ، بادرفتار را ديد ، او را در كنار گرفت و از زحمتها پرسش كرد ؛ او را دست گرفته در بارگاه درآورد .\r\nملك داراب چون بادرفتار را ديد ، شاد شد و گفت اى آزاده مرد نيك آمدى ، اما زود بگو كه خبر چيست ؟\r\nراوى اين داستان در حضور دوستان چنين روايت مىكند كه بادرفتار عيار چون پيش ملك داراب درآمد و خدمت كرد ، ملك داراب گفت : اى شير مرد خوش آمدى ، خبر چه دارى ؟ زود بگو ! بادرفتار باز خدمت كرد و گفت : شهريارا ، كامكارا ، بنده را آرزو آن بود كه دست آويزى نيكو بياورم اما خبرى شنيدم كه بر من واجب شد كه زود بيايم و ملك را از آن حال خبردار گردانم ، لشكرى چند آمده‌اند چنانك امروز صد هزار مرد زيادت شده‌اند و جانقى چنين كرده‌اند كه پنج سر مير عرب هريك با پنج هزار سوار ، و پنج سر مير يمن هريك با پنج هزار سوار ؛ ( خبر چنين است كه درين حوالى دو برادر پهلوان شموط و شماط از پاىتخت شاه سيف الدوله از ملك ملاطيه با لشكر پنجاه هزار مرد آمده‌اند و فردا بلشكر مصر خواهند پيوست ) « 1 » و آن پنجاه هزار مرد عرب و يمنى امشب بر شما شبيخون خواهند كرد و تا روز جنگ خواهند كردن و چون روز شود شاه وليد با ششصد هزار آدمى خواهد\r\n\r\n\r\n","description":"","footnote":"\r\n( 1 ) - اين جمله معترضه است و ميبايست بعد از خبر شبيخون پنجاه هزار عرب و يمنى بيايد . گزارندهء داستان اين خبر را در ميان خبر ديگر گنجانيده است .\r\n","page_name":" 663 ","page_number":679},
  {"content":"\r\n\r\nآمدن و جنگ خواهد كردن . اكنون اين كار مشكل كاريست ، درين باره نيك تأمل بايد كردن كه شكستى نيايد . ملك داراب عظيم پريشان گشت و گفت لشكر ما در عين تلف است ، چون خبردار شديم ما را نوعى بايد كردن كه امشب جنگ نكنيم كه اگر فردا لشكر بيايد جنگ توانيم كردن . طارق عيار گفت اى شاه من چارهء آن لشكر كه بر ما خواهند آمدن امشب كرده‌ام و آن سپاه را من دفع كنم .\r\nملك داراب گفت چون كنى ، كه لشكر پنجاه هزار را تن تنها چون دفع توان كردن ؟\r\nطارق عيار گفت مرا حيلى به ياد آمده است كه امشب اين بلا را دفع كنم . ملك داراب خرم شد و گفت اى حكيم بطالع كه ديدى كه بطلب فرزندم و پهلوانان برود ؟\r\nگفت : به‌روز عيار و اين پهلوانان عيار آشوب عيار و اين جوان عيار كه نوآمده است ، در طالع ايشانست كه بروند ؛ از گردش فلكى چنين مىنمايد كه فيروز شاه با ياران درين چند روز بدست اين سه عيار خلاص مىيابند و طالع ما نيز از قران بيرون خواهد آمدن . اما امشب مشكل شبيست تا خود چون گذرد ! طارق عيار گفت جواب آن پنجاه هزار سوار بر گردن منست ، بهر نوعى كه باشد دفع كنم . به‌روز عيار گفت ما نيز برويم ، باشد كه يزدان مدد كند . اما من راه نمىدانم كه بكدام طرف روم .\r\nبادرفتار گفت من ميدانم كه با نيك‌انديش رفته بودم . پس آن مهر [ ه 
  ] را بستادند و روبراه كردند .\r\nراوى داستان چنين روايت مىكند كه ازين طرف طارق عيار گفت ما نيز رفتيم تا جواب آن لشكر بگوييم ، اما شما بيدار و هوشيار باشيد و آمادهء حرب باشيد كه خطايى واقع نشود . پس طارق عيار با شبرنگ و سياوش زمين بوس كردند و بيرون آمدند . شب رنگ گفت اى طارق عجب دعوى كردى كه شبيخون امشبينه را دفع كنى ! هيچ نمىدانم كه چگونه خواهد بود . طارق گفت اى برادر اول انديشه كردم و آنگاه به زبان آوردم . اين ميگفتند و روان ميرفتند تا چند فرسنگ برفتند ، بر سر چهار راه رسيدند ، طارق بايستاد و گفت اين سر چهار راه است يك راه بمصر\r\n\r\n","description":"","footnote":"","page_name":" 664 ","page_number":680},
  {"content":"\r\n\r\nميرود و يك راه بلشكرگاه ما ميرود و يك راه راه يمن است و يكى راه ملاطيه و شام . اين لشكرى كه خواهند آمدن گذار ايشان بر ما خواهد بودن . ما را ازينجا نبايد گدشت ، چون شب شود هرچه مىگويم آن كنيد و سخن را به من گداريد .\r\nايشان گفتند چنين كنيم . بر سر آن راه نشسته بودند و سخن ميگفتند تا شب درآمد ، آن سه عيار بر سر راه آمدند . طارق شبرنگ را و سياوش را دست در بند كرد و خود نيز دست خود را بحيل در بند كرد تا از شب دودانگ درگدشت . پنجاه هزار سوار رسيدند . طارق گفت اى عياران بناليد . عياران بناله درآمدند . آن نالهء ايشان به گوش ثعبان بن عاد رسيد ، مركب را سر بكشيد و گفت : اين چه ناله است كه مىآيد ؟ طارق گفت مردم غريب درمانده‌ايم ، ما را بسته‌اند و انداخته ، مردمى كنيد و ما را از بند بگشاييد . ثعبان گفت : [ چه كسان 
  ] شما را ازين نوع در بند كرده‌اند ؟ بگوييد .\r\nطارق گفت اول ما را از بند بگشاييد تا احوال را بگوييم . چند كس پياده شدند و ايشانرا از بند خلاص كردند و در پيش ثعبان بن عاد آوردند . ثعبان بن عاد سؤال كرد كه زود بگوى . طارق گفت : ما مردم غريبيم از ديار يمن ، بازرگانى ميكنيم ، متاعى چند از مصر خريده بوديم و عزم شام داشتيم ، يك زمان شد كه لشكرى بر ما رسيدند و بتاختن تمام ميرفتند ، از ما گدشتند و از عقب ايشان سوارى چند رسيدند و بر ما زدند و ما را غارت كردند و بربستند و هم در عقب ايشان برفتند .\r\nطارق درين سخن بود كه عرعر يمنى با پهلوان عكه و ديگر پهلوانان رسيدند و بر طارق گرد آمدند و آن حال را مىشنيدند تا تمام بگفت . عرعر يمنى گفت اى آزاده مرد هيچ سؤال كردى كه آن لشكر چه كسان بودند . طارق گفت : بلى سؤال كردم ، گفتند ملك دارابست كه از مصريان بهزيمت ميرود ، كه فرزندش را با پهلوانان جادو برده است و لشكرش شكست يافته است . درين حوالى فرود آمده بوديم ، جاسوسان گفتند كه لشكر صد هزار مرد شبيخون خواهند كرد . ملك داراب بترسيد ، اكنون خواهيم گريختن به طرف ايران زمين ؛ غير ازين از آن قوم نشنيديم .\r\n\r\n","description":"","footnote":"","page_name":" 665 ","page_number":681},
  {"content":"\r\n\r\nعرعر يمنى گفت : نيك آمدى اى شير مرد كه اين خبر بما رسانيدى ! آنگاه رو در ثعبان كرد و گفت اكنون مصلحت چيست ؟ رفتن ما [ را 
  ] درين راه فايده‌يى نيست ! ثعبان بن عاد گفت كه دانم درين حوالى فرود آمده باشند ، راه بگردانيم و بريشان بزنيم و دمار ازيشان برآريم . عرعر گفت اول بايد دانست كه ايشان كجا فرود آمده‌اند چون تحقيق شود آنگاه توانيم رفتن . از طارق سؤال كردند كه تو ديگر اين راه ديده‌اى ؟ طارق گفت كه بسيار . گفتند درين حوالى هيچ منزل‌گاهى هست كه لشكر فرود آيند ؟ طارق گفت : مرغزارى هست در دو فرسنگى اين موضع كه اگر كاروان يا لشكر بدان جا رسند بناچار فرود آيند و منزل كنند كه از آن مرغزار تا هفت فرسنگ ديگر سبزه نيست . دانم كه آن لشكر آنجا فرود آمده باشند . عرعر گفت راست مىگويد .\r\nاى آزاده مرد چه باشد كه ما را دليلى كنى و ما را بدان مرغزار رسانى تا جواب ايشان بگوييم . چون آن لشكر را غارت كنيم ترا نيز آنچه برده باشند بدهيم ، بلك زيادت از آن . طارق گفت اگر كه هيچ ندهيد « 1 » شما را بر سر ايشان برسانم كه ازيشان بما زحمت بسيار رسيده است . اين بگفت و در پيش افتاد . شبرنگ عيار با سياوش عيار در كار او عجب ماندند .\r\nچون روان شدند شبرنگ گفت اى عيار اين لشكر را كجا خواهى بردن ؟\r\nطارق عيار گفت : دانم كه شموط و شماط با پنجاه هزار سوار از ملك ملاطيه درين حوالى فرود آمده‌اند ، اين لشكر را بر سر ايشان خواهم بردن تا يكديگر را هلاك گردانند كه هر دو دشمن‌اند . شب‌رنگ آفرين كرد و گفت : ختم جوانمردان عالمى ! اين ميگفتند و ميرفتند تا نزديك شدند بدان لشكر . طارق بايستاد تا ثعبان و عرعر رسيدند . طارق گفت : اى پهلوانان آن لشكر بدين مقام نزديكست ، ميدانم كه در پس اين پشته فرود آمده‌اند . عرعر گفت اى آزاده مرد چون كارى كردى تمام كن . پيش رو و خبرى بياور كه در طلايه كسى هست يا نه . طارق گفت : اين كار نه كار منست اما از براى\r\n\r\n\r\n","description":"","footnote":"\r\n( 1 ) - در اصل : اگر هيچ ندهيد كه\r\n","page_name":" 666 ","page_number":682},
  {"content":"\r\n\r\nخاطر شما بروم . شبرنگ و سياوش را گفت كه شما اينجا باشيد تا آمدن من . پس در حال روان شد تا بسر پشته برآمد . اهل طلايه را ديد كه در گشت بودند ، بقصدا در ميان طلايه آمد و سخن گفتن آغاز كرد تا مردم طلايه او را بگرفتند و پيش مير طلايه بردند . مير طلايه گفت اى جوان چه كسى و درين شب اينجا چه ميكنى ؟\r\nطارق گفت كه مرا پيش پهلوانان لشكر بريد تا بگويم كه كيستم . در حال او را پيش شماط و شموط بردند و گفتند اين شخص را در طلايه گرفتيم . شماط كه برادر بزرگ‌تر بود سؤال كرد كه چه كسى و درين شب اينجا چه ميكنى ؟ راست بگو و اگرنه هلاك گردى . طارق گفت راستى آنست كه مرد بازرگانم ، درين نيم شب لشكرى بر ما رسيدند و آنچه بود بستدند و يارانم را بگرفتند . من بهزار محنت خود را ازيشان خلاص كردم . مىگريختم ، بلاى آسمانى بر من گذر كرد و در دام شما نيز گرفتار شدم .\r\nشماط گفت : هيچ دانستى كه چه قوم بودند ؟ گفت : بلى دانستم ، لشكر ايران بودند كه شنيده‌اند دو برادر از ملك ملاطيه با پنجاه هزار سوار بمدد وليد خالد مىآيند ، ايشان را خبر شده است ، آمده‌اند كه بر آن دو برادر شبيخون كنند ، اگر آن قوم شماييد حاضر باشيد . من بيش ازين نمىدانم ! اگر مىكشيد شما ميدانيد و اگر مىبخشيد هم شما ميدانيد . شماط با برادرش شموط گفت كه اين مرد راست ميگويد كه دىروز جاسوسان خبر آوردند كه ملك داراب با لشكر شكسته درين حوالى فرود آمده‌اند . امكان دارد كه از آمدن ما خبردار شده باشند و بر ما شبيخون آورده باشند ، نيك خبر كرد اين آزاده مرد ما را ! با طارق گفت ازينجا تا بدان لشكر چه مقدار راه باشد ؟ طارق گفت : سخت نزديك رسيده‌اند . گفت : چند هزار مرد باشند . گفت : پنجاه هزار مردند . در حال جار در لشكر انداختند كه سوار شويد ، و دست از طارق بداشتند و به كار راستى جنگ مشغول شدند . شماط گفت : نرم نرم سوار شويد باشد كه در كمين بنشينيم .\r\nاما راوى اخبار چنين روايت مىكند كه چون طارق عيار آن فتنه و آشوب\r\n\r\n","description":"","footnote":"","page_name":" 667 ","page_number":683},
  {"content":"\r\n\r\nدر ميان آن دو لشكر انداخت ، بعد از آن از لشكر ملاطيه بازگشت پيش ثعبان و عرعر آمد و گفت اى آزاده مردان دريابيد كه لشكر ايران غافلند ! هيچ‌كس در طلايه نيست ، برويد كه وقت كارست . عرعر و ثعبان شاد شدند ، با پنجاه هزار سوار بر پشته رفتند و بيكبار طبل جنگ فرو كوفتند و خود را بر آن لشكر زدند و جنگ پيوسته شد و هاىوهوى گردان بر آمد . شماط و شموط از كمين بدر آمدند و نعره زدند و كوس فرو كوفتند . طارق عيار گفت اى ياران ديديد كه چه كردم ؟\r\nدو لشكر دشمن را بر هم انداختم ! اكنون بياييد تا به لشكر خود رويم كه اين قوم تا دم صبح جنگ خواهند كردن و از هم بقتل خواهند آوردن ، بعد از آن رو بلشكرگاه خود نهادند .\r\nاما مؤلف اخبار چنين روايت مىكند در حضور دوستان كه شاه وليد بن خالد با شاه سرور يمنى چون آن پنجاه هزار مرد را از براى شبيخون فرستاد ، خود در عقب سوار شد ، يعنى كه چون ايشان تا صبح جنگ كنند ، چون صبح شود او نيز برسد و لشكر ايرانرا به كلى دفع كنند و خود خبر نداشتند كه فلك بازيچهء ديگر ساخته است . لشكر مصر مىآمدند . اما از آن طرف ملك داراب حكم كرد كه لشكر آن شب نخسبند ، عنان مركب در دست گرفته بودند و قوام كار نگاه ميداشتند تا صبح بدميد . ملك داراب گفت : حاليا كسى نيامد . تا حال آن سه عيار بكجا رسيده باشد .\r\nدرين سخن بودند كه گرد برآمد و جهان تاريك شد ، از ميان گرد آواز كوس و نفير ناى برآمد . ملك داراب گفت كه لشكر مصر رسيد ، ملك داراب سوار شد و پشت بر كوه داد و نقيبان صف بر آراستند . گرد پيشتر آمد ، علمهاى زرد و سرخ و سفيد و سياه پيدا شد تا چتر شاهى در رسيد ، دويست علم نشانهء دويست هزار سوار ، باقى لشكر در لشكرگاه بودند . چون شاه وليد خالد در رسيد در برابر نگاه كرد ، علم ملك داراب را ديد ايستاده ، برابر نگاه كرد ديگر دويست هزار سوار ديد آراسته . شاه وليد گفت اين لشكر كه ما امشب فرستاديم پيدا نيستند ! جمله مگر\r\n\r\n","description":"","footnote":"","page_name":" 668 ","page_number":684},
  {"content":"\r\n\r\nهلاك شدند كه يكى پديدار نيست . اين چه حاليست ؟ تفحص كنيد . چندانكه نگاه كردند هيچ جا پيدا نبودند كه از ناگاه طارق عيار و شبرنگ و سياوش رسيدند و در پيش ملك داراب خدمت كردند و آنچه كرده بودند و ديده جمله را بگفتند .\r\nملك داراب آفرين كرد و جمله را خلعت داد و بفرمود تا طبل بشارت فرو كوفتند .\r\nشاه وليد بن خالد گفت اين قوم را چه بوده است كه طبل بشارت مىزنند ؟ يكى در ميدان رويد و بازدانيد . تيمور تاش گفت كه من در ميدان روم و احوال باز دانم و جواب ايشان هم بگويم و يكى را زنده پيش شاه بيارم . شاه گفت : روا باشد .\r\nدر حال عزم ميدان كرد و بر مركبى چون كوه‌پاره‌يى بر نشسته و خفتانى سرخ پوشيده و عمودى گران بر دوش نهاده ، و خودى عظيم بر سر نهاده ، در ميدان درآمد و مبارز طلب كرد و سراپاى ميدان مىگرديد . ملك داراب گفت در لشكر ما كسى نيست كه در مقابل اين ملعون رود و جواب وى بگويد ؟\r\nهنوز درين سخن بود كه از طرف يمن گردى عظيم برخاست ، عالم گرد و غبار گرفت ، گرد پيچان پيچان ميرسيد تا سخت نزديك رسيد . ملك داراب گفت يكى پيش رويد و خبرى بازدانيد . شبرنگ عيار روانه شد . اما شاه وليد بن خالد گفت امكان دارد كه اين گرد آن پنجاه هزار سوار است ، از آن ما كه راه گم كرده‌اند و در بيابان سرگردان شده . تا گفتن گرد از هم جدا شد ، پنجاه علم سياه پيكر پيدا شد . در پيش پيش علمى سياهى مىآمد . در پاى علم چهار جوان كه سلاح برسم عرب پوشيده و رويها بربسته . شبرنگ پيش رفت و خدمت كرد و گفت اى شيرمردان شما از كجا ميرسيد ؟ يكى از آن جوانان گفت : تو زودتر بگو كه اين دو لشكر كه در مقابل يكديگر قرار گرفته‌اند چه كسانند . شبرنگ عيار گفت يكى لشكر ملك دارابست و آن ديگر لشكر مصر و يمن . سؤال كردند كه لشكر ملك داراب را بغايت ضعيف مىبينيم ، چونست ؟ شبرنگ عيار گفت سبب آنست كه جادويى آمد و فيروز شاه را با پهلوانان لشكر بجادوگرى ببرد و لشكر ايران شكسته‌اند ، و مصريان در عقب آمده‌اند .\r\n\r\n","description":"","footnote":"","page_name":" 669 ","page_number":685},
  {"content":"\r\n\r\nديگر پرسيدند كه اين كيست كه در ميدانست ؟ شبرنگ گفت كه از لشكر مصرست و نامش تيمور تاش است . گفت برو ملك داراب را بگو كه پنجاه هزار سوارست كه از ملك يمن ، از پاىتخت شاه سليم با چهار سر پهلوان ابو القيس يمنى و شهاب يمنى و ابو نصر يمنى با برادر فهر و جهر ، مهر طايفى آمده‌اند ، حكم عالى شاه جهان بر چه نوع است ؟ شبرنگ خرم شد و بازگشت و اين حال با ملك داراب بگفت . ملك داراب شاد شد ، حكم كرد كه در ميمنهء لشكر درآيند و طبل بشارت فرو كوفتند . ابو القيس و ابو نصر و شهاب و مهر طايفى در پيش ملك داراب خدمت كردند . ملك داراب ايشانرا خلعت فرمود ، و دلدارى كرد .\r\nاما سبب آمدن آن لشكر آن بود كه خبر در يمن افتاد كه لشكر شاه وليد بغايت غلبه‌اند ، شاه سليم گفت : مبادا كه لشكر مصر زيادت آيند . اين پنجاه هزار سوار را فرستادند تا مددى باشد . اما چون آن لشكر « 1 » صف بياراستند تيمور تاش مبارز طلب مىكرد . مهر دلاور ميخواست كه در ميدان رود كه هم از آن راه گردى برآمد چنانك از هيبت آن گرد دو لشكر نگران شدند . گرد از هم بشكافت ، از ميان گرد سوارى پيدا شد ، بر مركبى سياه قيطاسى نشسته ، و جلى از اطلس بر پشت مركب انداخته ، و غژغاوى از گردن مركب در آويخته ، چهار دست‌وپاى مركب در حنا گرفته ، و پيش‌بندى از پولاد بر پيشانى مركب بسته ، خداوندش زره خرد حلقه پوشيده ، و خودى زرنگار بر سر نهاده ، و عصابهء شاهى از ميل كلاه‌خود درآويخته ، كمان خوارزمى پر تير خدنگ از بند كمر درآويخته ، و كمرى از ياقوت سرخ بر ميان بسته ، تيغ هندى حمايل كرده ، و كمندى از ابريشم هفت‌رنگ در فتراك بسته ، به آيين شاه‌زادگان پيدا شد . چون اين سوار پيدا شد در هر دو لشكر نگاه كرد ، يكى از لشكر مصريان پيش رفت و گفت چه كسى و نامت چيست و نشانت كدام است ؟ آن سوار سؤال كرد كه اين دو لشكر چه لشكرند ؟ و اين كيست كه در ميدانست ؟ آن سوار\r\n\r\n\r\n","description":"","footnote":"\r\n( 1 ) - در اصل : لشكر چون صف .\r\n","page_name":" 670 ","page_number":686},
  {"content":"\r\n\r\nگفت كه اين لشكر مصرست و آن لشكر ملك داراب و آن پهلوان تيمور تاش است ، از لشكر مصرست كه هيچ‌كس را زهرهء آن نيست كه در ميدان او درآيد كه فيروز شاه را جادو برده است . آن سوار گفت فرخ‌زاد كو ؟ گفت جادو برد . گفت شنيدم كه فرخ‌زاد را برادرى آمده است بهزاد نام ، او كو ؟ گفت او را نيز جادو برد . گفت پدر فرخ‌زاد ، پيل زور كو ؟ گفت بدست خطير كشته شد . گفت طهماسب كو ؟ گفت جادو برد . گفت سيامك كو ؟ گفت او را نيز جادو برد . جملهء پهلوانان ايران را پرسيد . گفت جادو برد . گفت : تو بارى بدين نفس خوش از كدام لشكرى ؟ گفت از لشكر شاه وليد بن خالد . آن سوار گفت كه پيش آكه با تو سخنى بگويم . چون پيش آمد تيغى زد و به دو نيمش كرد و روى در ميدان نهاد و در مقابل تيمور تاش آمد . تيمور تاش گفت چه كسى كه يكى از ما كشتى و در ميدان آمدى ؟ نامت چيست ؟ آن سوار هيچ جواب نداد ، اما آن كمان خوارزمى را بر سر چنگ درآورد و گوشهء كمان را بماليد و خدنگى در بحر كمان نهاد . ملك داراب گفت اين چه سوارست ؟ ابو القيس گفت ما را ازين سوار هيچ آگاهى نيست ، هرچند از راهى كه ما آمده‌ايم او نيز از آن راه آمد . اما معلوم نداريم كه كيست !\r\nراوى اين داستان چنين روايت مىكند كه ايشان درين سخن بودند كه آن چابك‌سوار دلاور تير در بحر كمان پيوست و مهميز تيز بر آبگاه مركب زد و برانگيخت آن مركب سيه قيطاس را و آن تير بر تيمور تاش راست كرد . تيمور تاش سپر در سر كشيد تا آن تير اجل را دفع كند ، تير بزد بر قبهء سپرش كه چون سوزن از حرير بگدشت و بر صدر سينهء تيمور تاش آمد و از پشتش پران بدر پريد و بر زمين آمد و در زمين غرق شد . تيمور تاش بر زمين افتاد . غريو از هر دو لشكر برآمد .\r\nملك داراب چنان شاد شد كه صفت نتوان كردن . كوس بشارت فرو كوفتند و شاديها كردند . شاه وليد بن خالد چنان شد كه وقت بود كه بطرقد ! فغان برآورد و گفت دريابيد پهلوان گيتى تيمور تاش را تا سرش نبرند . پنجاه هزار سوار بيكبار حمله كردند و آن\r\n\r\n","description":"","footnote":"","page_name":" 671 ","page_number":687},
  {"content":"\r\n\r\nسوار را در ميان گرفتند . ملك داراب گفت : مگداريد كه آن سوار بر ما حق دارد .\r\nابو القيس و ابو نصر و شهاب و مهر جمله حمله كردند ، جنگ پيوسته شد . وليد خالد حكم كرد تا لشكر بيكبار حمله كردند و غبار پيچيدن گرفت . آن سوار چون آنچنان ديد از ميان لشكر بيرون رفت و ناپيدا شد . ملك داراب گفت : ندانم كه اين سوار كجا رفت ! اما جنگ سخت شد ، لشكر ايرانيان غلبه كردند و لشكر مصريان را از جاى بركندند و مىراندند و لشكر در عقب مىرفتند تا چند فرسنگ در عقب برفتند و بسيارى مال ازيشان بگرفتند و خيلى غارت بكردند . ملك داراب شاديها كرد .\r\nوليد خالد شكسته باز گرديد و هيچ‌كس نبود از لشكر مصر كه او زخم نداشت و مرگ تيمور تاش از همه بتر بود . امرا بتعزيت نشستند . ملك داراب با طيطوس حكيم گفت اكنون مصلحت چه مىبينى ؟ طيطوس گفت كه طالع ما از قران بدر آمد ، من بعد هرچند كه برآيد طالع ما قوت گيرد و طالع دشمنان ضعيف گردد .\r\nاما از آن طرف وليد بن خالد شكسته باز گرديد ، درين انديشه بود كه آيا اين سوار چه كس بود كه از ناگاه پيدا شد و آن پنجاه هزار مرد كه ايشان را مدد آمد چه كسان بودند ؟ و آن پنجاه هزار مرد كه به شبيخون رفته بودند آيا حال ايشان بكجا رسيد كه يكى ازيشان پيدا نشدند !\r\nاما مؤلف اخبار و گزارندهء داستان كهن چنين روايت مىكند كه آن دو لشكر تا دم صبح جنگ كردند . در ميانهء جنگ ثعبان بن عاد كشته گرديد . چون روز شد همديگر را بشناختند . عرعر يمنى گفت : شما بر سر ما چرا آمديد و با ما جنگ چرا كرديد ؟ شماط « 1 » گفت كه شما بر سر ما چرا آمديد ؟ عرعر گفت : ما گمان برديم كه شما ايرانيانيد . شماط « 1 » گفت : اى دريغ ! كه ما را خبر كردند كه لشكر ايران بر شما شبيخون خواهند كردن . عرعر گفت : اين كار عيارانست كه ما را باهم بجنگ انداخته‌اند . اكنون چه حاصل ؟ فايده‌يى نيست ! بسيار خلق كشته شده بودند ،\r\n\r\n\r\n","description":"","footnote":"\r\n( 1 ) - در اصل : شماس\r\n","page_name":" 672 ","page_number":688},
  {"content":"\r\n\r\nحساب كردند ده هزار مرد بقتل آمده بودند و سردارى چون ثعبان بن عاد كشته شده بود . پس در حال رو بلشكرگاه مصر نهادند . چون بلشكرگاه رسيدند در حال وليد بن خالد را از آمدن عرعر و شماط پهلوان خبر كردند ، گفت ايشانرا درآوريد .\r\nعرعر و شماط و شموط درآمدند و زمين بوسيدند و سلام شاه سيف الدوله بشاه وليد ابن خالد رسانيدند . وليد خالد ايشانرا بنواخت ، آنگه از عرعر سؤال كرد كه ثعبان كو و شما به شبيخون رفتيد چه كرديد و شما را چه حال شد ؟ عرعر آنچه از اول تا آخر رفته بود جمله را شرح داد و از حال آن عياران باز گفت . وليد خالد بغايت ملول و پريشان خاطر شد و از مرگ ثعبان تأسف مىخورد و در مكر عياران عجب مانده بود . گفت اكنون چاره‌يى نيست ! كار از دست رفته است و پهلوان ثعبان بن عاد كشته شد . سكندر شاه بغايت دل تنگ شده بود از مرگ پهلوان ثعبان كه پهلوان پاىتخت سكندريه بود .\r\nاما مؤلف اخبار چنين روايت مىكند كه شاه وليد با نيك‌انديش وزير گفت كه با ايرانيان چه چاره كنيم ؟ بمرگ تيمور تاش ايشانرا قوت تمام حاصل شد .\r\nنيك‌انديش گفت كه ايشانرا بقايى نيست كه جاسوسان من آمده‌اند و خبر آوردند كه لشكر ديار سعيد رواح بن خلود و خلود بن رواح با پنجاه هزار سوار فردا خواهند رسيد ، مسروق بن عتبه با پهلوان قيس بن عدنان با صد هزار سوار خواهند رسيد و از شهر دمياط لشكرى عظيم روى بما دارند و ديگر نيز از اطراف خواهند آمدن ؛ ما چند روز صبر كنيم تا لشكر ما جمع شوند ، بتعزيت اين دو پهلوان مشغول گرديم تا آن لشكرها بما پيوندند كه جواب اين قوم دولت رفته آسانست گفتن . پس برين مقرر شد و هيچ روزى نبودى كه لشكرى نيامدى تا بسيارى جمع شدند . اما هنوز لشكر شام نيامده بود و منتظر لشكر شام مىبودند كه پهلوان عدنان از جملهء پهلوانان عرب بود و نام‌آور و پهلوان و دلاور بود و در ملك شام بگرز و شمشير او ديگرى نبود .\r\nشاه وليد بن خالد گفت تا لشكر شام نيايد ما جنگ نخواهيم كردن . تا كى آيد .\r\n\r\n","description":"","footnote":"","page_name":" 673 ","page_number":689},
  {"content":"\r\n\r\nاما از آن طرف ملك داراب شب و روز تضرع مىكرد و از خداى تعالى در مىخواست كه يك بار ديگر ديدار فيروز شاه را ببيند . اما مؤلف اخبار و گزارندهء اسرار چنين روايت مىكند از داستان كهن در پيش دانندگان سخن كه چون به‌روز عيار و آشوب عيار و بادرفتار عيار از پيش ملك داراب بيرون آمدند ، بطلب شاه شاه فيروز شاه و فرخ‌زاد و بهزاد و مظفر شاه و ديگر پهلوانان ، شب و روز ميرفتند .\r\nبادرفتار در پيش و آن ديگران در عقب تا به اندك روزى چند بدان كوه رسيدند و به زحمت بسيار بر در آن غار رفتند . آن اژدها سر از غار بيرون كرده بود . بادرفتار گفت كه من با نيك‌انديش وزير تا بدينجا آمدم ؛ نيك‌انديش در رفت و من نيارستم رفتن ، من اينجا بازماندم . به‌روز عيار گفت : يكى پيش رويد تا ببينم كه اين اژدها چه مىكند . آشوب عيار پيش رفت ، چون بر در غار رسيد آن اژدها سر بيرون كرد و نعره زد . آشوب باز پس جست ، اژدها نيز بازگشت . به‌روز گفت : مرا معلوم شد كه اين اژدها نيست بلك طلسم است . بادرفتار گفت : بلى طلسم است ، من ديدم كه نيك‌انديش قدم در دهان اژدها نهاد و برفت . به‌روز پيش ، بادرفتار درو چسبيد و بادرفتار در آشوب ؛ همچنان تا دهان اژدها رسيدند . به غير از دهان او هيچ راهى ديگر نبود . بناچار اول ترك خود كردند و آنگه قدم در كام اژدها نهادند . اول به‌روز عيار مهر [ ه 
  ] بوى نمود و قدم در كام اژدها نهاد و ديگران از عقب او ميرفتند ، تا يك زمان برفتند . سخت تاريك بود ، به‌روز گفت اى ياران عجب حاليست كه ما در شكم اين اژدها ميرويم ، اگر جايى بگوييم كس باور نكند ! چون زمانى برفتند روشناييى پيدا شد . به‌روز گفت گويا رسيديم . پس روبدان روشنايى نهادند تا برسيدند . سوراخى ديدند ، سر از سوراخ بيرون كردند . درى عظيم پيدا شد اما بنردبان بشيب مىبايست رفتن . قدم نهادند و از چهل نردبان بشيب رفتند . بيشه‌يى عظيم بود و درختهاى سال خورده ، و ميوهاى تلخ و ترش ، و آب گنديده و جانورهاى بزرگ . آشوب گفت چه خواهيم گفت كه ما چه كسانيم و بچه كار\r\n\r\n","description":"","footnote":"","page_name":" 674 ","page_number":690},
  {"content":"\r\n\r\nآمده‌ايم ؟ به‌روز عيار گفت اين سخن را به من گداريد تا آنچه دانم بگويم . آشوب عيار گفت شيران عالم را درين موضع زهره آب شود ! مگر يزدان پاك ما را مدد كند .\r\nاين ميگفتند و ميرفتند ، تا نيم فرسنگ برفتند ، بدان حوض و آن قصر رسيدند كه پيش ازين گفته شده است . برابر درختى ديد [ ند 
  ] عظيم ، پشت بر آن درخت نهادند و در آن قصر نگاه مىكردند تا يك زمان برآمد . شخصى را ديدند كه از قصر بيرون آمد ، بغايت بد شكل ، موى دراز و تن برهنه ، بينى دراز و دهان فراخ ! در به‌روز و ديگران نگه كرد و باز در قصر رفت . به‌روز با ياران آلت عيارى را پنهان كرده بودند و صورت خود را مبدل كرده بودند . چون يك زمان برآمد پنج كس بيرون آمدند و گرد عياران برآمدند و گفتند كه شما اينجا چگونه آمديد و از راه در غار چگونه آمديد ؟ مگر آن اژدها نبود ؟ به‌روز گفت : ما مردم جادويم و گرد عالم مىگرديم و سحر مىآموزيم ، شنيده‌ايم كه استاد استادان عالم ملك مقنطره است ؛ بنام و نشان وى بدين مقام آمده‌ايم تا خدمت وى را دريابيم ، اگر اجازت باشد درآييم و بشرف دستبوس او مشرف شويم و اگرنه بازگرديم . گفتند اين سخن را با ملك بگوييم . بعد از آن به اندرون رفتند و با مقنطره گفتند كه سه كس آمده‌اند و ميگويند كه جادويم و خدمت خيلى ساحران كرده‌ايم ، آوازهء ملك مقنطره شنيده‌ايم بمحبت وى آمده‌ايم تا بدست‌بوس وى برسيم . مقنطره گفت كه درين غار كسى را راه نيست ، اگر جادو نبودندى از طلسم من چگونه گدشتندى ! معين است كه جادواند ، برويد و ايشانرا درآريد .\r\n\r\nآمدن بهروز عيار و آشوب عيار و بادرفتار عيار به پيش مقنطرهء جادو و قصهء ايشان :\r\nبعد از آن شاگردان مقنطره بيرون آمدند و ايشان را در اندرون بردند . چون از دهليز تنگ و تاريك و گنديده گدشتند تا بپاى تخت مقنطره رسيدند ، مقنطره را ديدند همچون ديوى بر تخت نشسته بغايت شكل و شمايلى نحس و نجس ! دهانى\r\n\r\n","description":"","footnote":"","page_name":" 675 ","page_number":691},
  {"content":"\r\n\r\nچون غارى ، بينى بزرگ چون كوزهء نفط ، آتش از دهانش بيرون مىآمد . به‌روز خدمت كرد و زمين ببوسيد و شرايط ادب بجاى آورد و مدح و ثناى مقنطره بگفت كه مقنطره و هركس كه آنجا بودند عجب ماندند در فصاحت به‌روز . مقنطره حكم كرد تا بنشينند ، به‌روز با ياران بنشستند . يك زمانى برآمد ، نعمتى چند الوان از آن كه ايشان ترتيب كرده بودند ، از گوشت مار و كاسه پشت و وزغ درآوردند و در پيش مقنطره نهادند . مقنطره حكم كرد تا از آنجا نعمتى چند خاصه در پيش به‌روز و آشوب و بادرفتار نهادند . آشوب چون بوى آن را بشنيد وقت بود كه هلاك شود ، گفت اى به‌روز اين نعمت را از براى تو آورده‌اند . به‌روز گفت شما به من بگذاريد . پس دست بسوى آن كاسه مىبرد از براى تسلى خاطر نامبارك مقنطره و بسوى دهان مىآورد اما هيچ نمىخورد تا آن نعمت از ميان برداشتند . آنگاه جامى هم از كاسهء كاسه پشت [ آوردند 
  ] ، دروى خون مار و روغن وزغ باهم آميخته [ و 
  ] در آنجا كرده بجاى خمر ميخوردند ، شخصى نشسته بود و دو چوب برهم ميزد ، يعنى مطربى مىكند ، مقنطره نشاط مىكرد . به‌روز از يمين و يسار نگاه مىكرد و جاى بنديان در نظر مىآورد كه باشد از بنديان خبرى باز داند ، هيچ اثرى ازيشان نبود ، تا شب درآمد .\r\nمقنطره سؤال كرد كه شما بچه كار در مقام من آمده‌ايد كه شير نر را درين مقام راه نيست . به‌روز گفت كه ما نيز جادوانيم ؛ مدتيست كه در طلب اين علم جملهء هندوستان و كشمير گرديده‌ايم ، هر جا كه استادى بود او را دريافتيم ، از آنجا عزم حبشه و زنگبار كرديم ، زردهء جادو را نيز ديديم ؛ به البرز رفتيم ، جادوان البرز را ديديم ؛ جملهء مغرب زمين گرديديم و كوه دماوند « 1 » و چاه ضحاك تازى و صحراى بابل و چاه هاروت و ماروت ديديم و استادان عالم را خدمت كرديم و از هريك چيزى آموختيم و بنام و آوازهء تو بدين مقام آمديم كه از جملهء استادان نام تو شنيده‌ايم .\r\n\r\n\r\n","description":"","footnote":"\r\n( 1 ) - در اصل : دماند .\r\n","page_name":" 676 ","page_number":692},
  {"content":"\r\n\r\nاكنون نظر عنايت از ما برمدار و ما را تربيت كن . مقنطره گفت من شرط كرده‌ام كه اين قسم را بكس تعليم ندهم اما چون شما بسيار زحمت كشيده‌ايد و به آرزوى ما آمده‌ايد ، شما را محروم نتوان گداشتن اما شما را مصلحت آنست كه چند روزى درين مقام ما بسر بريد و آنچه داريم باهم بخوريم و باهم صحبت داريم بعد از آن آنچه مقصود شما باشد شما را تعليم دهم كه اگر شما را هنرى نبودى ، شما از در اين غار نمىنتوانستيد آمدن . به‌روز خدمت كرد . مقنطره گفت حجره‌يى بدين غريبان دهيد تا آسايشى كنند ، تا بامدادان در كار ايشان نظرى كنم . آشوب و بادرفتار و به‌روز عيار را در آن حجره بردند و در حجره بربستند و برفتند . به‌روز نگاه كرد خانه‌يى ديد از سنگ سياه ساخته ، بغايت تاريك ، هيچ سوراخى در وى نه ، و از برگ درخت بسيار در وى ريخته ، و گند پيچيده ، و جانوران كشته و مرده و گنديده [ آنجا افتاده 
  ] . آشوب گفت : بارك اللّه ، آن نعمت و اين آسايش‌گاه ! به‌روز گفت : ناچارست تا سر رشتهء كارى بدست آيد ، باشد كه از زنده و مردهء ياران خبرى يابيم .\r\nراوى اين داستان غريب چنين روايت مىكند كه آن عياران آن شب در آن خانه بسر بردند كه از گور تنگ‌تر بود و از شب ظالمان سياه‌تر ، تا عاقبت آن شب بگدشت . روز ديگر مقنطره بر تخت برآمد و حكم كرد تا جوانان غريب را طلب كردند . به‌روز و آشوب و بادرفتار درآمدند ، خدمت كردند . اشارت كرد تا بنشستند .\r\nطعام خوردند ، بعد از طعام به شراب بنشستند . باز مقنطره سؤال كرد كه حالى از كجا مىآييد ؟ به‌روز گفت از مغرب مىآييم . مقنطره گفت در قسم سحر تا چه غايت معلوم كرده‌ايد . به‌روز گفت تا آن غايت كه قدرى خاكستر در هوا افشانيم ابرى سرخ درآيد و بعوض آب و باران آتش ببارد و اگر خواهيم عالم آتش بگيرد .\r\nمقنطره چون بشنيد عجب بماند . با خود گفت كه اين قوم خود استاد بوده‌اند ، من ابر و باران دانسته بودم ، ابر و آتش نشنيده بودم ! اينان استادند ، ايشانرا عزت بايد داشت . آن روز تا شب صحبت داشتند و بسيار حرمت و عزت داشت ايشانرا ،\r\n\r\n","description":"","footnote":"","page_name":" 677 ","page_number":693},
  {"content":"\r\n\r\nخاصه به‌روز را . چون شب درآمد باز به‌روز با ياران بدان حجره رفتند . به‌روز با ياران گفت كه مصلحت چه مىبينيد ؟ خيلى زحمت كشيديم كه اينجا رسيديم ، اما از فيروز شاه و ياران هيچ خبرى ندانستيم و نمىدانيم كه چگونه بايد كرد ! اگر بيرون رويم و سر مقنطره از تن جدا كنيم آسانست اما مبادا كه ديگرى را از حال ياران خبر نباشد ، آنگه سرگردان شويم . ما را نوعى بايد كردن كه اول بدانيم كه ايشان كجااند ، زنده‌اند يا مرده ؟ بعد از آن دفع اينان كردن آسان است كه بيست كس بيش نيستند . آشوب گفت كه يك فرداى ديگر صبر كنيم اگر خبرى دانستيم خود نيك و الا تدبيرى ديگر كنيم .\r\nصبر كردند تا آن شب روز شد . برخاستند و به خدمت مقنطره رفتند و شرايط ادب بجاى آوردند . مقنطره ايشان را بغايت عزت داشتى كرد . چون يك زمان برآمد مقنطره گفت : اى ياران درين راه كه آمديد بمصر رسيديد ؟ به‌روز گفت بلى . گفت در مصر چه خبرست ؟ به‌روز گفت دو لشكر در مقابل يكديگر ديديم ؛ يكى لشكر ايران ، پادشاه ايشانرا نام ملك داراب و يكى لشكر مصر پادشاه ايشان [ را 
  ] نام خالد بن وليد ؛ لشكر مصر شادكام و لشكر ايران غمناك ! مقنطره بخنديد ، گفت اول ايرانيان شادكام بودند ، من رفتم و دو پادشاه‌زادهء ايشانرا با شصت پهلوان ايران بگرفتم و آوردم و در زير تخت خود در بند كردم تا به عذاب اليم هلاك شوند . به‌روز گفت عجب سخنى شنيدم ! بيت :\r\n آنچه دل اندر طلبش مىشتافت * در پس اين پرده نهان بود يافت . \r\nيافتم ، آنچه مىجستم يافتم ! پس يك زمان برآمد . مقنطره برخاست و بيرون آمد ، جملهء خدمتكاران با وى برفتند . به‌روز مجال سخن گفتن يافت ، گفت : اى آزاده مردان چون ما را معلوم شد كه شاه‌زادگان با امراى دولت زنده‌اند و كجا در بندند اكنون كار بر ما آسان شد . اكنون نيك انديشه بايد كرد كه با اين قوم چون كنيم . آشوب گفت تو بهتر دانى . به‌روز گفت يك مشت داروى بيهوشانه در جيب دارم ، بخورد\r\n\r\n","description":"","footnote":"","page_name":" 678 ","page_number":694},
  {"content":"\r\n\r\nاين قوم خواهم داد ، باشد كه يزادن كارى برآرد . ياران گفتند انشاء اللّه تعالى . به‌روز برجست و يك مشت داروى بيهوشانه در آن شراب ايشان كرد و بر هم زد و بر جاى خود قرار گرفت . از ناگاه مقنطره درآمد و بنشست ، ساقى جام پر كرد و بدست مقنطره داد ، در كشيد تا دور بگرديد تا آن بيست كس كه بودند جمله از آن بخوردند . چون نوبت به به‌روز رسيد ، مقنطره گفت كه شما نيز بخوريد . به‌روز خدمت كرد و گفت :\r\nما مردم غريب و خدمتكاريم و به خدمت كردن آمده‌ايم نه بعيش كردن ! و ديگر آنك غريبيم و غريبان وحشى باشند ، چند روز ديگر كه در خدمت گستاخ شده باشيم آنگه شراب بخوريم . مقنطره گفت كه ايشانرا بگداريد كه مردم بعزت‌اند . چون دور بسه رسيد داروى بيهوشانه در كار آمد ، يكى از جاى خود برجست و تيز تيز در مقنطره نگاه كرد . مقنطره گفت : در من چرا نگاه ميكنى ؟ گفت : از آن جهت كه ترا دو سر مىبينم ! يكى ديگر گفت : تو ديوانه شده‌اى ! ملك مقنطره خود سر ندارد ! مقنطره گفت : شما را چه رسيده است كه سخنهاى گزاف ميگوييد ؟ يكى ديگر گفت : حاضر باشيد كه آب آمد . يكى گفت ما را خواب مىآيد ، تا جمله سر نهادند و در خواب رفتند .\r\nمقنطره گفت : هى ! شما چه طايفه‌ايد ؟ با ما مكر كرديد و داروى بيهوشانه در كار ما كرديد ! به‌روز عيار گفت : اى ملك ما جادوانيم ، بجادويى چنين كرديم ، و به چشم شما چنين نموديم . مقنطره در خشم شد و گفت : هم‌اكنون جزاى شما بدهم . اين بگفت و از تخت به زير آمد تا ايشانرا بگيرد ، بسر درآمد و بيهوش گشت .\r\nدر حال به‌روز عيار و آشوب عيار و بادرفتار برجستند و در زير تخت درآمدند ، درى ديدند بسته و قفلى عظيم بر آن در زده ، آواز ناله مىآمد كه جمعى مىناليدند . به‌روز گفت : اى جوانمردان اين قفل را كليدى باشد و بىشك از مقنطره بايد جست . در حال بادرفتار بيامد و موى مقنطره را بجست ، كليدى بر موى وى بسته ديد ، خرم شد و بگشود ، پيش به‌روز آورد . به‌روز آن در را بگشود . نردبانى پيدا شد . به‌روز و آشوب بشيب رفتند تا در ميان سردابه رسيدند . چهار صفه ديدند ، بر آن\r\n\r\n","description":"","footnote":"","page_name":" 679 ","page_number":695},
  {"content":"\r\n\r\nچهار صفه شصت مبارز ايرانى را در بند كرده بودند و مدتى بود كه ايشان هيچ نخورده بودند و ضعيف گشته بودند و به كلى طمع از خود برداشته ، كه به‌روز درآمد و سلام كرد . فيروز شاه آواز به‌روز را بشناخت ، شاد شد و گفت : نيك آمدى اى آزاده‌مرد ! يزدان پاك ترا قوت داده است كه بدينجا آمده‌اى ، زود باش و ما را رهايى ده كه از گرسنگى وقتست كه هلاك گرديم . به‌روز پيش دويد ، هيچ بند بر اعضاى فيروز شاه و گردان نديد ، گفت : اى شاه‌زاده ! هيچ بند بر پاى و بر بازوى شما نمىبينم ، چرا برنمىخيزيد ؟ فيروز شاه گفت : اى برادر ! مگر حكايت جزيرهء خرميه و زردهء جادو از خاطرت رفته است كه ما را به موى خود بربسته بود ؟ به‌روز درماند كه با اين سحر چه چاره كنم ؟ با خود گفت كه اين مهره را كه بر در غار به اژدها نمودم و آن سحر باطل شد ، يك بار به اين قوم بنمايم ، باشد كه رهايى يابند . پس آن مهره را از جيب بيرون آورد و بر هركه مىماليد . . .\r\nراوى داستان روايت كند كه بر هركه آن مهره مىماليد بقدرت اللّه تعالى از بند خلاص ميشدند تا جملهء مبارزان خلاص گرديدند . پس از آن سردابه بيرون آمدند . بادرفتار پيش فيروز شاه خدمت كرد . فيروز شاه گفت اين جوان چه كس است ؟ به‌روز آنچه از وفادارى بادرفتار ديده بود و شنيده بود ، جمله را بگفت .\r\nفيروز شاه بر وى آفرين كرد و او را دل‌خوشى داد . چون بميان سرا رسيدند مقنطره را ديدند با يارانش كه بيهوش افتاده بودند . فيروز شاه از به‌روز پرسيد كه اينجا چون آمدى و با اين قوم چه كرده‌اى كه چنين بىخود افتاده‌اند ؟ به‌روز عيار آنچه رفته بود جمله را باز گفت . پس هر دو سه پهلوان در يكى جادو مىچسبيدند و هلاك مىكردند تا ياران مقنطره را جمله هلاك كردند . فيروز شاه قصد مقنطره كرد ، به‌روز عيار گفت :\r\nاو را بگداريد كه او را بلشكرگاه خواهم برد و در ميان ميدان برابر مصريان بردار خواهم كردن . بعد از آن به‌روز عيار سوزنى پولاد از حرزدان حكمت بيرون آورد و در دماغ مقنطره فرو برد ، كه شنيده بود كه جادو را كه سوزن پولاد در دماغ\r\n\r\n","description":"","footnote":"","page_name":" 680 ","page_number":696},
  {"content":"\r\n\r\nكنند جملهء سحرش از ياد برود . چون سوزن در دماغ مقنطره كرد از درد آن مقنطره به هوش باز آمد ، ديده را بگشود و خود را بسته ديد ، چندانك جهد كرد نتوانست خود را گشودن . چون نيك نگاه كرد آن شصت مبارز ايرانى را ديد ايستاده ، در غضب رفت و بر خود بپيچيد . رو به به‌روز عيار كرد و گفت اين جمله از تو است كه مرا بيهوش كردى و بنديان را از بند من رهانيدى ، تو خود سحر به از من ميدانى كه سحرم را باطل كردى و مرا در بند كردى ! اما بگو كه با يارانم چه كردى و تو را كه مىگويند ؟\r\nبه‌روز عيار گفت كه من ساحر نيستم ، قاتل ساحرانم ، و يارانت را همه هلاك گردانيدم ، نگاه كن تا ببينى ! مقنطره نگاه كرد ، جملهء ياران خود را ديد كشته افتاده ؛ فغان برآورد ، هرچند خواست كه سحرى كند نتوانست كه جمله از يادش رفته بود ، از جهت سوزن پولاد . مسكين درماند ، گفت اى آزاده مرد ، بارى بگو كه جادو نيستى ، از در غار چون درآمدى و طلسم بنديان را چون گشودى ؟ به‌روز عيار آن مهر بوى نمود ، گفت بدين مهر نگاه كن . مقنطره نگاه كرد مهر خود را ديد ، گفت اين مهر را به نيك‌انديش وزير داده بودم ، پيش تو چه مىكند ؟ به‌روز گفت :\r\nيزدان بما رسانيد .\r\nراوى اين داستان غريب چنين روايت مىكند كه مقنطره چون اين بشنيد آه از جانش برآمد و « گفتاز « 1 » كه ناليم كه از ماست كه بر ماست ! » شاه‌زاده فيروز شاه گفت : ما را ينجا ايستادن فايده‌يى نيست . پس گرد آن خانه برآمدند و آنچه بود برداشتند و مقنطره را بسته با خود ببردند تا بدر غار ، و از غار بدر آمدند . هيچ از آن اژدها اثر نبود كه چون مقنطره گرفتار شد طلسم او نيز باطل شد . چون از غار بيرون آمدند راه در پيش گرفتند و مدت ده روز پياده برفتند تا به آبادانى رسيدند و در آن حوالى شهرى بود از شهرهاى مصر و يك گله مركبان در صحرا ميگشتند . فيروز شاه با ياران بدان مركبان رسيدند و هريك بر مركبى سوار شدند و روبراه كردند .\r\nمرد گله‌بان در عقب رفت تا مركبانرا بستاند ، سيامك او را هلاك كرد . القصه\r\n\r\n\r\n","description":"","footnote":"\r\n( 1 ) - در اصل : گفت از\r\n","page_name":" 681 ","page_number":697},
  {"content":"\r\n\r\nتا بنزديك لشكر ايران رسيدند . به‌روز گفت ما برويم و ملك داراب را از آمدن ياران خبردار گردانيم . اين بگفتند و روانه شدند تا بلشكرگاه ايرانيان رسيدند ، بر در بارگاه ملك داراب رفتند ، طارق و شبرنگ و سياوش پيش آمدند و به‌روز را با ياران در كنار گرفتند و از حال فيروز شاه پرسش كردند . به‌روز گفت اينك به سعادت و سلامت آمدند . جمله شاديها كردند .\r\nدر حال ملك دارب را خبر كردند ، بغايت خرم شد و شاديها كرد و شكر يزدان پاك بجاى آورد . به‌روز عيار و آشوب و بادرفتار در پيش ملك داراب درآمدند و خدمت كردند و شرايط ادب بجاى آوردند و از حال فيروز شاه و آنچه كرده بودند جمله را بگفتند . ملك داراب ايشانرا خلعت و نعمت داد و دل‌خوشيها داد . پس در حال ملك داراب با طيطوس حكيم و روشن راى وزير سوار شدند با ده هزار سوار ، با مركبان و خلعت به استقبال رفتند . چون به فيروز شاه رسيدند ، ملك داراب خواست كه پياده شود ، فيروز شاه در دويد و ركاب پدر ببوسيد . ملك داراب او را نوازش كرد . جملهء امراى دولت خدمت كردند . ملك داراب يكان يكانرا در كنار گرفت و پرسش كرد و جمله را خلعت داد و در ركاب ملك داراب روانه شدند . ملك داراب حكم كرد تا جمله سوار شدند و رو بلشكرگاه نهادند . جملهء لشكر به استقبال بيرون آمدند و كوس بشارت فرو كوفتند . آوازه درافتاد كه فيروز شاه با پهلوانان درآمدند و جادو را بسته آوردند . جاسوسان لشكر مصر در لشكر ايران بودند ، در حال برفتند و اين خبر را به شاه وليد بن خالد رسانيدند كه فيروز شاه با پهلوانان كه در بند جادو بودند از بند جادو خلاص شده‌اند و جادو را بسته با خود آورده‌اند . به‌روز و آشوب و بادرفتار كه ناپيدا بودند ، ايشان رفته بوده‌اند و پهلوانان را با فيروز شاه از بند خلاص داده‌اند . نيك انديش وزير چون اين سخن بشنيد بغايت ملول شد و دست بر دست زد و گفت : آن مهر كه مقنطره به من داده بود و گفته بود كه هر گه كه پيش من آيى مهر را به اژدها بنمايى تا ترا گزندى نرسد ، من آن مهر را بباد رفتار سپرده بودم .\r\n\r\n","description":"","footnote":"","page_name":" 682 ","page_number":698},
  {"content":"\r\n\r\nاو خود با ايشان يكى شده است و آن مهر را برده و جادو را گرفته ! اكنون چه چاره كنيم ؟ چون اين سخنها را بگفت جمله غمناك شدند .\r\nعدنان بن قيس و مسروق بن عتبه و قيس پهلوان و ملك نصر يمنى و اسكندر شاه اسكندرانى و رواح بن خلود و خلود بن رواح و شماط و شماس ، جملهء امراى شام و شامات و ديگران ، گفتند كه كار ما بجادو راست نيست ، حكم كن كه فردا طبل جنگ فرو كوبند تا جنگ كنيم و دمار از ايرانيان برآريم . شاه وليد بن خالد گفت كه نقيبان لشكر را طلب كنيد تا از لشكر خبردار شويم كه چنداند . در حال نقيبان درآمدند و خدمت كردند . شاه وليد گفت راست بگوييد كه لشكر حاضر چنداند ؟\r\nنقيبان خدمت كردند و گفتند كه شمار كرديم ، هشتصد هزار در قلم آمده‌اند كه حاضرند ، غير آنها كه خواهند آمدن . شاه وليد گفت : از لشكر دشمن چه خبر داريد ؟\r\nنقيبان گفتند كه چون فيروز شاه نيامده بود دويست هزار زيادت بودند به سيصد هزار نمىرسيدند ، اكنون كه فيروز شاه آمد نمىدانيم كه چه زيادت شده‌اند ؟ وليد بن خالد گفت : چون لشكر ما غلبه‌اند و ايشان اندك ، ما را جنگ بايد كردن ، باشد كه كار ايشان را تمام سازيم . جمله گفتند كه چنين بايد كرد . پس به كار راستى جنگ مشغول شدند ، نقيبان منادى مىكردند كه فردا جنگ خواهد بود ، كارها راست كنيد .\r\nجاسوسان ايران در لشكر مصر بودند ، خبر بردند بملك داراب و فيروز شاه . ملك داراب حكم كرد تا لشكر ايران نيز به كار راستى جنگ مشغول شدند . آن دو لشكر در كار راستى جنگ بودند و خواب نمىكردند و كارهاى جنگ ساز ميدادند تا بامداد كه آفتاب گلرنگ از برج خرچنگ طالع شد و عالم ظلمانى را بنور خود منور و نورانى گردانيد ، جهان از غم و بلاى شب برهيد . از آن دو لشكر آواز كوس حربى و ناى رزمى برآمد ، سواران عزم آوردگاه كردند . شاه وليد خالد سوار گشت با هشتصد هزار مرد . ملك داراب سوار شد با سيصد هزار مرد . علم شاهى را پيش بردند و نقيبان\r\n\r\n","description":"","footnote":"","page_name":" 683 ","page_number":699},
  {"content":"\r\n\r\nآن دو سپاه در پيش آمدند و صفهاى مبارزان راست كردند . ملك داراب با طيطوس حكيم و روشن راى وزير با فيروز شاه در قلب لشكر بايستادند . بهزاد نوجوان با بهمن زرين‌قبا و جمشيد شاه ايرانى با بيست مبارز ايران در ميمنهء لشكر بايستادند .\r\nپهلوان فرخ‌زاد با بهمن زرين‌كلاه و خورشيد شاه با بيست مبارز در ميسرهء لشكر بايستادند . طهماسب ايرانى با طهمور ايرانى با قارن جهانسوز و قارن جهانگير در جناح لشكر قرار گرفتند . شهمرد نهروانى با رستم اردستانى با پنجاه هزار مرد در كمين‌گاه بايستادند . فرخان همدانى با عبد الخالق ايرانى و فريحان بابلى در قلب‌گاه در خدمت ملك داراب بايستادند .\r\nراوى اين داستان روايت كند كه از آن طرف شاه وليد بن خالد و سرور يمنى با شاه حارث و شاه شجاع و شاه اسد با نيك‌انديش وزير و طيفور وزير در قلب‌گاه لشكر قرار گرفتند با صد هزار مرد . سكندر شاه سكندرانى را با صد هزار مرد در ميمنهء لشكر بازداشتند و مسروق بن عتبه با عدنان بن قيس با لشكر شام در ميسره قرار گرفتند .\r\nيكى جناح لشكر شماط داشت با برادرش شماس ، و يك جناح لشكر رواح بن خلود و خلود بن رواح . نقيبان چون كار لشكرها راست كردند باد در علمهاى الوان در پيچيد .\r\nآواز كوس حربى و ناى رزمى و طبل جنگى ، نفير كرناى و صنج رومى و سفيد مهره جهان گرفته بود . مردم شهر بر برج و بارو برآمده بودند و دل در بر مبارزان طپيدن گرفته بود . توران دخت و عين الحيات از آمدن فيروز شاه و مظفر شاه خبردار شده بودند و خواجه سراى خاص را بر بالاى بارو فرستاده بودند تا خبرها بديشان رساند . چون كار آن دو لشكر تمام شد ، به‌روز عيار پيش ملك داراب آمد و خدمت كرد و گفت : پيشتر از آنك لشكر رو بحرب آرند اجازت بده كه مقنطرهء جادو را سياست كنم كه وليد خالد باور نمىكند كه ما جادو را آورده‌ايم . ملك داراب گفت روا باشد . پس در حال بادرفتار در ميدان رفت و درختى عظيم در ميان ميدان در زمين محكم كرد . شاه وليد بن خالد گفت چه خواهند كردن و اين دار از بهر\r\n\r\n","description":"","footnote":"","page_name":" 684 ","page_number":700},
  {"content":"\r\n\r\nچيست ؟ تا گفتن به‌روز عيار با نيم تنهء زربفت در بر كرده ، و كمرى از ابريشم رنگين در ميان بسته ، دو خنجر نقم بر و سر بر دسته در طلا گرفته از بند كمر درآويخته ، و كلاهى زربافت بر سر نهاده ، با آشوب عيار و طارق عيار و شبرنگ عيار و سياوش عيار ، جمله نيم زره‌هاى خرد حلقه در بر كرده ، نخجهاى زرين بر دوش نهاده ، قريب پنج هزار پياده جعبه‌دانهاى پر تير خدنگ بربسته ، و كمانهاى خوارزمى در بازو انداخته ، رو بميدان نهادند ، و مقنطرهء جادو را دستها بسته ، از عقب ببسته ، و سر برهنه و موى بر باد رفته و سوزنى از پولاد در دماغ كرده ، كشان‌كشان در ميدان كشيدند و در پاى دار آوردند و بازداشتند . چون مقنطره چنان ديد به كلى طمع از خود ببريد . اما رو به به‌روز عيار كرد و گفت اى عيار طرار ، تو خود كار خود كردى و كار من تمام كردى اما از دست زنم جان كجا برى كه بعوض خون من يكى از شما زنده نگدارد .\r\nبه‌روز التفاتى بسخن او نكرد ، حكم كرد تا ريسمان در گردن او درانداختند و بر كشيدند . نيك‌انديش وزير گفت : شاها ، مقنطره را بخواهند كشت ، حكم كن تا لشكر در ميدان روند ، باشد كه توانند او را رهانيدن كه ما را مددى تمام بود . شاه وليد اشارت كرد . اول كسى كه برانگيخت شاه شجاع يمنى بود با شاه حارث و شاه اسد ، با بيست هزار مرد رو بميدان نهادند . آن پنج هزار پياده سر راه آن قوم بگرفتند و بضرب تير مرد و مركب در خاك مىانداختند . عرعر يمنى با ناصر يمنى با ده هزار مرد قصد ميدان كردند .\r\n\r\n","description":"","footnote":"","page_name":" 685 ","page_number":701},
  {"content":"\r\n . \r\n","description":"","footnote":"","page_name":" 686 ","page_number":702},
  {"content":"\r\n\r\n\r\n16 شكست مصريان\r\nمؤلف اين اخبار و گزارندهء اين داستان كهن چنين روايت مىكند كه تا آن لشكر را رسيدن ، مقنطرهء جادو را بضرب تير سوراخ سوراخ كرده بودند ، اما آن سى هزار مرد آن پنج هزار پياده را در ميان گرفتند و دست و تيغ بر آن قوم گشودند .\r\nبهزاد نوجوان چون چنان ديد ، از قلب‌گاه لشكر با بيست هزار مرد برانگيخت ، چون بميدان رسيد بحملهء اول آن سى هزار مرد را براند . شاه وليد گفت : مدد كنيد ! برانگيخت شموط و شماس با پنجاه هزار مرد و با بهزاد بحرب درآمدند و گرد پيچيدن گرفت . برانگيخت فرخ‌زاد ؛ هم‌چنين تا از هر دو طرف در ميدان مىآمدند تا كار بجايى رسيد كه آن دو لشكر و آن دو درياى تير و تبر بجنبيدند و درهم افتادند و علم شاهى را در حركت آوردند . لشكر مصر هشتصد هزار مرد و لشكر ايران سيصد هزار مرد درهم افتادند و از هم ميكشتند ، سر و دست در خاك ميدان مىانداختند . خون مبارزان چون جيحون روان گشت . مقراض « 1 » اجل طناب عمرها مىبريد و شمشيرها چون نهنگ دهان گشوده ، و تير باريك‌رو در ديدها راه كرده ، گرز گران بر فرق مبارزان جاى كرده ، و نيزهء تيز سنان جگرگاه گردان دريده ، و بعضى را\r\n\r\n\r\n","description":"","footnote":"\r\n( 1 ) - در اصل : مقراظ\r\n","page_name":" 687 ","page_number":703},
  {"content":"\r\n\r\nسر از تن جدا شده ، و بعضى را جگرگاه شكافته ، و بعضى را مغز در دهان راه يافته و بعضى در زير پاى مركبان خرد شده ، و بعضى از ترس متحير شده . بعضى شادكام و بعضى اندوه‌ناك ! نه مجال آب خوردن و نه پرواى وصيت كردن . زحل از ترس در فلك نهان گشته ، مشترى بر مرگ جوانان گريان گشته ، مريخ خنجر جفا كشيده ، رنگ آفتاب زرد گرديده ، زهره چنگ از دست افگنده ، عطارد از حساب كشتگان عاجز مانده ، قمر در زير ابر جامهء ماتم پوشيده ، زمين از هيبت رنگ رخ سرخ كرده ، بيت :\r\n چو درياى خون شد همه دشت وراغ * جهان چون شب و تيغها چون چراغ\r\nهوا گشته چون روى زنگى سياه * ز كشته نديدند بر دشت راه\r\nفرو رفت و بر رفت روز نبرد * بماهى نم خون و بر ماه گرد\r\nتو گفتى هوا تيغ بارد همى * به خاك اندرون لاله كارد همى \r\nچون جنگ سخت شد بسيارى از هم بكشتند . هرچند كه ايرانيان مبارز و پهلوان بودند و در كار خود تمام ، اما لشكر مصر بغايت غلبه بودند و پشت ايشان به شهر مصر گرم بود ، دست و تيغ بر ايرانيان گشوده بودند . چندانى حرب كردند كه شب نزديك شد ، كوس آسايش بزدند ، لشكر از هم بازگشتند و رو به آسايش‌گاه نهادند .\r\nجامهاى رزم بركندند و جامهاى بزم در پوشيدند و در مجلس خالد بن وليد جمع شدند و از حرب كردن ايرانيان مىگفتند و از دليرى كردن ايشان عجب مانده بودند .\r\nنيك‌انديش گفت : ايشانرا يك حملهء ديگر بقا نباشد ، دانم كه امروز از لشكر ايشان بسيار بقتل آمده باشند ، اگرچه از لشكر ما خيلى بقتل آمده‌اند اما لشكر [ ما 
  ] بسيارست ، پيدا نمىكند ، لشكر ايشان اندك است ، اگر ده كس ناپديد شوند توان دانست . ما را يك فرداى ديگر مشكل است ، حكم كن تا كار راستى جنگ كنند كه فردا ايشان را دفع كنيم . سكندر شاه گفت : فردا ما را جنگ كردن مصلحت نيست از آنجهت كه در لشكر ما بسيار بقتل آمده‌اند و بسيارى زخم دارند ، فردا\r\n\r\n","description":"","footnote":"","page_name":" 688 ","page_number":704},
  {"content":"\r\n\r\nآسايش كنيم . جمله گفتند چنين بايد كردن . بعد از آن به شراب خوردن مشغول شدند .\r\nجاسوسان لشكر ايران در لشكرگاه مصر بودند ، چون از حال لشكر مصر خبردار شدند كه فردا جنگ نخواهد بودن ، برفتند و ملك داراب را آگه كردند .\r\nملك داراب گفت تدبير ما چيست كه ايشان جنگ كردن را در توقف انداختند و شهر مصر در قفا دارند و ايمن در مقام خود نشسته‌اند و ما را هيچ مددى نيست و لشكر ما هيچ يرقى « 1 » ندارند ! ما را چاره‌يى بايد كردن . هريك از امراى دولت سخنى ميگفتند تا سيامك سيه قبا خدمت كرد و گفت : من مصلحت آن مىبينم كه امشب مرا اجازت دهيد تا بر آن لشكر شبيخون برم و دمار از روزگار ايشان برآرم و لشكر ايشانرا بر هم زنم تا فردا شما كوس بزنيد و كار ايشان را تمام كنيد . ملك داراب رو به فيروز شاه كرد تا او جواب چه گويد . فيروز شاه گفت شاها ، سيامك مرد مردانه است و راست ميگويد ، بر آن قوم شبيخون بايد كردن تا اول بامدادان ، آنگه شاه بمباركى سوار شود ، اگر خواهند و اگرنه ، ناچار جنگ كنند . ملك داراب گفت : چنان كنيد ، اما بايد كه هيچ‌كس ازين معنى آگاه نگردد شايد كه جاسوس ايشان در لشكر ما باشد و خبردار شوند و در كمين بنشينند آنگاه كار بر ما مشكل گردد .\r\nبه‌روز عيار گفت : مصلحت آنست كه آوازه در لشكرگاه بيندازيم كه سيامك سيه قبا به ايران ميرود ، بطلب لشكر شاه‌زاده كرمانشاه كه در اصطرخ است ، اگر جاسوسان ايشان در لشكر باشند اين خبر را بشنوند ، و لشكر چون شب شود از عقب ايشان درآيند تا بامدادان كه شاه بمباركى سوار شود اميد داريم بفضل ربانى كه كار ايشان تمام شود . جمله گفتند كه چنين است كه به‌روز ميگويد .\r\nبعد از آن سيامك سيه قبا با پنجاه هزار مرد سوار شدند و از لشكرگاه بدر رفتند . آوازه درافتاد كه سيامك به ايران رفت تا لشكر بيارد . تارك جاسوس در لشكر\r\n\r\n\r\n","description":"","footnote":"\r\n( 1 ) - يرق - يراق\r\n","page_name":" 689 ","page_number":705},
  {"content":"\r\n\r\nايران بود ، اين خبر بشنيد ، پيش شاه وليد خالد رفت و خدمت كرد و خبرى كه شنيده بود بگفت . شاه وليد بن خالد با نيك‌انديش گفت : درين باب چه مىگويى ؟\r\nنيك‌انديش گفت : اى خداوند ، ايشانرا طاقت ما و حرب كردن لشكر ما نيست ، عزم گريختن دارند ؛ جمله بدين بهانه بخواهند گريخت . شاه وليد گفت : من راضيم كه ايشان جمله بروند كه من در عقب ايشان نروم و هركه در عقب ايشان برود گردن بزنم . نيك‌انديش گفت : چرا چنين ميگويى ؟ مال دشمن بر لشكريان مباح كن تا لشكر بطمع مال نيكوتر بكوشند . وليد خالد گفت : اى وزير ، اين سخن را به مثل مىگويم كه اگر « 1 » توشهء راه نيز بخواهند بدهم . طيفور گفت : من ايشانرا نيك دانسته‌ام ، ايشان نه از آنند كه بگريزند ، على الخصوص كه فيروز شاه را محبوب در مصر است ، تا در چه مكرند و چه مكر خواهند كردن . غافل نبايد بود ! نيك انديش بخنديد و گفت : طيفور چنان ترسيده است كه باور نمىكند كه خواهند گريختن و تصور آن مىكند كه بر ما شبيخون خواهند زد . من در طالع ايشان نگاه كرده‌ام ، كار ايشان را زير و زبر مىبينم . طيفور گفت : نيك انديشه كنيد كه من نيز اين سخن از جايى مىگويم . هيچكس بقول طيفور كار نكردند و همان سخن نيك انديش مىگفتند كه لشكر ايران بخواهند گريخت . پس بعيش كردن مشغول شدند و شراب ميخوردند تا شب درآمد ، از كار سيامك غافل بودند .\r\nراوى داستان چنين روايت مىكند كه چون شب شد سيامك سيه قبا از قفاى لشكر مصر درآمد . بادرفتار عيار با سيامك بود ، گفت : اى عيار ، برو از طلايه خبرى بيار و ببين كه ايشان در چه كارند . بادرفتار خدمت كرد و روان شد تا بطلايهء مصريان رسيد جمله را غافل ديد بعضى مست و بعضى در خواب ، بعضى به شراب خوردن مشغول . بازگشت و سيامك را خبر كرد كه وقت فرصت است . سيامك چندان صبر كرد كه وقت شبيخون كردن درآمد ، حكم كرد تا آن پنجاه هزار سوار\r\n\r\n\r\n","description":"","footnote":"\r\n( 1 ) - در اصل : اگر نيز\r\n","page_name":" 690 ","page_number":706},
  {"content":"\r\n\r\nبيكبار فرو ريختند تا كنار لشكرگاه رسيدند ، بيكبار نعره زدند و تيغ بركشيدند .\r\nسيامك گفت كه هيچ‌كس نام مبريد و نعره زنيد و در ميان لشكر مرويد . چنان كردند . غوغا در لشكر مصريان افتاد كه از طرف شهر مصر لشكرى بر ما شبيخون كردند . در حال خفتگان بيدار شدند و مستان هشيار شدند و سلاحها در بر كردند و سوار شدند و نعره و فرياد از لشكر برآمد . شاه وليد از خواب بيدار شد ، گفت :\r\nچه بوده است ؟ گفتند لشكرى از طرف مصر بر ما شبيخون كرده‌اند . او نيز بيرون آمد و نعره زد كه مردانه باشيد . هركه سوار گشتى سوارى ديگر را ديدى ، گمان بردى كه دشمن است ، بكشتى . بدين نوع تيغ درهم نهادند . سيامك با پنجاه هزار سوار گرد ايشان برمىآمد و نعره مىزدند و آشوب در آن لشكرگاه مىانداختند و روان بسوى ديگر بدر ميرفتند . بدين طريقه تا از چهارگوشهء لشكر درآمدند و نعره زدند و تيغ كشيدند و حرب ميكردند . غوغا در لشكر مصريان درافتاد ، گمان بردند كه از چهار طرف لشكر دشمن بريشان شبيخون آورده‌اند . مصريان و يمنيان و شاميان درهم افتادند و بسيارى از هم بقتل آوردند .\r\nسيامك گفت مرا نوعى بايد كرد كه وقت سحرگاه خود را پيش علم شاهى اندازم كه كارم از آنجا تمام شود . پس عزم علم كرد ، مىآمد در ميان لشكر و به لشكر خود حكم كرد كه شما با هيچ‌كس جنگ مكنيد مگر با كسى كه قصد شما كند و در عقب من بياييد تا وقت كار آيد ، آنگه كار كنيد . اين بگفت و آنگاه قدم در لشكرگاه مصريان نهادند و ميرفتند و آن هشتصد هزار مرد بر هم برآمده بودند و درهم افتاده بودند و از هم مىكشتند و سيامك با لشكر خود قصد سراپرده كرده بود . بادرفتار را گفت كه تو برو و فيروز شاه و ملك داراب را خبر كن كه ايشان نيز در اول صباح كوس فرو كوبند و مرا در ميان اين درياى لشكر مدد كنند . بادرفتار برفت تا بلشكرگاه ايران رسيد . لشكر ايران نيز بهم برآمده بودند از آشوب و فتنهء مصريان ، جملهء امراى دولت بر در بارگاه ملك داراب گرد آمده بودند و مشعلها برافروخته\r\n\r\n","description":"","footnote":"","page_name":" 691 ","page_number":707},
  {"content":"\r\n\r\nبودند و در باب لشكر مصريان سخن ميگفتند . بعضى كه از حال سيامك خبر داشتند ميگفتند كه اين فتنهء سيامك است ، و بعضى كه خبر نداشتند در خوف بودند .\r\nراوى داستان چنين روايت كند كه درين دم بادرفتار عيار درآمد و بار طلب كرد و دربارگاه ملك داراب درآمد و خدمت كرد . جملهء امراى دولت حاضر بودند .\r\nملك داراب چون بادرفتار را ديد گفت : اى جوانمرد ، چه خبر آورده‌اى ؟ بادرفتار آنچه بود جمله را باز گفت و ديگر گفت : اى شاه درياب كه سيامك در ميان لشكر مصريان رفته است و ميخواهد كه خود را در پيش علم اندازد كه در اول بامدادان علم دشمن را سرنگون گرداند ، مرا بگفت كه برو و شاه را بگو كه كار راستى كند ، كه چون اول بامداد شد « 1 » مرا مدد كند كه سپاه مصر بغايت غلبه است . جمله از پهلوانى و دليرى سيامك عجب داشتند . ملك داراب حكم كرد كه هم در آن شب كوس حربى فرو كوفتند تا جملهء لشكر سوار شدند . چون آواز كوس برآمد لشكر ايران در جوش و خروش درآمدند و جمله سوار شدند و حاضر وقت مىبودند .\r\nاما از آن طرف چون شاه وليد بن خالد سوار شد حكم كرد كه برويد كه از لشكر ايران آواز كوس مىآيد ! شايد ايشان نيز بر ما شبيخون آرند . ايشان درين سخن بودند كه مرد از طلايه بيامد و گفت : شاها ، لشكر ايران نيز سوار شده‌اند و شمع و مشعلها بركرده‌اند اما هيچ حركت نمىكنند و هيچ خبر در آن لشكرگاه نيست .\r\nوليد بن خالد متحير شد و گفت مگر ما را دشمنان نو پيدا شده‌اند ، درين شب ما را غافل ديدند ، بر ما شبيخون آوردند . حاليا مردانه باشيد تا بنگريم كه چه واقع شده است .\r\nهمان جنگ مىكردند و از هم ديگر به قتل مىآوردند .\r\nسيامك با آن پنجاه هزار سوار عزم علم شاه وليد بن خالد كردند و از مصريان بقتل مىآوردند ، تا هنگام صبح رسيد و جهان روشن شد ، عالم از بلاى شب باز رهيد .\r\nسيامك نزديك علم و سراپرده رسيده بود ، اما در قفاى خود نگاه كرد از آن پنجاه هزار\r\n\r\n\r\n","description":"","footnote":"\r\n( 1 ) - در اصل : باشد\r\n","page_name":" 692 ","page_number":708},
  {"content":"\r\n\r\nمرد ده هزار بيش نمانده بودند . بعضى كشته شده بودند و بعضى پراگنده شده . از دور نگاه كرد ، پشته‌يى ديد بلند و علم شاه وليد بر آن پشته ، و خود را در درياى لشكر ديد و لشكر خود را پراگنده شده ديد و روز روشن شده ، با خود گفت : اين چه بود كه كردى ؟ خود را و لشكر خود را بر باد دادى ! اكنون هيچ تدبيرى نيست ، هم اكنون مرا در ميان گيرند و دمار از روزگار [ م 
  ] برآرند ؛ اما اگر به مردى بميرم به كه بنامردى . پس نعره بر آن جوانان خود زد كه اى شيرمردان ، مردانه باشيد كه هم‌اكنون ما را مدد برسد و ناموس خود قايم كنيم و نام خود را برآريم كه كار چنين مردانرا افتد . جمله گفتند كه خدمت‌كاريم . پس آن ده هزار سوار تيغها كشيدند و رو بر آن پشته نهادند تا رسيدند بنزديك آن پشته . خلقى بسيار آنجا جمع شده بودند . كوس آنجا مىكوفتند و علم شاهى آنجا بود . شاه وليد و شاه سرور آنجا در پاى علم قرار گرفته بودند و لشكرگاه خود را نظاره مىكردند . غوغا و فتنه بود و هيچ دشمن از دوست پيدا نبود . شاه وليد بن خالد گفت : هيچ معلوم نمىشود كه اين قوم چه كسانند كه اين فتنه درين شب در لشكرگاه ما انداختند ! تارك جاسوس گفت : چندانك جهد كردم ندانستم ، اما مىبينم كه از هم مىكشند . ايشان درين گفتن بودند كه سيامك در رسيد و دو هزار سوار را در پيش كرده ، زنان زنان مىآورد ، و مرد بر مرد مىافگند .\r\nوليد بن خالد بترسيد ، لشكرش رم خوردند . درين دم هلال عيار پيش آمد و سؤال كرد كه شما از كه مىگريزيد ؟ اشارت بقفا كردند . هلال عيار نگاه كرد ، سيامك را ديد با ده هزار مرد كه مىآمد و ميكشت ، هلال با خود گفت كه عجب حاليست ! سيامك با ده هزار سوار خود را بر هشتصد هزار سوار زده است ! مگر در قفاش كسى هست ؟ نيك نگاه كرد ، قفاش از لشكر بريده بود و از عقبش لشكر ديگر نبود ، عجب ماند ، پيش شاه وليد آمد و خدمت كرد و گفت : اين سيامك سيه قباست كه در لشكر فيروز شاه در زير صف پهلوانان مىنشيند ، مگر دولتش\r\n\r\n","description":"","footnote":"","page_name":" 693 ","page_number":709},
  {"content":"\r\n\r\nبرگرديده است كه با ده هزار سوار خود را بر درياى لشكر زده است و هيچ‌كس در عقب ندارد ! شاه وليد چون اين بشنيد برآشفت و گفت : كار ما بجايى رسيده است كه ايرانيى كه در لشكر ايران ازو عاجزتر نيست ، خود را بر لشكر ما زند و لشكر مرا بهم برآرد و اكنون رو بپاىتخت من دارد ! چه ايستاده‌ايد ؟ دريابيد او را ! گردان پشته قريب پنجاه هزار مرد بودند ، جمله بر سيامك حمله آوردند و سيامك را با آن ده هزار مرد در ميان گرفتند . سيامك چون چنان ديد ، طمع از خود به كلى ببريد ، بناچار تيغ كشيد و در آن قوم افتيد و مرد بر مردمى انداخت . شاه شجاع با شاه حارث و شاه اسد با پنجاه هزار سوار گرد سيامك برآمدند و از آن ده هزار سوار كه با وى بودند مىكشتند ، تا بسيارى هلاك كردند و ضرب تيغ و تير و تبر بر سيامك روانه كردند . هرچند كه زخمى چند عظيم داشت ، بهر سو كه حمله كردى مرد بر مرد افگندى .\r\nاما مؤلف اخبار و گزارندهء داستان چنين روايت مىكند كه بادرفتار عيار در لشكر بود ، چون آن حال را بديد دانست كه كار سيامك بزيان آمد و لشكر او كم شد ، در حال بيرون آمد و در پيش ملك داراب آمد و گفت : اى شاه ، كار بر سيامك بتنگ آمد ، مدد كنيد ! و لشكرش كشته شده‌اند و باقى پراگنده گشته‌اند . وقتست كه او را بگيرند ، هرچند كه او نيز بسيارى از مصريان هلاك كرده است . فيروز شاه گفت : اى جوانمردان ، كيست كه با من يار شود كه صف لشكر دشمن ببريم و به هيچ جا و به هيچ چيز مشغول نشويم ، باشد كه سيامك را دريابيم كه مرد پهلوانست و از جملهء مبارزانست . بهزاد گفت كه من بيايم . فرخ‌زاد گفت من نيز بيايم . شهمرد نهروانى گفت من نيز بيايم . شيرين سوار طالقانى و رستم اردستانى و خورشيد شاه و جمشيد شاه [ و 
  ] قارن جهانسوز و قارن جهانگير با پيل افگن ايرانى ، اين ده سوار يگانه كه در هنر هر يكى جهان پهلوان بودند ، اتفاق كردند . بادرفتار عيار با طارق عيار در پيش روانه شدند . ملك داراب گفت : من نيز در عقب با لشكر گران رسيدم .\r\n\r\n","description":"","footnote":"","page_name":" 694 ","page_number":710},
  {"content":"\r\n\r\nآن ده سوار با آن دو عيار مركب برانگيختند تا به كنار لشكر رسيدند و صف مبارزان مىدريدند و در عقب هم ديگر ميرفتند . فيروز شاه گفت : اى جوانمردان ، نوعى كنيد كه از هم نبريد كه لشكر غلبه‌اند اگر بمانيد ديگر بهم نرسيد . همچنين ميرفتند تا قريب جنگ‌گاه رسيدند ، آنجا كه سيامك در جنگ بود و در آن دم سيامك را پياده كرده بودند و كمندى چند در گردن سيامك انداخته بودند . درين دم فيروز شاه با آن مبارزان در رسيدند و هم از گرد راه حمله كردند . شاه شجاع چون چنان ديد با حارث گفت كه هم‌اكنون سيامك را از دست ما بدر خواهند برد ! پس هر دو درآمدند و هريك گرزى بر دوش سيامك زدند تا دست و بازوى او از كار كردن باز ماند ، در حال او را گرفتند و بربستند . شاه وليد حكم كرد تا او را بسوى مصر برند و در بند كنند . چون فيروز شاه ديد كه سيامك را بردند ، چون شير نر نعره زد و حمله كرد بر آن پشته . ملك داراب نيز با لشكر دويست هزار سوار در عقب حمله كردند .\r\nآواز كوس حربى پيچيدن گرفت . شاه وليد خالد را گفتند كه اى شاه ، ملك داراب نيز رسيد و بر لشكر ما زدند . شاه سرور گفت : اول غم اين ده سوار بخوريد كه بما نزديك‌اند و در عالم مثل ندارند . شاه وليد حكم كرد كه هركه ازين ده سوار يكى را گرفته پيش من بيارد بهم سنگ او ويرا زر بدهم . امرايى كه حاضر بودند بطمع زر قصد كردند و گرد آن ده سوار برآمدند و نعره زدند و حمله كردند و آن ده مبارز چون شيران نر حمله مىكردند و مرد بر مرد مىافگندند و از مصريان مىكشتند .\r\nاما ملك داراب با سيصد هزار مرد بسه قسم شدند و از سه طرف لشكر درآمدند و كشتن گرفتند ، جهان پر فتنه و آشوب گشت . اهل مصر بر برج‌وباروى شهر برآمده بودند و نظاره مىكردند . طراقا طراق گرز گران بود ، و شجاعان بودند كه بضرب تيغ و تبر بر هم حمله مىكردند . جنگ مغلوبه دست داد ، هيچ‌كس را پرواى كس نبود . جملهء امراى مصر و ايران در بند آن بودند كه جان خود را باز\r\n\r\n","description":"","footnote":"","page_name":" 695 ","page_number":711},
  {"content":"\r\n\r\nرهانند . چون بهم برآمدند فيروز شاه نزديك پشته رسيده بود ، با فرخ‌زاد و بهزاد و ديگران از قفاى علم درآمدند . علم و علم‌دار را به دو نيم كردند و نعره زدند . شاه وليد و شاه سرور ، چون چنان ديدند كه علم افتاد و فيروز شاه رسيد تيغ الماس‌گون كشيده ، شاه وليد متحير شد . نيك‌انديش گفت : شاها ، نه جاى ايستادنست كه ايرانيان رسيدند ، كسى نيست كه سر راه ايشان بگيرد ، مبادا كه خطرى بجان شاه برسد ! شاه چون بخت برگشته و عنان سعادت گسسته ديد ، با خود گفت كه دولت به زور بر خود نتوان بستن . عنان مركب رها كرد و از پشته رو بشيب نهاد ، با شاه سرور رو به شهر نهادند . پهلوان بهزاد در عقب شاه وليد روانه شد . فيروز شاه با فرخ‌زاد بر بالاى پشته ، قريب بيست علم سرنگون كردند و طبلها بدريدند . در آن دم امراى دولت پراگنده شده بودند كه لشكر غلبه بودند و « 1 » آوازه در لشكر افتاده بود كه شاه وليد بن خالد در مصر گريخت و علمها سرنگون شد . هركه را چشم بر آن پشته افتادى و آن حال را بديدى دل شكسته شدى و رو به شهر نهادى . ملك داراب بر روى پشته برآمد و علم شاهى را كه از شصت من زر سرخ ساخته بودند ، اژدها پيكر ، برافراشته و در زير آن علم بقرب پانصد خروار كوس مىنواختند . ايرانيان دست فرصت بر مصريان يافتند و باد فتح از طرف ايرانيان جستن گرفت و دست و دل مصريان از جنگ كردن فروماند و بلاى آسمانى بر آن قوم تاختن كرد .\r\nرو بهزيمت نهادند و مىگريختند و ايرانيان از عقب مىتاختند و هركه را مىديدند سر مىانداختند و بعضى را مىگرفتند و مىبستند و غارت و غنيمت مىگرفتند . بيت :\r\n سپاه عرب چون گريزان شدند * در آن دشت و وادى پريشان شدند\r\nغنيمت گرفتند ايرانيان * ز مصرى و شامى و از روميان\r\nقطار و مهار و كنيز و غلام * سراپرده و خيمه مال تمام\r\nهمه نصرت از حكم داد آورست * نه بر جنگ و بازوى زور آورست « 2 » \r\n\r\n\r\n","description":"","footnote":"\r\n( 1 ) - در اصل كه\r\n( 2 ) - شعر گويا از صاحب داستان يا دارابنامهء منظوم باشد .\r\n","page_name":" 696 ","page_number":712},
  {"content":"\r\n\r\nچون شكست بر مصريان آمد ، امرايى كه از ولايت مصر آمده بودند بمدد شاه وليد بن خالد ، همه پراگنده شدند . مسروق بن عتبه پادشاه دمشق بود رو بدمشق نهاد . سكندر شاه سكندرانى با لشكر خود رو بسكندريه نهاد . ملك نصر بن عدل با لشكر رو بحلب نهاد . خلود بن رواح و رواح بن خلود رو بديار سعيد نهاد [ ند 
  ] . همچنين لشكر پراگنده شدند و ايرانيان غارت و غنيمت گرفتند و لشكر مصر در مصر رفتند با اهل يمن بهم ، دروازها را بربستند . خلق شهر بر برج و بارو برآمدند و در آن لشكر نگاه مىكردند . ايرانيان چندان مال و نعمت بغارت گرفتند كه حد و حساب نداشت .\r\nاما ملك داراب با فيروز شاه و فرخ‌زاد بر آن پشته برآمده بودند و شادى مىكردند ، اما از براى سيامك ملول خاطر بودند . جمله امراى دولت در آن پاى پشته جمع شدند ، اما چند كس پيدا نبودند . يكى بهزاد و بهمن زرين‌قبا و بهمن زرين‌كلاه و خورشيد شاه و قهار و طهماسب ، اين هفت مبارز پيدا نبودند . فيروز شاه بغايت ملول شد و گفت : اى جوانمردان ، نيكو تفحص كنيد كه پهلوانانرا حال چه شده است كه آن روز مباد كه جوانان لشكر ما را آفتى رسد كه از ناگاه سياوش نقاش در رسيد و گفت : بهزاد را بخم كمند بسته در مصر بردند . بادرفتار در رسيد و گفت كه خورشيد شاه را بسته به سكندريه بردند . شبرنگ عيار رسيد و گفت : ديدم كه بهمن زرين‌كلاه را به طرف دمشق بردند . طارق عيار در رسيد و گفت : ديدم كه پهلوان بهمن زرين‌قبا را شماط و شموط بسته به طرف ملاطيه بردند . فيروز شاه گفت : چون بوده است كه پهلوانان ما اسير شدند ؟ به‌روز عيار گفت : آنچنان بود كه لشكر مصر غلبه بودند و امراى ما پراگنده شدند و هريك در ميان پنجاه هزار مرد افتادند و لشكر ما بغارت كردن مشغول شدند و از حال يكديگر غافل شدند . اما ايشانرا بجان زيان نرسيده است . بناچار فرود آمدند و آن مال را جمع كردند . چندان مال بود كه جملهء محاسبان لشكر از حساب آن عاجز شدند . بعد از آن آن مالها را بر لشكر\r\n\r\n","description":"","footnote":"","page_name":" 697 ","page_number":713},
  {"content":"\r\n\r\nخود بخش كردند و شهر مصر را در ميان گرفتند و محاصره كردند و به تدبيرات مشغول شدند كه با شهر مصر چه كنيم و امراى پراگنده چون جمع كنيم ؟ درين انديشه بودند .\r\nملك داراب گفت : تدبير اين كار چون كنيم و ملك مصر بدست ما كى آيد ؟ طيطوس حكيم گفت اى شاه جهان ، ملك مصر را خواهيم گرفت . ملك داراب گفت اى حكيم ، هيچ شكستى در طالع لشكر ما هست ؟ حكيم گفت شكست حاليا از لشكر ما دورست تا بملك روم رويم و ملك عالم مسخر تو خواهد شد و بسيار مملكت را شاه‌زاده فيروز شاه خواهد گشادن و بسيارى زحمت خواهد كشيدن اما مرادش را خداى تعالى برآرد . اما دور از دولت شهريار محنتى عظيم در طالع شاه ديده‌ام . بازگشاد آن هم از دولت فيروز شاه خواهد بودن . ملك داراب گفت : خير باشد . گفت حاليا فكر آن كنيد كه شهر مصر را چون بگيريم ، و بهزاد و سيامك را از بند مصريان چگونه خلاص دهيم و در پى ياران ديگر كرا خواهيم فرستادن ؟\r\nبه‌روز عيار گفت : شنيده‌ام كه سكندريه نزديك است ، يكى را تعيين كنيد كه برود و سكندريه را بگيرد و خورشيد شاه را از بند خلاص كند . فيروز شاه گفت كيست در ميان مبارزان كه برخيزد و كمر خدمت بر ميان بندد و برود و ملك سكندريه را بگيرد و خورشيد شاه را از بند خلاص كند ؟\r\nبرخاست جوانى چون خورشيد منير و خدمت كرد و گفت بنده بروم كه خدمت خداوند برماست خصوصا كه برادرم خورشيد شاه در بند است و بر من واجب‌تر است .\r\nفيروز شاه به روى آفرين كرد و گفت لشكر بردار و بدين كار قيام نما . در حال جمشيد شاه را خلعت دادند . حكم شد كه پنجاه هزار سوار با بادرفتار عيار با جمشيد شاه به سكندريه بروند . بعد از آن سه برادر برخاستند ، از ملك طايف ، فهر دلاور و جهر دلاور و مهر دلاور ، زمين بوسيدند و گفتند ما در خدمت شهريار هيچ كارى نكرده‌ايم كه لايق باشد ، امروز از حضرت شهريار اجازت ميخواهيم كه دستورى بدهد كه لشكر برداريم\r\n\r\n","description":"","footnote":"","page_name":" 698 ","page_number":714},
  {"content":"\r\n\r\nو بملك ملاطيه برويم و پهلوان جهان بهمن زرين‌قبا را خلاص دهيم و ملك ملاطيه بنام شهريار بگيريم و باز زود به خدمت بياييم . فيروز شاه بر آن سه برادر آفرين كرد و ايشان را خلعت داد و گفت چون جمشيد شاه بازگردد شما را بملاطيه بفرستم ، اما كسى ديگر بايد كه بديار سعيد رود و پهلوان ديگر آنجاست خلاص دهد ، و كسى بايد كه بدمشق رود بهمن زرين‌كلاه را خلاص دهد ، اما جمشيد شاه برود تا از اسكندريه خبر آيد . پس جمشيد شاه با پنجاه هزار سوار برفت .\r\nاما راويان اخبار چنين روايت ميكنند كه چون وليد خالد شكست يافت و در شهر مصر رفت ، حكم كرد تا بهزاد و سيامك را در بند كشيدند . شاه سرور يمنى را با نيك‌انديش وزير و طيفور وزير با جملهء امراى مصر طلب كرد و گفت چون دانيد حال ما را با ايرانيان ، كه حرب كردن با ايشان سودى ندارد ، مصلحت چون مىبينيد ؟ بگوييد ! طيفور گفت ما مردمان غريبيم و از ملك آواره گشته ، اين فتنه در ملك شما از بهر ماست ، اگر شما را سر صلح است با ملك داراب مردى و مروت كنيد و زودترى ما را بگوييد تا ما نيز چارهء خود كنيم و رو بروم نهيم ، پيش ربيعاى قيصر ؛ و اگر جنگ خواهيد كردن تا ما نيز ايمن باشيم . نيك‌انديش گفت اى طيفور ، اين چه سخن است ؟\r\nدختر شما زن شاه‌زادهء ماست ، ما شما را به هيچ وجه از دست ندهيم ، اگر جنگ بايد كرد باهم و اگر بايد رفت هم « 1 » باهم برويم . به هيچ نوع از هم جدا نخواهيم شد و ديگر آنكه ملك مصر بزرگست و غلبه ، نه از آن شهرست كه زود زود توان گرفتن ، درين شهر هفده هزار محله است و در هر محله‌يى دوانزده هزار كوچه و در هر كوچه‌يى هزار خانه « 2 » و جمله مال‌دار و منعم . اگر صد سال ايرانيان بر در اين شهر بنشينند با اين\r\n\r\n\r\n","description":"","footnote":"\r\n( 1 ) - در اصل : رفت هم بايد رفت .\r\n( 2 ) - به اين حساب در شهر مصر كه البته مراد گويندهء قصه پايتخت آن بود ، 000 ، 000 ، 000 ، 204 خانه وجود داشت و اگر بطور متوسط در هر خانه 5 نفر زندگى ميكردند جمعيت شهر 00 ، 000 ، 000 ، 020 ، 1 نفر ميشد ! عدم توجه اذهان مردم را به مفاهيم عدديه در آن روزگار از همين حساب بنيكى ميتوان دريافت . در لشكركشيها و جنگها و كشتارها و نظاير اين امور هم در اين كتاب نظير اين محاسبات را ميتوان كرد و به عين همين نتيجه ميتوان رسيد !\r\n","page_name":" 699 ","page_number":715},
  {"content":"\r\n\r\nشهر هيچ نتوانند كرد ، عاقبت بىطاقت شوند و بروند ، هرچند كه ولايت خراب شود اما ميان شهر ايمن باشد . شاه وليد گفت : اى نيك‌انديش ، اين شهر مصر از آن تست و اين كار به تو تعلق دارد ، آنچنان كه دانى مىكن . نوعى ساز كه ما ايمن باشيم .\r\nنيك‌انديش خدمت كرد و بيرون آمد ، حكم كرد كه از هر محله چند كس بيرون آيند و بر برج و بارو روند و پاس نگاه دارند و به كار راستى مشغول شوند ؛ و بفرمود تا عراده و منجنيق و عروسك و تفك و تير ناوك و سلاحهايى كه بقلعه به كار آيد [ راست كنند 
  ] و بارو را سخت كنند .\r\nاما راوى اين داستان روايت كند كه جمشيد شاه عزم اسكندريه كرد و با پنجاه هزار سوار برفت . مصريان در كار راستى جنگ و ايرانيان نيز به كار راستى مشغول بودند تا سه [ روز 
  ] برآمد ، جنگ نكردند تا ملك داراب گفت ما را جنگ بايد كرد . طيطوس حكيم گفت اول ما را نامه بايد نوشت و در شهر انداخت تا جواب نامه چه آيد . در حال طيطوس نامه‌يى نوشت چنانك شاه فرموده بود ، و بدست شاه داد تا مهر بر نهاد و گفت كيست كه اين نامه را بر تير بندد و در شهر اندازد چنانك در راه خطايى واقع نشود و در خندق نيفتد . فرخ‌زاد گفت كار منست . پس در حال برخاست و سوار شد و از لشكر بيرون رفت و نامه را بر تير خدنگ بست و در خانهء كمان خوارزمى نهاد و بكشيد و بگشاد و پرتاب داد . تقدير خداى تعالى چنان بود كه تير در شهر افتاد . نامه را با تير به نزديك شاه وليد بردند و مهر برداشتند و بگشودند و بدست طيفور وزير دادند تا بخواند . نبشته بود كه :\r\nاين نامه‌ايست از بر شاه جهان و فريدون ايام ، ابو الفتح ابو النصر ملك داراب بن ملك بهمن به بر تو كه شاه مصرى . معلوم‌دان كه ما را با تو جنگ و خصومت از بهر عين الحياتست كه او از آن شاه فيروز شاه است . بار اول كه در ملك تو نيامده بودم نامه نبشتم و ترا نصيحت كردم كه عين الحيات را به من فرست و ميان ما و شاه سرور آشتى ده ، قبول نكردى و فرمان نبردى ، اما ترا بسيار گناهى نيست كه ترا\r\n\r\n","description":"","footnote":"","page_name":" 700 ","page_number":716},
  {"content":"\r\n\r\nطيفور بر آن داشت . و ديگر جنگ كردن ايرانيانرا نديده بودى ؛ ديگر رفتى و نيك‌انديش وزير را فرستادى و مقنطرهء جادو را آوردى و بسيار خرابى كردى در لشكر ايران ، تا عاقبت ما را يزدان پاك قوت و فرصت داد كه مقنطره را كشتيم و لشكر شما را شكستيم ؛ اكنون در حصار رفتى ، ترا ازين حصار سودى نيست كه اگر شما را قوتى مىبود خود در شهر نمىگريختيد ؛ چون نامهء من بمطالعه رسد ، بايد كه بىتوقف عين الحيات را بفرستى و از كردهء خود پشيمان گردى و از شهر بيرون آيى و مال بر گردن گيرى و آن جوانان سپاه مرا از بند خلاص‌دهى و خلعت پوشانيده به خدمت ما بازگردانى ؛ و اگر چنين نكنى و بقول وزيران بىتدبير خود با من مخالفت كنى ، زود باشد كه از ملك و مملكت آواره‌گردى و خان‌ومان و گنج پادشاهى بر باد دهى ، آنگاه پشيمانى سود ندارد ؛ بايد كه درين كار نيكو تأمل و تفكر كنى ، و السلام .\r\nچون طيفور نامه را تمام بخواند ، وليد بن خالد برآشفت و گفت گدايان ايرانرا بنگريد كه در دماغ چه دارند و مرا چون مىترسانند و هنوز طمع ازين دختر برنميدارند ! ايرانيانرا از ما دو توقع است يكى دختر ميخواهند و ديگر دو پهلوان سپاهشان كه در بند مااند طلب مىكنند . طيفور گفت : اى شاه ، مصلحت آنست كه آن دو بندى را سر از تن جدا كنى و عين الحيات را بشاه صالح دهى كه اگر اول چنين كرده مىبودى ، دير مىبود كه ايرانيان بملك خود رفته مىبودند . آن روز كه مقنطرهء جادو اين پهلوانان را برد ، اگر سخن مرا مىشنودى آن روز ايرانيان رفته مىبودند و اكنون به گردن مىگيرم كه اگر جوانانرا گردن مىزنى و سرشان پيش فيروز شاه بفرستى و دختر را به شاه‌زاده صالح دهى « 1 » ، اين قوم نوميد گردند و هم در روز بازگردند . اين « 2 » سخن شاه سرور را بغايت ناخوش آمد . با خود [ گفت 
  ] اين حرام‌زاده را بنگر كه چها مىگويد ! ما كى حريف ايرانيانيم ؟ مگر\r\n\r\n\r\n","description":"","footnote":"\r\n( 1 ) - نظم افعال بر هم خورده است ، گويا در اصل مىفرستى و مىدهى بود ، چنان كه عادت نويسندهء اين كتابست كه گاه فعل مضارع اخبارى را بجاى مضارع التزامى استعمال مىكند .\r\n( 2 ) - در اصل : ازين .\r\n","page_name":" 701 ","page_number":717},
  {"content":"\r\n\r\nاين طيفور هيچ عقل ندارد ؟ بعضى از امراى دولت مصر چون ميدانستند كه شاه‌زاده صالح را دل در بند عين الحياتست ، جمله گفتند راست ميگويد ، طيفور مرد دانا و عاقل است .\r\nراوى اين داستان در حضور دوستان چنين روايت مىكند كه چون شاه وليد از امرا بشنيد كه همه گفتند كه طيفور راست مىگويد ، شاه وليد گفت پس چنين بايد كرد . اول برويد و آن دو جوانرا بياوريد تا گردن بزنيم و آنگه به كار راستى عروسى مشغول شويم . در حال برفتند بهزاد را و سيامك را بياوردند . خلق شهر بر در بارگاه جمع شدند و هريك سخنى مىگفتند . بعضى ميگفتند مگر شاه وليد ديوانه شده است كه اين دو جوان را هلاك مىكند ؟ اما چون بهزاد را و سيامك را در پيش تخت درآوردند و بازداشتند ، شاه وليد گفت كه مردم ايرانى خيره سراند و در كارها ستيزه‌گر ، من دانم كه ملك داراب پادشاه بىاصل است ، و پدر او ملك بهمن هم بىاصل بود ، و پدران من با ايشان دايم مخالفت داشتند ؛ و اكنون ايشان گمان دارند كه مگر كار ما را تمام كردند ؛ نمىدانند كه در مملكت من چندان زن باشد كه در تمام ايران مرد نباشد ! پهلوان بهزاد بىاختيار بخنديد ، چنان كه همه بشنيدند و بديدند . طيفور گفت در مجلس شاه وليد چرا مىخندى ؟ ترا مىبايد گريست كه شما را آخر عمرست ! بهزاد گفت اى فرومايه ، مرا از كشتن مىترسانى ؟ نمىدانى كه مردان جهانرا كشتن فخر است ؟ اما آنچه خنديدم ، از آن جهت بود كه پادشاهان عالم در عقب پادشاهان نيك گويند نه بد . بيت :\r\n بزرگش نخوانند اهل خرد * كه نام بزرگان بزشتى برد \r\nو ديگر اصل و نسب ملك داراب را عالميان ميدانند كه فرزند فريدون فرخ است ، و يادگار پادشاهان ايرانست ، و پادشاه يزدان‌پرست است و اكنون بعدل ملك داراب پادشاه در عالم نيست . و ديگر آنك گفت چندان زن كه در مملكت من باشد در ايران مرد نباشد ، اين سخن را راست گفت كه در ملك شما خود مرد نيست\r\n\r\n","description":"","footnote":"","page_name":" 702 ","page_number":718},
  {"content":"\r\n\r\nو اگر مرد بودى و شما را مردى بودى ، در شهر نمىگريختيد ؛ و ديگر آنك [ ايرانيان 
  ] ايستاده‌اند تا مردى خود را بشما بنمايند . شاه وليد بن خالد برآشفت ، چنانك وقت بود كه از خود بدر رود . صالح بن وليد برآشفت و از جاى خود برجست .\r\nعمودى از سى من زر سرخ در دست داشت ، چندى بر پهلوى بهزاد زد و يكى بر سرش زد و سرش را بشكست . بهزاد گفت اى شاه‌زاده ، عمود نيك ميدانى زدن و اگر مردى دارى در ميدان چنين گرز بزن ، اما حاليا دست شما راست تا يزدان چه تقدير كرده است ! اما حكماى روزگار چنين گفته‌اند ، بيت :\r\n چو دست دست تو باشد دراز چندان كن * كه دست دست تو باشد اگر بگردد دست \r\nطيفور گفت اى خداوند ، با اين گدا اين همه سخن گفتن چراست ؟ حكم كن تا او را گردن بزنند . شاه وليد انفعال تمام خورده بود ، چنانك روى آن نداشت كه سر برآرد از آن سخنها كه بهزاد گفته بود ؛ و هيچ التفاتى بسخن او « 1 » نكرد ، و بسخن ديگر مشغول شد تا از انفعال بيرون آيد . چون يك زمان شد حاجبى درآمد و خدمت كرد و زمين ببوسيد و گفت اى شهريار جهان ، معلوم‌دان كه سه مرد بازرگان بر در بارگاه ايستاده‌اند و بار طلب مىكنند ، اشارت شاه چيست ؟ شاه وليد بن خالد گفت : ايشانرا راه دهيد تا بنگرم چه كسانند و چه كار دارند ؟ در حال ايشانرا درآوردند و در برابر تخت شاه زمين ببوسيدند و شرايط خدمت بجاى آوردند . شاه وليد بن خالد گفت چه كسانند و بچه كار آمده‌اند ؟ نيك‌انديش گفت چه كسانيد و چه كار داريد ؟\r\nبگوييد ! يكى كه بزرگ‌تر ايشان [ بود 
  ] خدمت كرد و گفت اى شاه جهان ، معلوم‌دان كه ما هر سه بازرگانيم و گرد جهان گرديده‌ايم ، مركبى داشتيم بغايت نيك ، كميدى « 2 » كه به پنجاه هزار دينار خريده بوديم . گدار ما بر كنار دريا افتاد ، اين اسب ما ماديان بود ، او را بر درختى بسته بوديم ، از تقدير يزدان پاك مركبى آبى از دريا\r\n\r\n\r\n","description":"","footnote":"\r\n( 1 ) - يعنى طيفور وزير\r\n( 2 ) - يعنى كميتى . در اينجا با آنكه كلمه عربيست ، تاء آن طبق قاعدهء ابدال در لهجات ايرانى به دال تبديل شده است .\r\n","page_name":" 703 ","page_number":719},
  {"content":"\r\n\r\nبيرون آمد و با آن ماديان ما جفت گرديد و در آب جست . آن ماديان از آن اسب بحرى آبستن شد . چون وقت حمل آمد آن مركب از درد حمل بمرد ، اما بزاد بمركبى ابلقى جهان پيمايى ، كه در آب چون نهنگ است و در آتش چون سمندر . كم‌خور ، تيزرو ، باريك‌بين ، شهلاچشم ، شيرهيكل ، فيل‌نهاد ، مبارك‌قدم . نيت كرديم كه از براى شاه مصر بياوريم ، اكنون چند وقت شد كه درين شهريم ، اين فتنه و غوغا برآمد ، مجال آن نبود كه به خدمت بياييم ، اكنون كار بغايت رسيد ، امروز آورديم ، اكنون اشارت خداوندى بر چيست ؟ شاه وليد گفت نيك آمدى اى بازرگان خردمند ! اكنون آن مركب بكجاست ؟ گفتند بر در ايوان بازداشته‌ايم . فرمود كه درآريد .\r\nدر حال درها بگشودند و پردها را برداشتند و آن مركب بحرى را درآوردند .\r\nمركب بلندى ، باريك اندامى ، كوچك‌سرى ، گرد كفلى و صد هزار نقش گوناگون بر پشت او خداوند تعالى بقدرت آفريده بود ، چنانك جملهء امراء دولت عجب ماندند ، هرگز چنان مركبى نديده بودند و نشنيده .\r\nبهزاد از آن مركب عجب ماند ، با خود گفت اين مركب لايق ران و ركاب منست كه در ميدان كارهاى مردانه كنم . در آن دم كه آن مركب را درآوردند ، سيامك را با بهزاد از راه دور كردند ؛ درى بود بر روى آب نيل گشاده ميشد ، چنانك آب رود نيل بر قصر شاه مىزد و ميگدشت ، بهزاد را چيزى در خاطر گدشت ، با سيامك گفت : اى پهلوان ، اين مركب لايق منست ، خواهم رفت و اين مركب را خواهم برد ، همتى با من دار ! سيامك گفت اى پهلوان ، تو چها ميگويى ! مركبى در ايوان شاه وليد بن خالد و درها گرفته و شهرى غلبه و در دروازه بسته ، و چندين هزار مرد در دروازه نگاه ميدارند . پول كشيده و خندق پر آب و تو در بند ، چون كنى ؟ بهزاد گفت : دلم از بهر تو متغير است كه مبادا كه گزندى بجان تو رسد و اگرنه من آسان مىتوانم رفت . سيامك گفت چون مىتوانى تقصير مكن ، كار مرا نيز خدا راست آرد . بهزاد گفت چنين كنم .\r\n\r\n","description":"","footnote":"","page_name":" 704 ","page_number":720},
  {"content":"\r\n\r\nاما مؤلف اخبار و گزارندهء داستان چنين روايت مىكند كه شاه وليد بن خالد را بغايت خوش آمد از حسن و شكل و شمايل آن مركب ، و گفت كه اين مركب همچنان‌كه حسن دارد اگرش هنر باشد بغايت خوب باشد ، بىعوض باشد . آن بزرگ بازرگانان خدمت كرد و گفت : اين مركب را يك خاصيت آنست كه از آب دريا نينديشد ، صد فرسنگ در آب دريا برود كه مانده نشود ، و اگر او را هفت شبانه‌روز برانند در شبانه‌روزى پنجاه فرسنگ برود و هيچ نخورد ، و اگر هزار من بار بر پشتش نهند ببرد و باز نماند ، و در شب تاريك از دو فرسنگ راه اگر جانورى بجنبد ببيند و از شير نر و فيل منكلوسى باك ندارد . شاه حكم كرد تا دويست هزار دينار بدان بازرگانان دادند و گفت : اى ميران هيچ پادشاهى را ازين مركب نبوده است . بهزاد در آن بند سخن آغاز كرد و گفت : راستست كه در شرق و غرب عالم كسى را مثل اين مركب نيست ، اما من درين مركب خاصيتى ديدم كه از « 1 » همه هنرهايى كه دارد ، آن هنر بهترست . اما چون در بندم چون بگويم ؟ شاه وليد خالد گفت بگو كه چه هنر ديدى ؟ بهزاد گفت بگويم يا بنمايم تا شما نيز ببينيد و بدانيد . شاه گفت اگر بنمايى بهتر باشد . بهزاد گفت مرا از بند بگشاييد تا بنمايم كه اين مركب چه هنر دارد .\r\nشاه گفت روا باشد ، بگشاييد او را . نيك‌انديش گفت شاها ، زينهار ! بندى را چون بگشاييد ، باز كه در بندش مىكند ؟ وليد بن خالد گفت اى نيك‌انديش تو چها مىگويى ؟ مردى برهنه و بىسلاح و شهرى غلبه ، در پاىتخت من چه تواند كرد ؟ اگر رستم دستانست ، اگر او بگويد كه در مصر مرد نيست ، عجب نيست كه با وجود مصر و ايوان من ، و جملهء مبارزان حاضر و او برهنه ، ما را ازو انديشه باشد ، پس هرچه او گويد راست باشد ! حكم كرد تا دويست غلام در جبه رفتند و تيغها كشيدند و آنگه دست بهزاد را بگشودند .\r\nسيامك گفت : آيا چه آرزو دارد ؟ از ميان اين غلبه و درهاى بسته چون\r\n\r\n\r\n","description":"","footnote":"\r\n( 1 ) - در اصل : بر\r\n","page_name":" 705 ","page_number":721},
  {"content":"\r\n\r\nخواهد رفتن ؟ تا گفتن بهزاد را بگشودند . بهزاد در پيش مركب آمد . جلى از اطلس بر پشت مركب انداخته بودند ، برداشت و لجام مركب را بستد و خيز كرد ، بر پشت مركب بنشست . شاه وليد و شاه سرور و امراى مصر از چابكى او عجب مانده بودند .\r\nبهزاد گفت حيف است هنر اين مركب را بشما نمودن ، اما از براى آن مىنمايم كه هنر مردانرا تفرج كنيد . از يكى دستارچه‌يى طلب كرد و بر چشم مركب بست و عنان را بسوى سيامك و آن در راست كرد ، و يك نعره بر شاه وليد زد كه هنر مركب اينست كه من رفتم ! اما زينهار كه هيچ گزندى بسيامك نرسانى كه زيان به تو رسد ! اين بگفت و مهميز بر آبگاه مركب زد و آن مركب را برانگيخت . مركب را چشم بسته بود ، از جاى خود خيز كرد و از آن در بيرون جست . جمله عجب ماندند ، در راه كه بشيب ميرفت ، بهزاد عنان داشته دست فراز كرد و چشم مركب را بگشود .\r\nمركب چون آب ديد دست و پا را گرد كرد ، چون به آب رسيد فرو رفت . شاه وليد با جملهء امرا بر دريچه آمدند ، بديدند كه يك زمان مرد و مركب در آب بودند .\r\nراوى داستان روايت كند كه زمانى مرد و مركب در آب بودند ، چون زمانى برآمد مركب از آب بيرون جست و بهزاد بر پشت وى قرار گرفته ، دست فراز كرد و يال مركب را بگرفت ، و مركب شنا مىكرد تا از آن پاى در دور شد .\r\nاز آن كارها شاه وليد بن خالد فروماند و گفت : بىشك جهان پهلوان عالم است و رستم زمانست ! اگر رستم زنده بودى غاشيهء او كشيدى ! سيامك از دليرى بهزاد عجب مانده بود .\r\nمؤلف اخبار گويد كه بهزاد با مركب از آب بيرون آمد . قضاى خداى تعالى چنان بود كه كنار آب از آن شاه مظفر شاه بود ، با لشكر خود بر كنار آب فرود آمده بود و شقهء خيمه برانداخته و تفرج مىكرد كه بهزاد با آن مركب از آب بيرون آمد . مظفر شاه گفت كه اين سوار كه از آب بيرون آمد درست به بهزاد مىماند ، بنگريد ، شايد كه او باشد . چون نگاه كردند بهزاد بود ، شاديها كردند . در حال\r\n\r\n","description":"","footnote":"","page_name":" 706 ","page_number":722},
  {"content":"\r\n\r\nمظفر شاه بيرون آمد ، بهزاد از مركب پياده شد و دويد و شاه‌زاده مظفر شاه را در كنار گرفت ، احوال چنانك رفته بود تقرير كرد . در حال اين خبر بفيروز شاه بردند و ملك داراب خبردار شد ، جمله شادمان شدند . فيروز شاه با فرخ‌زاد استقبال كردند و بهزاد را در كنار گرفتند و آنچه بود شنيدند ، همه عجب ماندند و بر شجاعت او آفرين كردند و او را در پيش ملك داراب آوردند . جمله امراى ايران شادكام شدند ، كوس بشارت فروكوفتند .\r\nاما از آن طرف شاه وليد چون چنان ديد ، گفت : عجب حاليست ! اين سخن را كجا توان گفتن ؟ مردى در بند و درها بسته ، و خلقى جبه پوشيده ، از ميان اين همه خلق با مركب به دويست هزار دينار خريده ، بدر رود ، هيچكس با وى هيچ نتواند كردن ! نيك‌انديش گفت اگر راست مىگوييد اين از سخن طيفور بود .\r\nشاه سرور گفت : اى حرام‌زاده ! چرا سخنى گويى كه زيانش را از تو ببينند ؟ طيفور سر در در پيش انداخت . شاه وليد گفت : اين ديگر را در بند كشيد كه عجب طايفه‌اند ! سيامك را در بند كشيدند .\r\nاما از آن طرف ملك داراب گفت بمباركى آمدن پهلوان بهزاد ، فردا جنگ بايد كردن . آن شب همه شب كار راستى جنگ مىكردند ، از زير و بالا چراغ بركرده بودند ، و مشعلها برافروخته بودند تا وقتى كه عمر شب تار به آخر رسيد و روح در كالبد صبح دميدند ، جهان از تاريكى بروشنى مبدل شد . كوس حربى فروكوفتند . جملهء امراى دولت سوار شدند و رو بدر شهر مصر نهادند . در حال شاه وليد را خبر كردند كه ايرانيان اينك بلب خندق رسيدند . شاه وليد حكم كرد كه ايشان نيز طبل جنگى فروكوفتند و طبل و علم بر برج و بارو برآوردند و مردم شهر رو ببارو نهادند . پهلوان بهزاد مركب بحرى را پيش راند و نعره برآورد و گفت كجاست صالح بن وليد ؟ آنك در بارگاه عمود مىزد ، اگر مردى دارى امروز گو بيرون آى تا در ميدان بگرديم تا مرد از نامرد پديد آيد ! هنوز تمام نگفته\r\n\r\n","description":"","footnote":"","page_name":" 707 ","page_number":723},
  {"content":"\r\n\r\nبود كه شخصى از بالا تيرى بر بهزاد انداخت . بهزاد نيز دست به تيروكمان كرد .\r\nلشكر بيكبار بر كنار خندق آمدند و دست به تيروكمان كردند و جنگ پيوسته شد ، از زيروبالا جنگ مىكردند و مردم ايران پيش ميرفتند و خلق هلاك مىشدند .\r\nتا شب جنگ كردند ، هيچ فايده‌يى نبود ؛ چون شب درآمد بسيار خلقى تلف شده بودند ، از اهل مصر كمتر كه در پس ديوار بودند . ملك داراب فرود آمد ، جملهء امراى دولت جمع شدند ، بعد از جلاب و شراب و نعمت سخن در انداختند . ملك داراب از حال شهر از بهزاد سؤال كرد . بهزاد خدمت كرد و گفت : اى شاه جهان ، معلوم دان كه شهر مصر غلبه‌اند و خلق شهر بسيارند ، گرفتن اين شهر مشكل است ، مگر بصبر توان گرفتن . طيطوس گفت : من نيز احتياط كرده‌ام ، حاليا گرفتن اين شهر اندك روزى چند مانده است . فهر طايفى از جاى خود برخاست و خدمت كرد و گفت : اجازت باشد كه من نيز با لشكر گران عزم ملاطيه كنم و كار خود را راست كنم ، سى هزار سوارست . پس فهر و مهر و جهر هر سه برادر خدمت كردند و سىهزار سوار برداشتند و رو به ملاطيه كردند .\r\n\r\n","description":"","footnote":"","page_name":" 708 ","page_number":724},
  {"content":"\r\n\r\n\r\n17 فتح اسكندريه\r\nاما مؤلف اخبار چنين روايت مىكند كه خوانديم در حضور دوستان كه جمشيد شاه با لشكر رو به اسكندريه نهادند ، اما سكندر شاه با خورشيد شاه به اسكندريه رفت و بفرمود كه خورشيد شاه را در بند كشيدند ؛ وزيرى داشت بختيار نام ، با او مشورت كرد كه ايرانيان شاه وليد خالد را شكستند ، من در وقت آمدن اين جوانرا گرفتم و با خود آوردم . بختيار گفت : بد كردى . البته در پى اين جوان بيايند و ما را كار مشكل گردد ، پس ما را كار راستى جنگ بايد كردن . اسكندر شاه گفت : دانم تا از گرفتن شهر مصر نپردازند به طرف ما كسى نيايد و گرفتن شهر مصر دشوار خواهد بودن ، اما ما نيز غافل نباشيم . اسكندر شاه را دخترى بود بغايت عاقله و صاحب جمال او را گل‌اندام نام بود ، و بغايت تيرانداز خوب بود ، و بيشتر اوقات با خدمتكاران خود به شكار رفتى و شكار كردى و نشاط راندى ؛ از پدر اجازت شكار كرد . سكندر شاه گفت اجازت دادم اما زينهار كه نيكو احتياط كنى ! كه لشكر ايران در حوالى مااند و از ملك سكندريه دور نشوى . گل اندام خدمت كرد و با دويست كس به شكار بيرون رفت و گرد شهر مىگرديد و شكار مىكرد . تقدير خداى تعالى چنان بود كه جمشيد شاه نيز در آن حوالى رسيده بود و لشكر در عقب\r\n\r\n","description":"","footnote":"","page_name":" 709 ","page_number":725},
  {"content":"\r\n\r\nمىآمد . جمشيد شاه مگر بطلب شكار از لشكر دور مانده بود تا شكارى در پيش جمشيد شاه پيدا شد . جمشيد شاه در پى شكار مىراند . شكار رو بدره‌يى كرد ، جمشيد شاه در عقب ، چون در ميان دره رسيد ، جمشيد شاه نگاه كرد ، از آن طرف دره‌سوارى را ديد ، و آن سوار گل‌اندام بود .\r\nراوى گويد كه او نيز در پى شكار از مردم خود دور افتاده بود ، از قضاى آسمانى هر دو بهم رسيدند . گل اندام نعره زد كه هى ! چه كسى كه درين شكارگاه ما آمده‌اى ؟ جمشيد شاه گفت : تو چه كسى كه چنين تحكم مىكنى ؟ گل اندام گفت : من اينم ! و دست به تير كرد و بر جمشيد شاه تير انداخت . جمشيد شاه از خود رد كرد . گل اندام تير ديگر بينداخت ، هم رد كرد . تير سيوم جمشيد شاه گفت :\r\nاى جوانمرد ، دو تير انداختى ، يكى بگير ! گل اندام سپر در رو كشيد . جمشيد شاه تيغ برآورد و حمله كرد ، خواست كه بزند ، باز پشيمان شد ؛ در حال تيغ در چپ انداخت و مركب درو جهانيد و دست مردى فراز كرد و كمربند او را بگرفت و زور كرد و از صدر زينش در ربود و بر روى دست درآورد ؛ كلاه خود از سروى دور افتاد ، رويى پيدا شد چون خورشيد منير كه از زير ابر پيدا شود . جمشيد شاه حيران ماند ، وقت بود كه بيهوش شود ، خود را به مردى نگاه داشت و او را در پيش زين كوهه بنشاند و گفت اى دلارام ، تو كيستى و نامت چيست ؟ بازگوى ! گل اندام گفت جايى فرود آى تا بگويم . جمشيد شاه را لشكر در آن حوالى فرود آمده بودند ، مركب براند تا بلشكرگاه رسيد . خدمتكاران پيش آمدند كه اى شاه اين كيست كه گرفته‌اى ؟ جمشيد شاه گفت اين صيد منست كه يزدان از غيب فرستاده است ؛ در خيمه شد و كلاه خود از سر بر گرفت . آن روى جمشيد شاه چون خورشيد تابان از زير ابر بيرون آمد . گل اندام به صد مرتبه بيشتر ازو شيفته شد . جمشيد شاه گفت كه راست بگوى كه چه كسى ؟ گل اندام گفت اول تو بگو كه چه كسى و درين ملك بچه كار آمده‌اى تا من نيز راست بگويم . جمشيد شاه گفت مرا نام جمشيد شاهست ،\r\n\r\n","description":"","footnote":"","page_name":" 710 ","page_number":726},
  {"content":"\r\n\r\nبرادر خورشيد شاه ايرانيم ، بر در مصر حرب بود چون شكست بر لشكر مصر افتاد ، مگر برادر من در ميان لشكر تنها مانده است ، غلبه كرده‌اند و او را بخم كمند گرفته‌اند و به اسكندريه آورده‌اند . من برادر اويم ، به اجازت شاه جهان ملك داراب و شاه‌زادهء ايران فيروز شاه ، آمده‌ام تا ملك اسكندريه بگشايم و اسكندر شاه را در حكم در آرم و مال اسكندريه را با برادرم به پيش ملك داراب ببرم ؛ اما تو كيستى كه بس لطيف و زيبايى ! دختر گفت اى جوانمرد ، بدان كه مرا نام گل‌اندام است ، دختر اسكندر شاهم . بطلب صيد بيرون آمده بودم خود صيد تو شدم و بدست تو گرفتار شدم و خدمت‌كارانم در عقب‌اند و آن جوانرا كه نشان ميدهى ، راستست ، در بند است ، اما هيچ گزندى بوى نرسيده است . جمشيد شاه گفت اى دختر ، تو با من سر درآور كه عاشق تو شدم تا ترا نكاح كنم و خاتون اردوى من شوى و مال و گنج كه دارم جمله فداى تو كنم . دختر گفت تو راست مىگويى ، مرا نيز به تو ميلى شده است ، اما چنين نمىشود ، مرا بگدار تا بروم و در شهر باشم تا چون تو برسى و شهر بگيرى من خود از آن توام و به هيچ نوع بىرضاى تو كارى نكنم و چندانك جان دارم در وفاى تو بكوشم و من نيز از اندرون شهر شما را مدد كنم و شايد كه خورشيد شاه را خلاص كنم و در دروازه را بگشايم و شهر را به تو تسليم كنم . جمشيد شاه گفت اين از براى آن ميگويى تا ترا بگدارم تا به روى ؟ دختر سوگند خورد كه من از آن توام . جمشيد شاه او را بگداشت تا برفت پيش مردم خود ، و رو به شهر نهاد .\r\nمؤلف اخبار و گزارندهء داستان كهن چنين روايت مىكند كه جمشيد شاه ديد كه گل اندام رفت ، بفرمود تا مكتوبى نوشتند با مكتوبى كه ملك داراب نوشته بود ، بباد رفتار عيار دادند و گفت : اين مكتوب را ببر به پيش اسكندر شاه تا چه جواب گويد . ما نيز در عقب رسيديم . پس باد رفتار مكتوب را بسته و رو بسكندريه نهاد ، چون رسيد دروازه‌بانان گفتند چه كسى و از كجا مىرسى ؟ گفت : من قاصدم و نامه\r\n\r\n","description":"","footnote":"","page_name":" 711 ","page_number":727},
  {"content":"\r\n\r\nدارم به پيش شاه سكندر شاه . حاجبان برفتند و سكندر شاه را خبر كردند كه شخصى آمده است و مىگويد كه نامه دارم . سكندر شاه گفت : درآريد . بادرفتار را در بارگاه درآوردند . چون پيش تخت رسيد ، خدمت كرد و مكتوب را بوسه داد و بدست بختيار وزير داد . بختيار وزير مكتوب را بستد و بر گوشهء تخت نهاد . سكندر شاه نامه را برداشت و مهرش برگرفت و بدست بختيار وزير داد . بختيار بخواند ، نبشته بود :\r\nاول نامه بسم اللّه الملك العلام . اول « 1 » نامه حمد و سپاس خالقى را جل جلاله كه شب تيره را بروز روشن مبدل مىگرداند . بعد از سپاس و حمد بارى تعالى صد هزار تحف تحيات بروح و روضهء انبياء عليهم السلام . بعد ما ، از بر من كه شاه ايرانم و يادگار شاهان عادلم ، ملك داراب بن ملك بهمن بزرگ ، به بر تو كه شاه سكندر شاهى . ترا معلوم باشد كه سبب آمدن ما به شهر مصر چه بود . توقع بدان شاه آن داشتيم كه دشمنان ما را مدد نمىكرد ، چون مدد كرد از آن خود ديد . لشكر مصر را شكستيم و كار ما را يزدان بفضل و كرم خود برآورد ، اما مگر آن شاه در حرب‌گاه خورشيد شاه را تنها ديده ، بخم كمند گرفته و با خود برده و هيچ‌كس را از لشكر ما خبر نبوده ، مىبايد كه چون نامه بمطالعه برسد ، او را از قيد بيرون آورده و خلعت داده ، با مال سكندريه بفرستى و مال به گردن گيرى و اگر درين باب تعلل كنى ، جمشيد شاه را فرستاده‌ام تا شهر سكندريه را بگيرد و ترا به خدمت ما آورد .\r\nمىبايد كه مخالفت نكنى « 2 » و السلام .\r\nچون نامه را تمام بخواندند ، سكندر شاه بغايت برآشفت و گفت : يعنى كار بجايى رسيده است كه نامه‌يى چنين به من نويسند ، و مرا بلشكر ترسانند ، و بدين نوع سخن‌بندى را از من طلب دارند ؟ بگيريد اين قاصد را و از برج بشيب اندازيد تا هلاك گردد ! در حال در بادرفتار چسبيدند و او را محكم در بستند ، بادرفتار گفت\r\n\r\n\r\n","description":"","footnote":"\r\n( 1 ) - تكرار « اول »\r\n( 2 ) - در اصل : نكند\r\n","page_name":" 712 ","page_number":728},
  {"content":"\r\n\r\nاى شاه ، مرا چه گناهست كه من بندهء فرمانم ، آنچه فرمايند چنان كنم و ديگر آنك پادشاهانرا عادت نبوده است كه قاصد را بكشند ، تو نيز بد مكن كه بغايت بد كرده باشى . سكندر شاه نعره زد كه اى حرام‌زادگان ! چرا مىگداريد كه چنين كسى در حضور من سخن بگويد ؟ « 1 » بگيريد او را و ببريد و از باروى شهر درآوريد ! بادرفتار را بيرون بردند . مردم شهر در عقب افتاده بودند و هريك سخنى ميگفتند تا بادرفتار را بر برج آوردند تا در خندق اندازند و خلق شهر جمله حاضر بودند . بادرفتار با خود گفت : اى دريغا كه رايگان هلاك خواهم شدن ! خندقى ژرفست ، نوعى كنم ، باشد كه خلاص شوم .\r\nمؤلف اخبار و گزارندهء داستان چنين روايت مىكند كه بادرفتار عيار گفت : اى جوانمردان ، البته مرا درين خندق خواهيد انداختن ، لابدست كه حكم چنين است ، اما با اين جامه و خنجر و كمندم ميندازيد كه حيف باشد ، مرا برهنه كنيد و آلت « 2 » مرا بيادگار من نگاه داريد . ايشان گفتند راست مىگويد ، پس او را دستها برگشودند و او را برهنه كردند . يكى گفت : خنجرش از آن من ، ديگرى گفت : كمندش از آن من . بادرفتار ايشانرا مشغول ديد ، بر كنار بارو آمد و گفت :\r\nحاجيان شاه سكندر شاه را بگوييد كه كار راستى جنگ كن كه فردا اين وقتى « 3 » لشكر ما اينجاست . اين بگفت و خيز كرد و گرد در خندق نشست و بشنا كردن مشغول شد تا بكنار رسيد و بيرون شد ؛ و همچنان برهنه مىدويد تا ناپديد شد . آن خلق در چستى و چابكى او حيران مانده بودند .\r\nدر حال سكندر شاه را خبر كردند كه بادرفتار گريخت . شاه گفت : چون بود ؟\r\nآنچنان‌كه رفته بود بگفتند . سكندر شاه در غضب رفت و گفت : اى حرام‌زادگان ! شما را گفتم كه او را سياست كنيد ، رفتيد و طمع كرديد و بجامه و آلت مشغول شديد ؟\r\n\r\n\r\n","description":"","footnote":"\r\n( 1 ) - در اصل : مىگويد .\r\n( 2 ) - مراد « آلت عيارى » است كه پيش ازين بدفعات ديده‌ايم .\r\n( 3 ) - يعنى :\r\nاين وقت .\r\n","page_name":" 713 ","page_number":729},
  {"content":"\r\n\r\nهريك را صد چوب داد زدن . بختيار وزير گفت : شاها ، اولى آن بود كه او زنده بدر رفت كه رسول را كشتن عيب باشد و دانم كه فردا لشكر خواهد رسيدن ، در كار راستى مشغول بايد بود . حكم شد تا خلق شهر بر بارو روند . غوغا در شهر اسكندريه افتاد كه فردا سپاه ايران خواهند رسيدن .\r\nاما مؤلف اخبار روايت مىكند كه چون بادرفتار عيار برهنه بگريخت ، همچنان مىدويد تا بلشكرگاه رسيد . همچنان برهنه به خدمت جمشيد شاه رفت . جمشيد شاه عجب ماند ، گفت : اى بادرفتار ، اين چه حالتست كه برهنه آمدى ؟ مگر ترا تالان كردند ؟ بادرفتار گفت : اى پهلوان ، آنچه بر من آمد اگر بگويم عجب مانى ؛ پس آغاز كرد و آنچه رفته بود باز گفت . جمشيد شاه گفت : نيك خلاص يافتى ! بيا بگو كه شهر اسكندريه چگونه شهريست . بادرفتار گفت : شهريست آبادان و مال بسيار درو ، اما برج و باروى بلند و محكم و خندقى ژرف پر آب . جمشيد شاه گفت : يزدان پاك ما را مدد كند تا شهر سكندريه را بگيريم و ناموس خود را قايم كنيم . گفت : كى برسيم ؟\r\nبادرفتار گفت : ما را چنان بايد رفت كه فردا اول بامدادان بدآنجا برسيم . پس عزم كردند تا شب درآمد .\r\nچون شب ظلمانى به آخر رسيد ، هنگام صبح شد ، مردم شهر بر برج و بارو برآمدند و نظر در بيابان افگندند ، گردى عظيم برآمد ، دانستند كه گرد سپاه است .\r\nغوغا برآمد ، اهل شهر بيكباره بر باره برآمدند . چون گرد پيش آمد از ميان گرد آواز كوس حربى و ناى رزمى مىآمد تا گرد بتيغ باد جدا شد و از ميان گرد چهل علم پيدا شد نشان چهل هزار سوار جرار خون ريز خون‌خوار ؛ و علمى پيش پيش مىآمد ، در پاى علم نوخاسته‌يى مىآمد ، بمركب كميتى سوار ، و جلى از اطلس بر دوش مركب انداخته ، و غژغاوى از گردن مركب درآويخته ، و سوار از فرق تا ناخن پاى در آلت رزم رفته و روى چون خورشيد انور . جمشيد شاه با چهل هزار سوار در رسيدند . جمشيد شاه را چون نظرش بر برج و باره افتاد ، در حال حكم كرد تا\r\n\r\n","description":"","footnote":"","page_name":" 714 ","page_number":730},
  {"content":"\r\n\r\nلشكرش عزم حرب كنند . بيكبار كوس جنگ فرو كوفتند ، و ناى در دميدند ، و لشكر رو به جنگ اسكندريه نهادند . تيرها در كمان پيوستند . سكندر شاه بر برج برآمده بود با بختيار وزير ، حكم كرد كه شما نيز مردانه باشيد . خلق شهر از بالاى برج و بارو بيكباره سنگ و تير و آتش بر لشكر جمشيد شاه باران كردند . چون جنگ سخت شد خلقى از هر دو طرف هلاك شدند . بادرفتار عيار گفت : اى پهلوان حكم كن تا طبل آسايش بزنند تا نيك انديشه‌يى بكنيم كه جنگ اين شهر بچه نوع كنيم . بفرمود تا طبل آسايش بزدند . تا لشكر بازآمدند و در برابر شهر فرود آمدند و خيمه و بارگاه بزدند و در بارگاه آمدند و براى و تدبير مشغول شدند . - از آن طرف دختر شاه ، گل اندام ، بغايت عاشق و آشفته بود - اما چون از جنگ فارغ شدند ، سكندر شاه در شهر رفت با بختيار ، و بتدبير كار مشغول شد .\r\nراوى داستان چنين روايت مىكند كه آن روز و آن شب بگدشت . روز ديگر در اول بامداد باز لشكر عزم جنگ كردند . جمشيد شاه سلاح بر خود راست كرد با چهل هزار سوار عزم كنار خندق كرد و بجنگ مشغول شد . سكندر شاه نيز با خلق شهر بر برج و باروى شهر برآمدند و بيكبار تير و سنگ بر لشكر جمشيد شاه روانه كردند ؛ و خلق شهر غلبه بودند همچون مور و ملخ بر بارهء شهر برآمده بودند و جنگ عظيم مىكردند چنانك بسيارى از لشكر جمشيد شاه بقتل آمدند . جمشيد شاه عاجز شد ، بازگشت و فرود آمد . بادرفتار گفت كه كار ما مشكل خواهد بود ، مردم شهر غلبه‌اند ، ما را بايستى كه صد هزار سوار با خود آوردى تا به مدت پنج شش ماه بصبر اين شهر را مىگرفتيم ، مگر يزدان پاك كار ديگر پيش آورد . جمشيد شاه گفت مرا چيزى در خاطر مىآيد ، ندانم كه چون باشد . بادرفتار گفت آن كدامست ؟\r\nگفت : در اين راه كه مىآمديم دخترى را گرفتم ، گفت من دختر سكندر شاهم ، خواستم كه او را واگيرم ، گفت من دختر پادشاهم ، دروغ نگويم و سوگند بخورم كه از وفاى تو برنگردم اما به شهر بروم تا مصلحتى از بهر تو انديشه بكنم ، باشد\r\n\r\n","description":"","footnote":"","page_name":" 715 ","page_number":731},
  {"content":"\r\n\r\nكه كار بر تو آسان‌تر شود ؛ اكنون ما دو حرب كرديم و هيچ گرد اين شهر نتوانستيم گرديدن ، اگر آن دختر در حق ما كارى خواهد كردن وقتش اكنونست . هرچند كه بر قول زنان اعتماد نشايد كردن ، اما بايد تجربه كردن تا از نيك و بد او خبردار شويم كه بىآن نيست كه دلم را بسوى او ميلى هست و او را هم . بادرفتار گفت چون توان معلوم كردن ؟ مگر من بشب بروم و خود را در شهر اندازم ، و بسراى او روم و از راز دلش خبردار شوم ، اگر دانم كه دل با ما دارد خود را به دو نمايم تا در كارها يار ما باشد و اگر دانم كه دلش با ما نيست ، تدبيرى ديگر كنم . جمشيد شاه گفت : چنين بايد كردن .\r\nپس بادرفتار عيار دل بر آن نهاد كه چون شب درآيد در شهر برود و از حال گل اندام خبردار شود . صبر كرد تا شب درآمد برخاست و گرد شهر برآمد و راه طلب مىكرد . هيچ راه نبود ، از آنك خلق بر برج و بارو بودند و حاضر وقت بودند و شمع و مشعلهء بسيار بر كرده و پاس ميداشتند . بادرفتار چندانك گرديد راه نديد . بادرفتار نوميد شد و بازگرديد . بامدادان پيش جمشيد شاه آمد و گفت : امشب ، همه شب گرد اين شهر برآمدم هيچ راه نيافتم اما انديشهء ديگر در دلم آمده است ، بطلب آن كار خواهم رفت ، شما يك امروز ديگر طبل جنگ مزنيد تا باشد كه از طرفى ديگر راه يابم .\r\nاما مؤلف اخبار و گزارندهء داستان چنين روايت مىكند كه بادرفتار عيار رو بكنار دريا نهاد ، با خود گفت باشد كه از طرف دريا راه يابم كه اين شهر را بعضى در درياست و بعضى در خشكى . چون بكنار دريا رسيد ، كشتيى ديد ايستاده و دو كس در آن كشتى بودند و باهم ميگفتند كه زود باش و كشتىبران كه لشكر ايران نزديك‌اند ، مبادا كه بما زيانى برسانند . ايشان درين سخن كه بادرفتار بر سر كشتى رسيد ، سلام كرد و گفت : اى جوانمردان ، مددى كنيد كه از شهر سكندريه‌ام ، بملك مصر بودم ، چون مصر بهم برآمد مرا مالى كه در دست بود لشكر ايرانيان بردند ، اكنون خان\r\n\r\n","description":"","footnote":"","page_name":" 716 ","page_number":732},
  {"content":"\r\n\r\nو مانم و اهل و عيالم در اسكندريه است و راه دروازه بسته است و مرا در شهر نمىگدارند ، كرم كنيد كه منت باشد و زرى چند نيز بدهم ، مرا به شهر بريد كه شما را ثواب باشد . آن دو كس گفتند روا باشد . در حال كشتى پيش بادرفتار آوردند تا بادرفتار در كشتى درآمد و درستى زر بديشان داد ، كشتى مىراندند تا بر در دروازه رسيدند كه در دروازه بر كنار دريا واقع شده بود و آن در گشاده بودند كه خلق بكشتى به دريا رفتندى ، كشتى قرار گرفت . بادرفتار قدم در شهر نهاد ، گرد شهر ميگشت .\r\nخلق شهر بر برج و باره بودند و هنوز جنگ و فتنه بود و لشكر ايران قوت گرفته بودند و بر كنار خندق رسيده ؛ وقت بود كه در خندق ريزند اما خندق پر آب بود و نغل « 1 » ، لشكر بازگشتند تا فردا تدبيرى از نو كنند ، طبل آسايش زدند و فرود آمدند .\r\nايرانيان باهم ميگفتند كه گرفته بوديم شهر را ، اما شب درآمد ، فردا البته اين شهر را بگيريم . ايشان درين سخن بودند .\r\nاما راوى اين داستان كهن چنين گويد كه اسكندر شاه بغايت ملول بود كه ايرانيان زور كرده بودند ، با بختيار گفت : اى وزير ، امروز ايرانيان شهر ما را گرفته بودند ، اما نيك بود كه شب درآمد ، اما تدبيرى ديگر بايد كردن . بختيار گفت فردا حكم كنيم كه در شهر هيچ‌كس نماند و بازارها ننشينند ، از پير هفتاد ساله تا كودك هفت ساله بر باره روند و جنگ كنند . سكندر شاه گفت پس مردم شهر را خبر كن . بختيار وزير در شهر رفت و چاووشانرا فرمود تا منادى كردند كه فردا هيچ آفريده ننشيند و بر برج و باره روند و جنگ كنند . غوغا در شهر افتاد ، مردم شهر هريك سخنى ميگفتند تا شب درآمد .\r\nبادرفتار بر در ايوان گل اندام در گوشه‌يى پنهان شده بود تا از شب يك\r\n\r\n\r\n","description":"","footnote":"\r\n( 1 ) - نغل : گويا در اينجا بمعنى پارگين و آنچه از كثافات كه عادة در خندقهاى بلاد مىريخته‌اند باشد .\r\nو در لغت عرب به اين معنى نيامده و يكى از معانى آن تباهى و فساد و پوست تباه شده است و ممكن است همين دو معنى موجب معنى فوق در فارسى شده باشد ؛ خدا داناست .\r\n","page_name":" 717 ","page_number":733},
  {"content":"\r\n\r\nدانگ بگدشت ، - خلق شهر بيشتر بر برج و باره بودند و گرد ايوان خالى بود - بادرفتار كمند از زير جامه بيرون آورد و در سر دست درآورد و برانداخت ، تقدير خداى تعالى چنان بود كه قلاب كمند در گوشهء قصر محكم شد ، دست در كمند زد و بر بالا شد ، گرد ايوان برآمد و مىگرديد و در روزنها نگاه ميكرد تا در ميان صحن سرا رسيد ، روشنى شمع ديد كه مىآمد ، سر فرو كرد ، گل اندام را ديد چون خرمن گل قرار گرفته ، و دايهء گنده پيرى در خدمت ايستاده و گل اندام جام مى بر كف دست نهاده و بر ياد دلارام مىنوشيد . بادرفتار گفت يكدم صبر كنم تا چه سخن خواهند گفت كه از ناگاه گل اندام سر برآورد و گفت اى دايه هيچ از حال پدرم خبرى دارى كه كار او با ايرانيان بكجا رسيد ؟ دايه گفت : اى جان مادر ، چنين شنيدم كه امروز دست ايرانيان [ را 
  ] بوده است و هيچ‌كس را از اهل اسكندريه زهره و ياراى آن نبوده است كه سر از قفاى برج برآرد ، شاه بغايت ملول است و حكم كرده كه فردا از پير و جوان ، آن قدر كه هستند ، بر برج و باره برآيند و جنگ از بهر عيال خود كنند ، و مردم در شهر در تشويش‌اند . گل اندام چون اين سخن بشنيد بغايت شادمان شد و گفت : اى دايه ، دست فرصت از آن ايرانيانست كه بدولت نزديك‌ترند ، پدرم را جنگ نبايست كرد و آن بندى را زود خلاص بايستى دادن اما كار از دست رفته است تا ديگر چه پيش آيد . بادرفتار چون اين سخن بشنيد ، كه گل اندام گفت ، دانست كه دل با ايرانيان يكى دارد ؛ چندان صبر كرد كه گل اندام برخاست و گفت : مرا خوابست . دايه بيرون رفت [ و چون 
  ] گل اندام بر سر تخت در خواب رفت در سرا در كشيد و برفت .\r\nبادرفتار عيار كمند در روزن بست و دست در كمند زد و بشيب رفت و نرم نرم پيش تخت رفت و گوشهء بستر گرفت و حركت داد تا وقتى كه گل اندام چشم بگشود ، يكى را ديد كه در پيش تخت او ايستاده . گل اندام باز نشست و گفت چه كسى و درين موضع چه ميكنى ؟ جواب داد كه بنده را بادرفتار عيار مىگويند ، خدمت\r\n\r\n","description":"","footnote":"","page_name":" 718 ","page_number":734},
  {"content":"\r\n\r\nكار جمشيد شاهم ، بسوى تو پيغام آورده‌ام . گل‌اندام گفت چون آمدى كه دروازه بسته است و خلقى بسيار پاس ميدارند ؟ بادرفتار گفت از راه دريا آمده‌ام . گفت چه پيغام دارى ؟ بگو و بچه كار آمده‌اى ؟ بادرفتار گفت جمشيد شاه سلام مىرساند و ميگويد كه ما را فراموش كردى و قولى كه با ما كرده بودى بجاى نياوردى ! اكنون من بر در شهر به اميد توام كه برادرم را خلاص كنى و شهر را به من سپارى تا خاتون خاتونان شوى و مصاحب عين الحيات شوى و فرمانت بر عالمى بگذرد . ازين نوع سخنى چند بگفت كه دل گل اندام بدان نرم شد و محبت جمشيد شاه در دلش زيادت شد ، با خود گفت اگر جمشيد شاه را دل با من نمىبود پيش من كس نمىفرستاد - زنان بى عقل باشند ، و ايشانرا زود توان فريفت كه از بهر مقصود خود مادر و پدر فدا كنند ، به ديگرى خود چه رسد - گل اندام گفت اى آزاده مرد ، من نيز در بند آن بودم كه كارى كنم ، اما هيچ يارى نداشتم كه در كارها مرا يار باشد ، اكنون چون تو بمباركى آمدى در زير تخت رو و ساكن مىباش تا فردا كه پدرم حكم كرده است كه اهل شهر از خرد و بزرگ بر باروى شهر روند ، شهر خالى ماند ، ما باهم يار شويم ، و خورشيد شاه هم درين ايوان در بندست ، او را بگشاييم و كار خود پيش بريم . باد رفتار گفت : چنين بايد كرد . در حال در زير تخت رفت و چندان صبر كرد كه روى روز پيدا شد ، جهان از ظلمت شب برهيد .\r\nجمشيد شاه گفت : امروز آن روزست كه من جان فدا كنم و از خندق اين شهر بجهم ، باشد كه اين شهر را بگيرم كه شاه‌زاده فيروز شاه نگران خواهد بود .\r\nبفرمود تا كوس حربى فرو كوفتند ، لشكر در جوش و خروش درآمدند ، چهل هزار سوار رو بكنار خندق نهادند و گاو سپرها در رو كشيدند . سكندر شاه سكندرانى حكم كرد تا مردم شهر از پير و جوان بيكبار بر برج و باره برآمدند و سنگها بر برج مىكشيدند ، و علم شاهى بر برج برآوردند ، ايشان نيز طبل جنگ فرو كوفتند و از بالاى حصار تير ناوك و سنگ رها كردند . جمشيد شاه نعره بر لشكر زد\r\n\r\n","description":"","footnote":"","page_name":" 719 ","page_number":735},
  {"content":"\r\n\r\nو گفت اى جوانمردان ، مردانه باشيد ! لشكر رو بپاى حصار كردند ، از زير و بالا حرب پيوسته شد ، نعرها مىزدند و از بالاى حصار صد هزار تير و سنگ مىآمد چنانك زنان و كودكان نيز جنگ مىكردند . جمشيد شاه گفت : مرا كار چنين پيش نخواهد رفت ، مرا بهتر ازين مىبايد كوشيدن . مركب پيش راند و چندانك مىتوانست پيش مىآمد ، چون نزديك حصار شد از مركب پياده شد و گاو سپر در سر كشيد و دامن زره در ميان محكم كرد و آهنگ كنار خندق كرد و از جوانان لشكر قرب پانصد كس همه بحميت جمشيد شاه پياده شدند و دامن در ميان محكم كردند و گاو سپرها در سر كشيدند و عقب جمشيد شاه روان شدند . سكندر شاه نعره زد كه اى ايرانيان ، بكجا مىآييد ؟ آخر نه حلوا خوردنست ! بيك بار صد هزار تير و سنگ و ناوك بر جمشيد شاه و لشكر او ريختند ، چندانك حد نداشت و جمشيد شاه ميخواست كه از خندق بجهد .\r\nاما مؤلف اخبار چنين روايت مىكند كه چون شهر خالى شد ، گل اندام خانه خلوت ساخت به بهانه‌يى ، آنگاه بادرفتار را گفت اى جوانمرد بيرون آى .\r\nبادرفتار بيرون آمد و در پيش گل‌اندام خدمت كرد . گل اندام گفت اى بادرفتار ، بدين دهليز برو ، درى آهنين پيش آيد ، اين كليد آن درست ، بستان و آن در را بگشا ، جبه خانهء شهر يارست ، هم در آنجا خورشيد شاه در بندست ، برو و او را بگشاى و بگو تا غرق پولاد گردد ، آنگه من نيز موافقت كنم و بيرون رويم ، باشد كه كارى پيش رود . بادرفتار خرم شد و كليد بستد و روان شد تا بدان در رسيد .\r\nدرى ديد آهنين و قفلى بزرگ به روى زده ؛ در حال بگشود و در رفت ، جبه خانه‌يى ديد از انواع سلاحها آويخته ، اما هيچ‌كس پيدا نبود ، چون نيك نگاه كرد خانه‌يى ديگر ديد كوچك ، آواز ناله‌يى بيرون مىآمد . بادرفتار بر در آن خانه رفت ، قفلى ديد كوچك ، بر پيچيد و در اندرون رفت ؛ خورشيد شاه را ديد در بند كشيده ، و نوميد نشسته كه بادرفتار درآمد و خدمت كرد . خورشيد شاه بادرفتار را ديد ، شادمانه شد\r\n\r\n","description":"","footnote":"","page_name":" 720 ","page_number":736},
  {"content":"\r\n\r\nو گفت اى عيار ، چون آمدى و حال چيست ؟ گفت : اى سردار ، معلوم‌دان كه برادرت جمشيد شاه با چهل هزار سوار بر در شهر بجنگ كردنست و دختر شاه سكندريه با ما يكى شده است ، اين زمان پيش او بودم ، كليد او داد و راه او نمود ، در [ حال 
  ] سوهان [ برگرفت 
  ] و آن بندها را بر گشود ؛ پس بيرون آمدند ، بپاى تخت آمدند .\r\nبادرفتار پيش گل اندام رفت . گل اندام نيز غرق پولاد شده بود . پس آن سه وجود بيرون آمدند و مركبان شاهى ايستاده بودند ، سوار شدند . گل اندام در پيش و ايشان در عقب تا در دروازه رسيدند . خلقى بسيار در پس دروازه ايستاده بودند و از شكاف در نگاه مىكردند .\r\nو اين قصه در حالتى بود كه جمشيد شاه از خندق جسته بود و حلقهء دروازه گرفته ، و بيك دست سپر در دست گرفته ، و از بالاى دروازه سنگ و تير و آتش مىانداختند و جمشيد شاه از خود رد مىكرد ؛ و از آمدن پشيمان شده بود كه در نمىتوانست گشودن ، و باز نمىتوانست گرديدن ، و از بالا سنگ و تير بسيار مىآمد . جمشيد شاه با خود گفت كه اكنون هلاك خواهى شد .\r\nراوى اين داستان چنين روايت مىكند كه جمشيد شاه تمام دل از خود برداشت ، و دل بر هلاك نهاد . درين دم خورشيد شاه و بادرفتار و گل اندام در پس دروازه رسيدند ، دروازه‌بانرا دور كردند . بادرفتار نگاه كرد ، جمشيد شاه را ديد دست در حلقهء دروازه زده بود . بادرفتار گفت اى گل اندام ، جمشيد شاه از خندق جسته است و حلقهء دروازه گرفته ، نيك وقتى رسيده‌اى ، مردانه باشيد ! گل اندام گفت كليد اين در بياريد . مير دروازه‌بان گفت دشمن بر در شهر و از خندق جسته ، بچه اميد در دروازه مىگشايى ؟ گل اندام گفت : اگر دشمن است از آن شماست ، مرا دوست است . چندانك مىگفت هيچ‌كس التفات نمىكرد . گل اندام نعره زد كه اى حرام‌زادگان ، دروازه بگشاييد ! سخن مرا التفات نمىكنيد ؟ مركب بريشان جهانيد و چند تن را بكشت ، باقى بگريختند ، اما بيكبار نعره برآوردند كه مگر\r\n\r\n","description":"","footnote":"","page_name":" 721 ","page_number":737},
  {"content":"\r\n\r\nبا شاه ياغى شده‌اى كه كليد دروازه ميخواهى تا دشمن شاه را در شهر درآرى ؟\r\nخورشيد شاه گفت : اى ماه رو ، حاجت به كليد خواستن نيست . اين بگفت و تيغ بر كشيد و بر قفل زد و درهم ببريد . آفرين از بادرفتار برآمد . در آن دم جمشيد شاه حلقهء در گرفته بود و زور مىكرد و در زور كردن بود كه ناگاه دروازه بر رويش واشد . عجب ماند ، بادرفتار سلام كرد و خدمت نمود و گفت : اى پهلوان ، درآ كه يزدان كار ما راست كرد و گل اندام خورشيد شاه را از بند خلاص كرد و اينك هر دو ايستاده‌اند . جمشيد شاه در شهر درآمد ، در حال پول دروازه را بينداختند تا لشكر رو در شهر نهادند . سكندر شاه چون چنان ديد ، بر برج ايستادن مصلحت نديد ، بشيب آمد و آن قوم كه بر برج بودند جمله بشيب آمدند . لشكر جمشيد شاه زور كردند و جمله در شهر درآمدند و جنگ بپيچيد . خلق بر بام خانها رفتند و جنگ مىكردند تا عاقبت بر سر چهار سوى شهر خورشيد شاه و جمشيد شاه به اسكندر شاه رسيدند .\r\nخورشيد شاه مركب پيش راند و سر راه بر اسكندر شاه بگرفت و گفت اى اسكندر شاه ، منم خورشيد شاه كه در بند تو بودم ، و مرا به چند كس بخم كمند دادى گرفتن و مرا در بند داشتى ، يزدان پاك كار ما راست آورد ، اكنون بيا تا باهم بكوشيم ؟\r\nسكندر شاه مركب درو جهانيد و گفت اى ايرانى ، گمان دارى كه حريف تو نباشم .\r\nخورشيد شاه سپر در سر آورد و حملهء او را رد كرد . سكندر شاه خواست كه بگريزد خورشيد شاه سر دست دراز كرد و كمربند او را بگرفت و زور كرد و سكندر شاه را از زين در ربود و بر زمين زد . چاكران خورشيد شاه و جمشيد شاه رسيدند ، او را گرفتند و بربستند و ريسمان در گردنش كردند كه از ناگاه بادرفتار عيار در رسيد با گل اندام بهم ، و يكى را دست و گردن بسته و كشان كرده . جمشيد شاه پرسيد كه اين چه كس است ؟ گفتند كه بختيار وزيرست . پس او را نيز در پيش اسكندر شاه آوردند و هر دو را كشان كردند .\r\nميران چون چنان ديدند جمله متفرق شدند و بعضى در شهر پنهان شدند\r\n\r\n","description":"","footnote":"","page_name":" 722 ","page_number":738},
  {"content":"\r\n\r\nو بعضى بهزار محنت خود را از شهر بيرون انداختند . مردم شهر چون پادشاه را گرفته ديدند ، در خانها شدند و امان خواستند ، و جمشيد شاه حكم كرد كه واى بر آنكسى كه رعيت را زحمت دهد ! همچنان مىآمدند ، با گل اندام تا بر در ايوان رسيدند .\r\nگل اندام درآمد و خورشيد شاه را و جمشيد شاه را با امراى ايران درآورد . جمشيد شاه با خورشيد شاه در ايوان درآمدند ، تختى ديدند نهاده از زر سرخ ، و كرسيهاى زرين نهاده . گل اندام گفت : بر تخت رويد و خوش بنشينيد ! جمشيد شاه گفت : اين تخت و تاج از آن ملك داراب و فيروز شاهست ، به آنكس كه خواهد بدهد ؛ اما بر آن كرسيها قرار گرفتند ، حكم كردند كه سكندر شاه را درآرند ، چون درآوردند جمشيد شاه گفت :\r\nهان ! اكنون خود را چون مىبينى كه نامهء ملك داراب را دريدى و عيارم را از برج به زير انداختى ؟ اكنون سزاى تو چيست ؟ سكندر شاه گفت : اى ايرانى ، چه حد تو باشد كه اين سؤال از من كنى ؟ اما اين بلا بر من از گل اندام است كه با شما يكى شد . از غير چه ناليم كه از ماست كه بر ماست ! جمشيد شاه ميخواست كه سكندر شاه را برنجاند ، از براى خاطر گل اندام هيچ نگفت . خورشيد شاه گفت : اى برادر ، اين پادشاه سكندريه است ، يرغوى او بر ما نيست ، او را بپاىتخت ملك داراب بايد بردن تا حكم اين ، ملك داراب بكند . پس او را بيرون بردند و در بند كشيدند .\r\nبختيار وزير را پيش آوردند و باز داشتند . خورشيد شاه گفت من شنيده‌ام كه هست و نيست اسكندر شاه را بختيار نيك مىداند . اى بختيار ، اگر ميخواهى از كشتن برهى راست بگو كه گنج و مال سكندر شاه كجاست و اگر راست نگويى بىشك هلاك گردى . بختيار گفت كه گنج و مال سكندر شاه بىقياس است و چندان مال كه در اسكندريه است در مصر نباشد . خورشيد شاه گفت : ما را با مال رعيت كار نيست ، پادشاه ما عادلست و طمع بر مال رعيت نكند ، اما مال سكندرشاه از آن ماست ، بر آن نيز تصرف نكنيم تا ملك داراب چه گويد . بختيار گفت : چون چنين است مرا اجازت دهيد كه چند كس‌اند كه مال را مىدانند تا ايشانرا بگيرم ، مبادا كه بگريزند .\r\n\r\n","description":"","footnote":"","page_name":" 723 ","page_number":739},
  {"content":"\r\n\r\nگل اندام گفت او را اجازت دهيد و بفرستيد اما بىموكل نباشد . در حال او را بگشودند و موكل برو گماشتند و خلعت دادند و فرستادند .\r\nراوى اين داستان چنين روايت مىكند كه چون بختيار وزير برفت ، بعد از يك ساعت باز آمد و بقرب پنجاه كس را با خود بياورد و در حضور خورشيد شاه و جمشيد شاه بازداشت ؛ گفت : اين پنجاه كس‌اند كه از مال سكندر شاه خبر دارند و هريك در مملكت در كار كلى بوده‌اند ، مال ازينان طلب داريد . خورشيد شاه گفت : اى جوانان ، مال شاه را بديوان ملك داراب بسپاريد كه مملكت از دست شما بيرون رفت ، و راست بگوييد كه ما را بمال شما طمع نيست . ايشان خدمت كردند و گفتند كه مال شاه بسيارست ، هريك بدانچ موكل بوده‌ايم حساب بازدهيم . پس خزينه‌دار را پيش آوردند ، آنچه در تصرف او بود بستدند ؛ چندان مال بود كه صفت نتوان كردن ؛ از زر و زرينه و جواهر و قطار و مهار و غلام و كنيزك و خيمه و خرگاه وزرادخانه آنچه بود قلمى كردند . بعد از آن رو به بختيار كردند و گفتند تو نيز چيزى بگوى . بختيار گفت : اين همه مال كه روزى شما شد هنوز مىطلبيد ؟ گل اندام گفت : اى بختيار ! آن نيست كه ديگر شما را اختيارى باشد ؛ من دانم كه مال پدرم جمله در تصرف تست و از مال پدرم اين اندكيست ، پدرم را مال ميراثى بسيار بود ، بگوى و نشان بده كه آن مالها نه آن قدرست كه تو توانى خوردن ، بگوى و اگر نمىگويى تا من بگويم . بختيار گفت : اى دختر ، چنان با ايرانيان يكى شدى كه از بهر خود نيز نيستى ؟ ناگفتن من از بهر تو بود ، چون تو راضييى بگويم :\r\nبدانيد كه شاه را دو گنج هست كه چندان مال كه درين چند وقت جمع شد ، در هر گنجى صد آن قدر باشد ؛ ازين دو گنج يكى خود حاصل كرده است و يكى ديگر از پدرش مانده است . خورشيد شاه و جمشيد شاه به روى آفرين كردند و آنگه صفت آن گنج را از وى سؤال كردند ، گفت : صفت آن گنج نتوان كرد كه اگر تمام جهان خراب گردد بدان گنج از نو توان ساخت ، جمله در تصرف منست و اگر\r\n\r\n","description":"","footnote":"","page_name":" 724 ","page_number":740},
  {"content":"\r\n\r\nاز رعيت چيزى ميطلبيد ، از هر دروازده گنجى مىتوان حاصل كردن . و از آن عجب‌تر آنست كه درين دريا جزيره‌ايست ، آن را جزيرهء چهارشنبه مىگويند كه در هر شب چهارشنبه آنجا چيزى پيدا مىشود و هيچ آفريده گرد آن نتواند گرديدن كه آن طلسم است و آن گنج‌نامه نيز پيش منست ، اما جهد بسيار كردم نتوانستم خواندن ، پادشاهانى كه درين مملكت بودند در آنجا نتوانستند مدخل كردن ، و هركه بطلب آن رفت ديگر وا پس نيامد . خورشيد شاه گفت : ما را مصلحت آنست كه ازين مالها بعضى با فتح‌نامه و سوقاتى چند از بهر گردان ايران بفرستيم و ازين حال گنج خبر دهيم و گنج‌نامه را بفرستيم از آن جزيرهء چهارشنبه ، تا راى عالى ملك داراب چه باشد .\r\nگفتند چنين بايد كرد . پس به كار راستى راه مصر مشغول شدند و مال فراوان و نعمت بسيار با گنج‌نامهء جزيرهء چهارشنبه ، و سكندر شاه را بسته ؛ و نامه نوشتند و ببادرفتار عيار دادند كه زود خبرى به يارى كه ما اينجا بنشينيم يا بياييم ؟ بعد از آن بروز سعد صد خروار مال با نعمتها و قماشات بسيار با پنج هزار سوار با اسكندر شاه رو بلشكر ايران نهادند و برفتند و بختيار وزير را هم با خود ببردند . و خورشيد شاه و جمشيد شاه در سكندريه بعيش بنشستند و گل اندام خدمتى كه لايق بود بجاى مىآورد و به اميد وصال جمشيد شاه جان‌سپارى مىكرد و از دل‌دارى هيچ تقصير نمىكرد .\r\nاما مؤلف اخبار و گزارندهء داستان چنين روايت مىكند كه بادرفتار عيار با سكندر شاه و بختيار وزير رو به مصر نهادند ، بسه منزل بمصر رسيدند ، از قضاى خداى تعالى فيروز شاه در جنگ بود و لشكر مصر بر بالا بودند و جنگ مىكردند و فيروز شاه در پيش علم ايستاده بود و لشكريانرا در جنگ چيره مىكرد . درين وقت بادرفتار عيار رسيد و خدمت كرد ، فيروز شاه را چون نظر بر بادرفتار افتاد شاد شد ، گفت : اى بادرفتار چه خبر آورده‌اى ؟ گفت : اى شاه‌زاده فتح‌نامه و سكندر شاه را با وزيرش بختيار آورده‌ام . فيروز شاه بغايت خرم شد ، بفرمود تا بادرفتار را پيش ملك داراب بردند تا آنچه بود بگفت . ملك داراب بفرمود تا طبل بشارت\r\n\r\n","description":"","footnote":"","page_name":" 725 ","page_number":741},
  {"content":"\r\n\r\nفرو كوبند . ملك داراب حكم كرد كه بازگرديد كه اين فتح امروز ما را بس است .\r\nپس لشكر بازگرديدند و طبل آسايش بزدند . شاه وليد بن خالد گفت : بىسببى نيست بازگشتن اينها و طبل بشارت زدن . گويا چه رسيده است ؟\r\nاز آن طرف ملك داراب شادكام فرود آمد و بر تخت قرار گرفت . جملهء امراى دولت حاضر شدند و از فتح كردن خورشيد شاه و جمشيد شاه سخن ميگفتند ، كه حاجبى درآمد كه سكندر شاه را با وزيرش بر در بارگاه بازداشته‌اند تا راى شاه بر چيست ! حكم كرد كه درآريد . پرده‌داران پرده برداشتند و سكندر شاه را با وزير درآوردند . بختيار پاىتخت ملك داراب را بوسه داد و دعا و ثنا گفت ، در عقب او سكندر شاه را درآوردند و در پاىتخت بازداشتند . ملك داراب رو به اسكندر شاه كرد و گفت من شنيده‌ام كه تو از نسل پادشاهانى و مال و ملك فراوان دارى ، اما زيردست شاه مصرى ، ترا طلب كرد ، بناچار آمدى ؛ چون منهزم شديد چه معنى داشت پهلوان مرا گرفتن و بردن ؟ چون بردى لشكر فرستادم و نامه فرستادم ، قبول نكردى و التفات بلشكر من نكردى تا يزدان فرصت و نصرت داد . ترا بسته بپاىتخت من آوردند ، اكنون خود را چگونه مىبينى ؟ بگو ! سكندر شاه گفت : آنچه كردم از آن جهت بود كه سر مخالفت داشتم ، و آنچ در دست شما زبون شدم از سبب دختر بود كه اگر مكر دختر نبودى به صد سال اسكندريه را نمىتوانستيد گرفتن . ملك داراب گفت : اى بادرفتار ، چه دختر و چه مكر ؟ بادرفتار خدمت كرد و آنچه رفته بود از حال گل اندام و گرفتار شدن بدست جمشيد شاه ، و امان خواستن ، و سوگند خوردن ، و در شهر رفتن ، و دروازه گشودن ، جمله را تقرير كرد . ملك داراب با جملهء امراى دولت بر درست قولى و عهد نشكستن و وفادارى گل اندام عجب ماندند . ملك داراب گفت حاليا اين را در بند كشيد كه چون از گرفتن مصر باز رهيم ، دانم كه با او چه بايد كردن . او را بيرون بردند .\r\nملك داراب رو به بختيار وزير كرد و گفت ترا نيز گناهى نيست كه\r\n\r\n","description":"","footnote":"","page_name":" 726 ","page_number":742},
  {"content":"\r\n\r\nشنيده‌ام كه تو گنجها را بخورشيد شاه و جمشيد شاه نموده‌اى و تقصيرى نكرده‌اى .\r\nاكنون از آن مايى . بختيار زمين ببوسيد و گفت اى شهريار جهان و اى خاقان زمان ، معلوم‌دان كه بنده از جملهء خدمتكاران سكندر شاه بودم و بر مالش دست تصرف داشتم ، كه اگر همه را بر باد دادمى بر روى من هيچ نگفتى ، چندانكه پيش او بودم شرايط خدمت‌كارى بجاى آوردم ، اكنون كه دولت برگشت و سعادت روى گردانيد ، اسير شما شديم ، با شما راست در ميان آمديم ، و آنچه بود جمله را نموديم . راوى اين داستان كهن چنين روايت مىكند كه چون بختيار سخن را تمام كرد ملك داراب را خوش آمد و گفت : اى بختيار ، هيچ ديگر باشد كه نگفته باشى ؟ بختيار گفت : اى شاه ، در اسكندريه چندان مال رعيت هست كه حد و حصر ندارد . ملك داراب گفت :\r\nمرا با مال رعيت كارى نيست ، اما اگر مال ياغى باشد و مالى كه آن را خصم نباشد .\r\nبختيار گفت : شاها ، آنچه من دانستم گفتم و جزيرهء چهارشنبه را [ و 
  ] گنج را نشان دادم اما آن را نمىتوان گشودن و گنج‌نامه را هيچ‌كس نمىتواند خواندن و هيچ آفريده گرد آن نمىتواند گرديدن و هركه بطلب آن برود باز نيايد و چند پادشاه عزم آن كردند و باز نيامدند و هلاك شدند كه سليمان نبى عليه السلام آن گنج نهاده است و طلسم ساخته تا نصيب كه باشد . طيطوس حكيم گفت كه هيچ آفريده آن طلسم را نتواند گشودن مگر شاه فيروز شاه كه من در طالع او چنين ديده‌ام كه خيلى طلسمها بر دست او گشاده شود و از شرق تا غرب عالم بگيرد و جهان مسخر كند و نامش تا قيامت بماند كه بطالع سعد در جهان آمده است . ملك داراب و فيروز شاه از گفتار حكيم عظيم خرم شدند و بر جان حكيم آفرين كردند و مر يزدان پاك را ستايش كردند . ملك داراب گفت : آن مالها را هم در اسكندريه بگداريد و خورشيد شاه و جمشيد شاه بجمع كردن آن مالها باشند كه چون ما شهر مصر را بگيريم بطلب آن بفرستيم . حكم كرد تا خلعت زيبا بياوردند و در تن بختيار وزير كردند و به تدبير گرفتن شهر مصر مشغول شدند .\r\n\r\n","description":"","footnote":"","page_name":" 727 ","page_number":743},
  {"content":"\r\n\r\nاما مؤلف اخبار چنين روايت مىكند كه از آن طرف خورشيد شاه و جمشيد شاه در سكندريه مىبودند ، و گل اندام دختر سكندر شاه سكندرانى بمحبت جمشيد شاه كمر خدمت در ميان جان بسته بود و خدمت شايسته بجاى مىآورد ، تا روزى گفت كه درين شهر ما عجايبى هست عظيم كه در شب چهارشنبه آن مىتوان ديدن و در شبهاى ديگر پيدا نيست . گفتند آن كدام است ؟ گفت : درين دريا سليمان نبى عليه السلام در جزيره‌يى طلسمى ساخته است و در آن طلسم گنجى نهاده است . جملهء شاهان اين ديار و ديار مغرب و فرنگ در حسرت آن مرده‌اند و بدست هيچ‌كس نيامده است ؛ و ما شنيده‌ايم كه البته بدست مردم افتد و در عالم پراگنده شود ، اما نمىدانيم كه بدست كه خواهد گشوده شدن . آن مقدار هست كه آن وعده نزديك رسيده است .\r\nخورشيد شاه سؤال كرد كه اى ملكه ، اين چه طلسم است كه هيچ‌كس نمىتواند گشودن ؟\r\nگل اندام گفت : يكى آنست كه آن جزيره درين درياست ، اما هيچ‌كس به دو راه ندارند كه هركه رفت ديگر باز نيامد ؛ آنچنانست كه درين دريا بخارى گرد آن جزيره پيچيده است كه عظيم تاريكست كه هركس كه در آن بخار اندرون رفت ديگر هرگز نيامد ، چون كشتى بنزديك آن بخار مىرسد مانند مغناطيس كه آهن را چون به خود ميكشد ، آن بخار كشتى را به خود مىكشد و ناپديد مىكند ، اما در شب چهارشنبه آن جزيره پيدا مىشود و جمعى از دختران پرىزاد ميآيند در ميان آن جزيره در پاى ميلى كه آن گنج در زير آن ميلست تا روز عيش ميكنند و سماع و صفا مىرانند . چون صبح اثر مىكند ناپديد ميشوند و آن جزيره نيز ناپديد مىشود ؛ جمله بحسرت آن گنج و جزيره مىباشند و هيچ‌كس را ميسر نمىشود . جمشيد شاه سؤال كرد كه اى ملكه ، آن جزيره از اسكندريه پيداست ؟ گل اندام گفت : بلى پيداست اما از سر آن برج كه برابر آن جزيره واقع شده است ؛ ديگر از هيچ جا نمىتوان ديدن الا از سكندريه و از آن يك برج كه بما نزديكترست ؛ و در تاريخ چنين آمده است كه اين گنج گشاده شود و در آن وقت كه اين گنج آشكارا شود ، سكندريه از لشكر فرنگ خراب شود ، بدان مال باز اين ملك را بسازند .\r\n\r\n","description":"","footnote":"","page_name":" 728 ","page_number":744},
  {"content":"\r\n\r\nجمشيد شاه گفت : امشب شب چهارشنبه است ، بگوى تا اسباب مجلس ما را به آن برج برند تا آنجا شراب خوريم و آن طلسم و جزيره را تفرج كنيم . گل اندام گفت منت دارم كه مقصود من ازين گفتن آن بود كه شما تفرج آن جزيره بكنيد كه از جملهء عجايبهاى عالم است . در حال امر كرد تا بر سر برج اسباب مجلس خورشيد شاه و جمشيد شاه را ببردند . چندان صبر كردند كه شب درآمد ، پس گل اندام و خورشيد شاه و جمشيد شاه و جمعى از خاصان بر سر آن برج برآمدند و خوش بنشستند .\r\nگل اندام گفت : چراغ نبايد بر كردن كه در تاريكى تفرج ايشان كردن خوب‌ترست .\r\nچندان صبر كردند كه عالم تاريك شد ، بفرمان خداى تعالى ميان دريا كم‌كم روشن شد ، جزيره پيدا آمد . جزيره‌يى بود گرد و بغايت سفيد ، مثل تخم‌مرغ ، و در ميان آن جزيره ميلى پيدا شد از برنج ساخته ، و در پاى ميل جمعى از دختران رخ قمر « 1 » ، از پرىزادگان پيدا شدند ، هريك شمعى در دست گرفته ؛ در حال و ساعت تختى در پاى ميل بزدند و مجلس پادشاهانه فرو چيدند . لحظه‌يى برآمد ، دخترى چند پرىزاد بيامدند و در ميان ايشان دخترى چون سرو آزاد آراسته و پيراسته بر آن تخت برآمد و قرار گرفت و در گرد آن تخت خلقى غلبه بيامدند و بنشستند و مطربى مىكردند و جمعى رقص مىكردند . خورشيد شاه و جمشيد شاه و گل اندام تفرج مىكردند تا هنگام صبح روشن شد ، آن پرىزادگان برفتند و آن جزيره تاريك شد . هرچند كه عالم روشن‌تر شدى آن جزيره تاريك‌تر شدى ؛ تا [ چون 
  ] عالم تمام روشن شد آن جزيره تمام تاريك شد . گل اندام گفت : اين بود طلسم اين جزيره كه در شبهاى ديگر هيچ پيدا نيست الا در شب چهارشنبه ؛ و در پاى آن ميل گنجى نهاده‌اند و اين دختران پرىزاده را موكل آن گنج كرده‌اند كه در شب چهارشنبه خود را مىنمايند و در شبهاى ديگر هيچ پيدا نيستند . جمشيد شاه گفت : من بروم ، باشد اين كار بر دست من برآيد و اين گنج بر دست من گشاده گردد [ و 
  ] نامم در عالم بماند كه بزرگان عالم گفته‌اند ، بيت :\r\n\r\n\r\n","description":"","footnote":"\r\n( 1 ) - يعنى : ماهرخ .\r\n","page_name":" 729 ","page_number":745},
  {"content":"\r\n\r\n نام نيكو گر بماند ز آدمى * به كزو ماند سراى زرنگار « 1 » \r\nگل اندام بخنديد و گفت : اى پهلوان ، تو چها مىگويى ! امروز مدت چهار صد سال است كه اين گنج را نهاده‌اند و جملهء شاهان مغرب و مصر و شام و سكندريه ، همه در آرزوى اين گنج بوده‌اند و هيچ‌كس را مسلم نشده است ؛ و هيچ سال نيست كه چند كشتى به اختيار و بىاختيار در آن گنج هلاك نمىشوند . اين كار كار تو نيست ! ما چنين شنيده‌ايم كه اين كار بدست كسى برآيد كه صاحب قران شرق و غرب عالم باشد . جمشيد شاه مست بود ، گفت : چه دانى كه آن صاحب قران من باشم و اين كار من تمام كنم ! گل اندام گفت : ما را چنين معلوم شده است كه آنكس از ملك ايران باشد و از نسل شاهان ايران زمين باشد . جمشيد شاه گفت : من از ايرانم و در تبار ما شاهى هست ، آنكس منم . خورشيد شاه گفت : اى برادر ، اين كار كار تو نيست ! ازين درگذر كه مىگويند خيلى خلق بسبب اين گنج بهلاك آمده‌اند ، مبادا كه حادثه‌يى واقع شود كه هم تو از جان و جوانى برآيى و هم ما از تو برآييم !\r\nجمشيد شاه عظيم مست بود ، سوگند ياد كرد كه به يزدان پاك و دادار كردگار جان آفرين كه قرار نگيرم تا اين طلسم را نگشايم و اين كار را تمام نكنم .\r\nگل اندام گفت : اى پهلوان ، تو آن كس نيستى ، ازين كار درگذر كه بسى خطرناكست و درين كار صد هزار جان بىجان شده است و صد هزار ديگر بيجان خواهد شدن كه هركه قدم در اين كار نهاد از طمع نهاد و طمع آدمى را خوار « 2 » و عاجز و بىجان كند . اگر مقصود تو گنج و مال است مرا در شهر سكندريه گنجى نهانى هست كه پدر بر پدرم رسيده است كه به غير از من آن گنج را هيچكس نمىداند ، آن گنج را به تو دهم كه جهانى بدان گنج توان خريدن ، از آن تو باشد . دست ازين كار بازدار .\r\nجمشيد شاه گفت مقصود من گنج نيست و من اين كار را از بهر طمع نمىكنم ، بلك از بهر ناموس مىكنم كه بعد از من نامم در عالم بماند ، اين بگفت و برخاست . جمله\r\n\r\n\r\n","description":"","footnote":"\r\n( 1 ) - شعر از سعدى است .\r\n( 2 ) - در اصل : خار\r\n","page_name":" 730 ","page_number":746},
  {"content":"\r\n\r\nبرخاستند و از آن برج بشيب آمدند تا به ايوان رسيدند و در ايوان شدند و به شراب خوردن نشستند تا آن روز بگدشت و آن شب همه شب جمشيد شاه در خيال جزيرهء چهارشنبه مىبود كه فردا چون روز شود بدين كار مشغول شوم ؛ تا صبح صادق بدميد و باد سحرى بوزيد و سياه قيطاس شب از حملهء شير نر برميد ؛ تا خفتگان شب بيدار شدند ، و مستان شراب غفلت هشيار شدند ، و بىكاران بر كار شدند .\r\nاين خبر در شهر سكندريه افتاده بود كه دوش جمشيد شاه مست بود و دعوى كرده است كه من بجزيرهء چهارشنبه بروم و طلسم سليمان نبى عليه السلام را بگشايم و آن گنج بردارم ؛ اما مست بود مستان را سخن نه برقرار باشد . بر در ايوان سكندر شاه همه جمع آمدند .\r\nاما مؤلف اخبار و گزارندهء داستان چنين روايت مىكند كه جمشيد شاه آن شب در انديشه بود ، چون روز شد بمجلس‌گاه حاضر آمد ، جملهء بزرگان و خدمتكاران حاضر آمدند . جمشيد شاه در پيش برادرش خورشيد شاه خدمت كرد كه خورشيد شاه برادر بزرگ بود . گل اندام نيز درآمد و خدمت كرد و بر جاى خود قرار گرفت .\r\nدر حال جلاب بياوردند و بخوردند ، بعد از آن سفره كشيدند . چون از طعام پرداختند مجلس شراب چيدند و بنياد عيش و عشرت كردند . خورشيد شاه و گل اندام تصور آن مىكردند كه آنچه دوش جمشيد شاه گفت از عالم مستى گفت ، كه امروز هيچ از آن ياد نمىكند . چون لحظه‌يى برآمد ، جمشيد شاه رو به گل اندام كرد و گفت : اى ملكه ، در حق ما هيچ تقصير نكردى ، برادر شاهم خورشيد شاه را از بند رهانيدى و شهر سكندريه را گرفتى و پدرت را بسته بما دادى ، ما از تو بسيار منت داريم ؛ اكنون يك كرمى ديگر بكن تا اگر زنده باز گردم و ازين طلسم و جزيره بازآيم من در خدمت تو كمر خدمت در ميان جان بندم ، جان كمروار در ميان بندم و با تو روزگار بگذرانم ؛ و اگرم اجل رسيده باشد و پيمانهء عمرم پر شده باشد ، تو به ياد ما در جهان مىباش كه چون ترا نيز اجل برسد آنجا خواهى آمدن ؛ كه هيچ‌كس\r\n\r\n","description":"","footnote":"","page_name":" 731 ","page_number":747},
  {"content":"\r\n\r\nاز سر پنجهء اجل نرست ، و اين مبارز ميدان قضا سپاه عمر جمله را بشكند كه دنيا بكس نماند ؛ از براى من كشتى و ملاح استاد تعيين كن كه بتوفيق خداى تعالى قدم درين كار پر خطر خواهم نهادن و ترك خود كرده‌ام هرچه بادا باد ! اما اميد بكرم خداى تعالى دارم كه عاقبت خير باشد . گل اندام و خورشيد شاه و هركس كه آنجا بودند ، او را منع كردند و گفتند عاقل كسى باشد كه در كارى قدم بنهد كه مآل آن كار نيكو باشد ، اين كاريست كه درين كار سر و جان در خطرست ، ترا چه لازمست كه كارى كنى به اختيار خود كه در آن كار خطر جان باشد ؟ ازين كار درگذر و بر خود و بر دوستان خود رحم كن و دوستان خود را بمرگ خود ملول مكن و دشمنان خود را بمصيبت خود شاد مگردان . جمشيد شاه قبول نكرد و گفت :\r\nبا من اين سخن در نمىگيرد . به يزدان پاك كه اگر با من درين كار يارى نكنيد به يقين كه من خود را هلاك گردانم . چون بسيارى نصيحت كردند فايده‌يى نداشت .\r\nجمله گفتند : عجب حاليست ! مگر اين جوان ديوانه شده است ! يا خدا را درين حكمت ديگر است ؟ كه بزرگان گفته‌اند ؛ بيت :\r\n هر كار كزان بتر نباشد * از مصلحتى بدر نباشد \r\nدر شهر سكندريه اين خبر فاش شد ، هركس كه مىشنيد بر جان و جوانى او دريغ ميخوردند . گل اندام گفت : چون ميروى بىملاح و كشتى مرو ، اما هيچ ملاحى به اختيار خود نخواهد آمدن كه معلوم كرده‌اند كه از آن روزى كه اين طلسم كرده‌اند صد هزار كشتى در آن ورطهء بلا افتاده‌اند كه يكى باز نيامده‌اند ؛ پس هيچ‌كس از براى مال جان نخواهد باخت كه يقين است خلاص امكان نيست . تو بىملاح چون روى ؟ جمشيد شاه گفت : من چارهء اين كار بكنم . حكم كرد تا در شهر سكندريه منادى كنند كه هركه با جمشيد شاه درين سفر پر خطر ميرود پنجاه هزار مىدهيم و اگر بسلامت بازآمديم پنجاه هزار دينار ديگر بدهيم و اگر باز پس نياييم آن مال خون‌بهاى او باشد ، بعيالان « 1 » خود بگدارد . خلق سكندريه اين بشنيدند ،\r\n\r\n\r\n","description":"","footnote":"\r\n( 1 ) - در اصل : عيلان\r\n","page_name":" 732 ","page_number":748},
  {"content":"\r\n\r\nهركس سخنى مىگفتند كه كه باشد كه پنجاه هزار دينار بستاند و بگدارد به ديگران و خود بميرد ؟ هيچ‌كس درين كار قدم نمىنهاد . جمشيد شاه عظيم پريشان بود كه اين كار بىملاح برنمىآمد .\r\nاما مؤلف اخبار و گزارندهء داستان گويد كه در شهر اسكندريه دو برادر ملاح بودند كه در قسم ملاحى مهارت تمام داشتند و هر دو پير بودند و عيال و اطفال بسيار داشتند و روزگار نه بكام ايشان بود و دايم از گردش چرخ متشكى بودند ، از عيالان خود شرمسار بودند كه عظيم بىنوايى مىكشيدند . چون اين منادى شنيدند باهم گفتند كه ما مردم پيريم و از عيالان « 1 » خود شرمسارى مىكشيم ، تا چند توان زحمت بىبرگى كشيدن ؟ بيقين كه وقت مرگ رسيده است ، البته بخواهيم مردن ، مصلحت در آنست كه اين پنجاه هزار دينار را بستانيم و با اين جوان ايرانى برويم ؛ ما خود ازو عزيزتر نخواهيم بودن و اگر هلاك شويم حاليا عيالان ما را نوايى باشد ، و اگر نيز بياييم آن نيز امكان دارد كه در تاريخ شنيده‌ايم كه البته اين گنج آشكارا خواهد شد و آن كس از ايران باشد ، شايد كه اين جوان او باشد كه وقت اين كار نزديك شده است . پس هر دو در پيش عيالان آمدند و با ايشان مشورت كردند ، هرچند كه عيالان بدان معنى راضى نبودند اما چون نام پنجاه هزار دينار بشنيدند راضى شدند . برخاستند و در پيش خورشيد شاه و جمشيد شاه آمدند و خدمت كردند و گفتند كه ما دو برادر استاديم و درين قسم ملاحى نيكو ميدانيم اما روزگار از ما برگشته است و كشتيى شكسته داريم و از بخت و عمر خود بسير آمده‌ايم ، بطمع مال و خواسته جان خود را فداى عيالان كرده‌ايم و با تو درين كار قدم مىنهيم .\r\nجمشيد شاه عظيم خرم شد و ايشانرا خلعت داد و آنچه گفته بود بزياده‌تر بداد و وعده كرد و گفت : اى استادان ، من از كرم خداى تعالى نوميد نيستم ، شما هيچ انديشه مكنيد ، شايد كه اين كار بدست من برآيد . ايشان گفتند بلى كه ما را نيز معلوم شده است كه وقت آن رسيده است كه آن گنج آشكارا شود .\r\n\r\n\r\n","description":"","footnote":"\r\n( 1 ) - در اصل : عيلان\r\n","page_name":" 733 ","page_number":749},
  {"content":"\r\n\r\nجمشيد شاه گل اندام را طلب كرد و گفت : اى نازنين ، ديگر هيچ حجت نماند ، ملاحان استاد نيز پيدا شدند ، اين زمان هرچه ملاحان بگويند چنان كن ، از كشتى و هرچه بايد مهيا كن و مرا بهمت يارى ده كه خواهم رفتن . گل اندام چون اين بشنيد در پايش افتاد و شفاعت بسيار كرد و گفت من عاشق توام و از عشق تو بدنام عالم شدم . اكنون تو ميروى و مرا مىگدارى ، نيكو نمىكنى ، بر خود رحم كن اگر بر من نمىكنى ، و درين كار قدم منه كه خطر جانست . جمشيد شاه قبول نكرد . گل اندام چون ديد كه فايده نمىكند بناچار كارسازى كرد از زوادهء سه ماهه ، و كشتى محكم در آب انداخت . روز سعد اختيار كردند . خورشيد شاه گفت : اى برادر ، چون قبول نمىكنى بارى چندان صبر كن كه اين خبر را پيش ملك داراب و فيروز شاه بفرستيم تا با طيطوس حكيم بگويند ، تا حكيم درين باب چه گويد ، اگر مصلحت باشد به روى . جمشيد شاه هم قبول نكرد . جمله دل ازو برداشتند و گفتند اين جوانرا اجل رسيده است ، اين جزيره بهانهء اجل او شده است .\r\nخورشيد شاه گريان شد ، گل اندام موى از سر بر كند ، خلق شهر در گفت‌وگوى بودند .\r\nچون كارها تمام شد جمشيد شاه سوار شد ، خلق اسكندريه از خرد و بزرگ و زن و مرد با گل اندام از شهر بيرون آمدند و رو بلب دريا نهادند . آن دو برادر ملاح برفتند و عيالان خود را وداع كردند و ازيشان بحلى « 1 » خواستند و با دل پر درد و چشم گريان و تن ناتوان جدا شدند .\r\nچون جمشيد شاه بر كنار دريا رسيد از پشت مركب پياده شد ، خورشيد شاه نيز پياده شد . جمشيد شاه پيش رفت و برادر را در كنار گرفت و زارزار بگريست و گفت : اى برادر ، مرا حلال كن كه ترا در فراق خود گريان كردم ، از من بدرودباش كه در كار عظيم خطرناك قدم نهادم ، اما به تو وصيت مىكنم كه شاه‌زاده فيروز شاه [ را 
  ] از من سلام برسانى و در هر مجلسى كه باشى مرا به ياد آورى كه من ترا نيكو برادر بودم ، اما نصيب من اين بود ، بيت :\r\n\r\n\r\n","description":"","footnote":"\r\n( 1 ) - در اصل : بحيلى .\r\n","page_name":" 734 ","page_number":750},
  {"content":"\r\n\r\n آن روز كه توسن فلك زين كردند * و آرايش مشترى و پروين كردند\r\nاين بود نصيب ما ز ديوان قضا * ما را چه گنه ؟ قسمت ما اين كردند ! \r\nو خداوند تعالى را درين حكمتى هست ، مرا نيز اختيارى نيست و اين كار بىاختيار از من در وجود مىآيد ! وصيت ديگر به تو آن دارم كه گل اندام را نيكو نگاه دارى كه در حق من خيلى نيكويى كرده است . خورشيد شاه گريان شد و گفت : اى برادر ، مكن اين كار و بر خود و بر ما رحم كن كه من بىتو زندگانى نمىخواهم . جمشيد شاه گفت : اى برادر ، از درگاه حق تعالى نوميد نيستم و اگر يزدان پاك خواهد ، زود به خدمت برسيم . خورشيد شاه گفت : من نيز با تو بيايم . جمشيد شاه گفت : اى برادر عزيز ، تو اينجا باش و مرا بهمت يارى ده . بعد از آن گل اندام را وداع كرد ، بيت :\r\n بوسه دادن به روى يار چه سود * هم در آن لحظه كردنش بدرود\r\nسيب گويى وداع ياران كرد * روى ازين نيمه سرخ وز آن سو زرد \r\nخلق شهر بيكبار بگريستند و فغان برآوردند . جمشيد شاه در كشتى درآمد ، از غلامان خاص ده وجود همه ترك خود كردند و با جمشيد شاه در كشتى درآمدند ، غريو از خلق برآمد . جمشيد شاه گفت اى استادان ملاح ، توكل بر خداى تعالى كنيد و كشتى برانيد تا از چشم اين خلق دور شويم . ملاحان بيل در كار آوردند ، باد جدايى برآمد و آن كشتى را در درياى غم روان كرد . جمشيد شاه در كشتى صبر نشسته و بادبان همت برافراشته روان شدند ، تا چندان‌كه از نظر خلق ناپديد شدند . خورشيد شاه از درد برادر بر خاك نشست . گل اندام گفت مصلحت در آنست كه كشتى ديگر در عقب ايشان بفرستيم كه مرا گمان آنست كه چون جمشيد شاه بدان محل برسد و آن تاريكى و بخار ببيند ، بترسد و بازگردد . در حال چند ملاح جلد و استاد را در عقب ايشان گسيل كردند و بر كنار دريا خيمه‌يى زدند و چشم بر راه گماشتند و در انتظار تا از گردش روزگار چه آيد و فلك در حق آن جوان چه انديشه دارد .\r\n\r\n","description":"","footnote":"","page_name":" 735 ","page_number":751},
  {"content":"\r\n\r\nمؤلف اخبار و گزارندهء اسرار چنين روايت مىكند كه چون جمشيد شاه برفت با دل پر اميد ، از آن ملاحان احوال آن گنج سؤال مىكرد تا نزديك آن موضع رسيدند ؛ بخارى ديدند عظيم كه از آن دريا برمىآمد و آن موضع را سياه و تاريك كرده بود . جمشيد شاه سؤال كرد از آن استادان ملاح كه اى استادان ، رسيديم بدين موضع ، اكنون چه بايد كردن ؟ ايشان گفتند : اى خداوند ، حكم تراست ، ما بنده و خدمتكاريم ! اگر اجازت ميدهى بازگرديم كه كار عظيم با خطر است ، چندان كه ما برين طرف تاريكييم اختيارى داريم ، چون كشتى درين ظلمات برانيم ديگر ما را هيچ اختيارى نخواهد بودن و هيچ معلوم نداريم كه حال ما بچه خواهد رسيدن . جمشيد شاه گفت بازگشتن هيچ امكان ندارد ، توكل بر خدا [ ى 
  ] تعالى كرده‌ايم ! كشتى را درين تاريكى اندازيد ، آنچه خداى تعالى تقدير كرده است آن خواهد بودن ، بازگشتن عظيم بىناموسى باشد . ملاحان با آن چند غلام كه بودند ، اميد از جان خود برداشتند و جهانرا وداع كردند . ملاحان كشتى را پيش راندند ، چون كشتى نزديك‌تر رسيد حاجت بدان نبود كه كشتى پيشتر برانند ، جزيره‌يى پيدا شد و كشتى را پيش كشيد چنان كه هيچ اختيار در آن قوم نماند . مثل كسى كه از بلندى در كنده‌يى افتد ، كشتى در آن كنده افتاد . جمشيد شاه با آن قوم از ترس مدهوش شدند ، بعد از لحظه‌يى كه به خود آمدند ، ديده را گشودند ، عالم تاريك ديدند چنانك انگشت بديده راه نمىيافت .\r\nجمشيد شاه از كردهء خود عظيم پشيمان شد اما هيچ چاره نداشت . ملاحان را گفت : اى استادان ، عنان كشتى را بگردانيد كه خطر جانست . ملاحان گفتند : اكنون چاره نيست ، دل بر مرگ نهيد كه به غير از مردن هيچ دوا نداريم كه صد هزار كشتى درين خطر افتاده است و يكى جان بدر نبرده‌اند ، بلك جمله هلاك شده‌اند .\r\nاكنون نوبت ماست كه ما نيز بحسرت بميريم . اين ميگفتند و مىرفتند تا نزديك آن جزيره رسيدند . بقرب چند نيزه دور تر چندين كشتيها ديدند كه سر بر دم هم\r\n\r\n","description":"","footnote":"","page_name":" 736 ","page_number":752},
  {"content":"\r\n\r\nنهاده بودند و مىگرديدند ؛ آن كشتى ايشان در آن ميان درآمد و مىگرديد . چنان تيز مىگرديد كه ديده كار نمىكرد . اما آن ميل در ميان جزيره پيدا بود . هرچند كه جهد كردند كه كشتى را پيش جزيره رانند نمىتوانستند . جمشيد شاه گفت كه عجب حالتى مشكل ما را دست داده است ! چون كنيم ؟ ملاحان گفتند كه چند كشتى كه مىگردند ، همچون ما طامعان بوده‌اند كه بطمع مال آمده‌اند و هلاك شده‌اند ! و آن روى دريا همه تخته پارها گرفته بود ، كه بعضى كشتىها پوسيده و ريزيده بود و تختها از هم جدا شده بود و پوسيده ؛ و بعضى نومرده و گند در ايشان افتاده .\r\nجمشيد شاه چون آن حالتها را بديد ، گفت كه حال ما نيز همچنين خواهد شد ؟ ملاحان گفتند چندان كه زواده داريم نميريم ، بعد از آن بناچار ببايد مردن . جمشيد شاه گفت مرا برادر و ياران هستند ، شايد كه چاره‌يى كنند . ملاحان گفتند كه هيچكس چارهء اين كار نداند ، مگر آن صاحب قران كه اين كار بدست او برآيد . جمشيد شاه گفت شايد كه آن صاحب قران فيروز شاه باشد . ايشان دل بر مرگ نهادند كه روز از شب و شب از روز فرق نمىكردند ، مگر كه شب چهارشنبه كه آن چراغها مىديدند ، مىدانستند كه چهارشنبه است كه آن پرىزادگان جمع مىشدند .\r\n[ اما 
  ] مؤلف اخبار و گويندهء داستان كهن چنين روايت مىكند كه چون آن كشتى [ بانان 
  ] كه در عقب جمشيد شاه آمده بودند ، برسيدند و كشتى جمشيد شاه را نديدند ، دانستند كه ايشان به اختيار خود خود را بهلاك انداختند ، سه روز در آن حوالى بگشتند ، دانستند كه ايشان براهى رفته‌اند كه باز آمدن ممكن نيست ؛ بازگشتند و آنچه ديده بودند و دانسته با گل اندام و خورشيد شاه بگفتند . خورشيد شاه سر برهنه كرد و گل اندام موى ببريد . گريه و زارى از سپاه برخاست . مؤلف اخبار گويد كه هفت شبانه‌روز نوحه و زارى بود ، عاقبت مصلحت چنان ديدند كه اين خبر شوم را به ايران سپاه بفرستند و ملك داراب را ازين حال آگاه گردانند . در حال مرد رونده با اين‌چنين خبرى و مكتوبى بر طرف سپاه ايران گسيل كردند و خود بماتم بنشستند .\r\n\r\n","description":"","footnote":"","page_name":" 737 ","page_number":753},
  {"content":"\r\n\r\nآن مرد رونده را نام شهاب بود ، به اندك فرصتى بمصر رسيد . در آن حال سپاه ايران در حرب بودند ، وليد خالد و سرور يمنى بر سر حصار آمده بودند و خلق را در جنگ كردن دلير مىكردند . درين حال شهاب در رسيد ، پيش شاه‌زاده فيروز شاه آمد و خدمت كرد . فيروز شاه گفت چه كسى و از كجا مىآيى ؟ گفت از سكندريه مىآيم و مكتوبى دارم ؛ ببوسيد و به فيروز شاه داد . از پشت مركب شاه‌زاده مطالعه كرد ، چون بر مضمون نامه واقف شد آه و دريغ برآورد ، حكم كرد تا طبل آسايش بزدند و گردان ايران دست از جنگ باز داشتند . وليد بن خالد گفت كه سبب چه بود اى وزير كه ايرانيان دست از جنگ بازداشتند ؟ نيك‌انديش گفت نمىدانم ، معلوم شود !\r\nاما راوى اين داستان و گزارندهء اين سخن چنين روايت مىكند كه چون هر دو سپاه از حرب بازگشتند ، جامه‌هاى « 1 » رزم بركندند و جامهاى بزم در پوشيدند و به حضرت ملك داراب حاضر آمدند . جملهء امراى دولت قرار گرفتند . فيروز شاه عظيم پريشان خاطر بود . ملك داراب گفت : اى جان پدر ، سبب ملالت چيست ؟ شاه‌زاده گفت شخصى از اسكندريه آمده است و عجب خبرى مىگويد ، بر در بارگاه است ، طلب كنيد . طلب كردند و درآوردند ، در پيش ملك داراب خدمت كرد . گفتند چه خبر دارى ؟ گفت : ملك را بقاباد ، جمشيد شاه در طلسم سليمان نبى رفت ! ملك داراب گفت : چگونه بود ؟ گفت سخن در مكتوبست . فيروز شاه مكتوب از بغل بيرون كرد و بدست طيطوس حكيم داد تا حكيم بخواند . هركس كه آنجا بودند بشنيدند ، بگريستند و ازو دريغ خوردند و از غم جمشيد شاه زارى كردند و از وفاى گل اندام حيران شدند . ملك داراب دست بر دست زد . بختيار وزير آنجا حاضر بود ، ملك داراب گفت اى بختيار ، ! صفت آن طلسم بگوى تا ما را معلوم شود ، باشد كه بدواى آن مشغول گرديم . بختيار گفت : ملك داراب را بقا باد . چند نوبت گفتم و باز ميگويم\r\n\r\n\r\n","description":"","footnote":"\r\n( 1 ) - نخستين بارست كه درين نسخه « هاء حركت » در مورد جمع بستن كلمه به « ها » حفظ شده است .\r\n","page_name":" 738 ","page_number":754},
  {"content":"\r\n\r\nكه آن طلسم هيچ دوايى ندارد كه چندين شاه و شاه‌زاده و حكيمان فيلسوف آمدند و هلاك شدند و كس تدبير آن نمىتواند كردن ، اما آن طلسم را نامه‌يى هست ، اكنون چند سالست كه آن مكتوب بدست ما افتاده ، بر رقّ آهو نبشته‌اند ، اما هيچ‌كس نمىتواند خواندن كه به خط يونانى است ، از حكماى قديم يونانى بايد كه آن خط را بخواند .\r\nطيطوس حكيم گفت . من بخوانم كه من از يونانم و پسر مرنقاليس حكيم‌ام . راوى گويد كه ملك داراب طيطوس حكيم را از يونان آورده بود و در همه علمى ماهر و استاد بود .\r\nبختيار برفت و آن خط بياورد و بدست طيطوس حكيم داد . طيطوس برگشود ، بسطبرى انگشت نبشته بودند كه تا دير سال بماند . آسان خواندن گرفت ، هم به زبان يونانى بود . به غير از طيطوس حكيم هيچ‌كس نمىدانست ، تا تمام برخواند . گفت :\r\nبىمژدگانى نگويم . ملك داراب خرم شد ، دانست كه حكيم سخنى نگويد كه نداند ، دانست كه مژده طلب مىكند . ملك داراب او را انعام فرمود و گفت بگوى اى حكيم خردمند . حكيم گفت ملك را بقا باد . درين گنج‌نامه نبشته است كه « اين گنجيست كه سليمان بن داود عليه السلام نهاده است ، از براى جوانى كه شاه‌زادهء ايران باشد و بطالع سعد از مادر در وجود آمده باشد . چون ايزد تعالى اين گنج را نصيب او كرده است لابد شد ما را طلسم كردن تا دست هركسى بدان نرسد » . ملك داراب گفت : اى ملك حكيمان روزگار ، آن كدام شاه‌زاده است ؟ كاشكى مىدانستيم ، او را طلب مىكرديم و اين كار به دو مىفرموديم كه جمشيد شاه بزه ( ؟ ) است . حكيم گفت :\r\nآن شاه‌زاده فيروز شاه است كه من در طالع او ديده‌ام كه چند گنج بيابد و چند طلسم بگشايد و او را از بطن عين الحيات فرزندى شود كه از پدر صاحب قران‌تر باشد ؛ هيچ‌كس در عالم اين طلسم را نتواند گشودن و آن گنج هيچ‌كس برنگيرد الا فيروز شاه .\r\nفيروز شاه از آن كلمات حكيم خرم شد و گفت : اى حكيم خردمند ، اول شهر مصر بگيريم يا اول گنج سليمان نبى عليه السلام بگشاييم ؟ طيطوس حكيم گفت كه در گرفتن شهر\r\n\r\n","description":"","footnote":"","page_name":" 739 ","page_number":755},
  {"content":"\r\n\r\nمصر خيلى كارها هست ؛ اول طلسم چهارشنبه بايد گشودن ، چون آن گنج بگشايى آنگاه شهر مصر بگيرى ، اما مرا در طالع نكبتى هست ندانم كه از كجا خواهد بودن اما عاقبت آن خير خواهد بود . ملك داراب گفت : اى جان پدر ، سخن حكيم را حاجت به آزمايش نيست كه آنچه او ميگويد از علم ميگويد ؛ ترا به اسكندريه بايد رفتن ، باشد كه جمشيد شاه را از آن ورطهء هايل بتوفيق خداى تعالى برهانى . فيروز شاه گفت بروم اما به شرطى كه حكيم با من بيايد . طيطوس گفت بيايم كه بىمن خود نمىشود ، اما درين رفتن من نكبتى هست ، اما توكل بر خدا بيايم . پس حكم شد كه فيروز شاه با طيطوس حكيم و بختيار وزير با عياران بعضى با هزار سوار به اسكندريه روند ، و مهر و فهر و جهر با سى هزار سوار بر طرف ملاطيه روند كه بهمن زرين‌كلاه در شهر ملاطيه دربند است ، مظفر شاه با پهلوان بهزاد به گردن گرفته‌اند كه دمشق را بگيرند و بهمن زرين‌قبا را از بند برهانند ، اما بعد از گرفتن مصر بروند .\r\nاما مؤلف اخبار و گزارندهء داستان چنين روايت مىكند كه آن شب كار راستى كردند . روز ديگر فيروز شاه پدر را و امرا را وداع كرد و با طيطوس حكيم عزم سكندريه كردند . مگر اين خبر در شهر مصر افتاد و سبب افتادن اين خبر در شهر مصر آن بود كه شهر مصر را نقمى بود عظيم و سر نقم در زير تخت وليد خالد بود ، وليد خالد را غلامى بود كه معتمد او بود و او را نام خوش‌خبر بود . آن غلام از راه نقم گاه‌گاه مىآمد و جاسوسى مىكرد و به راه نقم بازمىگشت ؛ آن روز آمده بود و از صورت حال معلوم كرده بود و با وليد خالد بگفت كه فيروز شاه به اسكندريه ميرود كه جمشيد شاه در طلسم سليمان افتاده است ، او ميرود كه او را برهاند . وليد بن خالد گفت اگر اين سخن راست باشد كه فيروز شاه بسكندريه ميرود كه طلسم سليمان نبى را بگشايد پس كارها بر ما آسان شد ، ممكن نيست كه فيروز شاه از آن طلسم تواند بيرون آمدن كه چندين هزار آدمى در آن طلسم رفتند و يكى بدر نيامدند . دشمنان انديشها مىكردند .\r\n\r\n","description":"","footnote":"","page_name":" 740 ","page_number":756},
  {"content":"\r\n\r\nراوى داستان گويد كه چون شاه‌زاده فيروز شاه با طيطوس حكيم عزم اسكندريه كردند ، پيش روان رفتند و از آمدن فيروز شاه حكيم خورشيد شاه را خبر كردند .\r\nگل اندام خرم شد و حكم كرد تا خلق اسكندريه استقبال كردند . گل اندام و خورشيد شاه دو روزه استقبال فيروز شاه رفتند تا به دو رسيدند و از پشت مركب پياده شدند و ران و ركاب شاه‌زاده را ببوسيدند . فيروز شاه را چون چشم بر خورشيد شاه افتاد در حال پياده شد و خورشيد شاه را در كنار گرفت و از فراق برادرش پرسش كرد و بنواختش و دلدارى كرد . طيطوس حكيم گفت : اى خورشيد شاه ، هيچ انديشه مكن كه برادرت زنده است و سلامت است و شاه‌زاده بدان آمده است كه طلسم چهارشنبه را بگشايد كه من در طالع شاه‌زاده ديده‌ام كه اين كار بدست او تمام خواهد شد . گل اندام خدمت كرد . فيروز شاه سؤال كرد كه اين كيست ؟ گفتند كه گل اندام اينست . فيروز شاه او را پرسش كرد و بنواخت و گفت چونى از زحمت مبارزان من ، كه شنيده‌ام كه خيلى كارهاى نيك كرده‌اى . گل اندام بگريست و گفت : اى ملك ، روامدار كه بىمراد باشم ، هرچه كردم بمحبت جمشيد شاه كردم ، عاقبت او خود وفا نكرد و خود را در ورطهء هلاك افگند و ما را در فراق خود داشت . فيروز شاه گفت : هيچ باكى نيست ، اگر يزدان حكم كرده باشد ، جمشيد شاه بسلامت به تو برسد . پس از آنجا رو به اسكندريه نهادند .\r\nخلق پيش آمدند ، نثار و گاو و گردون كشيدند و دعا و ثنا بر جان شاه‌زاده فيروز شاه مىكردند . شاه‌زاده خلق را عذرخواهى مىكرد تا در شهر اسكندريه درآمد ، تا در ايوان اسكندر شاه فرود آمدند .\r\nشاه‌زاده پياده شد و در ايوان رفت و بر تخت اسكندر شاه برآمد و قرار گرفت .\r\nگل اندام كمر خدمت بربست و خدمت شايسته مىكرد تا مجلس گرم شد . فيروز شاه گفت : ما را نه وقت شراب خوردنست ، چون بطلب كارى آمده‌ايم ، اول آن كار را پيش مىبايد بردن ؛ امشب شب چهارشنبه است بر بالاى برج برآييم و آن جزيره را تفرج كنيم و در آن كار انديشه كنيم ، باشد كه يزدان پاك فضل كند تا آن جوان را\r\n\r\n","description":"","footnote":"","page_name":" 741 ","page_number":757},
  {"content":"\r\n\r\nازين طلسم برهانيم . خورشيد شاه بگريست و وصيت جمشيد شاه را بگفت كه « سلام مرا بفيروز شاه برسان و بگو كه مرا فراموش مكن » . فيروز شاه بگريست . راوى داستان چنين روايت مىكند كه چون شب درآمد ، رخت بر برج كشيدند ، تا عالم تاريك شد ؛ آن جزيره با آن پرىزادگان پيدا شدند ، چنانك در خدمت ياد كرديم ، فيروز شاه از دور آن پرىزادگانرا بديد ، تا وقت روز جمله ناپديد شدند ، جزيره نيز ناپديد شد . فيروز شاه عظيم متعجب شد .\r\nبختيار وزير صفت آن جزيره و طلسم بسيار در پيش شاه‌زاده كرده بود .\r\nشاه‌زاده رو به بختيار كرد و گفت : اى وزير ، آنچه گفتى شنيديم و ديديم ، اكنون از تو سؤالى داريم . بختيار گفت : بنده باشم . گفت : درين شهر هيچ علامتى غريب هست ؟\r\nبختيار گفت بلى هست . در بيرون شهر اسكندريه بر لب دريا ، برابر اين جزيره ، گنبدى از سنگ ساخته‌اند ، اما آن گنبد هيچ در ندارد و هيچ‌كس نداند كه آن گنبد براى چيست و خطى سطبر بقلم يونانى بر گرداگرد آن گنبد نبشته‌اند و هيچ‌كس نميتواند خواندن . فيروز شاه گفت : اى حكيم ، بهرحال سوار شويم و در پيش آن گنبد رويم ، بنگريم كه چگونه جاييست . پس در حال سوار شدند و خلق شهر جمله بيرون آمدند تا بپاى آن گنبد رسيدند . شاه‌زاده نگاه كرد ، گنبدى ديد عظيم بزرگ ، سر بر فلك كشيده ، چنانك گرداگرد آن گنبد از دويست قدم بيشتر بود اما هيچ درى برو پيدا نبود . فيروز شاه گفت : اى حكيم ، اين خط يونانيست بيا و برخوان . حكيم پيش رفت و خواندن گرفت تا تمام برخواند « 1 » . گفت : اى شاه‌زاده ، برين گنبد نيز همان نبشته‌اند كه بر آن مكتوب نبشته بودند كه اين گنج از براى فيروز شاه نهاده‌ايم ، او بردارد و نصيب او شود و كليد اين گنج درين گنبدست و كليد اين گنبد در منقار مرغيست كه بر سر اين گنبدست ، اگر به سه چوبهء تير اين مرغ را از گنبد بيندازد در گنبد پديد آيد ، در گنبد اندرون رود و راه گشاد طلسم بدست آرد و آن گنج بردارد و بكام دل بخورد و از بهر\r\n\r\n\r\n","description":"","footnote":"\r\n( 1 ) - در اصل : برخاند .\r\n","page_name":" 742 ","page_number":758},
  {"content":"\r\n\r\nسكندريه نيز خرج كند و نام نيك در عالم پيدا كند . فيروز شاه چون اين سخن بشنيد دست بكمان خوارزمى كرد و يك چوبه تير خدنگ در بحر كمان پيوست و بر آن مرغ بينداخت ، از زير دم مرغ بيرون رفت ، آفرين از خلق برآمد ؛ چوبه تيرى ديگر بينداخت ، از پيش گردن مرغ بدر رفت ؛ تير سيوم بر سينهء مرغ زد كه مرغ را با آن كليد بينداخت .\r\nمؤلف اخبار و گزارندهء داستان كهن چنين روايت مىكند كه آن گنبد در چرخ درآمد ، چنانك از آن هيبتى عظيم بر دل خلق نشست ، بعد از لحظه‌يى آرام گرفت و جفتى درى از پولاد پيدا شد و قفلى عظيم بر آن در زده ، هرچند جهد كردند بدست هيچ‌كس گشاده نشد . طيطوس حكيم گفت : اين گنج را بنام تو نهاده‌اند و اگر جملهء عالم جمع شوند نتوانند گشادن مگر هم تو بگشايى . فيروز شاه پياده شد و آن كليد بستد و نام يزدان بر زبان آورد ، گفت : بنام تو كه خدايى ! پس كليد در آن قفل كرد و حركت داد ، به امر خداى تعالى گشاده شد . فيروز شاه چون در را برگشود و قدم در گنبد نهاد ، در برابر لوح عظيم ديد از پولاد ، از ميخى درآويخته بودند . شاه زاده آن لوح برگرفت ، بر يك طرف نبشته بودند كه : « اى فيروز شاه ؛ چون يزدانت فرصت بدهد در اين گنبد بگشايى و اين لوح‌بردارى و خواهى كه طلسم چهارشنبه بر گشايى و گنج سليمان نبى عليه السلام بردارى ، ما خود از براى تو گداشته‌ايم كه يزدان نصيب تو كرده است و بدست تو خواهد خرج شدن ؛ و بدان و آگاه‌باش كه اين مملكت بسبب اين گنج خراب شود و تو بدين مال باز اين شهر را آبادان كنى و گشاد اين طلسم اينست كه بر روى ديگر اسمى چند از اسماء اعظم نبشته‌ايم كه اين گنج و اين طلسم را بدان اسم اعظم بسته‌ايم ، باطل كردن اين طلسم هم بدين اسم اعظم است .\r\nچون در كشتى نشينى از طرف آفتاب برآمدن ، بجانب آن طلسم روى ؛ چون بدان طلسم برسى اين اسم اعظم را بخوانى و بر آن طلسم بدمى و اين لوح پولاد را بدان تاريكى بنمايى ، كه ديوى را بدين طلسم موكل كرده‌ايم و اين طلسم بسبب آن\r\n\r\n","description":"","footnote":"","page_name":" 743 ","page_number":759},
  {"content":"\r\n\r\nجنى است ، چون اين لوح ببيند ، اين اسم اعظم بشنود ، بداند كه وعده تمام شده است كه ما او را چنين گفته‌ايم كه چون اين لوح پولاد ببينى و اين اسم اعظم بشنوى بگريزى و اين گنج و اين جزيره بدان كس بگدارى و سر خود گيرى . چون آن ديو برمد و بگريزد البته اين طلسم باطل شود .\r\nفيروز شاه عظيم خرم شد و آن لوح در بغل نهاد و بيرون آمد و گفت : يافتم آنچه مىجستم ! اكنون كارسازى كنيد تا برويم و اين طلسم را باطل كنيم و جمشيد شاه را بدست آوريم . آن لوح بطيطوس بنمود و آنچه خوانده بود باز گفت . حكيم گفت : راستست ، تو صاحب قران شرق و غرب عالم خواهى بودن و كارهاى عظيم از دست تو خواهد برآمدن . فيروز شاه در سكندريه درآمد ، حكم كرد تا ملاحان استاد جمع آمدند . فيروز شاه گفت اى استادان ملاح ، مرا تا به حد آن تاريكى ببريد ، اما به شرطى كه از طرف آفتاب برآمدن باشد . جمله گفتند بنده باشيم . فيروز شاه گفت : امشب كارها تمام كنيد كه ما فردا از اول روز بدين كار مشغول خواهيم شد . پس فيروز شاه به شراب خوردن بنشست . گل اندام كارسازى كشتى مىكرد تا آن شب بگدشت . اول بامدادان شاه‌زاده فيروز شاه سوار شد . خلقى بسيار بر كنار آب دريا آمدند . شاه‌زاده بر كنار دريا آمد ، چون بر كنار دريا رسيد ، طيطوس حكيم را بر كنار دريا بگداشت . با جمعى از بزرگان با خورشيد شاه ، و از عياران به‌روز عيار و طارق عيار در كشتى درآمدند و كشتى مىراندند تا بعد از سه روز بدان مقام آمدند ، چنانك بر آن لوح نبشته بود . شاه‌زاده در آن دود و بخار نگاه ميكرد كه از آن دريا بالا مىآمد و آن موضع را سياه و تاريك كرده بود ، عجب ماند و گفت : اى جوانمردان ، حاضر وقت باشيد كه لوح به دريا خواهم نمودن و اسم اعظم خواهم خواندن .\r\nمؤلف اخبار و گزارندهء داستان كهن چنين روايت مىكند كه شاه‌زاده توكل بر خداى تعالى كرد و آن لوح را از بغل بيرون آورد و بدان تاريكى بنمود و آن\r\n\r\n","description":"","footnote":"","page_name":" 744 ","page_number":760},
  {"content":"\r\n\r\nاسم اعظم كه بر آن لوح نبشته بودند خواندن گرفت . به امر خداوند تعالى آن دريا به جوش و خروش درآمد و آن آب دريا بهم برآمد و آن تاريكى بيشتر شد . روايت چنين كرده‌اند كه ديوى عظيم سر از آب بيرون كرد ، سرى مثل گنبدى ، و دهانى چون غارى ، و دو چشم مثل دو طاس پر خون ، موى بهم برآمده ؛ بهيبت تمام سر و گردن را از آب دريا بيرون كرد . هركس كه با شاه‌زاده فيروز شاه بودند ، از آن جنى بترسيدند . آن جنى دستى چون تختى از آب بيرون آورد و قصد آن كرد كه كشتى شاه‌زاده را در كشد . از هيبت آن جنى جمله مدهوش شدند كه هيچ زندگى دريشان نماند مگر فيروز شاه كه دل و جگر مبارزان داشت و اسم اعظم ميخواند .\r\nبهروز « 1 » عيار نيز بيهوش نشد كه از نسل غول بود .\r\nاما چنين روايت كنند از به‌روز عيار كه گفت : من بر كنار كشتى نشسته بودم و چون بيد مىلرزيدم ، در آن دمى كه آن پتياره سر و گردن از پيش كشتى بيرون كرد ، صورت و سرش به گاو مىماند و دو شاخ عظيم بر كلهء سر داشت ، و دستى چون دست آدمى در كشتى انداخت تا آن كشتى را به خود كشد . شاه‌زاده اسم اعظم ميخواند اما تيغ در ميان بسته بود و بيك دست قبضهء تيغ گرفته بود ، بر كشيد و بر بند دست جنى زد و دستش را قلم كرد ؛ آن جنى چون آن‌چنان ضربتى بخورد ، دستى ديگر بيرون كرد و در كشتى انداخت ، تيغى ديگر بزد و آن دست ديگرش را بينداخت ؛ جنى خواست كه شاخ بر آن كشتى زند ، فيروز شاه همچنان اسم اعظم ميخواند و ضربتى ديگر بزد بر سرش چنانك تا حلقش بشكافت ؛ جنى سر به آب فرو برد .\r\nبه‌روز عيار نيز سر به آب فرو برد و سر برآورد و گفت : اى شاه‌زاده ! صد هزار آفرين بر سر دستت باد ! هرگز در عالم بدل و جگر تو مرد نباشد ! مردانه رفتى و چنين حرام‌زاده‌يى را بدوزخ فرستادى ! جمله آب دريا خون گرفت . چون لحظه‌يى برآمد آن جنى مرده بر روى آب آمد . راوى اخبار گويد كه درازى بالاى آن جنى شصت ارش بود .\r\nچون آن جنى كشته شد ، آن تاريكى نماند و آب بالا آمد ، كشتى روان شد .\r\n\r\n\r\n","description":"","footnote":"\r\n( 1 ) - در اصل : پيروز\r\n","page_name":" 745 ","page_number":761},
  {"content":"\r\n\r\nفيروز شاه گفت : اى به‌روز ، ياران ما را چه شد كه همه مدهوش شدند ! ايشانرا بيدار كن تا تفرج كنند كه يزدان ما را چه فتحى داد ، اكنون نه وقت خواب كردنست .\r\nبه‌روز بر سرين ياران آمد ، اول طارق عيار را بيدار كرد و گفت : اى عيار ، بطلسم گشودن آمده‌اى يا بخواب كردن ؟ طارق ديده را بر گشود و خود را زنده ديد . گفت :\r\nاى به‌روز ، ما زنده‌ايم ؟ به‌روز گفت : اگر زنده نيستى پس چون سخن ميگويى ؟ طارق گفت : شاه‌زاده فيروز شاه كو ؟ گفت : برخيز تا ببينى كه شاه‌زاده چه كرده است ! طارق برخاست ، چشمش بر آن جنى افتاد كه بر روى دريا افتاده بود و صد هزار جانور آبى از گوشت او مىبردند و شادى مىكردند كه جمله ازو به زحمت بودند . خورشيد شاه و آن جمعى كه با شاه‌زاده آمده بودند جمله به خود آمدند و آن حال را بديدند ، بر دست و بازوى شاه‌زاده آفرين كردند و كشتى را مىراندند تا بدان جزيره رسيدند و چندين كشتىها ديدند كه بر كنار جزيره ايستاده بودند ، جمعى را ديدند كه در آن جزيره مىگشتند .\r\nراوى اين داستان غريب چنين روايت مىكند كه آن طايفه جمشيد شاه بود با يارانش ، كه چون فيروز شاه آن اسم اعظم بخواند و آن جنى را بكشت ، و آن بخار و تاريكى گم شد ، و آن طلسم باطل شد ، و آن كشتى از سرگردانى وارست ، جزيره نزديك بود ، ملاحان كشتى را بدان جزيره راندند . جمشيد شاه از كشتى [ به 
  ] جزيره بيرون آمد ، با ملاحان گفت : اين چه حالتست ؟ مگر اين طلسم باطل شد كه اين كشتى از گردش وا ايستاد و تاريكى و بخار نماند ؟ ايشان گفتند كه بىحكمتى نيست . ايشان درين انديشه بودند ، كه كشتى فيروز شاه بر كنار جزيره رسيد . ايشان آواز غلبه شنيدند ، پيش آمدند و نعره مىزدند . خورشيد شاه از دور برادر را شناخت .\r\nگفت : اى شاه‌زاده ، اينك برادرم جمشيد شاه بر كنار دريا ايستاده است ؛ او نيز نعره زد كه كشتى بر لب دريا رسيد . به‌روز عيار از كشتى بيرون جست و از آمدن فيروز شاه و جنى كشتن و باطل كردن طلسم ، جمله با جمشيد شاه بگفت . جمشيد شاه گفت : شكر\r\n\r\n","description":"","footnote":"","page_name":" 746 ","page_number":762},
  {"content":"\r\n\r\nيزدانرا ! اگرنه چنين مىبود ما هلاك شده مىبوديم ! و فيروز شاه و خورشيد شاه و ديگران از كشتى بدر آمدند . جمشيد شاه بدويد و در پاى فيروز شاه افتيد و گفت :\r\nاى شاه‌زاده ، نيكو بوقت به حال ما پرداختى كه اگر سه روز ديگر بر ما چنين مىگدشت هلاك مىشديم . فيروز شاه گفت : بيزدان پاك سوگند كه غرض آمدن من بيشتر تو بودى نه گنج . خورشيد شاه بردار را در كنار گرفت و از رنج روزگار بپرسيد . فيروز شاه گفت : خبر فتح ما را يكى به اسكندريه برد . آن دو برادر ملاح كه با جمشيد شاه آمده بودند ، گفتند اين خبر ما ببريم كه اول ما آمديم و عيالان خرد داريم و اول ما بدين بلا گرفتار شديم . فيروز شاه گفت : روا باشد . آن دو برادر ملاح كشتى روان كردند ، در راه بدان جنى رسيدند كه بر روى دريا مىگشت ، از عظمت او حيران شدند ، بر فيروز شاه آفرين كردند . ازو در گدشتند و بشتاب تمام كشتى مىراندند تا به اسكندريه رسيدند . گل اندام و طيطوس حكيم و جملهء خلق اسكندريه بر كنار آب دريا بودند ، و [ در 
  ] انتظار خبر بودند كه كشتى رسيد . خلق بر كنار آب دويدند ، آن دو برادر ملاح را بديدند . در حال اين خبر به گل اندام كردند كه ملاحان جمشيد شاه آمدند . گل اندام از شادى از خيمه بيرون جست و گفت : اى استادان چه خبرست ؟ گفتند : خبر خيرست و شادى ! شاه‌زاده فيروز شاه آمد و طلسم باطل كرد و جنى را كشت ؛ اينك با جمشيد شاه بر كنار دريا بعيش نشسته‌اند و عيش مىكنند .\r\nما آمديم تا خبر فتح برسانيم و مژدگانى بستانيم . گل اندام خرم شد و بسيار نعمتى بدان دو برادر ملاح داد و خلق اسكندريه خرم شدند و ايشان به خانه آمدند و عيالان خود را بديدند ، عيالان ايشان خرم شدند .\r\nمؤلف داستان و گزارندهء سخن چنين روايت مىكند كه گل اندام با طيطوس حكيم با نعمتى بسيار در كشتى نشستند و رو بدان جزيره نهادند . در راه بدان جنى رسيدند كه در روى آب دريا مىگشت ، آن جنى را بدان عظيمى بديدند ، آفرين كردند و از آنجا بگدشتند تا بدان جزيره رسيدند و از كشتى بيرون آمدند تا به خدمت\r\n\r\n","description":"","footnote":"","page_name":" 747 ","page_number":763},
  {"content":"\r\n\r\nفيروز شاه رسيدند . شاه‌زاده برخاست و طيطوس حكيم را در كنار گرفت . طيطوس بر شاه‌زاده آفرين كرد و [ گفت 
  ] : مردانه رفتى ! فيروز شاه گفت : از دولت تو بود كه آن خطها را بخواندى ، اما هيچ نبشته نبود كه جنى هست و مىبايد كشت . طيطوس گفت : تا تو نترسى و به اختيار ترك نكنى . تو صاحب قران عالمى و خيلى جنى در دست تو هلاك خواهد شدن . فيروز شاه گفت : اى حكيم ، يك بار در ميان اين جزيره در آواين گنج را تفرج كن كه ما هنوز پيش نرفتيم . حكيم گفت : خداوند اين گنج تويى ، بىتو كارى پيش نرود . شاه‌زاده فيروز شاه برخاست ، با آن جمع روان شدند تا پيش آن ميل رسيدند . گرد ميل برآمدند ، آن ميل از برنج بود و در پاى ميل درى از پولاد ساخته بودند و قفلى از پولاد بر آن در زده ، بنام فيروز شاه ؛ هركس كه خواست بگشايد ، نتوانست . طيطوس حكيم گفت : ترا دست بايد نهادن .\r\nشاه‌زاده دست بنهاد ، فى الحال قفل در گشاده شد . شاه‌زاده اندرون رفت ، سردابه‌يى بود ، بر در آن سردابه هم قفلى عظيم زده بودند . شاه‌زاده آن قفل را نيز بر گشود ، درآمد ، گنجى ديد بىپايان كه حد نداشت ، از لعل و ياقوت و زمرد و درّ خوشاب و زر سرخ و سفيد و گوهرهاى بىقيمت كه در خمهاى رويين كرده بودند به اساس تمام .\r\nفيروز شاه عظيم خرم شد ، حكم كرد تا آن گنج و مال را بتمامى از آن سردابه بيرون كشند و در كشتيها به اسكندريه برند و خود بيرون آمد و در ميان جزيره به شراب خوردن بنشست . مردم در كار بودند تا چند كشتى را از مال پر كردند .\r\nبه چند روز اين كار تمام شد ، بعد از آن رو به اسكندريه كردند . چون به اسكندريه رسيدند خلق اسكندريه استقبال كردند . فيروز شاه يك كشتى از آن مال به مردم اسكندريه بخشيد و باقى را حكم كرد تا صندوقها بياوردند و آن مالها را در آن صندوقها كردند و جمله را مهر بر نهادند . مال اسكندريه و مال جزيرهء چهارشنبه دوانزده هزار صندوق بود . فيروز شاه گفت : اى حكيم ، تو با گل اندام و بختيار وزير اينجا باشيد ، من بشتاب تمام بروم كه مدتيست كه شهر مصر در حصارست ، باشد كه شهر مصر را\r\n\r\n","description":"","footnote":"","page_name":" 748 ","page_number":764},
  {"content":"\r\n\r\nبگيريم ؛ تو ضبط اين مالها بكن تا حكم شاه ملك داراب چيست . طيطوس حكيم هرچند كه ميدانست كه نكبت در طالع دارد ، اما حكم خداى را هيچ‌كس نتواند گردانيدن .\r\nاما مؤلف اخبار و گزارندهء داستان چنين روايت مىكند كه چون شاه‌زاده طيطوس حكيم را امر كرد كه در اسكندريه باشد و آن مالها را ضبط كند ، طيطوس قبول كرد . فيروز شاه با مبارزان و عياران رو به شهر مصر كردند . بهروز عيار پيشتر برفت و ملك داراب را از آمدن فيروز شاه [ خبر كرد 
  ] و فتح جزيرهء چهارشنبه و گشادن طلسم و يافتن گنج و خلاص يافتن جمشيد شاه ، جمله را بگفت . ملك داراب عظيم خرم شد ، حكم كرد تا طبل بشارت بزدند ، سپاه آگاه شدند و خرمى مىكردند .\r\nملك داراب گفت : فيروز شاه كى برسد ؟ گفت : دو روزه برسد . ملك داراب گفت :\r\nاستقبال مىبايد كردن .\r\n\r\n","description":"","footnote":"","page_name":" 749 ","page_number":765},
  {"content":"\r\n . \r\n","description":"","footnote":"","page_name":" 750 ","page_number":766},
  {"content":"\r\n\r\n\r\n18 از فتح مصر تا فتح حلب\r\nمؤلف اخبار گويد از اين داستان كهن ، كه آواز طبل بشارت در شهر مصر افتاد . از آن روز كه فيروز شاه به اسكندريه رفته بود ، ملك داراب هيچ حرب نكرده بود ، كه طيطوس حكيم گفته بود كه تا فيروز شاه از اسكندريه نمىآيد فتح مصر نمىشود . وليد بن خالد گفت كه باز چه بوده است كه آواز طبل بشارت از سپاه ايران مىآيد ؟ گفتند نمىدانيم . يكى از كنار برج آمد و در پيش وليد خالد خدمت كرد و گفت كه در سپاه ايران ميگويند كه فيروز شاه طلسم چهارشنبه را و جزيره را گشوده است و آن گنج برداشته است ؛ اين بشارت از بهر آنست ، و جمشيد شاه را از بند رهانيده است ، اينك با مال بسيار مىآيد . وليد بن خالد بخنديد و گفت : در عالم هيچ‌كس اين سخن باور نكند ، اين چه سخن است ؟ چندين هزار آدمى در آن طلسم رفتند يكى بيرون نيامد ، اين فيروز شاه چون بيرون آمد ؟ آخر آن نيز ميدان و سوارى نيست كه بحيل جوانانرا در خاك آورد ! آن طلسم است كه سليمان نبى عليه السلام كرده است ، اين سخن دروغ است . طيفور گفت : مرا چيزى در خاطر مىآيد ، بگويم ؟\r\nگفتند : بگوى . طيفور گفت : اگر فيروز شاه در طلسم رفته باشد بسيار عجب نباشد كه عظيم خيره است ، اما بيرون آمدن از طلسم دروغ است . گمان من آنست كه\r\n\r\n","description":"","footnote":"","page_name":" 751 ","page_number":767},
  {"content":"\r\n\r\nفيروز شاه در آن طلسم ناچيز شده باشد ، ايرانيان اين طبل بشارت به دروغ مىزنند ؛ حاضر باشيد كه بخواهند گريختن . وليد خالد گفت : راست گفتى ، مرا تحقيق است كه سخن اينست كه طيفور گفت . شما نيز طبل بشارت بكوبيد تا ايشان بدانند كه ما دروغ ايشان را نخواهيم باور كردن و خبر مرگ فيروز شاه پيش ما تحقيق است .\r\nايشان نيز بر كنار برج طبل بشارت بزدند . ملك داراب گفت كه خبر فتح ما راست ، ايشان طبل بشارت ميزنند ! روشن راى وزير گفت ، مگر سخن ما را باور نمىكنند .\r\nملك داراب گفت : اگر باور نمىكنند فردا كه شاه‌زاده بيايد به چشم خود ببينند ، باور كنند . مصريان بدروغ كه خود ساخته بودند شادى مىكردند .\r\nالياس بازرگان در مصر بود ، و پيش شاه سرور يمنى مىبود . با خود گفت :\r\nچه قوم ابله‌اند كه دروغ خود را راست مىپندارند و راست مردم را دروغ ! حاليا بدروغ خود خرمى مىكنند تا چه شود .\r\nاما مؤلف اخبار و گزارندهء داستان چنين روايت مىكند كه امراى ايران استقبال شاه‌زاده فيروز شاه كردند ، و فيروز شاه را در سپاه آوردند تا در بارگاه ملك داراب رسيد ، پياده شد و در بارگاه درآمد ، با خورشيد شاه و جمشيد شاه خدمت كردند . ملك داراب فيروز شاه را بنواخت و گفت : اى جان پدر ، از يزدان پاك همين مراد داشتم كه رويت بسلامت ببينم . جمشيد شاه را بنواخت . پس قرار گرفتند .\r\nفيروز شاه آنچه رفته بود ، از اول تا آخر جمله را بگفت : از گشادن طلسم و فتح گنج و كشتن آن جنى . ملك داراب نام يزدان برو خواند ، بفرمود تا باز طبل بشارت بزدند . سپاه ايران شادى مىكردند كه اينك شاه‌زاده بخرمى آمد ، فردا باشد كه ملك مصر بگيريم . وليد خالد حكم كرد تا طبل بشارت مىزدند و بدان دروغ شادى مىكردند و بكارسازى حرب مشغول بودند . خلق شهر هريك سخنى ميگفتند تا آن شب ديجور بسر آمد و خورشيد عالم‌تاب برآمد و سلطان روز بر تخت روشنايى نشست ، و درويش‌وار پير شب رخت تاريكى از جهان بربست ،\r\n\r\n","description":"","footnote":"","page_name":" 752 ","page_number":768},
  {"content":"\r\n\r\nمرغ زرين فلك در پرواز آمد و زاغ سياه شب در گدار آمد ، خفتگان بيدار شدند و مستان هشيار شدند ؛ زمين در جوش و زمان در خروش و مهان و كهان جوشن‌پوش شدند .\r\nملك داراب حكم كرد تا كوس حربى و ناى برنجى و دبدبهء كابلى و صنج رومى و سپيد مهره و كرناى فرو كوفتند . ملك داراب سوار شد و برابر حصار مصر درآمد و عنان مركب بكشيد . شاه‌زاده فيروز شاه جامهاى مرصع در بر كرده و تاج مكلل بر سر نهاده بود ، و كمرى مرصع در ميان بسته ، حمايل شاهى آويخته ؛ سپاه ايران گرد حصار برآمدند . وليد بن خالد و سرور يمنى با طيفور وزير و نيك‌انديش وزير و شاه‌زاده صالح و شاه شجاع و شاه اسد و شاه حارث و جملهء بزرگان يمن و مصر بر سر حصار برآمدند ، به اميد آنك فيروز شاه ناچيز شده است و اين سپاه از غصه جنگ مىكنند . در سپاه ايران نظر كردند عظيم ايشانرا در شادى و خرمى ديدند . فيروز شاه را ديدند در پيش پدر ايستاده ، بر مركب گلگون سوار و چتر شاهى بالاى سرشان بازداشته . وليد خالد گفت : آن خود چتر ملك دارابست ، آن ديگر كه در پيش او بر مركب گلگون سوار ايستاده چه كس است ؟ چون فيروز شاه در جزيرهء چهارشنبه هلاك شده است ، پس اين چه كس است ؟ سرور يمنى گفت كه نيست شدن فيروز شاه را ما انديشه مىكنيم ، شايد كه آن نباشد . اين پسر صاحب قرانست كه من او را با فرخ‌زاد بزنگيان دادم ؛ فيروز شاه هورنگ را كشته بود ، پدرش به خون خواستن پسر بر در شهر تعز آمد و خونى را طلب كرد ، طيفور مصلحت ديد ، ايشانرا گرفته بودم بديشان دادم . فيروز شاه از بند بجست و آن ملك را تمام بگرفت ، و زردهء جادو را بكشت و با سى هزار مرد از زنگبار بيامد ، و طومار زنگى را بكشت ؛ بدست مقنطرهء جادو اسير شد ، عاقبت خلاص شد و كار بدينجا رسيد كه مىبينى ! اگر از جزيرهء چهارشنبه بيايد و طلسم سليمان نبى را بگشايد ، عجب نباشد . طيفور گفت : آن كارها عياران كردند ، زردهء جادو بسبب به‌روز عيار هلاك شد كه برو عاشق شده بود كه فيروز شاه را رهانيد تا فيروز شاه زردهء جادو را بكشت ، زندان\r\n\r\n","description":"","footnote":"","page_name":" 753 ","page_number":769},
  {"content":"\r\n\r\n[ بان 
  ] با فيروز شاه يكى شد كه از بند جست و ملك زنگبار را بگرفت ، كاشكى صد فيروز شاه در سپاه ايران مىبود و آن عيارك طرارك ، به‌روز عيار ، نمىبود . اين همه خرابى بيشتر ازوست ، اين حيل را هم او كرده است . يكى را از جوانان سپاه ايران بر مركب گلگون فيروز شاه نشانده است كه فيروز شاه زنده است . اين دروغ است ، فيروز شاه در جزيرهء چهارشنبه هلاك شده است و مرا اين حال تحقيق است كه در علم يهودى چنين ديده‌ام ، و آن سپاه را نكبت رسيده است . يك امروز مردانگى كنيد و حرب عظيم با ايرانيان بجاى آريد كه فيروز شاه و طيطوس حكيم در طلسم هلاك شدند و فردا ازين قوم يكى نخواهند ماندن . وليد خالد عظيم شادان شد ، سرور يمنى دانست كه دروغ مىگويد ، از عداوتى كه با ايشان دارد وليد خالد را بريشان دلير مىگرداند . سرور يمنى گفت : اى شاه ، طيفور دروغ ميگويد ، آن فيروز شاه است كه در قلب سپاه ايستاده است . طيفور گفت : اى شاه ، [ شاه 
  ] سرور از ايرانيان ترسيده است ، اگر صد سال از مرگ فيروز شاه بگذرد ، او خواهد گفتن كه دروغ است . وليد خالد گفت : حاليا امروز جنگ كنيد كه من امشب كسى بفرستم از راه نقب كه خبرى تحقيق بيارد .\r\nراوى اين داستان چنين روايت مىكند كه الياس بازرگان آنجا حاضر بود و سرور يمنى او را از براى روزى عزيز ميداشت . او آن مقالات ايشان مىشنيد و آن مناظره كردن طيفور ، و در هلاك فيروز شاه آن مبالغه كردن او را مىديد و با خود ميگفت كه در عالم هيچ‌كس فيروز شاه را دشمن‌تر از طيفور نيست ! اما مرا چيزى معلوم شد . در حال جنگ درانداختند ، گرد و غبار پيچيدن گرفت و از زير و بالا تير پران شد و طراقاى منجنيق برآمد و شعلهاى آتش در هوا روان شد ، مبارزان دل چون آهن كردند و سپرهاى پولاد در سر كشيدند ، سواران دليرى مىكردند و در پيش خندق مىآمدند و بقدم شاه‌زاده آن روز جوانان خراسان و عراق و آذربايجان و همدان جنگى كردند كه مريخ پيش ايشان سپر نهاد . در آن دم الياس\r\n\r\n","description":"","footnote":"","page_name":" 754 ","page_number":770},
  {"content":"\r\n\r\nبازرگان كه از جملهء محبان صادق و از وفاداران موافق بود ، نامه‌يى بنوشت و بر تيرى بست و در سپاه ايران انداخت . بدست شيرين سوار افتاد ، پيش شاه‌زاده آورد ، مطالعه كرد ، خط الياس بازرگان بود كه چند نوبت ديگر فرستاده بود ، در مكتوب چنين نبشته بود كه :\r\nاز آمدن شاه‌زاده باور نمىكنند ، و امشب وليد بن خالد كسى را از راه نقم خواهد فرستادن . معلوم باشد ، در طلب باشيد ، باشد كه آن كس را بگيريد و به راه نقم اين شهر مسخر كنيد ، تا كار بر شما آسانتر باشد ، و السلام .\r\nفيروز شاه را معلوم شد كه اين شهر نقمى دارد ، و الياس بازرگان را معلوم شده است ، مكتوب از براى ما بفرستاد . شاه‌زاده اين بگفت و مكتوب را در بغل نهاد . همچنان حرب مىكردند ، تا روز به آخر آمد . چون شهر محكم بود ، و خلقى بىشمار بر برج و بارو برآمده بودند ، و وليد خالد حكم كرده بود كه جملهء خلق بر برج و بارو برآيند ، از عدد ستارگان و برگ درختان زياده‌تر بودند ، بسيار خلق از هر دو طرف بهلاك آمدند ، اما بيشتر از ايرانيان زيرا كه در زير حصار بودند . طبل آسايش فرو كوفتند . وليد خالد عظيم خرم بود كه ايرانيان هيچ فرصت نكرده بودند و ملك داراب عظيم پريشان خاطر بود كه خيلى جوانان بهلاك آمده بودند و زخم‌داران را خود قياس نبود و شهر مصر شهرى عظيم محكم بود . چون ملك داراب فرود آمد و در بارگاه درآمد ، امرا پراگنده شدند ، تا جامهاى رزم بر كنند و جامهاى بزم در پوشند ، تا به خدمت ملك داراب بيايند . شاه‌زاده فيروز شاه آن مكتوب را بر ملك داراب عرض كرد . ملك داراب عياران سپاه را طلب كرد و آن حال را باز نمود . به‌روز عيار گفت باشد آن كس را پيدا كنيم و بگيريم و به خدمت ملك بياريم . امشب هيچ‌كس از خيمه بيرون نيايد ، ما كه عيارانيم با چاكران خود گرد سپاه برآييم و تجسس كنيم ، باشد كه بدست آريم .\r\nچنين كردند و جملهء سپاه را آگاه كردند كه حكم ملك داراب چنين است كه\r\n\r\n","description":"","footnote":"","page_name":" 755 ","page_number":771},
  {"content":"\r\n\r\nامشب هيچ‌كس از خيمه بيرون نيايد . سپاه در خيمها بعيش مشغول شدند . به‌روز عيار و طارق عيار و شبرنگ عيار و سياوش عيار آن شب با هزار مرد گرد لشكرگاه ميگشتند و آن جاسوس را مىجستند . فيروز شاه و فرخ‌زاد و بهزاد و خورشيد شاه و جمشيد شاه و شهمرد نهروانى و شيرين سوار طالقانى و رستم اردستانى و عبد الخالق ايرانى و فرخان همدانى از بزرگان جمعى بمى خوردن مشغول شدند . عياران در كمين بودند .\r\nاما مؤلف اخبار و گزارندهء داستان كهن چنين روايت مىكند كه چون وليد بن خالد از سر حصار بازگشت ، هركس به وطن خود رفتند . وليد بن خالد با نيك‌انديش وزير گفت بيا كه دلم در گمانست ، كه اگر اين سخن كه طيفور گفت راست باشد ، و فيروز شاه در طلسم سليمان نبى عليه السلام بهلاك آمده باشد ، پس كار اين سپاه تمام كرديم . بيا تا خوش‌خبر را بفرستيم تا برود و خبرى بيارد . نيك‌انديش گفت چنين بايد كرد . پس هر دو در ايوان شدند و چندان صبر كردند كه از شب دودانگ بگدشت . ايوان خالى كردند و خوش‌خبر را طلب كردند . وليد خالد گفت : اى غلام از راه نقم برو بلشكرگاه ايرانيان و ببين كه فيروز شاه در طلسم هلاك شده است يا زنده باز آمده است . اى خوش‌خبر ، اگر خبر بشارت به يارى سرهنگى در ايوان به تو دهم .\r\nخوش‌خبر گفت بنده باشم . جامه از تن بركند و جامهء شب روى در پوشيد و قدم در زير تخت نهاد كه يك سر نقم در زير تخت وليد خالد بود . [ شاه وليد گفت 
  ] اى خوش‌خبر ، ما بيدار و هوشيار نشسته‌ايم ، تا ترا آمدن . ايشان در انديشه و انتظار خوش‌خبر ، و خوش‌خبر مىرفت كه يك سر نقم در گورستان بود ، تا رسيد و بيرون آمد و دليروار قدم در سپاه ايران نهاد و ميرفت كه چند نوبت ديگر آمده بود . چون در سپاه درآمد هيچ‌كس را نديد ، كه به حكم ملك داراب جمله در خيمها بودند . خوش‌خبر گفت : اين قوم جمله بعيش‌اند ، سپاه را خبر كنم تا برينها يك شبيخونى بكنند . اما حاليا از آمدن فيروز شاه معلوم كنم . رو بدر بارگاه فيروز شاه نهاد .\r\n\r\n","description":"","footnote":"","page_name":" 756 ","page_number":772},
  {"content":"\r\n\r\nچون اندكى راه برفت ، قضاى خداى تعالى آن بود كه عياران در جست‌وجو بودند ، ناگاه به دو رسيدند ، چون قضاى مبرم او را بگرفتند و گفتند چه كسى ؟ گفت : از خدمتكاران سيامك سيه قبايم و بطلب كارى بيرون آمده‌ام . به‌روز گفت : دروغ ميگويد ، او را بربنديد . خوش‌خبر را بربستند . به‌روز عيار خنجر بركشيد و گفت : راست بگو كه تو چه كسى كه درين شب گرد سپاه ما مىگردى ؟ بهانه‌يى چند پيش آورد ، قبول نكردند . خوش خبر با خود گفت كه دانم با اينها فايده‌يى نخواهد داشتن . گفت : مرا پيش شاه‌زاده فيروز شاه بريد تا راستى را بگويم .\r\nبه‌روز در پيش افتاد و خوش‌خبر را مىكشيدند تا در پيش فيروز شاهش آوردند . به‌روز پيش رفت و خدمت كرد و گفت : يكى را گرفته‌ايم ، مىگويد كه مرا پيش شاه‌زاده بريد كه راست را بگويم . فيروز شاه گفت : بياريدش . خوش‌خبر را پيش شاه‌زاده به زانو درآوردند . خوش‌خبر چون فيروز شاه را بديد گفت : آن حرام‌زاده طيفور دروغ گفت و مرا او در بلا انداخت ! فيروز شاه زند [ ه 
  ] و بسلامت آمده است ! اگر از دست اينها رهايى يابم بروم و بملك بگويم كه ديگر سخن او را باور نكند كه مردكى دروغ‌گويست . فيروز شاه نيم مست بود ، نگاه كرد ، جوانى را ديد ترك بىريش . شاه‌زاده گفت كه اين جوان ترك را كجا گرفتيد ؟ گفتند در ميان سپاه .\r\nفيروز شاه . حكم كرد تا بند ازو برداشتند . شاه‌زاده او را در پيش خود بنشاند و بنواخت و بدست خود او را شراب داد . بعد از آن گفت : اى جوانمرد ، ما را معلوم كرده بودند كه امشب جاسوسى بلشكرگاه شما خواهد آمدن ، تا خبر ترا بازداند كه در مصر مىگويند كه آمدن فيروز شاه دروغ است . ما در كمين بوديم ، حكم چنين كرده بوديم كه امشب هيچ‌كس از خيمها بيرون نيايند تا باشد كه آنكس را بگيريم . اكنون ترا گرفتيم ، اينك من فيروز شاهم كه با تو سخن مىگويم كه از اسكندريه آمدم و البته اين شهر را بخواهم گرفتن كه محبوبم در مصرست ؛ ترا آن بهتر باشد كه راست بگويى تا ترا تربيت كنم و اگر راست نگويى عيارانم دست از تو نخواهند داشتن ، ترا آن اولىتر كه با من راست بگويى .\r\n\r\n","description":"","footnote":"","page_name":" 757 ","page_number":773},
  {"content":"\r\n\r\nراوى اين داستان كهن چنين روايت مىكند كه چون خوش‌خبر از فيروز شاه آن سخنها بشنيد ، با خود گفت كه راست ميگويد ، اگر راست نگويم بهلاك آيم ؛ خدمت كرد و گفت : اگر بجان زينهارم دهى راست را بگويم . فيروز شاه گفت : بدادار كردگار كه مرا با تو هيچ دشمنى نيست ، بلك ترا از جملهء مقربان خود گردانم و دايم در خدمت من باشى . خوش‌خبر گفت : بلى من غلام وليد بن خالدم و مرا نام خوش‌خبرست و از راه نقم آمدم تا خبر ترا بدانم كه طيفور وزير مىگويد كه آمدن شاه‌زاده دروغ است . بنده را فرستاده بودند كه از حقيقت اين معنى بدانم ، شما خود بسلامت و سعادت آمديد . ميخواستم كه بروم و خبر سلامتى شما را ببرم و طيفور را كور و شرمنده گردانم ، خود گرفتار شدم . فيروز شاه خرم شد و گفت اى جوانمرد ، اگر تو به روى و بگويى كه فيروز شاه آمده است ، شايد كه از تو باور نكنند ، من خود با تو بيايم تا وليد خالد مرا به چشم خود ببيند و باور كند . خوش‌خبر گفت كه شاه‌زاده حاكم است . فيروز شاه گفت اى خوش‌خبر راه نقم بكجاست ؟\r\nگفت يك سر نقم در گورستانست و يك سر نقم در زير تخت وليد بن خالد است .\r\nفيروز شاه گفت : اى به‌روز ملك داراب را خبر كن كه ما امشب به شهر مصر خواهيم رفت ، چون هنگام صبح شود سپاه ما كوس حربى فرو كوبند كه ما در ميان شهر خروج كنيم و شما از بيرون شهر ، باشد كه شهر مصر را بگيريم . در حال اين خبر را به ملك داراب رسانيدند كه جاسوسى گرفته‌ايم و شاه‌زاده از راه نقم به شهر مصر خواهد رفتن ، سپاه وقت سحر كوس بكوبند . بعد از آن شاه‌زاده گفت كيست كه درين كار با ما يار باشد و با ما بيايد ؟ سيصد مرد مبارز پهلوان كه از نامداران سپاه بودند گفتند كه ما بياييم ، اين بگفتند و غرق پولاد شدند . شاه‌زاده گفت : چندان صبر كنيد كه ما در شهر درآييم ، هركه خواهد در عقب بيايد . بعد از آن فيروز شاه برخاست « 1 » ، حكم كرد تا خلعت زيبا در تن خوش‌خبر كردند . خوش‌خبر در پيش افتاد و فرخ‌زاد\r\n\r\n\r\n","description":"","footnote":"\r\n( 1 ) - در اصل : برخواست\r\n","page_name":" 758 ","page_number":774},
  {"content":"\r\n\r\nو بهزاد و شهمرد نهروانى و رستم اردستانى ، مبارزان و نامداران ايران در عقب خوش‌خبر روان شدند ، تا سر نقم آمدند . نقم در ميان گنبدى بود ، خوش‌خبر گفت اينست راه نقم كه يك سر ديگر در زير تخت وليد بن خالد بيرون ميرود . فيروز شاه گفت اول تو پيش رو . خوش‌خبر قدم در نقب نهاد و در عقب او بهزاد و فرخ‌زاد قدم در نقب نهادند . شاه‌زاده حكم كرده بود كه ده شمع كافورى با خود داشتند .\r\nعياران [ شمع 
  ] بدست گرفته بودند و در آن نقب مىرفتند . راهى پيچاپيچ پيش آمد .\r\nتا خيلى راه برفتند ، تا عاقبت بپايان نقب رسيدند ، نردبانى از سنگ پيش آمد . خوش خبر را گفتند كه اول تو بيرون رو كه ما نيز در عقب تو بالا آييم . خوش‌خبر در حال بالا آمد .\r\nمؤلف اخبار و گزارندهء داستان چنين روايت مىكند كه وليد بن خالد با نيك‌انديش وزير درين سخن بودند كه خوش‌خبر دير كرد ، از شب نيمى بيشتر بگذشت ، وقت صبح نزديك رسيد ، مىترسم كه مبادا او را المى رسيده باشد . نيك انديش گفت كه هيچ باكى نيست ، دير از براى آن مىآيد كه ميخواهد كه نيكو بازداند كه حال فيروز شاه چيست . وليد خالد گفت : اى وزير ، عظيم مشكل باشد كه فيروز شاه بسلامت آمده باشد ، كسى كه از چنان طلسم برهد و چنان طلسم بگشايد كه در عالم حريف او تواند بودن ؟ نيك‌انديش گفت كه هم اكنون خوش‌خبر بيايد و خبر بيارد كه فيروز شاه در طلسم هلاك شده است . ايشان درين گفتار بودند كه خوش‌خبر خلعت پوشيده از زير تخت بيرون آمد و در پيش وليد خالد خدمت كرد . وليد خالد چون او را با خلعت ديد ، گفت اى خوش‌خبر چرا دير آمدى و اين خلعت از كجا آوردى كه ازينجا كه رفتى اين خلعت نداشتى . خوش‌خبر گفت اى شاه از دولت ملك يافتم . گفت : چون و كه داد ترا ؟ خوش‌خبر گفت :\r\nاين خلعت به من فيروز شاه پسر ملك داراب داد . وليد خالد گفت اى خوش‌خبر فيروز شاه زنده باز آمده است ؟ گفت : بلى آمده است و فتح كرده است و طلسم سليمان\r\n\r\n","description":"","footnote":"","page_name":" 759 ","page_number":775},
  {"content":"\r\n\r\nنبى گشاده است و دوانزده هزار صندوق مال گرفته است و جمله در اسكندريه با طيطوس حكيم گداشته است . وليد خالد آه از جان برآورد و گفت اى نيك‌انديش ، من ديگر سخن طيفور نخواهم شنيدن كه امروز چه مبالغه كرد ! بعد از آن گفت : اى خوش‌خبر ، اين خلعت به تو فيروز شاه چرا داد و از دست او چون جستى ؟ خوش‌خبر گفت : اى ملك ، بنده را فرستاده بودى كه از حال او خبرى بازدانم ، ايرانيان از حال ما آگاه بوده‌اند ، ندانم مگر از ميان شهر كسى ايشانرا از حال ما آگاه گردانيده بود كه امشب از شهر مصر كسى بجاسوسى خواهد آمدن ، واقف باشيد ؛ عياران در كمين بودند و بىاختيار مرا بگرفتند و مرا پيش فيروز شاه بردند ، بلطف و مرحمت با من سخن كرد و از من سؤال كرد كه راست [ بگوى 
  ] تا ترا نكشم ؛ هرچند كه بهانه گرفتم قبول نكردند و قصد هلاك من كردند ، من از جان خود بترسيدم ، ناچار راست گفتم كه من خدمت كار وليد بن خالدم و بجاسوسى آمده‌ام . وليد خالد حيران مانده بود كه خوش‌خبر چه خواهد گفتن . گفت : بارى چون خلاصى يافتى ؟ خوش‌خبر گفت كه شاه‌زاده فيروز شاه سؤال كرد كه بچه كار آمده‌اى ؟ گفتم از براى آن آمده‌ام كه خبر اينست كه فيروز شاه طلسم سليمان نبى را گشوده است و طيفور وزير ميگويد كه اين سخن دروغ است و كس در مصر باور نمىكند ، فيروز شاه گفت اينك من بسلامت آمده‌ام ، چون وليد خالد بسخن طيفور باور نمىكند ، من با تو بيايم تا ملك به چشم خود ببيند و باور كند ، اينك خود آمده است تا او را ببينى و باور كنى .\r\nمؤلف داستان و گزارندهء سخن چنين روايت مىكند كه وليد بن خالد چون اين سخنها از خوش‌خبر بشنيد ، حيران ماند ، گفت : اى حرام‌زاده ، چه هرزه ميگويى ؟\r\nگفت : هرزه چه باشد كه اينك رسيدند ! ايشان درين گفتن كه سر تيغ بهزاد از زير تخت بيرون آمد و در عقب او فيروز شاه و در عقب او خورشيد شاه ؛ سالاران و مبارزان متعاقب يكديگر از زير تخت بيرون مىجستند . بيك لحظه ايوان وليد بن خالد از مبارزان ايران پر شد . وليد خالد را عقل و هوش از سر بدر رفت و نيك‌انديش را\r\n\r\n","description":"","footnote":"","page_name":" 760 ","page_number":776},
  {"content":"\r\n\r\nلرزه بر اندام افتاد . چهار دانگ از شب گدشته بود و در آن حوالى هيچ‌كس نبود .\r\nپهلوان بهزاد با تيغ كشيده بر وليد خالد حمله كرد . وليد زينهار خواست ، او را با نيك‌انديش ، هر دو را بربستند . فيروز شاه گفت : اى خوش‌خبر ، در پيش افت تا خود را بر در دروازه اندازيم و دروازه بگشاييم كه تا ملك داراب در شهر مصر درآيد .\r\nخوش‌خبر در پيش افتاد و آن مبارزان در عقب ميرفتند .\r\nمؤلف اخبار گويد كه مبارزان از راه نقم مىآمدند . بيك لحظه سه هزار مرد كه خلاصهء سيصد هزار مرد بودند ، از راه نقم بيرون آمدند . در آن نيم‌شب غوغا برخاست « 1 » كه ايرانيان از راه نقم بيرون آمدند و وليد خالد را با نيك‌انديش وزير ، هر دو را گرفتند ، اينك در ميان شهر تيغ ميزنند . وقت سحر بود كه اين خبر را بشاه سرور يمنى كردند كه اى ملك ، معلوم‌دان كه شهر بهم برآمده است . شاه سرور گفت : چرا ؟ تا گفتن كه آواز طبل جنگ از سپاه ملك داراب برآمد . سرور يمنى گفت : كار نه خيرست . درين دم هلال عيار رسيد و گفت : اى شاه ، چه نشسته‌اى كه فيروز شاه از راه نقم در شهر درآمد و شهر را گرفت . سرور يك مشت بر سر طيفور زد كه اى حرام‌زاده ! نه تو گفتى كه فيروز شاه در طلسم هلاك شده است ؟ اينك آمد و شهر را گرفت ! طيفور گفت : شايد كه دروغ باشد . ديگر خدمتكاران رسيدند كه اى ملك ، چارهء كار خود كنيد كه سپاه ايران از فلان دروازه در شهر درآمدند .\r\nسرور يمنى گفت : چه چاره كنيم ؟ طيفور گفت : اگر راست باشد ، ناچار ببايد گريختن .\r\nدر حال شاه سرور سوار شد . غوغا در مصر افتاده بود و خلق از هر طرف مىدويدند و بعضى سلاح مىپوشيدند و بجنگ مىرفتند . سرور گفت : ما را نوعى بايد كردن ، باشد كه عين الحيات را بدست آوريم و خود را ازين شهر بدر اندازيم . هلال گفت :\r\nاى ملك ، تا آنجا كه عين الحياتست خيلى راهست و ما بدر دروازه نزديكيم و سپاه از پيش اين دروازه رفته‌اند كه فلان دروازه را گشودند و جملهء سپاه ايران بر آن دروازه\r\n\r\n\r\n","description":"","footnote":"\r\n( 1 ) - در اصل : برخواست\r\n","page_name":" 761 ","page_number":777},
  {"content":"\r\n\r\nجمع آمده‌اند ، مصلحت درآنست كه ما جان خود را بدر بريم كه اكنون هيچ فايده نيست كه شاه‌زاده فيروز شاه صد هزار آدمى را گرد ايوان عين الحيات واداشته است . سرور يمنى بخت برگشته و سعادت رميده ، با فرزندان و متعلقان و آن مقدار كه توانستند برداشته و از دروازه بيرون آمدند و بمحنت تمام و زحمت بسيار ، جنگ‌كنان خود را از سپاه ايران بر كنار انداختند و راه ملاطيه در پيش گرفتند و برفتند .\r\nاما مؤلف اخبار و گزارندهء اسرار چنين روايت مىكند كه چون شاه‌زاده فيروز شاه در ميان بازار درآمد و رو بدر دروازه نهاد ، خلق بعضى در خواب بودند ، از خواب برجستند و از صورت حال آگاه شدند ، بدانستند كه اكنون فايده‌يى ندارد كه ايرانيان مصر را گرفتند . پس هركس بچارهء كار خود مشغول شد و از بيم جان مىلرزيدند كه مبادا كه ملك داراب بريشان غضب كند كه خيلى از جوانان سپاه ايران در جنگ حصار بقتل آمده بودند . اما فيروز شاه ميرفت و اگر كسى در پيش مىآمد هلاك مىكردند و ميرفتند تا در دروازه رسيدند ، خلق بسيار آنجا جمع آمده بودند .\r\nفيروز شاه با آن گردان جمله حمله كردند و نعره بر آن قوم زدند و تيغ در آن قوم نهادند .\r\nاز بيرون شهر سپاه ايران سوار شدند و رو بر كنار خندق نهادند ، لحظه‌يى حرب كردند .\r\nچون فايده‌يى نكرد بناچار سلاحها بريختند و امان خواستند . شاه‌زاده ايشانرا امان داد ، در طاق دروازه درآمدند و در دروازه برگشودند و پل بينداختند . سپاه ايران پيش آمده بودند ، در شهر راندند و شهر مصر را گرفتند . مظفر شاه در مصر درآمد و بر فيروز شاه آفرين كرد و گفت اى شاه‌زاده ، بر در ايوان بايد راندن تا باشد كه عين الحيات و توران دخت را بدست آريم . پس هر دو شاه‌زاده رو بر در ايوان نهادند .\r\nاما مؤلف اين داستان كهن گويد كه چون خبر فتح ايرانيان بتوران دخت رسيد ، در حال پيش عين الحيات آمد و بند ازو برداشت و گفت : اى ملكه ، وليد خالد را گرفتند و پدر تو گريخت . عين الحيات گفت : در سلاح بايد رفت و سوار بايد شدن كه مصلحت اينست . توران دخت و عين الحيات هر دو سوار شدند و بر سر ميدان\r\n\r\n","description":"","footnote":"","page_name":" 762 ","page_number":778},
  {"content":"\r\n\r\nبفيروز شاه و مظفر شاه رسيدند كه هر دو باهم مىآمدند . به‌روز عيار و طارق عيار در ركاب شاه‌زادگان مىآمدند . عين الحيات گفت : اى توران دخت ، هرچه من ميكنم تو نيز همان كن . اين بگفت و دست بتيغ كرد . توران دخت نيز چنان كرد ، هر دو مركب پيش راندند . عين الحيات نعره بر فيروز شاه زد كه اى ايرانى ، جهان بدست تو بازداده‌اند كه هرچه خواهى كنى و هيچ‌كس نباشد كه جواب تو بگويد ؟ اين بگفت و بتيغ حمله كرد . فيروز شاه عين الحيات را بشناخت ، گفت : من اين همه شمشير از بهر تو مىزنم ، تو بر روى من تيغ مىكشى ؟ عين الحيات گفت : من از كجا و تو از كجا ؟ بگير اين ضرب تيغ از دستم ! و بىمحابا تيغ براند . شاه‌زاده سپر در سر كشيد و آن ضرب تيغ را بگرفت و سر دست دراز كرد و بند دست عين الحيات را بگرفت تا پيش كشد .\r\nعين الحيات گفت : آهسته‌باش كه من اين كار بنا بر مصلحتى كردم . توران دخت نيز چنان كرد . شاه‌زاده بدانست كه مقصود عين الحيات چه بود ، حكم كرد تا به‌روز عيار و طارق عيار عنان مركب آن دو دختر را بگرفتند و روان شدند .\r\nملك داراب در شهر مصر درآمد ، با روشن راى وزير گفت كه در شهر منادى كنند كه هيچ‌كس را با رعيت كارى نباشد ، واى بر جان آنكسى كه دست بر رعيت و مال رعيت نهد ! در شهر منادى كردند . خود لشكريان خشم و غضب ملك داراب را ميدانستند ، هيچ‌كس را ياراى آن نبود كه در رعيت نگاه كنند . ملك داراب بر در ايوان وليد خالد آمد و بر تخت وليد خالد برآمد و قرار گرفت . روشن راى وزير نيز بنشست . امراى ايران در ايوان درآمدند و هركس بر جاى خود قرار گرفتند .\r\nملك داراب گفت كه وليد خالد را بياريد . درين بودند كه عياران سپاه درآمدند و سيامك سيه قبا را و ابو الخير قصاب را و ابو الفتح جراح را كه مدتى بود كه در زندان بودند درآوردند .\r\nسيامك بدويد و پاى ملك داراب را ببوسيد . ملك داراب سيامك را بنواخت و بپرسيد .\r\nسيامك گفت : بقاى ملك باد . خيلى بند و زندان در عالم كشيده‌ام اما مثل اين بند و زندان نديده‌ام كه هر روز بمرگ خود راضى بودم . مظفر شاه گفت : آرى كه مدتى\r\n\r\n","description":"","footnote":"","page_name":" 763 ","page_number":779},
  {"content":"\r\n\r\nمن نيز در آن زندان بودم . ملك داراب گفت : شنيده‌ام سختى آن زندانرا ، ببريد وليد خالد را و هم در آن زندان كنيد تا بداند كه مبارزان من در چه محنت بوده‌اند و نيك انديش وزير را بياريد كه مال وليد بن خالد در دست اوست . ابو الخير قصاب و ابو الفتح جراح را نيكو بنواخت و فيروز شاه ايشانرا در كنار گرفت و عذر خواهى كرد و گفت آنچه وظيفهء غريب‌نوازى بود ، شما با ما بجاى آورديد ، اكنون نوبت منست كه با شما بجاى آرم . سرهنگى درآمد و خدمت كرد و گفت : ملك را بقا باد ! صالح پسر وليد خالد را گرفته‌ايم . ملك داراب گفت : ايشانرا در پيش هم دربند مكنيد ! جدا جدا در بند كنيد و نيك‌انديش وزير را بياريد تا مال وليد خالد را بگويد كه بكجاست .\r\nدر حال برفتند و نيك‌انديش وزير را بياوردند ، برابر تخت ملك داراب بداشتند .\r\nملك داراب گفت : تويى نيك‌انديش وزير ، وزير وليد بن خالد ؟ گفت : بلى .\r\nملك داراب گفت كه تو بودى كه بسياه غار رفتى و مقنطرهء جادو را آوردى تا آن همه ملالت بما و ياران ما رسيد ؟ نيك‌انديش گفت : بلى من بودم ، اما چه سود كه دولت يارى نكرد و سعادت بر طرف شما بود تا كار بدينجا رسيد . اكنون دست شماست ، هرچه ميخواهيد بكنيد . ملك داراب گفت : راست گفت كه سعادت بدين طرف ما بود كه عاقلان گفته‌اند ، بيت :\r\n سعادت به بخشايش داورست * نه بر دست و بازوى زورآورست « 1 » \r\nاكنون خود آن رفت . شنيده‌ام كه وليد بن خالد را مال بسيار هست و جمله در تصرف تست ، آن مالها را بخدمتكاران ما سپار تا ترا بجان امان دهم . نيك‌انديش گفت : بلى چنين است ، اگرم بجان امان دهى چندان مال از مصر و خزينهء وليد بن خالد بخزينهء ملك سپارم كه چشم از ديدن و گوش از شنيدن و زبان از گفتن آن عاجز آيد . ملك داراب گفت كه ما را با مال رعيت هيچ‌كارى نيست كه رعيت را در كار پادشاهان هيچ اختيارى نيست ، اكنون شهر مصر و رعيت مصر به من تعلق دارد كه\r\n\r\n\r\n","description":"","footnote":"\r\n( 1 ) - شعر از سعدى است\r\n","page_name":" 764 ","page_number":780},
  {"content":"\r\n\r\nملك دارابم ، ترا مال وليد بن خالد مىبايد دادن . نيك‌انديش گفت : بنده باشم .\r\nملك داراب حكم كرد تا بندى بر پاى نيك‌انديش نهادند . باز ملك داراب حكم كرد تا از سرهنگان جمعى بروند و بر سر بازارها منادى كنند كه حكم ملك داراب چنانست كه خلق مصر ايمن و آسوده باشند و هيچ‌كس را با شما كارى نيست ! درهاى دكانها برگشاييد و به خريدن و فروختن مشغول شويد و ايمن و آسوده باشيد ! اما از متعلقان و خدمتكاران وليد خالد هركه را بيايد بگيريد و بديوان ملك داراب بسپاريد . خلق شهر خرم شدند و بازارها بياراستند و به معاملات مشغول شدند و دعا و ثنا بر جان ملك داراب و فيروز شاه مىكردند ، و از خدمتكاران وليد بن خالد گرفته بديوان ملك داراب مىآوردند . ملك داراب حكم كرده بود كه چند كس از امراى دولت بضبط آن مملكت مشغول بودند .\r\nملك داراب رو به فيروز شاه و مظفر شاه كرد و گفت كه شنيدم كه عين الحيات و توران دخت را بدست آورده‌ايد . فيروز شاه گفت : بلى ، به اقبال ملك ايشانرا بر سر ميدان گرفتيم . چنانك بود شرح داد . ملك داراب گفت : من ايشانرا نديده‌ام ، كسى بفرستيد و ايشانرا طلب كنيد تا بيايند ، تا بنگرم كه به آن مىارزند كه ما اين همه زحمت از براى ايشان مىكشيم . فيروز شاه اشارت به بهروز عيار كرد تا به‌روز در حرم درآمد و در پيش عين الحيات خدمت كرد و گفت : حكم ملك داراب و فيروز شاه و مظفر شاه چنانست كه شاه خوبان با توران دخت در مجلس شاه بيايند ، تا ملك داراب شما را ببيند . عين الحيات گفت بنده باشيم . پس هر دو ماه روى غاليه موى و آن شمس و قمر ، و آن هر دو از جان‌ودل خوشتر ، يكى آرام جان و يكى روح روان ، هر دو چون سرو آراسته برخاستند و جامهاى ملون در بركردند و قصبهاى سياه بر سر افگندند ، با شريفه و اسما و سيمين و چند خادم رو ببارگاه ملك داراب نهادند .\r\nراوى اين داستان در حضور دوستان چنين روايت مىكند كه شب بود و ملك داراب به عيش مشغول بود . فيروز شاه و مظفر شاه در پيش ملك داراب بودند\r\n\r\n","description":"","footnote":"","page_name":" 765 ","page_number":781},
  {"content":"\r\n\r\nبا روشن راى وزير ، ديگر كسى نبود كه به‌روز عيار درآمد و گفت : اينك شاه خوبان رسيد . ملك داراب چشم گماشته بود كه كى آيند كه بسيار آوازهء حسن ايشان شنيده بود . آرزومند آن بود كه ايشان را ببيند كه شريفه و اسما و سيمين درآمدند و در پيش ملك داراب خدمت كردند ، در عقب ايشان عين الحيات و توران دخت درآمدند همچون دو ماه و دو خورشيد ، دو آهو چشمى كه از بند بلا جسته باشند ، دو زهره جبين و دو مشترى نگين و دو گورسرين ، دو ماه روى و دو حورخوى ؛ دو سلسله موى ، دو مشكين بوى ؛ دو گلعذار ، دو طاوس رفتار ؛ دو سرو كه در بوستان لطافت رسته باشند ؛ دو ماه و دو مهر كه در آسمان خوبى از عقدهء عقدتين خسوف و كسوف رسته باشند ؛ دو غزاله چشمى كه از بند كمند قضا جسته باشند ؛ دو زهره جبينى كه دل زهرهء فلك از رشك جبين ايشان شكسته ؛ دو عطارد نگينى كه عطارد آسمان مهر خوبى بر نگين جان بسته ؛ دو گل رخى كه عرق شرم بر صحيفهء رخسار ايشان چون ژاله بر برگ لاله در سحر نشسته ؛ دو حور پيكر ، دو پرى منظر ، دو مشترى مخبر ، دو گيسو عنبر ، دو خوب روى و دو گل بوى و دو حورخوى ، دو لب‌نوش و دو قصب پوش ، دو صدف گوش ، دو تاج‌دار و دو شهريار ، دو شكر گفتار و دو دلدار ، دو نار پستان ، دو آرام جان و دو قوت روان ، چنانك شاعر گويد ، بيت :\r\n يكى را دست شاهى تاج داده * يكى صد تاج را تاراج داده\r\nيكى را سنبل از گل بر دميده * يكى را گرد گل سنبل رسيده\r\nيكى مرغول عنبر بسته بر گوش * يكى مشكين كمند افگنده بر دوش\r\nيكى از طوق خود مه را شكسته * يكى بر مه ز غبغب طوق بسته \r\nبدين صورت و صفت از در ايوان درآمدند . ملك داراب بر تخت شاهى نشسته بود ، و كمند كيانى بسته ، و تاجى چهل كنگره بر تارك سر نهاده ، و قباى مرصع در بر كرده ، به فرّ فريدونى قرار گرفته . فيروز شاه و مظفر شاه چون دو طاوس سعادت بر دو گوشهء تخت نشسته ؛ بر غم دشمنان و بكام دوستان با دهنى پرخنده و جام مى بر كف\r\n\r\n","description":"","footnote":"","page_name":" 766 ","page_number":782},
  {"content":"\r\n\r\nنهاده و آن موضع را بنور حضور خود منور و مزين گردانيده بودند . عين الحيات و توران دخت هر دو زمين خدمت ببوسيدند و شرط ادب بجاى آوردند و پيش رفتند و دست ملك داراب ببوسيدند . ملك داراب از آن حسن و جمال ايشان حيران ماند .\r\nبلطف و خوشى ايشانرا بنواخت و در پيش خود بنشاند و انعام كرد . بعد از آن رو بشاه‌زاده فيروز شاه و مظفر شاه كرد ، و گفت : اى جانان من ، در عالم هيچ پادشاه‌زاده را چنين دو محبوب نبوده است ، و در هيچ باغى چنين دو سرو نرسته ، و در آسمان خوبى چنين دو شمس و قمر برنيامده است ، اما شما را درخورست . ايشان روى خدمت بر زمين نهادند و گفتند كه اين همه از فر دولت ملك است . ملك داراب گفت : وليد خالد در زندانست ، او را از زندان بيرون آريم و از براى خاطر توران دخت از گناهش درگذريم و همان ملك مصر را به دو تسليم داريم تا او اجازت دهد كه توران دخت را به مظفر شاه دهيم ، جاسوسان در طلب شاه سرور بروند كه بكجا رفته است . نوعى كنيم كه او نيز به خدمت آيد و همان ملك تعز را به دو تسليم داريم و عين الحيات را از براى فيروز شاه بخواهيم و ازينجا بدمشق برويم و بهمن زرين‌قبا را از بند خلاص كنيم و بعد از آن راه ايران در پيش گيريم تا هركس بمأواى خود و مقام خود روند كه خيلى وقتست كه ما از ايران بيرون آمده‌ايم و بسيار مملكت در زير دست و پا خراب شد .\r\nفيروز شاه و مظفر شاه هر دو خدمت كردند و آن شب در خدمت ملك داراب بودند تا وقتى كه عمر شب به آخر آمد و نكهت باد صبا بوزيد و رومى روز از جور هندوى شب برهيد و سپاه قيطاس شب از حملهء شير گردون برميد ، بيت :\r\n چو بگرفت سلطان زرينه تاج * به تيغ زر از خسرو زنگ باج\r\nشه روم بر ابلق تيز پوى * بچوگان درآورد زرينه‌گوى \r\nملك داراب بار داد تا امراى دولت درآمدند و هركس بجاى خود قرار گرفتند . چون لحظه‌يى برآمد مجلس گرم شد . آن مالى كه نيك‌انديش وزير نموده\r\n\r\n","description":"","footnote":"","page_name":" 767 ","page_number":783},
  {"content":"\r\n\r\nبود ، بر ملك داراب عرض كردند . ملك داراب جمله بر امراى دولت بخش كرد .\r\nبنديان بسيار بودند ، جمله را به سيامك سيه قبا بخشيد كه بند مصر او كشيده بود كه هرچه خواهد با ايشان بكند ، اما كسى را با رعيت هيچ‌كارى نيست ؛ و كس در « 1 » طلب طيطوس حكيم بفرستيد كه از سكندريه بيايد و آن مال را كه آنجاست بيارد ؛ و سپاه ديگر بديار سعيد بفرستيد كه چند كس از مبارزان ما آنجا دربندند ، آن مملكت را بنام ما بگيرد و آن مبارزان ما را از بند بيرون آورد ؛ پهلوان طهماسب و طهمور و سياوش عيار با سى هزار مرد بروند . مظفر شاه و بهزاد خدمت كردند و گفتند ما در خدمت ملك هيچ‌كارى نكرديم ، ما را اجازت دهيد كه بدمشق رويم و ملك دمشق را بگيريم و مسروق بن عتبه را به خدمت ملك آريم . ملك داراب گفت كه من شنيده‌ام كه در دمشق مبارزى هست كه عدنان قيس نام دارد و مبارز دلاورست كه در شام و مصر بمبارزت او ديگرى نيست و در روز مردى به دويست من گرز كار مىكند . بهزاد گفت : به اقبال ملك كارى با او كنم كه تا سنگ بر سنگ نهند از آن باز گويند . ملك داراب بر بهزاد آفرين كرد . پس بدين كارها مشغول شدند و خلق شهر مصر بر ملك داراب دعا و ثنا ميگفتند . ملك داراب بعيش و عشرت نشسته بود و ضبط مملكت مصر مىكردند كه روزى غوغاى از در بارگاه ملك دارب برآمد .\r\nمؤلف داستان چنين روايت مىكند كه ملك داراب چون آن غوغا را بشنيد گفت : هى ! بنگريد كه اين چه غوغاست ؟ بهروز عيار از در بارگاه درآمد و خدمت كرد و گفت : شخصى از اسكندريه آمده است و عجب خبرى ميگويد ! ملك داراب گفت : تا چه خبر آورده باشد ؟ بار دهيد تا درآيد . آن شخص را بار دادند ، درآمد و خدمت كرد . ملك داراب گفت : چه دارى ؟ بگوى ! آن كس گفت كه اين خبرى نيست كه به زبان توان گفتن كه زبان از تقرير آن عاجزست ! مكتوبى كه داشت بيرون\r\n\r\n\r\n","description":"","footnote":"\r\n( 1 ) - در اصل : از\r\n","page_name":" 768 ","page_number":784},
  {"content":"\r\n\r\nآورد ، ازو بستدند « 1 » و بر كنار تخت نهادند . روشن راى وزير برداشت و مطالعه كرد . نبشته بود بختيار وزير كه :\r\nتا جهان است دولت ملك داراب باد . بعد از دعا و ثنا معلوم راى آن پادشاه عادل باشد كه چون فيروز شاه بفضل يزدانى اين طلسم سليمانى برگشود ، و آن گنج برداشت و در اسكندريه بگذاشت ، و طيطوس حكيم را بر آن مالها بازداشت ؛ اين خبر بقبروس « 2 » رسيده است ، بپاىتخت ملك ارغوش فرنگ . بطمع آن سپاهى عظيم در كشتىها نشانده است و كمين عظيم بر سكندريه كرده است . در آن حال ما در اسكندريه نبوديم كه هم در حوالى اسكندريه به مهمى رفته بوديم . ارغوش فرنگ آمده است و ملك اسكندريه را گرفته است و خراب كرده و آن مالها را با طيطوس حكيم بقبروس برده است و شهر سكندريه را خراب و غارت كرده است ؛ بعد از آن كه ما آگاه شديم به اسكندريه آمديم ، آن حال را بديديم ، ملك را آگاه كرديم تا معلوم باشد كه چنين جفايى به مردم سكندريه رسيده است تا حكم ملك چيست .\r\nملك داراب چون اين خبر بشنيد ، عظيم ملول شد . فيروز شاه دست بر دست زد و دريغ خورد . آن مرد زبان برگشود و چندان از خرابى اسكندريه بگفت كه جملهء امرا ملول شدند . امرا سر در پيش انداختند ، ملك داراب گفت : دريغ از طيطوس حكيم كه ميگفت مرا نكبتى در طالع هست ، بدست فرنگان اسير شد ، اكنون چون كنيم ؟ گفتيم كه از جنگ كردن رستيم ، باز از نو بازيى بنياد كرد . نتوان طيطوس حكيم را گذاشتن ؛ ما را كسى بايد كه برود بملك قبروس و آن ملك را بگيرد و طيطوس حكيم را بيارد . كيست ازين مبارزان ما كه اين كار بكند ؟ هيچ‌كس سخن نگفت .\r\nشاه‌زادهء ايران فيروز شاه خدمت كرد و گفت : به اقبال شاه ايران من بروم و سر ارغوش فرنگ از تن جدا كنم و ملك قبروس با زمين يكسان كنم و طيطوس\r\n\r\n\r\n","description":"","footnote":"\r\n( 1 ) - در اصل : بستند .\r\n( 2 ) - تلفظ شود : ق ب ر س\r\n","page_name":" 769 ","page_number":785},
  {"content":"\r\n\r\nحكيم را بدست آرم و آن گنج و مال اسكندريه را با مال قبروس بيارم . ملك داراب گفت : اى جان پدر ، مرا نيز نظر بر تو بود ، از امرا هركه را خواهى ببر . فيروز شاه گفت هركه آرزو دارد با ما بيايد . فرخ‌زاد گفت : من بيايم . خورشيد شاه با سيامك سيه قبا و شهمرد نهروانى و شيرين سوار طالقانى ، اين شش « 1 » مبارز گفتند كه ما نيز در ركاب شاه‌زاده رويم با سپاه چهل هزار مرد . برين مقرر كردند [ كه 
  ] مظفر شاه با پهلوان بهزاد و رستم اردستانى و سپاه آذربايجان با طارق عيار با صد هزار مرد بدمشق روند .\r\nو مهر و جهر و فهر با سى هزار مرد و آشوب عيار بملاطيه رفته بودند . طهماسب و طهمور و چند سر امير با سى هزار مرد با سياوش نقاش در عقب رواح خلود و خلود رواح ، ايشان نيز رفته بودند . ملك داراب با بنه‌گاه و باقى سپاه در مصر باشند تا سپاه پراگنده باز جمع آيند .\r\nفيروز شاه گفت : من فردا بيرون خواهم رفتن ، قرار و آرام نگيرم تا داد اهل اسكندريه از آن قوم شوم نخواهم . مظفر شاه گفت : سپاه من در كارسازىاند ، من چند روز ديگر ، بعد از تو بدمشق روم . در حال شاه‌زاده حكم كرد كه تا سپاه بكارسازى مشغول شوند كه فردا فيروز شاه به اسكندريه خواهد رفت . سپاه در كارسازى بودند .\r\nراوى داستان چنين روايت مىكند كه [ چون 
  ] ازين كارها بپرداختند ، فيروز شاه و مظفر شاه در حرم درآمدند و آن شب پيش عين الحيات و توران دخت بودند و شراب ميخوردند و عيش ميكردند ، و هرچه ميخواستند مىكردند « مگر شير كو گور را نشكريد » « 2 » تا اول روز شد ، فيروز شاه غرق پولاد گرديد و عين الحيات را وداع كرد و گفت ، بيت :\r\n فراق چون تو نگارى نه كار آسانست * هلاك عاشق بىدل وداع جانانست \r\nبعد از آن گفت اى ملكه مرا بهمت يارى دهى كه به قبروس خواهم رفتن .\r\nعين الحيات بگريست و گفت : اى شاه‌زاده ، تو مىروى و مرا بكه مىگذارى ؟ چه دانم كه حال چون شود . بيت :\r\n\r\n\r\n","description":"","footnote":"\r\n( 1 ) - ظاهرا : پنج .\r\n( 2 ) - مصراع از فردوسى است\r\n","page_name":" 770 ","page_number":786},
  {"content":"\r\n\r\n تو ميروى و من خسته باز مىمانم * دل از تحير دورى چو بيد لرزانست \r\nفيروز شاه گفت : هيچ باكى نيست . دشمن در بندست و ملك داراب در مصرست ؛ اگر ارادت يزدان باشد زود بيايم . او را وداع كرد و از پيش عين الحيات بيرون آمد ، به خدمت ملك داراب آمد و از پدر همت خواست و بيرون آمد . سپاه سوار مىشدند .\r\nمظفر شاه سوار شد و تا يك فرسنگ با شاه‌زاده فيروز شاه برفت ، بعد از آن يكديگر را در كنار گرفتند و از هم جدا شدند . شاه‌زاده راه اسكندريه در پيش گرفت و برفت .\r\nمظفر شاه بازگشت ، او نيز بكارسازى مشغول شد . چون چند روز برآمد ، او نيز با پهلوان بهزاد و صد هزار مرد عزم دمشق كردند . در حرم درآمد و توران دخت و عين الحيات را وداع كرد و پيش ملك داراب آمد و از ملك داراب همت طلبيد و اجازت خواست و راه ملك دمشق در پيش گرفت و برفت .\r\nاما مؤلف اخبار و گزارندهء داستا [ ن 
  ] چنين روايت مىكند كه سرور يمنى با طيفور وزير و شاه شجاع و شاه اسد و شاه حارث و جمعى از بزرگان يمن و مصر كه با سرور يمنى گريخته بودند مىرفتند ، تا چند منزل برفتند ، در مرغزارى فرود آمدند .\r\nشاه سرور يمنى گفت : اكنون كجا ميرويم كه نه مال و نه سپاه و نه خيل و نه حشم ، نه دولت و نه سعادت ! كاشكى ملك وليد بن خالد همراه ما مىبود ، هر كجا ميرفتيم باهم مىرفتيم . اكنون كجا رويم و چارهء ما چه باشد ؟ طيفور گفت : اگر عين الحيات با ما مىبود ، بروم مىرفتيم ، بپاىتخت عسطور رومى كه ملك آبادان دارد و پسر او شاه نوش خواستار عين الحياتست و چند نوبت او خواستارى « 1 » كرده و ما اجابت نكرديم .\r\nاكنون اگر او مىبود ، البته از براى خاطر او ما را در ملك روم مىگداشتند و با ايرانيان حرب مىكردند . اكنون او در دست ايرانيانست ، ما بكدام دست‌آويز بپاىتخت ربيعاى قيصر رويم ؟ شاه سرور يمنى گفت : كاشكى كسى مىبود كه ميرفت و آن رعنا را مىآورد كه بسبب او ما را در روم ميگداشتند ، من او را در پادشاهى\r\n\r\n\r\n","description":"","footnote":"\r\n( 1 ) - در اصل : خاستارى\r\n","page_name":" 771 ","page_number":787},
  {"content":"\r\n\r\nشريك خود مىساختم . هلال عيار خدمت كرد و گفت : بنده بروم و بهر طريقى كه باشد عين الحيات را بيارم و اگر توانم وليد خالد را نيز بيارم ، اما شما را كجا توان يافت ؟ طيفور گفت : ما بملاطيه خواهيم رفتن ، به پيش شاه سيف الدوله خواهيم رفت كه دوستار ماست ، كه سپاهى عظيم فرستاده بود و بهمن زرين‌كلاه آنجا در بند است ؛ اگرچه ما را معلوم است كه فهر و جهر و مهر بگرفتن ملاطيه رفته‌اند ، اما به صد هزار مرد آن مملكت را نمىتوان گرفتن كه حصار عظيم دارد . ما آنجا خواهيم رفتن كه چون تو بيايى و عين الحيات را به يارى ، البته چون ما در ملاطيه رويم سپاه ما پراگنده آنجا جمع خواهند شدن و سيف الدوله كارسازى ما كند كه از آنجا بقيصريه خواهيم رفتن . پس هلال عيار ايشانرا وداع كرد و راه مصر در پيش گرفت و برفت .\r\nاما راوى داستان چنين روايت مىكند كه سرور يمنى با لشكر رو بملاطيه كردند . طيفور وزير گفت : ما را زودتر بملاطيه مىبايد رفتن ، اگر شاه سيف الدوله جواب آن سپاه گفته باشد نيك ، و اگرنه ما نيز از عقب ايشان درآييم و آن سپاه را تارومار كنيم ، اما ما را جاسوسى بايد فرستادن كه خبر آمدن ما را بشاه سيف الدوله ببرد و از آن سپاه مهر و فهر [ و جهر 
  ] خبرى بيارد كه كار آن سپاه بچه رسيده است .\r\nدر حال جاسوسى را كه برق آسياى جاسوس نام داشت ، او را بملاطيه گسيل كردند و خود نرم نرم در عقب مىرفتند ؛ و در آن راه آبادانى بسيار بود ، بهر جا كه مىرسيدند بزرگان آن ولايت مال و نعمت از براى شاه سرور مىآوردند .\r\nاما راوى اين داستان چنين روايت مىكند كه مهر و فهر و جهر چون از سپاه ايران با سى هزار مرد عزم ملاطيه كردند ، چون نزديك ملك ملاطيه رسيدند ، مكتوبى بدست آشوب عيار بملاطيه فرستادند . آشوب عيار آن مكتوب بملاطيه آورد .\r\nراوى داستان گويد كه چون شماط و شماس بهمن زرين‌كلاه را بسته بملاطيه آوردند ، سيف الدوله را وزيرى بود بغايت عاقل و خردمند و دانا ، او را نيك اختر وزير\r\n\r\n","description":"","footnote":"","page_name":" 772 ","page_number":788},
  {"content":"\r\n\r\nنام بود ، با شاه سيف الدوله گفت : اى شهريار ، هيچ وظيفه نبود كه شماط و شماس اين مبارز ايرانى را با خود بيارند ، چون وليد خالد و سرور يمنى حريف ايرانيان نبودند ، و ما نيز حريف ايشان نخواهيم بودن ، فتنه در ملك ما قايم شد ، البته در عقب اين مبارز كسى خواهد آمدن ، اما حاليا بودنى بود ! اكنون مصلحت آنست كه اين بهمن زرين كلاهست و صاحب چهل هزار سوارست ، او را مكرم و عزيز مىبايد داشت كه آخر كار پشيمان نشويم . بقول وزير او را عزت مىداشتند . از شراب و كباب هيچ ازو باز نمىداشتند .\r\nچون آشوب عيار بملاطيه آمد ، بدر ايوان شاه سيف الدوله آمد و گفت : من عياريم و از خدمت‌كاران ملك دارابم ، مكتوب به خدمت شاه سيف الدوله آورده‌ام . در حال و در دم اين خبر بشاه سيف الدوله كردند ، گفت بار دهيد . بار دادند ، آشوب عيار درآمد و خدمت كرد و شرط ادب بجاى آورد . شاه سيف الدوله گفت : چه كسى و از كجا مىآيى ؟ آشوب عيار مكتوب برون آورد و ببوسيد و بدست نيك اختر وزير داد . نيك اختر وزير نگاه كرد ، مهر ملك داراب را ديد ، ببوسيد و برخاست و خواندن گرفت . نبشته بود كه :\r\nبسم اللّه الملك الحق المبين . بعد از ثناى ملك تعالى درود بسيار بر ارواح ابنياء مرسل عليهم السلام . ديگر به حضرت شاه سيف الدوله ، معلوم آن پادشاه باشد كه سپاه مصر را شكستيم ، در وقت گريختن شماس و شماط ، بهمن زرين‌كلاه را كه پهلوان سپاه ماست بخم كمند ، او را گرفته‌اند و بملاطيه آورده‌اند . زينهار ! چون مكتوبم بمطالعه رسد پهلوان بهمن زرين‌كلاه را از بند بيرون آورى و با او يكى شوى و پهلوان فهر و جهر [ و مهر 
  ] را با سى هزار مرد فرستاده‌ام كه از آنجا بدمشق روند كه مسروق بن عتبه در وقت گريختن بهمن زرين‌قبا را گرفته و بدمشق برده است ، تا شهر دمشق را بنام ما بگيرند كه شاه‌زاده مظفر شاه را نيز با صد هزار مرد به همين كار فرستاده‌ايم ، و ديگر خواهيم فرستادن ، تا از جملهء دوستاران باشى كه دوستى ما ترا\r\n\r\n","description":"","footnote":"","page_name":" 773 ","page_number":789},
  {"content":"\r\n\r\nدر دنيا و آخرت زيان ندارد ؛ و اگر ترا اين نصيحت ما بد آيد ، ما آن سپاه را فرستاديم تا جواب شما بگويند و السلام .\r\nچون مكتوب خوانده شد شاه سيف الدوله حكم كرد تا آشوب عيار را جاى خوب فرود آوردند ، در خلوت درآمد و نيك‌اختر وزير را طلب كرد و با او مشورت كرد كه چون كنيم ؟ نيك‌اختر وزير گفت : اى شاه دولت امروز در خاندان ملك دارابست و فيروز شاه صاحب قران عالم است و جاسوسان ما آمده‌اند و خبر چنين آورده‌اند كه فيروز شاه طلسم سليمان نبى را گشوده است و گنج چهارشنبه برداشته است .\r\nاين از غايت دولتست و عاقل كسى باشد كه خود را بر دولت‌مندان بندد . سخن من بشنو ، با ملك داراب دوستى كن و بهمن زرين‌كلاه را از بند بيرون‌آور و اين فتنه را از ملك خود دفع كن كه من دستور توام و من اين مصلحت از براى تو ميدانم ، باقى تو حاكمى و ديگر تا دولت تو چه اقتضا كند . شاه سيف الدوله گفت مرا نيز همين در خاطر بود . اين بگفت و در حرم درآمد ؛ روز ديگر در حرم درآمد ، آن روز نيز مشورت كرد ؛ روز سيوم بر تخت برآمد و حكم كرد تا آشوب عيار را طلب كردند ، چون بيامد او را خلعت داد و هم در حال امر كرد تا بهمن زرين‌كلاه را بياوردند . شاه سيف الدوله چون او را ديد ، بر پاى خاست و او را در كنار گرفت و گفت اى پهلوان ، از ما ملول نشده باشى كه ما را درين آوردن تو گناهى نبود .\r\nبه يزدان پاك سوگند كه من ميخواستم كه چنانك وظيفهء خدمت باشد ترا به حضرت ملك داراب گسيل كنم ، خود ملك داراب التفات كرده و مكتوبى نبشته است و مهر و فهر و جهر را بدين طرف گسيل كرده است ؛ ملك من نه از آن جاييست كه آن را به صد هزار توان گرفتن كه از ايام ماضى هرگز كسى ملاطيه را بجنگ مسخر نكرده است ، پس آنچه ميكنم از دوستى ملك داراب ميكنم كه مرا معلوم شده است كه ملك داراب پادشاه عادلست و يزدان‌پرست . بهمن زرين‌كلاه بر وى آفرين كرد و گفت اى شاه ، چون به خدمت ملك داراب برسم از تو آزاديها بكنم . شاه سيف الدوله حكم كرد تا\r\n\r\n","description":"","footnote":"","page_name":" 774 ","page_number":790},
  {"content":"\r\n\r\nده هزار مرد از ملاطيه با پهلوان هم راه شوند تا به ملك دمشق ، كه ملك داراب در مكتوب چنين نبشته بود .\r\nاما راوى اين داستان كهن چنين روايت مىكند كه شماس و شماط كه پهلوانان شاه سيف الدوله بودند و بهمن زرين‌كلاه را آورده بودند ، چون ديدند كه شاه سيف الدوله آن كار كرد ، ايشان ملول شدند و ايشانرا ناخوش آمد ، اما هيچ فايده نمىكرد .\r\nبهمن زرين‌كلاه با آن ده هزار مرد و مال فراوان از ملاطيه بيرون آمدند و به سپاه ايران پيوستند و دعا بر جان سيف الدوله مىكردند و از آنجا راه حلب در پيش گرفتند . آن روز كه اين حالت واقع شد و سپاه ملاطيه بيرون آمدند برق‌آساى جاسوس هم آن روز آمد و چون از صورت حال معلوم كرد كه شاه سيف الدوله با ايرانيان يكى شد ، برق‌آساى جاسوس در حال بازگشت . شاه سرور يمنى نزديك رسيده بود كه بتاختن تمام مىآمدند تا زودترى خود را در ملاطيه اندازند كه از عقب مىترسيدند ، جاسوس آمد و آنچه ديده بود همه را باز گفت كه آن روز كه من رسيدم بملاطيه ، روزى بود كه بهمن زرين‌كلاه را از بند بيرون آورده بودند و ده هزار مرد به دو داده بودند و ايشان كارسازى مىكردند تا بحلب روند . شاه سرور عظيم پريشان شد . طيفور وزير گفت انديشهء ما ضايع شد ، اكنون بناچار ما را بقيصريه مىبايد رفتن كه قريب ملاطيه‌ايم . مبادا كه از سپاه ايران كسى بما برسد و كار بر نوع ديگر شود . هلال عيار مرد خردمند است و اين خبر در عالم فاش خواهد شدن كه سيف الدوله با ايرانيان يكى شد ، اگر هلال كارى كند لابد بقيصريه خواهد آمدن . بناچار رو بقيصريه نهادند تا قريب قيصريه رسيدند . اين خبر در شهر قيصريه افتاد كه سرور يمنى از ايرانيان ميآيد ، خود عسطور را از آن حال آگاهى بود كه وليد خالد را گرفتند و شهر را مسخر كردند .\r\nراوى اين داستان چنين روايت مىكند كه عسطور رومى حكم كرد كه طمطام وزير با شاه نوش پسرش استقبال شاه سرور كردند و شاه سرور يمنى را در قيصريه\r\n\r\n","description":"","footnote":"","page_name":" 775 ","page_number":791},
  {"content":"\r\n\r\nدرآوردند . عسطور نيز استقبال كرد كه شاه سرور پادشاه با ناموس بود . چون شاهان بهم رسيدند ، يكديگر را در كنار گرفتند و پرسش كردند . شاه سرور يمنى خيلى از ايرانيان و جفاى ايشان باز گفت . ربيعاى قيصر گفت : چند نوبت فرستادم و عين الحيات را از براى شاه نوش پسرم خواستارى كردم ، ندادى و پسرم را در محل دامادى خود نديدى . چون از ايرانيان شكست خوردى پيش من نيامدى و در پيش وليد خالد رفتى عاقبت وليد خالد را بگرفتند و شهر مصر را مسخر كردند و عين الحيات بدست ايشان افتاد . اكنون برخاستى و آمدى ، نيكو كردى ما خود وظيفهء خدمت بجاى آريم ، اما تو با من خيلى بىالتفاتى كرده‌اى . بارى بهر حال نيكو كردى كه آمدى . اگر از اول پيش من ميآمدى من جواب ايشان ميگفتم . طيفور وزير در سخن درآمد و گفت اى ملك ربيعا از گذشته نبايد گفتن . شاه سرور يمنى پادشاه ملك يمن بر در خانهء تو آمده است ، اگر او را رعايت كنى و دشمنان او را جواب گويى نامت در عالم بنيكى بگويند كه شاه يمن و عدن پناه بقيصر روم برد ، او را مدد كرد و دشمنان او را جواب گفت و مملكت او را از دست دشمنان او بستد و باز به دو داد ، موجب نيك‌نامى تو باشد . طم‌طام وزير گفت ما را با ملك داراب نسبت خويشى هست كه پدر كلان ملك داراب ، گشتاسب شاه ، دختر از قيصر بزرگ خواسته بود كه اسفنديار از آن دختر شد . ما بىسببى با ملك داراب حرب نخواهيم كردن . طيفور وزير گفت : راست ميگوييد ، اما بهمن بزرگ نه دختر ملك حارث را خواسته بود ، هماى ، كه اين داراب ازوست ؟ از براى خاطر پسرش صالح كه دوستار عين الحيات بود ، نهصد هزار مرد جمع كرد و چهل و چهار مصاف با ايرانيان كرد و آن دختر نصيب ايشان نبود و عاقبت گرفتار شد . طم‌طام وزير گفت راستست ، اما وليد خالد اين جنگ از براى آن كرد كه اين دختر در پيش او بود ، ما جنگ از براى چه كنيم كه هيچ‌كس در ميان نيست !\r\nطيفور وزير گفت كه هلال عيار رفته است كه عين الحيات را بيارد . وعده‌گاه\r\n\r\n","description":"","footnote":"","page_name":" 776 ","page_number":792},
  {"content":"\r\n\r\nملاطيه بود . ما مىخواستيم كه بىعين الحيات نياييم ، اما سيف الدوله با ايشان يكى شد ، ما را رفتن بملاطيه مصلحت نبود بناچار رو بشما نهاديم . اگر از براى ما جنگ خواهيد كردن و ملك ما را از دست ايرانيان خواهيد رهانيدن ، ما نيز عين الحيات را با ده سالينه مال يمن ، بشما بدهيم ؛ و اگر جنگ نخواهيد كردن ما را معلوم كنيد كه ما بفرنگ خواهيم رفتن و سپاه خواهيم آوردن . شاه نوش چون نام عين الحيات بشنيد گريه به روى افتاد و در پيش پدر خدمت كرد و گفت اى پدر ، من از عشق عين الحيات بىقرارم ، اگرم بدواى دل مشغول نگردى بيقين كه هلاك خواهم شد . قيصر چون عشق فرزند خود را ميدانست و به غير از شاه نوش ديگر فرزند نداشت ، گفت حاليا اينها مهمان من‌اند ؛ در حال امر كرد كه شاه سرور يمنى را جاى نيكو فرود آوردند و اسباب معيشت ايشان راست كردند . شاه نوش كمر خدمت در ميان بسته بود و خدمتى شايسته مىكرد و انتظار آن بودند كه هلال عيار كى آيد و شاه خوبانرا كى آرد .\r\nمؤلف اخبار و گزارندهء اسرار چنين روايت مىكند كه چون هلال عيار ، آن حرام‌زادهء غدار ، و آن شرير مكار ، و آن نابكار طرار ، در آن شب تار از پيش شاه سرور ، بقول طيفور ، راه شهر مصر در پيش گرفت ، مرد رونده بود و در قسم روندگى بىمثل بود ، به اندك روزگارى بمصر رسيد و در شهر مصر درآمد ؛ و در آن وقتى بود كه مظفر شاه از مصر عزم دمشق كرده بود و سپاه آذربايجان از شهر بيرون ميرفتند و ملك داراب نيز ميخواست كه با شاه مظفر شاه بيرون رود ، كه هلال عيار در مصر درآمد . صورت مبدل كرده بود ، معلوم كرد كه فيروز شاه بقبروس رفته است و به‌روز عيار را با خود برده است . هلال در ميان بازار مىگشت و از اخبار ميپرسيد كه از ناگاه نيك‌انديش وزير خلعت پوشيده در گدار آمد . يكى گفت اين نيك انديش وزير تا دىروز در بند بود ، اكنون خلاصى يافته است ، مگر با ملك داراب يكى شده است ؟ ديگرى گفت بناچار ! چه كند كه نشود ؟ هلال عيار در نيك‌انديش نگاه كرد ، گفت اين كار كه من در پيش گرفته‌ام به تنهايى برنمىآيد و بهتر\r\n\r\n","description":"","footnote":"","page_name":" 777 ","page_number":793},
  {"content":"\r\n\r\nاز نيك‌انديش كسى ديگر محرم نمىبينم . اين بگفت و در عقب او روان شد تا نيك‌انديش پياده شد . هلال پيش رفت و خدمت كرد . نيك‌انديش در هلال نگاه كرد ، او را بشناخت . در ايوان شد ، يكى از خدمتكاران قديم را گفت كه آن درويش را بياور . آن كس برفت و هلال را طلب كرد و گفت : اى درويش ، نيك انديش ترا طلب مىكند . در حال هلال قدم در ايوان نهاد . نيك‌انديش در خلوت بود ، چون چشمش بر هلال افتاد برخاست و او را در كنار گرفت و پيش خودش بنشاند و از حال سرور يمنى سؤال كرد . هلال گفت سرور يمنى بملاطيه رفت ، مرا فرستاده است تا شاه وليد خالد را از بندر بدر برم ، و عين الحيات را بدزدم . من بدين‌كار آمده‌ام ، اول پيش تو آمدم تا تو چه ميگويى . نيك‌انديش گفت كه نيكو وقتى آمدى كه در شهر مصر سپاه نمانده است . بعضى بديار سعيد رفته‌اند در عقب رواح ابن خلود و خلود بن رواح ؛ بعضى با فيروز شاه بقبروس رفته‌اند چنانك ترا معلوم باشد ؛ و صد هزار مرد با مظفر شاه بدمشق رفته‌اند . من در انديشهء گريختن بودم . دو جمازه دارم كه گه رفتن از باد سبق مىبرند . بيرون شهر مصر بر طرفى رباطيست بيرون از راه ، خدمت‌كاران من در آن رباط مىباشند و من آن اشتران را چنين خوى داده‌ام كه سه روز و چهار روز ايشانرا در شهر گرسنه ميدارم و بعد از آن چند روز ديگر علوفهء آن اشتران در آن رباط مىدهم و اين كار از براى آن كرده‌ام كه ميخواستم كه فرصتى بيابم و بروم ؛ اكنون تو نيز آمدى ، خوش آمدى ! مرد عيارى ، چندان صبر كن كه فردا ملك داراب با همهء لشكر از شهر مصر بدر خواهند رفتن و شهر خالى خواهد ماندن ، باشد كه كارى بكنى . اما وليد خالد نه جايى در بندست كه او را توان بيرون آوردن كه او را در زندان سليمان نبى در بند كرده‌اند و جمعى شب و روز بر در آن زندان پاس مىدارند . هلال گفت تو از آن ايمن باش كه من انديشهء آن كرده‌ام . در آن مدت كه ما در مصر بوديم من راه آن زندان پيدا كرده‌ام كه در آن زندان از كجا مىبايد رفتن . نيك‌انديش گفت اى هلال ، آن زندان از هيچ\r\n\r\n","description":"","footnote":"","page_name":" 778 ","page_number":794},
  {"content":"\r\n\r\nطرفى راه ندارد كه آن زندان را سليمان عليه السلام از براى حبس ديوان كرده است ، هيچ ديوى را از آن زندان بدر نبرده‌اند . هلال گفت : عيارى من بدان نوع است كه موضعى را كه ديو در آنجا مدخل نمىتواند كردن ، من بروم وليد خالد را از آنجا بيرون آرم . نيك‌انديش بر آن بد كيش آفرين كرد . آن روز و آن شب هلال در پيش نيك‌انديش مىبود و از هر باب سخن ميگفتند تا كه روز شد ، آواز كوس برآمد . نيك‌انديش گفت : اى هلال ، تو در خانه باش تا مرا آمدن كه گمان من آنست كه ملك داراب نيز از شهر بيرون خواهد رفتن و شهر خالى خواهد ماندن . نيك‌انديش سوار شد .\r\nراوى داستان چنين روايت مىكند كه آن روز مظفر شاه عزم دمشق كرده بود با بهزاد ، با صد هزار سوار ؛ و ملك داراب را وداع كرد و راه شهر دمشق در پيش گرفت و برفت . ملك داراب با روشن راى وزير گفت كه ايام بهارست و عالم از جور زمستان رسته است و نباتات از زمين رسته است ، و ما نيز چند روزى خندان و شادمان در صحرا طوف كنيم . روشن راى وزير گفت : روا باشد . ملك داراب نيك‌انديش وزير را گفت كه تو در شهر باش و اسباب مجلس ما را مىفرست كه ما چند روزى در ميان سبزه شراب خواهيم خوردن . نيك‌انديش گفت : بنده باشم . اين بگفت و به شهر درآمد و اسباب تمام از براى ملك داراب بفرستاد و چون شب در دست آمد به خانه آمد و آن‌چه رفته بود با هلال عيار بگفت . هلال خرم شد ، لحظه‌يى صبر كرد ، چون از شب پاسى درگدشت برجست و كمند و خنجر برگرفت و از نيك‌انديش همت طلب كرد و گفت : اى وزير ، تو بيدار باش كه هم‌اكنون بيايم و وليد خالد را بيارم . اين بگفت و بيرون آمد . قضاى آسمانى و حكم ربانى آن بود كه آن شب شبى بود بغايت تاريك و ظلمانى و عروس شب را دست زمانه سر به شانه كرده بود و فرق و گيسوى خود را عجوزهء دنيا خضاب كرده ، و كهن زال فلك چون سوگواران بماتم نوجوان روز جامه در خم كحلى زده بود ، و خورشيد يوسف‌وار در قعر درياى ظلمت شب ، در بطن ماهى جاى گرفته بود و پردهء ظلمت از دريچهء\r\n\r\n","description":"","footnote":"","page_name":" 779 ","page_number":795},
  {"content":"\r\n\r\nفلك از پيش ديدها آويخته بود ؛ ديده از ديدن و گوش از شنيدن و زبان از گفتن باز مانده بود ، بيت :\r\n شبى بود تاريك مانند قير * نه بهرام پيدا نه كيوان نه تير « 1 » \r\n* * *\r\n چو طاوس فلك بگريخت از باغ * به گل چيدن بباغ آمد سيه زاغ\r\nچه جاى شب سيه ماريست گويى * چو زنگى آدمى خواريست گويى \r\nهلال عيار جهانرا چون دل خود سياه و تاريك ديد و از هيچ طرف آوازى نشنيد .\r\nدزدوار ، آن عيار سر بدار ، در آن شب تار ميرفت تا بر در زندان رسيد ؛ مشعله مىسوخت و جمعى از پاس‌داران شراب ميخوردند ؛ لحظه‌يى از دور دريشان نگاه كرد ، پيش رفتن مصلحت نديد ، بازگشت .\r\nمؤلف اخبار روايت كند كه روزى هلال عيار در آن وقتى كه در مصر بود به اسم تفرج در آن زندان رفته بود و با خود انديشه كرده بود كه اگر عيارى خواهد كه بطريق عيارى درين زندان درآيد از كجا تواند آمدن ، در ميانهء زندان چاهى ديد ، در آن چاه نگاه كرد ، آبش از رود نيل آورده بودند ، نقم بريده بودند و آن كار هم در آن عصر كرده بودند كه آن زندان را ساخته بودند . هلال رفته بود و راه نقم را احتياط كرده بود از براى چنين روزى . راوى داستان گويد كه در قفاى زندان چاهى بود سربسته و سر نقم از آن چاه بود . هلال عيار آن معنى را دانسته بود . هلال بدان چاه فرو رفت تا بدان قعر رسيد و در آن نقم ميرفت تا بدان چاه رسيد كه در ميان زندان بود . نيك نگاه كرد ، ريسمانى آويخته بود و دلوى پر آب .\r\nهلال عظيم خرم شد ، گفت درين انديشه بودم كه از قعر چاه چون بر بالا روم اكنون مشكل بر من آسان شد ؛ دست در آن ريسمان زد ، آن ريسمان بقرب چهل گز بود ، بالا برآمد ، ميان زندان بود . هلال از هر طرفى نگاه كرد ، آواز نالهء\r\n\r\n\r\n","description":"","footnote":"\r\n( 1 ) - شعر از فردوسى است و در اصل نسخ متداول چنين است :\r\n شبى چول شبه روى شسته به قير * نه بهرام پيدا نه كيوان نه تير \r\n","page_name":" 780 ","page_number":796},
  {"content":"\r\n\r\nوليد خالد را بشنيد كه از درد بند و محنت روزگار مىناليد . هلال دست كرد و سنگ و آهن بيرون آورد و بر هم زد و چراغ بر كرد و رو بوليد خالد نهاد .\r\nوليد خالد بيدار شد ، يكى را ديد كه چراغى بدست [ روى 
  ] به دو دارد ؛ بغايت بترسيد . گفت : تو كيستى كه درين نيم‌شب در موضعى چنين پيدا شدى ؟ هلال گفت :\r\nاى ملك ، مترس كه منم هلال عيار خدمتكار شاه سرور يمنى ، از براى بردن تو آمده‌ام . وليد خالد گفت : از كجا آمدى كه اين زندان هيچ راه ندارد ؟ هلال گفت :\r\nبدان راه كه من آمدم ، ترا بدان راه خواهم بردن . اين بگفت و پيش رفت و بنشست و سوهان بركشيد و آن بندها را ببريد . وليد خالد بر وى آفرين كرد . بعد از آن گفت اى شهريار ، برخيز تا برويم كه از شب خيلى گدشته است ، وقت آنست كه خلق بر سر پاى آيند . وليد خالد برخاست . هلال او را بر سر چاه آورد و وليد خالد [ را 
  ] كمند در ميان بست و در آن چاهش فرو گداشت و خود در عقب او فرود آمد و در پيش افتاد و ميرفت تا بدان چاه دوم رسيد . هلال بر بالا شد و كمند فرو گداشت و وليد خالد را از آن چاه بر كشيد .\r\nمؤلف اخبار و گزارندهء داستان چنين روايت مىكند كه وقت صبح بود كه هلال عيار بيامد و وليد خالد را بياورد تا در ايوان نيك‌انديش وزير . از قفاى ايوان درآمد و كمند برانداخت و بر بام شد و كمند فرو گداشت و شاه مصر را بالا كشيد و بر سر روزن آمد و نگاه كرد . نيك‌انديش وزير نشسته بود و در انتظار هلال بود كه هلال از روزن به زير آمد . نيك‌انديش برجست . هلال گفت شاه بر بام است . نيك‌انديش بر بام دويد و در پاى وليد افتيد و او را از بام بشيب آورد ، و سردابه‌يى داشت ، وليد خالد را با هلال عيار در آن سردابه آورد و بنشاند و شراب و كباب حاضر كرد . وليد خالد از مبارزى و عيارى و جگردارى هلال عيار مىگفت و از آن هنرى كه او در آن شب كرده بود و هلال از احوال شاه سرور يمنى مىگفت . نيك‌انديش گفت من بيرون روم و خبرى بيارم كه چون شاه را در زندان نبينند ، البته بطلب من خواهند آمدن . نيك‌انديش بيرون آمد .\r\n\r\n","description":"","footnote":"","page_name":" 781 ","page_number":797},
  {"content":"\r\n\r\nمؤلف داستان گويد كه چون آن شب روز شد ، زندان‌بان در زندان شد ، وليد خالد را نديد . متحير شد كه وليد خالد كجا رفت كه در زندان نيست ! بيرون آمد ، هركس كه مىشنيد عجب مىماند كه در زندان بسته و از هيچ طرف راهى نه . وليد خالد مرغ نبود و اگر نيز بود از كجا بدر پريد كه راه پريدن مرغ نيز نيست ! تا اين خبر فاش شد ، خلق بشنيدند ، عجب ماندند . در حال اين خبر را به توران دخت و عين الحيات كردند كه وليد خالد را از زندان برده‌اند .\r\nعين الحيات حكم كرد كه نيك‌انديش را طلب كنيد . طلب كردند .\r\nعين الحيات گفت : اى وزير ، اين چه حاليست كه شاه وليد بن خالد از زندان ناپديد شده است ؟ نيك‌انديش گفت اين كار آدمى نيست كه او را تواند بردن ، اين چنين كار از دست آدمى برنمىآيد . هرگز كسى نشان نمىدهد كه زندانيى ازين زندان برده باشند ، مگر شاه مظفر شاه را كه ابو الخير قصاب از در زندان برد . در بسته و هيچ رخنه‌يى نه ، ندانيم كه چه حاليست ! عين الحيات گفت كه ملك داراب شهر مصر را به تو سپرده است ، اين كار به تو تعلق دارد ، بگو تا دروازه‌بانان بيدار و هشيار باشند و تو كه نيك‌انديش وزيرى در شهر جست‌وجو بكن كه عتاب ملك داراب با تو خواهد بودن . نيك‌انديش بيرون آمد . خلق بجست‌وجوى درآمدند ، و [ بر 
  ] درهاى دروازه مردم بازداشتند كه تا بيگانه كه بيرون خواهد رفتن . بطلب مشغول شدند .\r\nدر حال كسى پيش ملك داراب گسيل كردند تا اين خبر را پيش ملك داراب برساند . نيك‌انديش وزير در ايوان خود درآمد و محل فرصت ديد ، در سردابه درآمد و در پيش وليد خالد خدمت كرد و از آن‌چه شنيده و عتاب عين الحيات با او بگفت ، و آنگاه گفت : اى هلال ، نوعى بايد كردن كه زودتر برويم مبادا كه معلوم كنند كه بر دوستى من اعتمادى ندارند ! هلال گفت امشب بروم و رعنا عين الحيات را بيارم ، چنان كنيم كه پيش از طلوع آفتاب ازين شهر بيرون رويم .\r\nآن روز مىبودند و كارسازى مىكردند تا بگريزند و آن‌چه هلال مىگفت نيك‌انديش مىآورد .\r\n\r\n","description":"","footnote":"","page_name":" 782 ","page_number":798},
  {"content":"\r\n\r\nاما راوى اين داستان چنين روايت مىكند كه چون خبر بردن وليد بن خالد به ملك داراب رسيد ، ملك داراب عظيم ملول شد و گفت : چه حاليست كه وليد خالد را ببردند ! مرد فرستاد كه در طلب باشند و جست‌وجو كنند . چون شب درآمد هلال برجست و اسباب عيارى برداشت و از ايوان نيك‌انديش بيرون آمد و قدم در شهر نهاد . كوچه و محله مىبريد تا به قفاى ايوان عين الحيات رسيد .\r\nاز شب دو پاسى گدشته بود . كمند برانداخت و بر بام ايوان شد ، مىرفت تا بمنزلگاه عين الحيات رسيد ؛ مجلس چيده و مطربان خوش‌آواز نشسته ، شريفه و جانانه در خدمت .\r\nعين الحيات و توران دخت نشسته بودند و شراب ميخوردند . هلال عيار بر بالاى سر ايشان بر منظره بنشست و گوش و هوش بنهاد و به تفرج ايشان مشغول شد .\r\nعين الحيات گفت : اين جام را ميخورم به ياد شاه‌زادهء ايران فيروز شاه . كه ديدار او را زود ببينم . توران دخت گفت : من نيز اين جام را به ياد مظفر شاه ميخورم .\r\nلحظه‌يى شد ، عين الحيات گفت : اى توران دخت هيچ نميدانم كه پدرت را ، وليد بن خالد را ، از زندان كه برده باشد ! توراندخت گفت من نيز درين انديشه‌ام .\r\nعين الحيات گفت من از يك چيز در گمانم ، مبادا كه آن حرام‌زاده هلال عيار آمده باشد ! چون در سپاه هيچ عيارى نيست ، فرصت آن حرام‌زاده است و بىمشورت نيك‌انديش نيست ، فردا مطلق او را مىبايد گرفتن تا او راست بگويد .\r\nهلال عيار به گوش خود اين سخنها از زبان ايشان بشنيد ، با خود گفت بنگريد اين رعنايان را كه در محبت ايرانيان چگونه از پدران خود برگشته‌اند و دل به ايرانيان داده‌اند و مرا چون دشنام ميدهند ! حاليا باكى نيست ، من كار خود پيش برم و چنان كنم كه فردا پيش از آفتاب برآمدن ، ازين شهر بيرون رفته باشيم . اين ميگفت و تفرج مىكرد تا وقتى كه اثر شراب غالب شد و مستى بريشان زور كرد و مجلسيان پراگنده شدند . عين الحيات هم بر سر بستر در خواب شد . توران دخت برخاست و رو به ايوان خود نهاد . شريفه و اسما هر دو بدر رفتند و پرده فرو گداشتند .\r\n\r\n","description":"","footnote":"","page_name":" 783 ","page_number":799},
  {"content":"\r\n\r\nهلال عيار لحظه‌يى صبر كرد تا خادمان از سر پاى بنشستند . هلال بد خصال كمند بگشود و بشيب فروگداشت و بر سرين عين الحيات آمد . شاه خوبان چون خرمن گل بر سر مسند ، بالاى بستر آسوده و وجود سيمين خود را بر چادر شب زربفت كرده ، و موى مشك بوى چون عنبرتر بر بالش پراگنده ، و تير مژه‌اش در كمان ابرو به قصد دل مهجوران پيوسته ، و گوى زنخش چون سيب سيمين از گوشهء مه درآويخته ، و دو نار پستانش در بوستان صدر سينه رسته ، و دو عناب لبش گرد چشمهء نوش پيوسته ؛ هرچند كه هلال عيار عين الحيات را بسيار ديده بود و در ايام كودكى بر گردن نشانده بود ، گفت اين رعنا بلاى جانست و فتنهء آخر زمانست ! شاه سرور يمنى ميخواهد كه اين دختر را دست‌آويز كند تا باشد كه قيصر روم او را در حرب كردن ايرانيان يارى دهد ، اگرنه چنين بودى البته من اين دختر را سر از تن ببريدمى و جهانرا از شومى او برهانيدمى كه چندين هزار سر براى اين بر باد رفته و هنوز خواهد رفتن .\r\nدر حال دست‌فراز كرد و اندكى مدهوشانه بيرون آورد و در پيش دماغ عين الحيات آورد و او را مدهوش كرد و در حال بر بستش و برداشت . پيش كمند آورد و در كمندش بست . خود بالا آمد و او را نيز بالا كشيد و بر گردن گرفت و بر كنار بام آورد و فرو گداشت و خود نيز فرود آمد و باز گرفت . هنوز از شب چيزى باقى مانده بود كه بر در ايوان نيك‌انديش بياورد . نيك‌انديش انتظار مىكرد .\r\nهلال برسيد و عين الحيات را بياورد . نيك‌انديش گفت : اى سرور عياران عالم ! چه كردى ؟ گفت : آن‌چه فيروز شاه به زحمت تمام در مدت چندين وقت بدست آورده بود امشب من بياوردم . اما بودن ما درين شهر اكنون نيك نيست ، هم‌اكنون كه ازين كار آگاه شوند آن زمان رفتن ما دشوار باشد ، همين دم ببايد رفتن . نيك‌انديش گفت : اشتران من حاضرند و سه روزست كه هيچ نخورده‌اند . گفت نيك باشد . هلال پيش شاه وليد آمد و خدمت كرد . وليد گفت كه عين الحيات را آوردى ؟ گفت : بدولت\r\n\r\n","description":"","footnote":"","page_name":" 784 ","page_number":800},
  {"content":"\r\n\r\nتو آوردم و اين نقل مجلس اوست ؛ اندكى بوليد خالد داد . وليد بخورد و مدهوش شد كه مدهوشانه درو بود . نيك‌انديش گفت چرا چنين كردى ؟ هلال گفت مصلحت درين است ، كار را باش ! فرمود تا دو جوال بياوردند ، هلال عيار در يك جوال وليد خالد را كرد و در يك جوال ديگر عين الحيات را ، اما نه چنان‌كه هلاك شوند ؛ و آن اشتران گرسنه را بياوردند ، بر يك اشتر اين دو جوال را بار كردند بر يك اشتر توشه بار كردند كه پيشتر كارسازى كرده بودند . هلال صورت مبدل كرده بود ، مثل ساربانان ، كه عظيم ايمن بود كه مىدانست كه از عياران سپاه ايران هيچ‌كس آنجا نبودند . صبر كرد تا دروازهء مصر را برگشودند ، آنگاه افسار اشتران از سر ايشان برداشت و آن اشتران را بگداشتند و هلال عيار در عقب اشتران روان شد ؛ با نيك‌انديش گفت كه اى وزير ، من بدان رباط خواهم رفتن ، زنهار كه زودآيى تا زودترى برويم كه خيلى راه در پيش داريم .\r\nمؤلف اخبار و گزارندهء اسرار چنين روايت مىكند كه اول بامداد كه در دروازهء مصر را برگشودند دو اشتر بتك رسيدند كه به غايت گرسنه بودند .\r\nنيك‌انديش وزير ايشانرا خوى داده بود كه عليق ايشانرا دايم آنجا دادى و آن دو اشتر عظيم سريع رفتار بودند كه در وقت رفتن از باد صبا سبق بردندى . چون تير از كمان و يا چون دو مرغ پران از در دروازهء بدر جستند و در حال ناپديد شدند . دروازه‌بانان عظيم عجب ماندند كه اين دو اشتر عظيم رونده بودند و كجا رفتند ! گرد اشتران پيدا بود . هلال عيار بر طريق ساربانان ، ميان بسته چست و چالاك رسيد و گفت : اى جوان‌مرد ، هيچ دو اشتر بدين نشان ديدى كه از دستم جستند .\r\nگفت آرى عظيم تيز رفتند ! آن گرد اشترانست ، به دو تا برسى . در حيرت رفتار ايشانم كه مرغ بديشان نمىرسد ! هلال گفت بدولت ملك داراب هم‌اكنون بگيرم .\r\nاين بگفت و از دروازهء مصر بيرون جست و دوان شد . دروازه‌بانان از دوندگى هلال عجب ماندند كه عظيم تيز رفتار بود ، در ملك عرب بدوندگى او نبود . چون\r\n\r\n","description":"","footnote":"","page_name":" 785 ","page_number":801},
  {"content":"\r\n\r\nلحظه‌يى شد نيك‌انديش وزير سوار شد و از دروازهء ديگر بيرون آمد كه پيش ملك داراب ميروم .\r\nراوى داستان كهن چنين گويد كه چون اشتران بدر رباط رسيدند ، در اندرون رباط درآمدند ، و خدمت‌كاران نيك‌انديش جمعى آنجا بودند كه نيك‌انديش از براى روزى چنين آنجا بازداشته بود . چون اشترانرا بديدند گرد اشتران برآمدند و اشتران را بخوابانيدند . هلال عيار نيز برسيد . گفت اى جوانمردان ، آهسته باشيد كه وليد خالد در جوال است ! ايشان عجب ماندند . هلال آن جوال‌ها را فرو گرفت ، عين الحيات را با وليد خالد از آن جوال‌ها بيرون آورد ، ايشان هنوز بيهوش بودند . لحظه‌يى بگذشت ، عين الحيات به هوش آمد ، ديده بگشود ، خود را بنوعى ديگر ديد . نيك نگاه كرد ، هلال عيار را ديد . با خود [ گفت 
  ] آه ! دريغا كه از آن‌چه مىترسيدم ديدم ! برخاست . هلال عيار خدمت كرد . عين الحيات گفت :\r\nاى هلال من كجاام ؟ گفت : تو در رباطى ، بيرون شهر ؛ من بر سرينت آمدم و ترا بيهوشانه دادم تا توانستم ترا بطريق حيل از مصر بيرون آورم « 1 » و از حال وليد خالد آنچه كرده بود جمله باز گفت . عين الحيات گفت : اكنون مرا كجا خواهى بردن ؟ هلال گفت ترا پيش پدر و برادرانت . گفت پدر و برادرانم كجااند ؟\r\nگفت بملاطيه رفتند . عين الحيات گفت اى حرامزادهء نابكار ! چون مرا در پيش پدر و برادران مىبردى چرا پيش من نيامدى تا من با تو مىآمدم كه بدين خوارى « 2 » و رسوايى مرا آوردى ؟ هلال گفت : اى ملكه ، مصلحت درين بود ، وليد بن خالد را نيز مدهوش كرده‌ام . عين الحيات سر در پيش انداخت ، گفت : اكنون هيچ چاره‌يى ندارم ، باز بدست اين حرام‌زادگان افتادم تا خداى را حكم چيست . ايشان درين گفتار بودند كه نيك‌انديش وزير نيز برسيد ، بر هلال آفرين كرد . در رباط بربستند ، و در كمين‌گاه بنشستند و قوام كار نگاه ميداشتند كه چون شب آيد بروند .\r\n\r\n\r\n","description":"","footnote":"\r\n( 1 ) - در اصل : آوردم\r\n( 2 ) - در اصل : خارى\r\n","page_name":" 786 ","page_number":802},
  {"content":"\r\n\r\nاما مؤلف اخبار و گزارندهء اسرار چنين روايت مىكند كه آن شب چون روز شد شريفه و اسما بر سرين عين الحيات آمدند ، او را در جاى خواب نديدند . فغان برآوردند كه شاه خوبان كجاست ! طلب كردند و نيافتند . اين خبر به توران دخت كردند كه عين الحيات را امشب برده‌اند كه هيچ جا پيدا نيست . توران دخت را آه از جان برآمد ، در حال حكم كرد تا در دروازهاى مصر را بربستند و به طلب مشغول شدند . گفت نيك‌انديش را طلب كنيد . طلب كردند و نيافتند . غوغا در مصر افتاد كه دىشب وليد خالد را بردند از زندان و امشب عين الحيات را از ايوان برده‌اند ! گوييا اين كارها را كه كرده است ؟ طلب از حد بگذشت . در حال سوار شدند . شب هنگامى بود كه اين خبر بملك داراب كردند . ملك داراب بغايت ملول شد ، گفت اين كارها كه كرده باشد ؟ عظيم مشكل كارى دست داد ! روشن راى وزير گفت : اين كار عيارانست . ملك داراب [ گفت 
  ] كه فردا سوار شويم و طلب كنيم .\r\nراوى داستان كهن گويد كه چون شب تاريك شد و سپاه ظلام در ملك جهان آمد ، هلال گفت ببايد رفتن . وليد بن خالد به خود آمده بود . در آن رباط مركبان بودند . هريك بر مركبى سوار شدند و عين الحيات را در ميان گرفتند . هلال در پيش افتاد و اندكى با ايشان روان شد . گفت : من شما را براهى برم كه هيچ راه نباشد ، كه بىاختيار بملاطيه برسيد ، كه من اين راهها را نيكو ميدانم . اما روشنايى سپاه ايران پيداست ، شما بدين راه راست برويد كه من يك بار در سپاه ايران‌گذارى بكنم ، باشد كه كارى از دستم برآيد . اين بگفت و رو به سپاه ايران نهاد . چون برسيد روان ميرفت تا در بارگاه ملك داراب ميرفت ؛ نيك تفحص كرد ، ملك داراب بيدار [ بود 
  ] ، پيشتر آمد و گفت : چون آمدم دست تهى باز نتوانم گشتن . برابر ايوان ملك داراب نگاه كرد ، علم لشكرشكن ملك داراب كه از شصت من زر سرخ ساخته بودند كه سر علم اژدرها پيكر بود كه در روز جنگ چون آن علم در حربگاه\r\n\r\n","description":"","footnote":"","page_name":" 787 ","page_number":803},
  {"content":"\r\n\r\nآوردندى ، باد در شقهء آن علم پيچيدى ، بطلسم آتش از دهان آن اژدرها بيرون آمدى ؛ و ملك داراب آن علم را عظيم دوست ميداشت ، و آن علم را علم لشكرشكن نام كرده بود . هلال بدان علم رسيد ، گفت : بهتر ازين نباشد كه ناموس ملك داراب اينست ؛ علم‌دار را سر بريد و آن علم را برداشت و در حال در عقب وليد خالد و نيك‌انديش وزير رسيد و آنچه كرده بود با وليد خالد بگفت . وليد خالد و نيك‌انديش برو آفرين كردند . عين الحيات با خود گفت كه اين حرام‌زاده خيلى خرابى در سپاه ايران كرد ، اما باكى نيست ، عذرها خواسته شود . ايشان مىرفتند براهى عظيم مشكل كه هيچ‌كس هرگز بدان راه نرفته بود . هلال مرد عيارپيشه بود و ميدانست كه بكدام راه مىبايد رفتن . هلال گفت هرچند كه ديرتر خواهم رسيدن اما تا در ملاطيه هيچ امكان ندارد كه كسى را توان ديدن كه اين راه راه همه كس نيست . ايشان ميرفتند تا كى رسند و حال ايشان چه شود .\r\nراوى داستان چنين رواية مىكند كه چون آن شب روز شد ، ملك داراب را خبر كردند كه امشب علم‌دارى را كشته‌اند و علم لشكرشكن را برده‌اند .\r\nملك داراب بغايت ملول شد و گفت : چرا چنين غافليد كه دشمنان چنين كارها ميكنند ؟ لشكر سوار شدند و هرچند بيشتر جستند كمتر يافتند ، بناچار بازگشتند و رو بمصر نهادند . ملك داراب بغايت ملول بود و پريشان خاطر كه عين الحيات را برده بودند . گفت فردا كه فيروز شاه از جنگ فرنگ بازگردد چه جواب گويم ! كه خيلى زحمت كشيديم كه آن دختر را بدست آورديم ، اكنون رايگان از دست داديم . ايشان در اندوه ، و هلال در راه ، و مظفر شاه هنوز نرسيده بدمشق ، ما آمديم بر سر داستان شاهزادهء ايران فيروز شاه كه چون با فرخ‌زاد و خورشيد شاه و بهروز عيار رفت بجنگ فرنگان ، حال او بچه رسيد .\r\nمؤلف اين داستان چنين روايت كرده است كه چون شاه‌زاده فيروز شاه عزم اسكندريه كرد ، خلق سكندريه از آمدن فيروز شاه آگاهى يافتند ، با گل اندام و بختيار\r\n\r\n","description":"","footnote":"","page_name":" 788 ","page_number":804},
  {"content":"\r\n\r\nوزير و خلق شهر استقبال شاه‌زاده كردند ، چون شاه‌زاده را بديدند از مركبان پياده شدند و دويدند ، ران و ركاب شاه‌زاده را ببوسيدند . فيروز شاه ايشانرا بنواخت و پرسش كرد از جور و جفاى فرنگان . بختيار وزير گفت : ما در آن وقت در اسكندريه نبوديم كه آن حرامزادگان فرصت يافتند و درين مدت هرگز چنين فرصتى نيافته بودند ، شهر سكندريه را با زمين هامون كردند ، خشت بر خشت نگذاشتند و آن گنج را كه شما از جزيرهء چهارشنبه از طلسم سليمان نبى عليه السلام برداشته بودى با هر مالى كه در اسكندريه بود ، پاك ببردند و خيلى اسير گرفتند و طيطوس حكيم را نيز بردند . فيروز شاه دريغ مىخورد ، جمشيد شاه گل اندام را پرسش كرد و همديگر را در كنار گرفتند و از آنجا بگذشتند . خلق اسكندريه فغان برآوردند و از جور و ظلم آن ظالمان فرنگ داد زدند . فيروز شاه گفت من بدين كار آمده‌ام كه داد شما را از آن فرنگان بستانم ، اسيران شما را بيارم ، قرار نگيرم تا خاك قبروس را به اسكندريه نيارم ، خلق اسكندريه دعا مىكردند .\r\nچون فيروز شاه به اسكندريه رسيد ، اسكندريه را خراب ديد ، بسيار دريغ خورد و بر كنار دريا فرود آمد . با بختيار و گل اندام گفت كه ما را كشتى مىبايد كه زودترى برويم كه ملك داراب نگرانست . گفتند آماده هست چندان‌كه مىبايد .\r\nفيروز شاه سه روز كارسازى كرد و با سپاه سى هزار مرد با فرخ‌زاد و خورشيد شاه و جمشيد شاه و سيامك سيه قبا و جمعى از مبارزان سپاه كه با شاه‌زاده آمده بودند ، در كشتى نشستند و گل‌اندام و بختيار را وداع كردند و راه قبروس در پيش گرفتند . باد مراد برخاست ، آنچه ده روزه راه بود ، چون دولت يار و سعادت مساعد بود بيك شبانه‌روز مىرفتند ، به اندك روزى بر كنار دريا رسيدند . شاه‌زاده خرم شد و ملاحانرا خلعت داد و انعام كرد . از كشتى بيرون آمدند و خيمه و بارگاه زدند . شاه‌زاده اول روز بود كه بر مسند قرار گرفت ، بار داد تا جملهء بزرگان سپاهش درآمدند و هريك بر جاى خود قرار گرفتند . فيروز شاه گفت : ما را مصلحت در آنست\r\n\r\n","description":"","footnote":"","page_name":" 789 ","page_number":805},
  {"content":"\r\n\r\nكه مكتوبى بر ملك ارغوش فرنگ بفرستيم تا بريشان حجتى باشد . گفتند چنين است كه شاهزاده مىگويد . در حال مكتوبى چنانك شاه‌زاده امر فرمود بنوشتند و بدست فيروز شاه دادند كه مهر كرد و گفت : كيست كه مكتوب مرا به شهر قبروس ببرد و جواب مكتوب مرا بيارد ؟ به‌روز عيار خدمت كرد و گفت : از دولت شاه‌زاده من ببرم . فيروز شاه بر وى آفرين [ كرد . 
  ] به‌روز مكتوب بستد و هم در حال روان شد ، و اگرچه تا قبروس خيلى راه بود اما به‌روز عيار مرد رونده بود و در قسم روندگى مثل نداشت .\r\nچون آفتاب بقطب فلك رسيد ، شهر قبروس پيدا شد : شهرى عظيم بزرگ و خلقى غلبه . به‌روز قدم در شهر نهاد ، كوچه و محلت مىبريد ، و خلق شهر در عقبش مىدويدند و به‌روز نشان مىپرسيد تا در ايوان ملك ارغوش رسيد . ايوان رفيع و خلق بسيار آن ايوانرا در ميان گرفته بودند . به‌روز نعره برآورد و گفت قاصدم از حضرت فيروز شاه به خدمت ملك ارغوش فرنگ . در حال اين خبر بملك ارغوش كردند ، ارغوش فرنگ گفت درآريد . به‌روز را درآوردند و در برابر تخت بازداشتند .\r\nملك ارغوش فرنگ گفت تو كيستى و بچه كار آمده‌اى ؟ بازگوى ! به‌روز خدمت كرد و مكتوب فيروز شاه بيرون آورد ، ببوسيد و بدست سرهنگى داد تا بدست ملك ارغوش فرنگ داد . مهر برداشت و بدست وزير داد . وزير مطالعه كرد . مضمون مكتوب اين بود كه :\r\nبسم اللّه الملك الديان . اين مكتوب از بر شاه ايران شاه فيروز شاه بن ملك داراب بن ملك بهمن [ بن 
  ] اسفنديار بن گشتاسب بن لهراسب به پيش تو كه ارغوش فرنگى .\r\nمعلوم‌دان كه جزيرهء چهارشنبه را من گشودم و مال و گنج آن جزيره خود بنام من بود .\r\nبرداشتم و هم در سكندريه بگداشتم . بعد از آن بمصر رفتم و بحرب مصر مشغول شدم .\r\nتو تاختن كردى و ملك سكندريه را خراب كردى و آن مال و گنج كه من بيرون آورده بودم ، تو برداشتى و بدان راضى نشدى . دست غارت در اموال مسلمانان\r\n\r\n","description":"","footnote":"","page_name":" 790 ","page_number":806},
  {"content":"\r\n\r\nدراز كردى ، و سكندريه را خراب كردى و اسير كردى ، و طيطوس حكيم [ را 
  ] كه استاد منست و وزير ملك دارابست ، به حكم اسيرى آوردى . بد كردى ، چه تصور كردى كه اين ظلم كه تو كردى به تو خواهند گداشتن ؟ بدان و آگاه باش كه سى هزار سوار جرار نامدار برداشتم و آوردم و اينك آمدم . اگر سخنم را بشنوى ، ترا بهتر آيد ، كفن در گردن اندازى و استقبال من بيايى و آنچه از اسكندريه گرفته‌اى جمله را بازگردانى و آنچه از مال و گنج كه در خزينه دارى جمله را بدهى و خرج بر گردن‌گيرى ؛ و اگر تكبر كنى بدادار كردگار كه كارى با تو و سپاهت كنم كه تا عالم باشد از آن باز گويند و ملكت را با زمين هامون كنم و سرت از تن جدا كنم و سپاهت را بسته به اسكندريه برم تا باز سكندريه آبادان كنند و زن و بچه و مملكتت « 1 » را به ايران برم .\r\nهنوز نامه تمام نخوانده بودند و آنچه ميخواندند ترجمان با ارغوش فرنگ ميگفت . ارغوش فرنگ چون بشنيد در غضب رفت و دست دراز كرد و آن مكتوب را بدريد و يك نعره بر بهروز عيار زد و گفت هرگز از ايام ماضى رسم نبوده است كه كسى از اسكندريه سپاه بر ما آورد . دايم سپاه ما مىبريم و آنچه كرديم نيكو كرديم ، صد چندين ديگر بكنيم ! من در آرزوى آن بودم كه سپاه بر مصر آرم و جواب كار شما آنجا بگويم ، اما دولت من در كار بود كه شما بپاى خود آمديد ، اكنون پاى داريد كه آمدم ! در حال حكم كرد تا به‌روز عيار را بدر كردند . به‌روز بيرون آمد و راه سپاه در پيش گرفت و هم در آن روز بلشكرگاه شاه‌زاده رسيد و آنچه ديده و شنيده بود جمله را بازگفت . فيروز شاه گفت : اى عيار ، در اين راه كه آمدى جاى جنگ كجا ديدى ؟ به‌روز گفت در نزديك شهر جايى هست كه حرب آنجا بهتر است . فيروز شاه حكم كرد كه فردا على الصباحان لشكر عزم آن مرغزار كنند .\r\n\r\n\r\n","description":"","footnote":"\r\n( 1 ) - در اصل مملكت .\r\n","page_name":" 791 ","page_number":807},
  {"content":"\r\n\r\nاما مؤلف اخبار و گزارندهء داستان چنين روايت مىكند كه چون ارغوش فرنگ به‌روز عيار را بدر كرد ، بفرمود كه سپاه بر در شهر ، در فلان مرغزار كه در مملكت از آن جايى بهتر نيست ، آنجا جمع آيند . هشتاد هزار مرد جنگى جمع آمدند .\r\nملك ارغوش مال بداد تا سپاه كارسازى كردند . روز ديگر ارغوش فرنگ‌سوار شد .\r\nخلق شهر هركسى سخنى ميگفتند ، تا سپاه از دو طرف در آن مرغزار جمع آمدند و در برابر يكديگر فرود آمدند و آن شب در هر دو سپاه منادى حرب مىكردند و به كار سازى حرب مشغول شدند ، تا وقتى كه مشعلهء خاورى را برافروختند و قنديل ماه را فرو نشاندند ، و سلطان سيارگان كه نيّر اعظم است ، جمشيدوار تاج روشنايى بر سر و لباس زرين در بر ، خرامان خرامان در ميدان آسمان بجولان درآمد . آن دو سپاه از جاى برجستند و زين بر پشت مركبان بربستند و ميدان از علمهاى الوان برآراستند .\r\nجوا [ نا 
  ] ن ايرانى بفرّ يزدانى غرق جوشن و آهن شدند و پاى در ركاب درآوردند و بر پشت مركبان سواره شدند . شاه‌زاده فيروز شاه حكم كرد تا گورگهء جنگ فرو كوفتند و ناى رزمى در دميدند . شيههء مركبان و هاىوهوى گردان در آن بيابان برآمد . شاه فيروز شاه در قلب لشكر بايستاد و چتر شاهى بالاى سر او بداشتند و نقيبان از هر دو طرف صف‌آرايى كردند . چون كار هر دو سپاه تمام شد اول كسى كه عزم ميدان كرد سيامك سيه قبا بود ؛ نعره‌زنان در ميان ميدان آمد و جولان كرد و مبارز خواست . ملك ارغوش فرنگ [ گفت 
  ] اين چه كسيست ، و بچه كار آمده است ؟ گفتند : رسم اين طايفه اينست كه يك يك در ميدان آيند و جنگ مىكنند .\r\nملك ارغوش فرنگ گفت كه شما بر طريق و رسم خود حرب كنيد . سپاه فرنگ بيكبار حمله كردند . سيامك چون چنان ديد بيكبار او نيز حمله كرد . فيروز شاه گفت اين حرام‌زادگان بيكبار حمله كردند ! شما نيز حمله كنيد . پس سپاه ايران ، سى هزار مرد بيكبار حمله كردند .\r\n\r\n","description":"","footnote":"","page_name":" 792 ","page_number":808},
  {"content":"\r\n\r\nاما مؤلف اين داستان كهن چنين روايت مىكند كه آن سپاه فرنگ از سوار و پياده هشتاد هزار مرد بودند ، اما جمله كلنگ‌دار بودند و كلنگهاى ايشان جمله از پولاد بود ؛ زهرآب داده بودند ؛ دم كلنگ ايشان دو گز و نيم بود و دسته پنج گز ؛ دو دستى دو دستى كار مىفرمودند ، و بهر چه مىآمد ميگذشت . القصه تا شب جنگ كردند ، طبل آسايش بزدند ، سپاه از هم بازگشتند . سپاه ايران عظيم زخم‌دار بودند . چون فيروز شاه در خرگاه درآمد ، از گردان بعضى نيامدند . شاه‌زاده سؤال كرد كه چونست كه مبارزانم بعضى نيامده‌اند ؟ به‌روز گفت از آنك جمله زخم دارند و اندام ايشان از آن زخم آماس دارد كه سر كلنگها زهرآب داده‌اند .\r\nفيروز شاه درين گفتار بود كه از هر طرفى آواز گريه و زارى برآمد . شاه‌زاده گفت چه بوده است ؟ گفتند زخم‌دارانند كه مىميرند كه هركه زخم دارد هلاك مىشود . شاه‌زاده عظيم پريشان شد . آنشب بگدشت ، روز ديگر باز سپاه عزم آوردگاه كردند ، هم بر آن طريق دىروزينه جنگى عظيم واقع شد . چون از حرب بازگشتند ، غوغا از سپاه برآمد ، همچنان مىمردند . روايت كرده‌اند كه سه مصاف ايرانيانرا با فرنگ شد . درين سه مصاف بسيارى خلق از سپاه ايران بهلاك آمدند ، اگرچه خيلى نيز از سپاه فرنگ بقتل آمده بودند تا به حدى كه ملك ارغوش فرنگ نيز زخم يافته بود . جاسوسان از سپاه ايران آمدند و خبر چنين آوردند كه در سپاه ايران هيچ‌كس نيست كه زخم ندارند مگر فيروز شاه با اندكى ، باقى همه زخم دارند ، اما فيروز شاه گفته است كه اين نوبت كه حرب شود من خود را بر ملك ارغوش خواهم زدن .\r\nراوى گويد كه ملك ارغوش فرنگ وزيرى داشت كه هرچه او گفتى آن كردى ؛ وزيرش گفت اى ملك ، ما كار آسان را بر خود دشوار كرده‌ايم . ملك گفت آن كار كدام است ؟ گفت ما را مصلحت درآنست كه چند روز جنگ كردن را در توقف اندازيم كه هركه از سپاه ايران زخم خورده است بيقين كه هلاك خواهند شدن كه آلت سلاح ما جمله زهرآب داده است ، و ديگر ايشان مردم غريب‌اند\r\n\r\n","description":"","footnote":"","page_name":" 793 ","page_number":809},
  {"content":"\r\n\r\nو از ملك خود دور و هواى اين مملكت مخالف است به نسبت اين طايفه ، لابد كه از همه بابى عاجز خواهند شدن ، آنگاه كار ايشانرا زود توان ساختن . ملك ارغوش فرنگ گفت كه من خود زخم عظيم دارم ، چند روز آرزوى جنگ كردن ندارم . پس بدين معنى مقرر كردند كه چند روز جنگ نكنند .\r\nراوى اين داستان كهن چنين روايت مىكند كه كار بر سپاه ايران بغايت دشوار شده بود . يكى آنك زخم‌داران هلاك مىشدند و يكى ديگر آنك هواى قبروس بر تن ايرانيان هيچ موافق نبود و ديگر آنك گرانى عظيم در سپاه ايران افتاده بود و از هيچ طرف هيچ بسپاه ايران نمىآوردند ؛ بدين معنى كار بر سپاه ايران دشوار بود . امرا پيش فيروز شاه آمدند و گفتند اى شاه ، كار بر سپاه ما دشوار شد . شاه‌زاده پريشان خاطر شد ، اما هيچ فايده نبود كه اختيار فرنگان داشتند . چون ده روز ازين قصه برآمد عجز بر آن سپاه زيادت شد كه جمله از خود رفتند .\r\nمؤلف اخبار گويد كه روزى به‌روز عيار از در بارگاه درآمد و سه فرنگ را دست و گردن بسته درآورد و در برابر شاه‌زاده بازداشت . فيروز شاه سؤال كرد كه اى عيار ، اين سه فرنگ چه كسانند ؟ به‌روز عيار گفت جاسوسايند كه بر كنار سپاه گرفته‌ام ، اما راست نمىگويند . فيروز شاه گفت كه با من بگويند . گفت راست بگوييد . گفتند ما مردم گداييم و شنيده‌ايم كه ايرانيان مردم جوانمردند ، بطمعى آمده بوديم ، گرفتار شديم . به‌روز گفت : دروغ ميگويند . اين بگفت و خنجر بركشيد ، در برابر شاه‌زاده بر شكمى يكى « 1 » زد و هلاك كرد و گفت : بيزدان پاك كه اگر راست نگوييد كه چه كسيد و بچه كار آمده‌ايد هر دوتانرا مثل آن يكى شكم بدرم ! آن يكى گفت : اگر ميخواهى كه راست بشنوى اين يكى ديگر را بكش تا من راست بگويم . به‌روز عيار آن يكى ديگر را بكشت . آن جوان فرنگ گفت : اكنون\r\n\r\n\r\n","description":"","footnote":"\r\n( 1 ) - يعنى : شكم يكى\r\n","page_name":" 794 ","page_number":810},
  {"content":"\r\n\r\nبگويم . به‌روز عيار گفت پيش از آن كه راست بگويى ، [ بگوى 
  ] كه بكشتن اين يار خود چرا راضى شدى ؟ گفت از آن جهت كه مرا عيالان آنجااند ، گفتم او را بكش تا من ايمن باشم .\r\nبه‌روز گفت اكنون راست بگو ! گفت بدانيد من جاسوسم و نام من مينو فرنگ است « 1 » . ملك ارغوش فرنگ ما سه وجود را فرستاده بود كه از حال سپاه شما بازدانيم ، كه ملك ارغوش فرنگ از آن زخم بيرون آمد ، و خبر چنين كردند كه در سپاه شما هيچ قوت نمانده است ، بعضى مردند و بعضى بيمارند و بعضى از بىطاقتى حركت نمىتوانند كردن ؛ امشب حكم چنين كرده‌اند كه چون نيم‌شب درگذرد ، پنجاه هزار سوار پياده از چهار طرف بر شما شبيخون آرند و كار سپاه شما را تمام كنند ؛ ما بدين كار آمده بوديم كه بازدانيم كه شما ازين شبيخون آوردن ما خبر داريد يا نه .\r\nآمديم و تحبس كرديم ، شما را عظيم بىطاقت و غافل ديديم ، ميرفتيم كه اين خبر بملك ارغوش فرنگ بريم ؛ حاليا دولت شما بر كار بود كه ما گرفتار شديم كه تا راست بگوييم و شما آگاه شويد تا چارهء كار خود كنيد كه پنجاه هزار مرد شبيخون خواهند آوردن .\r\nفيروز شاه چون اين كلمات بشنيد عظيم پريشان شد ، گفت : عظيم مشكل بودى كه بر ما چنين شبيخون آوردندى ! اكنون مصلحت چه مىبينيد ؟ فرخ‌زاد گفت : در سپاه ما هيچ قوت نمانده است ، در همهء سپاه ما هزار مرد نيست كه جنگ توانند كردن ، الا كه جمله بيمار و رنجورند ؛ اگر امشب اين پنجاه هزار مرد كه مىگويد بيايند ، به هيچ حال ما را حرب كردن نيك نيست . اگر كمتر از پنجاه هزار بودندى ، هم تدبيرى مىكرديم . گفتند : پس چون كنيم ؟ هركس سخنى ميگفتند و رايى مىزدند ، هيچ تدبير موافق نمىافتاد . مينو فرنگ گفت : اگر دست از من\r\n\r\n\r\n","description":"","footnote":"\r\n( 1 ) - درين كتاب فرنگ به معنى فرنگى مىآيد و جمع آن در اين كتاب فرنگانست .\r\n","page_name":" 795 ","page_number":811},
  {"content":"\r\n\r\nمىداريد و مرا مىبخشيد ، من چارهء اين كار بكنم . فيروز شاه گفت ما ترا وقتى ببخشيم كه با ما عهد كنى كه از آن ما باشى و از ما برنگردى . مينو فرنگ گفت بنده باشم ! در حال او را برگشودند . مينو فرنگ سوگند ياد كرد كه تا زنده‌ام هرگز از شما بر نگردم و دايم در خدمت شما باشم و آن قدر كه توانم شرط خدمتكارى بجاى آرم .\r\nفيروز شاه گفت من نيز ترا نيكو نگاه دادم و جاسوسى سپاه خود را به تو ارزانى دارم .\r\nمينو فرنگ پيش رفت و دست شاه‌زاده ببوسيد . فيروز شاه او را بنواخت .\r\nمينو گفت اكنون بنده را اجازت دهيد كه بروم و بدان نوعى كه توانم بكوشم ، باشد كه اين شبيخون را امشب باطل كنم و اگر نتوانم همه را دفع كردن ، بعضى را دفع كنم و زود بازگردم . اين بگفت و در حال به سپاه فرنگ باز آمد ، در پيش ملك ارغوش آمد و خدمت كرد . ملك ارغوش گفت : اى مينو ، چه كردى و چه خبر آوردى ؟ گفت ملك را بقاباد . معلوم باشد كه بنده رفتم تا از حال سپاه ايران باز دانم ، جمله را رنجور و بىطاقت ديدم و گنج و مال فراوان با خود دارند ، اگر اين پنجاه هزار مرد كه ملك فرموده است بروند ، از آن گنج و مال و مركبان هيچ بملك و اصل نشود ، مصلحت درآنست كه اندك خلق بفرستى كه از خاصان و نزديكان و امينان ملك باشند ، كه آن مال‌ها ضايع نشود . بنده آنچه ميدانستم گفتم ، باقى ملك حاكم است . ملك ارغوش فرنگ طمع كرد ، گفت راست ميگويى ، اما ميخواستم كه پنجاه هزار مرد بفرستم ، چون چنين است چه لازم كند كه از خاصان خود بفرستم . اى مينو تو خردمندى ، بارى بگو كه آن سپاه را چه مقدار كفايت كند ؟ مينو گفت كه هفت هزار مرد بس است كه آن سپاه به اندك چيز مانده‌اند . ملك ارغوش باور كرد . حكم شد كه امشب ده هزار مرد بر آن سپاه ايران شبيخون برند و اين ده هزار مرد جمله خاصان ملك بودند ، بسبب آن كه آن مالها ضايع نشود .\r\nچون برين مقرر شد ، مينو فرنگ در حال بازگشت و آنچه كرده بود جمله را\r\n\r\n","description":"","footnote":"","page_name":" 796 ","page_number":812},
  {"content":"\r\n\r\nبا شاه‌زادهء ايران باز گفت . فيروز شاه امر كرد تا بيماران سپاه بر يك طرف روند و جوانان كارى غرق سلاح شوند و از ميان لشكرگاه بيرون روند و چندان صبر كنند كه سپاه فرنگ بيايند ، و آنگاه جوانان ايرانى از عقب ايشان درآيند و حرب كنند . جوانان چنان كردند . چون از شب يك نيمه بگدشت ، ده هزار مرد فرنگى بد كيش بر پشت مركبان سوار شدند ، به اميد غارت و غنيمت با دلى شاد مىآمدند و خود اجل بر آن قوم كمين كرده و نمىدانستند كه حال چيست كه گفته‌اند : اذا جاء القضا عمى البصر ، بيت :\r\n قضا چون ز گردون فرو هشت پر * همه زيركان كور گشتند و كر \r\nراوى داستان گويد كه چون بر كنار سپاه ايران رسيدند ، بىطلايه و بى چراغ ديدند . عظيم خرم شدند و بىمحابا در ميان سپاه ايران درآمدند و نعره‌ها زدند كه اى بخت برگشتگان و سعادت رميدگان ، جان كجا بريد كه جمله بهلاك خواهيد آمدن ! از هر طرف مركب مىدوانيدند ، هيچ‌كس پيدا نبود . گمان بردند كه مگر ايرانيان دانسته‌اند كه اين قوم بريشان شبيخون خواهند آوردن ، جمله گريخته‌اند و آنچه داشته‌اند گذاشته‌اند . جمله از مركبان پياده شدند و دست بغارت و غنيمت بردند ، كه از يك ناگاه ايرانيان چون قضاى مبرم از قفاى ايشان درآمدند و تيغ در آن قوم نهادند و كشتن گرفتند ، و از آن قوم كشتن گرفتند ، ميزدند و مىكشتند و مىخستند ، تا چون صبح در دميد از آن قوم اندكى بهزار محنت بدر رفتند ، باقى بتيغ بىدريغ هلاك شدند و خيلى غنيمت ايرانيان بگرفتند . فيروز شاه عظيم خرم شد ، آن منت از مينو فرنگ ديد ، او را عزيز داشتند .\r\nمؤلف اين داستان كهن چنين روايت مىكند كه چون ملك ارغوش فرنگ از حال آگاه شد كه از آن سوار و پياده كه رفته بودند دو هزار باز نگشتند و باقى هلاك شدند ، ملك ارغوش دريغ خورد و دست بر دست زد ، آه و واويلى برآورد كه آن كشتگان جمله از متعلقان و خاصان ملك ارغوش فرنگ بودند . هيچ خيمه‌يى نبود كه\r\n\r\n","description":"","footnote":"","page_name":" 797 ","page_number":813},
  {"content":"\r\n\r\nدر عزا نبود . ارغوش فرنگ گفت هر بلايى كه بر سپاه من آمد از مكر مينو فرنگ بود كه آن حرام‌زاده با ايشان يكى شد و ده هزار مرد مرا بر باد داد ! اما باكى نيست ، سه روز عزاى اين قوم بدارم و آنگاه بگويم كه با اين قوم چه بايد كردن .\r\nايشان در عزا بودند و ايرانيان به خرمى و شادى ؛ كه جمعى از لب دريا آمدند و گفتند ملك را بقا باد . از سكندريه چند كشتى نعمت ، گل‌اندام و بختيار وزير فرستاده‌اند . فيروز شاه عظيم شاد شد كه در سپاه عظيم تنگى افتاده بود ؛ حكم كرد تا آن كشتيها را در لشكرگاه درآوردند و بر لشكريان بخش كردند . چون روز ديگر بگدشت آوازهء جنگ در سپاه ايران افتاد كه فردا سپاه فرنگ جنگ خواهند كرد . سپاه ايران بترسيدند كه از حرب كردن آن قوم خوف كرده بودند ، كه بد سلاحها داشتند كه از سنگ گذاره مىكرد ، و خيلى از آن مبارزان بهلاك آمده بودند .\r\nفيروز شاه گفت كه شما نيز در حرب مردانه باشيد .\r\nبه‌روز عيار از در بارگاه درآمد و خدمت كرد ، گفت شاه‌زاده را بقا باد .\r\nدو جوان فرنگ بر در بارگاهند و بار طلب مىكنند و مىگويند كه ما از خدمت‌كاران قبيحاى فرنگيم ، ملك ما با ده هزار سوار فرنگى از كشتى بيرون آمده‌اند و ما را به خدمت شاه‌زادهء ايران فرستاده‌اند . فيروز شاه گفت بار دهيد تا بنگريم چه قوم‌اند .\r\nشايد كه يزدان از براى ما مددى فرستاده باشد ! در حال ايشانرا بار دادند . آن جوانان درآمدند و خدمت كردند . شاه‌زاده ايشانرا نيكو حرمت داشت . مينو فرنگ آنجا حاضر بود . شاه‌زاده فيروز شاه سؤال كرد كه شما چه كسانيد و از كجا آمده‌ايد ؟\r\nايشان خدمت كردند و گفتند : ما خدمتكاران ملك قبيحاى فرنگيم به شما پيغامى داده است ، اگر اجازت باشد بگوييم . فيروز شاه گفت : روا باشد ، بگوييد . گفتند ملك قبيحا شما را سلام و دعا مىرساند و مىگويد كه شاه‌زاده را معلوم باشد كه بنده را با ارغوش فرنگ دشمنى قديم است بسبب دخترى كه دارد ، من دختر او را طلب مىكنم به من نمىدهد ، هيچ سال نيست كه در ميان ما حرب واقع نمىشود ، هر\r\n\r\n","description":"","footnote":"","page_name":" 798 ","page_number":814},
  {"content":"\r\n\r\nچند كه خويشاوند منست . من سپاهى كارسازى كرده بودم ، ميخواستم كه بجنگ كردن ارغوش بيايم ، شنيدم كه شاه‌زاده از سكندريه بجنگ كردن ارغوش آمده است ، هرچند كه شما مبارزان جهانيد اما طريق جنگ كردن فرنگ ما بهتر ميدانيم كه يك جنسيم ، اكنون بنده ده هزار مرد فرنگ برداشته‌ام و به خدمت شاه‌زادهء ايران آمده‌ام ، به شرطى كه چون مظفر شوى و ارغوش فرنگ را دفع كنيم ، شاه‌زادهء ايران ملك قبروس را با دختر ملك ارغوش به من ارزانى دارد . فيروز شاه گفت : روا باشد .\r\nمن درين مملكت نخواهم بودن كه من بكارى آمده‌ام ، چون يزدان مراد مرا برآرد من در وقت رفتن ملك قبروس را با دختر ارغوش به تو ارزانى دارم . ايشان گفتند پس شاه‌زاده كسى را بفرستد تا ملك قبيحا به خدمت بيايد .\r\nفيروز شاه امر كرد تا فرخ‌زاد و خورشيد شاه و جمشيد شاه و بعضى از گردان برفتند و آن ده هزار مرد را با قبيحاى فرنگ به خدمت ملك‌زاده آوردند ، و آن سپاه را در ميمنهء سپاه ايران جاى دادند و فرود آوردند و از آمدن قبيحا شاه‌زاده را آگاه كردند . فيروز شاه از بارگاه بيرون آمد و قبيحا را در كنار گرفت و پرسش كرد ، و او را در بارگاه درآورد ، و در پهلوى خود بنشاند ، و جلاب آوردند تا بخورد ، و بعد از آن بسخن درآمدند . قبيحا گفت : بنده چون شنيدم كه شاه‌زادهء ايران ملك قبروس را مشرف كرده است ، برخاستم و به يارى دادن شاه‌زاده آمدم تا از دولت شاه‌زاده بمراد برسم .\r\nراوى اين داستان چنين روايت مىكند كه قبيحاى فرنگ حكم كرد كه صندوق چند آوردند و برابر شاه‌زاده بر هم چيدند . شاه‌زاده سؤال كرد كه اين صندوقها چيست ؟ قبيحا گفت معلوم باشد كه اين طايفهء فرنگ بيشتر جنگ به كلنگ ميكنند و هيچ چيز منع كلنگ نمىكند الا پوست نهنگ كه كلنگ از آن نمىگذرد ؛ پدر من پادشاه اين ديار بوده است و ده هزار جامه از پوست نهنگ در خزينه داشت ، همه را برداشتم و به خدمت شاه‌زاده آوردم كه به جوانان ايران بخش كنى كه در روز\r\n\r\n","description":"","footnote":"","page_name":" 799 ","page_number":815},
  {"content":"\r\n\r\nجنگ از آن زخم كلنگ ايمن باشند . فيروز شاه عظيم خرم شد ، كه عظيم از آن زخم كلنگ به زحمت بودند . فيروز شاه آن جامها را بر سپاه خود بخش كرد . لشكريان خرم شدند و بكارسازى حرب مشغول شدند . اين خبر بملك ارغوش فرنگ كردند كه قبيحاى فرنگ با ده هزار مرد آمد و با فيروز شاه يكى شد . ارغوش ازين معنى بغايت پريشان شد اما هيچ چاره نداشت . بناچار سپاه كارسازى حرب كردند ، تا آن شب بگدشت و آفتاب برآمد . آن دو سپاه سوار شدند و در مقابل هم صف‌آرايى كردند .\r\nچون كار هردو سپاه تمام شد برهم حمله كردند و جنگ درانداختند . سپاه قبروس غلبه‌تر بودند . فيروز شاه با پنج هزار مرد از مبارزان سپاه خود ، از ميان سپاه جدا شدند و از كمين‌گاه بر بنه‌گاه ملك ارغوش فرنگ زدند و تيغ در آن قوم نهادند و كشتن گرفتند .\r\nمؤلف اخبار چنين روايت مىكند كه از اول روز تا وقتى كه آفتاب به حد مغرب رسيد حرب كردند ، خيلى جوانان از هر دو طرف بهلاك آمدند . در ميان حرب كردن فرخ‌زاد به ارغوش فرنگ رسيد و يك نعره بر ارغوش فرنگ زد كه اى حرام‌زاده جان كجا برى ؟ ملك ارغوش كلنگى از پولاد در دست داشت كه اگر بر سنگ زدى بگدشتى ، بر فرخ‌زاد حمله كرد . فرخ‌زاد سپر در سر آورد تا آن ضرب را بگيرد ، ملك ارغوش فرنگ بزد بر سپر فرخ‌زاد كه چون سوزن از حرير بگدشت ، بر خفتان آمد ، بگذشت ، چون بدان جامهء نهنگ رسيد ، بيستاد ، و اگر آن جامهء پوست نهنگ نبودى ، فرخ‌زاد بهلاك آمده بود . فرخ‌زاد چون چنان ديد يك ضرب تيغ حواله كرد ، ملك ارغوش فرنگ سپر در سر كشيد تا آن حمله را از خود رد كند ، فرخ‌زاد نام يزدان بر زبان آورد چنانش بر سپر زد كه سپر بر دست او به دو نيم شد . سر يلمان تيغ بر ميل كلاه خود آمد ، بشكافت ، بر كلهء سر ارغوش فرنگ آمد تا حلق بر هم بردريد . ملك ارغوش فرنگ از پشت مركب نگونسار شد . فرخ‌زاد آن سر ببريد و پيش فيروز شاه آمد و آن سر را در سم مركب شاه‌زاده انداخت . شاه‌زاده بر وى آفرين كرد و حكم كرد\r\n\r\n","description":"","footnote":"","page_name":" 800 ","page_number":816},
  {"content":"\r\n\r\nكه آن سر بر سر نيزه كردند و كوس بشارت فرو كوفتند . سپاه ايران چون آگاه شدند كه ارغوش فرنگ بهلاك آمد ، ايرانيان دلير شدند . اهل فرنگ چون از حال شاه خود بدانستند ، بمرگ شاه خود دل شكسته شدند ، لحظه‌يى ديگر جنگ كردند . عاقبت شكست بر سپاه ارغوش فرنگ آمد ، گريزان شدند . سپاه ايران در عقب ايشان برفتند و غارت و غنيمت آوردند . ملك ارغوش فرنگ وزيرى داشت قيماس نام ؛ مردى كاردان بود و صاحب اختيار بود . چون ملك ارغوش فرنگ را كشته ديد ، بدانست كه هزيمت بهترست ، عزم شهر كرد . چون به شهر قبروس رسيدند در شهر درآمد و حكم كرد تا بر سر برج و بارو شدند و بكارسازى حرب حصار مشغول شدند .\r\nملك ارغوش فرنگ را دخترى بود چون ماه شب چهارده او را جثه نام بود ، چون از مرگ پدر آگاه شد ، موى ببريد و روى بخراشيد و جامهء سياه در بر كرد و بماتم پدر بنشست . شال سياه در برج و بارو كشيدند و در ميان شهر كاه بريختند .\r\nاما چون فيروز شاه چنان فتحى بكرد و ملك ارغوش فرنگ را بكشت و غارت و غنيمت ايشان بگرفت ، قبيحا را نيكو بنواخت و خلعت خوب داد . قبيحا گفت اى شاه‌زاده ، اكنون بر در شهر قبروس بايد رفتن كه گرفتن شهر قبروس عظيم مشكل است كه اهل قبروس بيشتر ناوك اندازند و طريق جنگ حصار نيكو ميدانند . فيروز شاه گفت يزدان راست آورد ، هيچ باكى نيست ! راوى گويد كه سه روز آنجا بودند ، روز چهارم سوار شدند و راه شهر در پيش گرفتند ، چون بر در شهر رسيدند ، فيروز شاه نگاه كرد ، شهرى ديد عظيم محكم و بزرگ از سنگ سياه ساخته بودند ، خيلى بلند بود ، اما هيچ خندق نداشت ، از غايت بلندى احتياج بخندق نبود . فيروز شاه گرد شهر « 1 » بگرديد ، صد هزار آدمى جنگى بر برج و بارو آمده بودند و نعره مىزدند و تير ناوك و چرخ ميانداختند ، و فغان مىداشتند و به زبان فرنگى دشنام ميدادند .\r\nفيروز شاه در برابر شهر قبروس فرود آمد و خيمه و بارگاه زدند . شاه‌زاده در بارگاه\r\n\r\n\r\n","description":"","footnote":"\r\n( 1 ) - در اصل « خندق » بود ولى ناسخ خود آن را در متن اصلاح كرده و روى آن « شهر » نوشته است .\r\n","page_name":" 801 ","page_number":817},
  {"content":"\r\n\r\nدرآمد و جملهء امراى دولت با قبيحاى فرنگ در حضرت فيروز شاه جمع آمدند . شاه‌زاده گفت : عجب شهرى بوده است اين شهر قبروس ! گرفتن اين شهر عظيم مشكل خواهد بودن ، اما حاليا جنگ دراندازيم ، بنگريم كه چه كار پيش خواهد آمدن !\r\nمؤلف اخبار و گزارندهء داستان چنين روايت مىكند كه سپاه ايران بكارسازى حرب مشغول شدند . اهل شهر نيز كار جنگ مىساختند تا وقتى كه نور روز طالع شد .\r\nسپاه ايران سوار شدند و كوس حربى فرو كوفتند و ناى رزمى در دميدند . قيماس بر سر برج آمد و علم ملك ارغوش فرنگ بر سر برج آوردند . صد هزار آدمى همه مردانه و جنگى ، به انواع سلاحها بر سر برج برآمدند . فيروز شاه حكم كرد تا جنگ درانداختند . جوانان ايرانى و سپاه قبيحا عزم پاى حصار كردند و سپرهاى پولاد و آهن و ريسمانى در پيش روى درآوردند . صد هزار تير ناوك كه از سنگ ، گذاره كردى از بالاى بارهء شهر قبروس بر سپاه ايران فرو ريختند . روايت چنين كرده‌اند كه هم بحملهء اول بقرب هزار آدمى از سپاه ايران بر زمين زدند كه هركه از آن ضربى خوردى امكان حركت كردن نداشت . آن روز بهزار زحمت تا شب جنگ كردند .\r\nهيچ‌كس را ياراى آن نبود كه تواند پيش رفتن ، و خيلى جوانان نامى بهلاك آمدند .\r\nچون شب نزديك شد ، سپاه از هم بازگشتند . فيروز شاه در سپاه خود نگاه كرد ، كار لشكر خود را عظيم تباه ديد ، درماند كه چون كنم كه با اين شهر هيچ نمىتوان كردن ! روز ديگر نيز حرب كردند ، هم فايده‌يى نكرد . تا هفت روز برآمد ، بناچار حصار كردند . فيروز شاه گفت اگر صد سال بر در اين شهر بنشينيم هيچ فايده‌يى نخواهد كردن و ملك داراب در مصر انتظار ما مىكند ، چون كنيم و چارهء كار ما چه باشد ؟\r\nبه‌روز عيار گفت : من دربارهء گرفتن اين شهر انديشه‌يى كرده‌ام ، بگويم ، اگر موافق باشد چنان كنيم . گفتند بگوى ! گفت . مصلحت در آن دانم كه درين حوالى بيشه بسيارست و درختهاى بزرگ ؛ ما را مردم استاد مىبايد كه در بيشه روند و درختهاى بزرگ را تخته كنند بر روى گردونها ، و ستونها بر روى آن تختها بر چهار\r\n\r\n","description":"","footnote":"","page_name":" 802 ","page_number":818},
  {"content":"\r\n\r\nطرف بزنند ، بميخ و مسمار محكم كنند و بر سر آن ستونها تختها اندازند ، و باز گرد او را حصار به چوب درآرند ، و روى آن را بپوستها بپوشانند ، و اين قلعهاى چوبين باشد و چنان بسازند كه بلندى چندان باشد كه بلندى حصار قبروس است ؛ و آنگاه جوانان جنگى بر آن قلعهاى چوبين روند و جنگ كنند ، تا پيش حصار قبروس روند و بضرب تير ايشانرا محاصره كنند و آنها كه بر كنار حصارند ايشانرا برانند و از قلعه بر سر برج روند ؛ اگر اين تدبير كرده شود زود توان گرفتن و اگر غير ازين باشد نتوان گرفتن .\r\nفيروز شاه گفت اين نيكو تدبيريست اگر كرده شود ، اما ما را استعداد اين كار نيست .\r\nقبيحا گفت اگر شما را بدين كار ميلى هست ولايت ما نزديكست ، بفرستم تا خلق بيايند و اسباب اين كار از ميخ و مسمار و اره و تبر ، آنچه دربايست باشد بيارند تا اين كار پيش ببريم . فيروز شاه گفت روا باشد . قبيحا حكم كرد تا خدمتكارانش برفتند و به حكم ملك قبيحاى فرنگ استادكاران را با خلق بسيار و اسبابى كه دربايست بود بياوردند و در آن بيشه بكارها مشغول شدند ؛ چنانك به‌روز عيار فرموده بود ، دويست قلعه از چوب بساختند اما چنان بساختند كه بر گردونها بود كه به اندك اشارتى روان شدى و ميان آن را پر از خاك كردند كه در هر حصارى دويست مبارز را جاى بود .\r\nچون ازين كارها بپرداختند بر شاه‌زاده عرض كردند . فيروز شاه را بغايت نيك آمد و آفرين بر به‌روز عيار كرد كه چنان فكرى كرده بود . پس مردان كار و تيراندازان نامدار در آن حصارها رفتند . فيروز شاه حكم كرد تا كوس حربى فرو كوفتند . سپاه ايران سوار شدند و آن دويست قلعهء چوبين را بر چهار طرف شهر قبروس آوردند و در قفاى حصارها خلقى بسيار ايستاده بودند و آن حصارها را مىراندند . آن حصارها با آن مردم كه برو بودند بسوى حصار روان شدند . اهل قبروس چون چنان ديدند بجنگ كردن مشغول شدند . اين خلق كه به زير حصار چوبين بودند ، برابر حصار بودند كه بلندى قلعهء چوبين با كنار برج برابر بود و مردم آن قلعها را پيش مىراندند . جوانان ايرانى سپرها در رو كشيده جنگ مىكردند و تيراندازان تير مىانداختند كه موى مىشكافتند .\r\n\r\n","description":"","footnote":"","page_name":" 803 ","page_number":819},
  {"content":"\r\n\r\nمؤلف اخبار و گزارندهء داستان چنين روايت مىكند كه اهل قبروس بسيار حرب كردند و از جوانان ايرانى و غيره خيلى مبارزان بهلاك آمدند ، اما فايده نمىكرد ، آن حصار چوبين پيش مىآمد تا عاقبت بر كنار حصار رسيد كه شهر قبروس خندق نداشت . چون حصار چوبين پيش آمد ، چنانك كنار بر كنار رسيد ، جوانان سرباز از حصار چوبين در برج و بارو جستند و تيغ در كار آوردند . فيروز شاه آفرين مىكرد ، و از قفاى حصار چنان ساخته بودند كه مىتوانستند بالا رفتن ، ميرفتند و خود را در حصار مىانداختند تا كار بجايى رسيد كه هيچ‌كس از فرنگان بر روى برج و بارو نماندند ؛ جمله را بضرب تيغ به زير كردند ، و خود در عقب بشيب رفتند ، و بضرب شمشير خلق را از در دروازه بدر كردند ، و در دروازه را برگشودند . آن روز سيامك سيه قبا و خورشيد شاه و جمشيد شاه و فرخ‌زاد از آن كارها كردند كه تا سنگ بر سنگ نهند ، در آن مملكت از آن داستان ايشان بگويند . چون در دروازه گشوده شد ، فيروز شاه و قبيحاى فرنگ در شهر درآمدند . سپاه در شهر ريختند ، و دست بتيغ كردند و در خلق افتادند . قبيحا بانگ مىزد كه اى خلق شهر ، دست از جنگ باز داريد كه اين جوان پادشاه عادل است و با رعيت هيچ كارى ندارد و مملكت را به من خواهد گداشتن و شما را معلوم است كه من عادلم و بر شما جور و جفا نكنم ، و اگر چنين نكنيد بيقين جمله بهلاك آييد . شما را آن بهتر باشد كه سخن من بشنويد و بقول من كار كنيد تا زيان نكنيد . خلق قبروس چون سخن قبيحا بشنيدند ، بدانستند كه اكنون فايده‌يى ندارد كه ايرانيان در شهر درآمدند . جمله دست از جنگ كردن بداشتند و در خانها رفتند با دلهاى لرزان كه تا چه خواهد شدن !\r\nراوى اين داستان كهن چنين روايت مىكند كه قبيحاى فرنگ و فيروز شاه مىراندند تا در ايوان ملك ارغوش فرنگ رسيدند . فيروز شاه پياده شد و در ايوان درآمد ، نگاه كرد ، تخت ديد ، قدم بر تخت نهاد و بنشست . قبيحا حكم كرد كه هركه بگريزد ، او را بگيرند و بياورند . از خدمت‌كاران جمعى بر در دروازه بايستادند\r\n\r\n","description":"","footnote":"","page_name":" 804 ","page_number":820},
  {"content":"\r\n\r\nو امراى ملك ارغوش را جمله گرفتند . قيماس خود در ميانه كشته شده بود . فيروز شاه حكم كرد كه تا در شهر منادى كردند كه هيچ‌كس را با رعيت كارى نيست .\r\nقبيحا بيرون آمد و خلق را دلدارى كرد و از بزرگان قبروس جمعى را پيش فيروز شاه آوردند . شاه‌زاده گفت كه آن مالها كه در سكندريه بود ، كه ملك ارغوش فرنگ آورده بود ، كو ؟ گفتند همه برجاست ، هيچ درو نقصانى نشده است ، هم بر آن مهر و نشانست كه از اسكندريه آورده‌ايم . فيروز شاه گفت طيطوس حكيم كو ؟ گفتند بيرون قبروس در فلان موضع ديرى هست ، ملك ارغوش او را به خدمت آن دير فرستاده است تا در خدمت آتش آن دير باشد . فيروز شاه گفت اول بطلب حكيم بايد رفت . سوار شد و عزم آن دير كرد . چون بدان دير رسيد ، اهل دير چون بشنيدند جمله بگريختند . شاه‌زاده بر در دير آمد ، پيرى را ديد ريشى زرد و مويى بر هم برآمده و برهنه ، لنكوته‌يى زده ، بر در دير ايستاده . فيروز شاه پيش آن دير آمد و يك نعره بر آن پير زد و گفت اى پيرك ! هيچ ميدانى كه طيطوس حكيم كجاست ؟ آن پير گفت طيطوس منم . فيروز شاه از مركب فرود آمد و گفت اى حكيم ، اين چه حالتست ؟ حكيم گفت كه با زمانه ستيزه نكرده‌ام ، بدانچه مرا امر كرده است در بلاى خداى تعالى صبر كرده‌ام تا عاقبت بلا به آخر رسيد . فيروز شاه او را در كنار گرفت .\r\nبر آن در دير چشمه‌يى بود ، طيطوس حكيم در آن چشمه رفت و سر و تن خود را بشست . جامهاى فاخر آوردند ، در پوشيد . شاه‌زاده فرمود تا آن دير را خراب كردند و با زمين هامون ساختند . شاه‌زاده از آنجا عزم قبروس كرد ، چون بقبروس رسيد بر تخت برآمد و قرار گرفت و طيطوس حكيم در پهلوى شاه‌زاده بنشست . قبيحاى فرنگ از در درآمد ، دست دخترى گرفت ، چون ماه شب چهارده ، در پيش فيروز شاه خدمت كرد و گفت اى شاه‌زاده ، اين دختر ملك ارغوش فرنگست كه منش دوست ميدارم ، با من سر درنمىآرد و مرا بشوهرى خود قبول نمىكند .\r\n\r\n","description":"","footnote":"","page_name":" 805 ","page_number":821},
  {"content":"\r\n\r\nتو حكم كن كه مرا بشوهرى قبول كند . فيروز شاه گفت : من شنيده‌ام كه ملك ارغوش فرنگ خويش تو بوده است ، پس اين دختر خويشاوند تو باشد ، چرا با تو سرگرانى مىكند كه پادشاه اين ولايت تو خواهى بودن . قبيحا گفت : اى شاه‌زاده ، نمىداند ، شما سؤال كنيد . فيروز شاه گفت : اى دختر ، با قبيحا سركشى مكن كه پدرت را من كشتم ، بدان جهت كه ملك سكندريه را خراب كرده بود و گنجى كه من از جزيرهء چهارشنبه آورده بودم و طلسم سليمان نبى عليه السلام گشودم ، او آورده بود ، من در پى آمدم و برو حجت گرفتم ، قبول نكرد ، لابد بجزاى خود رسيد ؛ اكنون او رفت ، فايده نخواهد كردن ، ترا آن اولىتر باشد كه زن قبيحا شوى ، كه پادشاه اين ديار خواهى بودن ، شوهرت پادشاه باشد ، تو زن پادشاه باشى ترا بهتر ، و اگر قبول نكنى ترا چون اسيران به ايران خواهم بردن . آن دختر خدمت كرد و گفت : آنچه شاهزاده گفت من شنيدم و بقبيحاى فرنگ راضيم كه خويش منست ، اما مرا مرادى هست و من سوگند ياد كرده‌ام كه من زن آنكس شوم كه مراد مرا برآرد . اگر قبيحا مراد مرا برمىآرد من زن او مىشوم و اگر برنمىآرد ، اگرم بهزار پاره كند كه هرگز نگدارم كه دست غير بدامن من برسد .\r\nقبيحا گفت : اى ملك ، چه مراد حجت مىگيرد ؟ نمىخواهد كه زن من شود ، اين قصه پيش مىآرد ، و اگرنه آن مراد هيچ‌كس نخواهد و از دست كسى برنيايد .\r\nفيروز شاه گفت آن مراد كدام است ؟ قبيحا گفت آن مراد را خود بگويد . فيروز شاه گفت بگوى .\r\nراوى اين داستان روايت كند كه جثه كه دختر ملك ارغوش بود زمين خدمت ببوسيد و گفت : شاه‌زادهء ايران را بقا باد . در اين دريا قلعه‌يى هست كه هيچ در ندارد و هيچ‌كس در آن قلعه نتواند رفتن ، اما خلقى در آن قلعه مىباشد ، و جمله برهنه‌اند ؛ پوست تن ايشان عظيم محكم است و سر ايشان مثل سر گرازست و گردن ايشان كوتاهست و دستهاى دراز دارند و پنجهاى بزرگ دارند و سخت ،\r\n\r\n","description":"","footnote":"","page_name":" 806 ","page_number":822},
  {"content":"\r\n\r\nو ناخنهاى دراز دارند بغايت تيز كه اگر بر سنگ زنند بگذرد و دايم جنگ بدان ناخنها ميكنند و در پيش كفل دم دارند مثل دم اسب ، هرگز سر بهيچ‌كس فرود نيارند و دايم برهنه مىباشند و از مال دنيا ندارند و از آن قلعه بيرون آيند و باز اندرون روند . هيچ‌كس نداند كه از كجا مىآيند و مىروند ، و جاى محكم دارند ، و هيچ‌كس گرد آن قلعه نمىيارد گشتن . اگر كسى بحرب ايشان رود ، بر قلعه روند و سنگهاى گران از بالا بشيب اندازند . بارها پدرم بحرب ايشان رفته است و شكسته باز گرديده است و دايم در انديشهء آن بود كه آن قلعه را خراب كند و نمىتوانست . و درين دريا ، ملوك اين جزاير ، جمله طالبان من بودند كه آوازهء حسن من اين ديار را گرفته است و بطلب من مىآمدند . پدرم ملك ارغوش فرنگ سوگند ياد كرده است ، كه من دختر خود به كسى دهم كه آن قلعه را خراب كند و آن قوم را هلاك گرداند و مرا نيز بدين معنى سوگند داده است . اكنون من بر عهد خودم ، اگر قبيحا آرزوى وصل ما دارد ، او را بدان قلعه بايد رفتن و آن قلعه را بايد گرفتن و آن قوم را جمله هلاك بايد كردن تا تواند از وصل ما فايده‌يى يافتن .\r\nقبيحا گفت اى شاه‌زاده ، آن قلعه را كه تواند گرفتن و خراب كردن كه آن قلعه را پيش از قبروس ساخته‌اند و هيچ‌كس برايشان مسلط نشده است ، و اين كار از دست هيچ‌كس برنمىآيد . فيروز شاه چون اين بشنيد ، گفت هيچ ايشانرا آزارى بخلق ميرسد يا نه ؟ گفتند بلى ! از هزار فرسنگ هيچ كشتى ازيشان نمىتواند گدشتن . ناوها دارند كه در آب دريا از باد تيزتر مىروند ؛ مىآيند و مال بازرگانانرا در آب دريا مىاندازند و آدمى را مىگيرند و گوشت آدمى مىخورند .\r\nشاه‌زاده فيروز شاه چون اين بشنيد ، لحظه‌يى سر در پيش انداخت ، بعد از ساعتى با خود گفت بر من واجب شد كه بدفع آن طايفه مشغول شوم كه اگر نشوم بعد از من بگويند كه فيروز شاه ترسيد از آن جهت بدان قلعه نرفت ، و اگر نيز نترسيد كارى\r\n\r\n","description":"","footnote":"","page_name":" 807 ","page_number":823},
  {"content":"\r\n\r\nكه از براى هوا و هوس بود كرد ، و كارى كه از براى آسايش خلق خدا بود نكرد .\r\nچون شنيدم بناچار ببايد رفتن . فيروز شاه گفت : اى ملكهء قبروس ، اگر كسى باشد كه اين كار بكند تو [ با 
  ] قبيحاى فرنگ سر درآرى ؟ گفت بلى . فيروز شاه گفت من بتوفيق خداى تعالى بروم و آن قلعه را بگيرم و خراب كنم و آن قوم را هلاك گردانم . قبيحا گفت اى شاه‌زاده اين كار بس با خطرست . فيروز شاه گفت يزدان راست آرد . طيطوس حكيم گفت هيچ باكى نيست .\r\nراوى اين داستان غريب و عجيب چنين روايت مىكند كه چون فيروز شاه از حكيم بشنيد كه گفت « هيچ باكى نيست » خرم شد و گفت فردا بدين كار مشغول شويم . اين بگفت و به شراب خوردن قرار گرفت كه تا آن روز و آن شب بگهءشت .\r\nروز ديگر شاه‌زاده فيروز شاه بر تخت برآمد . قبيحاى فرنگ با جملهء بزرگان ايران به خدمت شاه‌زاده فيروز شاه آمدند و شرايط خدمت بجاى آوردند و هريك بر جاى خود بنشستند . فيروز شاه گفت تا آن قلعهء خوك‌سران ، چه مقدار راه باشد ؟ قبيحا گفت اگر باد مراد باشد بده روز توان رفتن . شاه‌زاده گفت كيست كه درين كار با من بيايد ؟\r\nفرخ‌زاد گفت كه ما همه بندگان حضرتيم ، بهر چه شاه فرمايد . شاه‌زاده فيروز شاه گفت تو كه فرخ‌زادى با سيامك و عياران و سه هزار مرد با من بياييد . خورشيد شاه و جمشيد شاه با حكيم اينجا باشند و آن مالى كه از اسكندريه آورده‌اند جمع كنند ، با بيست هزار فرنگ كه چون من از قلعهء خوك‌سران باز گردم بتوفيق خداى تعالى به اسكندريه رويم . طيطوس حكيم گفت روا باشد . بعد از آن بكارسازى راه مشغول شدند و ملاحان استاد آوردند ، و سه هزار مرد گزين با شاه‌زاده فيروز شاه و فرخ‌زاد و سيامك و به‌روز عيار در كشتى درآمدند خورشيد شاه و جمشيد شاه با حكيم و قبيحاى فرنگ وداع كردند و بتوكل خداى تعالى راه آن قلعذ خوك‌سران در پيش گرفتند ، و شب و روز مىرفتند ، تا هفت شبانه‌روز برفتند .\r\nبعد از هفت شبانه‌روز اول روز بود كه ناوى عظيم پيدا شد و در آن ناو\r\n\r\n","description":"","footnote":"","page_name":" 808 ","page_number":824},
  {"content":"\r\n\r\nبقرب چهل خوك سر نشسته بودند و آن ناو هم چون باد مىآمد . شاه‌زاده آن بديد ، از ملاحان سؤال كرد . گفتند : كه اين طايفه خوك‌سرانند ، تصور كرده‌اند كه بازرگانانند ، آمده‌اند كه جمله را هلاك كنند و مالشان را ببرند . فيروز شاه گفت ما سه هزاريم و ايشان چهل تن بيش نيستند ، بنگر كه هيچ انديشه نمىكنند و بىباك مىآيند ! ملاحان گفتند اى شاه ، اينها بد طايفه‌اند ، بسيار كشتيها را خالى كرده‌اند . فيروز شاه گفت هيچ مگوييد تا پيش آيند ، تا نيكو نزديك آيند كه از دور نيك نمىنمايند .\r\nايشان نزديك رسيدند ، چهل خوك‌سر بودند كه سرهاى ايشان مانند سر خوك بود و گردنهاى سطبر داشتند ، جمله برهنه بودند و دستهاى دراز و پنجهاى بزرگ ، و ناخن‌هاى دراز هر يكى مثل خنجرى از انگشت برآمده و دندانها چون دندان گراز از دهن بيرون آمده .\r\nراوى اين داستان غريب چنين روايت مىكند كه چون شاه‌زاده آن قوم را بديد عجب ماند ، گفت : تيرى بر اين قوم اندازيد . سيامك سيه قبا تيرى در بحر كمان پيوست و بر آن قوم انداخت ، بر پيشانى يكى زد چنانك از پس قفاش پران بدر پريد ، آن خوك سر سرنگون در دريا افتاد . ايشان چون چنان ديدند بيكبار نعره زدند و آن ناو را واگردانيدند . ايرانيان بيكبار تيرها بر آن قوم ريختند و چند تن را هلاك كردند . باقى بگريختند ، چندانك كشتى براندند بديشان نرسيدند .\r\nفيروز شاه گفت : عجب قوم‌اند ! دفع كردن اين طايفه واجب است ، آن روز و آن شب و روز ديگر و شبى ديگر برفتند .\r\nاول روز سيوم در ميان دريا سه كوه بلند پيدا شد ، دو كوه بلند برابر يكديگر و در ميان اين دو كوه گرده كوهى بود ، عظيم بلند و بر سر آن كوه قلعه‌يى بود كه از سنگ ساخته بودند ، ديده از ديدن آن عاجز بود از غايت بلندى ! شاه‌زاده از آن عجب ماند ، حكم كرد تا كشتيها پيش راندند . آن خلق بر سر برج و بارو آمده بودند و سنگها مىغلطانيدند ، طراقاطراق در آن كوه پيچيده بود كه\r\n\r\n","description":"","footnote":"","page_name":" 809 ","page_number":825},
  {"content":"\r\n\r\nاز هيبت آن دل شيران آب شدى ، كرا زهرهء آن بودى كه پيش رفتى ؟ جوانان ايرانى تيرى چند بينداختند ، هيچ بديشان نرسيد ، از دور كشتيها را گرد قلعه مىگردانيدند و قلعه را هيچ در نبود . چون شب در دست درآمد ، به‌روز عيار رو بشاه‌زاده كرد و گفت هيچ فايده‌يى نيست ما را درين كشتى بودن ! بهر حال برين كوه رويم و شب در آن كوه باشيم بهتر باشد . شاه‌زاده گفت : چنين است كه تو مىگويى ؛ حكم كرد تا كشتيها را بر كنار كوه راندند . شاه‌زاده با آن سه هزار مرد از كشتى بيرون آمدند و بر كنار آن كوه فرود آمدند . چون عالم تاريك شد و از شب يك نيمه بگدشت غوغا در سپاه ايران افتاد و هاىوهوى از هر طرف برآمد . جمله از خواب بيدار شدند و گفتند كه چه بوده است ؟ تا روز چنين بود . چون آفتاب برآمد شاه‌زاده پرسيد كه امشب اين چه غوغا بود ؟ به‌روز گفت امشب دويست آدمى را به ناخن شكم دريده‌اند .\r\nفيروز شاه ملول شد ، حكم كرد كه آن جوانانرا كه كشته شده بودند در خاك دفن كردند ، بعد از آن در كشتى درآمدند و همچنان گرد آن قلعه مىگرديدند و زهرهء آن نداشتند كه كشتى پيشتر رانند و آن قوم از آن بالاى كوه نعره مىزدند ، تا عاقبت شب درآمد ، بناچار بر كنار كوه آمدند و بر آن كوه بلند شدند .\r\nچون عالم سياه و تاريك شد ، آواز آه و واويلى از هر طرف برآمد ، تا روز همچنان نعره مىزدند ، چون روز شد خيلى از آن جوانان را بضرب ناخن شكم دريده بودند و دل و جگر ايشانرا بر خاك ريخته بودند . فيروز شاه گفت عظيم مشكل شد ، چون كنيم ؟ با اين قوم هيچ نمىتوان كردن ، و بشب مىآيند و از سپاه ما هلاك مىكنند و هيچ نميدانيم كه از كجا مىآيند و بكجا مىروند . به‌روز گفت :\r\nاگر سه شب ديگر همچنين خواهد بودن ، خيلى جوانان بهلاك خواهند آمدن . فيروز شاه گفت بازگشتن خود ممكن نيست كه از براى ناموس من بد باشد كه من اين همه جوانانرا بر باد دادم « 1 » بازگردم ، مردان عالم چه گويند ؟ بيزدان پاك اگر جمله را\r\n\r\n\r\n","description":"","footnote":"\r\n( 1 ) - در اصل : بر داد دادم\r\n","page_name":" 810 ","page_number":826},
  {"content":"\r\n\r\nهلاك كنند تا من اين قلعه را نگيرم و خراب نكنم بازنگردم . به‌روز عيار گفت كه مصلحت در آنست كه شب هيچ‌كس نخفتند و حاضر خود باشند و كمندها بر سر چنگ گيرند ؛ باشد كه يكى را ازين قوم بگيريم كه كار ماهم از پيش ايشان نيكو شود . فيروز شاه گفت چنين است .\r\nپس حكم كردند كه بشب كس نخفتند و سلاح‌پوش باشند و كمندها بر سر چنگ گيرند ، بهر طريقى كه دانند و توانند ، « 1 » باشد كه يكى را ازين مجهولان بگيرند « 2 » .\r\nجوانان ايران همه شب بيدار و هشيار مىبودند و سلاح‌پوش نشسته و انتظار ، تا چه شود ، و هيچ شبى نبودى تا جمعى را نمىكشتند ، تا هفت شب چنان بود .\r\nعاقبت در شب هشتم سه تن « 3 » از آن خوك‌سران بگرفتند . اول روز غوغا در سپاه افتاد كه ازين قوم هشت وجود گرفته‌ايم . شاه‌زاده حكم كرد كه ايشانرا بياريد ، بياوردند .\r\nشاه‌زاده دريشان متعجب مانده بود و آن سپاه گرد آن هشت وجود برآمده بودند و تعجب مىكردند و ايشان هر يكى چون فيلى به زور و قوت ، و تن برهنه . شاه‌زاده گفت كه سؤال كنيد كه راه اين قلعه از كجاست و شما از كجا مىآييد و مىرويد ؟\r\nچندان‌كه بگفتند ايشان متحير نگاه مىكردند و هيچ جواب نمىگفتند . شاه‌زاده گفت ازين قوم چندى را بكشيد تا باقى بترسند . پنج كس را هريك بنوعى بكشتند .\r\nآن سه تن ديگر بترسيدند و زينهار خواستند و بتضرع و زارى درآمدند . فيروز شاه گفت اكنون ترسيدند ، ازين ملاحانى كه با ما آمده‌اند چند تن بياريد ، شايد كه زبان اينها بدانند . برفتند و چندى بياوردند . هرچند كه ايشان فرنگ بودند و به زبان هم نزديك بودند ، هنوز فهم نمىكردند ، اما بقرينهء عقلى باهم بسخن درآمدند . فيروز شاه گفت : سؤال كنيد كه راه اين قلعه از كجاست و شما از كجا مىآييد و مىرويد .\r\nايشان گفتند اگر ما را بجان امان ميدهيد راه اين قلعه بشما بنماييم . فيروز شاه گفت روا باشد .\r\n\r\n\r\n","description":"","footnote":"\r\n( 1 ) - در اصل : دانيد و توانيد\r\n( 2 ) - در اصل : بگيريد .\r\n( 3 ) - در سطرهاى بعد عدهء خوك‌سرانى كه در شب هشتم اسير شده بودند « هشت تن » آمده ولى « اينجا سه تن » .\r\n","page_name":" 811 ","page_number":827},
  {"content":"\r\n\r\nگفتند راه اين قلعه از آن پس كوه است ، اگر شما مىخواهيد كه درين قلعه رويد ، صبر كنيد تا صبح برسد ، شما در كشتى نشينيد ما با شما بياييم و راه به شما بنماييم كه در وقت سحر اين قوم در خواب مىباشند ، شب همه شب بيدار مىباشند و نعره مىزنند ، چون هنگام صبح آيد در خواب شوند تا آفتاب طلوع كند ، بعد از آن باز بيدار شوند . فيروز شاه گفت : اينها را نيكو نگاه داريد كه فردا زودتر در كشتى نشينيم كه امروز بيگاه شده است . ايشانرا در بند كردند و مىبردند كه شب درآمد . آن شب همه شب پاس مىداشتند و حاضر خود مىبودند تا وقتى كه اول صبح شد . فيروز شاه گفت :\r\nسيصد مرد با من بياييد و باقى اينجا باشيد كه اگر نيز ايشان بيدار شوند ، شما را ببينند همان پندارند . و از آن خوك‌سران يكى را با خود در كشتى درآوردند و در آن صبح كشتى مىراندند تا بدان كوه رسيدند ، بدان طرف كه آن خوك سر اشارت مىكرد تا به بن آن كوه رسيدند ؛ آبى [ ديدند 
  ] كه از سوراخى بيرون مىآمد .\r\nفيروز شاه گفت ما را درين سوراخ مىبايد رفتن ، كه راه قلعه اينست . پس فيروز شاه سلاح‌پوش با فرخ‌زاد و سيامك از گردان سيصد تن كه بودند تايى چند را در كشتى گداشتند تا كشتى را نگاه دارند ، و بعضى با شاه‌زاده در آن سوراخ درآمدند .\r\nهرچند كه دهان آن سوراخ كوچك بود اما\r\nراوى اين داستان كهن چنين روايت منكند كه چون سر در سوراخ كردند راه ديدند كه در سنگ خاره بريده بودند ، خيلى گشاده بود چنانك يكى به آسانى تواند رفتن و آمدن . شاه‌زاده با شتاب تمام مىرفت ، تا خيلى برفتند . در ميان آن كوه ، در زيرزمين گنبدى ديدند كه در دل سنگ‌خاره كنده بودند ، تا آن مقدارى كه هزار كس در آنجا تواند بودن ؛ تا مقدار صد گز بلندى داشت و در ميان آن گنبد حوضى آب كه هم در آنجا مىجوشيد ، و بر طرف ديگر نردبانى در سنگ خاره كنده بودند پيچاپيچ و هر نردبانى « 1 » دو گز بود . شاه‌زاده گفت ما را بدين نردبان بايد رفتن ، هرچند كه\r\n\r\n\r\n","description":"","footnote":"\r\n( 1 ) - درينجا مقصود پله و پايه هر نردبانست چنان كه باز هم خواهيم ديد .\r\n","page_name":" 812 ","page_number":828},
  {"content":"\r\n\r\nمحل خوف است اما توكل بر خداى تعالى كرديم . اين بگفت و قدم بر آن نردبان نهاد . فرخ‌زاد پيش رفت و خدمت كرد و گفت بنده پيش روم ، مبادا كه دشمنان آگاه باشند و كمين‌گاه بگشايند ؛ ما بندگان حضرتيم و درين كارها ما را پيش بايد رفتن . فيروز شاه برو آفرين كرد . فرخ‌زاد پيش رفت و شاه‌زاده در عقب او و ديگران در پى يكديگر بر آن نردبان پران شدند . مؤلف اخبار گويد كه عدد آن نردبان سيصد افزون بود ، اما آن جوان‌مردان شمشيرها را عصا كرده بودند و بر آن بالا ميرفتند .\r\nمؤلف اخبار گويد كه طلوع آفتاب بود كه جملهء آن خوك‌سران بيدار شدند و بر برج و بارو دويدند و نظر ايشان بر كوه بود كه ايرانيان بر سر كوه بودند و نعره مىزدند كه مىدانستند كه شاه‌زاده با ياران از آن قلعه بيرون نيامده‌اند كه آن قوم عظيم ايمن بودند . از ناگاه يكى را چشم بر پاى قلعه افتاد ، آن كشتى را ديدند ، بيك ديگران نمودند . ايشان بيكبار نعره‌ها زدند و سنگها پران كردند . آن جوانمردان را مجال گريختن نبود و نه زهرهء ايستادن . سپرها در سر كشيدند و آن ديگران كه بر كوه بودند نعره مىزدند . بهزاد و فيروز شاه با آن جوانان از ميان قلعه نعره زدند ، آن گروه از سر برج در ميان قلعه ريختند و در آن جوانان چسبيدند و بضرب ناخن آن جوشنها را مىدريدند و اندام آن جوانانرا جراحت مىكردند كه ناخنهاى ايشان از خنجرهاى الماس تيزتر بود ، و آن دستهاى ايشان همچون تختهاى پولاد ، و از هر پنجه‌يى خنجرى برآمده و سرها مثل سر خوك و دندانها مثل دندان گراز بقرب يك گز بيرون آمده ، و دهنهاى فراخ ، و رنگى سياه و چشمها سرخ ، هر يكى مثل زنده فيلى . بر هركه پهلو زدندى بينداختندى و آن چنگال در حلق هركه انداختندى بركندندى ، و آن قوم از دو هزار افزونتر بودند . شاه‌زاده فيروز شاه با سيصد جوان در ميان ايشان افتاده بودند ، و بضرب شمشير ازيشان بدونيم مىكردند تا چندان حرب كردند كه كار بر ايرانيان دشوار شد . اما فيروز شاه و فرخ‌زاد و بهزاد\r\n\r\n","description":"","footnote":"","page_name":" 813 ","page_number":829},
  {"content":"\r\n\r\nدر آن قوم افتاده بودند و ازيشان مىكشتند . بفضل خداى تعالى ، عنايت حق تعالى مدد حال فيروز شاه شد .\r\nزمانى كه برآمد « 1 » ، آن قوم به تنگ آمدند . بر سر برج و بارو مىرفتند و خود را بشيب مىانداختند و بعضى بدست جوانان ايران هلاك [ مى 
  ] شدند . ديگر جوانان از عقب شاه‌زاده بر آن بالا رفتند و مدد كردند ، و چندان از آن قوم بكشتند كه يكى بنگداشتند و بعد از آن آن قلعه را به كلى خراب كردند . هرچند در آن قلعه بگشتند هيچ نيافتند ، به غير از بتى ، از پنجاه من زر سرخ ساخته بودند ، بر صفت سگى بود زرين ، مرصع بجواهرهاى قيمتى ، كه آن حرام‌زادگان آن سگ زرين را مىپرستيدند . شاه‌زاده فيروز شاه عجب ماند . چون از كار آن قلعه پرداختند هم بدان راه نقم به زير آمدند و در كشتى درآمدند و بدان كوه ، بلشكرگاه ، آمدند و شكر يزدان بجاى آوردند كه از دست آن سگان خلاصى يافتند . آن شب آنجا بودند ، روز ديگر در كشتى نشستند و آن دو وجود را كه از خوك‌سران گرفته بودند ، كه راه قلعه نموده بودند ، كه شاه‌زاده گفته بود كه اگر راست بگوييد شما را نكشم ، از براى ديدن خلق در كشتى درآوردند و راه قبروس در پيش گرفتند . پيش‌روان در پيش رفتند . ملك قبيحاى فرنگ و خورشيد شاه و جمشيد شاه در قبروس بودند ، چون از آمدن فيروز شاه خبر يافتند شهر قبروس را بياراستند و بر كنار دريا آمدند و انتظار فيروز شاه مىكشيدند .\r\nاما مؤلف اخبار چنين روايت مىكند كه فيروز شاه آن شب كه صباحش به شهر قبروس مىرسيد ، در نيم‌شبش بادى تند برخاست و كشتيها نيم غرق بود ، بناچار بادبانها را فرو گرفتند ، و لنگر در آب انداختند ، بعمق دريا نرسيد ، پس عنان كشتى بدست قضا و قدر دادند ، تا آن كشتيها را در آن دريا پراگنده كرد ، تا هنگام صبح آن كشتيها را از هم جدا كرد . شاه‌زاده فيروز شاه گفت : تا خدا را درين چه حكمتست كه ما را درين دريا سرگردان كرد .\r\n\r\n\r\n","description":"","footnote":"\r\n( 1 ) - « زمانى كه برآمد » به لهجهء عاميانه امروز در معنى اين تركيب به كار رفته : چون مدتى گذشت ، و در تعبير ادبى بايد چنين باشد : چون زمانى برآمد .\r\n","page_name":" 814 ","page_number":830},
  {"content":"\r\n\r\nمؤلف اخبار گويد كه چون صبح دميدن گرفت و عالم اندكى روشن شد و آن باد كمتر شد ، كشتى قرار گرفت . فيروز شاه گفت ازين ملاحان سؤال كنيد كه امشب « 1 » باد ما را چه مقدار راه آورده است ؟ راوى گويد كه ملاحى بود استاد ، و او را سيلاب نام بود ، گفت شاه‌زاده را بقا باد ، امشب دو هزار فرسنگ در آب دريا از راه دور شده‌ايم ! فيروز شاه گفت : اللّه اكبر ! گوييا حكمت درين چيست ؟ آفتاب چون لعل از ميان بلور بيرون آمد ، و شير گردون ، از قلهء كوهسار برآمد .\r\nدر آن طلوع آفتاب يك جزيره از دور پيدا شد ، كه چول لعل بدخشان مىدرخشيد . فيروز شاه پنداشت كه مگر خرمن آتش است كه مىدرخشد ؛ سؤال كرد كه اين چه جزيره است از دور پيداست ، كه گرداگرد آن آتش است ؟\r\nسيلاب گفت : شاه ايرانرا بقا باد ، اين جزيره‌ايست كه در ميان اين درياست ؛ اما از راه دورست كه كسى بدان مقام نمىرسد ، من كه سيلاب ملاحم ، از پدرم شنيده‌ام كه درين دريا جزيره‌ايست كه دايم گرد آن جزيره آتش گرفته است و دايم آن آتش سوزانست و هيچ كشتى نمىتواند گرد آن جزيره گرديدن از ترس آن آتش ، و آن جزيره را جزيرهء آتش نام است ، غالب آنست « 2 » كه اين آن جزيره است . فيروز شاه گفت : خدايرا دانايى از حد قياس ما بيرونست ! ما را بيك دو روز ، بقرب دو هزار فرسنگ از راه دور افگند و بدين مقام رسانيد ، البته بىحكمتى نباشد ؛ كشتى را بدان طرف برانيد تا نزديك آن جزيره رويم و بنگريم كه سبب اين آتش چيست ! سيلاب ملاح گفت : بنده باشم ؛ كشتى را مىراند تا نزديك آن جزيره رسيدند ، هرچند كه شعله شعله آتش مىنمود اما حرارتى نداشت كه پيش نتوان رفتن ، تا كشتى پيش تو آمد . فيروز شاه با آن دلاورانى كه بودند ، جمله از كشتى بيرون آمدند و رو بدان آتش نهادند ، چون نزديك رسيدند هيچ آتش نديدند ، قلعه‌يى ديدند از سنگ سرخ ساخته بودند بموج ، چنانك هركه از دور مىديد گمان مىبرد كه مگر آتش است كه مىسوزد\r\n\r\n\r\n","description":"","footnote":"\r\n( 1 ) - در اصل : كه ما را امشب\r\n( 2 ) - يعنى : ظن غالب آنست .\r\n","page_name":" 815 ","page_number":831},
  {"content":"\r\n\r\nو هيچ‌كس پيش نمىآمد . فيروز شاه قلعه‌يى ديد ، خرم شد ، گفت اين خود قلعه‌يى بوده است كه از دور آتش را مىمانده است ، البته درين قلعه بايد رفتن و تفرج اين قلعه بايد كردن . فيروز شاه در گرد قلعه در سير درآمد ، تا بر طرف شرق بر در قلعه رسيد ، نردبانى ديدند سىپايه ؛ اما ميان تنگ ساخته بودند كه يك وجود بيشتر بر آن نردبان نتوانستى رفتن ؛ بالاى آن نردبان درى از سنگ سرخ كه از خون كبوتر سرخ‌تر بود ، همهء آن قلعه را از آن سنگ سرخ ساخته بودند ، اما بر در دروازه سوارى عظيم چون كوه‌پاره‌يى سر بيرون كرده بود ، و يك كمر سنگى گرد بر دست گرفته بود ، و در آن پايان نردبان نگاه مىكرد . شاه‌زاده عجب ماند ، گفت : يك جوانى پيش رود « 1 » تا بنگريم چه مىشود . جوانى بود ، از متعلقان فيروز شاه ، مرد نامدار بود ، و از ياران وفادار بود و در همه كارى با شاه‌زاده بودى ، و او را شهسوار نام بود . شهسوار پيش آمد و قدم بر آن نردبان نهاد ، تا سه پايه بالا رفت . آن سوار در حركت آمد ، در پايهء ديگر در حركت آمد پيشتر و حمله كرد . چون بر پايهء پنجم رسيد و قدم نهاد آن سوار آن سنگ را كه در دست داشت بينداخت ، هرچند كه سپر در دست داشت ، چنانش بر سپر زد كه سير با مرد درهم خرد كرد و كلهء سر در كندوى سينه شهسوار فرو رفت . فيروز شاه از مرگ او دريغ خورد و دست بر دست زد و گفت : اين طلسم است ! يكى گفت اگر طلسم است ، يك سنگ در دست داشت بينداخت ، اكنون توان رفتن كه آن سوار ديگر سنگ در دست ندارد . يكى گفت : تو برو . هم جوان نامدار بود ، قدم بر آن نردبان « 2 » نهاد . شاه‌زاده را گفتند كه جوانى ديگر بر نردبان شد . فيروز شاه گفت : اولى آنست كه نرود ، مگداريد .\r\nاما مؤلف اخبار و گزارندهء داستان روايت كند كه آن جوان چون بر نردبان « 2 » پنجم رسيد دستى از آن قلعه بيرون آمد و سنگى ديگر بدست آن سوار داد ، چنان\r\n\r\n\r\n","description":"","footnote":"\r\n( 1 ) - در اصل : رويد\r\n( 2 ) - در اين هر دو مورد باز مانند سابق نردبان بمعنى پايهء نردبان به كار رفته است .\r\n","page_name":" 816 ","page_number":832},
  {"content":"\r\n\r\nبر فرق آن جوان زد كه بيك ضرب سنگ او را هلاك كرد . آه از جان فيروز شاه برآمد .\r\nآن جوانرا برادرى بود ، چون ديد كه برادرش كشته شد ، آه كرد و بىاختيار بر آن نردبان روان شد ؛ چون قدم بر پايهء ششم نهاد ، شخصى سر از قلعه بيرون كرد و يك [ سنگ 
  ] ديگر بدست آن سوار داد ، بزد بر فرق آن جوان كه هلاك شد .\r\nفيروز شاه گفت كه ديگر مگذاريد كه هركه ميرود هلاك مىشود . جملهء جوانان ايرانى متحير ماندند و از دور آن قلعه نگاه مىكردند . فيروز شاه گفت : اى جوانمردان ، سه وجود از ياران ما بر دست اين سوار طلسم هلاك شدند ؛ تا ما حقيقت اين سوار ندانيم نخواهيم رفتن . فرخ‌زاد گفت شاه‌زاده حاكم است . فيروز شاه گفت اكنون بگوييد كه اين طلسم را چگونه بايد گشودن . جمله گفتند كه ما نمىدانيم .\r\nفيروز شاه گفت كه مرا تجربتى درين طلسم شده است ، بگويم ؟ گفتند بگو تا ما نيز بدانيم . فيروز شاه گفت كه شهسوار چون قدم بر نردبان دوم نهاد و بالا رفت ، چون به نردبان پنجم رسيد ، آن سوار سنگ انداخت ؛ چون آن يكى ديگر قدم بر پايهء ششم نهاد ، آن سوار سنگ انداخت ؛ اگر يكى ديگر قدم نهد ، چون بپايهء هفتم رسد ، آن سوار سنگ خواهد انداختن ؛ بهر سنگى كه مىاندازد طلسم يك پايهء نردبانست ، بشماريد كه چند پايه نردبانست . به‌روز عيار گفت : شمرده‌ام ، سىپايه است و طلسم در پايهء بيست و هشتم است . فيروز شاه گفت : كسى اين طلسم بگشايد كه بيست و دو ضرب از دست اين طلسم بگيرد ، بهر ضربى پايه‌يى بالا رود تا بر بالاى نردبانها برسد ، آنگاه تا حالش چه شود ! با آن سوار چاره غير ازين نيست ، كيست كه اين كار بكند ؟\r\nفرخ‌زاد گفت من بدولت شاه‌زاده اين كار بكنم . فيروز شاه گفت تو توانى كه پهلوان‌زادهء ايرانى ، اما من هرگز روا ندارم كه ترا درين ورطه اندازم . من خود ميروم كه طيطوس حكيم مرا گفته است كه خيلى طلسمها در دست تو گشاده خواهد شدن ؛ اين طلسم نيز در دست من گشاده شود . اين بگفت و دامن در كمر استوار كرد و سپر در سر كشيد و قدم بر آن نردبان نهاد ، تا هفت پايهء نردبان بالا آمد\r\n\r\n","description":"","footnote":"","page_name":" 817 ","page_number":833},
  {"content":"\r\n\r\nو در پايهء هشتم كه قدم نهاد ، آن سوار سنگى از آن طلسم ديگر بستاد ، چنان بر قبهء سپر فيروز شاه زد كه اگر بر فيل منكلوسى زدى از پا بگردانيدى . شاه‌زاده فيروز شاه آن ضرب را از دست آن سوار طلسم بگرفت . آفرين از جملهء مبارزان ايران برآمد و شاه‌زاده فيروز شاه يك قدم ديگر بالا نهاد ، بر نردبان نهم برآمد ؛ سنگى ديگر بينداخت از آن محكم‌تر ، شاه‌زاده بگرفت و يك نردبان ديگر بالا رفت .\r\nراوى اين داستان كهن چنين روايت مىكند كه بهر نردبانى كه شاه‌زاده بالا رفتى يك ضرب سنگ بگرفتى ، چون بالاتر رفتى « 1 » ضربش سخت‌تر بودى . راوى گويد كه بيست و دو ضرب سنگ از دست آن سوار طلسم بگرفت . غوغا از آن جوانان برآمد تا شاه‌زاده فيروز شاه آن سى پايهء نردبانرا بالا آمد . آن سوار طلسم چون ديد كه شاه‌زاده فيروز شاه بالا آمد ، از فيروز شاه بگريخت و رو در ميان قلعه كرد . شاه‌زاده نيز سپر در سر كشيد و در عقب آن سوار در قلعه رفت . فرخ‌زاد نيز در عقب شاه‌زاده بر نردبان بالا آمد . متعاقب هم ميرفتند تا آن جوانان جمله بر آن بالا شدند ، قلعه‌يى ديدند كه در آن قلعه چهار ايوان رودررو كشيده .\r\nشاه‌زاده بر در ايوان اول آمد و دست بر آن در نهاد و بگشاد . قدم در آن ايوان نهاد ، ميرفت تا بميان ايوان رسيد . بر چهار طرف آن ايوان رسيد و نگاه كرد ، نقشهاى گوناگون ديد كه بر روى ديوار نقش كرده بودند ، از انواع چيزها : از ديو و پرى و آدمى ، و از شاه و گدا ، و از پير و جوان ، از زن و از مرد ، از جانوران ؛ آنچه يزدان آفريده است : از مرغان ، از هر نوعى كه هست ، از وحوش و طيور برى و بحرى ؛ و در ميان ايوان حوض آب كه از ميان حوض آبى عظيم روشن برمىجوشيد ، و در ميان حوض بعوض سنگ‌ريزه درّ و مرواريد و لعل و مروآريد و پيروزه و ز [ بر 
  ] جد ريخته بودند ، و از انواع جانوران كه بر ديوارهاى آن ايوان نقش كرده بودند جمله در آن آب پيدا بودند . شاه‌زاده در آن حوض نگاه كرد همه را در آن آب بديد ، عظيم شگفتش آمد ، بيت :\r\n\r\n\r\n","description":"","footnote":"\r\n( 1 ) - در اصل : رفت\r\n","page_name":" 818 ","page_number":834},
  {"content":"\r\n\r\n ز ديو و ز مردم ز پيل و نهنگ * ز نخچير و از شير و يوز و پلنگ\r\nهم از گنبد و طاقهاى نگون * در آن حوض پيدا ز هرگونه‌گون « 1 » \r\nشاه‌زاده عجب ماند ، گفت : اگرچه خيلى زحمت كشيديم اما عظيم تفرجى كرديم ، گويا اين ايوان را كه ساخته باشد ؟ يكى از آن جوانان دست كرد كه از آن گوهرى از آن حوض بردارد كه پيدا بود ، هرچند كه دست دراز كرد ، دستش بدان گوهرها نرسيد . به‌روز عيار گفت : درين حوض ببايد رفتن و ازين گوهرها ببايد بيرون آوردن . يكى از آن جوانان برهنه شد و در آن حوض درآمد ، هرچند كه بيشتر غوطه خورد هيچ بپايان آن نرسيد . دانستند كه آن نيز طلسم است . فيروز شاه از آن ايوان بيرون آمد و بر در ايوان دوم آمد ، قدم در آن ايوان نهاد ، چون بميان آن ايوان رسيد ، ديد كه زير و بالاى آن ايوان از بلور بود ، ساخته . شاه‌زاده نيك نگاه كرد ، تابوتى ديد كه بزنجيرها از سقف آن ايوانها آويخته بودند و دست هيچ كس بدان تابوت نمىرسيد .\r\n نشد هيچ‌كس را بتابوت دست * كه هركس كه شد نزدش افتاد پست « 2 » \r\nچون جهد بسيار كردند فايده نكرد ، بناچار بازگشتند تا به ايوان سيوم رسيدند ، آن ايوان سيوم از لاژورد بود ، اما در آن ايوان خيلى كارها كرده بودند ؛ دو ياقوت ديد ، هر يكى مقدار يك من ، بر دو طرف نهاده بودند ، يكى سرخ و يكى زرد . جواهرهاى گوناگون در آن ايوان از هر طرف به كار برده كه ديده از ديدن آن و عقل از ادراك آن عاجز آيند . فيروز شاه چون آن بديد ، گفت : اللّه اكبر ! هرگز كسى نشان نداده است !\r\n بسى شمع بر هر سو از لاجورد * دو ياقوت بر هر يكى سرخ و زرد\r\nاز آن گوهران درهم افتاده تاب * جهان كرده روشن‌تر از آفتاب\r\nچو زلف بتان شوشها تافته * سراسر بياقوت و دُر بافته \r\n\r\n\r\n","description":"","footnote":"\r\n1 و 2 - گويا اين ابيات از مؤلف داستان يا از كيست كه داستان را بنظم درآورده بود\r\n","page_name":" 819 ","page_number":835},
  {"content":"\r\n\r\n به پيش هر ايوان درختى ز زر * زبر جد بر و برگ و ياقوت بر « 1 » \r\nآن جوانان از آن ايوان عجب ماندند . يكى از آن مبارزان طمع كرد و دانه‌يى قيمتى برداشت ، خواست كه بيرون رود در آن خانه بر روى ايشان بسته شد ، هرچند جهد كردند آن در گشاده نشد و راه بيرون آشكارا نگشت ، بيت :\r\n اگر ز آن گهرها ببردى كسى * نديدى ره ار چند جستى بسى « 2 » \r\nمؤلف اخبار چنين روايت مىكند كه در زير زمين راهى ديدند و بدان راه درآمدند و مقدار نيم فرسنگ برفتند ، تا عاقبت به سنگ خانه‌يى رسيدند ، مثل سردابه‌يى ؛ در آن سردابه درآمدند ، تختى ديدند كه در ميان آن سردابه زده بودند و شخصى بر بالاى تخت در خواب رفته بود و چادرشبى از پرنيان بر روى كشيده و لوحى از بالاى سر او آويخته . فيروز شاه آن لوح را بشيب آورد ، خطى بر آن لوح نبشته ديد ، بيت :\r\n نبشته چنين بد كه هرگز خرد * بدين جاى و مأواى من نگذرد\r\nچه باشد ز بهر سراى سپنج * ندارد دل خويشتن را برنج\r\nمنم پور هوشنگ شاه بلند * جهاندار طهمورث ديوبند\r\nحصار و طلسمى « 3 » چنين ساختم * ز مردى به ابر اندر افراختم\r\nازين گوهران كمترين گوهرى * بها بيشتر دارد از كشورى\r\nبه چندين گهر در سپنجى سراى * چو من شه نماندش هم ايذر بجاى\r\nتو اى پهلوان گرد جوينده كام * كه خوانند فيروز شاهت بنام\r\nز ما بر تو باد آفرين و درود * چو آيى بدين كاخ فرخ فرود\r\nطلسمى كه بستم تو دانى گشاد * چو ديدى ز كردار ما دار ياد\r\nمگر تا نبندى دل اندر جهان * نباشى به دو ايمن اندر نهان\r\nكه گيتى يكى نغز بازى گرست * كه هر دم ز نو بازى ديگرست \r\n\r\n\r\n","description":"","footnote":"\r\n1 - 2 - اشعار از مؤلف و يا از منظومهء مفقود داراب‌نامه است .\r\n( 3 ) - در اصل : طلسم .\r\n","page_name":" 820 ","page_number":836},
  {"content":"\r\n\r\n دهد اندك اندك بعمر دراز * پس آنگه ستاند بيك لحظه باز\r\nبگرد از وى و سوى يزدان گراى * بهركار فرمان يزدان بپاى\r\nاگرچه شهى بر زمين و زمان * خداوند را بنده‌اى بىگمان\r\nمخور غم فراوان ز روى خرد * كه اندك زيد هركه غم پر خورد\r\nبه نزديك تابوت زرين مگرد * كه ديدى در آن خانهء لاجورد « 1 » \r\nفيروز شاه چون آن كلمات بخواند بسيار بگريست و بر دانايى آن پادشاه آفرين كرد و آن مقدار كه توانستند از آن گنج برداشتند و از آن قلعه بيرون آمدند و سه روز ديگر در آن جزيره بودند تا آن كشتيها تمام جمع آمدند . بعد از آن از آنجا راه قبروس در پيش گرفتند ، به اندك روزگارى بقبروس رسيدند ، هرچند كه جزيره‌هاى پر عجايب در راه بود ، تفرج‌كنان ميرفتند ، تا بجزيرهء قبروس رسيدند .\r\nاهل جزيره از آمدن فيروز شاه آگاه شد [ ند 
  ] . خورشيد شاه و جمشيد شاه و قبيحاى فرنگ بر لب دريا بودند و انتظار شاه‌زاده فيروز شاه مىكشيدند كه عظيم نگرانى داشتند كه شاه‌زاده دير مىآمد . چون علامت كشتىها پيدا شد ، طبل بشارت فرو كوفتند و خرميهاى عظيم كردند . شاه‌زاده از كشتى بيرون آمد و آن خوك‌سر را بيرون آوردند . شاه فيروز شاه خورشيد شاه و جمشيد شاه و قبيحاى فرنگ و طيطوس حكيم را در كنار گرفت و آنچه رفته بود از قصهء قلعهء خوك‌سران و حكايت جزيرهء سوزان « 2 » جمله را باز گفت . طيطوس حكيم گفت كه خدا بر عمر تو بركت كناد كه تو صاحب قران عالمى و بسيار كارها از دست تو برآيد و نامت در جهان بماند .\r\nفيروز شاه در شهر قبروس درآمد . خلق نثار بر سرش ريختند . شاه‌زاده در ايوان ارغوش آمد و بر تخت برآمد و بنشست و بفرمود كه آن مالها كه ارغوش از اسكندريه آورده و آن مالهاى ارغوش فرنگ و آن مالها كه از طلسم طهمورث آورده بود ، جمله را جمع كردند و اسيران اسكندريه را خلاصى داد . بعد از آن عروسى عظيم\r\n\r\n\r\n","description":"","footnote":"\r\n( 1 ) - از مؤلف داستان يا منظومهء مفقود داراب‌نامه است\r\n( 2 ) - منظور همان جزيره است كه قبلا « جزيرهء آتش » ناميده شده بود .\r\n","page_name":" 821 ","page_number":837},
  {"content":"\r\n\r\nكردند از براى دختر ارغوش و قبيحا ، نثارها كردند و پادشاهى قبروس و نواحى آن به قبيحاى فرنگ ارزانى داشت و ايشانرا وداع كرد ، مظفر و منصور بسوى اسكندريه روان شد .\r\nمؤلف اين داستان كهن چنين روايت مىكند كه چون شاه‌زاده فيروز شاه به اسكندريه آمد ، گل‌اندام با جملهء بزرگان و خلق شهر اسكندريه به استقبال بيرون آمدند و شادى مىكردند و نثارها كردند و دعا بر جان فيروز شاه مىكردند .\r\nشاه‌زاده به شهر درآمد و بر تخت برآمد و حكم كرد تا شهر اسكندريه را عمارت كردند . شاه‌زاده زر داد و سر كارانرا بر كار كرد و به يراق راه مصر مشغول شد و كار راستى مىكردند .\r\nاما راوى گويد كه از آن طرف هلال عيار آن كارها كرد : وليد خالد را از بند خلاص كرد و عين الحيات را بدزديد ، با نيك‌انديش وزير آهنگ شهر ملاطيه كردند . چون نزديك شهر ملاطيه رسيدند ، گفتند يكى را بفرستيم به پيش شاه سيف الدوله و او را از حال خود آگاه گردانيم ؛ اين بگفتند و يكى بملاطيه فرستادند . آنكس بيامد تا بر در ايوان شاه سيف الدوله رسيد ، بار طلبيد ، چون بار يافت درآمد و شرط خدمت بجاى آورد و بعد از آن پيغام شاه وليد خالد را برسانيد . شاه سيف الدوله چون از آن حال واقف شد ، بفرمود تا آن قاصد را بجاى نيكو فرود آوردند ، بعد از آن با وزير مشورت كرد و گفت : درين كار چه ميگويى كه هلال عيار وليد خالد را از بند ملك داراب گريزانيده است و عين الحيات را دزديده است و اكنون از ما مدد خواسته‌اند تا به پيش قيصر روم روند ، تو درين باب چه ميگويى ؟ وزيرش گفت : شاه حاكم است . شاه سيف الدوله گفت : عاقل آنست كه او طرف اهل دولت را نگاه دارد ، امروز ملك داراب پادشاه دولت مندست و به استقلال او پادشاه نيست ؛ مصلحت آنست كه مرد چند بفرستيم ، وليد خالد را بگيريم ، با وزيرش نيك‌انديش وزير ، و عين الحيات را باز ستانيم و كسى بفرستيم بمصر و ملك داراب را خبر كنيم تا لشكر بفرستد . وزير\r\n\r\n","description":"","footnote":"","page_name":" 822 ","page_number":838},
  {"content":"\r\n\r\nاين مصلحت را بپسنديد . در حال شموط را كه پهلوان پاىتخت بود ، او را با پانصد مرد بفرستاد تا وليد خالد را بگيرد و با عين الحيات بيارد . پهلوان شموط با پانصد مرد برفت ، وقت سحرى بود كه بديشان رسيد ، در حال بفرمود تا وليد خالد را بگرفتند و نيك‌انديش وزير و هركه بودند ، همه را بگرفتند و عمارى آوردند و عين الحيات را در عمارى به شهر ملاطيه آوردند .\r\nمؤلف اخبار و گزارندهء داستان چنين روايت مىكند كه چون شموط بدر شهر ملاطيه رسيد ، شاه سيف الدولة را خبر كردند . شاه سيف الدوله حكم كرد كه وليد خالد را پيش من مياريد ، با وزيرش در فلان جا در بند كنيد و عين الحيات را در حرم درآريد و علم ملك داراب را بر بام ايوان من بزنيد . چنان كردند كه او فرمود ، وليد خالد را با وزيرش در بند كشيدند و عين الحيات را در حرم درآوردند . شاه خوبان عظيم شاد بود كه از چنان ورطه‌يى رهيده بود . شاه سيف الدوله با وزيرش گفت كه اكنون دشمنى تمام آشكارا كرديم و وليد خالد را در بند كشيديم . فردا باشد كه شاه عسطور كه سرور يمنى در پيش اوست ، چون از صورت حال آگاه شود كه ما چه كرديم ، البته بر ما سپاهى خواهد فرستادن ، بيا كه پيش عين الحيات رويم و با او مشورت كنيم كه شنيده‌ام دختر بس عاقله است . وزيرش گفت : چنين است كه شاه گفت . پس هر دو برخاستند و رو در حرم كردند تا در آن حجره رسيدند كه شاه خوبان در آن حجره بود . خواجه‌سراى را در حجره فرستادند و از آمدن شاه سيف الدوله عين الحيات را آگاه كردند . عين الحيات گفت : درآيند . شاه سيف الدوله با وزير در آمدند . عين الحيات برخاست . ايشان خدمت كردند و از زحمت غربت پرسش كردند .\r\nعين الحيات گفت : رحمت يزدان بر شما باد كه كرم كردى ، خدمت تو بر فيروز شاه و ملك دارابست . شاه سيف الدوله سؤال كرد كه تو در دست هلال چون افتادى ؟\r\nعين الحيات هرچه رفته بود ، جمله را حكايت كرد كه شاه‌زاده فيروز شاه بر طرف قبروس رفت كه طيطوس حكيم را بقبروس برده بودند و مال اسكندريه را هم برده بودند\r\n\r\n","description":"","footnote":"","page_name":" 823 ","page_number":839},
  {"content":"\r\n\r\nو عياران پراگنده شده بودند و ملك داراب در شهر نبود و اين حرام‌زاده فرصتى يافت و مرا از بستر بدزديد و وليد خالد را از زندان بدزديد ، اما شما تقصيرى نكرديد ؛ اكنون مصلحت درآنست كه مكتوبى بر ملك داراب بفرستيد تا ملك داراب از حال من آگاه شود تا دوستى شما را تمام معلوم كند تا ملك داراب چه مصلحت بيند . شاه سيف الدوله لحظه‌يى بنشست در پيش شاه خوبان بعد از آن برخاست و خدمت كرد و بيرون آمد .\r\nاما مؤلف اخبار روايت كند كه هم در آن روز مكتوبى نوشتند و بر طرف مصر گسيل كردند و خود بمهمى چند كه در خور بود مشغول شدند . اما شماس و شماط اين حركت را نپسنديدند و باهم گفتند كه بد حركتى بود كه سيف الدوله كرد ، بقول مهندس وزير وليد خالد را بگرفت و كارهاى عجيب كرد ، و پهلوان بهمن زرين‌كلاه را كه ما آورديم ، شاه سيف الدوله رهانيد ، او خود را نيكو نام كرد و ما خود دشمنيم ، آن دو كس انديشها ازين نوع مىكردند و ايام فرصت طلب مىكردند .\r\nاما مؤلف اخبار گويد كه چون هلال عيار ديد كه شاه سيف الدوله چه كرد :\r\nوليد خالد را در بند كرد ، و عين الحيات را بستاد ؛ بناچار رو بقيصريه كرد ، چون بقيصريه رسيد در حال بر در بارگاه ربيعاى قيصر آمد ، شاه سرور يمنى آنجا بود ، او را حرمت ميداشتند از آن جهت كه طيفور وزير گفته بود كه هلال عيار رفته است كه شاه خوبان را بيارد . شاه نوش پسر شاه عسطور انتظار مىكرد كه هلال عيار بر در ايوان رسيد ، گفت : ملك را بگوييد كه هلال عيار بار مىطلبد . در حال اين خبر را بشاه عسطور و سرور يمنى كردند كه پياده‌يى بر در بارگاه ايستاده است و مىگويد كه ملك را بگوييد كه هلال عيار آمده است و بار مىطلبد . جمله شاد شدند و بار دادند . درآمد و زمين ببوسيد ، پس بزانوى ادب درآمد و آنچه از اول تا آخر كرده بود جمله را باز گفت كه من چون عين الحيات را آوردم ، وليد خالد را بملاطيه رسانيدم ، و علم دولت\r\n\r\n","description":"","footnote":"","page_name":" 824 ","page_number":840},
  {"content":"\r\n\r\nملك داراب را چون آوردم ، و شاه سيف الدوله چه كرد . عسطور شاه روم گفت : آرى شنيده‌ام كه سيف الدوله يكى از امراى ايران در بند داشته است ، از بند او را خلاص كرده و گداشته است ، اكنون يقين شد كه به كلى روى از ما گردانيده است ، وليد خالد را در بند مىكند ، ديگر بحثى نماند ، مكتوبى برو فرستيد ، اگر فرمان نبرد سپاهى برو فرستم كه ملكش را خراب كند و او را دست و گردن بسته به خدمت من بيارند تا جزايش در كنار نهم .\r\nطم‌طام كه وزير ربيعاى قيصر بود ، گفت : اى شاه ، شاه سيف الدوله بمكتوب تو سر در نخواهد آوردن ، برو سپاهى بايد فرستادن . طيفور وزير گفت : اى هلال ، در مصر چه خبرست ؟ هلال گفت كه ايرانيان بعضى بقبروس رفته‌اند كه طيطوس حكيم را بقبروس برده‌اند ، و سپاه بعضى بديار سعيد رفته‌اند و مظفر شاه با سپاه صد هزار مرد بدمشق رفته‌اند ، بجنگ مسروق بن عتبه كه بهمن زرين‌قبا آنجا در بندست .\r\nعسطور گفت : حاليا مصلحت آنست كه مكتوبى به برادر تيمورتاش بنويسيد ، پهلوان طرم‌تاش ، كه سپاه ديار بكر « 1 » با سپاه ارزنجان [ و 
  ] سالار ارزنجانى و لشكر سيواس بجنگ سيف الدوله روند و ملك ملاطيه را بگيرند و شاه وليد خالد را از بند برهانند و شاه خوبان را بيارند تا ما دل از كار شاه نوش فارغ كنيم ، بعد از آن به كارهاى ديگر پردازيم . بدين سخن قرار گرفتند .\r\nاما راوى اين داستان روايت كند كه چون قاصدان قيصر به پيش طرم‌تاش رسيدند و پيغام قيصر و مكتوب قيصر را رسانيدند ، طرم‌تاش گفت : من سپاه كارسازى كرده بودم كه بحرب ايرانيان روم و خون برادرم ، جهان پهلوان گيتى تيمورتاش را از آن قوم مجهول بخواهم ، اما اين اولىترست ، ايشان بكارسازى حرب مشغول شدند تا سپاه بر ملاطيه آرند .\r\nاما مؤلف اخبار و مهندس اسرار چنين روايت مىكند كه چون مكتوب\r\n\r\n\r\n","description":"","footnote":"\r\n( 1 ) - در اصل ديار بكر را .\r\n","page_name":" 825 ","page_number":841},
  {"content":"\r\n\r\nشاه سيف الدوله بمصر رسيد ، ملك داراب در مصر بود و آوازهء آمدن فيروز شاه بود كه ملك اسكندريه را عمارت كرده است ، وقتست كه رو بمصر نهد . ملك داراب معلوم كرد كه شاه سيف الدوله چه كرده است و عين الحيات را از دست هلال عيار رهانيده است و وليد خالد را در بند درآورده است . در جواب نوشت كه كرم كردى ، من از تو منت دارم ، عذرت بخواهم و عين الحيات بر گردن تو امانتست ، او را همچون جوانمردان نگاه‌دار كه چون شاه فيروز شاه از سكندريه برسد ، ما نيز بر آن طرف خواهيم آمدن كه با عسطور رومى كار داريم و از آنجا به ايران رويم دلدارى چند در مكتوب ياد كرد و قاصد را خيلى انعام كرد و بر طرف ملاطيه گسيل كرد .\r\nاما مؤلف اخبار چنين روايت مىكند كه چون پهلوان بهمن زرين‌كلاه با فهر و جهر و مهر دلاور از ملك ملاطيه رو به حلب كردند ، شب و روز ميرفتند تا بسرحد ملك حلب رسيدند . بهمن زرين‌كلاه مكتوبى بدست آشوب عيار داد و به طرف حلب گسيل كرد . آشوب عيار چون به حلب رسيد ، قدم در شهر نهاد ؛ از كوچه و محله بگدشت تا در ايوان ملك نصر بن عدل رسيد . بار طلب كرد . خبر به نصر بن عدل كردند كه پياده‌يى بر در بارگاه ايستاده است و بار طلب مىكند . ملك نصر بن عدل مست بود و در مجلس شراب نشسته بود ، گفت : بار دهيد . بار دادند ، آشوب عيار درآمد و خدمت كرد و برابر بايستاد . نصر بن عدل گفت چه كسى و از كجا مىآيى ؟ آشوب عيار گفت من خدمتكار ملك دارابم ، اكنون بنقد از ملاطيه مىآيم با پهلوان بهمن زرين‌كلاه « 1 » ؛ بنده را به خدمت شما فرستاده است و مكتوبى داده است ، جواب ميخواهم . گفت : مكتوبش را بستانيد تا بنگريم كه چه نبشته است . آشوب عيار مكتوب را بداد . مطالعه كردند ، نبشته بود كه :\r\nاين مكتوبيست از پهلوان ايران ، خدمتكار ملك داراب ، به نزديك پادشاه\r\n\r\n\r\n","description":"","footnote":"\r\n( 1 ) - در اصل زرين‌قبا .\r\n","page_name":" 826 ","page_number":842},
  {"content":"\r\n\r\nحلب نصر بن عدل . معلوم داند كه من در شهر ملاطيه پيش شاه سيف الدوله در بند بودم ، چون مكتوب ملك داراب به دو رسيد ، مرا از بند بيرون آورد و خلعت داد و نوازش كرد و با ملك داراب يكى شد و سپاه داد اكنون عزم دمشق داريم كه برادرم آنجا در بندست ، گدارم بر شهر تست ، بايد كه چون مكتوب من بخوانى از شهر بيرون آيى و مرا استقبال كنى و با من اتفاق كنى و لشكر بدهى تا به موافقت تو بدمشق رويم و ملك دمشق را بگيريم و برادرم را از بند دمشقيان برهانيم و از آنجا عزم مصر كنيم ؛ با ما بيايى « 1 » و شرف دست‌بوس ملك داراب دريايى تا ملك داراب بر تو شفقت كند و ملك حلب را باز به تو دهد و از جرمت درگذرد . و اگر فرمان‌نبرى و سخنم قبول نكنى اول حلب بگيرم و جزاى ترا در كنارت نهم ، كارى با تو كنم كه تا عالم باشد از آن باز گويند . اكنون بر تو حجت گرفتم و ترا آگاه كردم تا معلوم كنى كه اگر فرمان نبرى از خودبينى ، و السلام .\r\nمؤلف اين داستان چنين روايت مىكند كه ملك نصر بن عدل بغايت مست بود ، چون اين كلمات بشنيد بغايت تند گشت و از سر مستى سر دست دراز كرد و مكتوب بهمن زرين‌كلاه را پاره پاره كرد و دشنام داد . آشوب عيار تحمل نكرد ، گفت : ملك را بقا باد . نشايد مكتوب پهلوانانرا دريدن ، همچنانست كه مكتوب ملك داراب را دريدى . نصر بن عدل گفت : بهمن زرين‌كلاه كه باشد كه بر من چنين مكتوبى بنويسيد ؟\r\nمرا از ملك داراب چه باكست كه مرا به خدمت او بايد رفتن ؟ حاليا به نقدا اين عيار پيشه را بگيريد و بردار كنيد . سرهنگان در آشوب عيار چسبيدند و او را بگرفتند تا بيرون كشند . آشوب گفت : اى ملك ، مرا چه گناهست كه حكم كشتن كردى ؟ رسول را كشتن واجب نيست . نصر بن عدل بانگ بر آن سرهنگان زد و گفت : اى حرام‌زادگان ، شما را مىگويم كه اين ايرانى را بر دار كنيد ! آشوب عيار را كشان كردند . در « 2 » بيرون شهر بر كنار خندق ميدانى بود ، در آن ميدان دارى زده بودند ، آشوب را بدانجا كشان كردند و خلق شهر در عقبش مىدويدند و هريك سخنى ميگفتند ،\r\n\r\n\r\n","description":"","footnote":"\r\n( 1 ) - در اصل : با ما بيا بيايى\r\n( 2 ) - در اصل : حكم شد كه در\r\n","page_name":" 827 ","page_number":843},
  {"content":"\r\n\r\nتا آشوب را دست و گردن بسته بيرون شهر آوردند . خلق بسيار بر برج و بارو رفتند .\r\nآشوب از خود دريغ خورد كه عاقبت خود را بنادانى بباد دادم ، اين حرام‌زادگان مرا هلاك خواهند كردن ، اى دريغ از جوانى من ! او را بپاىدار آوردند .\r\nآشوب عيار گفت : اى جوانمردان ، در كشتن من شتاب مكنيد كه مرا گناهى نيست و ملك نصر مست بود و از سر مستى سخنى گفت ، فردا پشيمان شود و كشتن من عظيم بدست . گفتند از براى خاطر تو لحظه‌يى تأمل « 1 » كنيم تا ديگر ملك چه گويد . ايشان درين بودند كه ديگر جمعى آمدند و نشانى آوردند كه اين پياده را زود بر دار كنيد و تيرباران كنيد . آشوب عيار به كلى طمع از خود برداشت و خود را وداع كرد و دل بر مرگ نهاد . جلاد درآمد و ريسمان در گردن آشوب عيار نهاد و آشوب عيا را بر نردبان فرستاد و خود بشيب آمد تا نردبان بردارد و آشوب را به حلق درآويزد . در آن دم آشوب بناليد بدرگاه واجب الوجود ، با حضرت خداى تعالى در نياز درآمد . چون آشوب عيار را اجل نرسيده بود و پيمانهء عمرش پر نشده بود ، حكم خداى درآمد و دست‌گيرى آشوب عيار كرد . به حكم خداى تعالى بادى عظيم برخاست ، چنانك جهان در آن تاريك شد و ديدها از آن پر خاك شد ، چنانك آن جمعى كه آنجا بودند جمله چشمها بگرفتند . آشوب عيار چون چنان بديد ، دانست كه فضل الهى آمد و آن گرد باد قدرت حق است . سر از حلقهء آن ريسمان بيرون كرد و نرم‌نرم از دار فرود آمد و راه صحرا در پيش گرفت و برفت . يك ساعت آن گرد و تاريكى بود ، چون باد و تاريكى كم شد هركس كه آنجا بودند چشم برگشودند ، آشوب عيار را نديدند ، چندانك طلب كردند ، نيافتند . اين خبر به نصر بن عدل كردند كه آن عيار از سردار بگريخت . نصر بن عدل گفت : نيكو بود كه او كشته نشد و برفت كه اگر او كشته مىشد دليل عجز ما مىبود . وزيرى داشت مرد دانا و خردمند بود ، او را نيكوراى وزير ميگفتند ، گفت : اى شهريار ، آن گرفتن او هم\r\n\r\n\r\n","description":"","footnote":"\r\n( 1 ) - در اصل : تحمل\r\n","page_name":" 828 ","page_number":844},
  {"content":"\r\n\r\nبد بود ، حاليا او رفت ، فردا سپاه ايران خواهند رسيدن ؛ بكارسازى حرب مشغول بايد شدن ، البته كه سپاه ايران نزديك‌اند .\r\nراوى اين داستان چنين روايت مىكند كه نصر بن عدل [ گفت 
  ] كه فردا بدين كار مشغول شويم . نيكوراى برخاست و در انديشهء آن بود كه اين شخص را اگر دولت مىبود با ايرانيان يكى مىشد كه دولت در خاندان ايشانست كه وليد خالد و سرور يمنى با پانصد هزار مرد حريف ايشان نبودند ، او نيز نخواهد بود . مصلحت درآنست كه كارى كنيم كه مآل آن نيكو باشد . اگر با نصر بن عدل بگويم كه با ايرانيان جنگ مكن ، نخواهد شنيدن ، از آن مىترسم كه ملك حلب در سروكار اين نادان برود و شهر خراب شود ، مرا انديشه‌يى بايد كردن كه موجب بهبودى باشد .\r\nآن شب او در آن انديشه مىبود .\r\nاما مؤلف اخبار گويد كه چون آشوب عيار از سر دار بگريخت ، همچنان مىدويد تا بسپاه خود رسيد . همچنان دست و گردن بسته و ريسمان در گردن ، پيش بهمن زرين‌كلاه آمد و خدمت كرد . بهمن زرين‌كلاه گفت : اين چه حالتست ؟ آنچه رفته بود از اول تا آخر جمله را بگفت كه مرا بر دار كردند ، يزدان مرا دستگيرى كرد تا رهايى يافتم . پهلوان بهمن زرين‌كلاه غضب كرد و گفت : كارى كنم با نصر بن عدل كه تا سنگ بر سنگ نهند از آن باز گويند ؛ سؤال كرد كه تا در شهر حلب چه مقدار راه مانده است ؟ آشوب گفت : به دو منزل توان رفتن . بهمن زرين‌كلاه راه در پيش گرفت و رو بدر حلب نهادند .\r\nاما مؤلف اخبار چنين گويد كه روز ديگر نصر بن عدل بر تخت برآمد .\r\nامرا و وزرا جمله جمع آمدند . ملك نصر بن عدل گفت : چه مقدار لشكر در حلب هست ؟ گفتند پنجاه هزار سوار و پياده هستند . گفت : بكارسازى حرب مشغول باشيد و غافل مباشيد كه ميدانم كه سپاه ايران درين حوالىاند . نيكوراى وزير گفت :\r\nچه انديشه دارى ؟ با سپاه ايران بچه نوع حرب خواهى كردن ؟ ملك نصر بن عدل\r\n\r\n","description":"","footnote":"","page_name":" 829 ","page_number":845},
  {"content":"\r\n\r\nگفت : شهر حلب شهر محكم است و مرا سپاه بسيارست و شنيده‌ام كه بهمن زرين كلاه چهل هزار مرد با خود دارد ، در شهر حلب بخواهم بست و از قفاى حصار جنگ خواهم كردن . نيكو راى گفت : اين نيكو تدبيريست كه كرده‌اى ، سپاه تو بيشترست ، وقتى كه با يك پهلوان ايران از قفاى حصار جنگ ميكنى ، اگر سپاهى بيشتر بيايد چه خواهيم كرد ؟ و در سپاه ايران مبارزان بسيارند كه اين از جمله كمترست ، با ايشان چون برآيى ؟ تو دعوى ميكنى كه من با ملك داراب سر درنمىآرم ، او را به حساب نمىگيرم ، ترا ازين مقدار لشكر در حصار بودن دليل عجز باشد ، مصلحت آنست ، كه سپاه بيشترست و همچون شهر حلب در فرمان‌دارى ، از شهر خيمه بيرون زن تا اين خبر بديشان برسد ، بدانند كه تو آنچه كردى كه عيار ايشانرا حكم كشتن كردى از توانايى بوده است نه از عجز ، روبروى حرب‌كن و جهدكن كه آن سپاه را بشكنى و تارومار كنى كه اين خبر فاش شود و هركس كه از دشمنان بشنود از تو بترسند و از دوستان هركه بشنود بر تو آفرين كنند ؛ و اگر نتوانى ايستادن و روبارو حرب نتوانى كرد ، از سر ناچار [ ى 
  ] در شهر درآيى ، بر تو هيچ نباشد ، چون جهد كرده باشى ، بعد از آن در حصار آمده باشى بر تو هيچ نباشد . ملك نصر بن عدل چون اين سخن بشنيد گفت : چنين كنم كه تو گفتى . بعد از آن حكم كرد كه خيمه و بارگاه او را از شهر حلب بيرون بردند و در صحرا زدند . حكم كرد تا سپاه بيرون جمع شوند كه ملك روبروى ايرانيان حرب خواهد كردن ، كارسازى تمام كردند و از حلب بيرون آمدند . نيكوراى وزير را در شهر حلب بگداشت كه هر دروايستى كه ملك را باشد او راست كند .\r\nمؤلف اخبار روايت كند كه روز چهارم بود ، اول بامداد كه از روى بيابان گرد برخاست « 1 » . چهل علم نشانهء چهل هزار مرد رسيدند ، آن جهان پهلوان گيتى بود ، پهلوان بهمن زرين‌كلاه كه جهر و مهر و فهر طايفى رسيدند و در برابر سپاه حلب\r\n\r\n\r\n","description":"","footnote":"\r\n( 1 ) - در اصل : برخواست .\r\n","page_name":" 830 ","page_number":846},
  {"content":"\r\n\r\nخيمه و بارگاه زدند و فرود آمدند و در حال بكارسازى حرب مشغول [ شدند 
  ] كه فردا از اول روز حرب كنند . نيكوراى وزير با خود گفت كه مرا تحقيق است كه هم فردا اين سپاه ما را خواهند شكستن و نصر بن عدل در شهر حلب خواهد آمدن و خيلى زحمت بما خواهد رسيدن و نام ما نيز بدشمنى پيدا خواهد شد [ ن 
  ] ؛ نوعى كنم كه بهتر باشد هم از براى من و هم از براى رعيت حلب ، كه اين نصر بن عدل هيچ در پادشاهى كفايتى ندارد ، لايق اين سلطنت نيست ؛ هم در آن شب تدبير كرد و از بزرگان حلب چند كس را طلب كرد و درين انديشه ايشانرا هم داستان گردانيد و ايشانرا سوگند داد . بعد از آن بفرمود تا درهاى دروازهء حلب را كه بسته بودند ، كليدها پيش نيكوراى وزير آوردند . پس از خدمتكاران خود بر در دروازه‌ها باز داشت و آنچه مصلحت بود تمام كرد . اول روز بود كه آواز طبل جنگ برآمد . از هر دو طرف سپاه سوار شدند و رودرهم آوردند . خلق شهر حلب بر سر برج و بارو برآمدند . نيكوراى وزير نيز بر برج برآمد .\r\nچون از هر دو طرف سپاه صف آراستند ، راوى اين داستان چنين روايت مىكند كه اول كسى كه آهنگ ميدان كرد از سپاه حلب بود ، جوان نامدار و هنرى ، غرق آهن و پولاد بنام لاس پهلوان ، غلام ملك نصر بن عدل بود و نصر به دو مىنازيد ، مرد مبارز بود و صاحب اختيار بود ، و ملك پهلوانى سپاه خود را به دو داده بود ؛ و اين لاس چند نوبت دعوى كرده بود كه من اين سپاه را بسم ، و در سپاه حلب ازو مبارزتر كسى نبود . القصه اين لاس كه مبارز اين سپاه حلب بود ، در ميان ميدان آمد و طريد كرد و جولان نمود و نام و نشان خود را پيدا كرد ، و بعد از آن لاف چند بزد و دعوى چند بكرد . از سپاه ايران جوانى عزم ميدان كرد و بدست لاس هلاك شد ، همچنين تا ده مرد را بر زمين زد . غوغا از سپاه حلب برآمد ، عظيم خرم شدند . ملك نصر بن عدل حكم كرد تا طبل بشارت زدند . بهمن زرين‌كلاه ميخواست كه خود در ميدان رود ؛ برانگيخت پهلوان ملك طايف مهر دلاور ، در ميدان\r\n\r\n","description":"","footnote":"","page_name":" 831 ","page_number":847},
  {"content":"\r\n\r\nدرآمد و نعره بر لاس زد و او را دشنام داد و بعد از آن نيزه در نيزهء او انداخت و بسيارى به نيزه بكوشيدند . چون به نيزه‌كارى برنيامد ، دست به شمشيرهاى جان‌ستان كردند . از ناگاه مهر دلاور برو كمينى برگشود و يكى ضربى بزد و او را هلاك كرد .\r\nفغان از هر دو لشكر برآمد . بمرگ لاس نصر بن عدل ناشناس بغايت ملول شد و دست بر دست زدن گرفت ، اما هيچ فايده‌يى نكرد . مهر دلاور مبارز طلب كرد . نصر بن عدل گفت : هركه خونى لاس را بيارد هر مرادى كه بخواهد برآرم . بسيارى از جوانان حلب در ميدان رفتند و بدست مهر دلاور كشته شدند ، تا چندان بكشت كه ديگر كسى را زهره نبود كه در ميدان آيد . مهر گفت : اگر تو نمىآيى من بيايم و خود را بر آن سپاه زد . بهمن زرين‌كلاه گفت : اى دلاوران مهر را مدد كنيد كه خود را بر آن سپاه زد . جهر و فهر نيز حمله كردند و جنگ درانداختند . جهان پهلوان بهمن زرين‌كلاه نيز حمله كرد . لحظه‌يى جنگ كردند . عاقبت شكست بر سپاه حلب آمد .\r\nملك نصر بن عدل رو بحلب نهاد تا بر كنار خندق رسيدند . خدمتكاران ملك نصر بيامدند بر در دروازه و نعره زدند كه در دروازه بگشاييد كه سپاه ما گريختند . ايشان گفتند كه كليد دروازها در پيش نيكوراى وزيرست ، به زير آن برج آمدند كه او بود ، نعره زدند و گفتند اى نيكوراى حكم كن كه در دروازها بگشايند تا لشكر درآيند كه شكست بر سپاه ما افتاد . نيكوراى هيچ التفاتى بدان سخن نكرد ، تا علم و چتر ملك نصر سرنگون شد . ملك نصر گريخته رو به شهر نهاد و سپاه ايران در عقب مى آمدند . ملك را گفتند كه نيكوراى در شهر را نمىگشايد . ملك نصر خود پيش آمد و گفت : اى نيكوراى ، در شهر برگشاى كه بخت يارى نكرد . در بگشاى تا در شهر درآيم . نيكوراى گفت : اى ملك ، هنوز سپاه ايران برجاىاند ، دفع ايشان بكن ، اين زمان در شهر آمدن نيكو نيست ، برو جواب ايشان بگوى بعد از آن در شهر درآى كه شهر از آن تست و ما بنده و خدمتكار تو . ملك نصر بن عدل گفت كه حريف ايشان نيستم ، مرا شكستند . نيكوراى گفت : چون حريف نيستى سر خود گير اين زمان\r\n\r\n","description":"","footnote":"","page_name":" 832 ","page_number":848},
  {"content":"\r\n\r\nكه مىتوانى ، كه مملكت از آن ملك دارابست . ملك نصر گفت : تو چها ميگويى ؟\r\nملك از آن منست ، در شهر بگشاى . نيكوراى گفت : چندان از آن تو بود كه تو در شهر بودى . اكنون اختيار بدست عامهء مملكتست ، ايشان ميگويند اگر ملك نصر را پادشاهى حلب مىبايد ، جواب ايرانيان بگويد و اگر نه سر خود گيرد كه پادشاه ما ملك دارابست . نصر بن عدل بسيار بگفت ؛ فايده‌يى نكرد و ايرانيان در عقب رسيدند و بر كنار خندق باز جنگ پيوسته شد .\r\nراوى اين داستان كهن چنين روايت مىكند كه نصر بن عدل ديد كه فايده‌يى ندارد ، بناچار عنان مركب بگردانيد و دل از مال و مملكت برداشت و رو بشام كرد كه : « به دور فتنه توجه بسوى شام خوش است » . ايرانيان دست بغارت كردند . اين سپاه نصر كه بحرب ايرانيان آمده بودند ، بيشتر آن بودند كه عيالان ايشان در شهر حلب بودند ، نتوانستند در پى نصر بن عدل رفتن . بناچار از پشت مركبان پياده شدند و مركب و سلاح آنچه داشتند بينداختند و زينهار خواستند .\r\nايرانيان غارت و غنيمت ايشان بگرفتند ، اما نمىكشتند ؛ چون از آن كار بپرداختند برابر شهر حلب فرود آمدند و آنچه گرفته بودند بر هم قسمت كردند . شب قريب بود ، نيكوراى وزير بزرگان حلب را طلب كرد و آن شب كارسازى كردند و نعمتى چند و اسبابى چند مهيا كردند و اول روز در شهر حلب را برگشودند و جمعى از بزرگان حلب بيرون آمدند و بر در بارگاه زرين‌كلاه جمع آمدند و بارخواستند ، ايشانرا بار دادند . نيكوراى وزير با آن جمع درآمدند و در پيش بهمن زرين‌كلاه و فهر و جهر و مهر خدمت كردند و شرط خدمت بجاى آوردند ، بعد از آن [ نيكوراى وزير 
  ] گفت : كه من نيكوراى نام دارم ، وزير ملك نصر بن عدل بودم . در جنگ كردن شما با من مشورت كرد ، من او را منع كردم ، سخن مرا قبول نكرد ؛ مرا تحقيق بود كه با دولت شما برنمىآيد ، من نيز با خلق شهر اتفاق كردم و در شهر حلب را بر روى او بستم و او را در شهر نگذاشتم ، گنج و مال و آنچه داشت گذاشت و برفت ؛\r\n\r\n","description":"","footnote":"","page_name":" 833 ","page_number":849},
  {"content":"\r\n\r\nاكنون ما بنده و خدمت كار ملك دارابيم ، بهر چه بگويد ايستاده‌ايم و از جملهء محبانيم و به خدمت آمده‌ايم تا پهلوان چه گويد .\r\nبهمن زرين‌كلاه گفت : شنيدم ، آنچه كردى نيكو كردى ، دولت تو و اهل حلب بود كه با سپاه ملك داراب حرب نكرديد ، ملك از آن ملك دارابست و مال و گنجى كه در خزينهء نصر بن عدل است جمله بملك داراب تعلق دارد . انگشت بر مال رعيت منهيد ، هيچ‌كس را با مال رعيت كارى نيست كه پادشاه شما و از آن ما كه ملك دارابست ما را درين باب نصيحت‌ها كرده است و رعيت را در كار پادشاهان هيچ تعلق نيست . ايمن باشيد از ما و سپاه ما كه هيچ الم بملك حلب نخواهد رسيدن .\r\nاما چند روزى ما اينجا خواهيم بودن و كارسازى خواهيم كردن ، بعد از آن بشام خواهيم رفتن كه برادر بزرگم بهمن زرين‌قبا آنجا در بندست ، تا ملك دمشق را نيز بگيريم و او را از آن بند برهانيم . گدار ملك داراب بر حلب خواهد بودن كه رو به ايران نهد ؛ اين مالها اينجا باشد تا ملك داراب را آمدن ، اما از قبل ما مهر طايفى اينجا باشد . نيكوراى خدمت كرد و آنچه آورده بود عرض كرد .\r\nبهمن زرين كلاه در حلب نرفت و در شهر منادى كردند تا خلق ايمن شدند و دعا بر جان ملك داراب مىكردند . چند روز بهمن زرين‌كلاه بر در حلب بود و اسباب راه دمشق از حلب مهيا كردند و آنچه در بايست بود بزر بخريدند ، بعد از آن راه شام در پيش گرفتند و شب و روز راه ميكردند . در آن حوالى مملكت بسيار بود اما بهيچ‌كس زيان و آزارى نرسانيدند و التفات به هيچ موضعى نكردند ، مثل كاروان ميگذشتند ، اگر ايشانرا چيزى بايستى ، بزر مىخريدند . خلق ازيشان عظيم راضى بودند .\r\n\r\n","description":"","footnote":"","page_name":" 834 ","page_number":850},
  {"content":"\r\n\r\n\r\n19 محاصرهء شام\r\nاما مؤلف اخبار روايت كند كه چون نصر بن عدل از حلب بگريخت ، بناچار رو بدمشق نهاد بشتاب تمام ، تا بدمشق رسيد . خبر در دمشق افتاد كه نصر بن عدل گريخته مىآيد . ملك مسروق بن عتبه حكم كرد تا پهلوان پاىتخت او ، عدنان ابن قيس ، با جمعى از بزرگان دمشق استقبال نصر بن عدل كردند و او را در شهر درآوردند و خدمتكارانش بيرون شهر فرود آمدند تا نصر بن عدل را به خدمت مسروق بن عتبه آوردند ؛ شرط خدمت بجاى آوردند ، نصر و هر كه با او بود « 1 » . مسروق بن عتبه بر پاى خاست و او را در كنار گرفت و در پهلوى خودش بنشاند ، گفت : چه حالتست ؟\r\nنصر بن عدل گفت : بهمن زرين‌كلاه در ملاطيه در بند بود ، ملك داراب سى هزار مرد با مهر و فهر و جهر فرستاده بود ، سيف الدوله با ايشان يكى شد و بهمن زرين‌كلاه را از بند بدرآورد و ده هزار مرد بديشان داد و ايشان بحلب آمدند ، من در برابر ايشان رفتم و حرب كردم ، سپاهم را شكستند و در وقت بازگشتن نيكوراى وزير از من برگشت و در حلب بر روى من بربست و با ايشان يكى شد ، بناچار رو بشما كردم و به زحمت شما آمدم . جاسوسان من از عقب آمدند و خبر آوردند كه ايرانيان حلب را\r\n\r\n\r\n","description":"","footnote":"\r\n( 1 ) - يعنى : نصر و هركه با او بود شرط خدمت بجاى آوردند .\r\n","page_name":" 835 ","page_number":851},
  {"content":"\r\n\r\nبه مهر دادند و سپاه حلب را برداشتند و اينك در عقب من بدمشق مىآيند كه بهمن زرين‌قبا در بندست ، تا او را نيز از بند بيرون آورند .\r\nعدنان بن قيس بخنديد ، گفت : كارى با ايشان كنم كه تا عالم باشد از آن باز گويند . مسروق بن عتبه گفت : از طرف مصر جاسوسان ما آمده‌اند و خبر چنين ميدهند كه فيروز شاه بقبروس رفته است كه ملك ارغوش فرنگ آمده است و سكندريه را خراب كرده است و آن مالى كه فيروز شاه از جزيرهء چهارشنبه آورده بود ، جمله را در سكندريه گداشته بود ، آن مال را با طيطوس حكيم به قبروس برده است ، از آن جهت فيروز شاه در عقب رفته است . كه داند كه حال او بچه رسد ! اما چنين شنيديم كه وليد خالد از بند جسته است و عين الحيات را نيز برده‌اند ، اما مظفر شاه دعوى كرده است كه من بدمشق بروم و دمشق را بگيرم . فردا باشد كه سپاه عالم باز بر وليد خالد گرد آيند . شايد كه فيروز شاه از قبروس بيرون نيايد . ما را مصلحت درآنست كه حاليا مملكت آبادان داريم و گنج و مال فراوان . سپاه طلب داريم و چندانك جهد داريم بكوشيم و اگر عاجز آييم ما نيز بروم رويم ، بپاىتخت ربيعاى قيصر ، كه شاه سرور يمنى آنجاست و وليد خالد را هم آنجا برده‌اند . مسروق گفت : چنين است كه پهلوان گفت ؛ حاليا بعيش قرار گيريم كه ملك نصر بن عدل از راه آمده است ، و خاطر نصر بن عدل ملول باشد . نصر بن عدل گفت : اى ملك ، مرا چه هنگام شرابست كه از خان‌ومان و مملكت معزول گشته‌ام . عدنان قيس گفت : اى امير ، فردا باشد كه حلب از دست آن قوم بستانم و به تو دهم . پس به شراب خوردن نشستند تا شب درآمد . نصر بن عدل را جاى نيكو فرود آوردند تا آن شب بگذشت . روز ديگر باز جمع آمدند و جاسوسان بر كار كردند تا از سپاه دشمن خبر آورند .\r\nاما مؤلف اخبار و گزارندهء داستان چنين روايت مىكند كه چون چند روز برين معنى برآمد جاسوسان آمدند و خبر آوردند كه اينك سپاه ايران ، پنجاه هزار مرد از حلب رسيدند ، مقدم آن سپاه بهمن زرين‌كلاه است . نصر بن عدل گفت :\r\n\r\n","description":"","footnote":"","page_name":" 836 ","page_number":852},
  {"content":"\r\n\r\nتا كجا رسيده باشند ؟ گفتند در فلان موضع‌اند . مسروق بن عتبه گفت : ما نيز خيمه بيرون زنيم و سپاه جمع كنيم و بكارسازى حرب مشغول شويم . هرچند كه جواب گفتن اين سپاه آسانست اما از طرف مصر مردم ما آمدند و خبر چنين آورده‌اند كه مظفر شاه با صد هزار مرد رو بما دارند ، نوعى بايد كردن كه جواب اين سپاه بگوييم تا آمدن آن سپاه ما كار اين قوم را تمام كرده باشيم . پس بكارسازى حرب مشغول شدند و سپاه دمشق بر در شهر دمشق جمع مىشدند تا آن روز بگذشت .\r\nراوى اين داستان كهن گويد كه چون بهمن زرين‌كلاه و جهر و فهر دلاور قريب ملك دمشق رسيدند . پهلوان گفت كه ما را مكتوبى بدمشق بايد فرستادن كه مسروق بن عتبه از آمدن ما آگاه گردد ، شايد كه بىحرب كار تمام شود ؛ مكتوب بدست آشوب عيار دادند و بر آن سپاه فرستادند . آشوب عيار آن مكتوب بستاند و راه دمشق در پيش گرفت . چون بر در شهر رسيد سپاه انبوه ديد كه بر در شهر جمع آمده بودند . آشوب در سپاه شام درآمد ، سؤال كرد كه ملك مسروق كجاست ؟ گفتند در شهرست . آشوب عيار در شهر درآمد ، [ از 
  ] كوچه و بازار و محله بگذشت تا در ايوان شاهى رسيد ، بار خواست . ملك مسروق را آگاه كردند كه پياده‌يى بر در بارگاه آمده است و بار طلب مىكند . گفت : بار دهيد . بار دادند . آشوب عيار درآمد و خدمت كرد . نصر بن عدل گفت : تو آن نيستى كه از سر دار گريختى ؟ آشوب عيار گفت :\r\nبلى من آنم كه مرا حكم كشتن كردى . نصر گفت : مست بودم . آشوب گفت تو مرا حكم كشتن كردى يزدان فضل كرد تا من از دار گريختم ، چون مرا در آن گناهى نبود . تو خواستى كه بر من ظلم كنى ، خدا روا نداشت و تو بسزاى خود رسيدى ! نصر بن عدل تند شد و گفت : آنچه بر من آمد از نيكوراى وزير بود كه با من حيل كرد و مرا در شهر حلب نداشت و اگرنه بسالها شما نمىتوانستيد گرفتن . مسروق گفت : سبب چه بود كه اين پياده را حكم كشتن كردى ؟ نصر گفت : مست بودم ، از سر مستى حكمى چنين كردم . مسروق گفت كه كشتن قاصد هيچ واجب نيست\r\n\r\n","description":"","footnote":"","page_name":" 837 ","page_number":853},
  {"content":"\r\n\r\nو رسم ملوك ماضى نبوده است ؛ بارى بچه كار آمده‌اى ؟ بگو ! آشوب مكتوب بيرون آورد و بداد . پيش مسروق آوردند ، مهر برداشت ، نوشته بود كه :\r\nبسم اللّه الملك المنان ، بعد از نام يزدان ، معلوم راى ملك مسروق باشد كه من در شهر ملاطيه در بند بودم ، سى هزار مرد ايرانى بطلب كار [ ى 
  ] من آمدند ، ملك سيف الدوله كرم كرد ، دانست كه با ملك داراب حرب كردن نه از دولتست ، مرا از بند گشود ، به حلب آمديم ، مكتوب پيش نصر بن عدل فرستادم ، مكتوب مرا بدريد و عيار ملك داراب را حكم كشتن كرد و سخن نشنيد ، ديد آنچه ديدنى بود . اكنون تو پادشاه ملك شامى ، فرمان من ببر و بقول من كار كن ، و پهلوان گيتى بهمن زرين‌قبا را از بند برگشاى و خلعت بده و عذر گذشته بخواه و نصر بن عدل را كه از جملهء دشمنان ايرانيانست ، او را بگيرى و با ما همراه شوى تا به خدمت ملك داراب برويم ؛ شاه ايران ملك داراب صاحب كرم است ، از جرمت درگذرد و هم ملك دمشق را به تو ارزانى دارد و اگر فرمان نبرى و بقول نصر بخت برگشته كار كنى پس جاى جنگ اختيار كن تا حرب كنيم كه من دعوى كرده‌ام كه ملك دمشق را بگيرم و ترا بسته به خدمت ملك داراب برم .\r\nمسروق بن عتبه ازين سخن برآشفت و آن مكتوب را بدرديد و آشوب عيار را دشنام داد و گفت : جزاى تو كشتن است با اين مكتوب آوردنت ! اما اگر ترا بكشم دليل عجز من باشد ، برو با بهمن زرين‌كلاه بگو كه اگر مردى بيا كه جنگ‌گاه اينجاست تا حرب كنيم . آشوب عيار را گسيل كردند و خود بكارسازى حرب مشغول شدند و جاسوسان در كار كردند . ملك مسروق و عدنان بن قيس از شهر بيرون آمدند و تدبير كارها مىكردند .\r\nاما آشوب عيار چون به خدمت بهمن زرين‌كلاه آمد آنچه ديده بود و شنيده ، جمله را بگفت . بهمن زرين‌كلاه كوس رحيل بزد ، روز سيوم بود كه برابر شهر دمشق رسيدند برابر سپاه ملك مسروق بن عتبه فرود آمدند و از هر دو طرف منادى جنگ\r\n\r\n","description":"","footnote":"","page_name":" 838 ","page_number":854},
  {"content":"\r\n\r\nزدند . از هر دو طرف لشكريان به كار جنگ مشغول شدند . آن شب آن هر دو سپاه كارها را تمام مىكردند ، تا وقتى كه شه‌سوار گردون ، تيغ‌زنان در ميدان آسمان درآمد ، آواز كوس حربى از هر دو سپاه برآمد . سپاه عرب و عجم در زير آهن و پولاد تن خود را نهان كردند و علمهاى كينه را برافراشتند و در مقابل يكديگر صف جنگ برآراستند .\r\nچون از هر دو طرف كار جنگ مهيا شد ، اول كسى كه عزم ميدان كرد از سپاه ايران فهر طايفى بود ، نعره‌زنان در ميدان آمد ، نام و نشان خود را بگفت و مبارز طلب كرد . از سپاه دمشق ، سوارى غرق پولاد در ميدان آمد و سر راه بر فهر دلار گرفت .\r\nمسروق سؤال كرد كه اين سوار كيست كه بميدان رفت ؟ نقيب گفت : ضرغام قيروانى است كه در ميدان فهر طايفى رفت . ملك مسروق عظيم خرم شد كه اين ضرغام مرد شجاع بود و نامش در آن ديار بشجاعت معروف بود . چون در مقابل فهر رسيد حمله كرد و نيزهء خطى بر سينهء فهر حواله كرد . فهر نيزه در نيزهء او درانداخت . چون چند حمله خطا شد ، فهر برو كمين گشود و يك سر نيزه بر سينه‌اش زد كه از پشتش بدر كرد . ضرغام را بسر سنان نيزه در ربود و بر زمين زد كه ديگر برنخاست .\r\nفهر مبارز طلب كرد . آه از جان مسروق بن عتبه برآمد و از مرگ ضرغام بسيار دريغ خورد .\r\nراوى اين داستان چنين روايت مىكند كه ضرغام را برادرى بود حميرا « 1 » نام داشت ، چون برادر خود را كشته ديد ، مركب در ميدان جهانيد و خيلى سفاهت فهر را كرد . فهر هيچ نگفت و [ او 
  ] بر فهر بشمشير حمله كرد . فهر آن حمله را رد كرد . چون نوبت به دو رسيد ، نيزه‌يى زد و حميرا را هلاك كرد . آواز طبل بشارت از سپاه ايران برآمد . بهمن زرين‌كلاه آفرين بر فهر كرد . ديگرى در ميدان آمد ، هلاك شد ، هم‌چنين مىآمدند و فهر مىكشت تا ده مبارز شامى بر زمين زد . مسروق بن عتبه رو بعدنان بن قيس كرد و گفت : اى پهلوان ، مىبينى كه ازين قوم چه بر ما\r\n\r\n\r\n","description":"","footnote":"\r\n( 1 ) - بايد دانست كه حميرا مؤنث است و نمىتواند نام مردان باشد .\r\n","page_name":" 839 ","page_number":855},
  {"content":"\r\n\r\nمىآيد ؟ تو چرا ايستاده‌اى و تحمل مىكنى ؟ برو در ميدان و كار اين ايرانى را تمام كن ! عدنان گفت : اى شهريار ، عظيم به چشم حقارت در من نگاه ميكنى ؟ فهر طايفى چه حد آن دارد كه من در ميدان او روم كه من دعوى مىكنم كه اگر پسران پيل‌زور كه مبارزان سپاه ايرانند ، در ميدان درآيند من خود را منع كنم از جنگ كردن ايشان كه من مبارزترم ، تو مرا در ميدان فهر مىفرستى ؟ نصر بن عدل چون اين سخن بشنيد ، بخنديد ، گفت : اى پهلوان ، حاليا بنقد ما از دست اين طايفى بزحمتيم ، حاليا تو بلاى او را از ما دفع گردان ، پسران پيل‌زور نيز بيايند ، آن را نيز تفرج كنيم . عدنان گفت : نصر بن عدل گمان آن مىبرد كه من لاف مىزنم ، حاليا اين را دفع كنم تا وقتى كه من در ميدان روم ؛ در عقب سر خود نگاه كرد ، خواهرزاده‌يى داشت ، جوانى بس مبارز بود و او را نام سعدان بود . عدنان بن قيس رو بسوى سعدان كرد و گفت : اى سعدان برو در ميدان و اين سوار طايفى را از پشت مركب بردار و در پيش ملك مسروق آر تا بهر نوعى كه خواهد هلاك كند . سعدان خدمت كرد و عزم ميدان كرد . چون در برابر فهر رسيد ، يك نعره بر فهر زد و گفت : هان اى طايفى ! مرا به ديگران نسبت نكنى كه من چون ديگران نيستم . فهر گفت : نام تو چيست كه عظيم لافى زدى ؟ گفت : مرا نام سعدان دمشقى گويند ، خواهرزادهء پهلوان عدنان بن قيسم . فهر گفت : وقتى سعدان مىبودى كه در ميدان من نمىآمدى ، چون آمدى نحسانى نه سعدان ! سعدان ازين سخن تند شد ، بضرب نيزه حمله كرد . فهر نيز نيزه در نيزهء سعدان انداخت . پس هر دو مبارز نيزه‌دار ، نيزه در نيزهء هم انداختند و بسيارى به نيزه بكوشيدند . سعدان در غضب رفت و گفت : مرا پهلوان عدنان گفته بود كه من اين سوار را آسان بگيرم ، چون نمىتوان گرفتن بكشمش . اين بگفت و دست بسوى تيغ برد و بر كشيد ، تيغى بغايت تيز و برنده و بر روى فهر حركت داد . پهلوان فهر نيز تيغ بركشيد . پس مركبان را بر هم گرم كردند و تيغ تيز در كار آوردند\r\n\r\n","description":"","footnote":"","page_name":" 840 ","page_number":856},
  {"content":"\r\n\r\nو سپر پولاد در سر كشيدند و بسيارى بتيغ بكوشيدند ، بر هم هيچ ظفر نيافتند . فهر نيز عظيم ملول شد كه دست زيادتى نمىتوانست گشودن ، بجهد و جهد و تمام حرب مىكرد .\r\nراوى داستان گويد كه چندان بتيغ بكوشيدند كه شب نزديك رسيد . فهر دلاورى كرد و مركب بر سعدان گرم كرد ، تيغى بزد و سعدانرا بكشت . فغان از هر دو لشكر برآمد . آه از جان عدنان بن قيس برآمد ، بىاختيار مركب را در ميدان جهانيد . بهمن زرين‌كلاه در ميدان نگران بود ، آفرين بر فهر دلاور ميكرد ، اما ديد كه سوارى عظيم بالا و قوى هيكل عزم ميدان كرد ، سؤال كرد كه آيا اين چه كس است كه عظيم سواريست كه عزم ميدان كرده است ! يكى گفت : اين پهلوان عدنان بن قيس است ، سفهسار سپاه دمشق است و مرد مبارز و پهلوانست ، ملك مسروق بن عتبه به قوت اين مىنازد . بهمن زرين‌كلاه مركب در ميدان جهانيد و پيش فهر آمد و گفت :\r\nاى برادر ! تو كار خود كردى ، حرب اين حرام‌زاده را به من گدار كه حريف او منم . فهر خدمت كرد و از ميدان بيرون آمد و بر جاى او بهمن زرين‌كلاه بايستاد . عدنان بن قيس يك نعره بر بهمن زرين‌كلاه زد كه تو كيستى كه در ميدان آمدى و خونى مرا از ميدان بيرون كردى ؟\r\nبهمن زرين‌كلاه گفت : آنكسم كه مكتوب فرستادم ، مكتوبم را دريديد ! اكنون خود را چون مىبينى ؟ هم‌اكنون دمارت برآرم ! عدنان بن قيس گفت : مرا با تو هيچ كارى نيست ، من هرچه داشتم با فهر طايفى داشتم كه پهلوان مرا او كشته است .\r\nبهمن زرين‌كلاه گفت : آنچه او كرد به قوت من كرد و ميدان ترا من ازو درخواست كرده‌ام كه دلم چنان خواست كه تو در دست من كشته شوى . عدنانرا اين سخن بغايت سخت آمد ، گفت : هم‌اكنون پيدا شود . اين بگفت و حمله كرد . بهمن زرين‌كلاه نيز حمله كرد . نيزه در نيزهء يكديگر انداختند و حلقه حلقهء زره از جوشن هم مىربودند ، تا بسيارى بكوشيدند .\r\n\r\n","description":"","footnote":"","page_name":" 841 ","page_number":857},
  {"content":"\r\n\r\nنصر بن عدل گفت : اى ملك مسروق ، سپاه ما بسيارى غلبه‌اند و سپاه ايران به نسبت سپاه ما اندكىاند ، حكم كن تا سپاه ما بيكبار حمله كنند ، من ميدانم كه هم‌اكنون شكست بريشان خواهد آمدن . ملك مسروق بن عتبه گفت چنين كنم . در حال امر كرد تا سپاه شام و حلب همه بيكبار حمله كردند . فهر و جهر چون آن بديدند كه سپاه شام بيكبار حمله خواهند كردن ، ايشان نيز حكم بر آن جوانان كردند كه شما نيز حمله كنيد و مردانه باشيد و مردى نماييد كه روز مرديست .\r\nسپاه ايران نيز حمله كردند . چون آن دو سپاه بهم رسيدند تيغ و تبر درهم نهادند .\r\nجنگ محكم شد . بهمن زرين‌كلاه و عدنان بن قيس چون چنان ديدند دست از جنگ كردن بداشتند و بر صف دشمنان حمله كردند و از هم مىكشتند و مىخستند . هرچند كه سپاه شام غلبه بودند اما جوانان ايرانى مردم صف‌شكن و مبارزان كار بودند ، مردانه‌وار جنگ ميكردند تا از روز چهاردانگ بگدشت . در ميانهء جنگ‌گاه عدنان بن قيس چون اژدرهاى دمان حرب ميكرد ، از هر طرف كه حمله كردى مرد بر مرد انداختى .\r\nمؤلف اخبار روايت كند كه در جنگ مغلو به فهر و جهر از دست او زخم خورده بودند ، اما سپاه به قوت زرين‌كلاه حرب مىكردند ، كه پهلوان عظيم جنگى ميكرد .\r\nبىاختيار آن دو مبارز بهم رسيدند و سر راه بر هم گرفتند . بهمن زرين‌كلاه گفت كه نيكت يافتم كه درين جنگ من ترا طلب مىكردم . عدنان گفت : من نيز در طلب تو بودم . بهمن زرين‌كلاه حمله بتيغ كرد ، عدنان سپر در سر كشيد تا آن حمله را از خود دفع كند ، بهمن زرين‌كلاه تيغ براند و سپر در دست عدنان بن قيس بدونيم كرد .\r\nسر يلمان تيغ بر بازوى عدنان آمد و زخم كرد . عدنان در غضب رفت ، هم بضرب تيغ حمله كرد . بهمن زرين‌كلاه سپر در سر كشيد . عدنان سپر در سر كشيده ، تيغ را بر يال مركب پهلوان بهمن زد و سر مركب را در خاك انداخت . مركب سكندر خورد .\r\nپهلوان بهمن از پشت مركب در خاك افتاد ، تا او را برخاستن ، عدنان بن قيس پياده\r\n\r\n","description":"","footnote":"","page_name":" 842 ","page_number":858},
  {"content":"\r\n\r\nشد و چند تن از خدمتكارانش فرو ريختند و پهلوان بهمن را بربستند ، سر برهنه و ريسمان در گردن كرده بسوى علم‌كشان كردند تا به پيش مسروق بن عتبه آوردند و خبر بمسروق كردند كه اى ملك ، بشارت باد ترا كه پهلوان عدنان آمد و بهمن زرين‌كلاه را دست و گردن بسته آورد . مسروق بن عتبه عظيم شاد شد ، حكم كرد تا طبل بشارت فرو كوفتند .\r\nعدنان بن قيس فرا رسيد و پياده شد و پالهنگ بهمن زرين‌كلاه گرفته پيش كشيد و برابر مسروق بن عتبه بداشت . ملك مسروق خرم شد و آفرين بر عدنان بن قيس كرد و گفت اكنون با اين ايرانى چه بايد كردن ؟ نصر بن عدل گفت : شهريارا ، هم اين ساعت گردنش بزن و بر نيزه كن و گرد لشكر بگردان تا هر دو سپاه آگاه شوند و سپاه ايران چون امير و سالار خود را كشته ببينند دل شكسته گردند ، و زود ايشانرا توان شكستن . ملك مسروق وزيرى داشت ، پيش‌انديش وزير نام داشت ، گفت اين سپاه را شكستن آسانست كه هيچ‌كس در آن سپاه نيست كه برابر پهلوان عدنان تواند ايستادن . عدنان گفت فهر و جهر [ را 
  ] در اول جنگ بود كه هر دو را زخم زدم . پيش‌انديش گفت پس مصلحت در آنست كه اين مبارز كه گرفتار شده است او را در پيش برادرش بهمن زرين‌قبا در بند كنيم كه خبر چنين است كه مظفر شاه با پهلوانش بهزاد با صد هزار مرد بجنگ كردن ما مىآيند ، چون از كار جنگ كردن ايشان بپردازيم كشتن اين قوم جايى نمىرود . عدنان بن قيس گفت چنين اوليترست كه پيش‌انديش « 1 » گفت . در حال امر كردند كه بهمن زرين‌كلاه را بدمشق برند . در حال او را بدمشق آوردند و بزندان درآوردند و در پهلوى برادرش در بند كردند و برفتند . بهمن زرين‌قبا گفت اى برادر ، من اميد چنان داشتم كه تو بيايى و مرا از بند بيرون آورى « 2 » تو نيز در بند افتادى ! چون بود ؟ بهمن زرين‌كلاه گفت اى برادر ، معلوم‌دان كه من نيز در ملاطيه در بند بودم . فهر و جهر و مهر آمدند\r\n\r\n\r\n","description":"","footnote":"\r\n( 1 ) - در اصل : نيك‌انديش\r\n( 2 ) - در اصل : آيىورى .\r\n","page_name":" 843 ","page_number":859},
  {"content":"\r\n\r\nو سپاه آوردند . شاه سيف الدوله بىجنگ مرا از بند بيرون آورد و سپاه داد ؛ بحلب آمدم ، نصر بن عدل از من بجست ؛ مهر را در حلب گداشتم و بدمشق آمدم تا ترا از بند برهانم ، قضاى آسمانى پيش آمد ، حرام‌زاده عدنان بن قيس در ميانهء جنگ كردن تيغ بر گردن مركبم زد و مركبم را بكشت ؛ من از پشت مركب سرنگون شدم ، مرا به چند كس فرو گرفتند و پيش مسروق بن عتبه آوردند ؛ نصر بن عدل در كشتن من سعى بسيار كرد ، اما وزيرش نگداشت ؛ سپاه همچنان در جنگ بودند كه مرا در شهر آوردند . گمان من آنست كه هم‌اكنون شكست بر سپاه ما آيد ، بيقين بحلب خواهند رفتن . بهمن زرين‌قبا گفت : پس ما حاليا در بند مانديم ! بهمن زرين‌كلاه گفت كه شنيدم كه شاه‌زاده مظفر شاه با پهلوان بهزاد با صد هزار مرد از مصر حركت كرده‌اند و رو بدمشق دارند و فيروز شاه بقبروس رفته است ، اميد بفضل خدا چنان داريم كه زود خلاص يابيم . ايشان ، هر دو دل بر صبر نهادند و توكل بر خداى تعالى كردند .\r\nاما مؤلف اخبار و گزارندهء اسرار چنين روايت مىكند كه چون بهمن زرين‌كلاه را به شهر دمشق فرستادند ، عدنان بن قيس عمود گران بركشيد و باز از نو جنگ آغاز كرد . اين خبر در سپاه ايران افتاده بود كه پهلوان بهمن زرين‌كلاه را گرفته و فهر و جهر زخم داشتند و سپاه دمشق بسيار بودند و همچون عدنان بن قيس در آن سپاه بود . شب هنگامى بود كه شكست بر سپاه ايران [ افتاده 
  ] بود .\r\nفهر و جهر با سپاه روى برگردانيدند ، شكسته رو بحلب نهادند . دمشقيان در عقب برفتند و غارت و غنيمت بسيار بگرفتند و بازگشتند . ملك مسروق گفت : چون آوازهء آمدن مظفر شاه است ما را اينجا بايد بودن و ديگر بطلب لشكر بايد فرستادن ، اگر اين خبر نبودى ما در عقب اين سپاه شكسته سپاه مىفرستاديم و شهر حلب را از دست ايشان بيرون مىآورديم ، اما حاليا باكى نيست ، چون سپاه مظفر شاه را بشكنيم آنگاه به كار ديگر پردازيم كه فيروز شاه از قبروس نيامده است و خبر چنين است كه كار آن سپاه عظيم بدست . پس بكارسازى مشغول شدند .\r\n\r\n","description":"","footnote":"","page_name":" 844 ","page_number":860},
  {"content":"\r\n\r\nاما مؤلف اخبار چنين روايت مىكند كه چون فهر و جهر شكست خوردند تا چند منزل بتاختن تمام برفتند ، تا بجاى نيكو رسيدند ، فرود آمدند . فهر گفت شكست يافتيم و پهلوان بهمن زرين‌كلاه گرفتار شد ، خبر چنين شنيده‌ايم كه شاه‌زاده مظفر شاه با پهلوان بهزاد با صد هزار مرد بجنگ كردن ايشان مىآيند ، مصلحت در آنست كه ما ازينجا نرويم ، هم ازينجا آشوب عيار را بفرستيم تا استقبال سپاه ايران كند ، چون ايشان برابر دشمن درآيند ، او بيايد و ما را آگاه كند ؛ و مكتوبى ديگر بحلب بفرستيم تا برادرم مهر با سپاه حلب بيايند و با ما ملحق شوند تا از قفاى سپاه دمشق برآييم ؛ ايشان از پيش و ما از عقب ، كار آن سپاه را تمام كنيم . گفتند چنين است كه پهلوان گفت . در حال آشوب عيار را بفرستادند تا استقبال مظفر شاه كند ؛ و پيادهء جلد ديگر را بر طرف حلب گسيل كردند . در آن حوالى مملكت و ولايت بسيار بود ، در وقت رفتن هيچ آزار بديشان نرسانيده بودند و خلق آن ولايت از آن سپاه عظيم راضى بودند . نعمت و اسباب و آنچه ايشانرا دربايست بود از آن ولايت سپاه ايشان ميكشيدند .\r\nاما مؤلف اخبار و گزارندهء داستان چنين روايت مىكند كه چون مهر از شكستن سپاه و گرفتار شدن بهمن زرين‌كلاه آگاه شد ، نيكوراى را در شهر حلب بگداشت و با سپاه پانزده هزار مرد و مال و اسباب فراوان روى به برادران كرد . اما راوى اين قصه گويد كه چون آشوب عيار از شهر دمشق بگدشت ، انبوهى آن سپاه را بديد كه در شكستن سپاه ايران عظيم خرمى مىكردند و آنچه از آن سپاه گرفته بودند بر هم بخش ميكردند . آشوب عيار چون پنج منزل برفت از روى بيابان گرد سياه ديد ، دانست كه سپاه ايرانست ، ديد كه از ميان گرد علم رستم اردستانى پيدا شد كه در آن سپاه ، آن روز ، مقدم سپاه ايران او بود . آشوب عيار پيش رفت و در پيش رستم اردستانى خدمت كرد . رستم اردستانى حال سؤال كرد . آشوب هرچه رفته بود جمله را باز گفت . رستم اردستانى دريغ خورد .\r\n\r\n","description":"","footnote":"","page_name":" 845 ","page_number":861},
  {"content":"\r\n\r\nايشان درين بودند كه گرد برآمد . جوانان كار ديده مىآمدند تا سپاه تمام رسيد . چتر همايون شاه مظفر شاه پيدا شد . پهلوان بهزاد عمود گران بر دوش در عقب شاه مظفر شاه مىآمد و طارق عيار در ركاب شاه‌زاده مىدويد . هم در آن حوالى جاى منزل بود . آشوب پيش رفت و در پيش شاه‌زاده مظفر شاه خدمت كرد . شاه‌زاده مظفر شاه آشوب عيار را بنواخت و هم آنجا فرود آمدند ، خيمه و بارگاه زدند ، صد هزار مرد بودند . مظفر شاه بر تخت برآمد . پهلوان بهزاد و رستم اردستانى و خسرو آذربايجانى و جهانسوز و جهانگير ايرانى ، سپاه ايران و آذربايجان قرار گرفتند .\r\nآشوب عيار و طارق عيار درآمدند و خدمت كردند . بهزاد سؤال كرد و گفت : اى آشوب از كجا مىآيى ؟ آشوب عيار به زانو درآمد و هرچه رفته بود از اول تا آخر جمله را تقرير كرد . چون بهزاد و شاه مظفر شاه و گردان از گرفتار شدن بهمن زرين‌كلاه آگاه شدند ، ملول شدند . بهزاد گفت : اى آشوب ، تا لشكر دشمن چه مقدار راه باشد ؟\r\nآشوب گفت من بسه منزل آمدم ، شما بهفت منزل توانيد رفتن . بهزاد گفت تو يك كرم بكن و باز گرد و فهر و جهر را بگو كه اينك شاه‌زاده مظفر شاه آمد ، شما باز گرديد و آن سپاه را باز گردانيد تا بما ملحق شوند كه اميد بفضل يزدان چنان داريم كه تا شما را آمدن ما كار سپاه شام را تمام كرده باشيم . آشوب خدمت كرد ، و در حال بازگشت و راه سپاه دمشق در پيش گرفت . چون بسپاه دمشق رسيد ، ايشان در كارسازى جنگ بودند كه جاسوسان ايشان خبر سپاه ايران آورده بودند .\r\nآشوب عيار ازيشان درگدشت و مىرفت تا بسپاه فهر رسيد . پيش رفت و آنچه ديده بود و شنيده باز گفت . جهر نيز گفت خبر اينست كه برادرم مهر با پانزده هزار مرد مىآيند ، درين دو روزه خواهند رسيدن ، چندان صبر كنيم كه ايشان بيايند و بعد از آن برويم .\r\nاما مؤلف اخبار و گزارندهء اسرار چنين روايت مىكند كه از آن طرف مظفر شاه گفت كه مكتوبى به طرف سپاه شام مىبايد فرستادن و آن سپاه را از آمدن خود آگاه\r\n\r\n","description":"","footnote":"","page_name":" 846 ","page_number":862},
  {"content":"\r\n\r\nكردن تا بدانند كه ما آمده‌ايم . مظفر شاه وزيرى داشت بغايت زيرك و خردمند ، او را زرين‌قلم نام بود ، به حكم مظفر شاه مكتوبى بنوشت و بر شاه مظفر شاه بخواند ، تحسين كرد ، مهر بر مكتوب نهاد و بدست طارق عيار داد . طارق بستد و راه آن سپاه در پيش گرفت . چون برسيد لشكرى ديد مقدار دويست هزار مرد از سوار و پياده فرود آمده بودند و ملك مسروق بن عتبه بيرون شهر فرود آمده بود و كارسازى عظيم كرده بود . آن روز جملهء اركان دولتش حاضر بودند كه طارق عيار رسيد ، گفت : بارم دهيد كه نامهء شاه‌زادهء آذربايجان آورده‌ام . اين خبر بملك مسروق كردند ، گفت : بار دهيد تا بنگرم كه مظفر شاه بر من چه نبشته است ؟ طارق عيار را بار دادند ، درآمد و خدمت كرد و شرط ادب بجاى آورد و آن مكتوبى كه آورده بود بداد . دست بدست دادند تا بدست مسروق بن عتبه رسيد . مسروق مهر برداشت و بدست وزير داد ، نبشته بود كه :\r\nبسم اللّه الملك العلام . بعد از نام يزدان ، اين مكتوبيست از بر پادشاه آذربايجان شاه مظفر شاه ، به خدمت تو كه ملك مسروق بن عتبه‌اى . بدان و آگاه باش كه ما به حكم پادشاه ايران و توران و مغرب و مشرق ملك داراب و فيروز شاه ، آمديم كه در وقت شكستن سپاه مصر شما پهلوان بهمن زرين‌قبا را گرفته بشام آورديد ؛ شاه‌زاده فيروز شاه ميخواست كه خود بيايد و ملك دمشق را خراب كند و بهمن زرين‌قبا را از بند شما برهاند ، او را كار ديگر پيش آمد ، بقبروس رفت چنانك شما را معلوم شده باشد ، و من به گردن گرفتم كه بيايم و ملك شام را تمام بگيرم و بهمن زرين‌قبا را برهانم ؛ چون درين حوالى رسيدم شنيدم كه شما كار ديگر كرده‌ايد و بهمن زرين‌كلاه را عدنان قيس در جنگ مغلوبه بحيل گرفته است و سپاهش را كشته‌ايد و او را در بند كرده‌ايد ؛ شما حريف ايرانيان نخواهيد بودن ، بديى كه كرديد با خود كرديد اينك من رسيدم و سر جنگ كردن دارم ؛ اول شما را نصيحت ميكنم از آنجهت كه ما مردم يزدان پرستيم كه بر خلق خداى تعالى شفقت ميكنيم ، و اگر [ نه 
  ] جواب\r\n\r\n","description":"","footnote":"","page_name":" 847 ","page_number":863},
  {"content":"\r\n\r\nشما گفتن عظيم آسانست . بقول من راضى شويد تا از ملك و مملكت و شاهى برنياييد و آن هر دو برادر را از بند بيرون آوريد و كفن در گردن انداخته و تيغ بدندان گرفته پيش من آييد تا من شما را به خدمت ملك داراب برم تا ملك چه فرمان دهد ؛ و اگر فرمان نبريد از غايت بىدولتى شما باشد . آنچه دانستم گفتم ، شما از وليد بن خالد محكم‌تر و پيشتر نخواهيد بودن . در كار خود نيكو انديشه‌يى بكنيد ، و السلام .\r\nراوى داستان چنين روايت مىكند كه چون نامه خوانده شد ، عدنان قيس دست دراز كرد و مكتوب را گرفت و بدريد و طارق عيار را دشنام داد و گفت ما بنده و خدمتكار كسى نيستيم كه به خدمت شما بياييم ، لابد بهمن زرين‌كلاه را من به مردى گرفتم . سپاه كشيد و بر سر ما آمد ، لابد بسزاى خود رسيد ؛ شما نيز كه آمديد نصيب خود ببريد و اگر فيروز شاه نيز بيايد ، او را نيز بسزاى خود برسانم ؛ اينك ايستاده‌ايم تا حرب كنيم . اين بگفت و بسيارى تندى كرد ، بفرمود تا طارق عيار را بدر كردند . طارق بيرون آمد و در آن سپاه نگاه كرد ، سپاه عظيم آراسته ديد . بگدشت تا بسپاه ايران رسيد و در پيش مظفر شاه آمد و هرچه ديده و شنيده بود تقرير كرد .\r\nشاه‌زاده گفت مرا معلوم بود كه مسروق بن عتبه از آن قبيل نيست كه بدين مكتوب ما سر فرود آرد اما ما را مقصود حجتى بود كه بر آن قوم گرفتيم . سپاه عزم رفتن كردند . شاه مسروق جاسوسان در كار داشته بود تا آمدند و خبر چنين آوردند كه فردا چون آفتاب طلوع كند ، مقدمهء سپاه ايران خواهد رسيدن . آن شب طلايه بيرون كردند و پاس ميداشتند .\r\nدر اول روز بود كه از روى بيابان گرد برآمد و از دل آن گرد سپاه ايران رسيدند ، صد هزار مرد بودند ، جمله نامدار و نامور . ملك مسروق سوار شد ، پشته‌يى بود ، بر بالاى آن پشته برآمد و تفرج ميكردند ، تا آن صد هزار مرد درآمدند . جمله جوانان كار بودند و مبارزان روزگار بودند ، تا چتر مظفر شاه رسيد . ملك مسروق بن\r\n\r\n","description":"","footnote":"","page_name":" 848 ","page_number":864},
  {"content":"\r\n\r\nعتبه گفت : اى پهلوان عدنان قيس ، چون مىبينى سپاه ايرانرا ؟ عدنان گفت : اى شاه ، هيچ باكى نيست كه سپاه ما غلبه‌ترند ، زود اين سپاه را دفع كنيم . پيش‌انديش وزير گفت كه فتح و ظفر به سپاه غلبه نيست ، فيروز شاه با سيصد هزار سوار بمصر آمد ، وليد خالد نهصد هزار سوار داشت ، ديدى كه با او چه كرد ؟ به چشم حقارت درين سپاه نتوان نگريستن كه هركه دشمن خود را حقير داند ، خود حقير ماند .\r\nنصر بن عدل گفت اى شهريار ، چند نوبتست كه پيش‌انديش وزير اين سخن را ميگويد ، عجب اگر هواى ايرانيان ندارد كه وزير من نيز نيكوراى ازين سخنها ميگفت ، تا باز پس مرا معلوم شد كه آن سخنها از سر دوستى ايشان مىگفته است .\r\nپشيمانى خوردم كه چرا اول كار او را تمام نكردم كه دشمن خانگى بدترست كه او نزديكترست ! مسروق بن عتبه گفت راست ميگويى ! مرا نيز در خاطر همين است ، اول اين حرام‌زاده را ببايد كشتن ، حكم كرد تا پيش‌انديش را از پشت مركب بشيب كشيدند و بند كردند .\r\nسپاه مظفر شاه فرود مىآمدند . ملك مسروق بن عبته بازگشت . در راه كه مىآمدند ، نصر بن عدل ميگفت اى شهريار ، هر خرابى كه به من آمد از نيكوراى وزيرم آمد . پيش‌انديش را نيز دل بر طرف ايرانيانست ، از مكر او غافل نبايد بودن .\r\nملك مسروق بر تخت برآمد ، امراى دولتش قرار گرفتند ، حكم كرد كه پيش‌انديش وزير را بياوردند و در برابر تخت باز داشتند . مسروق بن عبته يك نعره بر وزير زد كه نيكو بود كه ما را از سر دل تو آگاهى شد كه خاطرت بر طرف ايرانيانست ، كه هر گاهى كه سخن ايشان در ميان مىآيد تو تعصب ايشان ميكنى و سپاه مرا در جنگ كردن دل شكسته مىگردانى . هم‌اكنون حكم كنم كه سرت از تن بردارند و زن و بچه‌ات را به كمتر كسى بدهم تا هرچه بدتر باشد بكنند . پيش‌انديش چندان صبر كرد كه ملك مسروق آنچه خواست گفت . آنگاه او را در سخن درآمد .\r\nراوى اين داستان كهن چنين روايت مىكند كه پيش‌انديش « 1 » زمين خدمت\r\n\r\n\r\n","description":"","footnote":"\r\n( 1 ) - در اصل : نيك‌انديش\r\n","page_name":" 849 ","page_number":865},
  {"content":"\r\n\r\nخدمت ببوسيد و گفت ملك را بقاباد . من هرگز با ايرانيان الفت و محبتى نكرده‌ام و مكتوب ايشان پيش من نيامده است و مكتوب من پيش ايشان نرفته است . من خدمت پدرت ملك عتبه كرده‌ام و هرگز پدر تو از سخن من بيرون نبوده است .\r\nاز آنك من دستور توام ، از براى دولت‌خواهى تو آنچه مرا روى مىنمايد ، ميگويم كه در دشمن به چشم حقارت نگاه مكن . مرا بقول نصر بن عدل مىگيرى و قصد كشتن ميكنى . از اول گفتمت كه بجنگ كردن ايرانيان مرو ، قبول نكردى : بمصر رفتى و وليد خالد خود كارى نكرد ، بهمن زرين‌قبا را در بند كردى و آوردى ؛ گفتم مكن ، بگدار تا برود و با ايرانيان حرب مكن ، نشنيدى ، اكنون كار بجايى رسيد كه مظفر شاه با بهزاد بحرب كردن تو آمده‌اند . با صد هزار مرد ، بهزاد مبارز ايرانست و نبيرهء رستم دستانست ، من هرچه ميگويم از براى دولت ملك ميگويم ؛ اكنون قصد كشتن من دارى ؟ يك خدمتكار از درگاه ملك كم گير ! از كشتن من عظمت ترا هيچ نقصانى نباشد ، اما عاقبت بدانى كه سخنى كه سبب دولت ملك بوده است من گفته‌ام ، اكنون هرچه ميخواهى بكن ، بيت :\r\n ما سر فداى خنجر تسليم كرده‌ايم * خواهى بدار و خواه بكش راى راى تست ! \r\nاين بگفت و سر در پيش انداخت . عدنان قيس گفت كه پيش‌انديش گناهى نكرده است كه موجب كشتن را شايد ، هلاك كردن او هيچ مصلحت نيست .\r\nملك مسروق حكم كرد تا پيش‌انديش را در بند كردند . جاسوسان آمدند و خبر آوردند كه ايرانيان عزم جنگ دارند كه فردا جنگ كنند . ملك مسروق در خزينه برگشود و مال فراوان بر سپاه بخش كرد و منادى جنگ درانداختند . سپاه از هر دو طرف به كار جنگ مشغول شدند . آن روز همه روز اسباب جنگ مىساختند تا شب درآمد ، طلايهء سپاه دمشق عدنان بن قيس بود و طلايهء سپاه ايران رستم اردستانى بود . چون شب درآمد از هر دو طرف طلايه بيرون كردند و چراغ و مشعله بر كردند و گرد آن دو سپاه ميگشتند و پاس ميداشتند تا از شب يك دانگ بگدشت . عدنان بن قيس سپاه خود را گفت\r\n\r\n","description":"","footnote":"","page_name":" 850 ","page_number":866},
  {"content":"\r\n\r\nشما همچنان طلايه ميداريد كه من طوفى خواهم كردن . اين بگفت و عزم سپاه ايران كرد تا كنار سپاه رسيد ، چراغ و مشعله مىسوخت . عدنان بن قيس بر كنار آن سپاه آمد و يك نعره زد كه اى قوم ايرانيان ، از ميان شما يكى بيرون آييد كه من بيرون آمده‌ام و پيغامى آورده‌ام . رستم اردستانى مركب پيش راند و گفت چه كسى و چه پيغام آورده‌اى ؟ عدنان بن قيس گفت كه تو چه نام دارى ؟ گفت مرا نام رستم اردستانى است . عدنان گفت نيكت يافتم ! اين بگفت و مركب را درو جهانيد و سر دست فراز كرد و بند كمر رستم اردستانى را بگرفت و زور كرد و او را از پشت مركب در ربود و عنان مركب بگردانيد و راه سپاه خود در پيش گرفت . . . « 1 » هرچند كه آن سه سوار در عقب برفتند بگردش نرسيدند كه مركب تند داشت و خود مرد مبارز بود .\r\nكسى كه چون رستم اردستانى مردى را از پشت مركب در ربايد ، كم كسى نباشد .\r\nچون عدنان بر كنار سپاه رسيد ، رستم اردستانى را بخدمت‌كاران خود داد تا او را بربستند ، تا صبح بدميد . راوى داستان گويد كه آواز طبل جنگ از سپاه ايران برآمد و سپاه شام نيز سوار شدند . در حال اهل طلايه آمدند و شاه مظفر شاه را خبر دادند كه امشب سوارى بر كنار سپاه ما آمد و گفت يكى بيرون آييد كه پيغامى آورده‌ام .\r\nرستم اردستانى بيرون رفت ، آن سوار مركب درو جهانيد و او را آسان از پشت مركب برگرفت و ببرد . بهزاد عظيم ملول شد و گفت عظيم بد بود كه در بار اول چون رستم اردستانى سوارى از سپاه ما كم شد . بهزاد گفت : مبادا كه قصدش كنند !\r\nاما مؤلف اخبار گويد كه خبر بمسروق بن عتبه كردند كه پهلوان عدنان بن قيس امشب سوارى را از سپاه ايران آورده است . مسروق عظيم شاد شد . درين بودند كه عدنان از طلايه آمد و رستم اردستانى را دست و گردن بسته بياورد و گفت اى ملك ، به اقبال ملك امشب اين ايرانى را از ميان سپاه ايران بيرون آوردم ، صاحب ده هزار مرد است ، حكم كن تا هم‌اكنون در ميان ميدان‌دارى بزنند و اين ايرانى را\r\n\r\n\r\n","description":"","footnote":"\r\n( 1 ) - گويا جمله‌يى از اينجا حذف شده باشد زيرا جملهء بعد سابقهء معنوى ندارد .\r\n","page_name":" 851 ","page_number":867},
  {"content":"\r\n\r\nبر دار كنند كه تا خوفى و وهمى در دل ايشان پديد آيد كه من بخيمه ميروم تا جامهء رزم در پوشم و بيايم . سپاه صف آراسته بودند . ملك مسروق بن عتبه حكم كرد تا دارى در ميان ميدان بزدند . بهزاد گفت اين دار از براى رستم اردستانى است !\r\nمؤلف اخبار روايت كند كه در ميان ميدان پشته‌يى بود عظيم و حربگاه در پايان آن پشته بود . پهلوان بهزاد از قفاى سپاه بيامد و در قفاى آن پشته در كمين بايستاد . رستم اردستانى را دست بسته و بقرب پانصد پياده او را در ميان گرفته ، بپاى دار آوردند و قصد كشتن او كردند . رستم دريغ خورد از جوانى خود كه بدست دشمنان رايگان كشته خواهم شدن ! به چشم حسرت در سپاه ايران نگاه مىكرد و گفت :\r\nعجبست از شفقت و مبارزى پهلوان بهزاد كه مرا برابر او بر دار ميكنند ، او هيچ نمىگويد و تحمل مىكند ! مگر مرا اجل رسيده است كه دوستان بر من نامهربان گشته‌اند ؟\r\nرستم اردستانى از خود طمع برداشت و دل بر مرگ نهاد . او را چون بپاى دار آوردند و بازداشتند ، جلاد گفت يگبار ديگر از ملك سؤال كنيد كه البته اين ايرانى را بخواهد كشتن ، مبادا كه آخر پشيمان شود ، آنگاه فايده ندارد . يكى را بر آن طرف فرستادند تا از ملك سؤال كنند . پهلوان بهزاد با طارق عيار در كمين بودند .\r\nمؤلف اخبار گويد كه آنكس بيامد پيش ملك مسروق و خدمت كرد و گفت :\r\nملك را بقا باد . جلاد اجازت ميطلبد كه رستم اردستانى را بكشم ؟ حكم عالى ملك بر چه نوعست ؟ گفت بكشيد او را كه پهلوان عدنان قيس [ گفت 
  ] كه او را بر دار كنيد تا سپاه ايران بترسند . ملك مسروق هنوز تمام نگفته بود كه از دامنهء پشته يك سوارى همچو آتش افروخته و يك پياده‌يى در ركاب او ، رو بر طرف دار نهاده بودند ، و مثل باد بزان مىآمدند . مسروق عتبه با نصر بن عدل گفت : آن سوار و پياده را بنگر كه چون مركب مىتازد و مىآيد و آن پياده در ركابش چون مىدود ! نصر نگاه كرد و گفت اى ملك ، عظيم بد مىآيد ! حاليا از طرف ايرانست و رسم ايرانيان دارد . ايشان نگران شدند . تا چشم را بر هم زدن آن سوار بپاى دار رسيد و تيغ كشيده\r\n\r\n","description":"","footnote":"","page_name":" 852 ","page_number":868},
  {"content":"\r\n\r\nدرآمد و يك نعره بر آن پيادگان زد كه اى حرام‌زادگان ، دور شويد كه منم بهزاد مبارز ! جان كجا بريد ! و در حال چند تن را بكشت و طارق عيار نيز چند پياده را شكم بدريد . آن پيادگان دست و ضرب بهزاد را بديدند ، رم خوردند . طارق عيار درآمد و خنجر بر آن كمند نهاد كه رستم اردستانى را بدان بسته بودند . بريد آن كمند را و رستم خلاص شد . طارق خنجر كشيده رستم را بر طرف سپاه ايران برد ، خود از عقب او ميرفت ، هركه پيش مىآمد شكمش مىدريد و پهلوان بهزاد خود در جنگ بود . نصر بن عدل گفت اى ملك ، رستم اردستانى را بردند ، حيف باشد كه آن ايرانى [ را 
  ] ببرند كه پهلوان عدنان بر ما طعنه زند كه من در شب از طلايهء دشمن يكى را آوردم ، شما او را دستها بسته نتوانستيد كشتن ، رايگان از دست بداديد ! ملك مسروق گفت : آرى ، راست ميگويى ! اكنون چون كنم كه از دست رفت ! نصر بن عدل گفت : اى ملك ، حكم كن كه سپاهت بيكبار حمله كنند كه او را بتوانند بدست آوردن . اين سوار كه او را خلاصى داد عجب دانم كه بهزاد نوادهء رستم زال نيست ! اكنون تنهاست ، آن كه با او بود رفت و مظفر شاه نيز بدين مبارز مىنازد . مردى مبارزست و كشندهء خطير اينست ، و اينست كه در ايوان وليد خالد مركب از دريچه در آب نيل جهانيد ، باشد كه توانيم او را از پا درآوردن كه يك ركن سپاه ايران اينست . ملك مسروق حكم كرد كه سپاه بيست هزار سوار حمله كردند .\r\nبهزاد آن پانصد پياده را شكسته بود و در عقب ايشان مىتاخت و از آن طرف طارق عيار رستم اردستانى را بر طرف سپاه ايران مىبرد . مظفر شاه جمعى را [ به 
  ] استقبال رستم اردستانى فرستاد . از طرف دشمن بيست هزار مرد حمله كردند .\r\nبهزاد پهلوان سر راه بريشان بگرفت و دست بشمشير كرد ، هركه را يك ضرب زدى حاجت به ديگرى نبودى . مظفر شاه گفت : مدد كنيد ! پهلوان بهزاد را دريابيد ! اول جهانسوز ايرانى حمله كرد . نصر بن عدل گفت مدد بايد كردن . ديگر حمله كردند . كار بجايى رسيد كه كوس حربى از دو طرف فرو كوفتند و ناى رزمى در دميدند .\r\n\r\n","description":"","footnote":"","page_name":" 853 ","page_number":869},
  {"content":"\r\n\r\nرستم اردستانى را پيش مظفر شاه آوردند . رستم ركاب شاه‌زاده ببوسيد . مظفر شاه او را نوازش كرد و سلاح داد تا در پوشيد و بر پشت مركب سوار شد و با سپاه خود حمله كرد . اين خبر بعدنان قيس كردند . عدنان سلاح‌پوش شده بود ، چند كاسه شراب خورده بود كه آرزوى ميدان‌دارى داشت . چون بشنيد كه رستم اردستانى را از پاى دار بردند و سپاه بر هم زدند ، عدنان سوار شد و بحربگاه آمد و آن حال مشاهده كرد ، او نيز دست بشمشير كرد و حمله نمود .\r\nمؤلف اخبار عجيب چنين روايت مىكند كه آن روز سپاه ايران و سپاه دمشق جنگى عظيم مىكردند و خيلى خلق در آن دو سپاه بهلاك آمدند ، و پهلوان بهزاد عظيم مبارزتها نموده بود . در آن دو سپاه از هنر او مىگفتند . چون شب درآمد آن دو سپاه از هم بازگشتند . بهزاد به خدمت مظفر شاه آمد و خدمت كرد .\r\nمظفر شاه پياده شد و بهزاد را در كنار گرفت و ببوسيد و بنواخت و انعام كرد . بعد از آن ببارگاه درآمدند و بكارسازى مشغول شدند .\r\nاما از آن طرف ملك مسروق فرود آمد . عدنان بن قيس به خدمت آمد .\r\nملك مسروق عظيم پريشان بود كه صيدى چنان ايرانيان از دست ايشان برده بودند .\r\nعدنان خدمت كرد و گفت : ملك را بقاباد ، خاطر عاطرت را هيچ پريشان مكن كه فردا در ميدان درآيم و وقتى از ميدان بيرون آيم كه اين صد هزار مرد را تمام كرده باشم . از دولت ملك اين قوم را در پيش ما وجودى نخواهد بودن و اگر فيروز شاه و ملك داراب درين ملك بيايند من عوض مصر با ايشان باز كنم كه تا عالم باشد از آن باز گويند . ملك مسروق باور كرد ، پنداشت كه راست مىگويد ، اگرچه او مردى مبارز بود و در شام و مصر و حجاز مثل او سوارى نبود و از جملهء مبارزان مشهورتر بود . ملك مسروق بن عتبه انعام بسيار بعدنان بن قيس كرد . عدنان خدمت كرد و گفت نقيبان سپاه را طلب كنيد تا منادى جنگ در سپاه زنند كه فردا روز ميدان داريست . در حال نقيبان سپاه را طلب كردند و حكم كردند كه منادى جنگ زنند .\r\n\r\n","description":"","footnote":"","page_name":" 854 ","page_number":870},
  {"content":"\r\n\r\nآن شب همه شب آن دو سپاه در كارسازى جنگ بودند و اسباب حرب مهيا مىكردند تا آن شب تاريك بروز روشن مبدل شد . عنقاى سياه گردون بباز سفيد پر گردون در عالم مبدل شد ، و پرتو خورشيد « 1 » چون موى زرين از كلهء آسمان درين جهان مسلسل گرديد ، و دلهاى مبارزان در آمدن آن روز مغلغل گرديد ، شعر :\r\n صبح دوم كه زنده كند مرده را بدم * با صدق اگر برفت كنون با صفا رسيد\r\nكيخسرو سپهر فرو تاخت از سپهر * گرچه درين حصار كهن بارها رسيد\r\nاز گرد مركبش سپه موكب ظلام « 2 » * بشكست و مملكت بسپاه ضيا رسيد \r\nآن دو سپاه از جاى برجستند و جامهاى كينه درپوشيدند و پا در ركاب حرب درآوردند و طبلهاى جنگ فرو كوفتند و ناى رزم در دميدند و علمهاى فتنه برافراشتند و از براى ميدان‌دارى مردان كار برگماشتند .\r\nشاه مظفر شاه چون بدر منير ، آن پادشاه روشن ضمير ، آن صاحب تاج و سرير ، زير چتر شاهى ؛ آن سرو خرگاهى ، آن فريدون [ با 
  ] فرّ شهنشاهى ؛ آن طاوس گلستان سلطنت و آن شاه باز مملكت ، آن سيمرغ همت سليمان معدلت ؛ آن زيب سلطانى آن مبارز ميدانى جولانى ، آن شاه آذربايجانى ؛ در زير چتر شاهى قرار گرفت . ميمنه و ميسره برآراستند ؛ و ديگر آن مبارز جهان و آن مرد ميدان و آن پهلوان زمان و آن صاحب گرز گران و آن شجاع كيان و آن رستم ايام و آن صفدر گردون رام ، و آن لشكرشكن مصر و شام ، و آن نوادهء رستم بن زال سام ، پسر پهلوان پيل‌زور بهزاد نام ، در قلب لشكر قرار گرفتند .\r\nاز آن طرف سپاه عرب و مبارزان حلب ، خود را بساز و سلب برآراستند\r\n\r\n\r\n","description":"","footnote":"\r\n( 1 ) - در اصل : خورشيد را\r\n( 2 ) - در اصل : ظلم\r\n","page_name":" 855 ","page_number":871},
  {"content":"\r\n\r\nگردان كار و جوانان نامدار ، در صف كارزار درآمدند . عدنان بن قيس كه شجاع و سرور آن سپاه بود ، در قلب‌گاه ، در پيش چتر شاه ، در پيش تخت ملك مسروق و نصر بن عدل ، آن مردك زبروق بايستاد .\r\nچون نقيبان هر دو لشكر صف گردان از هر دو طرف برآراستند ، آواز كوس حربى و نالهء ناى رزمى دردميدند . دهل و كرناى و صنج رومى و دبدبهء « 1 » كابلى گوش ايام را كرمى گردانيد . دل در بدنها در حركت درآمد و رنگ از رخسارهاى نامردان ريختن گرفت . خون مردان در جوش و گردان در خروش ؛ سواران آهن پوش « 2 » بر مركبان جولانى ، آن مردان ميدانى و سواران ايرانى و دمشق و حلب و كنعانى ، عزم جنگ كردند .\r\nمؤلف اين داستان و گزارندهء اين برهان چنين روايت مىكند كه اول كسى كه عزم ميدان كرد ، سوارى بود از قلب سپاه ايران ؛ جوانى بر مركب بادرفتار « 3 » شير هنجار كوه‌پيكر « 4 » كوچك سر ، دراز گردن علم دم « 5 » ، قلم گوش سپر سم ، در بر گستوان جنگ كشيده و جوان ايرانى چون كوه پولاد در ميان زين قرار گرفته ، نعره‌زنان در ميان ميدان آمد . طريت كرد و جولان نمود و گفت : هركه مرا داند داند و هركه نداند بداند كه منم رستم اردستانى بنده و خدمتكار شاه آذربايجان شاه مظفر شاه ، بياييد در ميدانم ، هركه از شما مبارزترست .\r\nمؤلف داستان گويد كه سوارى شامى از سر تا پاى در « 6 » پولاد نهان گشته در ميدان درآمد . ملك مسروق سؤال كرد كه اين كيست كه در ميدان رفت ؟ نقيب سپاه گفت اى شاه ، اين سوار جلدست و صاحب ده هزار مردست و نام او هام است كه از ديار مغرب در خدمت ملك آمده است . ملك مسروق عتبه گفت : مرد مبارزست ، باشد كه كارى بكند ! اين سوار ايرانى آنست كه از زير دار گريخت . هام چون\r\n\r\n\r\n","description":"","footnote":"\r\n( 1 ) - در اصل : دمدمه . پيش ازين اين كلمه همه جا « دبدبهء كابلى » آمده است\r\n( 2 ) - در اصل : آهن‌پوش و .\r\n( 3 ) - در اصل : بادرفتارى\r\n( 4 ) - در اصل : پبكار\r\n( 5 ) - در اصل : دمى\r\n( 6 ) - در اصل : در غرق\r\n","page_name":" 856 ","page_number":872},
  {"content":"\r\n\r\nدر مقابل رستم اردستانى آمد ، يك نعره بر رستم زد و از گرد راه حمله كرد . نيزه در نيزهء رستم اردستانى انداخت و بسيار بضرب نيزه بكوشيدند . از ناگاه رستم اردستانى كمين بر هام بگشود و يك نيزه بر هام زد و او را بسر نيزه برداشت و بر زمين زد و مركب برو براند و هام را در زير دست و پاى مركب هلاك كرد . ديگر مبارز خواست ، سوارى ديگر كام نام مركب در ميدان جهانيد و حمله‌يى چند كرد ، عاقبت بدست رستم اردستانى هلاك شد .\r\nراوى قصه گويد كه آن روز رستم اردستانى تا شب جنگ كرد و از مبارزان شام و حلب آن روز بيست و چهار مبارز را هلاك كرد . مظفر شاه بر وى آفرين كرد . عدنان بن قيس ميخواست كه در ميدان درآيد كه آواز طبل آسايش از سپاه ايران برآمد . رستم اردستانى از ميدان بيرون آمد . مظفر شاه آفرين بر جان رستم اردستانى كرد و او را خيلى انعام فرمود . سپاه شام بازگشتند . مسروق بن عتبه از مرگ آن جوانان خيلى پريشان بود . عدنان بن قيس گفت : اى ملك ، كار جنگ چنين است اين جوانانرا بيقين اجل رسيده بود كه در ميدان رفتند و هلاك شدند و اگرنه من چند نوبت ميخواستم كه در ميدان روم ، به من مجال ندادند تا در ميدان رفتند و هلاك شدند ؛ فردا من در ميدان روم و عوض آن جوانان ازين قوم بخواهم . اين بگفتند و بكارسازى حرب مشغول شدند و منادى حرب درانداختند .\r\nاز آن طرف سپاه ايران نيز كارسازى حرب مىكردند تا وقتى كه خروس روز با منقار زرين در پرواز آمد ، و از صحن فلك « 1 » دانهاى درّ ستاره چون ارزن از روى زمين برچيد ، و سياه قيطاس شب از كرهء خنگ گردون برميد و عالم ظلمانى بآمدن روز نورانى از لب و دهان آسمانى بخنديد . آن دو سپاه از جاى برجستند و كمرهاى جنگ در ميان جان بستند ، و آن دو لشكر از دو طرف سوار گشتند و برابر هم صف برآراستند . اول كسى كه عزم ميدان كرد جوانى بود مغربى ، بر مركبى كوه‌پاره‌يى شير نهادى ، فيل اندامى ، بادرفتارى ، آهن‌خايى ، سوار گشته بود ؛ از سر تا ناخن\r\n\r\n\r\n","description":"","footnote":"\r\n( 1 ) - در اصل : و صحن فلك را از\r\n","page_name":" 857 ","page_number":873},
  {"content":"\r\n\r\nپاى در غرق سلاح « 1 » و آلت جنگ فرو رفته بود ؛ نعره‌زنان چون رستم دستان در ميان ميدان « 2 » در طريت و جولان درآمد و بآواز بلند گفت : منم بنده و خدمتكار شاه شام مسروق بن عتبه ، بياييد اى جوانان ايرانى هركه از شما مبارزترست ! شاه دمشق سؤال كرد كه اين كيست ؟ گفتند كه طالق شاميست . مسروق بن عتبه شاد شد كه مرد نامدار بود .\r\nاز جوانان ايرانى سوارى غرق پولاد در ميدان درآمد و بدست آن جوان مغربى بهلاك آمد . ديگرى رفت و كشته شد . هم‌چنين تا پنج مبارز بر زمين زد .\r\nبهزاد مبارز مركب در ميدان جهانيد و سر راه بر آن مغربى گرفت و يك نعره برو زد كه اى هيچ‌كس ! عالم بدست تو داده‌اند كه هرچه خواهى بكنى ؟ هيچ‌كس نباشد كه جواب تو بگويد ؟ اينك مرد ميدانت رسيد ! اكنون جان كجا برى ؟\r\nمغربى گفت : تو چه كسى كه بر دست و بازوى خود چنين مغرور شده‌اى ! كه چنين‌ها ميگويى ! نديدى كه چه كردم و از مبارزان ايران هر يكى را بچه نوع كشتم ؟\r\nترا نيز بدان نوع خواهم كشتن ! بهزاد گفت : هديان « 3 » ميگويى ! تو چه دانى كه بر عكس اين باشد ! طالق گفت : هم‌اكنون پيدا شود . اين بگفتند و نيزه در نيزهء هم انداختند و بسر سنان نيزه حلقه حلقه از زره و جوشن هم مىربودند . چون كارى بدان پيش نرفت ، تيغها بركشيدند و سپر پولاد در رو كشيدند و بر فرق و درق هم بزدند .\r\nچون لحظه‌يى برآمد ناگاه بهزاد پهلوان مركب در طالق پهلوان جهانيد و سر دست مردى دراز كرد و بند كمر طالق را بگرفت و زور كرد و طالق مغربى را از پشت مركب در ربود و عنان مركب بگردانيد و رو بسپاه ايران كرد تا بقلب‌گاه رسيد ، طالق را پيش خدمتكاران انداخت تا او را بربستند .\r\nراوى اين داستان كهن روايت مىكند كه مظفر شاه بغايت خرم شد و گفت :\r\nاين مغربى را بياريد . دست و گردن بسته او را پيش آوردند . شاه مظفر شاه نگاه\r\n\r\n\r\n","description":"","footnote":"\r\n( 1 ) - يعنى : در سلاح\r\n( 2 ) - در اصل : در ميان ميدان در ميدان\r\n( 3 ) - - هذيان\r\n","page_name":" 858 ","page_number":874},
  {"content":"\r\n\r\nكرد ، جوانى بس با هيبت ديد ، سؤال كرد كه تو از مغربى ؟ گفت : بلى از مغربم ، چند وقتست كه در خدمت ملك مسروق مىباشم و حق نان و نمك ملك مسروق بر گردن من بود ، مرا بنده فرمانى و حق‌گزارى « 1 » واجب بود ، چندانك جهد داشتم و آنچه توانستم بجاى آوردم . اكنون كه گرفتار شدم ، اكنون اسير بند شماام ، اگر بگذاريد و امان دهيد من بعد خدمتكار شما باشم و تا زنده باشم از براى شما جان‌سپارىها كنم و اگر مىكشيد شما ميدانيد . مظفر شاه گفت : اى پهلوان ، حيف باشد چنين پهلوانى را هلاك كردن . شاه گفت : اگر راست مىگويى سوگند ياد كن به يزدان پاك جان‌آفرين كه از ما برنگردى و رو نگردانى ، تا من عذرخواهى خداوندان خون كنم و ترا آزاد كنم به شرطى كه دايم در خدمت ما باشى ! طالق سوگند ياد كرد . شاه مظفر شاه حكم كرد تا طالق مغربى را برگشودند ، برخاست و خدمت كرد و گفت : سلاح و جوشنم بدهيد تا سوار شوم و عوض اين جوانان ازين قوم بخواهم ، هرچند كه اين خونها من كردم ، اما خونى شامى باشد . مظفر شاه گفت : بدهيد .\r\nطالق مغربى غرق سلاح شد و در حال عزم ميدان كرد . ملك مسروق بن عبته گفت : اين طالق نيست كه در ميدان آمد ؟ نقيب سپاه گفت : بلى طالق است كه بهزاد او را گرفت ، اينك مسلح در ميان ميدان ايستاده است . عدنان قيس گفت :\r\nشايد كه حيلى كرده باشد و خود را رهانيده باشد . نصر بن عدل گفت : هم‌اكنون پيدا شود . طالق مغربى چون بميان ميدان رسيد يك نعره زد كه هر دو لشكر بشنيدند .\r\nدر اثناى نعره گفت : اى قوم ، بدانيد كه من طالق مغربىام كه اول بنده و خدمتكار ملك مسروق بن عتبه بودم ، چندانكه در خدمت شما بودم آنچه وظيفهء خدمت بود بجاى آوردم ، چون گرفتار ايرانيان شدم ، مرا ببخشيدند ؛ اكنون بنده و خدمتكار شاه مظفر شاهم و بنده و خدمتكار جهان پهلوان بهزادم و دشمن جان شمايم . بياييد\r\n\r\n\r\n","description":"","footnote":"\r\n( 1 ) - در اصل : حق‌گذارى .\r\n","page_name":" 859 ","page_number":875},
  {"content":"\r\n\r\nدر ميدانم كه وقت آنست كه با شما پردازم . ملك مسروق گفت كه طالق چه ميگويد ؟\r\nگفتند اى شاه ، طالق از ما برگشته است و با ايرانيان يكى شده است . ملك مسروق گفت : جوان مبارز است ، در ميدان رويد و او را نصيحت كنيد و او را به خدمت ما بياريد كه او را انعام كنم .\r\nراوى اين داستان روايت مىكند كه ملك مسروق را سرهنگى بود كه او را اسد ميگفتند ، مرد مبارز بود و دلاور ؛ مركب برانگيخت و در برابر طالق آمد و گفت : اى طالق ، من اسدم ، مرا ملك مسروق پيش تو فرستاده است ، كه روا باشد كه از من برگشتى و با دشمنان من يكى شدى ؟ بيا كه حرمت و جاهت را بيفزايم و هر مرادى كه از من دارى برآرم . طالق گفت : من سوگند خورده‌ام كه از ايرانيان برنگردم ، تا باشم خدمتكار ايشان باشم . اسد گفت : بدبختى مكن و اگر نيايى ترا به زور ببرم . اولى آن باشد كه تو خود بيايى . طالق قبول نكرد . اسد سرهنگ دست بشمشير كرد . طالق نيز دست بشمشير كرد . هر دو بسيار بكوشيدند تا عاقبت طالق تيغى براند و اسد سرهنگ را بكشت . آه از جان مسروق برآمد . اسد را برادرى بود ؛ چون برادر خود را كشته ديد ، نعره‌زنان در ميان ميدان آمد و طالق را دشنام داد كه اى حرام‌زادهء بىنان و نمك ! كشتى برادر جوانم را ؟ جان از دستم كجا برى ؟ طالق نيز برو حمله كرد ، چند حمله در ميان ايشان خطا شد ، عاقبت او نيز بهلاك آمد . هم از دوستان و برادران و خدمتكاران اسد جمعى در ميدان آمدند و بدست طالق هلاك شدند . همچنين تا بيست و چهار كس را بكشت .\r\nمؤلف اخبار چنين روايت مىكند كه طالق را پنج هزار مرد در خدمت بودند و همه مغربى بودند . چون سالار خود را بدان نوع بديدند ، بيكبار برگرديدند و رو به سپاه ايران نهادند و با ايشان ملحق شدند . آواز طبل بشارت از سپاه ايران برآمد .\r\nمسروق بن عتبه چون چنان ديد وقت آن بود كه ديوانه گردد ، گفت : اى پهلوان عدنان ! آخر مىبينى كه ازين حرام‌زاده چه جفا بما ميرسد ؟ پنج هزار مرد كه بزر\r\n\r\n","description":"","footnote":"","page_name":" 860 ","page_number":876},
  {"content":"\r\n\r\nو مال من پرورده‌اند بسبب اين حرام‌زاده از من برگشتند . عدنان گفت : رفتم در ميدان تا او را سر از تن بردارم . اين بگفت و عزم ميدان كرد ؛ چون يكپاره كوه پولاد از سر تا ناخن پا در غرق آهن « 1 » فرو رفته بود و بر مركب عظيم سوار گشته . در آن سپاه مثل او سوارى نبود ، مبارزان عرب مثل بنام او مىزدند . بدين صفت در ميدان درآمد و از گرد راه يك نعره بر طالق زد كه اى مغربى ! جان از دست من كجا برى ؟\r\nهيچ ميدانى كه چه كردى و چه نامداران شام را بهلاك انداختى و حق نان و نمك ملك مسروق را بر خاك انداختى ؟ طالق گفت : من بندهء كسى نيستم ، چندانك در خدمت شما بودم شرط خدمت شما بجا آوردم ، اكنون در خدمت مظفر شاهم خدمت ايشان مىكنم . عدنان گفت : هم‌اكنون دمار از جانت برآرم ! طالق گفت : من حريف عدنان نيستم ، اگر بگريزم بنامردى خود گواهى داده باشم و اگر جنگ كنم يقين كه كشته شوم . چون كنم و چارهء من چيست ؟ نيك انديشه كرد ، گفت اگر به مردى بميرم آن اولىتر باشد كه بنامردى زنده باشم . اين بگفت و دل بر مرگ نهاد و بنياد حرب كردند .\r\nمؤلف اخبار و گزارندهء اسرار چنين روايت مىكند كه عدنان قيس دست بعمودگران كرد و بر طالق حمله كرد . طالق سپر پولاد در سر كشيد . پهلوان بهزاد گفت كه طالق حريف عدنان نيست . چون حمله‌يى چند در ميان ايشان خطا شد از ناگاه عدنان بتنديد و عمود از دست بينداخت و تيغى چون الماس از نيام بركشيد و چون آب و آتش درو درآمد و [ به 
  ] يك ضرب تيغ بر طالق حمله كرد . طالق سپر در سر كشيد ، بزد بر سپرش چنانك سپر در دست او به دو نيم شد و سر يلمان تيغ بر فرق طالق آمد و درهم بشكافت . طالق مغربى بدان يك ضرب از پاى درآمد و از پشت مركب در خاك افتاد . بهزاد مركب در ميدان جهانيد تا بر بالين طالق آمد ، هنوز اندكى مانده بود .\r\nبهزاد پياده شد و بر بالين طالق آمد و سرش را از زمين برداشت . طالق را چشم بر بهزاد\r\n\r\n\r\n","description":"","footnote":"\r\n( 1 ) - يعنى : در آهن .\r\n","page_name":" 861 ","page_number":877},
  {"content":"\r\n\r\nافتاد ، درو نگاه كرد و گفت : اى پهلوان ، خون مرا از عدنان بخواهيش « 1 » كه من مرد غريب بودم و هيچ‌كس ندارم كه خون من بخواهد ، عاقبت بمحبت شما هلاك شدم . اين بگفت و ديده بر هم نهاد . بهزاد را « 2 » مرگ او عظيم سخت آمد . نصر بن عدل گفت اى شهريار ، حاليا روز بيگاه شده است ، بفرماى تا طبل آسايش بزنند كه امروز فتح كرديم . آواز طبل آسايش برآمد . عدنان بن قيس از ميدان بيرون رفت .\r\nخدمتكاران طالق در ميدان درآمدند و طالق كشته را از ميدان بدر بردند ، سپاهش پياده شدند و خاك بر سر كردند . شاه مظفر شاه بگريست . جملهء جوانان ايران از مرگ او دريغ خوردند . بهزاد گفت : قرار نگيرم تا خون طالق را نخواهم كه به من وصيت كرده است ، اين پنج هزار مرد كه به او تعلق دارند به من وصيت كرده است كه از آن من باشند ؛ بزرگان ايشان را طلب كرد و همه را بنواخت و خلعت داد و دلدارى كرد . طالق را در خاك كردند .\r\nاما از آن طرف عدنان بن قيس به خدمت ملك مسروق آمد و خدمت كرد .\r\nملك مسروق بر وى آفرين كرد ، گفت : پهلوان ، نيكو رفتى ! طالق عظيم سوارى بود كه از پاى درآوردى . عدنان گفت : فردا بدولت ملك در ميدان روم و كار اين لشكر را تمام كنم . بفرمود تا منادى جنگ در دادند . از هر دو طرف سپاه بكارسازى حرب مشغول شدند تا آن شب بگدشت و خورشيد طلوع كرد . آن دو لشكر از جاى برجستند و غرق آهن و پولاد شدند و در برابر هم صف برآراستند . چون قلب و جناح هر دو لشكر راست شد اول كسى كه عزم ميدان كرد عدنان بن قيس بود ، نعره‌زنان در ميان ميدان آمد و طريت كرد و جولان نمود و مبارزان نگاه ميكردند و او مبارز طلب مىكرد . جهان پهلوان عالم ، بهزاد پهلوان ، عزم ميدان كرد . به آيين مبارزان در ميدان آمد و سر راه بر عدنان گرفت . عدنان گفت : كيستى كه در ميدان پهلوان جهان عدنان بن قيس آمدى ؟ مگر از جان خود بيزار شده‌اى ! بهزاد گفت :\r\n\r\n\r\n","description":"","footnote":"\r\n( 1 ) - بخواهيش : يعنى بخواهى آن را\r\n( 2 ) - در اصل : بهزاد را از .\r\n","page_name":" 862 ","page_number":878},
  {"content":"\r\n\r\nاى پهلوان ، پيش از آنكه هنرى بنمايى لاف مىزنى و دعوى ميكنى ؟ شايد كه تو در دست من بهلاك آيى . چون ميدانى كه من در دست تو بهلاك آيم ؟ عدنان گفت :\r\nبارى نامت چيست كه عظيم بر دست و بازوى خود اعتماد دارى ! بهزاد گفت : از پرسيدن نام من ترا چه حاصل ؟ دستى برآر ، اگر هنرى دارى ! عدنان گفت : اى پهلوان ، در مردن شتاب مكن كه امكان نيست كه از دستم جان بدر برى ! نامت بگو تا بدانم .\r\nبهزاد گفت : مرا نام بهزادست ، پسر پيل‌زور . عدنان گفت : تو آن بهزادى كه خطير را كشتى و در ايوان وليد خالد مركب از پنجره بيرون جهانيدى ، در رود نيل انداختى ؟\r\nبهزاد گفت : من آنم ! آنچه كردم بتوفيق خداى تعالى كردم و ترا نيز بتوفيق خداى تعالى هلاك گردانم . عدنان گفت : غلط كردى ! مرا به خطير نسبت مكن كه چون خطير هزار كس بايد كه در روز ميدان‌دارى غاشيهء مرا بكشد . بهزاد گفت : توفيق خدا ميدهد ، بگرد تا بگرديم ! عدنان گفت يك مرادى به تو دارم ، برآر تا با تو حرب كنم . بهزاد گفت بگو تا بدانم . عدنان گفت يك بار نقاب از روى بردار تا يك بار جمالت را ببينم . بهزاد گفت از ديدن روى من ترا چه حاصل ؟ جنگ كنيم تا يزدان بكه دهد . عدنان گفت شتاب مكن ! لابد كه جنگ خواهيم كردن ! بدان يزدانى كه مىپرستى كه يك بار ديدارت را بنماى تا رويت ببينم .\r\nبهزاد چون نام يزدان بشنيد ، گفت هزار جان من فداى نام يزدان باد .\r\nدست فراز كرد و بند كلاه خود برگشود و دامن كلاه خود برانداخت : روى چون خورشيد تابان از زير نقاب پيدا شد و يا چون ماه تابان كه از زير ابر پديد آيد .\r\nعدنان بن قيس گفت حيف باشد كه [ با 
  ] اين‌چنين جمال و كمالى كه تو دارى در دست من بهلاك آيى ، نصيحت من قبول كن و سخن من بشنو ، من طمع به اسب و سلاح تو كرده‌ام ، ميخواستم كه ترا هلاك كنم و مركب و سلاحت ببرم كه هيچ پادشاهى را در عالم چنين اسب و سلاح نيست ؛ اما چون رويت ديدم و با تو اين چندين سخن گفتم ، بر جوانى تو رحم كردم ، ترا از سر شفقت و مرحمت ميگويم ، قبول كن\r\n\r\n","description":"","footnote":"","page_name":" 863 ","page_number":879},
  {"content":"\r\n\r\nتا زنده بمانى . بهزاد گفت : بگوى تا چه ميگويى تا معلوم كنم . عدنان گفت از پشت مركب پياده شو و سلاح و مركبت را به من ده تا بر تو شفقت كنم و ترا زنده بگذارم تا از ميدان بدر روى ، و اگر سخنم را نشنوى لابد كه سرت از تن جدا كنم و مركب و سلاحت بستانم . بهزاد بخنديد و گفت اى پهلوان ، عظيم ابله و نادان واقع شده‌اى ! من دعوى مىكنم كه چون تو هزار را دمار برآورم ، اكنون تو ميخواهى كه بدين بهانه از دستم جان بدر برى ؟ اگرت آرزوى اسب و سلاح منست به مردى بستان ! عدنان گفت ترا نصيحت كردم ، قبول نكردى ؛ اكنون بگير اين ضرب گرز از دستم كه اگر كوه پولاد باشى كه در يكديگر پخش گردى ، و اگر سنگ خاره باشى خرد گردى ! بهزاد گفت : بيار تا چه دارى ! بيت :\r\n بيا تا چه دارى ز گردان نشان * از آن نامداران و گردن‌كشان \r\nعدنان قيس برآورد آن عمود گران سنگ را ، گرد سر بگردانيد . بهزاد سپر پولاد در سر كشيد . عدنان چنان ضربتى برقبهء سپر بهزاد زد كه يك شعلهء آتش از ميان سپر و عمود برخاست . آواز طراقاى گرز و سپر جملهء لشكر بشنيدند ، هر دو بباد مركب درگذشتند . بهزاد آن ضرب را بگرفت از دست عدنان بن قيس ، چنانك هيچ المى به دو و مركب او نرسيد ، عنان مركبان باز كشيدند . بهزاد دست بعمود گران كرد و صد و شصت من عمود از سلاح‌دار بستد و سر راه بر عدنان قيس بگرفت و گفت اى پهلوان ، خيلى دعوى كردى و بسيار لافها زدى ، اما چه فايده كه دعوى تو خطا بود ، هيچ هنرى ندارى و گرز زدن نمىدانى . عدنان گفت من بر تو رحم كردم و بر جوانى تو شفقت مىكنم ، بازت نصيحت مىكنم ، اگر قبول نكنى اين نوبت چنانت بزنم كه مغزت در خاك اندازم . بهزاد گفت اى ابله ، اين مركب را من به مردى از وليد بن خالد استاده‌ام ، رايگان به تو نخواهم دادن . عدنان گفت : جهانرا وداع كن كه ديگر عالم را نخواهى ديدن ! اين بگفت و گرز را گرد سر بگردانيد\r\n\r\n","description":"","footnote":"","page_name":" 864 ","page_number":880},
  {"content":"\r\n\r\nو چنان بر قبهء سپر بهزاد زد « 1 » كه اگر بر كوه زدى خرد كردى . بهزاد از اول آسان‌تر بگرفت و گفت : اى عدنان ، هيچ كارى نكردى و بسيارى لاف زدى . عدنان قيس گفت : اى جوانمرد ، بيقين ترا اجل رسيده است . اما من چنين دو ضرب زدم تا باشد كه ترا پندى شود ، نشد ؛ اين ضرب سيوم بگير ! اگر بمانى ديگر ممير . بهزاد گفت : اى عدنان ، آخر دو ضرب زدى يك ضرب بگير ، اكنون نوبت از آن منست ! عدنان گفت : در هر مملكتى رسميست ؛ در مملكت ما رسم اينست كه اگر در ميدان دارى باشد ، سه ضرب بزنيم و سه ضرب بگيريم و اگر سر سفره بطعام خوردن بنشينيم سه ملعقه سه ملعقه « 2 » خوريم ؛ من دو ضرب زدم يك ضرب ديگر بزنم ، اگر زنده مانى تو نيز سه ضرب ديگر بزنى . بهزاد گفت روا باشد . عدنان بن قيس ضرب سيوم چنان بزد كه غايت طاقت و زور او بود .\r\nبهزاد گفت : اى پهلوان ، اكنون ديگر هيچ حجت نماند ! اكنون نوبت از آن منست . عدنان گفت امروز من سه ضرب زدم فردا بيايم تو نيز سه ضرب بزنى . بهزاد گفت اين حرام‌زاد بخواهد جستن . به يزدان پاك كه نگذارم . سر راه بر عدنان گرفت و گفت : اى پهلوان ، من بفردا نمىگذارم ، ترا امروز اجل رسيده است فردا چون بميرى ! اين بگفت و گفت : بگير اين ضرب از دست و بازوى بهزاد چاكر مظفر شاه آذربايجانى ! اين بگفت و چون شير نر حمله كرد . عدنان ميخواست كه بحرام‌زادگى جان بدر برد ، نتوانست ؛ بناچار سپر در سر كشيد و هر دو دست خود را ستون سپر كرد . بهزاد عنان مركب بكشيد ، يك ميدان‌وار جدا شد و آنگاه بهر دو انگشت پاى در ركاب راست بايستاد و مهميز تيز بر آبگاه مركب زد و برانگيخت آن مركب كوه‌پاره را و دست و گرز بالا داشت ؛ به زور تمام چنان ضربتى برقبهء سپر عدنان بن قيس زد كه سپر در دست عدنان با دست و گرز در ميانهء شانه‌اش آمد .\r\nآه از جان عدنان بن قيس برآمد . صندوق سينه‌اش بر پيش كوههء زين خورد . دهان\r\n\r\n\r\n","description":"","footnote":"\r\n( 1 ) - در اصل : زد چنان\r\n( 2 ) - در اصل : سه معلقه سه معلقه .\r\n","page_name":" 865 ","page_number":881},
  {"content":"\r\n\r\nبرگشود و بقرب يك من خون از حلق او بر خاك ميدان ريخت . عنان مركب بسوى سپاه خود گردانيد و بهزاد بباد مركب گدشته بود . نصر بن عدل گفت : شاها ، بفرما تا طبل آسايش بزنند كه عدنان قيس عظيم زخمى از آن ايرانى بخورد .\r\nمسروق بن عتبه حكم كرد تا طبل بازگشتن بزدند . بهزاد چون عدنانرا ضرب زد عنان مركب را بازگردانيد تا كار او را تمام كند كه آواز طبل آسايش برآمد ، دريغ خورد كه اين حرام‌زادهء لافى زنده از ميدان من بدر رفت .\r\nمؤلف اين داستان كهن چنين روايت مىكند كه رسم ملوك فرس چنين بود كه چون آواز طبل آسايش بشنوند ، دست فرود نيارند و در حال جنگ را در باقى كنند . پهلوان بهزاد بازگشت . شاه مظفر شاه حكم كرد تا گردان ايران بهزاد را استقبال كردند . بهزاد پياده شد و دويد و ران و ركاب شاه‌زاده مظفر شاه را بوسه داد . مظفر شاه گفت : اى پهلوان ، چون بود كه سه ضرب از دست عدنان قيس گرفتى ! بهزاد بخنديد و آنچه عدنان گفته بود ، جمله را حكايت كرد . جملهء امرا بخنديدند .\r\nگفتند امرا كه عدنان حرام‌زاده آن همه دعوى كرد و سه ضرب زد و يك ضرب از دست پهلوان بهزاد نتوانست گرفتن . و اگر طبل آسايش نمىزدند البته هلاك مىشد . بهزاد گفت دانم كه او مدتها در آن زخم خواهد ماندن و ما فردا اين سپاه را خواهيم شكستن ، اما گرفتن دمشق دشوار خواهد بودن كه شهرى عظيم محكم است .\r\nاما مؤلف اخبار و گزارندهء داستان چنين روايت مىكند كه از آن طرف چون عدنان بن قيس بلشكرگاه رسيد ، به خود نبود و از درد دل مىناليد . او را خدمتكاران در ميان گرفتند و بخيمهء خودش بردند ، گفت مرا در شهر بريد و بمعالجه‌ام مشغول شويد كه درد عظيم دارم كه مركبم برميد و آن ايرانى ضربى چنين بر من زد . و در حال اين سخن را بمسروق بن عتبه رسانيدند ، كه پهلوان قيس ميگويد كه مرا به شهر بريد . مسروق گفت مگر زخم پهلوان بدست كه به شهر ميرود ؟ خدمتكارانش گفتند نمىدانيم هيچ زخم پيدا نيست ، اما دم بدم خون از حلقش بدر مىآيد . ملك\r\n\r\n","description":"","footnote":"","page_name":" 866 ","page_number":882},
  {"content":"\r\n\r\nمسروق بغايت ملول شد كه پشت و پناه سپاهش او بود كه دايم دعوى ميكرد كه تمام سپاه ايرانرا من بسم . خدمتكارانش ميگويند كه پهلوان گفت كه اسبم رم خورد كه بهزاد توانست مرا زخم زدن ، فردا كه بهتر شوم در ميدان درآيم و جواب كار او بگويم . ملك نصر بن عدل با خود گفت كه دروغ ميگويد ، حريف بهزاد نيست . آخر ما ديديم كه سه ضرب چنان بر قبهء سپر بهزاد زد و او به مردى بگرفت چنانك المى به دو و مركبش نرسيد ، و عدنان نتوانست يك ضرب از دست بهزاد گرفتن . لافى مىزند ، اما حاليا به زبان او سخن گويم كه پهلوان پاىتخت ملك مسروق اوست . گفت : شاها ، راست ميگويد پهلوان عدنان ، كه مركبش رم خورد . چون بهزاد هزارى با پهلوان عدنان برنمىآيد ، اما حاليا وقت كار ديگرست كه از دست عدنان ديگر كارى برنمىآيد تا پهلوانرا بهتر شدن . مسروق گفت : پهلوان كى بهتر شود ؟ نصر بن عدل گفت شش ماه ديگر كه من ميدانم كه زخمش محكم است و زحمت پهلوان از اندرونست كه ضرب گرز در ميان شانه خورده است . مسروق گفت اى ملك نصر ، تو چها ميگويى ؟ گيرم كه ما صبر بكنيم ، ايرانيان شش ماه ديگر صبر ميكنند كه تا عدنان بن قيس بهتر شود با ما حرب نكنند ؟ نصر گفت : اى ملك ، درين باره انديشه‌يى بكنيم ، حاليا عدنانرا در شهر ببرند . حكم شد كه ببرند ، عدنانرا در شهر آوردند .\r\nخبر در شهر افتاد كه عدنان را در شهر درآوردند كه از دست پهلوان بهزاد زخم خورده است . رعيت گفتند مشكل حالتى بود كه پهلوان سپاه زخم خورد . عجب دانيم كه اگر مسروق بن عتبه با اين قوم تواند برآمدن . يكى گفت كه ايرانيان ملك مصر را بگرفتند ، هيچ زيانى بخلق مصر نرسانيدند كه ملك داراب پادشاه عادلست ، اگر اين ملك را هم بگيرند هيچ زيانى بكس نرسانند . مردم دمشق هركس سخنى ميگفتند . آوازهء عدل آن سپاه جملهء جهانرا گرفته بود . اما چون ملك مسروق و نصر بن عدل و امراى ديگر كه بودند ، بازگشتند ، ملك مسروق\r\n\r\n","description":"","footnote":"","page_name":" 867 ","page_number":883},
  {"content":"\r\n\r\nگفت : اكنون ما را چه بايد كردن ؟ نصر بن عدل گفت كه مصلحت درآنست كه چند روزى اين جنگ كردن را با ايرانيان در توقف اندازيم تا بنگريم كه از وليد بن خالد چه خبر مىآيد كه مىگويند كه ملك سرور يمنى هلال عيار را فرستاده است كه وليد خالد را از بند خلاص كند و عين الحيات را نيز بدزدد ، هلال رفته است و وليد خالد را از بند بيرون آورده است و عين الحيات را دزديده است ، شايد كه خبرى بيايد كه موجب نصرت ما باشد تا سپاه نيز آسايشى كنند . ملك مسروق گفت : چنين است ، باشد كه عدنان نيز بهتر شود . پس جنگ كردن را موقوف كردند .\r\nجاسوسان سپاه ايران آنجا بودند ، شنيدند كه ملك مسروق حرب نخواهد كردن ، اين خبر را بمظفر شاه رسانيدند كه سپاه دشمن چند روز حرب نخواهند كردن .\r\nشاه مظفر شاه گفت : هرچند كه ما را شتابست ، كه ميدانم كه شاه‌زاده فيروز شاه فتح قبروس كرده است و زود خواهد بازگشتن . چون بازگردد از بردن وليد خالد و عين الحيات آگاه شود ، زود برين طرف گذار خواهد كردن ، ما فتح نكرده باشيم بد باشد ! اما حاليا چند روزى از براى امان ايشان ما نيز جنگ نكنيم تا سپاه ما نيز آسايشى كنند ، باشد كه ملك مسروق از جنگ كردن پشيمان شود ، كه پهلوان پاىتختش ضربى عظيم از دست پهلوان بهزاد خورده . به چند معنى جنگ كردن را در توقف انداختند تا هفت روز برآمد . شاه مظفر شاه گفت : تا چند صبر توان كردن ؟\r\nجاسوسان ايران در سپاه دمشق بودند .\r\nاما مؤلف اخبار و گزارندهء اسرار چنين روايت مىكند كه جاسوسان مظفر شاه شنيدند كه پادشاه ملاطيه شاه سيف الدوله وليد خالد را گرفته و در بند كرده و عين الحيات را خلاص كرده ، و هلال عيار گريخته و [ خبر 
  ] بسرور يمنى بقيصريه برده ، و ملك مسروق بغايت ملول شده است . جاسوسان چون اين خبر را بشنيدند در حال بازگشتند و اين خبرها بشاه مظفر شاه كردند . شاه‌زاده خيلى شاد شد و گفت خاطرم از براى شاه‌زاده فيروز شاه بغايت ملول بود ، كه چون از جنگ فرنگان باز\r\n\r\n","description":"","footnote":"","page_name":" 868 ","page_number":884},
  {"content":"\r\n\r\nميگشت محبوب خود را نمىديد بغايت ملول مىشد . رحمت يزدان بر شاه سيف الدوله باد كه تقصيرى نكرده است ! پس معين شد كه چون اين خبر بمصر برسد ، سپاه خواهند آمدن ؛ ما كار اين سپاه را تمام نكرده باشيم بد باشد . بهزاد گفت :\r\nحكم كنيد كه طبل جنگ بكوبند تا فردا سوار شويم و كار اين سپاه را تمام كنيم .\r\nحكم شد تا منادى جنگ در سپاه زدند . جاسوسان سپاه دمشق آگاه شدند كه فردا سپاه ايران جنگ خواهند كردن ، مسروق عتبه را خبر كردند . مسروق عظيم پريشان شد كه ميدانست كه حريف نخواهد بودن و مجال دشمن بود كه در سپاه دمشق كسى نبود كه در برابر بهزاد تواند ايستادن . نصر بن عدل گفت من چارهء ديگر ميدانم ، بگويم ؟ ملك مسروق گفت : بگوى ! نصر گفت سپاه ما غلبه‌اند ، از دويست هزار بيشترند ، و سپاه ايران كم‌اند به نسبت ما ، فردا حكم كن كه سپاه بيكبار حمله كنند ، باشد كه كارى توانيم كردن و اگرنه در شهر دمشق درآييم . ملك مسروق گفت بنه را بيشتر به شهر بفرستيم كه اگر شكستى يابيم [ و 
  ] در شهر درآييم ، بنه بدست ايرانيان نيفتد . ملك نصر بن عدل گفت اين نيكو تدبيرى نيست . گفت : چرا ؟\r\nگفت از آن جهت كه سپاه بشنوند كه ملك مسروق بنه را در شهر فرستاد ، همه نوميد شوند و جنگ نكنند . بايد كه ايشان بگويند كه ملك بجان ايستاده است تا سپاه نيكو حرب كنند و بر سپاه دشمن دلير شوند . ملك مسروق گفت : نيكو گفتى ! پس حكم كرد تا در سپاه منادى كردند كه فردا روز جنگ است ، مردانه‌وار حرب بايد كردن كه ملك مسروق حكم كرده است كه هركه فردا از سپاه دشمن سرى بيارد او را بهم سنگ آن زر بدهم .\r\nپس در گنج‌خانه برگشود و مال بىقياس بسپاه داد و بكارسازى حرب مشغول شدند تا شب درآمد و عالم سياه و تاريك شد . شبى بود چون روى زنگيان سياه و يا چون بخت برگشتهء مسروق شاه ، و صحن آسمان خالى شده از نور آفتاب و ماه . در شبى چنان سياه آن خلق هر دو لشكر از پير و جوان ، از وزير و امير و سلطان ،\r\n\r\n","description":"","footnote":"","page_name":" 869 ","page_number":885},
  {"content":"\r\n\r\nاز صغار و كبار ، در كار راستى حرب فردا بودند تا وقتى كه آن شب بروز روشن مبدل گرديد و بوى نسيم سحرى در جبال و صحارى « 1 » بوزيد و باد صبا كه پيك سلطان روزست به رسيدن پادشاه مشرق درين جهان بدويد ، نكهت صبح مشك بوى از نافهء ناف غزالهء فلك درين عالم بدميد ، و آهوبرهء گردون در صحن مرغزار فلك « 2 » [ بچريد 
  ] و خواجهء ايام از دست كفر « 3 » اين جهانرا بدينار سرخ آفتاب بخريد ، و سپاه قيطاس شب از پيش شير گردون بيك حملهء چرخ بيك دم برميد . خاقانى گويد ، بيت :\r\n زد نفس سر به مهر صبح ملمع نقاب * خيمهء روحانيان كرد معنبر طناب\r\nنيزه كشيد آفتاب حلقهء مه در ربود * نيزهء اين زرّ سرخ حلقهء آن سيم ناب \r\nچون آفتاب جهانتاب برآمد ، از هر دو لشكر آواز طبل جنگ برآمد . آن دو سپاه از جاى بجنبيدند و در جوش و خروش درآمدند و جمله پولادپوش شدند و بر گستوان الوان بر پشت مركبان بور و ابرش و كهر و خنگ و مركبان جنگى برانداختند ، و علمهاى زرد و سرخ و سياه و بنفش بباد صبا و دبور و شمال و جنوب برافراشتند . دبدبهء « 4 » كابلى و سپيد مهره و كرناى و ناى رزمى در دميدند . شاه مظفر شاه گفت : امروز نوعى بايد كردن كه اين سپاه را بشكنيم كه امشب آشوب عيار آمد و خبر چنين آورد كه پهلوان جهر و پهلوان فهر و پهلوان مهر طايفى با سپاه سى هزار ميرسند و هم‌اكنون پديد آيند . بهزاد گفت مصلحت درآنست كه جنگ سلطانى دراندازيم كه در وقت جنگ ايشان نيز برسند و از قفاى ايشان درآيند ، زود توان اين سپاه را شكستن . بزرگان گفتند كه چنين است كه پهلوان ميگويد . طارق عيار گفت كه دشمنان نيز چنين انديشه كرده‌اند كه بيكبار حمله كنند كه سپاه ايشان غلبه‌اند .\r\nپس جوانان كار و مبارزان روزگار عزم حرب كردند ، چون در مقابلهء\r\n\r\n\r\n","description":"","footnote":"\r\n( 1 ) - در اصل سحارى\r\n( 2 ) - در اصل : گردون فلك\r\n( 3 ) - مراد از « كفر » شب است .\r\n( 4 ) - در اصل : دمدمه\r\n","page_name":" 870 ","page_number":886},
  {"content":"\r\n\r\nيكديگر رسيدند ، تيغها بركشيدند و درهم درآمدند و تيغ درهم نهادند و كشتن گرفتند ؛ از هم ميكشتند و مىخستند و مىبستند . گردوغبار پيچيدن گرفت و نور خورشيد در زير گرد بنهفت . آن دو سپاه درهم آويختند و به سر تيغ سر از تن و دست از بدن مىانداختند .\r\nسيلاب خون روان گشته و روحها از بدن تحويل مىكرد . سرها چو گوى غلطان گشته ، جگرها سوزان و دلها طپان و رنگها چون زعفران گشته . جوانان ايران و پهلوانان كام ران در آن دشت و بيابان با سپاه دشمنان در كارزار بودند . شاميان از بيم جان بجان مىكوشيدند . ملك مسروق بن عتبه بر بالاى بلندى رفته بود و در زير چتر با نصر بن عدل ايستاده بود و مبارزان شام را در جنگ كردن ايرانيان دليرى ميداد . و در برابر پشته‌يى بود ، شاه مظفر شاه با زرين‌قلم و با جمعى از سرهنگان در زير چتر ايستاده بود . در آن حالت كه آن دو سپاه در جنگ بودند ، سپاه ايران هرچند كه مبارزان صف‌شكن و جوانان شمشيرزن بودند ، و بهزاد چون رستم‌دستان و سام نريمان در كوشش بود ، اما شاميان خيلى غلبه بودند و پشت بر شهر داشتند و دم بدم ايشانرا مدد مىرسيد ؛ كه ناگاه از روى بيابان گرد برآمد و از دل گرد سى هزار سوار مسلح دررسيدند ؛ چون آن جنگ و فتنه بديدند كوس جنگ فرو كوفتند و تيغها بركشيدند .\r\nراوى داستان چنين روايت مىكند كه آن سى هزار سوار از قفاى سپاه عرب درآمدند و بر هم زدند . ملك مسروق چون چنان ديد بدانست كه فايده‌يى نخواهد داشتن ، بسيارى جهد كرد تا روز به آخر رسيد . عاقبت شكست بر سپاه شام آمد .\r\nملك مسروق گفت : اى دريغ ! كارى نكرديم و گنج و خزينه و مال نيز بر باد داديم ! عنان مركب بگردانيد و رو به شهر دمشق نهاد . خبر در سپاه افتاد كه ملك مسروق بگريخت . لشكريان چتر و علم را سرنگون ديدند ، ايشان نيز رو بهزيمت نهادند .\r\nمظفر شاه حكم كرد تا طبل بشارت زدند تا تمام سپاه آگاه شدند و دست بغارت و غنيمت برگشودند و نعمت بسيار گرفتند . شاه مظفر شاه حكم كرد كه ديگر كسى را نكشند .\r\n\r\n","description":"","footnote":"","page_name":" 871 ","page_number":887},
  {"content":"\r\n\r\nمؤلف اخبار گويد كه سپاه ايران در غارت بودند و غنيمت بسيار گرفتند .\r\nاما ملك مسروق بن عتبه و نصر بن عدل در شهر دمشق درآمدند و در شهر را بربستند و در حال حكم كرد تا خلق شهر بر سر برج و باره رفتند ، تا آن شب بگدشت . روز ديگر ملك مسروق بر تخت برآمد ، بزرگان مملكتش بجمع آمدند . ملك مسروق گفت ديديد كه عاقبت بخت يارى نداد و با ايرانيان برنيامديم و گنج و مال بر باد داديم و ناموس چند ساله بر باد داديم ! اما شهر دمشق شهرى عظيم است و ملك آبادان ، دانم كه ايرانيان بمدتها نمىتوانند اين شهر را گرفتن ؛ شايد كه ما را از پيش قيصر خبرى برسد كه شاه سرور يمنى آنجاست ، شما مردانگى كنيد و برج و بارو را نيكو نگاه داريد . پس دروازهاى دمشق را بر امراى مملكت بخش كرد .\r\nچون از آن كارها ايمن شد ، برخاست « 1 » با نصر بن عدل بخانهء عدنان بن قيس آمد . خبر بعدنان قيس كردند كه ملك بديدن تو آمده است . عدنان بن قيس هنوز بيمار بود و از درد دل مىناليد . ملك مسروق بن عتبه و نصر بن عدل بر سرين عدنان بنشستند و او را پرسش كردند . مسروق گفت : اى پهلوان ، ديدى كه عاقبت ازين قوم چه بر سپاه من آمد ؟ عدنان گفت : اى ملك ، نيك كردى كه در شهر درآمدى .\r\nشهر دمشق شهرى محكم است ، بروزگاران نتوان اين شهر را گرفتن . من اندكى بهتر شوم ، بعد از آن بيرون روم ، دانم كه با اين قوم چه بايد كردن ! ملك مسروق زمانى بر سرين عدنان بنشست ، بعد از آن برخاست و بيرون آمد و بمهم مملكت مشغول شد .\r\nاما مؤلف اخبار و گزارندهء اسرار چنين روايت مىكند كه چند روز شهر دمشق را حصار كردند ، آنگاه بنياد حرب كردن كردند . شهر دمشق شهر محكم بود و گرفتن شهر مشكل بود ، بناچار حصار كردند و بهر چند روز يك بار جنگ درانداختندى و خيلى از هر دو طرف بهلاك مىآمدند .\r\nراوى داستان گويد كه از آن طرف شاه‌زاده فيروز شاه در سكندريه بود ، و آن\r\n\r\n\r\n","description":"","footnote":"\r\n( 1 ) - در اصل : برخاست باخاست .\r\n","page_name":" 872 ","page_number":888},
  {"content":"\r\n\r\nمال كه از قبروس آورده بود ، جمله را بر سكندريه خرج كرد تا بهتر از آن كه بود بنياد نهادند ؛ بختيار وزير را بدان كار بگداشت ، و بزرگى شهر اسكندريه را به بختيار وزير داد ، و خود عزم مصر كرد . پيش روان پيش رفتند و از آمدن فيروز شاه ملك داراب را خبر كردند . ملك داراب بغايت شاد شد و حكم كرد تا شهر مصر را بياراستند و خلق شهر مصر استقبال شاه‌زاده كردند . ملك داراب استقبال پسر كرد .\r\nفيروز شاه چون پدر را بديد خرم شد ، هرچند كه از بردن عين الحيات آگاه شده بود و عظيم پريشان بود ، اما معلوم كرده بود كه در ملاطيه شاه سيف الدوله چه كرده است و عين الحيات را با وليد خالد واگرفته است ، بدان معنى اندكى تسلى داشت .\r\nپيش پدر خدمت كرد و پياده شد و دويد و ران و ركاب پدر را بوسه داد . ملك داراب پسر را بنواخت و آفرين يزدان بر وى خواند . طيطوس حكيم خدمت كرد ، ملك داراب بديدار طيطوس حكيم خرميها كرد . امرا يكان يكان حكيم را در كنار گرفتند و از آنجا عزم مصر كردند تا در شهر مصر درآمدند . خلق شهر نثار ميرختند تا شاه‌زاده پياده شد ، گردان پراگنده شدند . آن روز و آن شب بگدشت ، فيروز شاه با جملهء مبارزان در مجلس ملك داراب جمع آمدند . ملك داراب از حال سفر و جنگ فرنگ سؤال كرد .\r\nآنچه كرده بود و ديده بود ، جمله را باز گفت . شاه‌زاده بفرمود تا آن خوك‌سر را درآوردند ، ملك داراب بديد و عجب ماند . او را گرد شهر مصر گردانيدند ، خلق شهر تفرج ميكردند . شاه‌زاده از حكايت عين الحيات و وليد خالد سؤال كرد كه چون بود ؟\r\nو « 1 » [ ملك داراب 
  ] از حكايت سيف الدوله و مكتوب فرستادن او كه من چه كردم ، و من جواب مكتوب چه نبشتم [ بگفت 
  ] . فيروز شاه از حال مظفر شاه سؤال كرد .\r\nملك داراب گفت كه شهر دمشق در حصارست و بهمن زرين‌كلاه و بهمن زرين‌قبا دربندند .\r\nايشان درين كلمات بودند كه شخصى از در بارگاه درآمد و گفت : سپاهى\r\n\r\n\r\n","description":"","footnote":"\r\n( 1 ) - در اصل : و از\r\n","page_name":" 873 ","page_number":889},
  {"content":"\r\n\r\nكه بر طرف ديار سعيد رفته بودند اين دم آمدند و رواح « 1 » بن خلود را بسته آوردند . ملك داراب شادمانه شد و حكم كرد تا جمعى از بزرگان استقبال برفتند و آن سپاه را در شهر مصر درآوردند . ملك داراب ايشانرا بنواخت . ايشان آنچه « 2 » از مال و گنج كه گرفته بودند ، بر ملك داراب عرض كردند و رواح « 3 » بن خلود را در بند كشيدند . فيروز شاه گفت : من كه فيروز شاه‌ام مرا زودتر بملاطيه مىبايد رفتن ، اما از راه دمشق كه اگر مظفر شاه شهر دمشق را نگرفته باشد ، او را در گرفتن شهر دمشق يارى دهيم كه گرفتن آن شهر آسان نيست ؛ و از آنجا عزم ملاطيه كنيم و عين الحيات را بدست آوريم ، آنگاه آنجا بنگريم كه چه بايد كردن . ملك داراب گفت چنين بايد كردن . پس بدين كار مشغول شدند و اسباب راه ساز دادند . گفتند شهر مصر را خالى نتوان گداشتن ، كرا بر تخت مصر بنشانيم ؟ ابو الخير قصاب را با ابو الفتح جراح طلب كردند و مال فراوان بديشان دادند ، بعوض آن نيكى كه با شاه‌زاده كرده بودند . فيروز شاه گفت :\r\nمن شرط كرده بودم كه پادشاهى ملك مصر را بشما بدهم قبول مىكنيد يا نه ؟\r\nايشان گفتند : اى شاه ، ما مردم بازاريم ، طريق مملكت‌دارى ندانيم ، ما را از دولت شاه‌زاده چندان رسيده است كه چند پشت ما را كفايت كند . ملك داراب گفت : مرا با وليد خالد خويشاونديست كه پدر من ملك بهمن بزرگ ، دختر ملك حارث هماى را بخواست ؛ در آن وقتى كه از دست لؤلؤ از ايران بگريخت بمصر آمد بارشنواد و هماى را به مردى بر زمين زد و شاه حارث هماى را به دو داد ، من كه ملك دارابم از آن هماى آمدم . نمىخواستم كه با وليد خالد جنگ كنم اما او بنادانى جنگ ما را اختيار كرد . ميخواستم كه آن روز كه از مصر بيرون روم باز او را تشريف دهم و ملك مصر را به دو مسلم دارم . او را خود نكبت در طالع بود ، كه هلال عيار او را از بند من بدر برد ، در ملاطيه باز بدست شاه سيف الدوله گرفتار شد . اكنون پسرش شاه صالح در بندست ، او را بيرون آريد تا مملكت مصر را به دو دهم ، تا عالميان\r\n\r\n\r\n","description":"","footnote":"\r\n( 1 ) - در اصل : روايح\r\n( 2 ) - در اصل : آنچه كه\r\n( 3 ) - در اصل : روايح .\r\n","page_name":" 874 ","page_number":890},
  {"content":"\r\n\r\nبدانند كه ما را ازين جنگ كردن مقصود نه ملك مصر بوده است ؛ و چون ما بملاطيه برويم او را نيز از بند برهانيم و باز او را بپادشاهى مصر فرستيم . طيطوس حكيم گفت : چنين است كه ملك گفت .\r\nدر حال برفتند و شاه صالح را از بند بيرون آوردند و به خدمت ملك داراب آوردند . ملك داراب او را انعامها كرد و نوازش نمود و گفت : جنگ ما را به اختيار خريديد و اگرنه ما را با شما هيچ جنگى نبود . اكنون آن همه گدشت ، ملك مصر از آن شماست و من به ايران ميروم ، چون بملاطيه ميروم ، برسم ، پدرت را نيز از بند بيرون آورم و بمصر بفرستم . اما بايد كه من بعد بىادبى نكنيد « 1 » و بر رسم ملوك پيشين زندگانى كنيد كه دايم از مصر و شام مال و خراج به ايران آمده است . شاه صالح خدمت كرد و گفت : بنده و خدمتكار باشيم ، از كردهء خود پشيمان گشته‌ايم ، تا زنده باشيم ما و پدران و فرزندان ديگر سر از امر و فرمان شما نپيچيم . ملك داراب ملك مصر را بشاه صالح داد و دربارهء رعيت و معدلت و شفقت و رعيت پرورى در حق بندگان خداى تعالى وصيت كرد و چند روز ديگر در مصر بود . بعد از آن عزم دمشق كرد با سپاه دويست و پنجاه هزار سوار ، آراسته رو بدمشق نهاد .\r\nاما راويان اين داستان چنين روايت ميكنند كه شاه مظفر شاه ، شهر دمشق را حصار كرده بود و چند وقت بود كه شهر دمشق در حصار بود و گرفتن شهر دمشق عظيم دشوار بود . آوازهء آمدن فيروز شاه از اسكندريه بدمشق رسيد كه شاه‌زاده ملك قبروس را گرفت و ملك سكندريه را آبادان كرد و بمصر آمد . مظفر شاه گفت : هم درين چند روز خواهد بودن كه مقدم سپاه ايران برسد و ما شهر دمشق را نگرفته ، عظيم بىناموسى باشد كه ملك داراب هرگز بما كارى نفرموده است ؛ اين اندك كارى را ما از عهده بر نياييم عظيم بد باشد ! بهزاد گفت : بفرما تا فردا طبل جنگ فرو كوبند تا من پياده شوم و از خندق بجهم و در دروازه را بر كنم و شهر بگيرم .\r\n\r\n\r\n","description":"","footnote":"\r\n( 1 ) - در اصل : نكنى\r\n","page_name":" 875 ","page_number":891},
  {"content":"\r\n\r\nمظفر شاه برو آفرين خواند . بعد از آن بكارسازى حرب مشغول شدند و آن چنانك بهزاد بفرمود ، چنان كردند .\r\nبعد از سه روز كوس حربى فرو كوفتند و ناى برنجين دردميدند . سپاه ايران سوار شدند و عزم در دروازهء دمشق كردند . ملك مسروق بن عتبه بر سر برج برآمد و خلق شهر دمشق بر سر برج برآمدند و كوس فرو كوفتند و از اول روز جنگ درانداختند و حربى عظيم واقع شد . بهزاد مركب پيش جهانيد و از مركب پياده شد . چون بهزاد پياده شد ، بقرب بيست هزار جوان مبارز كه جمله بهادران آن ايام بودند ، پياده شدند . بهزاد سپرى عظيم در سر كشيد و آن خلق در قفاى او رو بر كنار خندق نهادند . ملك مسروق چون چنان ديد نعره زد كه اى مبارزان شام ! مردانه باشيد كه دشمن آهنگ گرفتن شهر كرده است ! از براى اهل و عيال خود بكوشيد ! صد هزاران هزار تير و سنگ و ناوك و كمان گروهه و تفك و قارورهء آتش بر سپاه ايران از بالا فرو ريختند . هرچند خيلى جوانان هلاك شدند ، اما بهزاد مبارز باز نمىگشت ، سپر در سر كشيده بود و پيش مىآمد و مثل پلنگ جستن مىكرد تا قريب كنار خندق رسيد . شب نزديك بود و آفتاب رو بزوال نهاده بود . بهزاد گفت اى دريغ ! اگر روز بىوفايى نمىكرد البته من ازين خندق مىجستم ، اما هيچ باكى نيست فردا بيايم و بجهم . اين بگفت و از كنار خندق بازگشت . از هر دو طرف طبل آسايش زدند . سپاه بازگشتند . بهزاد پيش شاه مظفر شاه آمد و خدمت كرد . شاه‌زاده گفت : اى پهلوان ، عظيم مردانه‌وار جنگ كردى ! اگر چند روز چنين جنگ ميكنى بيقين اين شهر را مىگيريم . بهزاد گفت : بدولت شاه‌زاده فردا بگيرم كه امروز تا كنار خندق رفتم و ديدم و دانستم كه از خندق مىتوانم جستن . مظفر شاه خرم شد و بكارسازى فردا مشغول شد .\r\n\r\n","description":"","footnote":"","page_name":" 876 ","page_number":892},
  {"content":"\r\n\r\n\r\n20 پهلوانان ايران در شهر دمشق\r\nاما مؤلف اخبار و گزارندهء داستان كهن چنين روايت مىكند كه ملك مسروق عظيم بترسيد ، با نصر بن عدل گفت كه از آن روزى كه ايرانيان شهر ما را حصار كرده‌اند ، هرگز چنين جنگى نكرده بودند . اگر دو روز ديگر چنين جنگ كنند بيقين كه اين شهر را بخواهند گرفتن . نصر بن عدل گفت ايرانيان هرچه ميكنند به قوت آن بهزاد ميكنند ، بلكه هرچه مىكند آن بهزاد مىكند . شاها ، ديدى كه امروز چگونه پياده شده بود و آن جوانان در عقب او چه مىكردند ؟ اگر او در آن سپاه نمىبود بغايت خوب مىبود كه او بلاى عظيم است . ملك مسروق گفت كه هيچ نميدانيم كه دواى اين معنى چون كنيم كه در كار خود درمانده‌ايم ! نصر بن عدل گفت كه من تدبيرى بكنم كه سبب دفع بهزاد شود ، اگر آنچنان برآيد . ملك مسروق گفت :\r\nبگو ، شايد كه برآيد . نصر بن عدل گفت : مصلحت در آنست كه مكتوبى به سپاه ايران بفرستيم ، مضمون آن مكتوب آن باشد كه ما از كردهء خود پشيمان شده‌ايم ، اما چون با شما حرب كرده‌ايم و از سپاه شما كشته‌ايم ، اكنون مىترسيم پيش شما آمدن كه از گناه خود و از شما مىترسيم . اگر شما بهزاد را در شهر مىفرستيد كه تا با ما سوگند بخورد كه ما را امان دهيد و نيازاريد ما نيز با پهلوان بهزاد سوگند بخوريم ، بعد از آن به خدمت بياييم و شهر را بسپاريم . امكان دارد كه بهزاد دعوى\r\n\r\n","description":"","footnote":"","page_name":" 877 ","page_number":893},
  {"content":"\r\n\r\nمبارزى و دلاورى مىكند ، بيايد ، چون در شهر درآيد او را بگيريم . بهمن زرين‌قبا در بندست با برادرش بهمن زرين‌كلاه ، بهزاد را هم در بند كنيم . بعد از آن اگر طاقت جنگ كردن داريم ، جنگ كنيم و اگر طاقت جنگ كردن نياريم ، يك شبى بيرون جهيم و يك شبيخونى بريشان زنيم و راه قيصريه در پيش گيريم و خود را آنجا اندازيم كه سپاه عالم آنجا جمع خواهند شدن . ما را چنين سه مبارز دربند باشد ، نيكو دست‌آويزى باشد .\r\nملك مسروق بن عتبه را اين تدبير خوش آمد . گفت با پهلوان عدنان بن قيس مشورت كنيم . گفت روا باشد . عدنان قيس بهتر شده بود ، او را طلب كردند و اين تدبير را با او در ميان نهادند . عدنان گفت عظيم انديشه‌يى كرده‌ايد ! اگر بهزاد نباشد شكستن آن لشكر آسانست . پس برين معنى مقرر كردند و مكتوبى چنانك دانستند در قلم آوردند . اول روز كه سپاه كوس حربى مىكوفتند ، كه عزم جنگ داشتند ، كه بهزاد دعوى كرده بود كه البته امروز من شهر دمشق را بخواهم گرفتن ، ايشان آن مكتوب در تيرى بستند و در سپاه ايران انداختند . مؤلف اخبار روايت كند كه آن تير را با مكتوب پيش مظفر شاه آوردند كه اين تير را از شهر دمشق انداختند .\r\nمظفر شاه بدست زرين‌قلم داد ، چنان كه بود بخواند . مظفر شاه بهزاد را طلب كرد و آن مكتوب را بر بهزاد عرض كردند . بهزاد گفت شاه حاكمست . مظفر شاه بفرمود تا سپاه بازگشتند . از آن طرف نصر بن عدل گفت : اى شاه مژده باد ترا كه مكر ما در گرفت كه سپاه ايران بازگشتند ! ديگر بنگريم كه چه خواهد شدن .\r\nازين طرف مظفر شاه در بارگاه درآمد . امراى دولتش جمع آمدند و هريك بر جاى خود قرار گرفتند . شاه مظفر شاه گفت : از شهر دمشق مكتوبى چنين در سپاه ما انداخته‌اند . چه مصلحت مىدانيد ؟ گفتند شاه‌زاده مىداند . مظفر شاه گفت من هيچ مصلحت نمىدانم كه بهزاد پهلوان درين شهر رود كه بر دشمن به هيچ نوع اعتمادى نمىبايد كردن ، كه دشمن هرگز دوست نگردد الا بعوض . على الخصوص كه عدنان از دست پهلوان بهزاد زخم خورده است . بهزاد گفت اى شاه اگر نروم بر عجز\r\n\r\n","description":"","footnote":"","page_name":" 878 ","page_number":894},
  {"content":"\r\n\r\nخود اقرار كرده باشم . بگويند كه بهزاد ترسيد ، از آن جهت « 1 » در شهر دمشق نرفت .\r\nبه يزدان پاك كه قرار نگيرم تا در شهر دمشق نروم ، اگر سوگند بخورند و عهد بكنند دولت ايشان ، و اگرنه بضرب شمشير شهر را بگيرم تا نام برآورم . مظفر شاه گفت اى پهلوان اگر اين قوم دروغ گويند و درين سخن حيلى كنند ، آن چون باشد ؟ بهزاد گفت اگرم اجل « 2 » رسيده باشد هلاك شوم و اگرم اجل نرسيده باشد مرا ازيشان هيچ باكى نباشد . بضرب عمود و تيغ كارى بكنم كه از آن در عالم باز گويند ؛ و اگر نروم شايد كه ايشان راست گويند ، ما بعجز خود گواهى داده باشيم . مظفر شاه گفت كه چند كس را با خود به شهر دمشق مىبرى ؟ بهزاد گفت هيچ‌كس را با خود نمىبرم . اگر خداى تعالى [ مقدر 
  ] كرده باشد كه من شهر دمشق را بگيرم ، تنها باشم ، بگويند بهزاد تن تنها در شهر دمشق رفت و شهر دمشق را گرفت ؛ و اگرم جنگ بايد كردن و كسى با من باشد و هلاك شود ، گويند كه بشومى بهزاد خيلى جوانان هلاك شدند . به يزدان پاك كه بروم و تنها بروم . اگر طارق عيار بيايد روا باشد . آن جوانان گفتند اى پهلوان ما در خدمت بياييم ، چه شود ؟ بهزاد قبول نكرد و سوگند ياد كرد كه نروم الا تنها . در حال مكتوب در تير بستند و در شهر دمشق انداختند .\r\nراوى اين داستان غريب چنين روايت مىكند كه آن تير را پيش ملك مسروق بردند ، مطالعه كردند ، نبشته بود كه :\r\nملك مسروق بن عتبه بداند كه پهلوان بهزاد را طلب كرده بودى ، كه سوگند بخورى ، و پهلوان بهزاد از قبل ما سوگند بخورد ، ما مردم ايرانيم و جوانمردى و شجاعت در خاندان ماست ؛ با وجود اين همه بدى كه كرديد اگر بياييد ، آن گدشته را به روى شما نياريم و اگر مىترسيد فردا پهلوان بهزاد در شهر دمشق خواهد آمدن كه از قبل ما سوگند خواهد خوردن . تا معلوم باشد ، و السلام .\r\nملك مسروق چون معلوم كرد بهزاد خواهد در شهر آمدن ، عظيم خرم\r\n\r\n\r\n","description":"","footnote":"\r\n( 1 ) - در اصل : جهد .\r\n( 2 ) - در اصل : اگرم اجل مرا .\r\n","page_name":" 879 ","page_number":895},
  {"content":"\r\n\r\nشد و آفرين بر نصر بن عدل كرد ، با آن تدبيرى كه او كرده بود . گفت اكنون « 1 » بهزاد را چون خواهيم گرفتن ؟ نصر بن عدل گفت اين سخن را از همه كس پنهان بايد داشتن ، و از براى مصلحت شهر را ببايد آراستن و در ميان مردم گفتن كه ما با ايرانيان صلح خواهيم كردن ، تا مكر ما فاش نگردد ؛ تا بهزاد در شهر درآيد .\r\nدويست غلام مبارز را در سلاح كنيم . چون بهزاد درآيد او را بنشانيم . چون تو تاج « 2 » به حركت درآورى ، ايشان از چپ و راست درآيند . اگر دست ببند ندهد او را هم در حضور تو پاره پاره كنند . ملك مسروق گفت چنين است كه تو گفتى . پس حكم كرد تا در شهر منادى كردند كه ملك مسروق بن عتبه با ايرانيان صلح كرد و فردا پهلوان بهزاد در شهر خواهد آمدن كه تا سوگند بخورد . شما كه مردم شهريد شهر را بياراييد و ايمن و آسوده باشيد . خلق اين منادى را بشنيدند ، خرم شدند و گفتند كه از جنگ كردن رهيديم . شهر دمشق را برآراستند و بر سر بازارها مطربان بنشاندند . آن شب كارسازى تمام كردند .\r\nروز ديگر اول روز پهلوان بهزاد ، غرق آهن و پولاد شد و در پيش شاه مظفر شاه آمد و اجازت رفتن طلب كرد . مظفر شاه گفت اى پهلوان ، من هيچ مصلحت نمىبينم رفتن تو به شهر دمشق ، كه دل من عظيم ترسانست . بهزاد گفت توكل بر خداى تعالى دارم . اميد بفضل يزدان چنين است كه زود بيرون آيم ، كار تمام شده به خدمت بيايم . مظفر شاه گفت صبر كن تا من سوار شوم . بهزاد گفت شاه حاكمست .\r\nمظفر شاه « 3 » گفت سوار شويد . گردان سوار شدند و بهزاد را در ميان گرفته ، رو بر در دروازه نهادند . خلق شهر دمشق بر سر برج و بارو آمده بودند و دف و ناى و كوس و طبل بشارت مىزدند و شادى مىكردند . مظفر شاه گفت اى پهلوان ، زينهار كه از مكر دشمن غافل نباشى ! تا تمام ايمن نشوى سلاح از تن خود دور نكنى . بهزاد قبول كرد ، شاه‌زاده را با ياران وداع كرد . بعد از آن گفت اى شاه ، اگر مرا درين شهر كارى واقع شود و نتوانم بيرون آمدن ، سلام من بفيروز شاه و فرخ‌زاد برسانيد . بعد از آن\r\n\r\n\r\n","description":"","footnote":"\r\n( 1 ) - در اصل : اكنون شد .\r\n( 2 ) - در اصل : تاج در .\r\n( 3 ) - در اصل : مظفر شاه گفت كه شاه حاكم است مظفر شاه .\r\n","page_name":" 880 ","page_number":896},
  {"content":"\r\n\r\nهمت طلب كرد « 1 » و راه شهر دمشق در پيش گرفت ، تا كنار خندق رسيد .\r\nمؤلف اخبار و گزارندهء داستان چنين روايت مىكند كه در حال اين خبر به مسروق بن عتبه كردند كه ملك را معلوم باشد كه بهزاد آمده است و بر كنار خندق ايستاده است و بار طلب مىكند . ملك مسروق گفت چند كس با خود آورده است ؟ گفتند كه يك پياده بيشتر با خود ندارد . مسروق گفت اگر او را بر بازوى خود اعتماد نمىبود ، تنها نمىآمد . نصر بن عدل گفت : اى ملك آخر تنهاست ! گيرم كه رستم دستانست ، نه آخر تنهاست ؟ چه تواند كردن ؟ شهرى بدين غلبگى از دست او چه برآيد ؟ اين دولت ماست كه بهزاد تنها آمده است . ملك مسروق گفت بهزاد را بحرمت تمام در شهر درآريد . دويدند و در دروازه را برگشودند و پل انداختند و جهان پهلوان عالم بهزاد نوجوان و طارق پهلوان روان شدند تا بر در دروازه رسيدند . بهزاد گفت بتوكل تو كه خدايى ! اين بگفت و اسب را در شهر جهانيد و طارق عيار پيش پيش مىدويد . ايشان چون در شهر درآمدند ، در دروازه بستند و پل بركشيدند . مظفر شاه گفت : اى دريغ كه عظيم سهوى كرديم و پهلوان بهزاد را بر باد داديم ! مظفر شاه از آن كار پشيمان شد اما هيچ فايده نمىكرد كه كار از دست رفته بود . بناچار بازگشت و ببارگاه درآمد و چشم و گوش بر سر برج ، تا چه پيدا آيد .\r\nاما مؤلف اخبار و گزارندهء داستان گويد كه چون پهلوان بهزاد در شهر دمشق درآمد ، شهرى ديد آراسته و خلق شهر جامهاى الوان پوشيده ، جمله در ركاب بهزاد ميرفتند و بر سر بازارها مطربان نشانده بودند و نثار بر سر بهزاد مىريختند .\r\nبهزاد عمود گران بر سر دوش نهاده بود و كلاه خود در قفا انداخته و روى چون قرص آفتاب انور ؛ و طارق عيار در ركاب او دوان ، نيم تنهء زربفت پوشيده و كمند ابريشمين در گرد كمر درآورده و دو خنجر سر بر و نقب بر از بند كمر درآويخته و بيست و چهار زنگولهء زرين از پيش ناف درآويخته و نخجى زرين بر دوش\r\n\r\n\r\n","description":"","footnote":"\r\n( 1 ) - در اصل : استمداد همت طلب كرد .\r\n","page_name":" 881 ","page_number":897},
  {"content":"\r\n\r\nگرفته و دو حلقهء زرين بر گوش آويخته و در پيش مركب بهزاد دوان گشته ؛ بدين ترتيب تا سر بازار چهار سوى دمشق رسيدند .\r\nگزارندگان اين داستان چنين روايت كرده‌اند كه در شهر دمشق جوانى بود كه دعوى جوانمردى كردى و مرد نامدار و بسيار مال بود و خيلى جوانان دمشق دوستار داشت ، و از جوانمردان دمشق خيلى در خدمت او بودند ؛ و مرد قصاب پيشه بود و دكانش بر سر چار سوى دمشق بود و او را جوان دوست قصاب ميگفتند . جوان دوست نشسته و بعضى در خدمت او نشسته و ايستاده ، كه پهلوان گيتى و مبارز جهان ، پهلوان بهزاد بن پيل‌زور بن پيلتن بن آذر برزين بن فرامرز بن رستم [ بن 
  ] زال بن سام رسيد به آيين تمام ، خفتان لعلى در بر كرده و كمرى از ياقوت در ميان بسته و تيغى مصرى حمايل كرده و سپرى از پولاد از چپ درآويخته و موزه‌يى از پولاد در پاى كشيده و كلاه خود شانزده پهلو در قفا انداخته و روى چون ماه شب چهارده ، عرق بر روى او چون شب نم در وقت سحر بر گل سورى نشسته ، همچون كوه پولاد در رسيد و خلق بسيار در ركابش مىدويدند . سرهنگان ملك مسروق در قفاى بهزاد مىآمدند . جوان دوست قصاب را چون چشم بر قد و بالاى و بال و يال بهزاد افتاد ، از جاى برجست و در پيش بهزاد آمد ، و خدمت كرد . بهزاد جوانى ديد سرخ‌رنگ ، خوش محاوره ، با فرّ جوانمردان .\r\nبهزاد را ديدار او خوش آمد . او را اكرام كرد و ازو در گدشت و رو بر در ايوان مسروق نهاد .\r\nاما مؤلف اخبار و گزارندهء داستان گويد كه چون بهزاد از جوان دوست بگدشت ، جوان دوست قصاب بخانهء خود آمد . از آن جوانمردان جمعى با او آمدند و در خانهء او بنشستند . جوانمردان چون بنشستند ، جوان دوست گفت : اى جوانمردان ، بدانيد و آگاه باشيد كه مسروق بن عتبه اين جوانرا بمكر درين شهر آورده است ، بقول نصر بن عدل ، و مرا ازين حال خبر است ، و اين جوان از مبارزى و بهادرى كه دارد ، بىترس و بىكس با يك پياده ، در شهرى چنين بر دشمن آمده است .\r\n\r\n","description":"","footnote":"","page_name":" 882 ","page_number":898},
  {"content":"\r\n\r\nگمان من آنست كه تا گرفتن اين جوان خيلى كارست ، مرد غريب و مبارزست و او را بحيل آورده‌اند . ما كه جوانمردان اين شهريم ، و دعوى جوانمردى و فتوت و مروت مىكنيم ، اگر اين حال را تحمل كنيم در عالم مروت و فتوت عظيم عيب باشد .\r\nيكى گفت : بلى ، مرا نيز معلوم است كه سيصد غلام را با سلاحهاى الوان در كمين نشانده‌اند ، كه چون بهزاد درآيد ، او را در ميان گيرند ، و اگر توانند دست‌گير كردن ، بكنند و اگرنه هلاكش كنند . جوان دوست گفت : من بارى جان خود را فداى اين جوان غريب خواهم كردن . شما چه ميگوييد ؟ ايشان گفتند كه ما همه بنده و خدمتكاريم و در راه جوانمردى با تو متفقيم . جوان دوست گفت چون چنين است در آن خانه رويد و سلاح‌پوش شويد تا به اتفاق شما بر در ايوان ملك مسروق رويم ، بنگريم كه با اين جوان غريب چه خواهند كردن ؟ اگر حيلى كنند ، دستى برآريم و او را تعصبى كنيم كه بعد از ما در مجلسها اين نيكى بگويند ، و ديگر پيش ايرانيان [ گم 
  ] نماند . ابو الخير قصاب اندكى نيكى كرد و او را چند روز در خانه جاى داد ، فيروز شاه چندان مال به دو داد كه آن را حساب نيست و سپهسالارى ملك مصر را هم به دو داد . شما نيز اگر دستى برآريد ، و اين جوانمرد را مددى كنيم ، هم از براى ناموس خود كوشيده باشيم ، و هم از براى آنك البته اين ملك را ايرانيان خواهند گرفتن ؛ وقتى كه مصر را گرفتند دمشق چه وجود دارد ؟ گفتند كه ما بنده و خدمتكاريم بهر چه اخى فرمايد .\r\nپس جوان دوست خانه‌يى را در برگشود ، و آن جوانمردان چهل سر بودند ، جمله را در آن خانه درآورد . از تيغ و تبر و سپر و جبه و جوشن و زره آنچ مردان مرد را در روز نبرد به كار آيد در آن خانه بود ، جمله غرق پولاد شدند و از آن خانه بيرون آمدند و رو بخانهء ملك مسروق كردند . خلق‌شهر چون جوان دوست قصاب را در سلاح ديدند ، تصور كردند كه مگر به حكم ملك مسروق در سلاح رفته‌اند . جوان دوست قصاب را در آن شهر دوستان بسيار بودند ، ايشان نيز موافق شدند ، مسلح مىشدند تا جواندوست قصاب را بر در ايوان ملك مسروق رسيدن ، بقرب\r\n\r\n","description":"","footnote":"","page_name":" 883 ","page_number":899},
  {"content":"\r\n\r\nپانصد [ مرد 
  ] برو گرد آمده بودند . جواندوست گفت : حاليا خيلى جوانان به پيش ما گرد آمدند تا در وقت كار چه كنند .\r\nاما راويان اخبار و گزارندگان داستان كهن چنين روايت مىكنند كه چون بهزاد پهلوان بر در ايوان ملك مسروق بن عتبه رسيد « 1 » ، پهلوان بهزاد از پشت مركب فرود آمد . بطارق عيار گفت : اى عيار مركبم را نيكو نگه‌دار و با من همتى بدار . اگر دانم كه اين قوم را در دل حيلتى نيست ، ترا نيز در بارگاه طلب كنم . طارق عيار گفت : اى پهلوان زينهار و هزار زينهار كه از مكر دشمن غافل نباشى كه خدمتكاران در ايوان جمله با سلاح‌اند . بهزاد گفت : يزدان راست آرد . در حال از آمدن بهزاد ملك مسروق را خبر كردند كه اينك رسيد ملك مسروق حكم كرد تا برابر تخت كرسى زرين نهادند ، تا بهزاد بر آن كرسى نشيند . عدنان بن قيس با همهء بزرگان شام و حلب آنجا بودند كه جهان پهلوان گيتى بهزاد مبارز بد آن صفت ، عمود صد و هشتاد منى بر دوش نهاده ، از در بارگاه درآمد . برابر تخت ملك مسروق ديد ، از براى حرمت شاهى اندك تواضعى [ كرد 
  ] ، چشم در آن مجلس بگردانيد . ملك مسروق را عقل از سر بدر رفت . از ترس بهزاد بر پاى خاست ، جملهء پهلوانان و بزرگان بر پاى خاستند . حكم شد كه پهلوان قرار گيرد . بر آن كرسى كه برابر تخت نهاده بود ، بنشست و آن عمود گران را در ميان هر دو پاى نهاد و قبضهء گرز در دست داشت و سپر در پيش انداخت . ملك مسروق بن عتبه رو به نصر بن عدل كرد و گفت اى نصر ، سخن‌گوى كه اين بلا را در شهر دمشق تو آوردى . نصر بن عدل گفت اى پهلوان گيتى و اى مبارز عالم ، خوش آمدى و ملك دمشق را مشرف كردى . بهزاد گفت :\r\nحاليا آمديم ، و بقول شما آمديم تا از قبل شاه مظفر شاه سوگند بخوريم ، تا از طرف ما ايمن شويد ، اگرچه سخن ايرانيانرا حاجت بسوگند نيست كه هرگز جوانمردان دروغ نگويند و عهد نشكنند اما از براى تسلى شما آمدم ، و تنها آمدم تا شما بدگمان نشويد كه اين آمدن من در شهر دمشق خاص از بهر خاطر شماست كه ملك داراب\r\n\r\n\r\n","description":"","footnote":"\r\n( 1 ) - در اصل : رسيدند .\r\n","page_name":" 884 ","page_number":900},
  {"content":"\r\n\r\nما را هم‌چنين گفته بود كه بر بندگان خداى تعالى آسان گيريد كه مردم عالم را از شما جور كمتر رسد . من بتوفيق خداى تعالى مىتوانستم كه شهر دمشق را بگيرم ، اما خيلى خلق در زير دست و پا خراب مىشدند . چون شما از كردهء خود پشيمان شديد ، ما نيز از سر جرم در گدشتيم ، آن خود رفت ، اكنون از سر گيريم . اين ميگفت و تيز تيز در زير چشم در عدنان بن قيس نگاه ميكرد و با خود ميگفت كه اين آن حرام‌زاده است كه آن روز در ميان ميدان آن همه لاف مىزد و يك گرز مرا طاقت نياورد ، از آن روز كه آن ضرب گرز مرا خورد هنوز بيمارست !\r\nنصر بن عدل گفت : اى پهلوان ، ملك با تو در سخن است ، تو بر طرف پهلوان عدنان بن قيس چرا نگاه ميكنى ؟ گفت از اين جهت كه با پهلوان عدنان دو سخن دارم ، اگر اجازت باشد بگويم . گفتند روا باشد ، بگو ! پهلوان بهزاد گفت يكى آنك دو ضرب گرز پيش او دارم كه او سه ضرب گرز بر من زد ، گفت كه در ملك ما رسم آنست كه سه ضرب سه ضرب مىزنند و مىگيرند . او سه ضرب زد و من يكى ؛ دوى ديگر برو دارم . اما معذور دارد كه من ندانستم كه دشمنى ما بدوستى مبدل خواهد شدن ، اگر دانستمى آن ضرب را آهسته ميزدم كه دانم كه پهلوان هنوز از آن زخم بيمارست . اين ميگفت و آن عمود گران را بر سر دست ميگردانيد . نصر بن عدل گفت ملك مسروق مىگويد كه شما را از براى دوستى و آشتى آورده‌ايم ، چونست كه پهلوان با سلاح آمده است ؟ بهزاد گفت : ما مردم مبارزيم و جنگى و هرگز بىسلاح نتوانيم بودن ؛ و ديگر آنك مرا شاه مظفر شاه وصيت كرده است كه تا سوگند نخورى و از طرف ايشان ايمن نشوى ، سلاح از خود جدا نكنى . اكنون شاه‌زاده انتظار منست ، زود باشيد اول شما سوگند بخوريد كه ديگر با ايرانيان مخالفت نكنيد و خود را از جملهء خدمتكاران ملك داراب و فيروز شاه و مظفر شاه دانيد ، تا من نيز عهد بكنم كه از طرف سپاه ايران هيچ آزارى بشما نرسد . ملك مظفر شاه مىگويد كه من كه مظفر شاهم ، قول كردم كه شما را از ملك داراب و فيروز شاه درخواست كنم ، حاليا پيش از آن كه سوگند بخوريم ، اول\r\n\r\n","description":"","footnote":"","page_name":" 885 ","page_number":901},
  {"content":"\r\n\r\nبهمن زرين‌قبا را با بهمن زرين‌كلاه از بند خلاصى دهيد كه عظيم بد باشد كه من در دمشق باشم و پهلوانان ايران در بند باشند . اين ميگفت و از هر طرف نگاه مىكرد و عظيم قوام كار خود نگاه ميداشت .\r\nنصر بن عدل گفت : اى ملك ، اگر اين جوانرا بضرب دست خواهيم گرفتن عظيم مشكل خواهد بودن . ملك مسروق گفت او را بداروى بيهوشانه بگيريم اولىتر باشد . نصر گفت آن اولىتر باشد . ملك مسروق بن عتبه را خدمتكارى بود كه محرم او بود . او را طلب كرد و سر در گوش او كرد و گفت برو پيش دخترم گلبوى و با وى بگوى كه در خزينه رود و يك مثقال داروى هوش بر در طعام كنند و پيش بهزاد آورند تا بخورد و مدهوش گردد ، تا گرفتن اين جوان آسان شود . آن جوان بيرون آمد و در حال پيش گلبوى آمد و آنچه از ملك مسروق شنيده بود با گلبوى بگفت . گلبوى گفت : تو در مطبخ رو كه من داروى بيهوشانه در مطبخ آرم . او را به راه كرد . گلبوى عظيم پريشان شد ، زيرا كه گلبوى را سرى در دل بود كه با كس نتوانستى گفتن و مدتى بود كه آن خيال در دماغ گلبوى محكم شده بود و دايم شب و روز آن خيال در پيش نظر گلبوى بود .\r\nمؤلف اين داستان كهن چنين روايت مىكند كه گلبوى چند وقت بود كه سوداى بهمن زرين‌قبا در دماغ داشت و دايم در انديشهء آن بود كه پهلوان بهمن زرين قبا كى از بند برهد و مسبب ملاقات چه خواهد بود ؟ اما اين سر را با هيچ‌كس نگفته بود كه هيچ محرمى نداشت ، و دلش بدان خوش بود كه بهزاد را در شهر مىآرند كه تا صلح كنند كه بهمن زرين‌قبا از بند برهد . آنگاه او چاره‌يى كند و يكى را پيش او فرستد و او را از عشق خود آگاه كند . اين دم كه معلوم كرد كه بهزاد را بخواهند گرفتن ، عظيم پريشان شد . گفت اكنون چون كنم ؟ اگر بهزاد را بگيرند لابد كه عداوت در ميان پدرم ملك مسروق و ايرانيان محكم‌تر شود ، مبادا كه در ميانه بهمن زرين‌قبا هلاك شود و من در عشق او بميرم . مرا چاره‌يى بايد كردن كه بهزاد گرفتار نشود ، باشد كه شهر دمشق را بگيرد كه مرد نامدارست . او بسيار انديشه\r\n\r\n","description":"","footnote":"","page_name":" 886 ","page_number":902},
  {"content":"\r\n\r\nكرد و چاره جست تا عاقبت مكرى به ياد آورد كه چه كند و بهزاد را چون آگاه كند كه ازين نعمت مخور كه بيهوشانه دارد .\r\nراوى داستان گويد كه گلبو دختر ملك مسروق عتبه در عشق بهمن زرين قبا حيله‌يى كرد و جهان پهلوان بهزاد را آگاه كرد . گوييا كه سبب عشق گلبوى با بهمن زرين‌قبا مصلحت بهزاد بوده است كه تا گرفتار نگردد . گلبوى در ميان ملعقه بنوشت كه « اى بهزاد ازين طعام مخور كه هوش بردارد » و در بغل [ كاسه 
  ] نهاد . با خود گفت حاليا اين مقدار كه دانستم كردم ، تا يزدان را حكم چيست . پس قدرى مدهوشانه برداشت و در مطبخ خانه آمد ، جمله نعمتها را كشيده بودند ، انتظار ملك‌زاده گلبوى مىكردند . چون گلبوى درآمد مطبخ خلوت كردند و آن دارو را در آن طعام كردند كه پيش بهزاد خواستند نهادن ، در آن كاسه تعبيه كردند . اما گلبوى آن ملعقه را هم در آن خوان بنهاد چنانك ميدانست . خبر بملك مسروق كردند كه سفره رسيد . گفت : اول نعمت بكشيد تا طعام بخوريم ، بعد از آن عهد بكنيم و سوگند خوريم . بهزاد همچنان نشسته بود و انتظار مىكرد كه سفرهء شاهى بكشيدند و طعامهاى الوان بچيدند . خوان « 1 » زرين با چند كاسهء زرين بر سه پايهء زرين در پيش بهزاد بنهادند . ملك نصر بن عدل گفت : اى پهلوان بهزاد ، خوش باشد ! دست بطعام دراز كنيد كه چون از چيز خوردن باز رهيم به كار ديگر مشغول شويم . آنگاه جملهء امراى دولت دست بطعام كردند و به چيز خوردن مشغول شدند . بهزاد مبارز دست بطعام دراز كرد ، آن ملعقه را ديد ، اول آن را برگرفت ، نگاه كرد ، خطى ديد كه در ميان ملعقه نوشته بودند كه « اى پهلوان بهزاد ازين طعام مخور كه بيهوشانه دروست » . بهزاد آن ملعقه را در بغل [ كاسه 
  ] نهاد و دست از طعام بازداشت . ملك مسروق ابن عتبه را چشم بر بهزاد بود ، گفت اى ملك نصر بن عدل ، بنگر كه بهزاد طعام نمىخورد ! نصر گفت : آه چرا ؟ مگر كه در آن طعام چيست كه دست بازداشت ؟\r\n\r\n\r\n","description":"","footnote":"\r\n( 1 ) - در اصل : خان\r\n","page_name":" 887 ","page_number":903},
  {"content":"\r\n\r\nملك مسروق گفت سؤال كن . نصر بن عدل گفت كار من نيست ، تو سؤال كن .\r\nبناچار نصر بن عدل گفت : اى پهلوان بهزاد ، ملك مسروق مىگويد كه چرا دست بنان و نمك ما دراز نمىكنى و طعام نمىخورى ؟ طعام بخور كه بعد از طعام عهد كنيم و سوگند بخوريم . بهزاد گفت : طعام ناجوانمردان را نشايد خوردن ! اول وظيفه آن بود كه مرا در پيش خود مىنشانيديد تا در يك جاى باهم طعام مىخورديم . شما را مكر و حيلت در دل بود كه بيهوشانه به من دهيد ، از آن جهت مرا جدا نشانديد و درين طعام بيهوشانه كرديد كه من بخورم آنگاه مرا بگيريد .\r\nهركس كه آنجا بودند دست از طعام بداشتند . نصر بن عدل گفت : شاها ، مكر ما آشكارا شد ، نميدانم كه اين ايرانى چون دانست . سيصد غلام در كمين‌اند ، تاج در كلهء سر بگردان كه ايشان بيرون آيند و اين ايرانى را پاره پاره كنند . آخر يك وجود بيشتر نيست .\r\nمؤلف اخبار چنين روايت مىكند كه ملك مسروق تاج در سر بگردانيد .\r\nدرها از هر طرف گشاده شد ، غلامان جبه‌پوش بيرون آمدند . بدانست بهزاد كه وقت كار آمد ، از جا برجست و در ميان سفره و كاسه كه چيده بودند قدم بنهاد و روى بتخت آورد . آن عمود گران بر دوش ، نعره زد كه اى حرام‌زادگان حيلت‌گر و اى سگان كافر و اى ملعونان دروغ‌گوى مكار ! مىخواستيد كه مرا بحيل بگيريد ؟\r\nتا رسيدن بپاى تخت چند كس را بكشت . بپاى تخت رسيد ، هرچند كه مسروق نعره زد كه « اى جوانمردان زود باشيد و اين ايرانى را هلاك كنيد » بهزاد چون شير نر در رسيد ، ميخواست كه آن عمود را بر كلهء سر ملك مسروق زند اما عدنان بن قيس نزديك‌تر بود ، گفت اول اين حرام‌زاده را ! آن عمود را چنان بر كلهء سر عدنان بن قيس زد كه مغزش را پريشان كرد . عدنانرا مجال آه زدن نبود ، بغلطيد و نجنبيد .\r\nملك مسروق و هركس كه آنجا بودند ، چون عدنان را كشته ديدند فغان از جان ايشان برآمد . ملك مسروق خود را در قفاى تخت انداخت با نصر بن عدل بهم .\r\n\r\n","description":"","footnote":"","page_name":" 888 ","page_number":904},
  {"content":"\r\n\r\nبهزاد در ميان بارگاه دست بعمود گران كرد . آن غلامان و سرهنگان گرد بهزاد برآمدند و بهزاد را در ميان گرفتند . بهزاد در جنگ و ملك [ مسروق با 
  ] نصر بن عدل بر بام ايوان آمدند . اين غوغا بر در ايوان رسيد . طارق عيار عنان مركب بهزاد گرفته بود ، بدانست كه كار بر نوع ديگرست ، دست بخنجر كرد . جوان دوست قصاب با آن جوانان ديگر آنجا بودند ، چون اين خبر بشنيدند كه بهزاد عدنان بن قيس را كشت و اين زمان در جنگ است ، بدان جوانمردان گفت كه شما اين پياده را نگاه داريد كه هلاكش نكنند كه من خود را در ميان ايوان ملك اندازم و اين جوانرا از آن ميان غوغا بيرون آرم . او درين سخن بود كه ملك مسروق عتبه از بالاى بام نعره زد كه اى جوانمردان ، هركس كه سر اين ايرانى را بيارد آنچه طلب كند بدهم .\r\nجوان دوست قصاب دست بشمشير كرد و قدم در آن ايوان نهاد . جملهء شهر او را مىشناختند كه مرد سردار بود . جوان دوست قصاب روان شد . هركس كه مىديد تصور آن مىكردند كه بجنگ پهلوان بهزاد ميرود ، هيچ نمىگفتند تا در ميان ايوان و پاىتخت رسيد . عدنان قيس در ميان افتاده ، و بيست سرهنگ را بهزاد كشته و در ميان افتاده ، و سرهنگ چند گرد بهزاد برآمده بودند . درين دم جوان دوست قصاب درآمد و يك نعره بر آن قوم زد كه اى حرام‌زادگان غدار ! چه مىطلبيد ازين جوان غريب ؟ اين بگفت و برابر بهزاد از آن غلامان چند تن را بكشت . بهزاد جوان دوست قصاب را بشناخت كه بر سر چهار سوى بازار بر وى سلام كرده بود ، بدانست كه بتعصب او آمده است ، شاد شد . جوان دوست قصاب پيش رفت و سلام كرد و گفت : اى پهلوان ، جملهء جوانمردان اين شهر از براى تو در سلاح رفته‌اند و انتظار تو ميكشند ، مركبت را نگاه ميدارند ، بيرون آى و بر پشت مركب سوار شو تا در بيرون در ميان ميدان حرب كنيم ، باشد كه توانى ازين شهر بيرون رفتن . بهزاد بر وى آفرين كرد ، پس دست بعمود گران كرد . جوان دوست قصاب\r\n\r\n","description":"","footnote":"","page_name":" 889 ","page_number":905},
  {"content":"\r\n\r\nبا پنج جوانمرد ديگر دست بتيغ كردند و آن خلق را براندند و از آن در ايوان بيرون آمدند و آن ديگر جوانمردان بر در ايوان جنگ ميكردند و نمىگداشتند كه طارق عيار را المى برسد ، هرچند كه طارق چند كس را شكم دريده بود .\r\nبهزاد بيرون آمد . طارق نگاه كرد ، بهزاد را ديد كه غرق خون گشته بود . طارق مركب پيش كشيد . بهزاد خيز كرد و بر پشت مركب سوار شد . ملك مسروق بن عتبه گمان آن داشت كه هم‌اكنون بهزاد را بگيرند و يا هلاك كنند .\r\nدر آن دم بهزاد سوار شد . ملك مسروق از بالاى بام گفت كه چه بوده است ؟ اين كيست كه سوار شد ؟ گفتند كه بهزادست كه سوار شد و جواندوست قصاب با بهزاد يكى شد و جمعى از مردم بازارى خيلى از غلامانت را كشتند . اينك بهزاد سوار گرديد ، هم‌اكنون شهر دمشق را بخواهد گرفتن . نصر بن عدل گفت : اى شهريار خلق شهر با تو چنين ميكنند ، بچارهء كار خود مشغول شو كه كار بد شد ! اين ايرانى سوار شد تا از شهر بدر خواهد رفتن ، مبادا كه مردم شهر با او اتفاق كنند و در شهر برگشايند و سپاه دشمن را در شهر درآرند . ملك مسروق عظيم ترسيد و از آوردن بهزاد در دمشق پشيمان شد ، در حال حكم كرد تا بر سر ايوان ملك كوس فرو كوفتند تا سپاه غرق سلاح شدند . ملك مسروق سوار شد . غوغا برخاست .\r\nجواندوست قصاب در ركاب بهزاد ميرفت ، گفت : اى پهلوان ، ما مردم قصاب شهر دمشقيم ، بر جوانى تو شفقت كرديم و ترا درين غوغا مدد كرديم ، زود مركب را بران تا ترا ازين شهر بدر بريم ، مبادا كه كار بر ما مشكل شود . بهزاد گفت اى برادر مرا ازين شهر بدر رفتن مصلحت نيست كه من بهزار زحمت خود را درين شهر انداخته‌ام و دعوى كرده‌ام در حضرت شاه‌زاده مظفر شاه كه شهر دمشق را بگيرم . جواندوست گفت اى پهلوان تو تنهايى و از آن جوانانى كه با من در كار تو اتفاق كرده بودند جمله برفتند و من با چهل وجود مانده‌ام ، به تنهايى شهر دمشق را چون بگيريم كه درين شهر صد هزار مرد جنگى هستند به غير از رعيت !\r\n\r\n","description":"","footnote":"","page_name":" 890 ","page_number":906},
  {"content":"\r\n\r\nبهزاد گفت : اى برادر هيچ باكى نيست ، يزدان پاك راست آورد ! اگر تو نيز ميروى برو كه من تنها جنگ خواهم كردن . جوان دوست قصاب با خود گفت : اين جوانرا اجل رسيده است و پيمانهء عمرش پر شده است كه خود را بر باد خواهد داد . من بد كردم كه خود را و خيلى جوانانرا بر باد دادم ، اما اكنون فايده‌يى نيست ، ببايد كوشيدن كه اگر نيز كشته شوم به مردى و جوانمردى كشته شده باشم . بعد از آن گفت : اى پهلوان ، چون چنين است بميدان شهر رويم كه آنجا جاى جنگ بهترست .\r\nبهزاد گفت روا باشد . پس بهزاد و جواندوست و طارق عيار و جمعى كه از خدمتكاران جواندوست بودند ، رو بميدان شهر كردند . خلق دمشق صد هزار در پى ايشان در ميدان ريختند . جواندوست قصاب خلق را ميگفت كه اى خلق دمشق ، اين جوان بهزادست و او را بمكر درين شهر درآورده‌اند ، و من كه جواندوست قصابم او را مدد ميكنم ، شما نيز دستى برآريد و دروازها برگشاييد تا سپاه ايران در شهر درآيند . شما را آن بهتر باشد و اگرنه البته اين شهر را بخواهند گرفتن .\r\nمؤلف اخبار گويد كه خلق را در جنگ كردن تيز مىكردند . جمعى با جواندوست قصاب يكى شدند و بهزاد را در ميان گرفتند . بهزاد دانست كه ايشانرا اعتبارى نخواهد بودن . اما در افتاده بود ، چاره‌يى نداشت . با خود گفت بجان بكوشم ، باشد كه يزدان فضل كند كه اگر بدر روم نتوانم رفتن كه دروازها بسته‌اند و پل كشيده‌اند ، به غير از جنگ كردن ديگر هيچ چاره نيست . بهزاد دل و جان بر جنگ نهاد .\r\nاما مؤلف اخبار و گزارندهء داستان چنين روايت مىكند كه ملك مسروق ابن عتبه حكم كرد تا سپاه او غرق سلاح شدند و بر در دروازها رفتند . هرچند كه دروازهاى دمشق را بسته بودند ، آن سواران سر راه بر بهزاد گرفتند . خبر بملك مسروق بن عتبه كردند كه بهزاد با جواندوست قصاب بميدان رفتند . نصر بن عدل گفت اى ملك ترا خود بميدان مىبايد رفتن تا اين كار برآيد . ملك مسروق با سپاه انبوه\r\n\r\n","description":"","footnote":"","page_name":" 891 ","page_number":907},
  {"content":"\r\n\r\nبميدان دمشق آمدند و كوس فرو كوفتند . بهزاد بدانست كه سپاه بجنگ او آمدند .\r\nيك نعره چون شير غران بركشيد . در اثناى آن گفت اى بد فعلان ، جان از دست من كجا بريد ! منم نوادهء رستم پهلوان بهزاد نوجوان . اين بگفت و تيغ بركشيد و حمله كرد . خلق دمشق چون چنان ديدند از ميان بدر رفتند و بر سر بامها و بلنديها رفتند .\r\nبهزاد با جواندوست قصاب و طارق عيار و جمعى از آن جوانمردان كه با بهزاد اتفاق كرده بودند ، چون آتش سوزان در آن قوم افتادند . بهزاد از هر سويى كه حمله كردى مرد بر مرد انداختى ، هركه را يك ضرب زدى حاجت به ديگرى نبودى .\r\nطارق عيار بضرب خنجر شكم مرد و مركب دريدى ، و جواندوست قصاب بضرب ساطور مرد را به دو نيمه كردى . مسروق بن عتبه و نصر بن عدل نعره زدندى و خلق را در جنگ كردن دلير كردندى . هيچ‌كس را ياراى آن نبود كه پيش آيد ، جملهء آن لشكريان از دور ايستاده بودند و آن جوانمردانرا در ميان گرفته بودند . نصر بن عدل گفت : اى ملك اين عظيم ننگيست كه بهزاد تن تنها ، يك سوار بيش نيست در شهر دمشق و دروازها بسته و لشكر آماده ايستاده و خلق غلبه او را در ميان گرفته باشند و هيچ‌كس نتواند پيش او رفتن ! در عالم چه گويند ؟ گويند كه در دمشق مرد نبود كه به صد هزار مرد با يك سوار برنيامدند . ملك مسروق لشكريان را دشنام داد كه اى حرام‌زادگان نمك به حرام ! پيش رويد و اين ايرانى را با آن مشتى مجهولان از پاى درآريد .\r\nسپاه از چپ و راست درآمدند . هرچند كه غلبه بودند ، اما جاى تنگ بود .\r\nبقرب پانصد كس ايشانرا در ميان گرفتند و جنگ درانداختند و از هر طرف حمله كردند . بهزاد بجان ميكوشيد و دو دستى شمشير مىزد . هرچند كه زخمى چند از نيزه و شمشير خورده بود ، اما بدان زخمها التفات نمىكرد و مردانه‌وار حمله ميكرد .\r\nاز آن جوانان كه با جواندوست قصاب بودند ، بعضى بهلاك آمدند و بعضى ديگر زخم خوردند و از ميانه بجستند . اما پهلوان بهزاد را حاجت به ايشان نبود و دم\r\n\r\n","description":"","footnote":"","page_name":" 892 ","page_number":908},
  {"content":"\r\n\r\nبدم در جنگ تندتر شدى و حمله‌اش تيزتر شدى . ملك مسروق گفت هنوز كار اين ايرانى را تمام نكرديد ؟ گفتند اى شاه اين ايرانى آدمى نيست ! هرچند كه مىشود حمله‌اش تيزتر مىشود ، بقرب بيست زخمى خورده است ، هيچ التفاتى بدان زخمها نمىكند و عظيم جنگى مىكند . يكى گفت اين بهزاد پسر پيل‌زورست و نوادهء رستم زال زرست ، اگر جنگ كند عجب نيست . عجب از آن پياده است ، و آن قصاب كه از ركاب او جدا نمىشوند و چند زخم خورده‌اند و همچنان حرب ميكنند . مسروق گفت : گيرم كه حريف بهزاد نيستيد ، كه او نوادهء رستم است ، چرا آن باقيان ديگر را هلاك نمىكنيد ؟ نصر بن عدل گفت : اى ملك بفرماى تا بهزاد را زنده بگيرند و او را نكشند كه در زندگى او مصلحتى هست . مسروق گفت : اگر آن عيار را يا جواندوست را بكشيد نزاعى نيست اما نوعى كنيد كه اين ايرانى را زنده بگيريد كه مصلحت در اين است .\r\nراوى اين داستان كهن چنين روايت مىكند كه بسيارى زخم بر وجود طارق رسيده بود كه هيچ زره و جوشن نداشت ، از كار باز ماند . جواندوست قصاب گفت : اى طارق ، بهزاد را نمىتوانند گرفتن كه عظيم جنگ مىكند و اگر نيز او را بگيرند حاليا هلاك نكنند ، اما اگر ما را بگيرند بىشك هلاك كنند ، خود را رايگان بر باد دادن از عقل نيست ، بيا كه شب نزديك است تا ما از ميان بدر رويم و آنگاه بتدبير كار ديگر مشغول شويم . طارق عيار بدين راضى بود كه كارش عظيم دشوار شده بود ، گفت روا باشد . پس جواندوست قصاب بضرب ساطور در پيش افتاد .\r\nآفتاب فرو رفته بود و عالم تاريك شده بود . جواندوست و طارق بضرب خنجر و ساطور از ميان آن غوغا بيرون رفتند و خلقى غلبه در پى ايشان مىدويدند . خلق شهر با جواندوست ارادت تمام داشتند كه مرد جوانمرد بود .\r\nراوى داستان گويد كه جواندوست و طارق بهر طريق كه بود خود را از آن غوغا بيرون انداختند . در گريختن كوچه‌يى پيش آمد ، در آن كوچه دويدند . آن كوچه را\r\n\r\n","description":"","footnote":"","page_name":" 893 ","page_number":909},
  {"content":"\r\n\r\nدرى ديگر بود ، از آن در بدر رفتند . جواندوست قصاب را مادر گيرى بود كه هرگز كسى را از آن مادرگير او خبر نبود . زن جوانمرد بود و با جواندوست عظيم ارادتى تمام داشت . آن زن را ليلى نام بود . جواندوست قصاب بر در خانهء او آمد و در بزد .\r\nدر حال در برگشود ، جواندوست قصاب را ديد ، گفت : اى فرزند ، عجبست كه مرا به ياد آوردى ! جواندوست گفت : اى مادر ، حاليا وقت اين سخن نيست كه كار عظيم پيش آمده است ، پس طارق عيار را درآورد . خانه‌يى بود آبادان ، پر نعمت . طارق بنشست . جواندوست دست برماليد و زخمهاى طارق را ببست و آنچه رفته بود جمله با ليلى بگفت . ليلى از آن كارها عجب ماند . جواندوست گفت : اى مادر ، كرمى كن و در ميدان رو و از حال بهزاد ما را خبرى آور كه حال او چيست و زود بيا و ما را آگاه كن .\r\nليلى در حال بيرون رفت . جوان دوست قصاب نعمت و شراب و كباب پيش آورد . طارق عيار گفت : اى جوان دوست ! چه وقت شراب خوردنست كه پهلوان بهزاد در ميانهء جنگ تنها در ميان صد هزار دشمن درمانده و شاه مظفر شاه ازين حال بىخبر ، مرا چه هنگام شرابست ؟ جواندوست گفت كه راست ميگويى ، اما بهزاد عظيم پهلوانست ، او را آسان نمىتوانند گرفتن ؛ و تو زخمهاى عظيم دارى بجاى آب شراب اولىتر . هم‌اكنون ليلى بيايد و خبر بيارد كه حال چيست ، آنچه يزدان خواهد آن خواهد بودن ، تو شراب بخور كه چند روز درين خانه خواهيم بودن كه هيچ‌كس را درين خانه گمان نيست ، اگرچه فردا خيلى مردم به جهت من در زحمت خواهند بودن . جواندوست قصاب و طارق عيار در خانهء ليلى بمى خوردن مشغول شدند و ليلى رفت تا خبرى باز داند .\r\nاما مؤلف اخبار و گزارندهء داستان كهن چنين روايت مىكند كه از آن طرف پهلوان بهزاد در حرب بود ، با خود گفت : اى دريغ كه طارق عيار از پيش من برفت ! ندانم كه حال طارق بچه رسيد ، يقين كه من هلاك خواهم شدن ! تا جان\r\n\r\n","description":"","footnote":"","page_name":" 894 ","page_number":910},
  {"content":"\r\n\r\nدر تن دارم مىكوشم و ازين قوم غدار ميكشم تا اگر من نيز هلاك شوم به مردى مرده باشم . اين انديشه كرد و در جنگ كردن زيادت‌تر كرد ، هرچند كه بازوش از كار وامانده بود ، از بس كه تيغ زده بود .\r\nمؤلف اخبار گويد كه در فرو رفتن آفتاب بود كه مركب بهزاد را بينداختند .\r\nمركب سكندر خورد ، بهزاد از پشت مركب بر زمين جست . در حال خبر بملك مسروق بردند كه اى خداوند ، بهزاد را از پشت مركب پياده كردند كه مركبش را انداختند . نصر بن عدل گفت : اى ملك درو هيچ قوت نمانده است ، هم اين زمان او را هم بگيرند ، اما نوعى كنيد كه او را زنده بيارند .\r\nاما مؤلف اخبار گويد كه چون پهلوان بهزاد پياده شد ، دامن زره در كمر مستحكم كرد و تيغ كشيده در كار درآورد ، از هر سو كه قدم نهادى آن سپاه از پيش او چون گوسفند از پيش گرگ « 1 » برميدندى . آن روز بهزاد از آن قوم چهار صد كس كشته بود و بسيارى ديگر زخم خورده بودند ، و دل آن خلق ازو ترسيده بود . چون در پيادگى « 2 » جنگ كردن او را بديدند ، پيش ملك مسروق آمدند و گفتند اى خداوند ، اين ايرانى چون پياده شد ، گفتيم كه جنگ نتواند كردن ، اين ايرانى در حرب كردن بيشتر شد ، و اين زمان حربى عظيم مىكند ! يكى از نزديكان ملك مسروق گفت : اى ملك ، ما كار آسانرا بر خود دشوار ميكنيم ، اين ايرانى خود نمىتواند ازين شهر بيرون رفتن ، چه لازمست جوانان خود را بهلاك انداختن . او را در ميان گيرند و حصار كنند ، البته آدمى را از خوردن و خفتن ناگريزست ، چون تمام عاجز شود او را آسان بگيرند ، يا او خود دست به بند دهد ، او را بگيرند و پيش ملك بيارند ، اين اولىتر باشد از آن كه گردش درآمده‌اند ، لابد او نيز تا جان در تن دارد بخواهد كوشيدن و از جوانان شما بخواهد كشتن . ملك مسروق گفت : راست گفتى چنين بايد\r\n\r\n\r\n","description":"","footnote":"\r\n( 1 ) - در متن بجاى گرگ نخست « او » نوشته شده بود و بعد « گرگ » را بر آن افزوده‌اند .\r\n( 2 ) - در اصل : پياده‌گى\r\n","page_name":" 895 ","page_number":911},
  {"content":"\r\n\r\nكردن . جواندوست قصاب را با آن عيار كشتند ؟ گفتند ايشان از ميان بدر رفتند ، همان كس گفت فردا ايشانرا در شهر بجوييم ، هر جا كه باشند بدست آوريم .\r\nملك مسروق گفت : پس بودن ما اينجا فايده‌يى ندارد . حكم كرد تا جمعى از آن لشكريان بهزاد را در ميان گرفتند و گفت حاضر او باشيد تا چندانك او عاجز شود يا در خواب رود او را زنده به خدمت ما بياريد و ديگر با او هيچ جنگ مكنيد ، تا هلاك نشود . اين بگفت و جمعى از لشكريان را در گرداگرد بهزاد بگداشت و چراغ و مشعله بركردند و بهزاد را در ميان گرفتند . ملك مسروق بن عتبه و نصر بن عدل هر دو بازگشتند و به ايوان آمدند و در انديشهء بهزاد بودند .\r\nمؤلف اخبار و گزارندهء داستان چنين روايت مىكند كه گلبوى دختر ملك مسروق بن عتبه چون آن حيل بكرد ، و بهزاد را از حال بيهوشانه آگاه كرد ، و چند كس « 1 » را موكل كرد كه خبر اين جوانان غريب بياريد . آنكس را كه برين كار بازداشته بود ، گلبوى را آگاه كرد كه حال بهزاد چيست . گلبوى با خود گفت كه اين بلا بر جان بهزاد من آوردم ، اگر مىگداشتم كه او را بداروى هوشبر مىگرفتند امكان داشت كه زنده مىماند ، او را نيز در پيش بهمن زرين‌قبا در بند مىكردند .\r\nاكنون او عدنان بن قيس را كشت ، و خيلى از سرهنگان ملك را بهلاك انداخت بىشك كه او را بگيرند ، لابد كه هلاك خواهند كردن ، دشمنى ايشان زيادت‌تر شود . چون كنم و چه چاره سازم ؟ بسيارى انديشه كرد در حال بهزاد .\r\nراوى داستان گويد كه گلبوى به نفس خود دختر شجاع و مبارز بود و در تيغ و تبر و سوارى بىمثل بود . انديشه‌يى كرد ، بعد از آن با دايه گفت : اى دايه ، مركب جهانگيرم را زين كن و بر در باغ بازدار كه شنيده‌ام كه اين ايرانى بهزاد نام در ميان ميدان بجنگ كردن مشغول شده است ، و از سرهنگان پدرم چهارصد كس را كشته است ، هيچ‌كس گرد او نمىيارد گرديدن ، او را تفرج بايد كردن كه\r\n\r\n\r\n","description":"","footnote":"\r\n( 1 ) - در جملهء بغد بجاى چند كس سخن از يك تن ميرود .\r\n","page_name":" 896 ","page_number":912},
  {"content":"\r\n\r\nاو تفرج كردنيست كه از جملهء مبارزان روزگارست ، من به تفرج او ميروم كه شب تاريكست . دايه را نام سيمين‌تن بود ، گفت : اى دختر نشايد كه مبادا پدرت بداند و غضب كند . گلبوى گفت پدرم چون مىداند ؟ تو هيچ مگوى كه مرا درين غرض ديگرست . دايه مركب گلبوى در حال زين كرد ، گلبوى از راه باغ كه خلوت‌تر بود بيرون آمد و سوار شد و راه ميدان در پيش گرفت .\r\nاز شب نيمى گدشته بود . پهلوان بهزاد را در ميان گرفته بودند ، از سوار و پياده و از لشكريان ، و هم از رعيت ، از زن و از مرد از دور ايستاده بودند . ليلى نيز آنجا بود . بهزاد چون شير نر شمشير در دست گرفته بود و در ميان آن خلق ايستاده بود و سپر پولاد در پيش رو آورده و در كار خود حيران درمانده بود . با خود ميگفت اى دريغ كه خود را بر باد دادم ! البته اين قوم مرا هلاك خواهند كردن . گويا طارق عيار كجا رفت ؟ جواندوست مرا بگداشت و برفت . گويا شاه مظفر شاه چه انديشه كند ؟ آنكس كه مرا آگاه كرد كه اين نعمت مخور كه بيهوشانه است كه بود ؟\r\nازين نوع انديشه مىكرد و قوام كار خود نگاه ميداشت . از شب نيمى گدشته بود ، در آن حالت خواب بر بهزاد غلبه كرده بود و بهزاد از ترس جان خود ايستاده بود و دم بدم حمله مىكرد و آن قوم برو زخم مىانداختند و از بسيارى كه زخم برو زده بودند ، همه اعظاى او مجروح شده بود . درين حالت گلبوى برسيد و آن حالت را بديد ، دست بتيغ كرد و تيغى چون قطرهء آب بركشيد و مركب خود را در ميان آن قوم انداخت و يك نعره بر آن قوم زد كه اى نامردان ، شما را چه شده است كه حريف يك پياده نيستيد و چون زنان از دور ايستاده‌ايد و نگاه مىكنيد و زهرهء پيش رفتن نداريد ! راه دهيد كه هم‌اكنون من كار او را تمام كنم . اين بگفت و مركب خود را در پيش بهزاد جهانيد . آن خلق پنداشتند كه بدفع بهزاد آمده است ، جمله خرم شدند و او را دعا كردند كه از بهزاد عظيم در خوف بودند . بهزاد نگاه كرد ، سوارى ديد كه چون شير از ميان بيشه بيرون جهد ، از ميان آن خلق بيرون جست ، و دليروار مركب پيش بهزاد جهانيد .\r\n\r\n","description":"","footnote":"","page_name":" 897 ","page_number":913},
  {"content":"\r\n\r\nبهزاد با تيغ كشيده او را استقبال كرد . آن سوار كه پيش آمد ، گفت اى جوانمرد ايرانى ، بيزدان پاك كه مرا با تو هيچ عداوت نيست ، كه من بخلاص تو آمده‌ام نه بجنگ كردن تو . بيا كه ترا ازين ورطهء بلا بدر برم كه من آنكسم كه ترا از بيهوشانه آگاه كردم .\r\nبهزاد چون نشان راست شنيد ، گفت : چه كسى ؟ بگو ! گلبو گفت : وقت اين گفتن نيست ، چون بخلوت رسيم ، بگويم . بهزاد گفت : روا باشد . آن سوار پا از ركاب بيرون كرد تا بهزاد پا در ركاب آورد و در قفاى گلبوى سوار شد .\r\nگلبوى عنان مركب بگردانيد . آن پاس‌داران چون چنان ديدند ، سر راه بر آن سوار گرفتند و گفتند كه تو كيستى كه بهزاد را بردى ؟ گلبوى گفت كه شما چه كار داريد كه من كيستم ؟ برويد با ملك مسروق بگوييد كه سوارى درين شب آمد و بهزاد را ببرد ، فردا كه ملك در ديوان بنشيند آنكس بيايد و بهزاد را دست و گردن بسته بيارد و بخدمتكاران ملك بسپارد . اين بگفت و مركب را مهميز زد و از ميان ايشان بدر رفت . آن خلق خرم شدند ، هم در آن ساعت رو بر در ايوان ملك مسروق بن عتبه كردند .\r\nليلى آنجا بود ، آن حال را بديد ، رو به خانه نهاد . خلق پراگنده شدند .\r\nليلى به خانه آمد . جواندوست قصاب و طارق عيار نشسته بودند و انتظار ليلى ميكشيدند كه ليلى درآمد و سلام كرد . جواندوست گفت اى مادر ، دير آمدى ! بارى بگو چه خبر است و از پهلوان بهزاد چه خبر دارى ؟ ليلى گفت : بهزاد را از پشت مركب پياده كرده بودند و چند كس را گماشته بودند كه او را در ميان گرفته بودند كه حكم ملك مسروق چنان بود ؛ ناگاه سوارى پيدا شد و بهزاد را در قفاى مركب خود بنشاند و ببرد ، هيچ‌كس ندانست كه آن سوار كه بود . اين قدر گفت كه با ملك مسروق بگوييد كه فردا در ديوان ملك بهزاد را بيارم . طارق عيار گفت كه بهزاد را به مردى گرفت و برد ؟ ليلى گفت : نه جنگ نكردند ، سخنى چند با بهزاد گفت ، بهزاد به ارادت خود بر پشت مركب او سوار شد . طارق گفت اگر دشمن بودى ، البته بهزاد\r\n\r\n","description":"","footnote":"","page_name":" 898 ","page_number":914},
  {"content":"\r\n\r\nبا او نرفتى حاليا از غم آن جوان ايمن شديم ، تا فردا چه پيدا شود .\r\nاما مؤلف اخبار و گزارندهء داستان كهن چنين روايت مىكند كه از آن طرف خدمتكاران ملك مسروق بر در ايوان آمدند . ملك مسروق با نصر بن عدل نشسته بودند كه آن جمع درآمدند و خدمت كردند . ملك مسروق گفت گرفتيد آن ايرانى را ؟ گفتند ملك را بقاباد ، سوارى درين شب رسيد ، بهزاد را در عقب خود نشاند و برد و رفت . سر راه او گرفتيم و سؤال كرديم كه چه كسى و كجا ميروى ؟\r\nگفت با ملك بگوييد كه بهزاد را من گرفتم و بردم ، فردا كه ملك در ديوان بنشيند من بهزاد را دست و گردن بسته بيارم . نصر بن عدل گفت آيا چه كسى بوده باشد ؟\r\nملك مسروق گفت هم از مردم شهر دمشق مردم شجاع بسيارند ، فردا آشكارا شود .\r\nراوى داستان گويد كه چون گلبوى بهزاد را از ميان ميدان بدر برد ، بهزاد هيچ نمىدانست كه او كيست اما بدان معنى خوش خاطر بود كه آن سوار گفته بود كه من آن كسم كه نگداشتم كه مدهوشانه بخورى . بهزاد نشان راست شنيده بود ، از آنجهت ايمن بود تا وقتى كه بر در باغ آمدند . گلبوى گفت اى جوانمرد فرود آى . بهزاد فرو جست ، گلبوى نيز فرود آمد . در باغ گشوده بود و سيمين دايهء گلبوى انتظار گلبوى مىكرد . چون گلبوى فرود آمد ، دايه بيرون جست و عنان مركب گلبوى بگرفت و گفت اى ملكه كجا بودى كه دير آمدى ؟ گلبوى گفت حاليا وقت اين سؤال نيست ، اين جوان غريب را در فلان جا فرود آور . دايه گفت چه كس است ؟ گلبوى گفت زود پيش من آى تا با تو بگويم . دايه در پيش افتاد ، با بهزاد گفت اى جوانمرد بيا تا برويم . بهزاد متحيروار در عقب دايه روان شد . باغى بود كه تو گفتى مگر روضهء بهشتست . ميان گل و لاله و درختان مىرفت تا او را در غرفهء خوب درآورد ، جاى مطبوع و نيكو آراسته . بهزاد را در آن مقام درآورد و بنشاند و در آن خانه را فراز كرد و در حال پيش گلبوى آمد و گفت\r\n\r\n","description":"","footnote":"","page_name":" 899 ","page_number":915},
  {"content":"\r\n\r\nاى دختر ، اين جوان ماه‌رو زخمهاى عظيم دارد ، چه كس است ؟ راست بگو ! گلبوى گفت : اى دايه ، سرى دارم با تو در ميان خواهم نهادن زينهار كه با كس نگويى .\r\nگفت نگويم .\r\nگلبوى گفت : اين جوان بهزاد است كه در دمشق آمده است كه با پدرم عهد كند و سوگند خورد . پدرم بقول نصر بن عدل غدر كرد كه او را بداروى هوشبر بگيرد . من حيل كردم ، در ملعقه « 1 » نبشتم كه ازين طعام مخور كه بيهوشانه است ! او نخورد و عدنان بن قيس را بكشت . جواندوست قصاب از سر مروت و مردى با او يكى شد ، ندانم كه حال او بچه رسيد . ميگويند كه با طارق عيار از ميان جنگ بدر رفت . اين جوانرا پياده كردند ، هرچند كه گرفتن او دشوار بود ، حاليا من سربازى كردم و او را از ميان بيرون آوردم . دايه گفت : اى دختر ، تو هرگز اين جوانرا ديده‌اى ؟ گلبوى گفت هرگز نديده‌ام . دايه گفت : پس اين محبت و مهربانى از كجاست ؟\r\nگلبوى گفت : اى دايه ، تو تصور كنى كه مگر من بهزاد را دوست مىدارم و اين كار بسبب آن كردم ؟ دايه گفت بلى . گلبوى گفت نه ، بهزاد را دوست نمىدارم ؛ اما اى مادر از تو چه پنهان دارم ، راستى آنست كه من بهمن زرين‌قبا را دوست ميدارم .\r\nدلم شاد بود كه بهزاد آمده است كه صلح كند ، آنگاه من عشق خود را با تو در ميان نهم تا تو تدبير من بكنى . چون ديدم اين جوانرا بمكر و حيل آوردند ، بدل برنيامدم .\r\nيكى آنك مدتيست كه پهلوان بهمن زرين‌قبا با برادرش در بندند ، و يكى ديگر كه بهزاد مرد غريبست ، و غريب ديار ماست ، و با او مكر كردند . من حاليا چنين كارى كردم ، از آنك ترا مادر خود دانستم با تو در ميان نهادم ، برخيز و شربتى از براى اين جوان ببر و او را ايمن كن و از منش سلام برسان و بگو كه گلبوى مىگويد كه ايمن و آسوده بنشين كه هيچ‌كس نمىداند كه درين سرايى ؛ تا بنگريم كه مصلحت چيست . دايه گفت : اى دختر ، اين عظيم كاريست كه تو در پيش گرفته‌اى !\r\n\r\n\r\n","description":"","footnote":"\r\n( 1 ) - در اصل : معلقه .\r\n","page_name":" 900 ","page_number":916},
  {"content":"\r\n\r\nاما رحمت يزدان بر تو باد كه غريب نوازى كردى و اين جوان غريب را از ورطهء عظيم بيرون آوردى . در حال دايه برخاست « 1 » و قدحى شربت مطيب ، بمشك و گلاب ساخته ، برداشت و رو بخانهء بهزاد نهاد .\r\nمؤلف اخبار چنين روايت مىكند كه پهلوان بهزاد هم‌چنان با سلاح نشسته بود و در انديشه كه اين چه كس بود كه مرا از ميان آن غوغا بيرون آورد ، و مرا گفت كه من آن كسم كه ترا آگاه كردم كه مدهوشانه مخور ، مرا اينجا آورد و بدان پيرزن اسپارش كرد ! گويا اين خانهء كيست ؟ گويا حال طارق عيار و جواندوست قصاب بچه رسيد كه از پيش من ناگاه گم شدند ! بهزاد درين فكر كه در خانه باز شد و سيمين دايه از در درآمد و قدح شربت در دست گرفته بر بهزاد سلام كرد و آن قدح شربت را پيش داشت و گفت : اى جوانمرد ، از جنگ كردن مىآيى ، دانم كه تشنه باشى ، شربتيست ، دركش تا بديگر خدمتها مشغول شويم . بهزاد نستد و گفت نمىخورم . دايه گفت چرا نمىخورى ؟ بهزاد گفت : از آنجهت كه من مرد غريبم ، مرا بحيل درين شهر آوردند و قصد كشتن من كردند ، اول بداروى مدهوشانه ؛ چون از آن آگاه شدم از بيم جان دستى برآوردم ، عدنان بن قيس را كشتم ، بعضى از جوانمردان دمشق با من يكى شدند ، در ميان ميدان حرب مىكردم ، جواندوست قصاب با عيارى كه با من آمده بود ، طارق نام ، از من گم شدند . عاقبت مرا پياده كردند ، ناگاه سوارى پيدا شد و مرا گفت من آن كسم كه ترا آگاه كردم كه ازين طعام مخور كه بيهوشانه است . چون نشان راست شنيدم با او بدين خانهء بهشت‌آسا آمدم ؛ تا نگويى كه اين خانهء كيست و آن سوار كه بود ، اين شربت نخورم و سلاح از تن بدر نكنم . دايه گفت : اى پهلوان بهزاد ، تو خوش خاطر باش كه اين خانهء تست و ما همه بنده و خدمتكار تويم و آنكس كه ترا اينجا آورد همان كس است كه ترا آگاه كرد كه ازين طعام مخور كه بيهوشانه است ، بمحبت و دوستى كرد .\r\n\r\n\r\n","description":"","footnote":"\r\n( 1 ) - در اصل : برخواست\r\n","page_name":" 901 ","page_number":917},
  {"content":"\r\n\r\nاكنون ترا فارغ دل بايد بودن و آسوده خاطر بايد نشستن . بهزاد گفت اى خاتون بارى بگوى كه آنكس كه بود كه اين شفقت در حق ما غريبان كرد .\r\nدايه گفت : اى بهزاد ، بدان و آگاه باش كه اين شفقت در حق تو گلبوى كرد ، آنكس كه ترا آگاه كرد ، آنكس كه ترا از آن ورطهء بلا بيرون آورد . بهزاد گفت : گلبوى چه كس است كه من او را نمىشناسم كه درين شهر ديگر نيامده‌ام . دايه گفت : اى بهزاد ، بدانك گلبوى دختر ملك مسروق بن عتبه [ است 
  ] شاه‌زادهء ملك شام ، همچون ماه تمام . بهزاد را عظيم عجب آمد ، گفت : اين سخن عجب‌تر ، من دشمن پدر اويم و پدر او دشمن ما ، اين شفقت در حق ما از كجاست ؟ دايه گفت اى بهزاد ، بدانك گلبوى بهمن زرين‌قبا را دوست ميدارد ، از آن محبت كه با او دارد اين دوستى و شفقت در حق تو كرد . من دايه اويم ، نام من سيمين دايه است ، با من نيز نگفته بود ، تا اكنون آشكارا كرد و مرا به خدمت تو فرستاد . گفت كه با بهزاد بگو كه ايمن و آسوده باش كه من از جملهء خدمتكاران شماام و سر و جان فداى شما كرده‌ام تا آن روز كه فضل يزدانى در رسد و پهلوان بهمن زرين‌قبا از بند بدر آيد و پهلوان بهزاد شفقت در حق ما دريغ نفرمايد و ما را به پهلوان اسپارش كند .\r\nبهزاد عظيم خرم شد . گفت اكنون ايمن شدم ، اى دايه گلبوى پيش من نمىآيد ؟ دايه گفت نه ، نمىآيد ، مىگويد كه من زن بهمن زرين‌قبايم ، اگر او دستورى ندهد من روى به هيچ آفريده ننمايم و به غير از پهلوان ديگرى را نخواهم . بهزاد برو آفرين كرد و آن شربت بستد و در كشيد ، و آن سلاح‌ها را بر كند . زخمى بسيار داشت ، دايه مرد كار بود ، دست بر ماليد و آن زخمهاى بهزاد را بربست . بعد از آن شراب و نعمت بسيار بياورد و در پيش بهزاد بنهاد و برفت . اما راوى اين داستان روايت مىكند كه بهزاد چون آن فضل الهى را در حق خود بديد رو بر زمين بماليد و شكر يزدان بجاى آورد كه از آن ورطهء بلا جسته بود و بدان دولت آباد رسيده بود .\r\n\r\n","description":"","footnote":"","page_name":" 902 ","page_number":918},
  {"content":"\r\n\r\nبهزاد در خانهء گلبوى به شراب خوردن و طارق و جواندوست در خانهء ليلى به شراب خوردن ؛ مسروق بن عتبه و نصر بن عدل در انتظار آنك بامدادان كى شود كه بهزاد را بديوان آورند .\r\nاز آن طرف شاه مظفر شاه با سپاه ايران ملول خاطر از براى بهزاد كه شب آمد و هيچ خبرى از بهزاد نيامد . آن شب نيز بگدشت و روز برآمد . شاه مظفر شاه حكم كرد تا طبل جنگ فرو كوفتند و سپاه سوار شدند و رو بر در حصار نهادند . خبر بملك مسروق بن عتبه كردند كه ايرانيان عزم جنگ دارند . ملك عظيم ملول شد .\r\nگفت اكنون چون كنيم ؟ بهزاد در ميان شهر ، نمىدانيم كه به كجاست و ايرانيان عزم حرب دارند ! نصر بن عدل گفت كه مصلحت درآنست كه يكى را بفرستيم بر سر حصار كه تا بگويد كه پهلوان بهزاد دىروز به شراب خوردن مشغول بود ، مجال سوگند خوردن و عهد كردن نشد ، امروز عهد خواهند كردن . شما باز گرديد كه امروز شب هنگامى يا فردا بامداد پگاه پهلوان بهزاد با ملك مسروق از شهر خواهند بيرون آمدن تا به خدمت شاه‌زاده بيايند . باشد كه اين حرب امروز در باقى شود ، تا بهزاد را امروز بديوان خواهند آوردن ، آنگاه چارهء ديگر در پيش گيريم . ملك مسروق حكم كرد تا از سرهنگان سرهنگى بر سر برج رفت . سپاه ايران تا زير برج و لب خندق آمده بودند و شاه مظفر شاه خيلى پيش آمده بود . آن سرهنگ آن سخن را بگفت و آن منادى را بزد چنانك شاه‌زاده به گوش خود بشنيد . با زرين‌قلم و رستم اردستانى بگفت كه چون مىبينيد اين سخن را ؟ رستم اردستانى گفت : اى شاه ، درين سخن هيچ چيز نيست و بوى حيله و مكر ازين ميآيد . زرين‌قلم گفت : اكنون اختيار از دست رفته است هيچ چارهء نيست ، امروز نيز صبر كنيم . حكم كرد تا سپاه بازگشتند و آن روز جنگ نشد .\r\nليلى را بيرون فرستاده بودند كه خبرى باز داند « 1 » . چون سپاه ايران\r\n\r\n\r\n","description":"","footnote":"\r\n( 1 ) - جملهء اخير معترضه و ناتمام است\r\n","page_name":" 903 ","page_number":919},
  {"content":"\r\n\r\nبازگشتند ، ملك مسروق در ديوان بنشست و انتظار آن مىكرد كه بهزاد را كى آرند ! روز بچاشتگاه رسيد ، هيچ‌كس را نيآوردند . ملك مسروق عظيم ملول شد ، گفت اى ملك نصر ، هيچ‌كس را نيآوردند . نصر گفت : عجب اگر بهزاد را بياورند . طلب مىبايد كردن و منادى مىبايد كردن . در حال در شهر دمشق منادى كردند و هرچند كه بجستند نيافتند .\r\nمؤلف اخبار چنين روايت مىكند كه از مصاحبان جواندوست ، جمعى را گرفتند و در پيش ملك مسروق آوردند . مسروق گفت كه بهزاد كجاست ؟ گفتند نمىدانيم . گفت جواندوست قصاب و طارق عيار بكجاست ؟ گفتند كه نمىدانيم .\r\nمسروق گفت اين قوم را چوب زنيد تا راست بگويند . آن جوانانرا بسيار چوب زدند اقرار نكردند . مسروق در غضب رفت و حكم كرد تا از آن جوانان كه گرفته بودند جمعى را بر سر چهار سوى بازار به حلق درآويختند . خلق شهر از براى ايشان بگريستند ، غوغا برآوردند . بعضى را در زندان كردند و ديگر بطلب مشغول شدند ، هيچ فايده‌يى نكرد .\r\nليلى در ميان بازار بود ، آن حالها را بديد . در حال پيش جواندوست آمد و آنچه ديده بود بگفت . جواندوست و طارق عيار بگريستند و از حال بهزاد سؤال كردند . ليلى گفت كه هيچ‌كس از حال بهزاد نمىداند و ملك مسروق بجان مىكوشد و فايده‌يى ندارد . طارق عيار گفت : اى برادر ، عجب حالتى دست داده است ! چون كنم ؟ من زخم بسيار دارم و بغايت ضعيف شده‌ام و خون بسيار از من رفته است و نمىتوانم بيرون رفتن تا از حال بهزاد خبرى باز دانم . جواندوست قصاب گفت كه ما را اين زمان از خانه بيرون رفتن هيچ عقل نيست . حاليا چند روز صبر كنيم تا اين زخمهاى ما اندكى بهتر شود و ما نيز قوت گيريم ، آنگاه بيرون آييم كه ما را درين چند روز عظيم خواهند طلب كردن . البته بهزاد آنجا كه هست او نيز در طلب ما خواهد بودن . بناچار دل بر صبر نهادند و به شراب خوردن نشستند .\r\n\r\n","description":"","footnote":"","page_name":" 904 ","page_number":920},
  {"content":"\r\n\r\nمظفر شاه صبر كرد كه بهزاد كى آيد . هيچ نمىآمد ، تا شب درآمد . مظفر شاه گفت فردا روز سيوم است كه پهلوان بهزاد در اين شهر رفته است ، اگر فردا نيآيد پس كار نه خيرست ، بكارسازى حرب مشغول شويد كه فردا جنگ كنيم . آن سپاه بكارسازى حرب مشغول شدند . چون آن شب بگدشت اول روز شد ، آواز طبل جنگ از در بارگاه شاه‌زاده مظفر شاه برآمد . سپاه ايران غرق سلاح شدند ؛ بعزم جنگ كردن با دمشقيان سوار شدند . خلق شهر بر برج و بارو برآمدند . ملك مسروق ابن عتبه نيز بر برج برآمد و علم شاهى بر برج برآوردند . شاه مظفر شاه نااميد شد ، گفت : آه ! كار نه خيرست كه مسروق بحرب آمد ؟ گويا با پهلوان گيتى بهزاد مبارز چه كردند ؟ كشتند يا گرفتند ؟ اى دريغا ! فردا كه فيروز شاه بيايد من چه گويم ؟\r\nشهر دمشق نگرفته و بهزاد را بباد داده ! زرين‌قلم گفت : بسيار به بهزاد گفتيم كه مرو ، قبول نكرد ، حاليا چه پيش آيد ؟ مظفر شاه گفت : يكى پيش رويد و با اين قوم سخن گوييد . زرين‌قلم مركب پيش راند و آواز برآورد و گفت : اى قوم ، شاه‌زاده مظفر شاه مىگويد كه شما مكتوب انداختيد و پهلوان بهزاد را طلب كرديد كه صلح كنيد ، اكنون سه روزست كه پهلوان بهزاد در شهر دمشق درآمده است و دى روز وعده بدين روز داديد و امروز به حرب آمده‌ايد ، چه معنى دارد ؟ با پهلوان بهزاد چه كرديد ؟\r\nملك مسروق گفت : جواب بگو . نصر بن عدل برخاست و آواز بلند كرد و گفت : بدانيد كه ما بهزاد را از آن جهت در شهر خوانديم كه صلح كنيم كه به صلح راضييم و هنوز بر آن قوليم . اما پهلوان بهزاد با پهلوان عدنان قيس در سر شراب منازعت كردند ، از بهر ميدان‌دارى و مبارزى بهم دشنام دادند . بهزاد مست بود ، عمودى بزد و عدنانرا بكشت . خدمتكاران عدنان آنجا بودند ، گرد بهزاد درآمدند و بهزاد را نيز بكشتند . آن پيادهء درشت هيكل كه با بهزاد آمده بود ، او نيز دست برآورد ، او را نيز بكشتند . اكنون خون بهزاد به خون عدنان بن قيس برفت ، اگر\r\n\r\n","description":"","footnote":"","page_name":" 905 ","page_number":921},
  {"content":"\r\n\r\nشما راضييد ما نيز راضييم . يكى ديگر از بزرگان سپاه بفرستيد تا از نو عهد كنيم و اگر راضى نيستيد شما دانيد ، و اگر جنگ ميكنيد ايستاده‌ايم كه جنگ كنيم . زرين [ قلم 
  ] چون اين سخنها بشنيد گريان گريان بازگرديد و آنچه شنيده بود با مظفر شاه بگفت .\r\nآه از جان مظفر شاه برآمد و گريه در گرفت . از طرف ديگر حرب درانداختند . از زير و بالا جنگ عظيم شد و خلق بسيار بهلاك آمدند . آن روز جوانان ايرانى از آن حربى كردند كه آن را به صد دفتر نتوان شرح دادن . از طرف ديگر مظفر شاه از پشت مركب پياده شد و تاج از سر برگرفت و در فراق بهزاد بگريست . پهلوان مهر گفت : اى شاه ، بر قول دشمنان اعتماد نتوان كردن كه دشمن دروغ بسيار گويد .\r\nمظفر شاه قبول نمىكرد و همچنان زارى مىكرد و مىگريست . سپاه شبهنگامى بازگشتند و جمله از پشت مركبان فرود آمدند و خدمت‌كاران بهزاد جامه بر تن چاك كردند و دم مركبان ببريدند . آواز فغان و ناله و زارى از سپاه ايران برآمد .\r\nنصر بن عدل گفت : دانم كه ايرانيان تا چند روز بعزاى بهزاد حرب نخواهند كردن .\r\nببايد رفتن و شب و روز در طلب بهزاد مشغول بايد شدن ، باشد كه اين ايرانى را بدست آوريم . سپاه از سر برج بازگشتند و بطلب بهزاد و جواندوست قصاب مشغول شدند و هيچ نمىدانستند كه ايشان بكجااند . منادى ميكردند و فايده‌يى نداشت و هر خبرى كه واقع ميشد گلبوى بسيمين ميگفت تا سيمين دايه به بهزاد ميگفت و ليلى در بازار مىشنيد و با جواندوست ميگفت . بهزاد زخم داشت ، انتظار آن بود كه زخمش بهتر شود ، آنگاه بيرون رود .\r\nاما مؤلف اخبار چنين روايت مىكند كه مظفر شاه در فراق و عزاى بهزاد مىگريست و ناله مىكرد . زرين‌قلم و جهر و فهر او را تسلى مىكردند ، فايده‌يى نبود . تا برين معنى سه روز ديگر بگدشت . روز چهارم بود كه از ناگاه از در بارگاه غوغا برخاست . گفتند چه بوده است ؟ يكى درآمد و گفت : كه ملك را بقا باد ، آشوب عيار را كه بر طرف مصر فرستاده بوديد ، اينك با بهروز عيار هر دو رسيدند . مظفر شاه\r\n\r\n","description":"","footnote":"","page_name":" 906 ","page_number":922},
  {"content":"\r\n\r\nخرم شد ، گفت درآيد . به‌روز و آشوب عيار هر دو درآمدند . به‌روز بدويد و دست مظفر شاه را ببوسيد و خدمت كرد . مظفر شاه به‌روز را پرسش كرد و از حال فيروز شاه سؤال كرد . به‌روز گفت پيشتر از آن كه من بگويم اول شما بگوييد كه حال شما چيست كه عظيم شما را ملول و پريشان حال مىبينم و جامهء ماتم پوشيده‌ايد ! مظفر شاه آب در ديده گردانيد و گفت اى به‌روز ، ما چنين بدحال و پريشان در فراق پهلوان بهزاد و طارق عياريم . بهروز گفت چرا ؟ مظفر شاه آنچه رفته بود جمله را تقرير كرد . به‌روز عيار گفت عجب بوده است از حال عقل شما كه پهلوانرا تنها درين شهر گذاشته‌ايد . گفت هرچند كه گفتيم مرو ، قبول نكرد و برفت و هلاك شد و ما را در فراق خود بگداشت . بهروز گفت بقول دشمنان التفات نبايد كردن ، شايد كه دروغ باشد . بهزاد از آن نبود كه آسان او را توان هلاك كردن ، من امشب با برادرم آشوب عيار در دمشق رويم و از درستى اين سخن معلوم كنيم . مظفر شاه برو آفرين كرد و گفت اكنون بگوى آنچه ميدانى از حال شاه‌زاده .\r\nبه‌روز عيار به دو زانوى ادب درآمد و آنچه ديده بود و كرده بودند ، از گرفتن شهر قبروس و قلعهء خوك‌سران و گنج طهمورث و آبادانى سكندريه ، جمله را بگفت .\r\nديگر سؤال كرد كه سپاه كى برسد ؟ به‌روز گفت كه شاه‌زاده بتاختن تمام مىآيد كه شنيده است كه سپاه عظيم عزم ملاطيه دارند كه عين الحيات را از دست شاه سيف الدوله بستانند ، تا پنج روز ديگر سپاه ايران برسند . مظفر شاه خرم شد ، حكم كرد تا طبل بشارت زدند . ايرانيان شادمانى كردند . از شادى كردن ايرانيان ملك مسروق آگاه شد ، گفت سبب اين شادى ايرانيان چيست ؟ گفتند كه مىگويند كه ملك داراب از مصر مىآيد . ملك مسروق عظيم پريشان شد و رنگش زرد برآمد ، گفت اگر اين سخن راست باشد ، چارهء ما چه باشد ؟ نصر بن عدل گفت حاليا تا آمدن ملك داراب خيلى كارست ، شايد كه يك ماه ديگر نيايد . ما را جهدى تمام بايد كردن ، باشد كه بهزاد را بدست آوريم و اين دو پهلوان ديگر كه در بندند ، اگر توانيم\r\n\r\n","description":"","footnote":"","page_name":" 907 ","page_number":923},
  {"content":"\r\n\r\nبدر بريم و خود را بقيصريه اندازيم ، پيش سرور يمنى . ملك مسروق گفت : چه كنم ؟\r\nهرچند كه طلب ميكنم نمىيابم . نصر گفت : آخر درين شهرست و از اينجا بدر نرفته‌اند ، نيكوتر بايد جستن . ملك مسروق عتبه گفت فردا نيكوتر بجوييم .\r\nاما مؤلف اخبار و گزارندهء داستان چنين روايت مىكند كه چون شب درآمد ، آن دو عيار چست و چابك كه مبارزان شب بودند ، كه در شب ديجور در ديدهء ديو رفتندى ، از جاى برجستند و كمر و خنجر برداشتند و رو به شهر دمشق نهادند ؛ گرد شهر برآمدند ، از محلى كه مصلحت دانستند كمند برانداختند و چون مرغ به پر بر سر حصار آمدند . پاسبان خفته را سر از تن جدا كردند و در خندق انداختند و از آن طرف در شهر درآمدند . به‌روز عيار و آشوب عيار در آن شب تار مىرفتند .\r\nبه‌روز عيار گفت كجا رويم و از كه حال پهلوان بهزاد سؤال كنيم ؟ مصلحت درآنست كه در گوشه‌يى بايستيم تا روز شود ، در ميان خلق درآييم و از هر حال كه باشد بازدانيم . از قضاى خداى تعالى چنان افتاد كه بىاختيار بر سر بازار چهار سو رسيدند .\r\nاز چهار طرف ايشان حاميان شهر با چراغ و مشعله رسيدند ، كه شب و روز ميگشتند و بهزاد را طلب مىكردند . بىاختيار از چهار طرف رسيدند . به‌روز گفت مبادا كه ما را بگيرند . برو تا برويم ! به‌روز گفت عجب حالى واقع شد ! اين بگفت و در پيش افتاد و آشوب عيار در عقب او مىدويد . حاميان ايشانرا بديدند ، در عقب ايشان دوان شدند . ايشان مىدويدند و آن قوم در عقب ، هرچند كه نمىرسيدند . اما خدايرا حكم چنين بود كه در آن دم از برابر ايشان هم جمعى از حاميان همه تيغها در دست با چراغ و فانوس رسيدند . به‌روز از عقب دشمن ديد و از برابر هم دشمن ديد . بناچار دست به خنجر كرد و خنجر بركشيد و هم‌چنان‌كه مىدويد دوان شد و خود را بر آن قوم زد .\r\nايشان بديدند كه دو كس مىدوند و در عقب ايشان جمعى نعره مىزدند كه بگيريد آن دزدانرا ! يكى پيش آمد تا گريبان به‌روز را بگيرد . بهروز خنجر\r\n\r\n","description":"","footnote":"","page_name":" 908 ","page_number":924},
  {"content":"\r\n\r\nبر سينه‌اش زد چنانك از پشتش بيرون رفت . آنكس بيفتاد ، آن باقى رم خوردند .\r\nبه‌روز از ميان ايشان بدر رفت . آشوب نيز ميخواست كه مثل به‌روز بدر رود ، از ناگاه از قضاى خداى تعالى بسر درآمد ، تا برخاستن گردش درآمدند و آشوب عيار را گرفتند و بربستند . دست و گردن بسته در ميان گرفتند ولت بسيار بر آشوب عيار زدند و او را كشان كشان پيش ميرعسس آوردند . از آشوب سؤال كردند كه شما چه كسانيد كه درين شب گرد شهر دمشق مىگرديد و يكى را ز ما كشتيد ؟ آشوب گفت : ما مردم غريبيم ، بجايى بمهمانى بوديم ، بىوقت بيرون آمديم ، بدست شما من گرفتار شدم ، يار من خونى كرد و بجست . گفت : دروغ ميگويى ، شما عيارانيد ، راست بگو ! آشوب هيچ نگفت . گفتند فردا اين را در پيش ملك مسروق بايد بردن تا ملك چه فرمايد كه اين شخص عياريست . آن شب او را نگاه داشتند .\r\nمؤلف اخبار و گزارندهء داستان چنين روايت مىكند كه چون آشوب عيار گرفتار شد و به‌روز عيار از آن ميان بجست ؛ با خود گفت اى دريغ كه آشوب گرفتار شد . آن شب گدشت تا روز شد . آشوب را دست و گردن بسته بر در ايوان ملك مسروق آوردند و بازداشتند . آشوب گفت لابد كه مرا بخواهند كشتن ؛ اگر بگويم كه من مرد دزدم ؛ و اگر بگويم كه عيار سپاه ايرانم ، هم بخواهند كشت ؛ اگر بگويم كه دزدم هم بكشند و نامم بد گردد ؛ گويند كه آشوب عيار از جان ترسيد و نام دزدى بر خود نهاد و بنامردى هلاك شد . پس مصلحت درآنست كه راست بگويم شايد كه اين قوم از سپاه ايران بترسند و مرا نكشند و در بند كنند و اگر نيز كشته شوم بارى راست گفته باشم . آشوب دل بر آن بنهاد كه راست بگويد . اين خبر را بملك مسروق كردند كه ملك را بقا باد ، امشب دو عيار در بازار ديديم ، يكى از ما يكى را كشت و بگريخت ، ما نيز يكى را گرفته‌ايم ، بر در ايوان بازداشته‌ايم .\r\nگفت درآريد تا ببينم .\r\nآشوب عيار را درآوردند و برابر نصر بن عدل و ملك مسروق بازداشتند .\r\n\r\n","description":"","footnote":"","page_name":" 909 ","page_number":925},
  {"content":"\r\n\r\nملك مسروق گفت : هان ، راست بگو كه چه كسى ! آشوب عيار گفت : مرد عيار پيشه‌ام ، مرا نام آشوب عيارست ، خدمت‌كار فيروز شاه و مظفر شاهم ، چند نوبت ديگر به خدمت شما آمده‌ام . نصر بن عدل گفت تو آن باشى كه از سر دار گريختى ؟ آشوب گفت بلى من آنم كه از سر دار گريختم . ملك مسروق گفت : چرا در شهر دمشق آمده‌اى و آن كه بود كه گريخت و شب كجا مىخفتيد ؟ آشوب گفت كه ما امشب درين شهر آمديم و آن كس كه گريخت به‌روز عيار بود كه از مصر آمد و خبر آورد كه هم درين چند روزه شاه فيروز شاه و ملك داراب خواهند رسيدن ، ما هر دو در شهر درآمديم كه از حال پهلوان بهزاد و طارق عيار باز دانيم . از قضاى آسمانى من گرفتار شدم ، ندانم كه بهروز كجا رفت . نصر بن عدل گفت كه دروغ ميگويى امشب آمده‌ايم ، شما چند روزست كه درين شهر آمده‌ايد ، درست بگوييد كه شب كجا مىبوديد . آشوب عيار گفت : به يزدان پاك سوگند كه امشب ما درين شهر آمديم . اگر باور نداريد از فلان برج آمديم و يك پاسبانرا كشتيم و در خندق انداختيم ؛ و ما در بازار آمديم ، من گرفتار شدم و به‌روز بگريخت . ملك مسروق گفت بنگريد كه راست ميگويد ؟ رفتند و در حال باز آمدند كه بلى راست ميگويد .\r\nمسروق گفت به‌روز بكجاست ؟ آشوب گفت : من نمىدانم ، ما بهم بوديم كه مرا گرفتند ، ندانم كه او كجا رفت . ملك مسروق گفت كه دروغ مىگويد ، چوب زنيدش تا اقرار كند . آشوب گفت : اى ملك ، من دزد نيستم كه مرا چوب ميفرمايى زدن ، من مرد عيار پيشه‌ام ، با شما راست گفتم . اگرم حكم كشتن مىكنى تو دانى ، چوب زدن شرط نيست . ملك مسروق گفت به‌روز بكجاست ؟ آشوب گفت به يزدان پاك سوگند كه نمىدانم كه بهروز بكجاست ، و اگر نيز بدانم هرگز نگويم ، على الخصوص كه نمىدانم ، چه گويم ؟ نصر بن عدل گفت اى ملك ، از چوب زدن اين عيار چه حاصل ؟ يا به خون اين دو كس كه كشته شدند او را بكش يا در بندش كن ، باشد آن ديگرى را بدست آوريم . ملك مسروق حكم كرد كه اين عيار پيشه را\r\n\r\n","description":"","footnote":"","page_name":" 910 ","page_number":926},
  {"content":"\r\n\r\nببريد و در پهلوى بهمن زرين‌قبا و بهمن زرين‌كلاه در بند كنيد . در حال آشوب عيار را بيرون كشيدند و بسوى زندان كشيدند .\r\nبه‌روز عيار در عقب مىآمد تا آشوب عيار را در زندان درآوردند . خلق بسيار آنجا جمع آمده بودند و آرزوى آن داشتند كه در زندان روند و زندان را تفرج كنند و زندانيانرا ببينند و زندان‌بان نمىگداشت . زندانبان گفت اگر شما را آرزوى ديدن اين ايرانيانست ، مرا چيزى بدهيد و اندرون رويد و تفرجى كنيد و زود بيرون آييد . بهروز پيش رفت و درمى بدست زندانبان داد و در زندان شد و خلق نيز بعضى آمدند . به‌روز چون در زندان درآمد ، جايى سخت ديد و درى يكپاره از سنگ سياه كه چهل وجود بايستى كه آن در را بگشودندى و ببستندى ، و قفلى عظيم برو ، و زندانى از سنگ خاره ساخته . به‌روز عيار در زندان درآمد ، بهمن زرين‌قبا را و بهمن زرين‌كلاه را ديد كه بند بر دست و پا نهاده ، آشوب عيار را نيز در پيش ايشان در بند كردند . به‌روز با خود گفت كه زندانى محكم است ، من در دمشق درآمدم كه از بهزاد خبرى باز دانم . دانستم كه پهلوان زنده است و طارق عيار هم زنده است ، زود بسپاه بايد رفتن و اين خبر را بشاه‌زاده مظفر شاه بايد رسانيدن . اما آشوب عيار ، بزه است كه در صورت عيارى عيب باشد كه من مرد عيار پيشه در شهر دمشق درآيم و هيچ كار ناكرده بيرون روم ، هرچه باداباد ! امشب درين زندان خواهم بودن ، باشد كه كارى كنم كه يارانرا از بند برهانم .\r\nباز انديشه كرد كه گيرم كه بيايم ، در اين زندانرا چون بگشايم ؟ سربازى كنم و در گوشهء زندان پنهان شوم تا زندان‌بان در زندان بربندد و برود ، من در زندان بمانم ، بعد از آن نقمى بزنم و بيرون روم و يارانرا ببرم ، اين اولىتر باشد . خلق در تفرج بودند . به‌روز از هر طرفى نگاه كرد تا تاريكى ديد ، در آن تاريكى شد و ديگر بيرون نيامد . اما چون آشوب عيار را در بند كردند ، زندانبان آمد كه اى خلق ، بيرون رويد كه در زندانرا بخواهم بستن . خلق بيرون جستند . چهل كس\r\n\r\n","description":"","footnote":"","page_name":" 911 ","page_number":927},
  {"content":"\r\n\r\nجمع آمدند و در زندانرا بربستند و قفل برو زدند و برفتند . آن زندان عظيم محكم بود از غايت اعتمادى كه داشتند حاجت بپاس‌بان نبودى .\r\nمؤلف اخبار گويد كه بهمن زرين‌كلاه و [ بهمن زرين 
  ] قبا گفتند كه اى عيار پيشه ، بارى تو چون گرفتار شدى ؟ آشوب حكايت كرد كه ما در عقب بهزاد و طارق آمديم و به‌روز عيار نيز با من بود كه خبر آورد كه شاه‌زاده فيروز شاه فردا يا پس فردا خواهد رسيدن . من گرفتار شدم ، ندانم كه به‌روز عيار كجا رفت . بهمن زرين‌قبا گفت چون به‌روز عيار در دمشق است امكان دارد كه هم امشب بيايد و ما را از بند خلاصى دهد . آشوب گفت از كجا بيايد كه اين عظيم زندانيست ، چهل كس مىبايد كه اين در زندانرا ببندند و بگشايند ؛ و پاشنهء اين در در وقت گشودن جرهء عظيم مىكند كه خيلى راه آواز جرهء اين در ميرود ، به‌روز با اين در چه تواند كردن ؟\r\nايشان درين گفتن بودند كه به‌روز عيار از كنج زندان بيرون آمد . ايشان عجب ماندند كه اين كيست كه بىاختيار از كنج زندان پيدا شد ! به‌روز پيش آمد و بران جمع سلام كرد . ايشان به‌روز عيار را ديدند ، گفتند اى عجب ! اين به‌روز عيارست كه درين شب از كنج زندان پيدا شد ! به‌روز گفت آرى من بهروزم ، آشوب عيار در حق من گفت كه به‌روز نتواند درين زندان آمدن ، من بفضل خداى تعالى بروز روشن آمدم . آشوب شرمنده شد ، گفت در عالم اگر مرد هست ، تويى ! اى سر جملهء عياران عالم چون آمدى ؟\r\nبه‌روز گفت : در آن دم كه ترا در زندان درآوردند ، من نيز در عقب تو با خلق درآمدم . فكر كردم ، گفتم اگر شب بيايم تنهاام ، اين در را چگونه بگشايم ؟\r\nو اگر نقم زنم به تنهايى ، خاك كشم يا نقب زنم ؟ و چون در زندان درآيم ؟ شما را از بند كى بگشايم ؟ مصلحت آن ديدم كه در زندان باز مانم و شما را هم‌اكنون از بند بگشايم و از درون زندان نقم زنيم و شما مرا يارى دهيد تا امشب توانيم بيرون رفتن . ايشان جمله بر وى آفرين كردند . به‌روز عيار دست فراز كرد و سوهان بند گشاى\r\n\r\n","description":"","footnote":"","page_name":" 912 ","page_number":928},
  {"content":"\r\n\r\nبيرون آورد و اول آشوب عيار را از بند برگشود . به‌روز و آشوب پهلوان زرين‌قبا را و بهمن زرين‌كلاه را و جمعى ديگر « 1 » از جوانمردان قصاب كه در بند بودند ، جمله را از بند بيرون آوردند . به‌روز عيار دو خنجر با خود داشت ، يكى بدست آشوب داد و بن زندان كندن گرفتند . بدل امن تمام خاك مىكندند و آن جوانمردان قصاب خاك مىكشيدند ، كه نه وقت آمدن زندان‌بان بود ، كه در روزى يك نوبت بيشتر نمىآمد « 2 » .\r\nاما مؤلف اخبار و گزارندهء داستان چنين روايت مىكند كه آن عياران در كار بودند كه خيلى كار بود . به‌روز گفت كه اين همه كار به تنهايى در يك شب چون مىكردم ؟\r\nايشان در كار . . . .\r\nراوى گويد كه ليلى در بازار بود . چون از گرفتار شدن آشوب عيار و آمدن به‌روز آگاه شد ، در حال به خانه آمد و « 3 » آمدن به‌روز و گرفتار شدن آشوب جمله را بگفت . طارق عيار گفت : اى جواندوست ، مصلحت درآنست كه امشب بيرون رويم كه گمان من آنست كه البته امشب به‌روز عيار بخلاص آشوب و ياران خواهد آمدن .\r\nما نيز بيرون رويم ، باشد كه به‌روز را دريابيم . جواندوست قصاب گفت : ممكن نيست كه كسى تواند گرد اين زندان گرديدن كه عظيم محكم است . اول آنك در زندان يك پاره از سنگ خاره است و چهل كس آن در را مىبندند و مىگشايند ، و پاشنهء در در وقت گشودن جرهء عظيم مىكند چنان كه جملهء دمشق مىشنوند ، و گرداگرد زندان از سنگ خاره كرده‌اند و هيچ كمندى بر بام اين زندان نمىرسد و هيچ سوراخى و رخنه‌يى در آن زندان نيست . طارق عيار گفت : بهر حال از زندان مصر محكم‌تر نخواهد بودن ، البته امشب ببايد رفتن . جوان دوست گفت من نيز با تو مىآيم .\r\nچون از شب نيمى بگدشت ، آن دو عيار كمر بربستند و خنجرها بركشيدند و رو بر در زندان نهادند . چون بر در زندان رسيدند ، از غايت محكمى كه بود هيچكس در پاس آن زندان نبود . طارق بر در زندان درآمد . آن در سنگين و آن قفل پولادين را\r\n\r\n\r\n","description":"","footnote":"\r\n( 1 ) - در اصل : ديگر كه\r\n( 2 ) - در اصل : نمىآمدند .\r\n( 3 ) - در اصل : و از\r\n","page_name":" 913 ","page_number":929},
  {"content":"\r\n\r\nبديد ، عجب ماند ؛ بدانست كه عظيم محكم است و آنچه جواندوست « 1 » در محكمى آن زندان گفته است صد چندانست . با جواندوست قصاب گرد زندان برآمدند ، گفت به هيچ نوع درين زندان مدخل نتوان كردن الا به نقم ، و نقم ازينجا بايد زدن . جواندوست قصاب گفت : اى طارق ، ازين محل كه تو انديشه كرده‌اى تا آن مقام كه ميان زندانست پنجاه گز بيشتر است و سنگ خاره در پيش است ، دو رويه بايد نقم زدن و به چند كس اين كار برنيايد . طارق گفت : اى برادر ، تو مرا يارى ده و تفرج كن كه من هنر خود را به تو بنمايم تا بدانى مرا . اين بگفت و خنجر نقم بر از غلاف بركشيد و كندن گرفت .\r\nسنگ خاره بود ، آن خنجر در سنگ كار نمىكرد . طارق عيار دانست كه اول در قفاى زندان چاه بايد كندن و بعد از آن در چاه بايد رفتن و نقم در خاك بايد بريدن و در ميان زندان هم از زير چاه بايد بريدن و بدان چاه بالا بايد رفتن و بنديانرا خلاصى بايد دادن . طارق گفت كه اين كار امشب نيست ، اين كار بيك شب تمام نمىشود ، اما حاليا چاه بكنيم و سر چاه را بگيريم و برويم تا فردا شب بياييم و تمام كنيم ؛ باشد كه به چند شب اين كار تمام كنيم . اين سخن با جواندوست گفت . جواندوست گفت :\r\nاين عظيم كاريست كه تو در پيش گرفته‌اى ! گيرم كه چاه بكنى و نقم بزنى . چون بميان چاه زندان برسى ، در زيرزمين چه كنى ؟ طارق گفت : از زير نقم ببرم تو خاك ميكش تا بميان زندان برآيم و كار خود تمام كنم .\r\nجواندوست گفت : اين كار يك كسه و دو كسه نيست ، سه كس مىبايد :\r\nيكى بر لب چاه ايستاده باشد و خاك كشد ، و يكى نقم ببرد و يكى ديگر خاك را پيش چاه آرد و در جوال كند و مىكشد . طارق گفت : راستست ، اما امشب دو كس كفايت مىكند ، فردا شب بياييم و يك كس ديگر بياريم . جواندوست گفت : مرا دوستان بسيارند . طارق گفت : تا چند گز كفايت كند ؟ جواندوست گفت هفت گز كفايت كند .\r\nطارق گفت ريختهء اين زندان همين قدر بيشتر نباشد . پس طارق عيار كندن گرفت\r\n\r\n\r\n","description":"","footnote":"\r\n( 1 ) - در اصل : جان دوست\r\n","page_name":" 914 ","page_number":930},
  {"content":"\r\n\r\nخنجر تيز و بازوى محكم و طارق مرد كار كردهء كار ديده بود . بيك لحظه اين هفت گز را بر كند و خاك آن را جواندوست بكمند بالا مىكشيد و هم در آن حوالى محلى بود كه آن خاك در آنجا ريختن موافق بود . همچنان مىريختند تا چندان بكند كه طارق بقياس عقلى معلوم كرد كه از ريختهء ديوار زندان بشيب‌تر رفت و از شب خيلى مانده بود ، گفت حاليا چندانك مىتوانم كار كردن ، بكنم . آنگاه رو بر طرف زندان كرد و زمين مىبريد و در آن توبره مىكرد و پيش كمند مىآورد تا جواندوست قصاب بالا مىكشيد و توبره خالى ميكرو و باز در چاه مىگذاشت .\r\nمؤلف اخبار روايت مىكند كه تا پنج گز ديگر در عرض نقم برفت ، از كار و كردار به‌روز عيار غافل بود . به‌روز عيار نيز هم اين نقش كرده بود ، و او نيز در ميان زندان چاه كنده بود و در آن چاه آمده بود . خاكش را جوانمردان قصاب كشيده بودند و در ميان زندان ريخته بودند ، و به‌روز عيار در انديشهء آن بود كه بيست گز ببايد بريدن . آنگاه نقب بر بالا بايد زدن . عظيم در ترس بود كه مبادا اين كار امشب برنيايد و چون روز شود محل رسوايى شود . عظيم تيز تيز كار مىكرد و چند كس در چاه با او آمده بودند و خاك ميكشيدند . بهمن زرين‌قبا و زرين‌كلاه بالا مىكشيدند و در ميانهء زندان مىريختند . اما اين طرفه حكايتيست ، بشنو . چون يزدان ميخواست كه آن جوانمردان از بند آزاد گردند ، حكم و تقدير چنين رانده بود ، كه قياس طارق عيار و به‌روز عيار در زدن نقب راست بود . آن دو عيار كه در آن روزگار مثل ايشان نبود ، در آن بريدن نقم بهم رسيدند . آواز خنجر طارق به گوش به‌روز رسيد ، به آشوب گفت كه از برابر من درين زير زمين آوازى مىآيد ، گمان من آنست كه كسى مثل ما درين زيرزمين نقب مىكند . آشوب عيار گفت : عجب نباشد كه طارق عيار در شهرست و شنيده‌ام كه جوانى ازين شهر با او يكى شده است و اين جوانمردان را كه تو از بند گشودى جمله بسبب او در بند بودند . اگر ايشان نيز همين كار در پيش گرفته باشند عجب نباشد . به‌روز گفت كه من بيست گز نقم نيت\r\n\r\n","description":"","footnote":"","page_name":" 915 ","page_number":931},
  {"content":"\r\n\r\nداشتم كه بكنم و آنگاه عزم بالا كنم . پانزده گز بريده‌ام ، پنج گز ديگر مانده است ، اگر طارق اين چاه را كه ما را از زير بايد كند ، او كنده باشد ، كار ما عظيم آسان كرده باشد . اين ميگفتند كه سرتاسر خنجر طارق پيدا شد . به‌روز عيار چراغ عيارى بركرده بود ؛ بىاختيار روشنى پيدا شد . طارق درماند كه درين زيرزمين اين روشنى از كجاست . اول عظيم بترسيد . وقت بود كه از ترس هلاك گردد ، اما مرد مبارز و صاحب جگر بود ، كه اگرنه او بودى امكان داشت كه از آن ترس زهره‌اش آب گشتى . اما چون نيك نگاه كرد به‌روز عيار را با آشوب ديد ، اما گردآلود .\r\nگفت : راست بگوييد كه شما كيستيد كه من وقتست كه هلاك گردم ! به‌روز گفت :\r\nاى برادر ، نترسى كه منم به‌روز عيار برادر تو . طارق شاد شد و ايشان را در آن زيرزمين در كنار گرفت . به‌روز گفت : اى برادر ، درين زيرزمين چون پيدا شدى ؟ طارق آنچه رفته بود از اول تا آخر جمله را بگفت . ايشان آفرين بر مبارزى بهروز « 1 » كردند .\r\nدر حال آشوب بازگشت و آنچه ديده و شنيده بود ، باز گفت با پهلوانان .\r\nجمله خرم شدند و از قدرت خداى تعالى عجب ماندند كه آن كار را چون راست آورد كه هريك براهى نرفتند ، و ايشانرا در آن شب در آن زيرزمين چون بهم رسانيد .\r\nپس طارق عيار از چاه بيرون آمد و آنچه ديده بود ، با جواندوست قصاب بگفت .\r\nجواندوست را عجب آمد و شكر خداى بگفت . اين قدرت خداى تعالى بود و اگرنه هيچ‌كس باور نكند ، خدايرا حكمت بسيارست . پس آن جوانان از آن چاه بيرون آمدند . جواندوست گفت : بخانهء ليلى رويم كه آنجا اولىترست . گفتند روا باشد .\r\nپس جواندوست قصاب در پيش افتاد و آن جوانان در عقب . هنگام صبح بود كه بخانهء ليلى رسيدند ، آنچه رفته بود با ليلى بگفتند . او نيز عجب ماند . در آن خانه سردابه‌يى بود ، آن عياران و آن جوانان در آن سردابه رفتند . جواندوست قصاب زر بداد تا ليلى ببازار رفت و انواع نعمتها بخريد و بياورد و ايشان بنعمت خوردن مشغول شدند .\r\n\r\n\r\n","description":"","footnote":"\r\n( 1 ) - در اصل : بهزاد\r\n","page_name":" 916 ","page_number":932},
  {"content":"\r\n\r\nمؤلف اخبار و گزارندهء اسرار چنين روايت مىكند كه چون روز شد ، زندانبانان درآمدند و در زندان گشودند ، در زندان درآمدند ، آن حال را بديدند . فغان ازيشان برآمد ، فرياد برآوردند كه واويلى ! امشب از راه نقم بنديانرا برده‌اند .\r\nهركس كه بشنيدند در آن زندان دويدند . آن دو چاه را بديدند كه از بيرون و درون زندان كنده بودند و در ميانه بقرب بيست گز نقمى چنان زده بودند ، جمله عجب ماندند . در حال اين خبر به مسروق بن عتبه كردند كه امشب از دو طرف زندان نقب زده‌اند و بهمن زرين‌قبا و [ بهمن 
  ] زرين‌كلاه را با آن عيار برده‌اند . رنگ از روى ملك مسروق برفت و عظيم بترسيد كه آن كار كه آن عياران كرده بودند خيلى مشكل كارى بود . با نصر بن عدل سوار شدند و رو بر در زندان نهادند . جملهء خلق دمشق آنجا جمع آمده بودند . ملك مسروق بيامد و آن چاهها را بديد ، عجب ماند و گفت اين كار از جملهء عجايبهاست . نصر بن عدل گفت اين كار بدان مىماند كه ريسمان زده باشند و از دو طرف كار كرده باشند ، هم از بيرون و هم از اندرون ؛ گيرم كه به‌روز در شهر درآمده است و طارق عيار و جواندوست قصاب باهم اتفاق كرده باشند . از بيرون چاه كنده باشند ، نقم بريده باشند ، در اندرون زندان كه بود كه او نيز از اندرون زندان نقم بريده است ؟ مگر آشوب عيار را نيكو نبسته بودند كه او خود را گشوده است ؟ گفتند كه او را بزنجير بسته بوديم . ملك مسروق گفت :\r\nطلب كنيد كه اين كار كه كرده است ؟ بسيارى طلب كردند و نيافتند .\r\nليلى بيرون بود ، آنچه بديد و بشنيد پيش جواندوست قصاب بگفت .\r\nجواندوست در پيش ياران آمد و گفت كه ما را طلب‌كارى ميكنند . به‌روز گفت كه آمدن من درين شهر مقصود بهزادست ، چون معلوم كردم كه بهزاد زنده است ، و پهلوانان از بند رهايى يافتند ، پس ما عياران را ببايد رفتن كه شاه مظفر شاه نگران ما خواهد بودن . جواندوست قصاب گفت : بهر حال شما را يك دو روز ديگر ببايد بودن كه گمان من آنست كه پهلوان بهزاد هر كجا كه باشد درين دو روزه خبر او پيدا شود . به‌روز گفت : درين دو روزه نيز ملك داراب خواهد رسيدن . حاليا ما دو روز\r\n\r\n","description":"","footnote":"","page_name":" 917 ","page_number":933},
  {"content":"\r\n\r\nديگر صبر كنيم تا بنگريم كه حال بچه خواهد رسيدن . ايشان در خانهء ليلى به شراب خوردن نشستند و ليلى را بيرون فرستادند تا چه خبر بيارد . ملك مسروق بن عتبه در جست‌وجو كه زندانرا كه بريده است ؟\r\nاما مؤلف اخبار چنين روايت مىكند كه پهلوان بهزاد در خانهء گلبوى بود و دايم سيمين در خدمت بهزاد مىبود و آنچه وظيفهء خدمت بود بجاى مىآورد و هر خبرى كه واقع مىشد به بهزاد ميگفت . اما بهزاد زخم بسيار داشت ، اندكى زخمش بهتر شده بود . چون معلوم كرد كه بهروز آمده است ، و آشوب را كه گرفته بودند امشب برده‌اند ، بهزاد گفت گمان من آنست كه پهلوانان با عياران در پيش جواندوست قصاب باشند و طلب كار من خواهند بودن . من درين ملك آمده‌ام كه شهر بگيرم ، من خوش بعيش و شراب خوردن نشسته‌ام ! اين حركت نيكو نيست ! من ازينجا بيرون روم و خروج كنم ، آن جوانمردان هر جا كه باشند پيش [ من 
  ] جمع آيند ، باشد كه كارى برآيد كه گمان من آنست كه ملك داراب درين دو سه روز خواهد رسيدن . اين سخن را با دايه گفت كه گلبوى آنچه وظيفهء كرم و بزرگى بود بجاى آورد ، انشاء اللّه اگر حياتى باشد من نيز به خدمت ايستادگى بكنم . يك مراد ديگر به گلبوى دارم كه مرا مركب نيك مهيا كند كه من بيرون خواهم رفتن و خروج خواهم كردن كه من درين ملك بكارى آمده‌ام تا چند توانم نشستن كه دانم شاه مظفر شاه نگران من است و سپاه از مصر درين چند روزه خواهند رسيدن . دايه گفت اين سخن را با گلبوى بگويم تا ملكه چه فرمايد . بهزاد گفت روا باشد . دايه برفت و بعد از ساعتى بيامد ، گفت پهلوانرا بقا باد . گلبوى مىگويد كه مركب و اسباب و آنچه در خورست جمله هست اما شما را بيرون رفتن مصلحت نيست كه پدرم سوارست و خلق شهر جمله مسلح‌اند و هنوز امشب پهلوانان را از زندان برده‌اند ، و ايشان عظيم در طلب‌اند . پهلوان دو روز ديگر صبر كند تا بنگريم چه مىشود .\r\nرفتن پهلوان به اختيار ماست ، هر گاهى كه من مصلحت دانم پهلوانرا اجازت دهم .\r\nحاليا صبر كردن اوليترست . بهزاد ديگر هيچ نگفت و به شراب خوردن مشغول شد .\r\nپايان جلد اول\r\n\r\n","description":"","footnote":"","page_name":" 918 ","page_number":934},
  {"content":"\r\n . \r\n","description":"","footnote":"","page_name":" 919 ","page_number":935},
  {"content":"\r\n . \r\n","description":"","footnote":"","page_name":" 920 ","page_number":936},
  {"content":"\r\n . \r\n","description":"","footnote":"","page_name":" 921 ","page_number":937},
  {"content":"\r\n . \r\n\r\n","description":"","footnote":"","page_name":" 922 ","page_number":938}
  ]