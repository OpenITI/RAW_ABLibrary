[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nهوالعليم\r\nدورهء علوم و معارف اسلام\r\n3\r\nجلد ششم\r\nاز قسمت\r\nمعاد شناسى\r\nتأليف\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ق .\r\nمعاد شناسى / تأليف سيد محمد حسين حسينى طهرانى . - مشهد : نور علامه طباطبائى ، 1417 - 1423 ق .\r\n10 ج . - ( دورهء علوم و معارف اسلام ؛ 3 )\r\nاين مجموعه شامل مباحثى است دربارهء مرگ در ج 1 و 2 ، عالم قبر و برزخ در ج 2 و 3 ، قيامت در ج 4 و 5 و 2 ، نفخ صور در ج 4 ، معاد جسمانى و حشر در ج 6 ، نامه عمل در ج 6 و 7 ، شهادت در ج 7 ، صراط و ميزان و حساب در ج 8 ، شفاعت در ج 9 ، أعراف و بهشت و جهنم و خلود در ج 10 .\r\nكتابنامه به صورت زير نويس .\r\n1 . معاد . 2 . مرگ - جنبه هاى قرآنى . 3 . برزخ . 4 . رستاخيز . 5 . معاد جسمانى . الف . عنوان . ب . فروست : علوم و معارف اسلام .\r\nBP 222\r\n44 / 297\r\nشابك معمولى 4 - 26 - 6533 - 964 ( جلد 6 )\r\nشابك زركوب 1 - 36 - 6533 - 964 ( جلد 6 )\r\nشابك معمولى 5 - 03 - 6533 - 964 ( دورهء 10 جلدى )\r\nشابك زركوب 6 - 08 - 6533 - 964 ( دورهء 10 جلدى )\r\nISBN 964 - 6533 - 26 - 4 ( VOL . 6 )\r\nISBN 964 - 6533 - 36 - 1 ( VOL . 6 )\r\nISBN 964 - 6533 - 03 - 5 ( 10 VOL . SET )\r\nISBN 964 - 6533 - 08 - 6 ( 10 VOL . SET )\r\nدورهء علوم و معارف اسلام ( 3 )\r\nمعاد شناسى جلد ششم\r\nتأليف : حضرت علامه آية الله حاج سيد محمد حسين حسينى طهرانى قدس سره\r\nطبع ششم : شعبان المعظم 1427 هجرى قمرى\r\nتعداد : 3000 نسخه\r\nچاپ و صحافى : چاپخانهء دانشگاه مشهد\r\nناشر : انتشارات علامه طباطبائى ، مشهد مقدس ، صندوق پستى 3559 - 91375 تلفن : 5592125 - 0511\r\nاين كتاب تحت إشراف \" مؤسسه ترجمه و نشر دورهء علوم و معارف إسلام \" از تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n . \r\n","description":"","footnote":"","page_name":" فهرست مطالب 1 ","page_number":9},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":10},
  {"content":"\r\n . \r\n","description":"","footnote":"","page_name":" فهرست مطالب 3 ","page_number":11},
  {"content":"\r\n . \r\n","description":"","footnote":"","page_name":" فهرست مطالب 4 ","page_number":12},
  {"content":"\r\n . \r\n","description":"","footnote":"","page_name":" فهرست مطالب 5 ","page_number":13},
  {"content":"\r\n . \r\n","description":"","footnote":"","page_name":" فهرست مطالب 6 ","page_number":14},
  {"content":"\r\n . \r\n","description":"","footnote":"","page_name":" فهرست مطالب 7 ","page_number":15},
  {"content":"\r\n . \r\n","description":"","footnote":"","page_name":" فهرست مطالب 8 ","page_number":16},
  {"content":"\r\n . \r\n","description":"","footnote":"","page_name":" فهرست مطالب 9 ","page_number":17},
  {"content":"\r\n . \r\n","description":"","footnote":"","page_name":" فهرست مطالب 10 ","page_number":18},
  {"content":"\r\n . \r\n","description":"","footnote":"","page_name":" فهرست مطالب 11 ","page_number":19},
  {"content":"\r\n . \r\n","description":"","footnote":"","page_name":" فهرست مطالب 12 ","page_number":20},
  {"content":"\r\n\r\nهوالعليم\r\nدورهء\r\nعلوم و معارف اسلام\r\n( 3 )\r\nجلد ششم\r\nاز قسمت\r\nمعاد شناسى\r\nلاقل خدمة العلم والدين\r\nسيد محمد حسين حسينى طهرانى\r\nعفى الله عن جرائمه\r\n\r\n","description":"","footnote":"","page_name":" فهرست مطالب 13 ","page_number":21},
  {"content":"\r\n . \r\n","description":"","footnote":"","page_name":" فهرست مطالب 14 ","page_number":22},
  {"content":"\r\n\r\n\r\n[ جلد ششم 
  ]\r\n\r\nجلس سى و پنجم : معاد حتمى است ، و زنده شدن بواسطهء اسم « المُحيى » است\r\n\r\n","description":"","footnote":"","page_name":" 1 ","page_number":23},
  {"content":"\r\n . \r\n","description":"","footnote":"","page_name":" 2 ","page_number":24},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nو لا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكريم :\r\n  وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ * قُلْ لَكُمْ مِيعادُ يَوْمٍ لا تَسْتَأْخِرُونَ عَنْهُ ساعَةً وَ لا تَسْتَقْدِمُونَ .  \r\n( آيه بيست و نهم و سىام ، از سورهء سبأ : سى و چهارمين سوره از قرآن كريم )\r\n« و ميگويند : اگر شما از راستگويانيد ، بگوئيد اين وعدهء قيامت در چه موقع خواهد بود ؟\r\nبگو : از براى شما ميعاد روزى خواهد بود كه از آن هنگام يك ساعت به تأخير نمىافتيد ، و يك ساعت پيشى نمىگيريد » !\r\n\r\nساعت قيام قيامت نمىتواند مشخّص باشد\r\nمكرّراً مىپرسند : قيامت در چه موقع بر پا مىشود ؟ اين حرف ، حرف بى جا ؛ و اين سؤال غلطى است . زيرا افرادى كه از اين دنيا ميروند ، به مجرّد مردن وارد عالم برزخ ميشوند ، و قيامت صغراى\r\n\r\n","description":"","footnote":"","page_name":" 3 ","page_number":25},
  {"content":"\r\n\r\nآنان همان ورود در برزخ است .\r\nو در برزخ مىمانند تا قيامت كبرى بر پا شود ؛ در آن وقت از برزخ مىميرند و به قيامت كبرى زنده ميگردند . تمام افرادى كه مردند و رفتند يكى از پس ديگرى در برزخ ، از برزخ به عالم حشر و قيامت كبرى انتقال پيدا مىكنند .\r\nاگر مراد از اين سؤال كه « وعدهء خدا چه موقع ميرسد ؟ » مردن باشد ، اين چه سؤالى است ؟ همهء انسانها مىميرند و در ساعت معيّنى از دنيا ميروند ؛ موقعش براى انسان مشخّص باشد يا نباشد به اصل مطلب چه ربطى دارد ؟ اين تشكيك چه فائده‌اى دارد ؟\r\nو اگر مراد از وعدهء خدا قيامت باشد ، كه اصلًا مشخّص نيست و از نقطهء نظر عرضِ زمان قابل تشخّص و تعيّن نيست .\r\nحالا فرض كنيد - بر فرض محال - پيامبر اكرم در جواب اين پرسش ، بفرمايد : چهل هزار و سى و پنج سال و سه ماه و چهار روز ديگر قيامت كبرى بر پا مىشود .\r\nاگر اين‌طور باشد شما قبول مىكنيد ؟ يا ميگوئيد : اين هم يكى از اكاذيب است كه ميگويد ؛ چون اين بُعد مسافت طولانى زمانى را كسى نمىتواند در مدّت عمر خود طىّ كند ، لذا دروغش آشكار نمىشود و فقط براى مردم ساده لوح و عامى مفيد است .\r\nآن كسى كه در صدد انكار است ، امور بديهى را انكار مىكند ، معجزات را انكار مىنمايد و حمل بر سحر و جادو مىكند ؛ اينچنين شخصى آيا إخبار رسول الله را به اين مدّت طولانى قيامت قبول\r\n\r\n","description":"","footnote":"","page_name":" 4 ","page_number":26},
  {"content":"\r\n\r\nمىكند ؟ ابداً .\r\nعلاوه ، قيام قيامت عبور از برزخ است به عالم قيامت كبرى ، و آن زمانى نيست .\r\nهر كسى كه از اين عالم ميرود ، يك سير طولى دارد بسوى خداى تعالى ؛ يعنى يك تجرّد از مادّه پيدا مىكند و به عالم برزخ و صورت وارد مىگردد ( عالم برزخ و مثال ، عالم صورت است ) و هنگام قيامت كبرى يك مردن ديگرى پيدا مىشود ، و از برزخ و صورت عبور مىكند به عالمى كه تجرّد از صورت دارد و آنجا عالم نفس است ، و معناى تدريج زمان به شكل و صورت زمانهاى معمولى ما در آنجا نيست ؛ تدريج در آنجا معناى ديگرى دارد .\r\n\r\nآسان و مشكل بودن ، نسبت به قدرتهاى محدود است نه قدرت نامتناهى خداوند\r\nو علَى كلِّ تقديرٍ ، خداوند با شواهد و أمثله براى ما روشن فرمود كه : قيامت امر حتمى است و زنده كردن مردگان كار مشكلى نيست و بسيار آسان است .\r\nاوّلًا مشكل بودن ، و آسان بودن كار ، نسبت به موجوداتى است كه قدرتهاى محدود دارند ؛ اگر آن كارى را كه متوقّعيم از آنها ساخته شود در حيطهء ظرفيّت و تحمّل آنها باشد ، اين كار براى آنان آسان است و اگر از حيطهء قدرت آنها خارج باشد ، آن كار مشكل است .\r\nمثلًا : انسانى كه توانائى برداشتن پنجاه كيلو بار را دارد ميگوئيم : اين كار براى او آسان است ، ولى چون او نمىتواند يكصد كيلوگرم بار را بردارد ميگوئيم : برايش مشكل است ، از قدرت او افزون است .\r\nستون‌هاى اين مسجد مثلًا مىتوانند يكصد خروار بار را تحمّل\r\n\r\n","description":"","footnote":"","page_name":" 5 ","page_number":27},
  {"content":"\r\n\r\nكنند ، اين در قدرت آنهاست . امّا يكصد هزار خروار را نمىتوانند تحمّل كنند ، اگر بارى را روى آنها بگذاريم كه يكصد هزار خروار باشد مسلّماً فرو خواهند ريخت ؛ اين را ميگويند : خارج از قدرت آنهاست .\r\nپس خارج از قدرت بودن ، يا در حدود قدرت بودن ، نسبت به موجوداتى است كه قدرت مشخّص و محدود دارند .\r\nامّا نسبت به پروردگار كه قدرت او لَا يَتناهَى است يعنى خارج از حدّ و محدوده است و بدون اندازه است مدّةً و عِدّةً و شدّةً و كثرةً ، ديگر آسان و مشكل معنى ندارد .\r\nقدرتهاى غير حضرت حقّ جلّ و علا ، از نقطهء نظر جهات مادّى يا ملكوتى ، و ظاهرى و باطنى متفاوت است ، و اندازه گيرى و سنجش و تناسب‌بندى ، آسانى و مشكلى ، در آنها به خوبى راه دارد .\r\n\r\nقدرت خداوند براى آحاد آفرينش ، يكسان است\r\nامّا قدرت حضرت حقّ لا يتناهى است ؛ يعنى تمام قدرتهائى كه فرض مىشود ، در قدرت او مندكّ است ؛ در اين صورت آسان و مشكل ديگر چگونه تصوّر دارد ؟\r\nمشكل يعنى چه ؟ آسان يعنى چه ؟ آسان‌تر يعنى چه ؟ مشكلتر يعنى چه ؟\r\nاين مفاهيم ابداً آنجا راه ندارد ، و براى تحقّق يافتن و پيدا كردن مصداق خود در ذات اقدس حضرت بارى تعالى شأنُه العزيز ، با بوق دورباش ، و نداى طرد و منع مواجه خواهد بود .\r\n\r\n","description":"","footnote":"","page_name":" 6 ","page_number":28},
  {"content":"\r\n\r\nبنابراين ، اگر خداوند بخواهد پشّه‌اى را خلق كند - كه اصلًا وزنى ندارد - تا بخواهد فيلى بيافريند - كه سنگين‌ترين حيوانات برّى است - به يك اندازه إعمال قدرت مىكند ؛ يعنى همان مشيّت و خواست او ، نفس ايجاد اوست .\r\nاگر خداوند بخواهد كوه « هيماليا » را ايجاد كند ، چقدر بيشتر إعمال قدرت مىكند تا بخواهد يك ذرّهء خاك را بيافريند ؟ هيچ .\r\nنزول يك قطره باران از آسمان ، و ايجاد اقيانوس كبير و امواج خروشان آن ، هر دو به دست خداست و به يك منوال و رويّه آنها را ايجاد و به حركت در مىآورد .\r\nتمام موجودات از كوچك و بزرگ ، مادّى و معنوى ، مُلكى و ملكوتى ، نسبت به قدرت او چون دانه‌هاى شانه يكسانند ؛ و نسبت به علم او و حيات او نيز اينچنين هستند .\r\nزنده كردن مردگان براى پروردگار مثل اصل خلقت و بَدءِ آفرينش آنهاست . سنگينى و سبكى ، عُسر و حَرَج ، سختى و راحتى ، آسانى و مشكلى ، امكان و محاليّت ؛ ابداً در آنجا نيست .\r\nيك اراده است و بس ؛  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  « 1 »\r\n\r\nتعبير قرآن به آسان‌تر بودن خلقت مجدّد ، بر حسب مشاعر و إدراكات ماست\r\nلذا در بعضى از آياتى كه وارد است : اى پيامبر به آنان بگو : چرا شما دربارهء قيامت تشكيك مىكنيد ؟ خداوند كه شما را از نيستى محض خلق كرده ، بعد كه بخواهد ، بار ديگر شما را خلق مىكند ، اين\r\n\r\n\r\n","description":"","footnote":"\r\n( 1 ) آيه 82 ، از سورهء 36 : يس\r\n","page_name":" 7 ","page_number":29},
  {"content":"\r\n\r\nبراى او آسان‌تر است ،  وَ هُوَ أَهْوَنُ عَلَيْهِ  « 1 » براى أفهام و ادراكات ماست كه بحسب انس ذهنى خود ، پيدايش يك چيز را از موجودات متفرّق آسان‌تر مىبينيم از پيدايش آن چيز را از نيستى محض .\r\nدربارهء خلقت انسان مثلًا و سپرى شدن عمر ، ببينيد كه چيزى در واقع بوده ؟ هيچ ، هيچ .\r\nخداوند انسان را خلق كرد ، و مراتبى را گذراند تا انسان را انسان كرد ، چشم داد ، گوش داد ، دل داد ، تفكّر داد ، احساسات و تعقّل داد ؛ اين خيلى مشكلتر به نظر انسان ميرسد ، تا انسان را بميراند و ذرّات او را گرچه در جهان متفرّق هم شده باشند ، جمع كند و زنده فرمايد .\r\nچون انسان گرچه متفرّق هم باشد بالاخره چيزى هست ، و اجزاء متفرّق را جمع نمودن آسان‌تر است از اصل آفرينش كه بدون هيچ چيز از عدم محض و نيستى صرف به وجود آورد .\r\nپس تعبيرِ به آسانى ، در اين آيه شريفه ، بر حسب مَشاعر و ادراكات ماست ، كه ميخواهد ذهن ما را به اين مطلب نزديك كند ، تا انسان تعجّب نكند و باورش آسان گردد .\r\nشما در خلقت خودتان تعجّب كنيد كه چقدر مشكل است ! زنده كردن مردگان خيلى مشكل نيست . امّا نسبت به واقعيّت امر هيچ تفاوتى نيست .\r\n\r\nتمثيل قرآن براى زنده شدن مردگان ، به بيدار شدن اصحاب كهف\r\nبراى ما مثال به اصحاب كهف مىزند براى عبرت گرفتن و براى\r\n\r\n\r\n","description":"","footnote":"\r\n( 1 ) قسمتى از آيه 27 ، از سورهء 30 : الرّوم\r\n","page_name":" 8 ","page_number":30},
  {"content":"\r\n\r\nجارى نمودن حكم مشابه آن را در ميان سائر مردم .\r\n وَ كَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّهِ حَقٌّ وَ أَنَّ السَّاعَةَ لا رَيْبَ فِيها  . « 1 »\r\nحقّاً داستان عجيبى بود ، گرچه به نظر خدا و به نظر واقع و به نظر حكم أمثال و مشابهات ، اصلًا عجيب نيست .\r\nاصحاب كهف با سگشان كه رويهم هشت نفر بودند ، سيصد و نه سال خوابيدند و بيدار شدند ، يك نفر از آنها به شهر آمد غذا بخرد ، ديگر نمىدانست چه خبر است ؛ ديد عالم عوض شده ، شهر شهر ديگرى است ، ساختمانهاى ديگرى است ، افراد آن شهر نيستند ، تعجّب مىكند كه ما كه دو سه ساعتى خوابيده‌ايم چرا عالم عوض شده است ؟\r\nنمىداند كه سيصد سال شمسى است كه خوابيده است يعنى سه قرن شمسى ؛ يعنى عبور شش ، تا هفت و هشت نسل !\r\nفكر كنيد : اگر شما هنگام ظهر كه به منزل ميرويد ، و بعد از صرف طعام معمولًا يك ساعت ميخوابيد ، اگر خواب شما دوام پيدا كند و سيصد سال به درازا انجامد ، و بعد از اين مدّت در همان روز مشابه يك ساعت ديرتر از خواب برخيزيد ! چه خواهيد ديد ؟\r\nعيال شما كجاست ؟ فرزندانتان كجا هستند ؟ عمو و عموزادگان\r\n\r\n\r\n","description":"","footnote":"\r\n( 1 ) صدر آيه 21 ، از سورهء 18 : الكهف : « و اينچنين ما مردم را بر أحوال آنان مطّلع نموديم تا بدانند كه وعدهء خدا حقّ است و حقّاً كه در ساعت قيامت ترديد و شكّى نيست . »\r\n","page_name":" 9 ","page_number":31},
  {"content":"\r\n\r\nو پدر و مادر و سائر ارحام و آشنايان يك نفر از آنها نيست ، و به عوض افراد ديگرى خانه‌ها و شهر را پر كرده‌اند ، هر چه به آنها بگوئيد و نشانى دهيد ، چيزى نمىفهمند ، سكّه‌ها سكّه‌هاى ديگريست . و تمام اين مسائل در صورتى است كه خود شما را در زير زمين دفن ننموده باشند ؛ چون بازماندگان ، زمان مختصرى كه از بيدار شدن انسان بگذرد ، اگر انسان بى حسّ و حركت باشد و قلب او نتپد ، گمان مىكنند كه مرده است ، و او را به مَغسل مىبرند ، و بعد از غسل و كفن ، دفن مىكنند ؛ و اگر با حسّ و حركت بوده و قلب ضربان ضعيفى هم داشته باشد ، چون پاسخ نمىگويد و از خواب بيدار نمىشود ، گمان مىكنند كه مريض است ، و به دستور طبيب آن‌قدر اين بيچاره را مايعات در حلقش مىكنند و حُقنه بر او ميگذارند تا مىميرد . و اگر امروز اتّفاق افتد فوراً به بيمارستان انتقالش ميدهند ، و آن‌قدر سوزن بر بدنش فرو مىبرند و از اين اطاق به آن اطاق براى عكس بردارى و تجزيه مىبرند ، و احتمالًا يكى دو عمل جرّاحى هم مىكنند كه مسكين را زنده زنده مىكشند .\r\nلذا اگر مثلًا امروزه براى بعضى از اولياى خدا حالت خَلع اتّفاق افتد و همراهان او ندانند ، چه بسا به گمان اينكه جان تهى كرده است و مرده است او را به قبرستان برده و دفن مىكنند .\r\nو بر همين اساس براى مصونيّت آن جوانمردان و اصحاب كهف ، خداوند آنان را از شهر بيرون آورد و در كهفى كه كسى بر احوال آنان مطّلع نگردد ، خواب را بر آنان مسيطر ساخت ؛ و گرنه از دشمنان\r\n\r\n","description":"","footnote":"","page_name":" 10 ","page_number":32},
  {"content":"\r\n\r\nگذشته ، دوستان آنان نيز آنها را مىكشتند .\r\nعيناً مانند افرادى كه امروزه مثلًا مورد اتّهام مردم واقع مىشوند و اگر آزاد باشند ، مردم به آنها سوء قصد مىكنند ؛ دولت و حكومت آنان را به جاى امنى گرچه زندان باشد مىبرد ، تا از دستبرد مردم مصون بمانند .\r\nچون كهف ، مكانى آرام و خلوت و بدون مانع براى استراحت آنان بود .\r\n\r\nزنده شدن مردگان عجيب‌تر از بيدار شدن اصحاب كهف نيست\r\nببينيد : اگر داستان اصحاب كهف و آن فردى كه از ميان آنان براى خريدن طعام به شهر آمد ، براى شما اتّفاق مىافتاد و اين مدّت طولانى خواب عميق خود را به خوبى ادراك مىنموديد و لمس ميكرديد ، چقدر براى شما شگفت انگيز بود ! داستان مردن و زنده شدن از اين عجيب‌تر نيست .\r\nچه فرق مىكند سيصد سال خوابيدن و بيدار شدن ، يا سيصد سال مردن و زنده شدن ؛ مگر خواب غير از مرگ است ؟ اين كار را كرديم تا مردم را از وعدهء حقّانيّت روز جزا كه خدا داده است مطّلع كنيم .\r\n\r\nنشان دادن خداوند كيفيّت زنده شدن مردگان را ، به حضرت إرمياى پيغمبر\r\nاين يك نمونه . مثال ديگر : خداوند در سورهء بقره مىفرمايد :\r\n أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها  « 1 »  . \r\nبُخْت‌ُنَصَّر بر قوم يهود استيلا پيدا كرد و همه را قتل عام نمود ، در تاريخ آمده است كه مردم از خانه و كاشانهء خود بيرون آمده بودند ، در بيابان لشكر بخت نصّر بدانها رسيد و همه را گردن زد ، هفتاد هزار\r\n\r\n\r\n","description":"","footnote":"\r\n( 1 ) صدر آيه 259 ، از سورهء 2 : البقرة\r\n","page_name":" 11 ","page_number":33},
  {"content":"\r\n\r\nاز قوم يهود را كشت ؛ اين داستان در تواريخ ثبت و ضبط است .\r\nحضرت عُزَيْر پيغمبر از دست او فرار كرد و در چشمه‌اى رفت و غائب شد ، امّا نمرد ؛ خداوند او را حفظ فرمود .\r\nبعد از ساليان متمادى كه بدنهاى يهود در آن صحرا از بين رفته و استخوانهاى آنان باقى مانده بود ، حضرت إرْمياى پيغمبر از آن بيابان ميگذشت ؛ ديد عجيب داستانيست ؛ يك صحرا استخوانهاى متفرّق و جدا شده و درهم و برهم شده . بسيار در حيرت افتاد و گفت : خدا چگونه اينها را بعد از مردنشان زنده مىكند ؟  قالَ أَنَّى يُحْيِي هذِهِ اللَّهُ بَعْدَ مَوْتِها  . « 1 »\r\n فَأَماتَهُ اللَّهُ مِائَةَ عامٍ  « 2 » ، خداوند خودش و خرش را قبض روح نموده و بعد از يكصد سال زنده كرد . إرميا ديد در مقابل ديدگانش خودش و خرش لباس مادّه پوشيدند و اجزاء متشتّته جمع شده ، روى استخوانها را پوشيدند ؛ و بدين كيفيّت خداوند زنده شدن مردگان را به إرميا نشان داد .\r\n\r\nزنده كردن مرغان كشته شده ، بدست حضرت إبراهيم عليه السّلام\r\nحضرت إبراهيم عليه السّلام از خداوند تقاضا نمود كه جنبهء فاعلى و إعمال قدرتى كه براى زنده شدن مردگان صورت ميگيرد را بداند ، و گفت :  كَيْفَ تُحْيِ الْمَوْتى  « 3 » « چگونه تو اى پروردگار به مردگان جان ميدهى » ؟\r\n\r\nفرق سؤال حضرت إرميا و حضرت إبراهيم از خداوند در مورد زنده شدن مردگان\r\nاين سؤال غير از پرسش إرمياست ؛ سؤال إرميا از نحوهء فعل و\r\n\r\n\r\n","description":"","footnote":"\r\n( 1 ) قسمتى از آيه 259 ، از سورهء 2 : البقرة\r\n( 2 ) همان مصدر\r\n( 3 ) قسمتى از آيه 260 ، از سورهء 2 : البقرة\r\n","page_name":" 12 ","page_number":34},
  {"content":"\r\n\r\nسؤال إبراهيم از نحوهء جنبهء فاعلى است .\r\nيك وقتى انسان را مىبرند در لابراتوار و آن مطالبى را كه خوانده است نشانش ميدهند ؛ يك وقت به او ميگويند : خودت عمل كن و با دست خود مطالب علميّه را به مرحلهء عمل در آورده و لباس تحقّق بپوشان !\r\nابراهيم ميگويد : اى پروردگار من ! وقتى كه ميخواهى مردگان را زنده كنى چه ميكنى ؟\r\nما از اين موضوع در مجلس بيست و پنجم تحت عنوان تحقّق به وجه الله بحث كرديم ، اينك براى مزيد وضوح فقط از نقطهء نظر جنبهء فاعلى زنده كردن مردگان بحث مىنمائيم .\r\nخدايا تو چگونه مردگان را زنده ميكنى ؟ من ميخواهم بفهمم آن جنبهء فاعلى كه در تست و با آن حيثيّت مرده زنده مىنمائى چيست ؟ !\r\nاى ابراهيم ! آيا بدين موضوع ايمان نياورده‌اى ؟\r\nگفت : آرى ، ايمان دارم و ميدانم كه تو با قدرت كاملهء خود و با اسم « المُحيى » كه از اسماء حسناى تست ، مردگان را زنده ميكنى ! ليكن ميخواهم قلبم آرام بگيرد !\r\nيعنى چه ؟ يعنى من الآن پشت پرده هستم ، اين پرده را بردار ! بدون پرده مشاهده نمايم !\r\nابراهيم پيغمبر است ، از پيامبران أُولوا العزم : صاحب شريعت و كتاب ؛ و به مقامات و درجاتى رسيده و مدارج و معارجى را پيموده است و در عالم ولايت قدم زده و به صفات و اسماى حُسنى رسيده\r\n\r\n","description":"","footnote":"","page_name":" 13 ","page_number":35},
  {"content":"\r\n\r\nاست ؛ امّا آن جنبهء إحياء اسم المحيى در خود حضرت إبراهيم ظهور نكرده است ، خودش مرده زنده نكرده و كيفيّت إحياء مرده را از حيثيّت فاعلى آن نميداند .\r\nچون اولياى خدا كه به مقام قرب ميرسند ، تمام اسماء و صفات خدا در وجود آنان تجلّى مىكند .\r\nدر قرآن مجيد داريم كه حضرت عيسى بن مريم مىگفت :  وَ أُحْيِ الْمَوْتى بِإِذْنِ اللَّهِ  « 1 » « من مرده زنده ميكنم به اذن خدا . »\r\nنه اينكه من كنارى هستم و دعا ميكنم : خدايا تو مرده را زنده كن ! و خدا هم مستجاب مىكند و زنده ميگرداند ، بلكه من خودم زنده ميكنم به حول و قوّهء خدا ، من بنده‌ام و هر حول و قوّه‌اى در من باشد ، از خداست ؛ لا حَوْلَ وَ لا قُوَّةَ إلّا بِاللهِ ؛ امّا عمل ، عمل من است .\r\nمثلًا فرض كنيد يك وقتى من اينجا نشسته‌ام و دعا ميكنم : خدايا اين قلم از روى اين كاغذ بر زمين افتد ، خدا هم دعا را مستجاب مىنمايد و يك عمل خارجى صورت ميگيرد ، بادى ميوزد ، يا زيدى مىآيد و اين قلم را بر زمين ميگذارد ؛ در اين صورت حركت قلم و افتادنش در روى زمين به ارادهء من نبوده است .\r\nولى يك وقتى من با دست خود قلم را بلند ميكنم و بر زمين ميگذارم .\r\nدر هر دو حال ، فعلْ فعل خداست و به حول و قوّهء او صورت\r\n\r\n\r\n","description":"","footnote":"\r\n( 1 ) قسمتى از آيه 49 ، از سورهء 3 : ءَال عمران\r\n","page_name":" 14 ","page_number":36},
  {"content":"\r\n\r\nپذيرفته است ، و اگر مشيّت و اذن او نباشد تا هزار سال هم قلم از جاى خود تكان نمىخورد ، ولى در صورت دوّم كه من با دست قلم را بر زمين گذاشتم فعلْ فعلِ من نيز هست ، انتساب به من هم دارد .\r\n\r\nظهور اسم « المحيى » در وجود حضرت إبراهيم عليه السّلام\r\nحضرت إبراهيم عليه السّلام به مقاماتى رسيده ، و طىّ مدارجى نموده است ، ولى هنوز اسم المحيى يعنى كيفيّت إحياء ، يعنى آن قوّه‌اى كه در اولياءِ خدا در مقام تقرّب بواسطهء تجلّى اسم المحيى پيدا مىشود در او ظهور نكرده است ؛ خلاصه هنوز خود ابراهيم مرده زنده ننموده ، و لذا مىپرسد :  كَيْفَ تُحْيِ الْمَوْتى  ؟ يعنى اين اسم تو چگونه تجلّى مىكند كه بواسطهء آن مرده زنده ميكنى ؟\r\n قالَ أَ وَ لَمْ تُؤْمِنْ  « 1 » « آيا ايمان ندارى به اين حقيقت ؟ »\r\nآرى ، ايمان دارم و ميدانم كه با اسم مقدّس خود اين عمل را انجام ميدهى تَقَدَّسَتْ أسْماؤُكَ وَ عَلَتْ صِفاتُكَ ، و ليكن ميخواهم همچون دانش‌آموز كه در لابراتوار به دست خود آزمايش مىكند و به رأى العين مىبيند ، ببينم .\r\nخداوند فرمود : اين كار را انجام ده ! خودت انجام بده ! چهار پرنده را بگير ، و قدرى با خود مأنوس گردان ، و پس از آنكه آنها را كُشتى و با هم مخلوط نمودى ، بر فراز هر كوه مقدارى از آنها را قرار بده ، و سپس آنها را بخوان !\r\nدر اين حال آنها با شتاب بسوى تو خواهند آمد ، و در آن وقت بدان كه خداوند عزيز و حكيم است\r\n\r\n\r\n","description":"","footnote":"\r\n( 1 ) . قسمتى از آيه 260 ، از سورهء 2 : البقرة\r\n","page_name":" 15 ","page_number":37},
  {"content":"\r\n\r\nحضرت ابراهيم بنا به تفسير « علىّ بن إبراهيم قمّى » چهار پرنده : طاووس ، كلاغ ، خروس ، و كبوتر را گرفت و در هم كوبيد بطورى كه تمام ذرّات آنها در هم فرو رفتند ، و اجزاى آنان را بر قلّهء دَه كوه قسمت كرد و بر هر كوهى جزئى از آنها را قرار داد .\r\nحالا ابراهيم ، خودت آنها را صدا كن ! يعنى چه ؟ يعنى با نفس ملكوتى خود آنها را بخوان ! آنها اجابت مىكنند ، و به نداى تو پاسخ مثبت ميدهند !\r\nدر اينجا إبراهيم دارد زنده مىكند ، چون ديگر ابراهيم نيست ، اينجا حول و قوّهء خداست و بس . اراده و مشيّت حضرت حقّ از دريچهء نفس ابراهيم ظهور مىكند ، و ابراهيم داراى اسم اعظم حقّ شده است و همان اسم المحيى فعلًا در وجود خودش ظهور نموده است .\r\nإبراهيم از خودش بيرون آمده و محو در اسم حقّ گرديده ، ديگر ابراهيمى نيست ؛ اينجا خداست و بس .\r\nحضرت ابراهيم منقارهاى پرندگان را يكى پس از ديگرى به دست گرفت و يكايك آنها را صدا زد :\r\nاى خروس بيا ! اى كلاغ بيا ! اى طاووس بيا ! اى كبوتر بيا !\r\nاز بالاى ده كوه ، ذرّات هر يك از اين مرغان در هوا شناور شده ، و آمدند و به منقارهاى خود كه به دست ابراهيم بود چسبيدند ، فوراً گوشت بر روى استخوانهاى درست شده روئيده شد ، و پر و بال بر روى گوشت روئيده شد ، و چهار مرغ تمام عيار كامل الخلقه در مقابل\r\n\r\n","description":"","footnote":"","page_name":" 16 ","page_number":38},
  {"content":"\r\n\r\nإبراهيم قرار گرفتند .\r\n\r\nنداى حضرت إبراهيم عليه السّلام به مرغان نداى ملكوتى بوده است\r\nبارى ، اين نداى ملكوتى ابراهيم بود كه مرغها را زنده كرد ، إبراهيم با اسم خدا زنده كرد و اسم خدا ، امر خدا و اذن خداست ؛ همان طورى كه در روايت است كه چون ابراهيم كعبه را بنا كرد بر فراز كوه أبو قُبيس آمد و مردم را به حجّ خواند ، هر كس صداى او را شنيد - گرچه در اصلاب پدران بود - و نداى او را لبّيك گفت ، به حجّ مشرّف مىشود . افرادى كه يك بار لبّيك گفتند يك بار ، و افرادى كه دو بار لبّيك گفتند دو بار ، و همچنين برود بالا به تعداد لبّيك‌هاى گفته شده ، موفّق به حجّ و زيارت بيت الله الحرام خواهند شد . معلوم است كه اين نداى إبراهيم نيز ملكوتى است نه مُلكى ، و الّا در اصلاب پدران شنيده نمىشد ، و لبّيك‌ها نيز ملكوتى است .\r\nو بنابراين هر كس إجابت كند موفّق به حجّ ميگردد ، و الّا لبّيك‌هاى ظاهرى ملازمه‌اى با تشرّف ندارد .\r\nلذا ابراهيم آرام گرفت ؛ يعنى همان اطمينان قلبى را كه طلب ميكرد براى او حاصل شد ، چون به دست خودش ، و با ارادهء خودش انجام پذيرفت .\r\nاگر امرى در وجود خود انسان تحقّق پيدا كند و انسان آن را لمس نمايد و مشهود و ممسوس او شود ، طبعاً از مقام ترديد و شكّ و يا لا أقلّ عدم اطمينان ، به مقام يقين و اطمينان منقلب ميگردد .\r\nشما اگر بگوئيد : من اصلًا نمىتوانم بفهمم اين چراغ برق چطور روشن مىشود ؟\r\n\r\n","description":"","footnote":"","page_name":" 17 ","page_number":39},
  {"content":"\r\n\r\nما ميگوئيم : جريان الكتريسته بايد از سيم عبور كند و الكتريسته را نيز بواسطهء امر فيزيكى يا شيميائى ، چون حركت و اصطكاك ، و يا چون فعل و انفعال پديد آوريم ؛ يعنى بواسطهء دينام يا پيل ايجاد دو قطب مثبت و منفى الكتريكى بنمائيم ، و چه و چه بشود ، همه را تعريف مىكنيم ، نقشهء مدارش را هم مىكشيم ، و سپس ميگوئيم : حالا باور داريد ؟\r\nميگوئيد : تصديق دارم و ليكن يقين و سكون خاطر براى من نيست !\r\nميگوئيم : آقا خودت يك ظرفى را بردار و قدرى آمونياك در آن بريز و دو زغال به عنوان دو قطب در آن بگذار و دو رشته سيم از زغالها به لامپ بياور و كليد رابط در سر راه قرار بده ، مىبينى كه چراغ روشن مىشود .\r\nشما اين كارها را با دست خود انجام ميدهيد ، مىبينيد كه چراغ روشن ميگردد .\r\n\r\nمعجزات انبياء ناشى از تأثير نفوس آنهاست به اذن خدا\r\nتمام معجزات انبياء : از مرده زنده كردن ، و كور مادرزاد شفا دادن ، و مرض پيسى را بهبودى بخشيدن ، و يد بيضاء ، و عصا را اژدها نمودن ، و شقّ القمر و غير از اينها همه و همه از حيطهء اراده و نفوس آنان خارج نيست .\r\nاينچنين نيست كه خود را جدا و منفصل از حول و مشيّت الهى بدانند و سپس دعا كنند : خدايا تو ماه را دو نيمه كن ! و اين عصا را اژدها كن ! اين شير كه بر روى پرده منقوش است ، او را بر مسخرهء\r\n\r\n","description":"","footnote":"","page_name":" 18 ","page_number":40},
  {"content":"\r\n\r\nمأمون مسلّط گردان ! و خدا هم خارج از مَجرى و مَجلاى نفوس آنان ، خواستهء آنها را انجام دهد .\r\nمعجزات از ناحيهء نفسِ خودِ ولىّ تجلّى مىكند ؛ خود پيغمبر اشاره فرمود ، ماه دو نصف شد ؛ خود رسول الله با ريگهاى كف دست خود تكلّم مىنمايد ؛ خود حضرت أمير المؤمنين آمد به قبرستان و به تقاضاى آن جوان تازه مسلمان كه از راه دور آمده و ميخواست با پدرش تكلّم كند ، امر فرمود ، قبر شكافته شد و پيرمردى از قبر برخاست و سر و روى خود را كه خاك‌آلود بود تكان ميداد ، و با فرزندش چند جمله‌اى سخن گفت ؛ خود حضرت امام رضا عليه السّلام اشاره فرمود : اى شير ، بگير اين مرد را !\r\n\r\nنفوس طيّبه داراى آثار مفيد و نفوس خبيثه داراى آثار مضرّ هستند ، به اذن خدا\r\nشخصى كه داراى نفس پاك و روح طيّب است ، و بر بالين مريض ميرود و جدّاً ميخواهد شفا پيدا كند ، شفاى فورى آن مريض در اثر تأثير آن نفس پاك است به اذن خداوند .\r\nآن كسى كه نظر مىزند ، بچّه مريض مىشود ، و يا مىميرد ، مال نفس كثيف و خبيث اوست گرچه آن بچّه فرزند خودش باشد . اين نفس اثر دارد ؛ البتّه اگر نفس در جهت شقاوت جلو برود ، آثارش آثار خبيثه است ؛ مردن ، مرض ، فلاكت ، و أمثالها از آثار نفوس خبيثه است . و اگر در جهت طهارت جلو برود ، آثارش آثارى است كه براى مردم مفيد است ؛ تأثير نفوس در بركت ، عافيت ، صحّت و طول عمر ، بواسطهء طهارت نفوس است .\r\n فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ \r\n\r\n","description":"","footnote":"","page_name":" 19 ","page_number":41},
  {"content":"\r\n\r\n فِي الْأَرْضِ  « 1 »  . \r\n« آثار سوء چون كف روى آب از بين ميرود ؛ و امّا آنچه به مردم خير و رحمت مىرساند در روى زمين باقى مىماند . »\r\nتمام اين تأثيرات و تأثّرات كه در عالم مشاهده مىكنيم متعلّق به نفوس است امّا بإذن الله .\r\nچون هيچ موجودى در ذات و در فعل و اثرش ، بدون اذن پروردگار لباس هستى در بر نمىكند .\r\n\r\nاذن خداوند در تأثير نفوس ، اذن تكوينى و حقيقى است نه اذن اعتبارى\r\nاين اذن يك اذن اعتبارى نيست مانند سائر عقود و عهودى كه در عالم دنيا و اعتبار صورت ميگيرد ، مثل اينكه انسان بگويد : إلَهى اسْتَجَزْتُ مِنْكَ . « خدايا من از تو طلب اجازه ميكنم . » او هم در پاسخ بگويد : عَبْدى أجَزْتُ لَكَ . « بندهء من ، به تو اجازه دادم . »\r\nبلكه يك اذن تكوينى و حقيقى است در نفوس ، كه اثر آن امكان تأثير نفوس در مُجاز است .\r\nنفس در ظرف تكوين و واقعيّت ، در مرحله‌اى واقع مىشود كه در اين مرحله ذات اقدس حقّ تعالى از اين سبب تجلّى مىكند ، و ارادهء حضرتش از اين وسيله و مفتاح در خارج ، لباس وجود و هستى مىپوشد .\r\nرو مجرّد شو مجرّد را ببين ، و كار مجرّد را بكن ، اشاره به تحقّق همين حالت انقطاع در نفوس است .\r\nالآن ما همه در اين مسجد نشسته‌ايم و همه چيز را مىبينيم\r\n\r\n\r\n","description":"","footnote":"\r\n( 1 ) ، قسمتى از آيه 17 ، از سورهء 13 : الرّعد\r\n","page_name":" 20 ","page_number":42},
  {"content":"\r\n\r\nهمهء دوستان و برادران دينى را مىنگريم ؛ امّا خودمان را نمىبينيم ؛ آيا ما چهرهء خود را مىبينيم ؟ نه .\r\nهمهء شرائط إبصار موجود است ؛ چشم داريم ، چراغ روشن است ، نگاه مىكنيم ولى خود را مشاهده نمىكنيم ، به اين ميكروفون نگاه مىكنيم خود را نمىبينيم ؛ به صفحهء كاغذ ، به فرش و سقف نگاه مىكنيم خود را نمىبينيم ؛ امّا چون نگاه به اين سنگهاى مرمر متلألئ و درخشان مىكنيم قدرى خود را مشاهده مىنمائيم ؛ چرا ؟\r\nچون اين سنگ بواسطهء بروز استعداد و لياقت ، فعليّت تجلّى و برگشت شعاع را پيدا كرده است ، اگر يك قدرى صيقلش زيادتر شود ، تبديل مىشود به يك صفحهء آئينه و ما كاملًا خود را در آن مىبينيم . پس يك شرط إبصار و ديدن ، قابليّت انعكاس شعاع است .\r\nهمين فرشى كه روى زمين افتاده ، اگر در شرائط خاصّى واقع شود و بتوانيم به آن صيقلى بزنيم كه همچون آئينه بدرخشد ، آن فرش هم عكس چهرهء ما را نشان ميدهد ، كتاب هم نشان ميدهد ، ميكروفون هم نشان ميدهد ؛ و تمام اشياء و چيزهائى كه در مُحاذات ما و چهرهء ما قرار گرفته‌اند ، صورت ما را نشان ميدهند .\r\n\r\nموجودات در حدود سعهء خود نشان دهندهء قدرت و علم و حيات خداوند هستند\r\nموجوداتى كه حضرت بارى تعالى آفريده است ، هر كدام به نوبهء خود و در حدود سعهء ماهيّت و قابليّت خود ، نشان دهندهء قدرت و عظمت و علم و حيات حضرت أحدى هستند ؛ و بالاخصّ از ميان\r\n\r\n","description":"","footnote":"","page_name":" 21 ","page_number":43},
  {"content":"\r\n\r\nآنها نفس انسان ، با قابليّت بيشترى آفريده شده است كه چنانچه به نور علم و تقوى و تزكيه منوّر گردد و از خود بينى بيرون آمده و حق بين شود ، بواسطهء صفائى كه پيدا مىكند ، ميتواند انعكاس دهندهء اسماء و صفات كلّيّهء الهيّه بوده باشد ؛ و كارهائى كه از آن صورت ميگيرد ، چون بدون شائبهء كدورت نفسانى است ، صد در صد پاك و طاهر خواهد بود . معجزات انبياء و ائمّه عليهم السّلام و كرامات اولياى خدا از اين قبيل است .\r\n\r\nمعجزات در عين آنكه به پيامبران استناد دارد به خداى تعالى منتسب است\r\nاين معجزات در عين آنكه به آن پيامبران استناد دارد ، به خداى تعالى منتسب است ؛ پس فعل دو نسبت دارد : از نقطهء نظر آنكه از ناحيهء منبع جود و اصل وجود نازل شده است ، حقّاً اختصاص به ذات اقدس حضرت احديّت دارد ؛ و از نقطهء نظر آنكه از اين ناحيه و از اين دريچهء نفسانى عبور نموده و بدين حدّ ، محدود و بدين قيد ، مقيّد گرديده است ، استناد به صاحب آن فعل چون زيد و عمرو و پيامبران و اولياء و غيرهم دارد .\r\nاشعار حكيم سبزوارى ( قدّه ) دربارهء استناد افعال انسان به خداوند\r\nمرحوم حكيم سبزوارى قدّس اللهُ نفسَه دربارهء استناد افعال انسان به خداوند متعال در مبحث « عمومُ قدرتِه تعالى لكلّ شىءٍ » فرمايد :\r\n وَ الشَّىْءُ لَمْ يوجِدْ مَتَى لَمْ يوجَدا * وَ بِاخْتيارٍ اخْتيارٌ ما بَدا ( 1 )\r\nوَ كَيْفَ فِعْلُنا إلَيْنا فُوِّضا * وَ إنَّ ذا تَفْويضَ ذاتِنا اقْتَضَى ( 2 ) \r\n\r\n","description":"","footnote":"","page_name":" 22 ","page_number":44},
  {"content":"\r\n\r\n إذْ خُمِّرَتْ طينَتُنا بِالْمَلَكَة * وَ تِلْكَ فينا حَصَلَتْ بِالْحَرَكَه ( 3 )\r\nلَكِنْ كَما الْوُجودُ مَنْسوبٌ لَنا * فَا لْفِعْلُ فِعْلُ اللهِ وَ هوَ فِعْلُنا ( 4 ) « 1 » \r\n1 - اشياء تا وقتى كه موجود نشوند ، نمىتوانند اثرى يا فعلى را از خود ايجاد نمايند ( پس در هنگامى كه اصل وجود انسان و سائر موجودات ، غيرى است و اختصاص و بستگى به ذات حقّ تعالى دارد ، چگونه ممكن است اثر و فعل آنها غيرى نباشد و تعلّق به ذات حضرت قيّوم نداشته باشد ؟ ) و اختيار ما ديگر نمىتواند مستند به اختيار ديگر بوده باشد .\r\n2 - و چگونه افعال ما به ما واگذار شده است ؟ و مگر نه اينست كه اين واگذارى ، اقتضاى واگذارى و تفويض ذات ما را مىنمايد ( و بطلان آن مسلّم است ) .\r\n3 - چون سرشت ما با ملكات ما تخمير شده است ، و معلوم است كه ملكات ما بواسطهء تكرّر حركات و سكنات در ما پديد مىآيد ( بنابراين اگر حركات به ما واگذار شده بود ، بالطّبع و بالملازمه ملكات نيز كه نتيجهء افعال است به ما واگذار شده ، و بنابراين طينت و سرشت ما نيز واگذارى و تفويضى بود ؛ و اين غلط است ) .\r\n4 - ( ليكن كسى گمان نبرد كه اين امر اقتضاى جبر مىكند ؛ زيرا ما در مقام نقض تفويض هستيم و براى روشن شدن مطلب و بيان\r\n\r\n\r\n","description":"","footnote":"\r\n( 1 ) « غرر الفرائد » : منظومهء سبزوارى ، طبع ناصرى ، ص 174 و 175\r\n","page_name":" 23 ","page_number":45},
  {"content":"\r\n\r\nحقيقت امر ميگوئيم كه : ) همانطور كه وجود در عين آنكه به ما نسبت دارد به خداى تعالى نسبت دارد ، فعل نيز در عين آنكه فعل ماست فعل حضرت حىّ قيّوم است .\r\nو از ميان افراد موجودات ، انسان كه قوّه و قابليّت تحقّق اسم اعظم حقّ را دارد ، بيشتر از بقيّهء موجودات ، ظهورات حضرت حقّ را متجلّى مىكند .\r\n\r\nحضرت رسول اكرم صلّى الله عليه و آله و سلّم مصداق أعلى و مرآت أتمّ اسماء و صفات خداوند است\r\nخاصّه انبياء عظام و ائمّهء كرام ، بالاخصّ وجود مبارك حضرت رسول الله محمّد بن عبد الله صلّى الله عليه و آله و سلّم كه مصداق أعلى و مرآت أتمّ و اكمل أسماء و صفات كلّيّهء اوست ، و همه را در خود تحقّق داده و به فعليّت در آورده است .\r\nمرحوم حكيم سبزوارى قدَّس اللهُ سرَّه در اين باره فرمايد :\r\nوَ كَما اوتىَ جَوامِعَ الْكَلِمِ التَّدْوينىِّ كَذَلِكَ اوتىَ لِوُجودِهِ الَّذى هُوَ رَحْمَةٌ لِلْعالَمينَ جَوامِعَ الْكَلِمِ التّكْوينىِّ ، كَيْفَ لا ؟ !\r\n آنكه اوّل شد پديد از جيب غيب * بود نور پاك او بى هيچ ريب\r\nبعد از آن ، آن نور مطلق زد علم * گشت عرش و كرسى و لوح و قلم\r\nيك علم از نور پاكش عالم است * يك علم ذرّيّت است و آدم است « 1 » \r\nآرى ، وقتى اين معانى در انسان تجلّى مىكند كه انسان كامل\r\n\r\n\r\n","description":"","footnote":"\r\n( 1 ) « غرر الفرائد » سبزوارى ، در حاشيهء ص 178\r\n","page_name":" 24 ","page_number":46},
  {"content":"\r\n\r\nگردد ؛ يعنى تمام جهات استعداد و قابليّت او به فعليّت برسد و آئينهء وجودش سراسر خدا نما شود .\r\nچه خوب عارف جامى سروده است :\r\n تا بود باقى بقاياى وجود * كى شود صاف از كدر جام شهود\r\nتا بود پيوند جان و تن بجاى * كى شود مقصود كلّ بُرقع گشاى\r\nتا بود قالب غبار چشم جان * كى توان ديدن رخ جانان عيان \r\n\r\nكيفيّت تجلّى نور حقّ در انسان و سائر موجودات\r\nبارى ، كيفيّت تجلّى ذات حقّ ، اختصاص به فرشتگان و انبياء و اولياء و انسان ندارد ؛ بلكه هر موجودى كه در عالم لباس وجود مىپوشد ، يا از خود اثرى به ظهور مىرساند ، در اثر تجلّى و ظهور ذات حقّ تعالى در آن موجود است .\r\nمثلًا : الآن كه بنده مشغول تكلّم هستم ، اين سخن گفتن اذن پروردگار است در من ، و الّا لب تكان نمىخورد . اذن يعنى چه ؟ آيا به معناى اين است كه خداوند به ما گفته است : من به شما اجازه مىدهم تكلّم كنيد و ما در پاسخ مىپذيريم و لفظاً قبول مىكنيم ؟\r\nنه ، معناى اذن اين نيست ، و گرنه مىبينيم بسيارى بدون اين اذن لفظى كار مىكنند ، پس بايد كارشان بدون اذن خدا صورت گرفته باشد ، با آنكه ميدانيم بدون اذن خدا يك برگ از درخت نمىافتد .\r\n\r\nحقيقت معناى اذن خداوند\r\nمعناى اذن اينست كه : خدا ما را طورى آفريد ، ادراكات ما را\r\n\r\n","description":"","footnote":"","page_name":" 25 ","page_number":47},
  {"content":"\r\n\r\nطورى عنايت كرد ، اجزاء بدن و اعضاء و جوارح را طورى آفريد ، قوا و استعدادهاى ما را طورى تعيين فرموده و تنظيم نمود ، كه تمام اين جهات مىتوانند ، اگر در يك شرائط خاصّى قرار گيرند ، معانى كلّيّه‌اى را ادراك كنند به اذن خدا و به تجلّى او و به قوّه و حول او و به رحمت او ، و سپس آن معانى را به قالب الفاظ در آورده ، مرتّباً و منظّماً القاء نمايند .\r\nو در هر حال خداوند بر همهء اين امور سيطره دارد ، و اين معانى و اين الفاظ نيز از معدن وجود و علم او بر اين فكر افاضه ميگردد و به خارج سرايت مىكند .\r\nاين است معناى اذن ، و اگر آن نباشد هزار سال هم بگذرد لب قدرت تكان خوردن را ندارد ، و چون حركت كند به اذن خدا بوده است . يعنى چه ؟ يعنى تا تمام اسباب و شرائطى را كه خداوند مقرّر فرموده حاصل نشود ، و سپس ارادهء حضرت او به ايجاد موجودى از اين اسباب و شرائط و مُعِدّات تعلّق نگيرد ، اذن خدا پيدا نشده است .\r\nفرض كنيد : ما ساعتى درست مىكنيم ، برايش شيشه ميگذاريم ، چرخ دنده ميگذاريم پاندول و عقربه و فنر ميگذاريم و تمام جهات را در آن مراعات مىكنيم ؛ امّا اين ساعت هنوز كار نمىكند چرا ؟\r\nچون يكى از پيچهايش خوب محكم نشده است . آن شرط آخرين كه آمد و پيچ محكم شد ، ساعت به كار مىافتد .\r\n\r\n","description":"","footnote":"","page_name":" 26 ","page_number":48},
  {"content":"\r\n\r\nراديو براى ما خبرى را نمىآورد ، چون يك جاى آن نقص فنّى دارد ، يك سيم آن قطع است ؛ وقتى آن سيم متّصل شد ، تمام اسباب و شرائط مِن حيث المجموع تأثير در آن مفعول مىكنند و آن منظور و نتيجه حاصل مىشود .\r\nاين اذن خداست ، يعنى سنّت حتميّه و ناموسى كه در اين قرار داده تا به دنبالش اثر پديدار شود .\r\nاين حقيقت تجلّى خداست ، ظهور خداست ، اذن و اجازهء خداست .\r\nدر اين راديو چنين است كه بايد اسباب و شرائط طورى تنظيم گردد كه موج را تبديل به صدا كند ، صوتى مسموع و از جنس ملفوظ تحويل به ما دهد ؛ پس اين صوت ، صداى خداست .\r\nمعنايش اين نيست كه صداى خدا را از جاى ديگر آورده و آن خارج را به ما تحويل ميدهد ؛ بلكه خود اين صدا ، صداى خداست و ظهور خداست كه بدين‌وسيله بدين قسم در اين آلت ظاهر شده است .\r\n\r\nكيفيّت تجلّى نور خدا در درخت و گفتن «\r\n إِنِّي أَنَا اللَّهُ  »\r\nدر آن شب تار ، در هواى سرد ، در ميان بيابان كه حضرت موسى على نبيّنا و آله و عليه السّلام براى زنش كه درد مَخاض و زائيدن او را گرفته ، و تك و تنها مانده ، به دنبال آتش مىگشت ، نه يارى و ياورى ، و نه غذائى و دوائى ، و نه آبى و آتشى ، اين‌طرف و آن طرف متحيّرانه ميرفت ، آنجا كه همهء اسباب منقطع ، و حالت اضطرار و التجاءِ حقيقى براى حضرتش دست داد ؛ نور خدا در\r\n\r\n","description":"","footnote":"","page_name":" 27 ","page_number":49},
  {"content":"\r\n\r\nدرخت متجلّى شده و نداى  يا مُوسى إِنِّي أَنَا اللَّهُ  « 1 » در داد . « اى موسى حقّاً من خدا هستم ، واقعاً و حقيقةً من خدا هستم . »\r\nبعضى ميگويند : خداوند در آن درخت نورى آفريد و صوتى ايجاد كرد كه :  إِنِّي أَنَا اللَّهُ  .\r\nيعنى چه ؟ اين صوت ، صوت ملفوظ و مسموع بود ؟ كجا ايجاد كرد ؟ با ايجاد صوتى در درخت كه :  إِنِّي أَنَا اللَّهُ  ، آن درخت  إِنِّي أَنَا اللَّهُ  نمىشود ؛ ضمير « إنّى » به كجا بر ميگردد ؟\r\nچگونه مىتوان اين كلام را پذيرفت\r\n\r\n\r\n","description":"","footnote":"\r\n( 1 ) ؟ آياتى كه در قرآن كريم راجع به تكلّم درخت به اينكه : من خدا هستم ، آمده است در سه سوره است :\r\nاوّل : در سورهء 20 : طه ، آيات 9 تا 14 :\r\n      وَ هَلْ أَتاكَ حَدِيثُ مُوسى * إِذْ رَأى ناراً فَقالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ هُدىً * فَلَمَّا أَتاها نُودِيَ يا مُوسى * إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً * وَ أَنَا اخْتَرْتُكَ فَاسْتَمِعْ لِما يُوحى * إِنَّنِي أَنَا اللَّهُ لا إِلهَ إِلَّا أَنَا فَاعْبُدْنِي وَ أَقِمِ الصَّلاةَ لِذِكْرِي       .\r\nدوّم : در سورهء 27 : النّمل ، آيات 7 تا 9 :\r\n   إِذْ قالَ مُوسى لِأَهْلِهِ إِنِّي آنَسْتُ ناراً سَآتِيكُمْ مِنْها بِخَبَرٍ أَوْ آتِيكُمْ بِشِهابٍ قَبَسٍ لَعَلَّكُمْ تَصْطَلُونَ * فَلَمَّا جاءَها نُودِيَ أَنْ بُورِكَ مَنْ فِي النَّارِ وَ مَنْ حَوْلَها وَ سُبْحانَ اللَّهِ رَبِّ الْعالَمِينَ * يا مُوسى إِنَّهُ أَنَا اللَّهُ الْعَزِيزُ الْحَكِيمُ .   \r\nسوّم : در سورهء 28 : القصص ، آيه 29 و 30 :\r\n  فَلَمَّا قَضى مُوسَى الْأَجَلَ وَ سارَ بِأَهْلِهِ آنَسَ مِنْ جانِبِ الطُّورِ ناراً قالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ مِنَ النَّارِ لَعَلَّكُمْ تَصْطَلُونَ * فَلَمَّا أَتاها نُودِيَ مِنْ شاطِئِ الْوادِ الْأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّهُ رَبُّ الْعالَمِينَ  \r\n","page_name":" 28 ","page_number":50},
  {"content":"\r\n\r\nدرخت ميگويد :  إِنِّي أَنَا اللَّهُ  ؛ صوت خدا اينجاست ؛ نه در درختْ ديگرى سخن ميگويد و خودش در پس پرده قرار گرفته و مجازاً ايجاد سخن در درخت كند .\r\nاين درخت تجلّى خدا بود ، اين درخت مأمور خداست يا نه ؟ مأذون از طرف خداست يا نه ؟\r\nتمام وجودش ، ظاهرش و سرّش ، ريشه‌اش و برگش ، تمام ذرّات وجودش ، تمام قطرات آبى كه در داخل اين درخت در حركتند ، تمام اينها در قبضهء خدا ، در قدرت خدا ، در علم خدا ، ظهور و تجلّى خدايند .\r\nخداوند حقّاً و حقيقةً از هر ذرّهء اين درخت به خود اين درخت واقعاً نزديكتر است ، اوّل خداست و پس از آن اين درخت ، خداوند با اين درخت و قبل از اين درخت و بعد از اين درخت است .\r\nهر ذرّه از ذرّات اين درخت اوّلًا به خداست و سپس به خود است ؛ بلكه بگوئيد : اوّل به خداست و آخر هم به خداست . پس خود اين درخت نشان دهندهء خداست و دارد نشان ميدهد :  إِنِّي أَنَا اللَّهُ \r\n\r\nاشعار حكيم سبزوارى ( قدّه ) در مورد تجلّى خداوند در موجودات\r\nچه خوب حكيم سبزوارى قدّس اللهُ نفسَه فرموده است :\r\n شورش عشق تو در هيچ سرى نيست كه نيست * منظر روى تو زيب نظرى نيست كه نيست\r\nموسئى نيست كه دعوىّ أنا الحقّ شنود * ورنه اين زمزمه اندر شجرى نيست كه نيست \r\n\r\n","description":"","footnote":"","page_name":" 29 ","page_number":51},
  {"content":"\r\n\r\n چشم ما ديدهء خفّاش بود ورنه ترا * پرتو حسن به ديوار و درى نيست كه نيست « 1 » \r\nو چه عالى عارف شبسترى سروده است :\r\n : روا باشد أنا الله از درختى * چرا نبود روا از نيكبختى « 2 » \r\nو نيز سبزوارى به عنوان شاهد فرموده است :\r\n غافل از خويش خدا مىطلبى * اى غلط كرده كرا مىطلبى\r\nمخزن گنج معانى دل تست * مقصد هر دو جهان حاصل تست « 3 » \r\nدر اين مسجد هم اكنون هزاران موج صوتى از اطراف و اكناف دنيا آمده و موجود است ، فرستنده‌ها مشغول فرستادن هستند ، امّا ما هيچكدام را نمىشنويم و بايد دستگاهى بياوريم كه گيرنده باشد و بوبين آن را ميزان كنيم با آن طول موج خاصّ تا قابل شنيدن باشد .\r\nاگر اين كار را كرديم مىشنويم ؛ و گرنه نمىشنويم .\r\nپس الآن نمىتوانيم بگوئيم كه در اين مسجد صدا نيست ؛ بلكه هست ، ما نمىشنويم .\r\nميگويد : موسائى نيست كه دعواى أنا الحقّ را بشنود و گرنه اين سخن در هر درختى هست ، بلكه در هر موجودى هست . آن درخت خصوصيّتى ندارد ، مثل سائر اشجار است ، و تمام درختهاى جهان مركز تجلّى خدا هستند ، مركز نور و ظهور حقّ هستند ، نمايشگر\r\n\r\n\r\n","description":"","footnote":"\r\n( 1 ) « لغت نامهء دهخدا » در جلد حرف س ، ص 237\r\n( 2 ) « گلشن راز » با خطّ عماد اردبيلى ، ص 41\r\n( 3 ) « شرح منظومه » طبع ناصرى ، در حاشيهء ص 301\r\n","page_name":" 30 ","page_number":52},
  {"content":"\r\n\r\nاسماء و صفات خدا هستند ، منتهى آن كسى كه بايد بشنود بايد موسى باشد و وقتى انسان موسى شد آن صدا را مىشنود ، چه از اين درخت باشد چه از درخت ديگر .\r\nحضرت موسى على نبيّنا و آلهِ و عليه الصّلاةُ و السَّلام چون در وجود خود به علّت صفا و طهارت و تزكيه ، شرائط تحقّق تجلّيات نور توحيد را تحقّق بخشيده بود ، مشاهدهء توحيد حضرت حقّ كرد .\r\n\r\nهمه چيز لا إله إلّا الله است\r\nببينيد قرآن چه ميفرمايد و رسول ما از ديدگاه وحى چه بيان مىكند :\r\n هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  « 1 » .\r\n« اوست اوّل و آخر و ظاهر و باطن هر موجود ، و او به هر چيز داناست . »\r\nتنها آن درخت نيست ، تمام درخت‌ها ، تمام سنگ‌ها ، تمام زمين‌ها همه و همه لا إلهَ إلّا الله هستند .\r\n\r\nتهليلات واردهء از أمير المؤمنين عليه السّلام\r\nبَه بَه از آن تهليلاتى كه از أمير المؤمنين عليه السّلام روايت شده است كه در دههء اوّل ماه ذوالحجّة الحرام خوانده مىشود :\r\nلَا إلَهَ إلَّا اللهُ عَدَدَ اللَيَالِى وَ الدُّهُورِ . ( 1 )\r\nلَا إلَهَ إلَّا اللهُ عَدَدَ أَمْوَاجِ الْبُحُور . ( 2 )\r\nلَا إلَهَ إلَّا اللهُ وَ رَحْمَتُهُ خَيْرٌ مِمَّا يَجْمَعُون . ( 3 )\r\nلَا إلَهَ إلَّا اللهُ عَدَدَ الشَّوكِ وَ الشَّجَرِ . ( 4 )\r\nلَا إلَهَ إلَّا اللهُ عَدَدَ الشَّعْرِ وَ الْوَبَر ( 5 )\r\n\r\n\r\n","description":"","footnote":"\r\n( 1 ) . آيه 3 ، از سورهء 57 : الحديد\r\n","page_name":" 31 ","page_number":53},
  {"content":"\r\n\r\nلَا إلَهَ إلَّا اللهُ عَدَدَ الْحَجَرِ وَ الْمَدَر . ( 6 )\r\nلَا إلَهَ إلَّا اللهُ عَدَدَ لَمْحِ الْعُيُونِ . ( 7 )\r\nلَا إلَهَ إلَّا اللهُ فِى اللَيْلِ إذَا عَسْعَسَ وَ الصُّبْحِ إذَا تَنَفَّسَ . ( 8 )\r\nلَا إلَهَ إلَّا اللهُ عَدَدَ الرِّيَاحِ فِى الْبَرَارِى وَ الصُّخُور . ( 9 )\r\nلَا إلَهَ إلَّا اللهُ مِنَ الْيَوْمِ إلَى يَوْمِ يُنْفَخُ فِى الصُّورِ . ( 10 ) « 1 »\r\n1 به تعداد يكايك شبها و روزگارها ، خدائى جز خدا نيست .\r\n2 - به تعداد يكايك موجهاى درياها ، خدائى جز خدا نيست .\r\n3 - خدائى جز خدا نيست ؛ و رحمت او مورد پسند و انتخاب است از چيزهائى را كه مردم گرد مىآورند .\r\n4 - به تعداد يكايك خارها و درختها ، خدائى جز خدا نيست .\r\n5 - به تعداد يكايك موها و كُركها ، خدائى جز خدا نيست .\r\n6 - به تعداد يكايك سنگها و كلوخها ، خدائى جز خدا نيست .\r\n\r\n\r\n","description":"","footnote":"\r\n( 1 ) - اين تهليلات را شيخ طوسى در « مصباح المجتهد » طبع سنگى ، ص 467 و شيخ صدوق در « ثواب الاعمال » طبع سنگى ، ص 41 و 42 آورده‌اند و سيّد ابن طاووس در « إقبال » ص 324 ، از أمير المؤمنين با سند خود از أبى جعفر ابن بابويه از كتاب ابن أشناس و غيره روايت كرده است كه در دههء اوّل ماه ذوالحجّة الحرام در هر روز از روزهاى آن خوانده مىشود ، و ثوابهاى بسيار عجيب براى آن نقل كرده است . و مرحوم مجلسى در « زاد المعاد » طبع قديم ( سنهء 1272 ه ق ) با خطّ أحمد بن محمّد تبريزى ، ص 86 از شيخ طوسى و ابن بابويه و سيّد ابن طاووس ذكر كرده و مفصّلًا ثوابهاى آن را نيز آورده است . ( در نسخهء « زاد المعاد » طبع مرحوم حاج شيخ فضل الله نورى ( سنهء 1321 ه ق ) به خطّ مصطفى نجم‌آبادى ، ص 198 و « إقبال الاعمال » طبع سنگى ، ص 324 ، و البرارى ضبط نموده‌اند . - م )\r\n","page_name":" 32 ","page_number":54},
  {"content":"\r\n\r\n7 - به تعداد يكايك برهم نهادن چشمها ، خدائى جز خدا نيست .\r\n8 - خدائى جز خدا نيست ، در شب كه ميگذرد و سياهيش عالم را ميگيرد ، و در صبح كه ميدرخشد و نور ميدهد .\r\n9 - به تعداد يكايك بادهائى كه در بيابانها و سنگ‌ها مىوزد ، خدائى جز خدا نيست .\r\n10 - خدائى جز خدا نيست ، از امروز تا روزى كه در صور دميده شود و قيامت بر پا گردد .\r\n\r\nهر موجودى و هر ذرّه‌اى نشان دهندهء ذات و اسم و صفت خداست در حدّ استعداد خود\r\nهر گُلى كه ميرويد و هر ذرّه‌اى و هر سنگى و هر ريزه ماسه‌اى كه باد در فضا منتشر مىكند لا إلَهَ إلّا الله است و نشان دهندهء ذات او و اسم او و صفت اوست ، منتهى در حدّ استعداد و ظرفيّت خود .\r\nپس تمام عالَم لا إله إلّا الله است : عالم مُلك و ملكوت .\r\n\r\nمردگان همه از اهل لا إله إلّا الله شده‌اند\r\nاوّلين ذكرى كه ميگوئيم لا إله إلّا الله است ، در موقع اسلام آوردن لا إله إلّا الله است ، وقت مردن هم لا إله إلّا الله است .\r\nولى افسوس كه انسان معناى اين ذكر را نمىفهمد و با تأمّل و دقّت تفسيرش را پىجوئى نمىكند و به زبان نمىآورد ، وقتىكه از دنيا رفت و جنازه‌اش را برداشتند بر جنازهء او ميخوانند : لا إله إلّا الله .\r\nيعنى اى مردهء مسكين ، حالا فهميدى كه لا إله إلّا الله است ؟ فهميدى كه غير از خدا معبودى نيست ؟ ! مؤثّرى نيست ؟ !\r\nدر زندگى هر چه به تو گفتند : لا إله إلّا الله ، نفهميدى ! و از استكبار و شخصيّت طلبى بيرون نيامدى ! و از استقلال منشى و\r\n\r\n","description":"","footnote":"","page_name":" 33 ","page_number":55},
  {"content":"\r\n\r\nربوبيّت قدمى به جادّهء عبوديّت ننهادى ! اينك بر تو مسلّم و واضح و روشن شد كه : لا إله إلّا الله .\r\nمستحبّ است انسان چون به قبرستان وارد مىشود سلام كند ؛ به كه ؟ به اهل لا إله إلّا الله .\r\nبه آن كسانى كه از زمرهء لا إلَه إلّا الله و اهل توحيد شده‌اند و با ظهور جلالت و عظمت حضرت احديّت به قبض روح ، همه چيز خود را تسليم حقّ نمودند و از فرعونيّت و خود پرستى برون آمدند ، و طوعاً أو كرهاً اقرار و اعتراف به وحدانيّت ذات حقّ تعالى و تقدّس نمودند ، و در اين قبرستان همگى بدون تفاوت خفته‌اند ؛ زن و مرد ، پير و جوان ، بچّه و بزرگ ، عالم و عامى ، غنىّ و فقير ، رئيس و مرؤوس ، متعيّن و بدون شهرت ؛ همه صفا نموده ، و فعلًا نه جنگى و و دعوائى ، نه خود فروشى و استكبارى ؛ همه در يك رديف خسبيده‌اند ، سكوت محض كه دلالت بر لا إله إلّا الله دارد ، فضاى قبرستان را پر كرده است .\r\nاز أمير المؤمنين عليه السّلام روايت است كه چون وارد قبرستان شدى بگو :\r\nبِسْمِ اللهِ الرَّحْمَنِ الرَّحِيمِ السَّلَامُ عَلَى أَهْلِ لَا إلَهَ إلَّا اللهُ مِنْ أَهْلِ لَا إلَهَ إلَّا اللهُ يَا أَهْلَ لَا إلَهَ إلَّا اللهُ بِحَقِّ لَا إلَهَ إلَّا اللهُ كَيْفَ وَجَدْتُمْ قَوْلَ لَا إلَهَ إلَّا اللهُ مِنْ لَا إلَهَ إلَّا اللهُ .\r\nيَا لَا إلَهَ إلَّا اللهُ بِحَقِّ لَا إلَهَ إلَّا اللهُ اغْفِرْ لِمَنْ قَالَ لَا إلَهَ إلَّا اللهُ وَ احْشُرْنَا فِى زُمْرَةِ مَنْ قَالَ لَا إلَهَ إلَّا اللهُ مُحَمَّدٌ رَسُولُ اللهِ عَلِىٌّ\r\n\r\n","description":"","footnote":"","page_name":" 34 ","page_number":56},
  {"content":"\r\n\r\nوَلِىُّ اللهِ « 1 » .\r\nپيرمردى روشن ضمير كه فعلًا نيز حيات دارد مىگفت : در ماه رمضانى كه حال خوشى داشتم يك شب نور توحيد را در همهء موجودات مشاهده ميكردم كه همه چيز لا إله إلّا الله بود .\r\nدر آن حال ديدم كه گربه‌اى از اين ديوار بر آن ديوار جستن كرد و پريد ؛ گربه لا إله إلّا الله بود و پرش او نيز لا إله إلّا الله بود .\r\n\r\nأشعار عالى فيض كاشانى در لا إله إلّا الله\r\nچقدر عالى عارف ربّانى فيض كاشانى سروده است\r\n سكينهء دل و جان لا إله إلّا الله * نتيجهء دو جهان لا إله إلّا الله\r\nز شوق دوست به بانگ بلند ميگويد * همه زمين و زمان لا إله إلّا الله\r\nتو گوش باش كه تا بشنوى ز هر ذرّه * چو آفتاب عيان لا إله إلّا الله\r\nبه گلستان گذرى كن به برگ گل بنگر * ز رنگ و بوى بخوان لا إله إلّا الله\r\nبه برّ و بحر گذر كن به خشك و تر بنگر * شنو ز اين و ز آن لا إله إلّا الله\r\nبكَن تو پنبهء غفلت ز گوش و پس بشنو * ز نطق خُرد و كلان لا إله إلّا الله \r\n\r\n\r\n","description":"","footnote":"\r\n( 1 ) اين دعا را مجلسى در كتاب دعاى « بحار الانوار » طبع كمپانى ، ج 22 ، ص 302 آورده است .\r\n","page_name":" 35 ","page_number":57},
  {"content":"\r\n\r\n سحر ز هاتف غيبم ندا به گوش آمد * كه أيُّها الثَّقَلان لا إله إلّا الله\r\nبه گفتن دل و جان فيض اقتصار مكن * بگو به نطق و زبان لا إله إلّا الله « 1 » \r\n\r\n\r\n","description":"","footnote":"\r\n( 1 ) « ديوان فيض » تصحيح پيمان ، ص 372\r\n","page_name":" 36 ","page_number":58},
  {"content":"\r\n\r\n\r\nمجلس سى و ششم : بارش باران حيات براى حيات مردگان\r\n\r\n","description":"","footnote":"","page_name":" 37 ","page_number":59},
  {"content":"\r\n . \r\n","description":"","footnote":"","page_name":" 38 ","page_number":60},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nو لا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكريم :\r\n  نَحْنُ قَدَّرْنا بَيْنَكُمُ الْمَوْتَ وَ ما نَحْنُ بِمَسْبُوقِينَ * عَلى أَنْ نُبَدِّلَ أَمْثالَكُمْ وَ نُنْشِئَكُمْ فِي ما لا تَعْلَمُونَ .  \r\n( آيه شصتم و شصت و يكم ، از سورهء واقعه : پنجاه و ششمين سوره از قرآن كريم )\r\n« ما مردن را در ميان شما تقدير و مقدّر كرديم ، و ما چنان نيستيم كه در اراده و امر ما ، كسى بتواند بر ما پيشى گيرد و سبقت كند و بالنّتيجه ما عقب بيفتيم و در آنچه اراده نموديم فتور و سستى پيدا شود ؛ ما آنچه را كه تقدير مىكنيم همان خواهد بود ؛ و ما اين مرگ را براى شما معيّن نموديم تا اينكه أمثال شما را تبديل نمائيم ! و شما را در عالمى و در خلقتى كه نميدانيد وارد كنيم و به ايجاد و كيفيّت\r\n\r\n","description":"","footnote":"","page_name":" 39 ","page_number":61},
  {"content":"\r\n\r\nآفرينشى كه نميدانيد انشاء و ايجاد كنيم » !\r\n\r\nبراى حشر مردگان چهل روز باران حيات مىبارد\r\nدر كتاب « أمالى » صدوق از أحمد بن زياد هَمْدانى ( ره ) حديث مىكند كه او گفت : براى ما روايت كرد علىّ بن إبراهيم بن هاشم از پدرش از محمّد بن أبى عُمَير از جميل بن دَرّاج از حضرت امام جعفر صادق عليه السّلام كه فرمودند :\r\nإذَا أَرَادَ اللهُ أَنْ يَبْعَثَ الْخَلْقَ أَمْطَرَ السَّمَاءُ عَلَى الارْضِ أَرْبَعِينَ صَبَاحاً ، فَاجْتَمَعَتِ الاوْصَالُ وَ نَبَتَتِ اللُحُومُ . « 1 »\r\n« چون خداوند اراده فرمايد كه مردم را براى قيامت محشور كند ، چهل شبانه روز آسمان بر زمين باران ببارد ؛ و در اين صورت ، اجزاء و اعضاءِ بدنها به هم مىپيوندد و گوشت بر روى آنها ميرويد . »\r\nو نيز در « بحار الانوار » اين روايت را از « تفسير علىّ بن إبراهيم » نقل مىكند و در تتمّه‌اش حضرت صادق عليه السّلام ميفرمايد : جبرائيل به نزد رسول الله صلّى الله عليه و آله آمد و آن حضرت را با خود به قبرستان بقيع آورد تا رسيدند به قبرى ، جبرائيل صاحب آن قبر را صدا زد و گفت : برخيز به اذن خدا !\r\nمردى از ميان قبر برخاست كه تمام موهاى سر و صورتش سپيد بود ، و با دست خود خاك را از صورتش پاك ميكرد و مىگفت : الْحَمْدُ لِلَّهِ وَ اللهُ أَكْبَرُ . جبرائيل به او گفت : برگرد در ميان قبر به اذن خدا !\r\nو سپس با رسول الله رفتند تا به قبر ديگرى رسيدند ، جبرائيل به\r\n\r\n\r\n","description":"","footnote":"\r\n( 1 ) « أمالى » صدوق ، طبع سنگى ، ص 107\r\n","page_name":" 40 ","page_number":62},
  {"content":"\r\n\r\nصاحبش گفت : برخيز به اذن خدا !\r\nدر اين حال مردى از ميان قبر برخاست كه چهره و سيمايش سياه بود و مىگفت : يَا حَسْرَتَاهُ ! يَا ثُبُورَاهُ ! « اى واى بر من حسرت زده ! اى واى بر من هلاك شده ! »\r\nجبرائيل به او گفت : برگرد به حال اوّليّهء خود به اذن خدا !\r\nو پس از آن به رسول الله گفت : اى محمّد ! اين‌طور مردگان در روز بازپسين مبعوث ميگردند ! مؤمنان با آن گفتار و اين جماعت با چنين گفتار و وضعيّتى ! « 1 »\r\nبعضى از آيات قرآن إشعار دارد بر آنكه چون خداوند بخواهد مردگان را زنده كند ، باران از آسمان ميفرستد ، و بواسطهء آن ، مردگان حيات نوينى ميگيرند .\r\n   وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ * ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى وَ أَنَّهُ عَلى كُلِّ شَيْءٍ قَدِيرٌ * وَ أَنَّ السَّاعَةَ آتِيَةٌ لا رَيْبَ فِيها وَ أَنَّ اللَّهَ يَبْعَثُ مَنْ فِي الْقُبُورِ    . « 2 »\r\n« ( اى رسول ما ! ) مىبينى زمين را كه فروكش كرده و خاموش و بى اثر شده است ! پس چون ما از آسمان آب باران بر آن ميفرستيم به حركت و اهتزاز در مىآيد و نموّ و رشد مىكند ، و از هر جفتِ با بهجت و سرشار در روى آن ميرويد .\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 7 ، ص 39\r\n( 2 ) ذيل آيه 5 و آيه 6 و 7 ، از سورهء 22 : الحجّ\r\n","page_name":" 41 ","page_number":63},
  {"content":"\r\n\r\nو اين دليل بر آنست كه فقط خداوند حقّ است و او مردگان را زنده مىكند و او بر هر چيز قدرت دارد و تواناست ؛ و دليل بر آنست كه ساعت قيامت فرا ميرسد و شكّى در آن نيست و خداوند آنان را كه در قبرها خوابيده‌اند بر مىانگيزاند . »\r\nالبتّه معناى اين آيه شريفه و دو حديث گذشته اين نيست كه بارانى كه از آسمان مىبارد و به سبب آن مردگان حيات ميگيرند مانند همين بارانى است كه ما مشاهده مىكنيم و بواسطهء آن زمين سر سبز و خرّم ميگردد .\r\n\r\nاطلاق اسم باران بر افاضهء حيات بر مردگان از باب تمثيل است\r\nبلكه اين از باب تمثيل است ؛ يعنى : همان طورى كه اين باران از آسمان كه مىآيد ، زمين را زنده مىكند ، زمينِ در حال افسردگى و جمود و سردى را ، كه اگر كسى از سابقهء طراوت درختها و ريزش آبشارها و سر سبزى بستانهايش خبر نداشت ، اصلًا گمان نمىكرد و باور نمىنمود كه اين زمين دوباره زنده شود و اين درختهاى كهن كه به صورت كُنده‌هاى هيزم در آمده و در ميان بيابان ، لخت و عريان و بدون اثر و خاصيّت قرار گرفته‌اند دوباره سبز و خرّم گردند و يك دنيا از اثر و حركت و خاصيّت و بهجت تقديم افراد بشر نمايند ، ولى مىبينيم خداوند بارانى از آسمان ميفرستد و موجب زندگى و حيات و دميدن روح نوينى در شريانهاى زمين ميگردد ؛ همينطور يك بارانى داريم كه موجب حيات مردگان مىشود ؛ اين نسبت به خود ، آن نسبت به خود .\r\nدر اين باران پروردگار عظيم الشّأن اين اثر را قرار داده است كه\r\n\r\n","description":"","footnote":"","page_name":" 42 ","page_number":64},
  {"content":"\r\n\r\nزمين را زنده مىكند ، و در آن باران خداوند رفيع الدّرجات ، آن اثر را قرار داده است كه به مردگان حيات مىبخشد و چون بر استخوانها و اعضاء و اجزاء درهم آنها برسد همه را زنده و در عالم زندگى نوين وارد مىكند .\r\n\r\nباران حيات حاوى اسم « المحيى » خداوند است\r\nدر اين باران آن اسمى از حضرت پروردگار كه موجود است و بواسطهء آن تأثير در زندگى زمين مرده مىنمايد « مُحْيى الارْضَ بَعْدَ مَوْتِها » است ؛ و در آن باران اسم ديگرى از خداوند موجود است كه بواسطهء آن ، أبدان مردگان و اجساد متفرّقه و متشتّتهء آنان زندگى را از سر ميگيرند و آن اسم « مُحْيى الامْواتِ بَعْدَ مَوْتِها وَ باعِثُ الْمَوْتَى بَعْدَ أنْ كانوا فى الْقُبور » مىباشد .\r\nآن باران ، يك نوع إفاضهء رحمتى است از جانب پروردگار و با اثر و خصوصيّتى است كه نتيجه‌اش جمع كردن ذرّات اجساد مردم ، و پيوند زدن استخوانها ، و پوشانيدن گوشت بر روى آنها ، و زنده شدن و در محشر حضور پيدا كردن است .\r\nو اين عمل مانند آفرينش سائر موجودات و پيدايش بقيّهء ممكنات است و بين آنها هيچ تفاوتى نيست ، و نبايد شگرف و عجيب به نظر آيد .\r\n وَ إِنْ تَعْجَبْ فَعَجَبٌ قَوْلُهُمْ أَ إِذا كُنَّا تُراباً أَ إِنَّا لَفِي خَلْقٍ جَدِيدٍ * أُولئِكَ الَّذِينَ كَفَرُوا بِرَبِّهِمْ وَ أُولئِكَ الْأَغْلالُ فِي أَعْناقِهِمْ وَ أُولئِكَ أَصْحابُ النَّارِ هُمْ فِيها خالِدُونَ  . « 1 »\r\n\r\n\r\n","description":"","footnote":"\r\n( 1 ) آيه 5 ، از سورهء 13 : الرّعد\r\n","page_name":" 43 ","page_number":65},
  {"content":"\r\n\r\n\r\nمراد از خلق جديد بنابر تفسير « مجمع البيان »\r\nدر تفسير « مجمع البيان » شيخ طَبْرسى در پيرامون تفسير اين آيات فرموده است :\r\nو اگر تعجّب كنى اى محمّد در گفتار كافران كه انكار معاد را مىنمايند و اقرار و اعتراف به اصل آفرينش و ابتداء خلقت دارند ، در اين صورت اين تعجّب تو بجا و به موقع است ؛ چون آن انكار و اين اعتراف با هم سازش ندارند . بنابراين ، اينكه ميگويند : ما اگر خاك شويم آيا دوباره در لباس آفرينش تازه‌اى در مىآئيم ؟ و اين امر غير ممكن است ؛ اين كلام در غايت إعجاب و شگفتى است .\r\nزيرا آبِ نطفه چون در رحم قرار گيرد تبديل به علقه ميگردد و سپس مضغه مىشود و پس از آن گوشت ، و چون انسان بميرد و دفن شود تبديل به خاك مىشود ؛ و اگر بنا بشود كه آن تبديل و تبدّل در آن مرحله جائز باشد و استحالهء نطفه به علقه ممكن باشد ، چرا در اين مرحله جائز نباشد ، و استحالهء انسان دفن شده و خاك شده به يك انسان زنده غير ممكن باشد ؟ و اين اعادهء خلقت را خداوند تعبير به خلقت جديد نموده است .\r\n\r\nاقوال متكلّمين در اعادهء موجودات\r\nو متكلّمين در آنچه كه اعادهء آن جائز است اختلاف نموده‌اند ؛ بعضى گفته‌اند : هر چه براى خداوند قديم سبحانه بخصوصه مقدور باشد و بقاء آن صحيح باشد اعادهء آن صحيح است و هر چيزى كه جنس او بر غير خداى تعالى مقدور باشد اعادهء آن صحيح نيست . و اين قول جَبائى است .\r\n\r\n","description":"","footnote":"","page_name":" 44 ","page_number":66},
  {"content":"\r\n\r\nو ديگران گفته‌اند : هر چيزى كه مقدور خدا باشد و از چيزهائى باشد كه بقاء آنها ممكن است اعادهء آن صحيح مىباشد و اشكال ندارد ؛ و اين گفتار أبو هاشم و متابعين اوست . و بنابراين اعادهء اجزاء حياتيّه صحيح است .\r\nپس از آن اختلاف كرده‌اند كه آنچه از اجزاء انسان زنده لازم است اعاده شود كدام است ؟\r\nبَلخى ميگويد : تمام اجزاء شخص انسان عود مىكند .\r\nأبو هاشم ميگويد : تمام اجزاء انسان كه بواسطهء آنها انسان زنده از غير زنده شناخته مىشود عود مىكند ، و تأليف و تركيب نيز عود مىنمايد ؛ و سپس از اين گفتار برگشته و گفته است : حيات با بنيهء انسان عود مىنمايد .\r\nقاضى أبو الحسن ميگويد : فقط بنيهء انسان عود مىكند و غير از اصل بنيه در آن تغيّر و تبدّل ممكن است . و سپس مرحوم طبرسى ( ره ) فرموده است : اين قول اصحّ اقوال است . « 1 »\r\n\r\nزنده شدن مردگان امر شگفتى نيست\r\nو أحمد بن محمّد أبى عبد الله برقى در كتاب « محاسن » روايت كرده است از أبان از عبد الرّحمن بن سَيابه از أبو نُعمان از حضرت أبو جعفر عليه السّلام كه فرمود :\r\nالْعَجَبُ كُلُّ الْعَجَبِ لِلشَّآكِّ فِى قُدْرَةِ اللهِ ، وَ هُوَ يَرَى خَلْقَ اللهِ .\r\n\r\n\r\n","description":"","footnote":"\r\n( 1 ) « مجمع البيان » از طبع 5 جلدى ، مطبعهء عرفان - صيدا ، مجلّد 3 ، ص 277 و 278\r\n","page_name":" 45 ","page_number":67},
  {"content":"\r\n\r\nوَ الْعَجَبُ كُلُّ الْعَجَبِ لِلْمُكَذِّبِ بِالنَّشْأَةِ الاخْرَى ، وَ هُوَ يَرَى النَّشْأَةَ الاولَى .\r\nوَ الْعَجَبُ كُلُّ الْعَجَبِ لِلْمُصَدِّقِ بِدَارِ الْخُلُودِ ، وَ هُوَ يَعْمَلُ لِدَارِ الْغُرُورِ .\r\nوَ الْعَجَبُ كُلُّ الْعَجَبِ لِلْمُخْتَالِ الْفَخُورِ الَّذِى خُلِقَ مِنْ نُطْفَةٍ ثُمَّ يَصِيرُ جِيفَةً ، وَ هُوَ فِيمَا بَيْنَ ذَلِكَ لَا يَدْرِى كَيْفَ يَصْنَعُ . « 1 »\r\n« تمام مراتب تعجّب از كسى است كه در قدرت خدا شكّ دارد ، درحالىكه خلق خدا را مىبيند .\r\nو تمام مراتب تعجّب از كسى است كه عالم آخرت را دروغ مىپندارد ، درحالىكه عالم دنيا را مىبيند .\r\nو تمام مراتب تعجّب از كسى است كه آخرت را تصديق دارد ، و او براى عالم دنيا كار مىكند .\r\nو تمام مراتب تعجّب از كسى است كه اهل خدعه و تكبّر و خودپسندى است ، و اوّل خلقتش از نطفه بوده و در عاقبت جيفه و مردار مىشود ؛ و در اين بين نميداند چه بكند . »\r\nو نظير اين روايت را با مختصر اختلافى در الفاظ از علىّ بن حَكَم از هِشام بن سالم از أبو حمزهء ثمالى از حضرت سجّاد عليه السّلام روايت مىكند ، با زيادى يك فقرهء ديگر و آن اينست كه :\r\nوَ الْعَجَبُ كُلُّ الْعَجَبِ لِمَنْ أَنْكَرَ الْمَوْتَ ، وَ هُوَ يَرَى مَنْ يَمُوتُ كُلَّ يَوْمٍ وَ لَيْلَة . « 2 »\r\n\r\n\r\n","description":"","footnote":"\r\n( 1 ) « محاسن » برقى ، ج 1 ، ص 242\r\n( 2 ) همان مصدر\r\n","page_name":" 46 ","page_number":68},
  {"content":"\r\n\r\n« و تمام مراتب تعجّب از كسى است كه مردن را انكار مىكند ، و او هر روز و شب مىبيند افرادى را كه مىميرند و جان ميدهند . »\r\n نَحْنُ قَدَّرْنا بَيْنَكُمُ الْمَوْتَ وَ ما نَحْنُ بِمَسْبُوقِينَ  ؛ اين موت به شما خواهد رسيد ، چون موت موجب كمال شماست .  عَلى أَنْ نُبَدِّلَ أَمْثالَكُمْ  ؛ چون شما را بايد تغيير دهيم ! در يك درجه شما را نگاه نميداريم ! شما را از اين كلاس به آن كلاس ، و از آن كلاس به كلاس ديگر مىبريم !\r\n\r\nمرگ ، عبور از اين نشأه و موجب تكامل است\r\nمرگ ، عبورى است براى شما ، و موجب تكامل شماست !\r\nاگر بخواهيم شما را در دنيا هميشه نگه داريم ، اين موجب فساد شماست ! موجب توقّف و اضمحلال شماست ! پس شما را تغيير ميدهيم و لباسهائى عوض مىكنيم ، و مىبريم جلو ، تا اينكه ميرسانيم به جائى كه :  وَ نُنْشِئَكُمْ فِي ما لا تَعْلَمُونَ  ؛ به جائى كه اصلًا نميدانيد چه خواهيد شد ! به آن ، خلقتِ شما را مبدّل مىنمائيم ؛ و در اينجا بسى أسرار است ، ولى انسان غافل چنين مىپندارد كه مرگ يعنى انعدام ؛ چون تصوّر مىكند كه وجود او همين بدن است و تمام مراتب وجودى او منحصر شده در بدن ؛ و بدن هم كه در زير زمين ميرود و مىپوسد ، پس ديگر هيچ خبرى نيست .\r\nولى اين‌طور نيست ، انسان معاد مىكند بسوى خدا ؛ و معاد او به تمام شَراشِر وجود اوست هم با روحش و هم با بدنش .\r\nپس همانطور كه روح انسان بازگشت مىكند بسوى خدا ، بدن او هم بازگشت دارد . و انسان نبايد تعجّب كند كه چگونه خداوند\r\n\r\n","description":"","footnote":"","page_name":" 47 ","page_number":69},
  {"content":"\r\n\r\nمردگان را زنده مىكند ؛ همانطور كه سابقاً ذكر شد ، اين ناشى از توهّم باطل است ؛ و إشكال طبيعيّون از زمان سابق تا امروز فقط در يك جمله خلاصه مىشود و آن مجرّد استبعاد است .\r\n  وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ * قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ   . « 1 »\r\nرفت آن مرد عرب از ميان قبرستان ، استخوان پوسيده‌اى را برداشت و به نزد رسول الله آورده و با دست خود فشار داد ؛ استخوان پوسيده ، خرد شد و به صورت گرد و خاكستر در آمد ؛ آنها را در پيش پيغمبر به روى زمين ريخت و گفت : اى محمّد ! تو ميگوئى خداوند اينها را زنده مىكند ؟ !\r\n وَ نَسِيَ خَلْقَهُ  ، امّا اين مرد مسكين ، آفرينش خود را فراموش نموده است ؛ اين انسان كه دارد ما را مسخره مىكند و استخوان خرد شده را روى زمين ميريزد و تعجّب مىكند از تقدير قدرت ما ، كه چگونه ما در توان خود چنين نيروئى داريم كه بتوانيم آن را زنده كنيم ، خودش را فراموش كرده است .\r\nخودش از چه بوده است ؟ چه مراحلى را طىّ كرده تا انسان شده ؟ خلقت ديرينهء او چه بوده است ؟\r\n\r\nعدم توجّه به خلقت اوّليّهء انسان باعث انكار معاد مىشود\r\nاگر او در خلقت اوّليّهء خود نگاه ميكرد ، آن‌قدر در تحيّر و تفكّر فرو ميرفت كه وجدان او به او اجازه نميداد چنين كارى را بكند .\r\n\r\nاستخوان پوسيده را خداوند زنده مىكند\r\n قُلْ يُحْيِيهَا الَّذِي أَنْشَأَها أَوَّلَ مَرَّةٍ  ، بگو اى پيغمبر : اين\r\n\r\n\r\n","description":"","footnote":"\r\n( 1 ) آيه 78 و 79 ، از سورهء 36 : يس\r\n","page_name":" 48 ","page_number":70},
  {"content":"\r\n\r\nاستخوان را زنده مىكند آن كسى كه در اوّلين وهله آن را ايجاد نموده است . آن قادر متعالى كه اين استخوان را از عدم به وجود آورد و از نيستى لباس هستى پوشانيد ، آن خداوند ، دوباره آن را حيات مىبخشد . چرا ؟ براى آنكه :  وَ هُوَ بِكُلِّ خَلْقٍ عَلِيمٌ  . « او به هر آفرينشى داناست » .\r\n\r\nعلم و قدرت خداوند محدود و منحصر در يك راه نيست\r\nعلم خدا محدود به يك حدّ خاصّ نيست ، از يك سبب مخصوص نيست كه اگر آن سبب را بستيم ، ديگر راهى براى علم خدا و قدرت خدا نباشد .\r\n الَّذِي جَعَلَ لَكُمْ مِنَ الشَّجَرِ الْأَخْضَرِ ناراً فَإِذا أَنْتُمْ مِنْهُ تُوقِدُونَ  « 1 »\r\n« آن خداوندى كه براى شما از درخت سبز آتش درست مىكند و شما از آن ، وَقود و آتش‌گيرانه ميگيريد و آتش درست مىكنيد . »\r\nآخر آب و سبزى با آتش چه مناسبت دارد ؟ اين درختهاى سبز ، سبزيش به چيست ؟ به آب ، اگر آب به آن نرسد خشك مىشود ؛ حال ببينيد كه اين درخت سبز منبع آتش است .\r\nيا اينكه بگوئيم : بعضى از درختها هستند كه مانند جرقّه و مانند سنگ چخماق وقتى بهم بخورند ، آتش ميدهند .\r\nدو درخت هست به نام مَرْخ و عِفار ؛ خاصيّت اين دو درخت آنست كه چون برگهاى هر يك از آنها به خودشان سائيده شود همانند سنگ چخماق و سنگ فندك آتش ميدهند\r\n\r\n\r\n","description":"","footnote":"\r\n( 1 ) . آيه 80 ، از سورهء 36 : يس\r\n","page_name":" 49 ","page_number":71},
  {"content":"\r\n\r\nو لذا وجود اين درخت‌ها در جنگل موجب خطر آتش سوزى است . چون به مجرّد آنكه بادى بوزد ، برگ‌هايشان به هم سائيده ميگردد و مانند فندك آتش مىزند ، و چون اين درخت آتش گرفت تمام جنگل در اثر مجاورت مىسوزد .\r\nآن خدائى كه براى شما از درخت سبز آتش آفريد  فَإِذا أَنْتُمْ مِنْهُ تُوقِدُونَ  و شما از آن آتش‌گيرانه ميگيريد .\r\nسابقاً كه در منازل نفت و بنزين و كبريت نبود ، براى روشن كردن از سنگ چخماق استفاده ميكردند : دو قطعه از آن را به هم ميزدند ، جرقّه‌اى ميزد ، فتيله‌اى را با آن روشن ميكردند ، و پس از آن با آن فتيله هر چه را ميخواستند روشن ميكردند ، هيزم را آتش ميزدند و غذا مىپختند .\r\nيا از همين چوب‌هاى مرخ و عفار در خانه‌ها مىآوردند ، و چون ميخواستند آتشى افروزند ، دو قطعه از آن را بهم مىزدند ، مانند كبريت آتش مىشد ؛  فَإِذا أَنْتُمْ مِنْهُ تُوقِدُونَ  .\r\n\r\nشگفتى نظام خلقت بيش از شگفتى معاد و حشر است\r\n أَ وَ لَيْسَ الَّذِي خَلَقَ السَّماواتِ وَ الْأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَ هُوَ الْخَلَّاقُ الْعَلِيمُ  . « 1 »\r\nآيا آن كسى كه آسمانها و زمين را آفريده است قدرت ندارد كه مثل اين مردم را خلق كند ؟ آدمى چقدر بايد بى انصاف باشد ، اين خلقت آسمانها و زمين و اين صنايع بديع و اين گردش‌ها و حركت‌ها و اين تبدّلات و تغيّرات و اين نظام عجيب و بُهت انگيز و حيرت‌زا را\r\n\r\n\r\n","description":"","footnote":"\r\n( 1 ) آيه 81 ، از سورهء 36 : يس\r\n","page_name":" 50 ","page_number":72},
  {"content":"\r\n\r\nببيند و هيچ تعجّب نكند ؛ و فقط براى زنده شدن مردگان به شگفت درآيد و انكار قدرت خداوند را بنمايد ؟\r\nفوراً خداوند ميفرمايد  : بَلى وَ هُوَ الْخَلَّاقُ الْعَلِيمُ  ، كه فاصله نيفتد .\r\nآن كسى كه آسمانها و زمين را پديد آورده است ، قدرت دارد كه مثل انسان را بيافريند .\r\nبَلَى ، بله بله مىتواند خلق كند ؛ و نه تنها خالق است بلكه خلّاق است ، يعنى استاد خلقت است ؛ در قدرت و خلقت بدون حصر و اندازه و حدّ ، توان دارد ، قدرتش در خلقت عجيب و علمش نيز حيرت‌آور است ، و هر دوى آنها بدون حدّ و نهايت است .\r\n إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  . « 1 »\r\n« اين است و جز اين نيست كه امر خداوند براى ايجاد چيزى را كه اراده كند ، اينست كه به او بگويد : بشو ! و به مجرّد اين گفتار ، مىشود . » محتاج به زمان و مكان و قوّه و استعداد و مادّه و تدريج و مُعِدّ و شرط و غيرها نيست .\r\nخلقت نوزاد آدمى در شكم مادر نُه ماه طول مىكشد ؛ چون ارادهء خدا تعلّق گرفته است كه آن امر « كُن » بدين قسم تحقّق پذيرد ؛ يعنى اوّل به نطفه ميگويد : اين‌طور بشو ! بعد ميگويد : اين‌طور بشو ! و سپس ميگويد : اين‌طور بشو ! و هكذا در هر لحظه أوامر متعدّدى از ذات مقدّسش صادر ميگردد و بواسطهء آن اوامر اين نطفه تغييراتى\r\n\r\n\r\n","description":"","footnote":"\r\n( 1 ) آيه 82 ، از سورهء 36 : يس\r\n","page_name":" 51 ","page_number":73},
  {"content":"\r\n\r\nپيدا مىكند ، تا نُه ماه به طول مىانجامد .\r\n\r\nامر خدا براى احياء أموات به لفظ « كُنْ » است\r\nخداوند به يك لفظ كُن ميتواند آدم درست كند ، مگر به يك كلمهء كُن شتر حضرت صالح پيامبر درست نشد ؟ و كوه شتر نزائيد ؟ آرى ، شكم كوه باز شد و شترى تامّ و تمام عيار بيرون آمد .\r\nمگر به يك كلمهء كُن حضرت عيسى على نبيّنا و آله و عليه السّلام درست نشد ؟ عيسى كه پدر نداشت . مگر به يك كلمهء كُن حضرت آدم بو البشر و حضرت حوّاء امّ البشر پديد نيامدند ؟\r\n\r\nامر پروردگار همان ارادهء او و عين تحقّق خارجى است\r\nخلاصه آنكه امر پروردگار « زمانىّ » نيست ؛ زمانىّ است به حسب نظر ما كه خود در چرخ حركت تدريج و زمان واقع شده‌ايم ؛ امّا به حسب واقع در آن عالم ربوبى ، زمان معنى ندارد ؛ امر پروردگار همان ارادهء اوست ، و ارادهء او همان كلمهء كُن است ، و كلمهء كُن همان يَكونُ يعنى عين تحقّق خارجى و عين عالم تكوين و نفسِ مشيّت عينيّه و خارجيّهء پروردگار است ، و جدا نيست .\r\n فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ  . « 1 »\r\n« پس پاك و منزّه و مقدّس است و سبّوح و قدّوس است ، آن پروردگارى كه جان و روح و حقيقت و ملكوت هر موجودى به دست اوست ، و شما همگى بسوى او بازگشت خواهيد نمود » .\r\n\r\nانكار عبد الرّحمن بن أبى بكر مسألهء معاد را\r\n  وَ الَّذِي قالَ لِوالِدَيْهِ أُفٍّ لَكُما أَ تَعِدانِنِي أَنْ أُخْرَجَ وَ قَدْ خَلَتِ الْقُرُونُ مِنْ قَبْلِي وَ هُما يَسْتَغِيثانِ اللَّهَ وَيْلَكَ آمِنْ إِنَّ وَعْدَ اللَّهِ حَقٌّ فَيَقُولُ ما هذا إِلَّا أَساطِيرُ الْأَوَّلِينَ * أُولئِكَ الَّذِينَ حَقَّ عَلَيْهِمُ  \r\n\r\n\r\n","description":"","footnote":"\r\n( 1 ) آيه 83 ، از سورهء 36 : يس\r\n","page_name":" 52 ","page_number":74},
  {"content":"\r\n\r\n الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ  . « 1 »\r\n« و آن فرزندى كه چون پدر و مادرش او را دعوت به ايمان به خدا و رسول خدا و عالم معاد ميكردند ، گفت : افّ باد بر شما ! آيا شما دو تن مرا وعده ميدهيد كه من پس از مرگ سر از قبر بيرون مىآورم و زنده ميشوم و محشور ميگردم ، درحالىكه چه بسيار از طائفه‌ها و امّتها قبل از من مردند و هيچكدام از قبرها خارج نشدند ، و يا آنكه چه بسيار از امّت‌ها قبل از من بمردند و آنان انكار معاد و بعث را مىنمودند ؟ !\r\nو پدر و مادر به خداوند استغاثه نموده و براى نجات فرزند طلب كمك ميكردند و به فرزند مىگفتند : واى بر تو ! ايمان بياور به گفتار خدا و به گفتار رسول خدا و به بعث و نشر و حشر ؛ زيرا وعدهء خدا حقّ است .\r\nو آن فرزند در پاسخ مىگفت : اين قرآن و آنچه شما مرا به آن دعوت مىكنيد ، غير از حكايات و افسانه‌ها و بافته‌هاى پيشينيان ، چيز ديگرى نيست . »\r\nسپس قرآن ميگويد :\r\n« اينان كسانى هستند كه كلمهء ضلال و عذاب خدا بر آنان - در زمرهء امّت‌هائى كه قبل از آنان از جنّ و انس آمدند و مردند زده شده ، و بر گمراهى مهر شده‌اند و حقّاً از طائفهء زيانكارانند\r\n\r\n\r\n","description":"","footnote":"\r\n( 1 ) » . آيه 17 و 18 : از سورهء 46 : الاحقاف\r\n","page_name":" 53 ","page_number":75},
  {"content":"\r\n\r\nبعضى گفته‌اند كه اين فرزند ، عبد الرّحمن بن أبى بكر بود ، كه چون والدينش اصرار بر ايمان او داشتند چنين مىگفت .\r\nاز ابن عبّاس و أبى العاليه و سُدِّى و مجاهد روايت است كه عبد الرّحمن مىگفت : شما براى من عبد الله بن جُدْعان و مشايخ قريش را زنده كنيد ، تا من مطالبى را كه شما ميگوئيد از آنها بپرسم !\r\nو حسن و قَتادَه و زَجّاج گفته‌اند : آيه عامّ است دربارهء هر كافرى كه عاقّ پدر و مادر شده باشد ؛ و شاهدش اينست كه بعداً به عنوان عموم ميگويد :  أُولئِكَ الَّذِينَ حَقَّ عَلَيْهِمُ الْقَوْلُ  . « 1 »\r\nعلّامهء طباطبائى مُدّ ظِلّه السّامى در بحث روائى فرموده‌اند : در تفسير « الدّرّ المنثور » وارد است از ابن أبى حاتِم و ابن مَردويه از عبد الله كه او گفت : من در مسجد بودم در وقتى كه مروان حكم خطبه ميخواند ؛ و گفت :\r\nخداوند به أمير المؤمنين معاويه دربارهء فرزندش يزيد ، رأى خوبى را نشان داده است ؛ و آن اينست كه او را خليفهء مسلمين بعد از خود قرار دهد ؛ و اين كار تازه‌اى نيست ، أبو بكر و عمر هم بعد از خودشان خليفه معيّن كرده‌اند .\r\nعبد الرّحمن بن أبى بكر گفت : آيا حكومت مانند امپراطوران روم هِرْقِلىّ شده است ؟\r\nسوگند به خدا كه پدرم أبو بكر در ميان أحدى از اولاد خود قرار نداد ، و در ميان احدى از اهل بيت و خويشاوندان خود نگذارد ، امّا\r\n\r\n\r\n","description":"","footnote":"\r\n( 1 ) « مجمع البيان » طبع صيدا ، مجلّد 5 ، ص 87\r\n","page_name":" 54 ","page_number":76},
  {"content":"\r\n\r\nمعاويه فقط و فقط به جهت كرامت و احترام و ملاحظهء فرزندان خود خلافت را در يزيد قرار داده است .\r\nمروان گفت : اى عبد الرّحمن آيا تو آن كسى نيستى كه به پدر و مادرش گفت :  أُفٍّ لَكُما [ أَ تَعِدانِنِي أَنْ أُخْرَجَ 
  ] ؟ ! \r\nعبد الرّحمن گفت : اى مروان آيا تو فرزند آن لعين نيستى كه رسول خدا صلّى الله عليه و آله و سلّم پدرت را لعن كرد ؟\r\nميگويد : و عائشه اين كلام را شنيد پس گفت : اى مروان ! تو به برادر من عبد الرّحمن چنين و چنان گفتى ؟ دروغ گفتى ! سوگند به خدا دربارهء عبد الرّحمن اين آيه نازل نشده است ، و دربارهء فلان بن فلان نازل شده است .\r\nو نيز در « الدّرّ المنثور » وارد است كه ابن جَرير از ابن عبّاس تخريج كرده است كه :  الَّذِي قالَ لِوالِدَيْهِ أُفٍّ لَكُما  دربارهء فرزند أبو بكر فرود آمده است .\r\n\r\nردّ علّامهء طباطبائى ( ره ) گفتار صاحب « روح المعانى » را در مورد اسلام عبد الرّحمن بن أبى بكر\r\nعلّامهء طباطبائى سپس ميفرمايد : اين تفسير از قتاده و سُدّى نيز وارد شده است ، و قصّهء روايت مروان و تكذيب عائشه مشهور است .\r\nو در « روح المعانى » بعد از ردّ روايت مروان گفته است : و بعضى از بزرگان مانند سهيلى در « أعلام » ، با مروان در شأن نزول اين آيه دربارهء عبد الرّحمن بن أبى بكر موافقت كرده‌اند .\r\nو بر فرض تسليم آنكه اين قضيّه دربارهء عبد الرّحمن نازل شده است ، وجهى براى عيب‌جوئى و سرزنش به نظر نميرسد بخصوص از\r\n\r\n","description":"","footnote":"","page_name":" 55 ","page_number":77},
  {"content":"\r\n\r\nمثل مروان ؛ چون اين مرد ( عبد الرّحمن ) اسلام آورد ، و از افاضل و أبطال صحابه بود ، و به اسلام در جنگ يَمامه و غيره كمك كرد ، و الإسْلامُ يَجُبُّ ما قَبْلَهُ . « اسلام قطع مىكند و مىبُرد زشتيها و سيّئات ما قبل از اسلام را . » و كافر در صورتى كه اسلام بياورد ، ديگر سزاوار نيست او را به گفته‌هاى قبل از اسلامش تعييب و تعيير نمود - تمام شد گفتار « روح المعانى » .\r\nعلّامهء طباطبائى به اين گفتار اشكال دارند به اينكه : اين روايات اگر صحيح باشد و نزول آيه  وَ الَّذِي قالَ لِوالِدَيْهِ أُفٍّ لَكُما  دربارهء عبد الرّحمن بن أبى بكر ثابت باشد ، هيچ چاره و مفرّى نيست از اينكه بگوئيم : آيه مباركه ، شهادت به كفر و عذاب و خسران عبد الرّحمن نموده است .\r\nچون در آيه وارد است كه :  أُولئِكَ الَّذِينَ حَقَّ عَلَيْهِمُ الْقَوْلُ  . تا آنكه ميگويد :  إِنَّهُمْ كانُوا خاسِرِينَ  . و اين لحن خطاب قرآن قابل توجيه نيست ؛ و آنچه را در « روح المعانى » به عنوان دفاع آورده است نافع و دافع نخواهد بود . « 1 »\r\n\r\nآراء مختلفه در كيفيّت معاد روحانى و جسمانى\r\nبعضى انكار معاد را كردند و گفتند كه : معاد نداريم ؛  ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ  « 2 » « غير از اين خورد و خوراك و آشاميدنى و خواب و إطفاء شهوت و غيرها چيزى نيست ، يك زندگى و عيش حيوانى بيش نيست ، و پس از آن انسان\r\n\r\n\r\n","description":"","footnote":"\r\n( 1 ) « الميزان » طبع أوّل ، ج 18 ، ص 225 و 226\r\n( 2 ) قسمتى از آيه 24 ، از سورهء 45 : الجاثية\r\n","page_name":" 56 ","page_number":78},
  {"content":"\r\n\r\nمىميرد و روزگارْ انسان را هلاك مىكند ؛ و هيچ سرّ و حقيقتى ماوراء اين نيست . »\r\n إِنْ هُمْ إِلَّا يَظُنُّونَ  . « 1 » خدا ميفرمايد : « اينها غير از گمان و تخمين مطلبى ندارند . »\r\nبعضى ميگويند : معاد داريم ، امّا معاد روحانى ، نه معاد جسمانى ؛ چون انسان داراى عقل و نفس است ، و عقل و نفس از مجرّدات هستند و اين نفس مجرّد حركت مىكند به مبدأ خود ، بدن هم ميرود در زير زمين و در قبر صور متبدّله و متغيّره‌اى به خود ميگيرد ؛ پس معاد فقط روحانى است .\r\nبعضى ميگويند : معاد فقط جسمانى است ، و اصلًا روحانى نيست ؛ و آنچه عود مىكند بسوى خدا همين بدن و لذّات بدنى است ، مثل خوردن و إطفاء شهوت نمودن و تماشا كردن و أمثال اينها ؛ و امّا آن كمالات عقلانيّه و فناء در اسماء و صفات و ذات حضرت حىّ قيّوم و ذوالجلال را انكار كرده‌اند . و آن رزق‌ها و غذاهاى عقليّه را كه اختصاص به روح دارد و صدها هزار برابر عالىتر و برتر از اين غذاهاى جسمى است ناديده گرفته‌اند .\r\nبعضى ميگويند : هر دو معاد را داريم ، هم « روح » معاد دارد و هم « جسم » معاد دارد .\r\nمرحوم فيلسوف شهير حاج ملّا هادى سبزوارى رضوان الله عليه ميفرمايد\r\n\r\n\r\n","description":"","footnote":"\r\n( 1 ) : ذيل آيه 24 ، از سورهء 45 : الجاثية\r\n","page_name":" 57 ","page_number":79},
  {"content":"\r\n\r\n مَنْ قَصَّرَ الْمَعادَ فى الرُّوحانىّ * قَصَّرَ كَالْحاصِرِ فى الْجِسْمانىّ\r\nوَ جامِعٌ بَيْنَهُما جا فائِزاً * وَ قَصَباتِ السَّبْقِ كانَ حائِزًا « 1 » \r\n« آن دسته‌اى كه ميگويند : معاد فقط روحانى است ، همانند آن دستهء ديگرى كه ميگويند : معاد فقط جسمانى است ، كوتاهى و تقصير كرده‌اند . »\r\n« و آن دسته‌اى كه قائل به هر دو قسم از معاد شده‌اند ، رستگارند و گوى سبقت را از ميدان همگان ربوده‌اند » .\r\n\r\nادلّهء منكرين معاد جسمانى\r\nدليلى را كه آن دسته از فلاسفه و حكماء اقامه مىكنند كه معاد فقط روحانى است نه جسمانى اينست كه : انسان حقيقتش به عقل است و به نفس است ، و عقل و نفس مجرّد هستند ؛ وقتى كه خداوند تبارك و تعالى جمع فرمود بين نفس و عقل را با بدن ، هر دو با يكديگر اجتماع پيدا كردند ، مثل روح و بدن انسان با هم سازش و آشتى نمودند ، روح از بالا آمد و رفت در قالب بدن ؛ مثل مرغ ورقاء كه داراى مقام عزّت و مناعت است .\r\n هَبَطَتْ إلَيْكَ مِنَ الْمَحَلِّ الارْفَعِ * وَرْقاءُ ذاتُ تَعَزُّزٍ وَ تَمَنُّعِ \r\nاين طائر قدس سِدره نشين عالى الدّرجات و رفيع المنزله از محلّ أرفع بسوى تن نزول كرد و رفت در قالب بدن .\r\nآن مرغ مدّتى زندگى مىكند و بعداً بايد بپرد و برود جاى اوّليّهء خودش ؛ در اين حال درِ قفس را باز مىكنند و آن مرغ مىپرد و ميرود ، و قفس هم در كنار منزل مىافتد .\r\n\r\n\r\n","description":"","footnote":"\r\n( 1 ) « منظومه » سبزوارى ، طبع ناصرى ، بحث معاد ، ص 335\r\n","page_name":" 58 ","page_number":80},
  {"content":"\r\n\r\nروح را خداوند بر بدن فرستاد ، تا بواسطهء اين بدن كه آلت دست اوست ، دنبال كمالات خود برود ؛ و پس از حصول كمالات بين او و بدن جدائى مىافتد ، روح برميگردد به محلّ خودش ، و بدن انسان كه اصلش از خاك است نيز در درون خاك رفته ، و رفته رفته تبديل به خاك مىشود ؛ روح چون مجرّد است و ملكوتيست محلّش عالم تجرّد و ملكوت خواهد بود .\r\nپس آنچه از معاد ، يعنى عود و بازگشت بسوى خدا متصوَّر است ، همان معاد روح است نه معاد بدن .\r\nاين بود محصَّل استدلالشان .\r\nو براى عدم معاد جسم دليل مىآورند كه : روحْ مجرّد است و غذايش همان غذاهاى عقلانى است كه در پيش پروردگار مىخورد ؛ و بدن هم كه در زير زمين به صورت ديگر مبدّل مىشود ، و غير از روح و بدن هم چيز ديگرى نداريم .\r\nچون اگر به اينها گفته شود كه : انسان داراى قوّهء خيال و عالم مثال است ، در پاسخ ميگويند : قوّهء خيال و مثال كه همان احساسات و عواطف انسان است ، و ذهن كه بواسطهء تماشاى صورتهاى زيبا التذاذ مىبرد و يا با برخورد با ناملائمات در رنج و اذيّت مىافتد ، همهء اينها قائم به بدن هستند ؛ اگر بدنى باشد اين صورت و خيال هست ، و اگر بدن نباشد صورت و مثال كجاست ؟\r\nاز باب مثال : اگر انسان بخواهد روى ديوار صورتى نقش كند اين مبتنى بر اين است كه ديوارى متحجّر باشد تا صورت را نقش كند ، امّا\r\n\r\n","description":"","footnote":"","page_name":" 59 ","page_number":81},
  {"content":"\r\n\r\nروى هوا كه انسان نمىتواند صورت نقش كند ، روى آب كه نمىتواند صورت نقش كند .\r\nاگر بدنى باشد ، در اين بدن قواى متخيّله و متفكّره و احساسات و عواطف و غيرها هست ، و اگر بدن از بين برود ، قوّهء خيال و حسّ مشترك هم بدنبال آن از بين ميروند .\r\nو چون بدن از بين برود ، ديگر عالمى نمىتوانيم تصوّر كنيم كه آن عالم قائم به پاى خود ، و روى ساق خود ايستاده باشد ، و از آن صور مبتهجه لذّت ببرد ، و يا از آن صور منكّره و زشت ، در عذاب و اذيّت باشد .\r\nو محصّل مطلب آنكه : جهنّم و بهشت ( مثالى ) بواسطهء تصوّرات ذهن است ، و ذهن متوقّف است بر وجود بدن ، اگر بدنى نباشد ذهنى هم نيست .\r\nاين‌طور استدلال كرده‌اند .\r\nبعضى جواب داده‌اند كه : چون خداوند بدن را از بين مىبرد ، ممكن است يك بدن ديگر درست كند و آن صورتها و احساس‌ها قائم به آن بدن باشند .\r\nبعضى از متكلّمين جواب داده‌اند كه : همان بدنى را كه از بين برده است با تمام آن شرائط ، خداوند اعاده مىكند ، و اعادهء معدوم مىنمايد ؛ و اين از براى خدا كار مهمّى نيست .\r\nو همچنين پاسخ‌هاى ديگر نيز داده‌اند كه همهء اينها مخدوش و غير قابل قبول است\r\n\r\n","description":"","footnote":"","page_name":" 60 ","page_number":82},
  {"content":"\r\n\r\n\r\nپاسخ صحيح به منكرين معاد جسمانى\r\nو پاسخ صحيح آنست كه :\r\nاوّلًا : نفس انسان گرچه خود به خود ميرود در عالَم خود ، و در آنجا مبتهج و مسرور مىشود ، ولى خود نفس داراى سَمع و بَصر و ادراك است ؛ يعنى علاوه بر قوّهء متخيّله كه آلت دست نفس است و قواى ذهنيّه كه آلت ترقّى و تكامل اوست ، خود نفس در ذات خودش بصير است و عليم است و داراى سائر صفات كمال است .\r\nبنابراين ، خود نفس هم كه به عالم خود برود ، باز از اين قوا كه در ذات خودش منطوى است ، مبتهج و مسرور مىشود و از آن لذّات استفاده مىكند ، و اين غير از لذّات عقلانيّه است كه اختصاص به عالم فناء دارد .\r\nو ثانياً : اصولًا خود قوّهء خيال و عالم مثال ، مجرّد است ؛ و اينكه مىگويند : حتماً بايد بدن باشد تا قوّهء خيال و تصوّرات انسان بر آن قائم باشد ، كلامى خطابى بيش نيست ؛ و روى ادلّه و براهين فلسفيّه اثبات شده است كه : قوّهء خيال مجرّد است ؛ و انسان در اثر تكامل و ترقّى ميتواند خيال خود را از بدن خلع كند . و انسان به « وجود روحانى » در عالم مثال و صورت هست ، و بدن اصلًا نيست ؛ و نه تنها قواى متخيّله و مفكّره بلكه حسّ مشترك و قوّهء حافظه و سائر قواى نفسانيّهء انسان همگى مجرّد هستند .\r\nو بر همين ادلّهء تجرّد قوّهء خيال ، اثبات عالم مثال را نموده‌اند ، و آن عالَمى است بين عالم دنيا و عالم قيامت ؛ عالم دنيا عالم مادّه است ، عالم قيامت عالم معنى و تجرّد محض است ، و عالم مثال بين\r\n\r\n","description":"","footnote":"","page_name":" 61 ","page_number":83},
  {"content":"\r\n\r\nاين دو عالم است ؛ نه مادّه است كه داراى ثقل و سنگينى باشد ، و نه معناى صرف است كه خارج از صورت و تشكّل و لذّات و آلام صورى باشد .\r\nعالمى است فى حدّ نفسه بر پاى خودش قائم ، بين اين عالم و آن عالم ؛ آنجا عالم صورت است ، مادّه نيست ، ولى آثار مادّه هست ؛ لذّت هست ، عذاب و درد هست ، گريه هست ، خنده هست ، سردى و گرمى و كمّيّت و كيفيّت هست .\r\nو در اين صورت كه قوّهء خيالْ مجرّد و بسيط باشد ، وقتىكه انسان زنده است با بدن زنده موجود است ، ولى وقتىكه انسان مُرد و بدن رها شد اين قوّهء خيال نمىميرد ، بلكه در عالم خود و در واقعيّت و كينونت خود موجود است .\r\nاگر اين مطلب را پذيرفتيم ، كه مسأله حلّ شده است . فرض كنيد بدن از بين رفت ، بالاخره قوّهء خيال كه هست ، و اين لذّات و آلام كه محمول قوّهء خيال است تماماً موجود است .\r\nو بنابراين ، به مجرّد مردن ، انسان در عالم مثال هست و هميشه زندگى مىكند و مبتهج به صور ملائمهء با نفس و معذّب به صور متنكّره و كريهه و ناملائمهء با نفس خواهد بود .\r\nبارى خود ما دربارهء « معاد جسمانى » مطلبى دقيق روى مقدّماتى متين و استوار داريم كه إن شاء الله مىآيد .\r\n\r\nبو على سينا در اثبات معاد جسمانى از طريق برهان و دليل عقلى دچار اشكال شده است\r\nشيخ الرّئيس أبو على سينا قائل به عالم برزخ نيست و استدلال مىكند كه عالم برزخ مجرّد ، معنى ندارد ؛ دو عالم بيشتر نداريم : يكى\r\n\r\n","description":"","footnote":"","page_name":" 62 ","page_number":84},
  {"content":"\r\n\r\nعالم طبع و مادّه ، و ديگرى عالم معناى مجرّد .\r\nگرچه از بعضى از استدلالاتش در « شفا » استفاده مىشود كه عالم خيال را مجرّد گرفته است ؛ و اگر ما عالم خيال را مجرّد بگيريم ، حتماً بايد قائل به عالم برزخ شويم و هيچ مفرّى و چاره‌اى نداريم ؛ و ليكن نسبت به عالم برزخ ، علاوه بر آنكه تصريح بر وجودش نكرده است ، تصريح بر عدمش مىكند . « 1 »\r\nبنابراين در معاد جسمانى دچار اشكال مىشود ؛ كه اين قوا و صورى كه انسان از كمالات براى خود كسب كرده است و يا اينكه از مكتسبات أعمال ناشايست ، عالَمِ صورتش در عذاب واقع مىشود ؛ اين حتماً بايد هنگامى باشد كه بدن باشد ، چون صورت قائم به بدن است و تجرّد ندارد ، و وقتى بدن از بين رفت ، صورت هم به تبع آن از بين ميرود ، و فقط نفسِ مجرّد ميرود در عالم خود و در موطن و محلّ خود ، و در آنجا غرق در ملتذّات عقلانيّه ميگردد و يا از فقدان كمالات عقلانيّه در عذاب قرار ميگيرد\r\n\r\n\r\n","description":"","footnote":"\r\n( 1 ) . ملّا صدرا ميفرمايد : « از جمله مواردى كه ابن سينا از اثبات آن عاجز مانده است ، تجرّد قوّهء خيال براى انسان است ؛ و بنابراين در بقاءِ نفوس سادهء افراد انسان بعد از مرگ و ترك بدن دچار تحيّر شده است . و در بعضى از رسائلش كه مسمّى به « مجالس سَبعه » است مضطرّ شده است كه قائل به بطلان اين نفوس ساده بعد از مرگ بشود ، با آنكه او معترف است به آنكه جوهر غير جِرمى به بطلان جسد فاسد نمىشود ؛ و در بعضى اوقات قائل شده است به بقاء اين نفوس از جهت ادراك آنها بعضى از اوّليّات و عمومات را . » و سپس ملّا صدرا قويّاً در مقام جواب بر مىآيد . ( « أسفار » ج 9 ، از طبع حروفى ، ص 115 )\r\n","page_name":" 63 ","page_number":85},
  {"content":"\r\n\r\nبنابراين ديگر معاد جسمانى تصوّر ندارد ، و لذا در « شفا » تصريح مىكند بر اينكه : ما دليلى عقلى بر معاد جسمانى نداريم ، و از نقطهء نظر برهان نمىتوانيم إقامهء دليل كنيم ، ولى چون رسول صادق مصدَّق خبر داده است ، از نقطهء نظر شرع مسلّم است . در « شفا » ميگويد :\r\n\r\nكلمات بو على سينا دربارهء معاد جسمانى\r\nيَجِبُ أنْ يُعْلَمَ أنَّ الْمَعادَ مِنهُ ما هُوَ مَنْقولٌ فى الشَّرْعِ ، وَ لا سَبيلَ إلَى إثْباتِهِ إلّا مِن طَريقِ الشَّريعَةِ وَ تَصْديقِ خَبَرِ النَّبىِّ ، وَ هُوَ الَّذى لِلْبَدَنِ عِندَ الْبَعْثِ ، وَ خَيْراتُ الْبَدَنِ وَ شُرورُهُ مَعْلومَةٌ لا يَحْتاجُ إلَى تَعَلُّمٍ .\r\nوَ قَد بَسَطَتِ الشَّريعَةُ الْحَقَّةُ الَّتى أتانا بِها نَبيُّنا وَ سَيِّدُنا وَ مَوْلانا مُحمَّدٌ صَلَّى اللهُ عَلَيْهِ وَ ءَالِهِ حالَ السَّعادَةِ وَ الشَّقاوَةِ الَّتى بِحَسَبِ الْبَدَنِ .\r\nوَ مِنهُ ما هُوَ مُدْرَكٌ بِالْعَقْلِ وَ الْقياسِ الْبُرْهانىِّ وَ قَد صَدَّقَتْهُ النُّبُوَّةُ ، وَ هُوَ السَّعادَةُ وَ الشَّقاوَةُ الثّابِتَتانِ بِالْقياسِ اللتانِ لِلانْفُسِ ، وَ إنْ كانَتِ الاوْهامُ مِنّا تَقْصُرُ عَن تَصَوُّرِها الآنَ لِما نوضِحُ مِنَ الْعِلَل « 1 » انتهى .\r\n« لازمست دانسته شود كه معاد بر دو قسم است : يك قسم آن در شرع نقل شده است ، و راهى براى اثبات آن جز از طريق شرع و تصديق إخبار پيغمبر اكرم نيست . و آن معادى است كه براى بدن است ، در وقت برانگيخته شدن ؛ و خيرات بدن و شرور بدنْ معلوم است و احتياج به تعلّم و آموختن ندارد\r\n\r\n\r\n","description":"","footnote":"\r\n( 1 ) . آخر « إلهيّات شفا » اوّل فصل معاد\r\n","page_name":" 64 ","page_number":86},
  {"content":"\r\n\r\nو به تحقيق كه در شريعت حقّه‌اى كه آن را پيغمبر ما و آقاى ما و مولاى ما محمّد صلّى الله عليه و آله براى ما آورده است ، حال سعادت و شقاوت بدنيّه بطور مبسوط و مفصّل بيان شده است .\r\nو قسم ديگر از معاد با عقل ادراك مىشود و با قياس برهانى پايه ريزى ميگردد ؛ و اين قسم از معاد ، نيز از جانب نبوّت تصديق شده و به امضاء رسيده است ؛ و آن سعادت و شقاوتى است كه نسبت به نفوس ثابت شده است و متحمّل آنها خود نفوس بشريّه مىباشد ؛ گرچه أوهام و افكار ما فعلًا از تصوّر آن كوتاه است و از ادراك حقيقت آن به جهت عللى كه ذكرش را خواهيم نمود قاصر است . » - تمام شد كلام بو على ( ره ) .\r\nو بنا بر آنچه ذكر شد ، بو على سينا از منكران معاد جسمانى نيست ؛ بلكه ثبوت آن را از راه شرع پذيرفته است ؛ همچنان كه ثبوت معاد نفسانىّ را از راه برهان و قياس و نيز از راه تأييد و تصديق شرع و إخبار نبوّت قبول نموده است .\r\nو بنا بر همين مطلب مرحوم سبزوارى ميفرمايد : و شيخ الرّئيس معاد جسمانى را انكار نكرده است ؛ و حاشا از او كه چنين مدّعى باشد ؛ بلكه او از طريق برهان اثبات اين معنى را نكرده است ؛ و هر كس در « الهيّات شفا » نظر كند صدق گفتار ما را خواهد يافت . « 1 »\r\n\r\nكلمات بو على سينا دربارهء معاد روحانى\r\nو امّا راجع به معاد نفسانى و سعادت و شقاوت نفوس مفصّلًا\r\n\r\n\r\n","description":"","footnote":"\r\n( 1 ) « شرح منظومه » سبزوارى ، طبع ناصرى ، ص 335\r\n","page_name":" 65 ","page_number":87},
  {"content":"\r\n\r\nبحث فرموده ، و بعد از ذكر مقدّماتى ميفرمايد :\r\n« فَإذا تَقَرَّرَتْ هذِهِ الاصولُ ، فَيَجِبُ أنْ نَنْصَرِفَ إلَى الْغَرَضِ الَّذى نَؤُمُّهُ فَنَقولُ : إنَّ النَّفْسَ النّاطِقَةَ كَمالَها الْخاصَّ بِها أنْ تَصيرَ عالَماً عَقْليًّا ، مُرْتَسِمًا فيها صُوَرُ الْكُلِّ وَ النِّظامُ الْمَعْقولُ فى الْكُلِّ وَ الْخَيْرُ الْفآئِضُ فى الْكُلِّ ، مُبْتَديَةً مِن مَبْدَإِ الْكُلِّ ، سالِكَةً إلَى الْجَوْهَرِ [ الْجَواهِرِ خ 
  ] الشَّريفَةِ الرُّوحانيَّةِ الْمُطْلَقَةِ ، ثُمَّ الرُّوحانيَّةِ الْمُتَعَلِّقَةِ نَوعاً ما بِالأَبْدانِ ، ثُمَّ الأجْسامِ الْعِلْويَّةِ بِهَيَئَاتِها وَ قِوامِها [ قُواها - خ 
  ] ، ثُمَّ كَذلِكَ حَتَّى تَسْتَوْفىَ فى نَفْسِها هَيْئَةَ الْوُجودِ كُلِّهِ .\r\nفَتَنْقَلِبَ عالَماً مَعْقولًا مُوازياً لِلْعالَمِ الْمَوْجودِ كُلِّهِ ، مُشاهِدَةً لِما هُوَ الْحُسْنُ الْمُطْلَقُ وَ الْخَيْرُ الْمُطْلَقُ وَ الْجَمالُ الْحَقُّ الْمُطْلَقُ ، وَ مُتَّحِدَةً بِهِ وَ مُنْتَقِشَةً بِمِثالِهِ وَ هَيْئَتِهِ ، وَ مُنْخَرِطَةً فى سِلْكِهِ ، وَ صآئِرَةً مِن جَوْهَرِهِ » . « 1 »\r\n« و چون اين مقدّمات و اصول مقرّر شد ، پس لازم است كه عنان قلم را به آن منظورى كه در نظر داشتيم منعطف نمائيم ، پس ميگوئيم :\r\nكمال اختصاصى نفس ناطقهء انسان كه به آن تامّ و تمام و كامل ميگردد ، آنست كه خودش يك عالَم عقلى گردد كه در آن صورت‌هاى تمام موجودات ترسيم شود ، و نظام عقلانى جميع موجودات در آن منتقش گردد ، و خيرى كه در همهء موجودات سارى و جارى است نيز در آن صورت بندد .\r\n\r\n\r\n","description":"","footnote":"\r\n( 1 ) « إلهيّات شفا » طبع سنگى ، بحث معاد ، ص 3\r\n","page_name":" 66 ","page_number":88},
  {"content":"\r\n\r\nو آن نفس ناطقه خودش از مبدأ كلّ ابتدا شود ، و بدون واسطه بوجود آيد .\r\nو اوّلًا در جوهر ( جواهر - خ ) شريفهء عالَم ارواح مطلقه سارى شود ، و پس از آن در عالم ارواحى كه به نحوى از انحاء به بدن‌ها تعلّق دارد جارى گردد ، و سپس در اجسام عالم بالا ، چه در هيئات آنها و چه در قوام ( قواى - خ ) وجودى آنها راه يابد ، و پس از آن همينطور مرتّباً در موجودات سارى و جارى گردد ، تا بالاخره در خودش تمام هيئت عالم وجود و جهان هستى را استيفا كند و بيابد .\r\nپس در اين صورت به يك عالَم عقلانى منقلب خواهد شد ، كه مشابه و موازى تمام عالم موجود خارجى است ؛ و پيوسته در مشاهدهء حسن مطلق و خير مطلق و جمال حقّ مطلق مىباشد ، و همواره متّحد با اوست و به مثال و هيئت او منتقش است و در سلك و راه او منخرط ، و وجودش به جوهرهء او تبديل گرديده است . »\r\nو سپس ميگويد : و چون اين كمالات نفسانيّه با كمالات معشوقه‌اى كه براى سائر قواست قياس گردد ، در مرتبه‌اى و درجه‌اى واقع مىشود كه قبيح است بگوئيم اين افضل است و يا اتمّ است .\r\nبلكه از نقطهء نظر فضيلت و تماميّت و كثرت و سائر آنچه به آنها التذاذ مدركات نفسانى تمام مىشود ، به هيچ وجه من الوجوه نسبتى با سائر ملتذّات سائر قوا برقرار نمىتوان كرد . « 1 »\r\nو سپس دنبال اين مطلب را بطور كافى و شافى ميگيرد و بحث را\r\n\r\n\r\n","description":"","footnote":"\r\n( 1 ) « إلهيّات شفا » بحث معاد ، ص 3 و 4\r\n","page_name":" 67 ","page_number":89},
  {"content":"\r\n\r\nادامه ميدهد .\r\nاين بود كلام بو على ؛ و عرض شد كه عدم اقامهء برهان براى معاد جسمانى مبتنى بر عدم تحقيق و اثبات تجرّد قوّهء خيال و عالم برزخ است ، و بطور كلّى مبتنى بر عدم قبول عالَم مثال مجرّد است ؛ و امّا اگر عالم مثال را پذيرفتيم ، هيچ إشكالى ديگر در بين نخواهد بود ؛ عالم صورت يعنى عالم مثال .\r\nملتذّاتى كه نفس در عالم مثال پيدا مىكند همان ملتذّات عالم صورت است ، و ميتواند از بدن جدا شود و پيوسته آن صورت را انسان با خود داشته باشد .\r\n\r\nاشعار حكيم سبزوارى ( ره ) دربارهء معاد روحانى\r\nو راجع به همين معاد روحانى ، حكيم سبزوارى قَدّس اللهُ نفسَه ميفرمايد :\r\n إنَّ الَّذى بِالْعَقْلِ بِالْفِعْلِ انْتُقى * فَهوَ لِعالَمِ الْعُقولِ مُرْتَقى ( 1 )\r\nمِنْهُ يَصيرُ عالَماً عَقْليّا * بِهِ يُضاهِى عالَماً عَيْنيّا ( 2 )\r\nوَ هَيْئَةُ الْوُجودِ بِالشَّراشِر * تَزينُهُ كَالاوَّلِ فى الآخِرِ ( 3 )\r\nكَوْناً أشَدّيَّةً أضْعَفيَّة * خالَفَ وَ الْمَهيَّةُ الْمَهيَّهْ ( 4 )\r\nفَالْعالَمُ الاكْبَرُ كانَ حاويا * كَأنْ غَدا كُلٌّ لَهُ مَرآئيا ( 5 ) « 1 » \r\n1 - از ميان عقول ، آن عقلى كه از قوّه به مقام عقلِ بالفعل انتخاب و اختيار مىشود ، آن عقل بعد از موت و مفارقت از بدن ، به عالَم عقول بالا ميرود .\r\n2 - و بعضى از اقسام عقل بالفعل ، عالَم عقلىّ ميگردد كه\r\n\r\n\r\n","description":"","footnote":"\r\n( 1 ) « منظومه » سبزوارى ، طبع ناصرى ، ص 329 تا 331\r\n","page_name":" 68 ","page_number":90},
  {"content":"\r\n\r\nبدين جهت مشابه و همانند عالَم عينىّ مىشود .\r\n( و اين كلام اشاره به آن است كه در تعريف حكمت فرموده‌اند :\r\nالْحِكْمَةُ صَيْرورَةُ الإنْسانِ عالَماً عَقْليًّا مُضاهياً لِلْعالَمِ الْعَيْنىِّ فى هَيْئَتِهِ لا فى مادَّتِهِ .\r\n« حكمت عبارت است از گرديدن انسانْ عالم عقلى ، كه مشابه است با عالم عينى در هيئتش نه در مادّه‌اش . » )\r\n3 - و هيئت عالم وجود بتمامه و كماله ، اين عقل را زينت ميدهد ؛ و همان طورى كه در وهلهء اوّل كه در حركت در قوس نزول بود ، در وهلهء ديگر كه همان ارتقاء در قوس صعود است خواهد بود .\r\n4 - اين عقل بالفعلِ انسانى كه همان عالَم عقلى است ، عيناً همان عالم خارجى و عينى است و ماهيّتش همانست ، و فقط از جهت أشدّيّت و أضعفيّت با يكدگر تفاوت دارند ، كه اين معنى منافاتى با وحدت در طبيعت آنها ندارد .\r\n( چون چنان كه مبرهن است اشياء به تمام ماهيّتها در ذهن حضور پيدا مىكنند و بأنفسِها در آنجا پديد مىآيند ، نه آنكه أمثال و أشباحى از آنها در ذهن پيدا شود . )\r\n5 - پس اين انسان در بردارد عالم اكبر را ، و حاوى ما سِوَى الله است ، و گويا تمام موجوداتِ عوالم آفرينش از ملك و ملكوت ، آئينه‌ها و مظاهر او هستند . « 1 »\r\n( و به همين معنى اشاره فرموده است حضرت أمير المؤمنين\r\n\r\n\r\n","description":"","footnote":"\r\n( 1 ) و چقدر عالى مغربى اين معانى را در اشعار خود جاى داده است\r\n","page_name":" 69 ","page_number":91},
  {"content":"\r\n\r\nعلىّ بن أبى طالب عليه السّلام در أشعار معروف و مشهور خود ، كه :\r\n أَ تَزْعَمُ أَنَّكَ جِرْمٌ صَغِيرٌ * وَ فِيكَ انْطَوَى الْعَالَمُ الاكْبَرُ \r\n« اى انسان آيا تو چنين گمان ميكنى كه يك جرم و جسم كوچكى هستى ؟ ! درحالىكه در وجود تو عالم بزرگ و بزرگترين عوالم ، منطوى و پيچيده شده است » . )\r\n\r\nگفتار حكيم سبزوارى ( ره ) در تصوير محلّ ابدان محشوره در معاد جسمانى\r\nمرحوم حكيم سبزوارى ( قُدّس سرُّه ) براى تصوير محلّ ابدان\r\n\r\n\r\n","description":"","footnote":"\r\nآنجا كه مىفرمايد :\r\n اگرچه آينهء روى جان‌فزاى تواند * همه عقول و نفوس و عناصر و افلاك\r\nولى ترا ننمايد به تو چنان كه توئى * مگر دل من مسكين و بيدل و غمناك\r\nتمام چهرهء خود را به دو توانى ديد * كه هست مظهر تام و لطيف صافى پاك\r\nو لَو جَلَوْتَ عَلى القلبِ ما جلوتَ عليه * لِاجل قُربَتهِ بل لانّه مَجلاك\r\nبه ساحل ار چه فكندى به بحر باز آرم * كه موج بحر محيط توام نيم خاشاك\r\nظهور تو به من است و وجود من از تو * و لستَ تَظهرُ لَولاى ، لَم أكُن لَولاك\r\nتو آفتاب منيرىّ و مغربى سايه * ز آفتاب بود سايه را وجود و هلاك \r\nو در مقام خطاب به نفس فرمايد :\r\n توئى خلاصهء اركان انجُم و أفلاك * ولى چه سود كه خود را نمىكنى إدراك \r\n","page_name":" 70 ","page_number":92},
  {"content":"\r\n\r\nمحشوره در معاد جسمانى ، مطلبى نقل مىكند كه شايان توجّه است .\r\nميگويد : براى ابدان برزخيّه كه موضوع و محلّ براى صورت تصويرات انوار مؤمنين و نائرات كافرين باشد ، شيخ الرّئيس در كتاب « مبدأ و معاد » خود ذكر كرده است كه : بعضى از اهل علم - از آن كسانى كه در گفتارشان گزاف گوئى نيست - براى تصوير معاد جسمانى گفتار قابل قبولى را گفته است .\r\n[ چون انسان از دنيا ميرود ، براى آنكه نفسش در عالم خيال و\r\n\r\n\r\n","description":"","footnote":"\r\n تو مهرِ مشرقِ جانى به غربِ جسمْ نهان * تو دُرّ گوهر پاكى فتاده در دل خاك\r\nتوئى كه آينهء ذات پاكِ الهى * ولى چه فائده هرگز نكردى آينه پاك\r\nغرض توئى ز وجود همه جهان ور نه * لَما يُكَوَّنُ فى الكَون كآئنٌ لَولاك\r\nهمه جهان به تو شادند و خرّم و خندان * تو از براى چه دائم نشسته‌اى غمناك\r\nهمه جهان به تو مشغول و تو ز خود غافل * همه ز غفلت تو خائفند و تو بى باك\r\nنجات تو به تو است و هلاك تو از تو * ولى تو باز ندانى نجات را ز هلاك\r\nتو عين نور بسيطىّ و موج بحر محيط * چنان مكن كه شوى ظلمت خس و خاشاك\r\nاگر چو مغربى آئى ز كائنات آزاد * به يك قدم بتوانى شد از سَمَك به سِماك \r\n( « ديوان مغربى » ص 80 و 81 )\r\n","page_name":" 71 ","page_number":93},
  {"content":"\r\n\r\nصورت از ملتذّات بهرمند گردد و يا از صوَر كريهه معذّب شود ، حتماً بايد به بدنى تعلّق گيرد تا آن عالم صورت قائم بر آن بدن شود .\r\nدر روى زمين بدنى نيست كه اين نفس به آن بدن تعلّق پيدا كند ، و اگر به ابدان خارجيّه هم تعلّق گيرد ، تناسخ لازم مىآيد ؛ و ما براى إبطال تناسخ ادلّه و براهين بسيارى داريم . و از طرف ديگر ، زمين هم يك كرهء محدودى است ، افراد بشر كه روى زمين مىآيند از اوّل تا به آخر غير محدود و غير محصورند ، و نمىتوان غير محدود را در محدود جاى داد .\r\nاگر فرضاً تمام حجم كرهء زمين را بَدن بَدن كنيم و هر كدام از نفوس به يكى از اين ابدان تعلّق گيرد ، باز هم آن نفوس چون غير محدودند زياد خواهند آمد ؛ و لازمه‌اش آنست كه بسيارى از نفوس بدون بدن بمانند .\r\nپس اين فرض هم قابل قبول نيست .\r\nبنابراين بايد ديد آن بدن‌هائى كه بعد از مردن ، نفوس به آنها تعلّق ميگيرند كجاست ؟\r\nبايد گفت : در آسمانها يعنى در افلاك ، و طبقات دُخان ؛ چون ما نُه فلك داريم ، و اين فلك‌ها به اندازه‌اى بزرگ است كه اندازهء آنها را غير از خدا كسى نميداند .\r\nكوچك‌ترين فلك كه فلك قمر است ، احاطه دارد بر تمام اين عالم ؛ تا چه برسيم بر آن افلاك بالاتر ؛ و بعد از مردن ، نفوس انسان تعلّق ميگيرد به آن افلاك ؛ در آنجا مقدارى از فلك به شكل بدن انسان\r\n\r\n","description":"","footnote":"","page_name":" 72 ","page_number":94},
  {"content":"\r\n\r\nدر مىآيد و نفس انسان به آن متعلّق ميگردد ، و تمام ثواب‌ها و عذاب‌ها بواسطهء آن بدن است .\r\nالبتّه مانند بدن طبيعى كه داراى جرم و كثافت باشد نيست ، بلكه مادّى لطيف و زلال است 
  ]\r\n\r\n( . ملخّص نظريّهء فارابى دربارهء بدن‌هاى بعد از مرگ در أفلاك بنا به نقل خواجه نصير الدّين\r\nاين حرف را ابن سينا اجمالًا قبول مىكند ، و خواجه نصير الدّين طوسى قدّس الله سرّه ميگويد : گمان من اينست كه اصل اين كلام از فارابى است . « 1 » و حاصل مطلب آنكه : مردم عامّى و عادى كه اهل بدن هستند و غير از بدن و بدنيّات ، چيزى را نمىشناسند و روحشان\r\n\r\n\r\n","description":"","footnote":"\r\n( 1 ) داستان تعلّق نفوس خسيسه از أصحاب اليمين و أصحاب الشّمال پس از مفارقت از بدن به جرم افلاك و موادّ دخانيّه را مرحوم ملّا صدرا در « أسفار » از أبو على سينا از بعض از كسانى كه در گفتار گزاف گوئى ندارند ( و خواجه نصير ميفرمايد : گمان من اينست كه او أبو نصر فارابى است ) نقل مىكند و پس از اشكالاتى كه بر آن وارد مىسازد ، ميگويد :\r\nو عجب آنست كه آنچه را كه شيخ و فارابى تصوير كرده‌اند از سائر آنچه در كتب غير آنها از اسلاميّون ديده مىشود احسن و اجود است ، و بنا بر همين اساس غزالى در بسيارى از مصنَّفات خود مثل مواضعى از « إحياء العلوم » و غير آن ، آن را اختيار كرده است .\r\nو سپس ملّا صدرا كلام مفصّلى را از غزالى در رسالهء « المَضنون بِه علَى غيرِ أهلِه » آورده و پس از آن ميفرمايد : و اكثر اين مطالب با آنچه ما از « شفا » نقل كرديم موافق است و گويا از آنجا گرفته شده است . ( « أسفار » طبع حروفى ، ج 9 ، از ص 148 تا ص 153 )\r\nو اين مطالب را غزالى مفصّلًا در رسالهء « المضنون به على غير أهله » كه در هامش رسالهء « الإنسانُ الكامل » عبد الكريم جيلى طبع شده است در جزو دوّم در ص 84 و 85 ، از طبع مطبعهء ازهريّه - مصر ( سنهء 1316 هجريّه ) بيان كرده است .\r\n","page_name":" 73 ","page_number":95},
  {"content":"\r\n\r\nبه افق بالاتر از بدن تعلّق نگرفته است تا آنها را از تعلّق به اشياء بدنيّه به خود مشغول دارد ، چون از بدن خود مفارقت نمايند ممكن است اين علاقه و اشتياقى كه به بدن دارند ، آنها را به بعضى از بدن‌هائى كه استعداد و قابليّت و شأنيّت تعلّق نفس به آنها را دارد ، تعلّق دهد ؛ چون اين نفوس طالبند و آن بدن‌ها ماهيّات هيئت اجسام مىباشند .\r\nو اين بدن‌ها ، بدن‌هاى انسان يا حيوان نيستند ؛ چون به بدن انسان يا حيوان فقط و فقط نفس خود آنها تعلّق ميگيرد ، پس بنابراين جائز است كه اجرام سماوى باشند ، بدون اينكه اين نفوس ، نفوس آن اجرام گردند و يا جنبهء تدبير آنها را به دست گيرند ، بلكه فقط آن اجرام را براى تصوير صور و امكان نقش خيال ، استعمال و استخدام مىكنند .\r\nو پس از اين استعمال و استخدام نفوسْ آن أبدان فلكيّه را ، در آنها صورت‌هائى كه مورد اعتقاد آنها و در قوّهء واهمهء آنها بوده است را ايجاد مىكنند ؛ پس اگر اعتقادش در نفس خود و در افعال خود خير باشد ، مشاهدهء خيرات اخرويّه مىنمايد ، بر حسب آنچه را كه قوّهء خيال او حكم كرده است ، و گرنه مشاهدهء عذاب و عقاب مىكند ، برحسب آنچه در اعتقاد خودش و افعالش شرّ در نظر داشته است .\r\nو گفته است كه : جائز است آن جرم بدنى ، متولّد از هواها و گازها بوده و با مزاج جوهرى كه مسمّى به روح است و هيچيك از طبيعيّون شكّ ندارد كه نفوس به آنها تعلّق ميگيرند نه به بدن‌ها ، نزديك و سازگار باشد .\r\n\r\n","description":"","footnote":"","page_name":" 74 ","page_number":96},
  {"content":"\r\n\r\nاين ملخّص كلام فارابى بود بنا به نقل خواجه نصير الدّين . « 1 » »\r\nشيخ شهاب الدّين سُهرَوَردى اين فرضيّه را پسنديده ؛ و فرموده داراى اشكالى نيست ، بر اينكه روح تعلّق گيرد به يك بدن در افلاك . و افلاك هم به قدرى بزرگ است به خصوص فلك الافلاك كه آن را فلك اطلس و فلك محدِّد نيز گويند .\r\n\r\nاعتراضات ملّا صدرا ( ره ) بر كلام فارابى\r\nصدر المتألّهين شيرازى ( ره ) از كلام شيخ إشراق تعجّب كرده است ، و گفته است :\r\nمن تعجّب دارم از بعضى از كسانى كه به فقه معارف الهيّه ، و به استشراق از انوار ملكوتيّه موصوفند مثل صاحب « تَلويحات » ، كه با وجود آنكه توغّل شديد در رياضات حكمتيّه دارند و به وجود عالمى ديگر بين دو عالم معتقدند ، چگونه در كتاب « تلويحات » گفتار بعض علماء را در اينكه ممكن است اجرام سماويّه موضوع و محلّ براى صور متخيّلهء طوائفى از اهل سعادت و يا اهل شقاوت بوده باشد ، تصويب نموده و قبول كرده است . « 2 » - انتهى .\r\nو بنابراين صدر المتألّهين شيرازى ( ره ) كلام فارابى را قبول نكرده است ، و در كتب خود و در دو موضع از « أسفار » اعتراضات بسيارى بر اين فرضيّه دارد : از جمله لزوم تناسخ به سبب تعلّق نفوس به جرم فلك ، و از جمله إباء فلك از تأثّر از علّت‌هاى غريبه ، و از جمله عدم صيانت و حفظ اجرام دخانيّه از تفرّق و تبدّد و فساد ، و از جمله عدم\r\n\r\n\r\n","description":"","footnote":"\r\n( 1 ) « شرح منظومه » سبزوارى ، طبع ناصرى ، ص 337\r\n( 2 ) همان مصدر ، ص 338 ؛ و « أسفار » طبع حروفى ، ج 9 ، ص 40\r\n","page_name":" 75 ","page_number":97},
  {"content":"\r\n\r\nتطابق بين فلك و بين نفوس مفارقه در زمان‌هاى غير متناهى به جهت تناهى فلك و عدم تناهى اين نفوس ، و غيرها از اشكالاتى كه در « أسفار » ذكر فرموده است .\r\nمرحوم سبزوارى ( ره ) از اشكالات ملّا صدرا جواب داده است ، و به عقيدهء خود همه را ردّ كرده ، و كلام فارابى و شيخ إشراق را تقويت نموده است . « 1 »\r\nو ليكن انصافاً بعضى از اشكالات ملّا صدرا قابل دفع نيست . و خصوصاً امروزه كه ثابت شده است كه افلاكى وجود ندارد و اين فرضيّهء سابقين بوده و امروز پنبه‌اش زده شده است ، ملتزم شدن به اين بيغوله‌ها براى اثبات معاد جسمانى و داخل شدن در عقبات و كريوه‌هاى غير قابل عبور ، تأييد شرع انور است به جهاتى كه خود صاحب شرع راضى نيست ؛ و شرعِ انور أعلا و اقدس است از آنكه ما بخواهيم بدين مطالب آن را تأييد و تصحيح نمائيم .\r\n\r\nدر اقسام تصوّرات معاد جسمانى\r\nاجمالًا در كيفيّت فرضيّه‌هائى كه در معاد جسمانى نقل شده است ، مرحوم حكيم سبزوارى ( قدّه ) فرموده است :\r\n وَ بَعْضُهُم قَد صَحَّحوا الْجِسْمانى * بِالْجِرْمِ مِنْ أفْلاكٍ أوْ دُخانِ\r\nيَكونُ مَوْضوعاً لِتَصْويراتِهِمْ * مِن نائِراتِهِمْ وَ تَنْويراتِهِمْ \r\n\r\n\r\n","description":"","footnote":"\r\n( 1 ) « شرح منظومه » سبزوارى ، طبع ناصرى ، ص 337 تا ص 340\r\n","page_name":" 76 ","page_number":98},
  {"content":"\r\n\r\n وَ بَعْضُهُمْ صَحَّحَ بِالتَّناسُخِ * وَ أخْذِ جِنْسٍ كُلُّ خُلْقٍ راسِخِ\r\nوَ فِرقَةٌ بِحِفْظِ أجْزا فَرْدَةٍ * تَصيرُ ذى بِالْوَصْلِ ذاتَ وَحْدَةٍ\r\nوَ قالَ الاشْراقىُّ بِالْمِثالِ * وَ الانْفُسُ الانْفُسُ فى الاقْوالِ « 1 » \r\nميفرمايد : « بعضى از فلاسفه تصحيح تصوير معاد جسمانى را به حلول نفس بعد از مفارقت از بدن به اجرام سماويّه از افلاك يا اجرام دخانيّه نموده‌اند ، كه آنها محلّ صورت‌هاى آتش‌ها و نورهاى اهل جهنّم و اهل بهشت بوده باشد .\r\nو بعضى به تناسخ تصحيح نموده‌اند ، به اينكه هر يك از اخلاق‌هاى راسخ و ملكات انسان ، هر نوع از انواع حيوانات را كه آن خُلق و ملكه در آن راسخ است ، استخدام مىكند . ( مثلًا : مورچه محلّ بروز ملكهء حرص ، و خوك محلّ بروز ملكهء شَرَه و بى عفّتى ، و موش محلّ بروز ملكهء سرقت است .\r\nو تناسخ به تمام اقسامه باطل است ، و برهان فلسفى براى بطلان آن اقامه مىشود . )\r\nو بعضى از متكلّمين گفته‌اند كه پس از مرگ ، اجزاءِ فَردة لا تتجزّى از انسان باقى ماند ، و آن اجزاء را حضرت بارى تعالى در معاد بواسطهء اتّصال دادن ، لباس وحدت مىپوشاند و به صورت‌هاى\r\n\r\n\r\n","description":"","footnote":"\r\n( 1 ) « منظومه » سبزوارى ، طبع ناصرى ، از ص 337 تا ص 341\r\n","page_name":" 77 ","page_number":99},
  {"content":"\r\n\r\nپيشين در دنيا مصوّر ميگرداند و براى بار ديگر نفس به آن تعلّق ميگيرد .\r\n( و اشكالات واردهء بر اين فرضيّه بسيار است كه خواهد آمد . )\r\nو إشراقيّون معاد جسمانى را براى نفوس متوسّطين از اهل سعادت و اصحاب يمين و اصحاب شِمال ، به عالم مثال تصحيح كرده‌اند كه آن را عالَم أشباح نيز ميگويند .\r\nو در تمام اين اقوال نفوس همانند ، و تغييرى نمىكنند » .\r\n\r\n","description":"","footnote":"","page_name":" 78 ","page_number":100},
  {"content":"\r\n\r\n\r\nمجلس سى و هفتم : شيئيّت اشياء به صورت آنهاست نه به مادّهء آنها\r\n\r\n","description":"","footnote":"","page_name":" 79 ","page_number":101},
  {"content":"\r\n . \r\n","description":"","footnote":"","page_name":" 80 ","page_number":102},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nو لا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكريم :\r\n  أَ يَحْسَبُ الْإِنْسانُ أَلَّنْ نَجْمَعَ عِظامَهُ * بَلى قادِرِينَ عَلى أَنْ نُسَوِّيَ بَنانَهُ .  \r\n( آيه سوّم و چهارم ، از سورهء قيامت : هفتاد و پنجمين سوره از قرآن كريم )\r\n« آيا انسان چنين مىپندارد كه ما استخوانهاى او را گرد نمىآوريم . آرى ما توانا هستيم بر آنكه اطراف انگشتان و ناخن‌هاى او را بسازيم و شكل‌بندى نموده و تسويه نمائيم . »\r\nبَنان عبارتست از زوارى كه در اطراف ناخن‌ها ، روى ناخن‌ها متّصل به گوشت انگشتان است .\r\nخيّاطها كه لباس ميدوزند ، در موقع دوختن ، مقدارى از لب\r\n\r\n","description":"","footnote":"","page_name":" 81 ","page_number":103},
  {"content":"\r\n\r\nپارچه را بر ميگردانند و تو ميگذارند ؛ اين را سِجاف ميگويند . چون ناخن‌ها هم از بُنِ خود ميخواهند به روى گوشت انگشتان اتّصال پيدا كنند ، سجافى خداوند تبارك و تعالى گذارده است كه آن را بنان گويند .\r\nخداوند در اين آيه مباركه ميفرمايد : اين انسان چه ميگويد و چه مىپندارد كه ما توانائى بر جمع كردن استخوانهايش را نداريم ؟ ما همهء اعضاء و جوارح او را گرد مىآوريم ؛ گوشت‌ها و استخوان‌ها را جمع مىنمائيم ، رگ و پى و پوست و ناخن و حتّى بنان را هم كه كوچك‌ترين عضو از اعضاء اوست تسويه مىكنيم .\r\n\r\nمبناى شبهات منكرين معاد ، توهّم عجز و ناتوانى خداوند است\r\nو بنابراين شبهاتى را كه مادّيّين براى انكار معاد كرده‌اند ، در صورت عجز و ناتوانى خداست ؛ و حاشا و كلّا كه قدرت خدا محدود به حدّى و يا منحصر در ايجاد موجودى خاصّ بوده باشد ، بلكه قدرت او كامل و شامل است ، و حتّى از ايجاد و عودت دادن بنان هم دريغ نمىكند ، و انسان را با تمام شراشر وجود حتّى با نوار و زواره‌اى كه در اطراف ناخن اوست ، براى حساب و كتاب به محشر وارد مىسازد .\r\n\r\nبيان و توضيح شبههء آكل و مأكول ؛ اشكال اوّل\r\nدر باب معاد جسمانى شبهه‌اى نموده‌اند كه به نام شبههء آكِل و مأكول معروف شده و در كتب و دفاتر ثبت و ضبط شده است ؛ و محصّل اين شبهه اينست :\r\nخداوند چگونه تمام مردگان را زنده مىكند و در محشر حضور ميدهد ، با آنكه در اين دنيا همه آكل و مأكول يكديگرند ؟ بلكه\r\n\r\n","description":"","footnote":"","page_name":" 82 ","page_number":104},
  {"content":"\r\n\r\nما سِوَى الله از موجودات مادّيّه كه دائماً صورت‌هاى آنها متبدّل ميگردند ، همه آكل و مأكول يكدگرند ؛ دانه در زير زمين موادّ خاكى را مىخورد و تبديل به خود مىكند و درخت مىشود ، آتش درخت را مىخورد و به صورت هيزم و ذغال مىكند ، و نيز هيزم و ذغال را تبديل به خاكستر مىنمايد ، خاكستر در زير زمين تبديل به خاك مىشود ، و خاك براى بار ديگر به صورت درخت و زراعت و انسان و حيوان در مىآيد ؛ و دائماً و پيوسته در چرخ حركت زمان ، در روى اين زمين و عالم طبع ، مادّه تبديل به صورتهاى مختلف گرديده ، و در شكل و سيماى اشياءِ متفاوت به نام‌هاى مختلف : چون انسان و بَقر و حمار و درخت و آب و هوا و گاز و غيرها تجلّى و ظهور مىكند .\r\nبدن فردى از افراد انسان چون زيد مثلًا در زير زمين مىپوسد و قوّه و موادّ غذائى درخت و زراعتى كه بر روى آن كاشته‌اند ميگردد ، و اين موادّ زراعتى به صورت دانهء گندم و جو و عدس و ماش و غيرها ، و نيز اين ميوه‌هاى درخت چون سيب و گلابى و گردو و بادام و غيرها را انسان مىخورد و تبديل به ذرّات موجودهء در بدن او ميگردد و جزءِ بدن شخص ديگرى چون حسن مىشود .\r\nو حسن مىميرد و بدن او در زير زمين تبديل به موادّ خاكى و موادّ مقوّيه براى سائر درخت‌ها و زراعت‌ها مىشود ، و همچنين افراد ديگرى از ميوه‌هاى آن درخت‌ها و يا از دانه‌هاى آن زراعت‌ها و سبزىهاى بستان‌ها و از گوسفند و شتر و گاو و طيور آسمان و ماهىهاى دريا كه از آن موادّ غذائى تغذّى كرده‌اند ميخورند و تبديل\r\n\r\n","description":"","footnote":"","page_name":" 83 ","page_number":105},
  {"content":"\r\n\r\nبه اجزاء و اعضاء و ذرّات بدن آنها ميگردد . و به همين منوال دائماً در زمين و اين عالم طبيعت پيوسته آكل ، مأكولِ ديگرى بوده و مأكول نيز به صورت آكل در مىآيد ؛ و اين سنّت الهيّه چون چرخ دولاب دائماً در حركت است .\r\nدر عالم حشر اگر تمام افراد بشر محشور شوند ، لازمه‌اش آنست كه افراد كثيرى داراى يك بدن مشترك باشند ، و اگر بخواهند مستقلّا ابدانى داشته باشند ، چون اين امر غير ممكن است ، لذا بايد يك بدن را مقدّم داشت و اين ترجيح بلا مرجّح است .\r\nفرض كنيد كافرى گوشت بدن مؤمنى را خورد ، و اين گوشتِ بدنِ مؤمن ، جزءِ اجزاء بدن كافر شد ، خداوند تبارك و تعالى چون بخواهد آنان را محشور كند ، اگر آن مأكول يعنى خورده شده را مستقلّا محشور كند ، پس آن آكل يعنى خورنده بتمامه محشور نشده است ؛ نيمى از بدنش رفته است ؛ چون شخص آكل نيمى از بدنش تشكيل شده است از مؤمنى كه مأكولش شده است . اگر خداوند آن شخص مؤمن را كه مأكول است حشر فرمايد ، و آن را تامّ و با عيار كامل حشر كند ، اين شخص آكل كه كافر است ، به تمام معنى حشر نشده ، نيمش محشور نگرديده است .\r\nو اگر شخص آكل را حشر كند ، شخص مأكول كه مؤمن است به تمام معنى حشر نشده و مقدارى از آن جا مانده است ، چون مأكول در شكم آكل آمد و جزءِ اجزاءِ وجودى شخص آكل قرار گرفت .\r\nاين يك اشكال\r\n\r\n","description":"","footnote":"","page_name":" 84 ","page_number":106},
  {"content":"\r\n\r\n\r\nشبههء آكل و مأكول ؛ اشكال دوّم\r\nاشكال دوّم كه زائيدهء همين اشكال است آنكه : خداوند اگر بخواهد آنها را خلق كند ، كداميك را مقدّم بدارد ؟ اگر آكل را مقدّم بدارد ، جواب اين است كه چرا مأكول را مقدّم نداشت ؟ و اگر مأكول را مقدّم بدارد ، جواب اين است كه چرا آكل را مقدّم نداشت ؟ پس معادِ هر كدام از آنها ترجيح بلا مرجّح است .\r\nو معاد هر دو با هم مجتمعاً هم ، غير ممكن است ؛ و الّا لازم مىآيد تعلّق نفوس مختلفه به بدن واحد .\r\nو شبههء ديگرى نيز در اينجا هست ، و آن اينكه : آن شخص مؤمن كه الآن خوراك شخص كافر شده است ، خدا كه ميخواهد آنها را محشور فرمايد و به سزاى أعمال خود برساند ، اگر بدن كافر را عذاب كند ، نيمى از بدن مؤمن را كه الآن جزءِ بدن كافر است نيز عذاب كرده است ؛ و اگر به ملاحظهء اين نيمه از بدن مؤمن ، بدن كافر را مورد نعمت قرار دهد ، در اين صورت شخص كافر با بدن او مورد نعمت و رحمت واقع شده است ؛ و بدن واحد را هم كه نمىتوان در آنِ واحد هم مورد رحمت قرار داد و هم مورد غضب ، هم در بهشت متنعّم گردانيد و در عين حال در دوزخ سوزانيد .\r\nو همچنين اگر بدن مؤمن را نعمت دهد ، نيمى از بدن كافر را كه الآن جزء بدن مؤمن است ، نيز نعمت داده است ؛ و اگر به ملاحظهء اين نيمه از بدن كافر ، بدن مؤمن را عذاب كند ، در اين صورت شخص مؤمن را با تمام بدنش مورد عذاب قرار داده است .\r\nو بطور كلّى يا بايد بدين محذوراتى كه ذكر شد ، خداوند دست\r\n\r\n","description":"","footnote":"","page_name":" 85 ","page_number":107},
  {"content":"\r\n\r\nاز رحمت به مؤمن و عذاب كافر بردارد ، و يا بايد اجزاءِ مطيعهء بدن مؤمن را مورد عذاب ، و اجزاءِ عاصيهء بدن كافر را مورد رحمت قرار دهد ؛ و اين هر دو خلاف فرض است ؛ چون اوّلًا عالم حشر براى جزاى أعمال است ؛ و ثانياً بايد مؤمن و مطيع مورد رحمت و پاداش نيكو واقع شود ، و كافر و عاصى مورد غضب و انتقام .\r\n\r\nپاسخ ملّا صدرا از شبههء آكل و مأكول\r\nمرحوم صدر المتألّهين قدّس اللهُ نفسَه در دفع اين شبهه فرموده است :\r\nوَ انْدِفاعُهُ ظاهِرٌ بِما مَرَّ مِن أنَّ تَشَخُّصَ كُلِّ إنسانٍ إنَّما يَكونُ بِنَفْسِهِ لا بِبَدَنِهِ ، وَ أنَّ الْبَدَنَ الْمُعْتَبَرَ فيهِ أمْرٌ مُبْهَمٌ لا تَحَصُّلَ لَهُ إلّا بِنَفْسِهِ ، وَ لَيْسَ لَهُ مِنْ هَذِهِ الْحَيْثيَّةِ تَعَيُّنٌ وَ لا ذاتٌ ثابِتَةٌ .\r\nوَ لا يَلْزَمُ مِن كَوْنِ بَدَنِ زَيدٍ مَثَلًا مَحْشورًا ، أنْ يَكونَ الْجِسْمُ الَّذى مِنهُ صارَ مَأْكولًا لِسَبُعٍ أوْ إنسانٍ ءَاخَرَ مَحْشورًا ، بَل كُلُّ ما يَتَعَلَّقُ بِهِ نَفْسُهُ فَهُوَ بِعَيْنِهِ بَدَنُهُ الَّذى كانَ .\r\nفَالاعْتِقادُ بِحَشْرِ الأبْدَانِ يَوْمَ الْقيَمَةِ هُوَ أنْ يُبْعَثَ أبْدانٌ مِنَ الْقُبورِ إذا رَأَى أحَدٌ كُلَّ واحِدٍ واحِدٍ مِنْها يَقولُ : هذا فُلانٌ بِعَيْنِهِ ، وَ هذا بِهَمانٌ بِعَيْنِهِ ، أوْ هذا بَدَنُ فُلانٍ ، وَ هذا بَدَنُ بِهَمانٍ ؛ عَلَى ما مَرَّ تَحْقيقُهُ . وَ لا يَلْزَمُ مِن ذلِكَ أنْ يَكونَ غَيْرَ مُبَدَّلِ الْوُجودِ وَ الْهُويَّةِ ؛ كَما لا يَلْزَمُ أنْ يَكونَ مُشَوَّهُ الْخَلْقِ وَ الاقْطَعُ وَ الاعْمَى وَ الْهَرِمُ مَحْشورًا عَلَى ما كانَ مِنْ نُقْصانِ الْخِلْقَةِ وَ تَشْويهِ الْبُنْيَةِ كَما وَرَدَ فى الأحاديثِ .\r\nوَ الْمُتَكَلِّمونَ عَن ءَاخِرِهِمْ أجابوا عَن هذِهِ الشُّبْهَةِ بِما\r\n\r\n","description":"","footnote":"","page_name":" 86 ","page_number":108},
  {"content":"\r\n\r\nلا حاجَةَ إلَى ذِكْرِهِ لِرَكاكَتِه . « 1 »\r\n\r\nشخصيّت هر انسانى به نفس اوست ، نه به بدن او\r\n« جواب از شبههء آكل و مأكول روشن مىشود به آنچه ما سابقاً بيان كرديم كه شخصيّت هر انسانى كه با آن مشخّص و معيّن ميگردد به نفس اوست نه به بدن او ؛ و آن بدنى كه در تشخّص انسان دخالت دارد يك امر مبهمى است كه تحصّلى ندارد مگر به نفسش ، و از اين حيثيّت هيچ تعيّن و تشخّصى ندارد و هيچ ذات ثابتى براى آن نيست . و لازم نمىآيد از اينكه مثلًا بدن زيد محشور شود آن جسمى كه مأكول حيوان درنده‌اى يا انسان ديگرى واقع شده است محشور گردد ؛ بلكه هر چيزى كه نفس زيد به آن تعلّق گيرد ، آن بعينه بدن اوست كه با آن بدن بوده است .\r\nبنابراين آنچه در اعتقاد به حشرِ بدن‌ها در روز قيامت لازم است ، آنست كه : بدن‌هائى از قبرها برانگيخته ميشوند بطورى كه اگر كسى هر يك يك از آنها را ببيند مىگويد : اين فلان كس است و بعينه خود اوست ، و آن بَهمان كس است و بعينه خود اوست ؛ يا اينكه مىگويد : اين بدن فلان است و آن بدن به همان است ؛ بنا بر آنچه تحقيق آن گذشت .\r\nو از اين لازم نمىآيد كه وجود بدن زيد و هويّت آن تبدّل پيدا نكند ؛ همچنان كه لازم نمىآيد كه اگر كسى در خلقت سيما و چهره‌اش ، قبح و زشتى و دگرگونىاى باشد و يا اينكه دستش بريده باشد و يا كر و كور و پير باشد ، به همان قسمى كه از نقصان و دگرگونى\r\n\r\n\r\n","description":"","footnote":"\r\n( 1 ) « أسفار اربعه » بحث معاد ، طبع حروفى ، ج 9 ، ص 200\r\n","page_name":" 87 ","page_number":109},
  {"content":"\r\n\r\nخلقت سابقه بوده است محشور گردد . و به اين مطلب در روايات وارده تصريح شده است .\r\nو امّا متكلّمين همگى بدون استثناء ، از اين شبهه به طريقى پاسخ گفته‌اند كه به جهت ركاكت و ضعف آن ، نيازى به ذكر آن نيست . »\r\nاين بود كلام ملّا صدرا در دفع اين شبهه .\r\n\r\nپاسخ حكيم سبزوارى از شبههء آكل و مأكول\r\nمرحوم حكيم سبزوارى قُدّس سِرّه نيز در دفع اين شبهه بر همان نهج و منوال ملّا صدرا مَشى نموده است ، و ميفرمايد :\r\n وَ شُبْهَةُ الآكِلِ وَ الْمَأْكولِ * يَدْفَعُها مَنْ كانَ مِنْ فُحولِ\r\nإذْ صورَةٌ بِصورَةٍ لا تَنْقَلِبْ * عَلَى الْهَيولَى الانْحِفاظُ مُنْسَحِبْ \r\nو شبههء آكل و مأكول را ، كسى كه از فحول علماء باشد دفع مىكند ؛ چون صورتى به صورت ديگر منقلب نمىشود ، و الّا لازم مىآيد در ماهيّت انقلاب پديدار شود ؛ بلكه دو صورت مختلف بر روى مادّه محفوظيّتشان جارى و ثابت است . چون همان صورت سابقه بر روى مادّه منحفظ و ثابت است در وقتى كه صورت فعليّه بر روى مادّه واقع مىشود .\r\nو اگر گفتيم آب تبديل به هوا شد مراد اين نيست كه آن صورت آبى بما أنّها مائيّةٌ تبديل به صورت هوائى شده است ، چون بنا بر اين فرض ، انقلاب واقعى در ماهيّت آب لازم مىآيد .\r\n\r\n","description":"","footnote":"","page_name":" 88 ","page_number":110},
  {"content":"\r\n\r\nبلكه مراد اينست كه آن صورت آب كه سابقاً بر روى مادّه‌اى سوار بود ، اينك آن صورت آب از مادّه منخلع شده و آن مادّه صورت هوائى به خود گرفته است و به لباس هوائى ملبّس گرديده است . در زمان اوّل ، مادّه لباس صورت آبى را در بر نموده بود ، و در زمان دوّم مادّه لباس صورت هوائى را در بر كرده است .\r\nو نيز اگر چيز سفيدى سياه گردد ، سپيدى سياهى نشده است ؛ بلكه موضوع ورود سپيدى و سياهى كه همان مادّه است ، خلع و لُبس كرده است ؛ خلع سپيدى كرده ، و لبس سياهى نموده است .\r\nو گوشت را كه انسان مىخورد و در كبد تبديل به شيرهء غذائى و كيموس ميگردد ، آن صورت گوشتى ، كيموس نشده است ؛ و بدن مؤمن از جهت آنكه صورت خاصّى دارد ، جزء بدن كافر نگرديده است ؛ چون صورت خاصّ ، شرط مادّيّت مادّه نيست ؛ بلكه از موانع مادّه است از قبول صورت ديگر ؛ و صورت‌هاى غير خاصّ و مطلق نيز از مصاحبات اتّفاقيّهء مادّه هستند نه از لوازم . و اگر بدن با وجود صورت بدنى ، كيموس گردد ، بايد ما آن را در روزهائى كه بدن است به صورت شيرهء غذاى كبدى و كيموس مشاهده كنيم ، و چنين نيست ؛ بلكه هر صورتى در حدّ خود و مرتبهء خود ، همان صورت است و غير از آن نيست » . « 1 »\r\n\r\nآنچه موجب تشخّص موجودات مىشود صورت آنهاست\r\nبراى توضيح اين مطلب ميگوئيم : در حكمت متعاليه به ثبوت رسيده است كه شيئيّت أشياء به صورت آنهاست نه به مادّهء آنها\r\n\r\n\r\n","description":"","footnote":"\r\n( 1 ) « ؛ شرح منظومه » سبزوارى ، طبع ناصرى ، ص 345\r\n","page_name":" 89 ","page_number":111},
  {"content":"\r\n\r\nيعنى آنچه اشياء را تشخّص ميدهد و لباس تعيّن در بر مىكند و « چيز » را « چيز » مىكند و موجودات را از هم متمايز و جدا جدا مىنمايد ، فصل و صورت آنهاست ، نه مادّهء آنها .\r\nچون همهء موجودات طبيعيّه در مادّه اشتراك دارند و يك مادّهء بحت بسيط ، بدون تشخّص و تعيّن ، سراسر موجودات را فرا گرفته است كه به آن مادّهء اوّليّه و هيولاى اولى و مادّة الموادّ گويند .\r\nاين مادّه براى تحصّل و تشخّصش احتياج به امرى دارد كه به آن مادّه شكل دهد و تعيّن دهد و اسم دهد مانند انسان ، حيوان ، درخت ، سنگ ، آب ، و هوا و غيرها .\r\nپس انسانيّت انسان بستگى به همان انسانيّت او دارد نه به مادّهء او ؛ چون مادّه در هر حال موجود است و به آن انسان نمىگويند . وقتى مادّه انسان شد به آن انسان ميگويند و شخصيّت انسان و اسم انسان بر او تعلّق ميگيرد ؛ و همچنين حيوان و درخت تا وقتى كه صورت و نام آنها بر مادّه فرود نيايد ، به مادّه ، حيوان و درخت نمىگويند ؛ پس درخت بودن درخت و حيوان بودن حيوان ، منوط و مربوط به آن چيزيست كه روى مادّه سوار مىشود ، و بدين جهت آن مادّه حيوان و درخت مىشود و آن چيز را صورت حيوانى يا صورت درختى گويند .\r\nاگر آن صورت از روى مادّه رفت و صورتى ديگر مادّه به خود گرفت ، مادّه از بين نرفته است بلكه در هر دو حال مادّهء مشتركى وجود داشته است ؛ ولى در صورت اوّل كه مثلًا چوب بود تشخّص\r\n\r\n","description":"","footnote":"","page_name":" 90 ","page_number":112},
  {"content":"\r\n\r\nآن بدين صورت بود و به آن چوب مىگفتند ؛ وقتى چوب تبديل به ذغال شد تشخّص آن مادّه به ذغال شده است .\r\nو بنابراين آنچه موجب تشخّص موجودات مىشود ، فصل مميّز و صورت آنهاست ، نه مادّهء آنها .\r\nآنچه زيد را زيد مىكند زيديّت اوست ، نه مادّه . آنچه مؤمن را مؤمن ، و كافر را كافر مىكند ايمان و كفر است ، نه مادّه .\r\n\r\nبيان مثال در توضيح جواب شبههء آكل و مأكول\r\nمثلًا اگر من بگويم : چوب را بياور ! چوب چيست ؟ چوب آن چيزى است كه الآن چوب است ، الآن به او چوب ميگويند ، و شما به هر كس بگوئيد : اين چيست ؟ ميگويد چوب است .\r\nاين چوب اگر سابقاً خاك بوده و تبديل به چوب شده است ، و يا بعداً آن را مىسوزانند و تبديل به ذغال مىشود ، و ذغال را آتش ميزنند تبديل به آتش ميگردد ، و پس از ان خاكستر مىشود ؛ آن صورت‌هائى كه قبلًا داشته و بعداً اين مادّه آن صورت‌ها را به خود ميگيرد ، مربوط به چوب بودن اين چوب نيست ، چوب در وقتى كه چوب است چوب است ، نه قبل از آن و نه بعد از آن .\r\nو چوب بودن آن مربوط به مادّه‌اش نيست ، زيرا مادّه قبل از آن و پس از آن بوده ولى چوب نبوده است .\r\nالبتّه يك مادّه‌اى در همهء احوال وجود داشته است ، و بدون آن هيچيك از اقسام خاك و چوب و ذغال و آتش و خاكستر در خارج تحقّق نمىيافتند ؛ آن مادّه در همهء اينها مشترك است ؛ ولى چوب بودن چوب قائم به آن مادّه نيست ، چون آن مادّه در اين چوب\r\n\r\n","description":"","footnote":"","page_name":" 91 ","page_number":113},
  {"content":"\r\n\r\nهست ، در ذغال بعدى هم هست ، در آن آتش هم هست ، در آن خاكستر هم هست ؛ و ليكن آنچه اين مادّه را فعلًا چوب كرده و صورت خَشَبيّت و حَطَبيّت به آن ميدهد ، فصل مميّز چوب است ، و پس از آن آنچه به آن صورت فَحْميّت و ناريّت و رَماديّت ميدهد ، فصل مميّز همانهاست .\r\nتخم مرغى را كه انسان مىخورد ، فعلًا مركّب از سفيده و زرده است ؛ بعد از آن اين تخم مرغ در زير بال و پر مرغ تبديل به خون بسته مىشود و سپس تبديل به جوجه ميگردد ؛ وقتى تبديل به جوجه شد ، ديگر تخم مرغ نيست ، زرده و سپيده نيست ؛ جوجه است .\r\nالبتّه در آن تخم مرغ و در اين جوجه يك مادّهء مشتركى هست ، نه اينكه آن تخم مرغ بكلّى از بين رفته است و يك جوجه‌اى جديداً جدا خلق شده است ؛ همان تخم مرغ تبديل به جوجه گرديده است ؛ ولى تخم مرغ تا وقتى كه زرده و سفيده است ، جوجه نيست ؛ وقتى جوجه شد ، زرده و سفيده نيست .\r\nاين صورتها يكى به دنبال ديگرى روى اين مادّه در مىآيد و متعاقب يكدگر است ؛ ولى آنچه موجود را مشخّص مىكند و اسم ميدهد و داراى خواصّ و اثر مىنمايد و ماهيّات را از هم منفكّ و متمايز ميگرداند ، مادّه‌اش نيست ، صورتش مىباشد .\r\nآنچه تخم مرغ را تخم مرغ مىكند ، زرده و سفيده است در اين حالت فعلى و خصوصيّات فعلى ؛ بعد كه جوجه مىشود ، اين موجوديّت مبتنى بر اساس اين تشخّص فعلى كه همان جوجه بودن\r\n\r\n","description":"","footnote":"","page_name":" 92 ","page_number":114},
  {"content":"\r\n\r\nاست مىباشد .\r\nو بنابراين ، محال است كه دو تا صورت با هم مجتمع گردند ؛ هم تخم مرغ باشد و هم جوجه .\r\nحتماً بايد صورتى برود ، تا صورت ديگرى بر روى مادّه پديدار گردد .\r\nو بطور كلّى موجوديّت و تشخّص و هستى هر موجود در عالم خارج ، منوط به صورت اوست ، نه به آن مادّهء مشتركه .\r\nحالا فرض كنيد كه انسان ، انسان ديگرى را خورد ؛ يا بدون واسطه ، مثل اينكه مثلًا كافرى مؤمنى را بكُشد و بخورد ؛ و يا با واسطه ، مثل اينكه كافرى از گوشت گوسفند يا از زراعت و ميوه‌اى كه از جسد مردهء انسان مؤمنى نيرو گرفته است ، تغذّى نمايد ؛ آن انسان مؤمن تا هنگامى كه مأكول آن انسان كافر آكل نبوده است ، تشخّصش به همان نفس ناطقه و صورت انسانيّتش بود كه بر مادّه قائم بود .\r\nوقتى شخص آكل بدن اين انسان مأكول را خورد ، آن مادّه را خورده است ، نه صورت انسانى را ؛ و آن مادّه صورت انسان خورنده به خود گرفت ؛ اين صورتى است غير از آن صورت .\r\nآن صورت مؤمن به جاى خودش هست ، و اين صورت كافر هم به جاى خودش هست .\r\nو بنا بر آنچه در فلسفهء عاليه ثابت شده است ، نفس ناطقه مجرّد است ، و بعد از مردن موجود است و به همان فعليّت خود باقيست ،\r\n\r\n","description":"","footnote":"","page_name":" 93 ","page_number":115},
  {"content":"\r\n\r\nو ابداً تغييرى نمىكند .\r\nيعنى : آن انسان مؤمنى كه بدنش مأكول انسان كافر شده است ، تا وقتىكه غذاى شخص خورنده نشده است همان زيدِ مؤمن است و شما او را صدا ميزنيد به زيد ، ميگويد : بله . ميگوئيد : موجوديّت و تشخّص تو به چيست ؟ ميگويد : به زيديّت من ؛ من زيدم .\r\nبعد كه غذاى شخص آكل مىشود ، آن صورت زيديّت تبديل به غذا نمىگردد ، بلكه آن صورت إلى الأبد باقى است ؛ آنچه غذاى آكل مىشود مادّهء زيد است كه صورت فرعون كافر روى آن تعلّق ميگيرد . و اين صورت ، صورت ديگرى است متعاقب آن صورت ، و ابداً ربطى به صورت زيد ندارد .\r\nو آنچه اين دو موجود را - يعنى زيد مؤمن و فرعون كافر را - در خارج متشخّص مىكند و زيد و فرعون ميگرداند ، همانا صورت انسانيّت و ايمان و كفر و نفس ناطقهء آنهاست ، و اينها از همدگر جدا هستند و هيچوقت با هم مخلوط نمىشوند ؛ زيد ، فرعون نيست ، و فرعون ، زيد نيست .\r\nزردهء تخم مرغ جوجه نيست ، و جوجه زرده نيست ؛ زرده رفت جوجه پيدا شد .\r\nموجوديّت و شيئيّت تخم مرغ و جوجه به آن مادّهء مشترك بين آنها نيست ؛ زيرا آن مادّهء مشترك امر مبهمى است و ابداً تحصّلى در خارج ندارد ، و خود به خود در عالم خارج محال است پيدا شود و تحقّق گيرد . يعنى شما در خارج هيچ مادّه‌اى را نمىتوانيد پيدا كنيد\r\n\r\n","description":"","footnote":"","page_name":" 94 ","page_number":116},
  {"content":"\r\n\r\nكه صورت نداشته باشد ، مثلًا يك مادّه‌اى كه نه انسان باشد و نه گاو و نه گوسفند و نه چوب و نه درخت و نه آب و نه هوا و نه خاك و نه گاز و نه غير اينها .\r\nپس آن مادّه در تحقّق خودش نفس ابهام است و عدم تحصّل ؛ و آنچه موجود را تحصّل مىبخشد صورتى است كه بر مادّه تعلّق ميگيرد .\r\nمعاد ابداً ربطى به مادّه ندارد ؛ زيرا مادّه ربطى به زيد ندارد ، و ربطى به عمل خوب و بد ، و ايمان و كفر او ندارد . مادّة الموادّ يك مادّه‌اى است كه در تمام مادّيّات سارى و جارى است و اصلًا جنبهء تشخّص ندارد ، قابل اشاره نيست تا اينكه انسان با آن گفتگو كند و آن را مورد مؤاخذه و يا ثواب قرار دهد و موجودات و افراد بشر را بر آن اساس تقسيم و دسته‌بندى كند .\r\nموجودات بر اساس صورت ، تقسيم‌بندى ميگردند ؛ ما ميگوئيم : زيد ، بكر ، حسن ، حسين ، تقى ، نقى ، انسان ، حيوان ، شجر ، حجر ، مَدَر ؛ اينها همه مال صورت است ، و اين صورت‌ها همه در عالم دهر و ظرف عالم كون باقى است .\r\n\r\nتوضيح و تبيين اينكه تمايز به صورتهاست نه به موادّ\r\nبيان ذلك : اين تخم مرغ در شكم مرغ ، تخم مرغى بيش نبود ؛ وقتى كه مرغ اين تخم مرغ را بر زمين گذارد تخم مرغ بود ؛ مادّه‌اى است زرد رنگ و سفيد رنگ . چون آن را در زير مرغ ميگذارند حالاتى را عوض مىكند ؛ در هر روز و در هر ساعت و در هر لحظه آن صورت اوّليّه را از دست ميدهد و يك صورت نوينى به خود ميگيرد .\r\n\r\n","description":"","footnote":"","page_name":" 95 ","page_number":117},
  {"content":"\r\n\r\nدر روز اوّل و دوّم و سوّم و چهارم و . . . تا تبديل به عَلَقه مىشود و مىآيد جلو تا تبديل به مُضغه مىگردد ، و مىآيد جلو تا تبديل به استخوان مىشود و روى آن استخوان را خداوند گوشت ميروياند و بعد از بيست و يك روز تبديل به جوجه مىشود و پوست را مىشكند و بيرون مىآيد ؛ و ملاحظه مىشود كه در مدّت طول اين زمان دائماً كارش تبديل و تعويض صورت بوده ، و متعاقباً با سرعتى هر چه تمام‌تر يكى پس از ديگرى صورت‌هائى را عوض مىنموده است .\r\nمثل انسان كه در دنيا دائماً لباس عوض مىكند ؛ ايّامى خُردسال است و ايّامى جوان و ايّامى پير ، بعضى از اوقات چاق است و برخى لاغر ، هنگامى سالم است و گاهى مريض . اين حالات مختلف ، لباس‌هاى متفاوت انسان است .\r\nاين مادّه هم مرتّباً صورت‌هائى به خود گرفت و يكى را پس از ديگرى خلع و لُبس نمود ، تا روح پيدا كرد و جان گرفت و جوجه‌اى تمام شد ، پوست را تركانيد و خارج شد .\r\nآيا در تمام اين دوران يك لحظه پيدا مىكنيم كه دو صورت مختلف در آنِ واحد در اين تخم مرغ بوده باشد ؟ آن وقتى كه نطفه است عَلَقه نيست ، آن‌وقتى كه علقه است مراتب بعدى را ندارد ، آن وقتى كه مُضْغه است مراتب قبلى را ندارد ، نطفه نيست ؛ مراتب بعدى را ندارد ، جان ندارد ؛ آن وقتى كه جان گرفته و تمام عيار شده است ، ديگر علقه و مضغه نيست ، نطفه نيست .\r\n\r\n","description":"","footnote":"","page_name":" 96 ","page_number":118},
  {"content":"\r\n\r\nوقتى كه اين تخم مرغ در نزد ما تخم مرغ است ، آن را تخم مرغ مىبينيم ؛ روز بعد و روز بعد كه آن را سر مىزنيم ديگر تخم مرغ نيست ، داخلش تبديل به خون شده است .\r\nما چنين مىپنداريم كه آن حالت سابقهء اين تخم مرغ بكلّى از بين رفت ، و در عالم خارج اثرى از آن نماند و اينك صورت ديگرى به خود گرفته است ، مىپنداريم آن حالت سراسر معدوم شده است ؛ درحالىكه معدوم نشده است در ظرف سابقِ تخم مرغ ، تخم مرغ هست و باقى است .\r\nديروز تخم مرغ بود ، از ديروز به امروز آمديم ، اين تخم هم از ديروز به امروز آمد ؛ و همينطورى كه ما از ديروز به امروز حركت كرديم تخم مرغ هم با ما حركت كرد ، آن صورت وجودى ما در ديروز از نزد ما مخفى شد ، آن صورتى هم كه تخم مرغ ديروز داشت از نزد ما امروز مختفى است ؛ و چون ما امروز حركت نموده و به فردا برسيم ، وجود امروز ما نسبت به فرداى ما مختفى است ، حالتى هم كه تخم مرغ امروز دارد نسبت به فردا مخفى است .\r\nهمچنين برويم تا زمانى كه اين تخم مرغ تبديل به جوجه مىشود و ميخواهد از اين صورت بيرون بيايد ، تمام سلسله مراتبى را كه اين تخم طىّ كرده و صورت‌هاى متبدّله‌اى را كه به خود گرفته الآن در نزد ما مشهود و حاضر نيست ، چون فعلًا در مقابل ما فقط يك جوجه است و غير از آن چيزى نيست . آيا تخم مرغ هست ؟ زرده و سفيده‌اش هست ؟ آن حالات مختلفى را كه در مدّت بيست و اندى\r\n\r\n","description":"","footnote":"","page_name":" 97 ","page_number":119},
  {"content":"\r\n\r\nروز طىّ كرده الآن هست ؟ نه .\r\nخود ما هم الآن موجوديّت فعليّهء خود را حسّ مىكنيم ، كه الآن هستيم ؛ ولى ديروز ما الآن با ما هست ؟ پريروز ما ؟ پس پريروز ما ؟ تمام كارهائى را كه انجام داده‌ايم تا بيست روز پيش ، اين تشخّص‌هائى را كه داشتيم و اين صورت‌هاى مختلفى را كه عوض كرديم آيا فعلًا با ما هست ؟ هيچكدام با ما نيست . الآن موجوديّت فعليّهء ما همان موجوديّتى است كه فعلًا ادراك مىكنيم و بس .\r\n\r\nصورتِ موجودات پيوسته باقى است\r\nو ليكن در عالم واقع و در عالم كون و واقعيّت همه هست ؛ و از نزد ما مخفى است .\r\nيكوقت ميگوئيم : تخم مرغ از بين رفت و بكلّى معدوم شد و ضايع گشت و در عالم كون گم شد ، و الآن جوجه‌اى است ؛ و يكوقت ميگوئيم : آن زرده و سپيده الآن نيست ولى در بيست روز پيش هست ؛ اين تخم مرغى كه جوجه شده ، الآن زرده نيست ؛ ولى اين تخمى كه جوجه است ، شما جوجه بودنش كه صورت است از او كنار بگذاريد و اين مادّه را ببريد بيست روز به عقب ؛ در ظرف بيست روز قبل ، تخم مرغ موجود است .\r\nما كه از مادر متولّد شديم و دورانى را طىّ نموديم يكى پس از ديگرى ، تمام اين صور مختلف و حالات متفاوت ، در عالم واقع و عالم هستى موجود است ؛ تا مدرسه رفتيم ، جوان شديم ، پير شديم ، و به مرحلهء موت نزديك مىشويم ، و از اين دنيا ميرويم ، تمام اين تغيّرات و تبدّلات در عالم واقع و در جهان نفس الامر و هستى موجود\r\n\r\n","description":"","footnote":"","page_name":" 98 ","page_number":120},
  {"content":"\r\n\r\nاست ولى ما اطّلاع نداريم . چرا ؟\r\nبراى اينكه ما موجودى هستيم زمانى ، و موجودى هستيم مكانى ؛ چون از آثار و شرائط تشخّص طبيعت ما زمان است و مكان است ، و يكى از أعراض تِسعه كه بر جوهر وجود ما عارض شده است أين ( مكان ) و يكى ديگر مَتى ( زمان ) است .\r\nيعنى چون تشخّص فعلى ما منوط به زمان و مكان است ، پس ما اين زمان حال را ادراك مىكنيم ؛ زمان و مكان هر دو از شرائط تشخّص بوده و بنابراين موجوديّت فعليّه و شخصيّت طبيعى ما به اين دو قائم است .\r\nبنابراين از جلوى ديدگان ، ديروز رفت ، پريروز رفت ، آن مكان‌هائى كه در دنيا موجود است غير از مكان ما و حَيِّزى كه بدن ما شاغل آنست ، همه از ما دور و مهجورند ؛ و در امكنه‌اى كه ديروز و پريروز در آنجا بوديم الآن ديگر آنجا نيستيم و نمىتوانيم بوده باشيم .\r\nولى اينكه ميگوئيم : رفت ، معنايش اين نيست كه نابود شد ، هلاك و معدوم شد و در عالم وجود گم شد ؛ بلكه همه به جاى خودش هست ؛ ما را از آنجا و از آن زمان برداشتند و روى قطعات زمان جلو آوردند تا اينكه به اين نقطه از زمان و در اين مكان نشاندند ، و آنچه گذشت از نظر ما پنهان شده و از ادراك و احساس ما مخفى است .\r\nبندهء حقير با اين تشخّص و با قيد تحيّز در اين مكان و با قيد موجوديّت در اين زمان ، الآن مشهود براى تمام حضّار اين مجلس هستم ، در مَرأى و منظر و مَسْمَع شما هستم ، و در اين مسأله شكّى\r\n\r\n","description":"","footnote":"","page_name":" 99 ","page_number":121},
  {"content":"\r\n\r\nنيست .\r\nساعت قبلِ من ، الآن نيست ؛ ولى ساعت قبلِ من در ساعت قبل هست . امروز من كه گذشت ، در اين لحظه نيست ، ولى امروزِ گذشتهء من در آن ظرف زمان گذشته هست ، و ديروز من و پريروز من و ماه گذشتهء من و سال گذشتهء من ، همينطور برويد به طرف عقب ، هر كدام از آن تشخّص‌ها و خصوصيّت‌ها در آن زمان و در آن مكان و مقارن با آن أعراض و خصوصيّات ، در جهان هستى و عالم واقعيّت و حقيقت موجود است ؛ غاية الامر ، منتهاى ادراك و نحوهء تعقّل بطورى نيست كه الآن بتوانيم زمان سابق را ادراك كنيم و يا زمان لاحق را بيابيم ؛ و گرنه همه و همه در عالم هستى و جهان وجود و تكوين موجود و حاضر است .\r\n\r\nبيان مثال در مورد موجود بودن اشياء گذشته و آينده در عالم تكوين\r\nبراى روشن شدن اين مطلب يك مثال مىزنيم :\r\nشما فرض كنيد : يك ريسمان ده مترى را برداشته و هر يك متر از آن را به يك رنگ مخصوصى در بياوريد !\r\nمثلًا اوّلش را رنگ سفيد و دوّمش را سياه و سوّمش را سبز و همينطور تا آخر ريسمان .\r\nيك ملخ و يا يك مورچه كه فقط جلوى خودش را مىبيند و قدرى از اطراف خودش را ، در لب اين ريسمان قرار دهيد ! اين ملخ يا مورچه ، چه مىبيند ؟ فقط ريسمان سفيد را مىبيند و ديگر چيزى نمىبيند ، چون مَدّ شعاع ديدگانش آن‌قدر تيز و حادّ نيست كه بتواند تا آخر ريسمان را با رنگ‌هاى مختلف آن ببيند و حتّى در پشت اين يك\r\n\r\n","description":"","footnote":"","page_name":" 100 ","page_number":122},
  {"content":"\r\n\r\nمترى كه رنگ سپيد دارد ، رنگ سياه را هم نمىبيند .\r\nريسمان را آهسته از جلوى چشم اين حيوان عبور دهيد ، بطورى كه رنگ سفيد بگذرد و رنگ سياه در برابر چشمانش قرار گيرد ، در اين حال چه مىبيند ؟ فقط و فقط رنگ سياه را مىبيند .\r\nاگر از او بپرسيم ريسمان سفيد چه شد ؟ ميگويد : گم شد و فانى و ضايع شد ، هر چه به اين‌طرف و آن طرف نظر مىكند ديگر ريسمان سفيدى نمىبيند ، و نه ريسمان سبزى كه بعد از اين قطعهء مقابل قرار دارد . او ميگويد غير از ريسمان سياه هيچ چيز در عالم نيست .\r\nو چون ريسمان را قدرى به جلو ببريم كه قطعهء سبز در مقابل او واقع شود ميگويد : آن ريسمان سياه معدوم شد و هلاك شد و اينك غير از ريسمان سبز مطلقاً چيزى نيست ؛ و از اين ببعد هر چه ريسمان را به جلو ببريم و رنگ‌هاى ديگر در برابر او قرار گيرد ، او همان رنگ را موجود و ديگر رنگ‌ها را - چه در اين‌طرف ريسمان و چه در آن طرف ريسمان - مطلقاً انكار مىكند ؛ رنگ‌هائى را كه سابقاً نديده است بطور كلّى منكر است و رنگ‌هائى را كه ديده و از نظر او گذشته و پنهانست همه را معدوم و هالك مىداند .\r\nاگر به او بگوئيم : آن رنگ‌ها چه شد ؟ ميگويد : معدوم شد و از بين رفت .\r\nاگر بگوئيم : هست ، ميگويد : نيست . ميگوئيم : به چه دليل نيست ؟ ميگويد : چون من هر چه چشمهاى خود را باز ميكنم و به اين‌طرف و آن طرف ميدوزم و خيره مىشوم اصلًا ريسمانى غير اينكه\r\n\r\n","description":"","footnote":"","page_name":" 101 ","page_number":123},
  {"content":"\r\n\r\nالآن در برابر من است نمىبينم .\r\nملخ يا مورچه چون روى ادراكات خودش گفتگو دارد راست ميگويد : نمىبيند ، چون ادراكش فقط مَدّ بصر اوست ، مثلًا به اندازهء ديدن يك متر است ؛ امّا شما يك چشم مىاندازيد علاوه بر ده متر ، صد متر و هزار متر طرفين اين ريسمان را هم مىبينيد ؛ تمام اين ريسمان كه داراى الوان مختلف است ، در آنِ واحد و در لحظهء واحد در پيش شماست ؛ شما نمىتوانيد بگوئيد : آن ريسمان سفيد گم شد ، زرد گم شد ، سياه گم شد ؛ همه هست و ادراك شما بر همه سيطره دارد و هيمنه دارد بر تمام اجزاء وجودى اين ريسمان .\r\n پشّه كى داند كه اين باغ از كِى است * كو بهاران زاد و مرگش در دِى است « 1 » \r\nميفرمايد : اين پشّه كه در بهار متولّد ميگردد و از تخم بيرون مىآيد و در دى ماه مىميرد ، حال كه در اين باغ مىپرد ، از اصل و اساس اين باغ كجا خبر دارد ؟ اين باغ را كِى ترتيب داده اند ؟ و درخت‌ها را در صد سال قبل كاشته‌اند و قنات را در دويست سال قبل جارى كرده‌اند ؛ و كجا خبر دارد از آيندهء اين باغ كه چند صد سال ديگر و يا هزار سال ديگر عمر مىكند ؟ پشّه فقط به موازات زندگى خود از باغ خبر دارد .\r\n\r\nاشياء در جهان هستى پيوسته موجود هستند\r\nروى براهين مُتقنهء فلسفه هيچ موجودى نيست كه موجود بشود و در عين وجود معدوم گردد ؛ وجود و عدم با هم متناقضند ؛ موجود\r\n\r\n\r\n","description":"","footnote":"\r\n( 1 ) « مثنوى » مولوى ، طبع آقا ميرزا محمود ، ج 2 ، ص 155 ، سطر 25\r\n","page_name":" 102 ","page_number":124},
  {"content":"\r\n\r\nو معدوم با هم متناقضند ؛ سپيدى و سياهى با هم جمع نمىشوند .\r\nآيا مىشود چراغهاى اين مسجد روشن باشد و در همان آن تاريك باشد ؟ اين غلط است .\r\nبلى مىشود در يك لحظه روشن و در لحظهء ديگر تاريك باشند و پس از آن روشن و سپس تاريك گردند .\r\nروشنائىها و تاريكىها متعاقب يكديگر ممكن است پيدا شود ، ولى در زمان واحد محال است .\r\nاگر كسى لباس وجود پوشيد و در زمان ديگر معدوم شد ، اين شخص در زمان بعد معدوم است ، ولى آيا مىتوان گفت : در زمان قبل هم معدوم است ؟\r\nبنده الآن زنده‌ام ، بعد ميروم به رحمت خدا إن شاء الله ؛ در آن وقت زندگى طبيعى را ندارم ؛ ولى مىشود گفت : الآن زنده نيستم ؟ الآن زنده هستم و إلى الأبد من در ظرف الآن زنده‌ام ؛ مرده نيستم .\r\n\r\nموجودات گذشته و آينده در ظرف خود موجود هستند\r\nچون زندگى در اين صفحه از زمان مفروض است و وجود در اين قطعه مفروض است ؛ در لحظهء بعد وجود در اين قطعه عوض نمىشود عدم بر آن عارض نمىشود ، وجود در صفحهء بعد و قطعهء بعد تبديل به عدم مىشود ، آن ربطى به اين صفحه از زمان ندارد .\r\nپس بنابراين ، روى اين برهان هر موجودى كه در عالم لباس وجود پوشيد عدم نسبت به او محال است . هر چيز كه موجود شد معدوم شدنش محال است .\r\nاين ستون الآن مسجد را نگه ميدارد ؛ درحالىكه دارد\r\n\r\n","description":"","footnote":"","page_name":" 103 ","page_number":125},
  {"content":"\r\n\r\nنگه ميدارد فرض كنيد كه نيست و معدوم است . اين محالست . آرى ستون يك هزار سال نگه ميدارد و سپس منهدم مىشود ؛ در آن هزار سال كه نگه ميداشت كه عدم نداشت و در آن وقتى كه منهدم شد كه وجود نداشت .\r\nپس وجود و عدم ، موجود و معدوم ، با يكديگر جمع نمىشوند . و چيزى كه موجود شد ، در عين وجود و در زمان وجود ، لباس عدم نمىپوشد .\r\nحال كه اين مطلب روشن شد ، ميگوئيم :\r\nخداوند تبارك و تعالى در بدء خلقت عالمى را ايجاد كرد ( بحث سلسله مراتب طوليّه فعلًا مطرح نيست ، و فقط در مراتب عرضيّه صحبت داريم ) عالم را خلق كرد ، خورشيد و ماه و ستارگان را خلق كرد ، زمين را خلق كرد ، بعد مدّتها گذشت آدم را خلق كرد ، از آدم و حوّا اولادى به ظهور رسيدند و از آنان نسل بنى آدم پديدار شد و امّت‌هائى و پيامبرانى يكى پس از ديگرى به وجود آمدند و رفتند تا نوبت رسيد به زمان حضرت ختمى مرتبت محمّد بن عبد الله صلّى الله عليه و آله و سلّم ، و از آن زمان تا اين زمان و از اين زمان نيز تا روز قيامت و بعد از قيامت تا آنجا كه خدا ميداند ؛ تمام اين موجودات گذشته و آينده كه الآن نيستند ، در ظرف امروز نيستند نه در ظروف مختصّ به خود ؛ آن موجوداتى كه قبل از ميليونها سال در دنيا بوجود آمدند الآن نيستند يعنى در ظرف اين زمان نيستند ، نه در موطن خود ؛ همگى و همگى در زمانهاى خود موجودند .\r\n\r\n","description":"","footnote":"","page_name":" 104 ","page_number":126},
  {"content":"\r\n\r\nآب را در كاسه آورده‌ايد ، اين آب در سماور نيست ، در ليوان نيست ، امّا نمىتوانيد بطور مطلق بگوئيد آب در سماور و در ليوان نيست . آب در كاسه به قيد اينكه در كاسه است در جاى ديگر نيست . آن موجودات به قيد اينكه در اين زمان هستند ، در آن زمان نيستند ، و موجوداتى كه در آن زمان هستند به قيد اينكه در آن زمانند در اين زمان نيستند ؛ امّا موجودات آن زمان آيا در آن زمان نيستند ؟\r\nاينكه محال است نباشند ؛ هر موجودى در هر زمان موجود بشود بدون شكّ در خصوص آن زمان موجود است .\r\nآدم أبو البشر على نبيّنا و آله و عليه السّلام الآن موجود نيست ، ولى در آن زمانى كه خداوند به او لباس حيات داد موجود است ؛ آدم أبو البشر زنده است ، نه در اين زمان بلكه در آن زمان ؛ ادراك ما نميرسد كه آن زمان را ببينيم ؛ و اگر فرض كنيم ادراك ما برسد و آن زمان را ببينيم ، آن‌وقت آدم را مىبينيم ، حوّاء را مىبينيم ، حضرت إبراهيم و إسمعيل عليهما السّلام را در زمان خودشان مىبينيم ، و يك يك پدران را تماشا مىكنيم تا زمان حضرت رسول الله خاتم النّبيّين و أمير المؤمنين عليهما الصّلاة و السّلام .\r\nمىبينيم كه سلسلهء پدران ما همه متحرّك و همه متحسّس و همه شاهدند ، چون ما آنها را با تمام كارهايشان در طول حيات مىبينيم ، نه يك لحظه از آنها عبور كنيم . ما حضرت موسى كليم الله را در كوه طور و در آن چهل شب كه به مناجات و ميعاد خدا رفت و حضرت عيسى بن مريم را با ان معجزات ، همه را در طول زندگى خودشان\r\n\r\n","description":"","footnote":"","page_name":" 105 ","page_number":127},
  {"content":"\r\n\r\nمىبينيم .\r\nحالا چرا نمىبينيم ؟ چون مانند آن ملخ و مورچه جز جلوى خود را ادراك نمىكنيم ، فقط لحظات موجوده فعلًا را ادراك مىنمائيم ؛ الآن چند لحظه قبل را نمىبينيم ، فقط صورتى از آن در ذهن شماست ؛ ولى اصل آن لحظات در ذهن كلّى اين جهان هستى ثابت است .\r\nاگر فرضاً از چرخ زمان بالاتر بيائيد همه را مىبينيد ؛ معجزات حضرت موسى و يد بيضاى آن حضرت را و عصا و اژدها را و معجزات رسول الله را و تمام كارهاى اوّلين و آخرين از جنّ و انس را و يك يك از جمادات ، هر چه در روى زمين و در زير زمين است و هر چه در آسمان است ، از حيوانات و از فرشتگان و طائفهء جنّ ؛ تمام در جاهاى خود معيّن و بدون يك ذرّه كم و زياد يا پيش و پس موجود و ثابت مىباشند .\r\nمرحوم والد ما رحمة الله عليه در اين مسجد اقامهء جماعت داشتند و مدّت سى سال است كه از دنيا رفته‌اند ؛ فرض كنيد كه در سى و پنج سال قبل ، ايشان نماز مغرب و عشاء را بجاى آورده و در مثل چنين ماه رمضانى رو به مردم نموده و مشغول تفسير سورهء أعلى شده‌اند ، و در آن‌وقت حَنَك عمامهء ايشان سرازير بود ، و مقدارى از كنار حنك هم گَرد گرفته بود .\r\nالآن اگر با چشم بصيرت ، نه با چشم بصر ، يعنى با چشم ما فوق زمان ، اگر آن مجلس را ببينيد ! خواهيد ديد كه ايشان رو به مردم\r\n\r\n","description":"","footnote":"","page_name":" 106 ","page_number":128},
  {"content":"\r\n\r\nنشسته و مشغول تفسير سورهء أعلى هستند و حنك عمامه هم سرازير است و قدرى گوشهء آن را گرد گرفته است و تمام خصوصيّات حتّى تغيير چهره و لبخند و حركت دست‌ها همه و همه مشهود است .\r\nتمام اوّلين و آخرين اگر مجتمع گردند و بخواهند در جهان هستى ، آن گرد عمامه را معدوم سازند نمىتوانند ؛ اگر بخواهند در شمارش نفس‌هاى ايشان كم يا زياد كنند نمىتوانند ؛ اگر بخواهند يك قطره از عرق پيشانى را معدوم كنند نمىتوانند .\r\n\r\nدر روز قيامت همهء أعمال انسان حاضر است\r\nعجيب است آيات مباركات قرآن كه اين امر را به روشنى و وضوح بيان مىكند :\r\n وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ وَ يَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً  « 1 »\r\n« در روز بازپسين ، كتاب گذارده مىشود ، پس تو اى پيغمبر ! مىبينى كه مردمان مجرم از آنچه در آن هست به خوف و ترس مىافتند و ميگويند : اى واى بر ما ! اين چه كتابى است كه از إحصاء و شمارش هيچ عمل كوچكى و يا بزرگى دريغ نكرده است . و آنچه را كه در دنيا بجاى آورده بودند ، همه را حاضر مىيابند . و پروردگار تو به هيچ كس ظلم نمىكند . »\r\nوقتى كه بشر در روز قيامت براى حساب و كتاب محشور مىشود و از زمان بالاتر مىآيد ، اطّلاع پيدا مىكند بر تمام أفعال و\r\n\r\n\r\n","description":"","footnote":"\r\n( 1 ) آيه 49 ، از سورهء 18 : الكهف\r\n","page_name":" 107 ","page_number":129},
  {"content":"\r\n\r\nكردار خود ؛ و اگر در تهذيب نفس داراى درجاتى باشد چه بسا اطّلاع پيدا مىكند بر تمام موجودات ، و همهء موجودات در نزد او حاضرند .\r\n\r\nسيطره و هيمنهء انسان كامل بر موجودات\r\nاگر ما كه زمانى هستيم ، چنانچه اين زمان را از ما بردارند ، ديگر ما تنها موجودات فعليّه را نمىبينيم ؛ بلكه تمام موجوداتى كه گذشته‌اند فعلًا براى ما حاضرند ؛ چون آنچه بين ما و موجودات سابقه و يا لاحقه فاصله مىاندازد زمان است . اگر فرضاً ما از زمان بالاتر آئيم ، تمام موجودات گذشته و آينده و حاليّه براى ما مساوى است و ما ميتوانيم با يك نظر به تمام آنها نگاه كنيم و از حال همه مطّلع گرديم .\r\nدر آن صورت ديگر ماضى و مستقبل معنى ندارد ، سَبق و لُحوق معنى ندارد ، زمان آدم أبو البشر با زمان حضرت نوح و زمان رسولان ديگر و يا زمان قيام قائم آل محمّد أرواحنا له الفداء يكسان خواهد شد . يعنى بطور كلّى زمانى نيست تا بر اساس آن سابق و لاحق ، و مقدّم و مؤخّر شناخته شود ؛ همه و همه حاضر و در رديف واحد از ثابتات هستند .\r\nيعنى ما در آن صورت در يك افق عالى خواهيم بود كه در آنِ واحد ، مُسَيطر و مُهَيمن بر جميع موجودات خواهيم بود ، تمام موجودات زمانى ، از زمان آدم تا روز قيامت . و همان طورى كه براى ما گذشته ديگر معنى ندارد ، آينده نيز معنى ندارد ، و اولاد ما و نوادهء ما تا روز قيامت هر كارى كه در دنيا انجام خواهند داد همه در مقابل ما موجود و حاضر خواهد بود .\r\n\r\n","description":"","footnote":"","page_name":" 108 ","page_number":130},
  {"content":"\r\n\r\nاگر از ما بپرسند در دنيا چه خبر است ؟ ديروز چه خبر بود ؟ تماشا مىكنيم و فوراً جواب ميدهيم .\r\nاگر بپرسند مثلًا آن دو كبوترى كه در فلان سال در فلان كوه لانه داشتند ، با هم چه مىگفتند ؟ فوراً پاسخ ميدهيم و خصوصيّات سخن آنها و نيّت آنها را بازگو مىكنيم .\r\nاگر الآن از ما بپرسند : در اين مسجد چيست ؟ فوراً جواب ميدهيم : چند قطعه فرش ، يك منبر ، يك بلند گو ، يك ساعت ديوارى ، و تعدادى قرآن كريم و . . . و غيرها .\r\nامّا چون موجودى هستيم مكانى ، غير از اين مسجدى كه در آن نشسته‌ايم جائى ديگر را نمىبينيم ، اين ديوارها و سقف مسجد حاجب است . امّا اگر از مكان بالاتر بيائيم و فرضاً در افقى زيست كنيم كه مكانى نباشد ، در آن‌وقت ديگر بين اين مسجد و غير آن تفاوتى نيست ، ديوار حاجب نيست ، بلكه همهء مكان‌ها و كلّيّهء بقعه‌هاى روى زمين براى ما مشهود و در نزد ما معلوم است .\r\nاگر از ما بپرسند : در مكّهء مكرّمه چه خبر است ؟ نه اينكه آن را مىبينيد بلكه آنجا هستيد ! اگر بپرسند در مدينه چه خبر است ؟ شما آنجا هستيد ! در كرهء زمين چه خبر است ؟ در ستارهء نپتون چه خبر است ؟ در ماه و خورشيد و زهره و كهكشان چه خبر است ؟ فوراً همه را ميگوئيم .\r\nچون همانطور كه لا زمان بر همهء زمان‌ها سيطره دارد ، لا مكان\r\n\r\n","description":"","footnote":"","page_name":" 109 ","page_number":131},
  {"content":"\r\n\r\nنيز بر تمام مكان‌ها سيطره دارد .\r\nعلم غيبى كه براى انبياء على نبيّنا و آله و عليهم السّلام و براى حضرت رسول الله و أمير المؤمنين و ائمّه عليهم السّلام در أخبار و تواريخ وارد شده است ، از اين قبيل است .\r\nوقتى كه از دار دنيا رحلت نموديم و از زمان و مكان برتر آمديم - چون نفس ناطقهء ما مجرّد است ، زمانى و مكانى نيست ، بدن طبيعى ما كه در اين دنيا زيست مىكند مادّى و غير مجرّد است - در آن‌وقت خود را بر أعمال خود و روش و رفتار خود در دنيا مسلّط خواهيم ديد .\r\nنفس ناطقهء ما كه روح قدسى است چند روزى چون مرغ گرفتار قفس تن شده است و پابند مادّه و آب و علف ؛ چون قفس را شكست و پرواز كرد ، خود را در جهان قدس و فضاى لا يتناهاى تجرّد ، آزاد مىبيند و از همه جا مطّلع و با هر كس و با هر چيز همراهى و معيّت خواهد داشت .\r\n ترا ز كنگرهء عرش ميزنند صفير * ندانمت كه در اين دامگه چه افتادست\r\nكه اى بلند نظر شاه‌باز سدره نشين * نشيمن تو نه اين كنج محنت آبادست\r\nغلام همّت آنم كه زير چرخ كبود * ز هر چه رنگ تعلّق پذيرد آزادست « 1 » \r\n\r\n\r\n","description":"","footnote":"\r\n( 1 ) « حافظ » طبع پژمان ، حرف تاء ، ص 10 ، غزل 16\r\n","page_name":" 110 ","page_number":132},
  {"content":"\r\n\r\n اگرچه مستى عشقم خراب كرد ولى * اساس هستى من زان خرابى آبادست\r\nگداى كوى تو از هشت خُلد مستغنى است * اسير بند تو از هر دو عالم آزادست « 1 » \r\n\r\nروح انسان چون مجرّد است با تمام اعمال هست\r\nنفس ناطقهء ما ، يعنى حقيقت انسانيّت ما كه خليفة الله است ، زمانى و مكانى نيست ؛ و خداوند آن را به مادّه يعنى بدن زمانى و مكانى تعلّق داده است ؛ لذا تا وقتى كه پابند مادّه‌ايم گرفتاريم . ميخواهيم از عالم تجرّد و وسعت لازمان و لا مكان مطّلع شويم ، ولى علاقه‌هاى مادّه ، هوس و آرزوهاى دراز ، بين ما و بين آن عالم فاصله انداخته است .\r\nانبياء و اولياى حرم قدس حضرت پروردگار منّان هر چه فرياد زدند : چشمتان را باز كنيد ! گوشتان را باز كنيد ! دل خود را از محبّت دنيا تهى كنيد ! تا پيوسته سبك بار و سبك تاز بوده و رجوع به عالم ابديّت براى شما آسان باشد ، بوى عَفِن اين جيفهء دنيا ، چنان مَشاعر ما را مست و خراب نموده است كه به نداى آن بزرگواران پاسخ مثبت « 2 » نميدهيم ؛ ولى بالاخره ما بايد به سر جاى خود برگرديم ؛  إِنَّا لِلَّهِ وَ إِنَّا إِلَيْهِ راجِعُونَ  . « 2 »\r\n« بدرستى كه ما مِلك طِلق خدا هستيم ، و بدرستى كه ما بسوى او بازگشت كنندگانيم . »\r\n\r\n\r\n","description":"","footnote":"\r\n( 1 ) همان مصدر ، غزل 17\r\n( 2 ) ذيل آيه 156 ، از سورهء 2 : البقرة\r\n","page_name":" 111 ","page_number":133},
  {"content":"\r\n\r\n يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ . \r\n« اى انسان تو با سختى و شدّت و تعب ، خود را بسوى پروردگار خودت ميرسانى و به شرف لقاى او خواهى رسيد . »\r\nما بالاخره بايد خود را از علائق دنيا خلع كنيم و به خلعت تجرّد و سعهء فضاى قدس مخلّع گرديم .\r\nو در صورت عدم اختيار ، چون مرگ بر پيشانى تمام بشر نوشته شده و حركت از عالم مادّه و مدّت ، و ورود در عالم تجرّد ، يك سير تكوينى براى همه خواهد بود ، بنابراين همه ميرسند به صورت‌هاى أعمال ؛ چه سعيد و چه شقىّ ، چه مؤمن و چه كافر ، مشتركاً همه مىرسند به جائى كه وجودِ مجرّد خود را ادراك مىكنند .\r\nو چون بطور مجرّد ادراك نمودند ، سيطره پيدا مىكنند بر تمام اعمالى كه انجام داده‌اند ؛ و خودشان را ادراك مىكنند با تمام اعمالى كه انجام داده‌اند ، با تمام ثواب‌ها و با تمام عذاب‌ها .\r\nنه اينكه تنها خودشان را مىبينند ، بلكه خود را مىيابند و ادراك مىكنند ؛ مثل اينكه ما در اين دنيا خودمان و أعمال خودمان را ادراك مىكنيم ، خود را مىيابند و وجدان مىنمايند ، با تمام كارها و با تمام نيّت‌ها .\r\nآنجا يك بهشت و جهنّمى است ؛ كدام بهشت و جهنّم از اين بالاتر كه آن صورت‌هائى كه اثر اعمال هستند بلكه نفس اعمال حسنه هستند با حقائقش بر انسان ظهور و بروز كند ؟ و آن اعمال زشت نيز با\r\n\r\n\r\n","description":"","footnote":"\r\nآيه 6 ، از سورهء 84 : الانشقاق\r\n","page_name":" 112 ","page_number":134},
  {"content":"\r\n\r\nحقائقش بر انسان طلوع كند ؟ آن خودسرىها و استكبارها و فرعونيّت‌ها كه از انسان سر ميزده است و آن غفلت‌هائى كه در دنيا داشته و بر اساس آن تمرّد كرده و معصيت نموده ، با آن چهره‌هاى ملكوتى و حقيقى براى انسان منكشف گردد ؛ يعنى انسان خودش را با تمام أعمال خودش در طول مدّت عمر خودش يك جا ادراك كند .\r\n\r\nشبههء آكل و مأكول بر مبناى أصالة المادّه استوار است\r\nو با اين بيان ملاحظه مىكنيد كه شبههء آكل و مأكول چقدر سست و واهى است ! و چقدر از مرحلهء تحقيق دور است ! آن شبهه بر مبناى أصالة المادّه است ، و اصالت مادّه يعنى اينكه شيئيّت شىء بر مادّهء آن قائم باشد ؛ و اين كلام به اندازه‌اى سست است كه اطفال به آن مىخندند و بلكه حيوانات بدان اعتنائى ننموده و عبور مىكنند .\r\nاگر قندى را در سركه بيندازيد و به كودك بدهيد ، ديگر نمىخورد با آنكه مادّه همان مادّه است ؛ آن طفل ميداند كه شيئيّت قند به صورت قند بودن است ، نه به مادّهء آن .\r\nو اگر كاه و يونجه‌اى را به سركه آلوده كنيد ! حيوان ديگر نمىخورد ، چون آن حيوان به صورت توجّه دارد نه به مادّه .\r\n إذ صورَةٌ بِصورَةٍ لا تَنْقَلِبْ * عَلَى الْهَيولَى الانْحِفاظُ مُنسَحِبْ \r\n\r\nتوضيح اشعار حكيم سبزوارى ( ره ) در ردّ شبههء آكل و مأكول\r\nدر روز بازپسين همهء اجساد و بدن‌ها محشور مىشوند ، آكل و مأكول محشور مىشوند بتمامهما و كمالهما . شبههء آكل و مأكول بر اساس اصالت مادّه است ؛ مادّه چيزى نيست ، امر مبهمى است ، اسم ندارد ، تحصّل ندارد ، موجوديّت و شخصيّت ندارد ؛ بلكه حقائق اشياء به صورت‌هاى آنهاست و اين صورت‌ها در روى مادّه\r\n\r\n","description":"","footnote":"","page_name":" 113 ","page_number":135},
  {"content":"\r\n\r\nثابت است و با يكدگر خلط و مزج نمىشود ، و صورت منقلب به صورت ديگرى نمىگردد و هيولا و مادّه ، آن صورت‌ها را با همان تشخّص و تعيّن حفظ مىكند و اين انحفاظ پيوسته سارى و جارى است .\r\n فَفى وِعاءِ الدَّهْرِ كُلٌّ قَدْ وُقى * ما عِندَكُمْ يَنْفَدُ عِندَهُ بَقى \r\nگرچه صورت‌ها از نزد ما پنهان است و حجاب مادّه و مدّت و زمان و مكان نمىگذارد در لحظهء واحد ، تمام صورت‌ها را ادراك كنيم ، و ليكن در ظرف روزگار و عالم دهر و جهان هستى و تكوين ، تمام صورت‌ها ، تمام نفوس ، تمام اشياء و تمام موجودات و أعمال ، هر يك بجاى خودش ثابت و موجود است ، و همه محفوظ است .\r\nعمامه با حنك افتاده و با گرد موجوده در كنار آن به جاى خودش هست .\r\nآن كسانى كه در سه سال قبل با چائى تلخ خود يك حبّه قند خورده‌اند ، آن منظره و آن كيفيّت محفوظ است .\r\n\r\nوجههء ظاهرى أعمال فانى ، و وجههء باطنى آنها ثابت و عند الله محقّق است\r\nآن كسى كه گناه كرده ، عين مجلس گناه ، و آن كسى كه اطاعت نموده ، عين مجلس طاعت محفوظ است . اين اعمال با خصوصيّاتش و با دقائق و ظرافتش و با نيّت و منظورى كه به عمل آورده شده است ، چنان ضبط و ثبت است كه اگر هزاران فرد از افراد بشر بخواهند اين‌طور صحيح و دقيق با حفظ شرائط و مقدّمات و تقدّم و تأخّر ، ضبط كنند نمىتوانند .\r\nولى لازمهء وجود ، وجود است و عدم قبولِ تبدّل به عدم ؛ در\r\n\r\n","description":"","footnote":"","page_name":" 114 ","page_number":136},
  {"content":"\r\n\r\nظرف دهر و در عالم هستى و حقيقت ، تمام اينها را نگاهدارى مىكنند و از آن پاسدارى مىنمايند ، گرچه در نزد ما نَفاد و هلاكت پيدا كند و از بين برود ، امّا در پيش خداوند عالِم السِّرِّ و الخفيّات از بين نميرود .\r\nآن عملى را كه ما انجام داده‌ايم ، از نزد ما پنهان شد ، امّا در نزد خداوند عليم و خبير حاضر است .\r\n لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ  . « 1 »\r\n« از خداوند پنهان نمىشود ، به اندازهء سنگينى يك ذرّه در آسمانها و نه در زمين . »\r\nمگر نمىفرمايد :  ما عِنْدَكُمْ يَنْفَدُ وَ ما عِنْدَ اللَّهِ باقٍ  . « 2 »\r\n« هر چيز كه در نزد شماست خرابى و بوار و هلاكت شاملش مىشود ، و آنچه در نزد خداوند است باقى است . »\r\nهمين اعمالى را كه انجام ميدهيم دو صورت دارد و دو وجهه دارد : وجههء طبيعى و ظاهرى كه منسوب به ماست ، و وجههء ملكوتى و باطنى كه مال خداست .\r\nوجههء ظاهرى پيوسته دستخوش هلاك و فناء و اضمحلال است ؛ ولى وجههء باطنى كه وجه اللهى است و ملكوتيست ، پيوسته ثابت و در عالم خارج عند الله متحقّق است .\r\n تُبْلَى إذا غِطا زَمانِنا انْخَزَلْ * مَراتِبُ السَّيّالِ مَعْ كُلِّ عَمَلْ \r\n\r\n\r\n","description":"","footnote":"\r\n( 1 ) قسمتى از آيه 3 ، از سورهء 34 : سبأ\r\n( 2 ) صدر آيه 96 ، از سورهء 16 : النّحل\r\n","page_name":" 115 ","page_number":137},
  {"content":"\r\n\r\nزمانى كه پردهء زمان ما پاره گردد ، آن‌وقت اعمالى را كه انجام داده‌ايم با تمام موجودات تدريجيّه‌اى كه در اين عالم متعاقباً پديدار و پنهان شده است ، دفعةً واحدةً براى ما ظاهر و آشكارا ميگردد .\r\nوقتى كه اختياراً و يا اضطراراً مرگ طبيعى و يا موت اختيارى دست دهد آن‌وقت معلوم مىشود در پشت پرده چيست ؟ چه كارها كه انجام داده‌ايم و دائماً مىانگاشتيم كه از بين رفت ؛ فلان كس از كار ما آگاه نشد ، اين كار را نفهميدند ، فلان كار را نفهميدند ، فلان كار را كرديم و الحَمد لِلّه كسى نفهميد ؛ خدا را به عقب انداختيم و سبقت گرفتيم ؛ و هيچ نفهميديم ، نفهميديم ؛ حالا آمديم اينجا ، پرده هم از برابر ديدگان پس رفته است و هيچ گمان نمىكرديم كه اين همه انباشته‌ايم .\r\nفرياد انسان بلند مىشود : خدايا چه خبر است ؟ اين چه عالمى است ؟ اين چه كتابى است ؟\r\n فَذَلِكَ الْكِتابُ لَنْ يُغادِرا * شَيْئاً صَغائِراً وَ لا كَبآئِرا « 1 » \r\n\r\nآيات وارده در ردّ شبههء آكل و مأكول\r\n وَ يَوْمَ نُسَيِّرُ الْجِبالَ وَ تَرَى الْأَرْضَ بارِزَةً وَ حَشَرْناهُمْ فَلَمْ نُغادِرْ مِنْهُمْ أَحَداً  *  وَ عُرِضُوا عَلى رَبِّكَ صَفًّا لَقَدْ جِئْتُمُونا كَما خَلَقْناكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِداً  *  وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ وَ يَقُولُونَ يا وَيْلَتَنا ما \r\n\r\n\r\n","description":"","footnote":"\r\n( 1 ) چهار بيت مذكور از حكيم سبزوارى است در « منظومه » طبع ناصرى ، ص 345 و 346\r\n","page_name":" 116 ","page_number":138},
  {"content":"\r\n\r\n لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً  . « 1 »\r\n« و روزى ميرسد كه ما در آن روز ، كوه‌ها را سير ميدهيم و ميگردانيم ، و تو اى پيامبر ! زمين را ظاهر و روشن مىبينى ! و ما همهء مردم را حشر مىكنيم و از يك نفر از آنان دريغ نمىنمائيم .\r\nو تمام مردم به صورت صفّ در پيشگاه پروردگار تو عرضه ميشوند و به آنان چنين خطاب مىشود كه : شما در نزد ما تنها آمده‌ايد به همان قسمى كه ما در وهلهء اوّل شما را آفريديم ؛ بلكه شما چنين پنداشتيد كه ما براى شما وعده گاهى قرار نداديم !\r\nو كتاب و نامهء عمل را قرار ميدهند ، پس تو اى پيامبر ! مىبينى كه مردم مجرم از آنچه در آن موجود است به دهشت و وحشت مىافتند ! و ميگويند : اى واى بر ما ! چه شده است كه اين كتاب از ضبط و ثبت هيچ كوچك و بزرگى دريغ ننموده است و همه را إحصاء و شمارش كرده است ! و آن اعمالى را كه بجاى آورده‌اند همه را حاضر مىنگرند . و پروردگار تو به أحدى از مردم ستم روا نميدارد » .\r\n\r\nانسان بهشت يا جهنّم را بدست خود بوجود مىآورد\r\nتمام اعمالى را كه انسان انجام داده ، خودش انجام داده است ؛ و عين آنها در برابرش حاضر است .\r\nآن‌وقت همه ميدانند كه پروردگار ظلمى ننموده ؛ و اين أعمال به اين صورت‌هاى قبيحه و زننده ، عين اعمالى است كه به دست خود انسان انجام گرفته و انسان پيش فرستاده است ؛ جهنّم را به دست\r\n\r\n\r\n","description":"","footnote":"\r\n( 1 ) آيات 47 تا 49 ، از سورهء 18 : الكهف\r\n","page_name":" 117 ","page_number":139},
  {"content":"\r\n\r\nخودش افروخته است ، و بهشت را به دست خودش كاشته ، و نسيم‌هاى بهشتى را به دست خودش بر مشام خود وزانده ، و آتش دوزخ را به دست خودش با جرقّه‌اش افروخته است .\r\n زاهِدْ مَنِ آلّادْما جَهَنَّمْدَه اودْ اولْماز * اولارْ كِه يانولّارْ اودى بورْدانْ آپارولّارْ \r\nميفرمايد : « اى زاهد مرا فريب مده ؛ در جهنّم آتش نيست ؛ آنها كه مىسوزند ، آتش را از اينجا با خود مىبرند » .\r\n\r\n","description":"","footnote":"","page_name":" 118 ","page_number":140},
  {"content":"\r\n\r\n\r\nمجلس سى و هشتم : دفع شبهات وارده بر معاد جسمانى\r\n\r\n","description":"","footnote":"","page_name":" 119 ","page_number":141},
  {"content":"\r\n . \r\n","description":"","footnote":"","page_name":" 120 ","page_number":142},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nو لا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكريم :\r\n      بِسْمِ اللَّهِ الرَّحْمنِ الرَّحِيمِ * إِذَا السَّماءُ انْفَطَرَتْ * وَ إِذَا الْكَواكِبُ انْتَثَرَتْ * وَ إِذَا الْبِحارُ فُجِّرَتْ * وَ إِذَا الْقُبُورُ بُعْثِرَتْ * عَلِمَتْ نَفْسٌ ما قَدَّمَتْ وَ أَخَّرَتْ .      \r\n( آيات اوّل تا پنجم ، از سورهء انفطار : هشتاد و دوّمين سوره از قرآن كريم )\r\n« به نام خداوند رحمن و رحيم . در آن زمانى كه آسمان شكافته شود ، و در آن زمانى كه ستارگان پراكنده گردند ، و در آن زمانى كه درياها از سكون و آرامش تبديل به حركت و اضطراب شده و در مَجارى روان گردند ، و در زمانى كه قبرها شكافته شود و منقلب و واژگون گردد ؛ نفس انسان ميداند كه چه پيش فرستاده است و چه از\r\n\r\n","description":"","footnote":"","page_name":" 121 ","page_number":143},
  {"content":"\r\n\r\nاين پس فرستاده است . »\r\nيعنى كارهائى را كه سابقاً و در قديم الايّام فرستاده و كارهائى را كه اخيراً و در زمانهاى تازه و نزديك فرستاده است ؛ و بر همين معنى است آيه مباركهء واقع در سورهء فتح :  لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ  . « 1 »\r\nيعنى « براى آنكه خداوند بيامرزد آنچه را از گناه كه سابقاً مرتكب شده بودى ! و آنچه را بعداً و اخيراً مرتكب شده‌اى » !\r\n\r\nبيان صدر المتألّهين راجع به عقائد مختلفه در معاد\r\nراجع به عقائد مختلفهء مردم در كيفيّت معاد ، مرحوم ملّا صدرا رضوان الله عليه مطالبى در « أسفار » نقل مىكند كه شايان دقّت است ، ميفرمايد :\r\n« بعضى از اوهام عاميانه و آراء جاهلانه ، رأى كسانى است كه حشر نفوس و اجساد را محال دانسته ، و ممتنع ميدانند كه هر يك از نفوس و اجساد معاد داشته باشند . و آنان عبارتند از مَلاحِده و طِباعيّه « 2 » و دَهْريّه و جماعتى از طبيعيّون و گروهى از اطبّائى كه اعتمادى\r\n\r\n\r\n","description":"","footnote":"\r\n( 1 ) صدر آيه 2 ، از سورهء 48 : الفتح\r\n( 2 ) فرق ميان طِباعيّه و دهريّه آنست كه : طباعيّه غير از موادّ جسمانيّه كه همان قواى انفعاليّه است ، متفطّن به قواى فعليّه و مبادى فاعله نشده‌اند مگر به قوا و طبايعى كه با بدن انسان است ؛ و به مبادى برزخيّه و مجرّداتى كه با مادّه نسبت دارند كه همان نفوس ناطقهء قدسيّه مىباشند برنخورده‌اند ، فضلًا از مجرّدات مرسله ( كه در فعل نيز همچون ذات مجرّد از مادّه هستند ) ؛ پس چگونه پى برده باشند به آنكه امر و خلق براى اوست و او قدّوس و سبّوح است و ربّ الملائكة و الرّوح است .\r\n","page_name":" 122 ","page_number":144},
  {"content":"\r\n\r\nبر آنها در ملّت اسلام نيست و در حكمت اعتنائى به انديشه و فكر آنها نيست .\r\nو آنان چنين پنداشته‌اند كه : حقيقت انسان ، جز اين هيكل محسوسِ حامل كيفيّت مزاجى و قوا و أعراضى كه به تبع آن موجود است نمىباشد ؛ و تمام اين امور بواسطهء مرگ معدوم مىشوند و با زوال حيات و زندگى فانى ميگردند و از آنها جز مقدارى موادّ متفرّق باقى نمىماند .\r\nبنابر اين تقريب ، انسان همانند سائر حيوانات و نباتات زمانى كه بميرد ، معدوم مىشود ؛ و نيكبختى و بدبختى او منحصر است در لذّات دنيوى و آلام و رنجهاى بدنى كه در دنيا به او رسيده است .\r\nو آنان در اين عقيده و مرام ، هم تكذيب عقل را مىكنند ، چون محقّقين از اهل فلسفه به خلاف آن رفته‌اند ، و هم تكذيب شرع را مىنمايند ، چون محقّقين از اهل شريعت به خلاف آن گفته‌اند .\r\nو آنچه از جالينوس نقل شده است آنست كه : او در امر معاد توقّف و ترديد دارد ؛ چون او در حقيقت نفس انسان دچار ترديد و توقّف است كه آيا نفس عبارتست از مزاج تا آنكه به سبب مرگ معدوم گردد\r\n\r\n\r\n","description":"","footnote":"\r\nو امّا دهريّه كسانى هستند كه معتقدند به آنكه : آنچه در عالم ، اقتضاى اجتماع و افتراق و حيات و موت را دارد همان زمان و فصول آنست . پس هلاك باد نظر آنها ، و نابودى و نيستى باد بر فكر آن دو گروه ؛ آرى كسى كه از لطيفهء مجرّدهء در ذات خود بى اطّلاع است ، چگونه عاجز نباشد از اثبات مجرّدات در انسان كبيرى كه خارج از ذات اوست و از معرفت خداوند تعالى - حكيم سبزوارى قدِّس سرُّه . ( تعليقه )\r\n","page_name":" 123 ","page_number":145},
  {"content":"\r\n\r\nو از بين برود و معاد نداشته باشد ، يا عبارتست از جوهر مجرّد تا بعد از مرگ باقى و ثابت بماند و معاد داشته باشد ؟\r\nو بعضى از كسانى كه به ذيل علماء متشبّث ميگردند ، به اين اشكال ، اين را هم ضميمه نموده‌اند كه : المَعدومُ لا يعاد . « معدوم ، عود نمىكند و بر نمىگردد . » و بنابراين ، چون هيكل و جسم انسان معدوم شود ، ديگر اعادهء آن غير ممكن و حشر ممتنع است .\r\nو متكلّمين اين إشكال را بدين طريق جواب گفته‌اند كه : اوّلًا اعادهء معدوم ممتنع نيست . و ثانياً اينكه انسان بواسطهء از بين رفتن و فسادِ بدنش ، فانى و معدوم نمىشود ؛ بلكه از انسان ، اجزاء قابل تجزيه و يا غير قابل تجزيه‌اى باقى خواهد ماند كه آن اجزاء مبدأ تكوّن بدنِ معادى و حشرى انسان خواهد شد .\r\nو آيات و روايات صريحهء وارد در حشر آدمى را ، حمل نموده‌اند بر آنكه مراد ، همان جمع كردن اجزاء متفرّقهء باقى مانده‌اى مىباشد كه همان حقيقت انسان است .\r\nو حاصل مطلب آنكه متكلّمين براى تصحيح امر معاد ، مرتكب يكى از دو امرى شده‌اند كه عقل آن را مستبعد و دور مىشمرد و بلكه نقل نيز آن را مردود ميداند ؛ و براى تحقّق معاد هيچكدام از اين دو امر لازم نمىباشد .\r\nبلكه عقل و نقل هر دو دلالت دارند بر آنكه آنچه در آخرت عود مىكند همان چيزى است كه در دنيا مصدر أفعال بوده و مبدأ اعمال و مكلّف به تكاليف و واجبات و احكام عقليّه و شرعيّه بوده است .\r\n\r\n","description":"","footnote":"","page_name":" 124 ","page_number":146},
  {"content":"\r\n\r\nو مخفى نماند كه قلع ريشهء شبهه از اراضى اوهام منكران و آراء ملحدانى كه انكار حشر و قيامت را مىنمايند ، نمىتوان نمود مگر به قلع و قمع اصل اين شبهه كه : انسان به سبب مرگ فانى و باطل ميگردد و ابداً باقى نمىماند ، چون انسان غير از اين هيكل با مزاج خاصّ يا صورتى كه در اين بدن حلول كرده است چيز ديگرى نيست .\r\nو ما سابقاً مفصّلًا اين اصل را از ريشه بركنديم و تار و پودش را زديم و بطور كامل در اين باره بحث كرديم .\r\nو محقّقين از فلاسفه و مِلّيّين همگى بر ثبوت معاد و نشأهء باقى بعد از دنيا ، اتّفاق دارند ؛ و ليكن در كيفيّت آن اختلاف نموده‌اند .\r\n\r\nجمهور اهل اسلام قائل به معاد جسمانىِ فقط و جمهور فلاسفه قائل به معاد روحانىِ فقط شده‌اند\r\nجمهور اهل اسلام و تمام فقهاء و اصحاب حديث ، قائل شده‌اند كه : معاد فقط جسمانى است ، بنا بر اين مبنى كه : روح در نزد آنان عبارت است از جسمى كه در بدن ، مانند سريان آتش و حرارت در زغال ، سارى و جارى است و همانند آب در گُل و روغن در زيتون جريان دارد .\r\nو جمهور فلاسفه و پيروان مَشّائين قائل شده‌اند كه : معاد فقط روحانى است ، يعنى فقط عقلى است ؛ چون بدن با تمام صورت‌ها و عَرَض‌هايش منعدم مىشود ، به علّت آنكه نفس از آن قطع علاقه مىكند ؛ بنابراين بدن بشخصه ديگر عود نمىكند چون اعادهء معدوم امرى محال است .\r\nامّا نفس چون جوهر مجرّدى است بنابراين باقى مىماند و راهى براى فناء و هلاك آن نيست ؛ و چون بواسطهء مرگ طبيعى قطع علاقه\r\n\r\n","description":"","footnote":"","page_name":" 125 ","page_number":147},
  {"content":"\r\n\r\nاز تعلّقات نمود ، به عالم مفارقات عود خواهد كرد .\r\n\r\nبسيارى از اكابر حكماء و مشايخ عرفا و جمعى از متكلّمين قائل به هر دو قسم معاد شده‌اند\r\nو بسيارى از اكابر حكماء ، و مشايخ عرفاء ، و جمعى از متكلّمين مانند حجّة الإسلام غزالى و كَعبى و حَليمى و راغِب اصفهانى ، و بسيارى از اصحاب ما اماميّه مانند شيخ مفيد و شيخ أبى جعفر طوسى و سيّد مرتضى و علّامهء حِلّى و محقّق خواجه نصير الدّين طوسى رضوان الله تعالى عليهم أجمعين ، قائل به هر دو قسم از معاد شده‌اند . « 1 »\r\nبه جهت آنكه استدلال نموده‌اند كه : نفس انسان مجرّد است و به بدن بازگشت مىكند .\r\nو جمهور نصارى و تَناسُخيّه نيز به همين قول معتقدند ، الّا اينكه فرق در آنست كه محقّقين از مسلمين و پيروان آنها معتقدند كه : ارواح حادث هستند ، و به بدن ، نه در اين عالم بلكه در عالم ديگر ، عود مىكنند . امّا تناسخيّه معتقدند كه : ارواح قديم هستند و به بدنها در\r\n\r\n\r\n","description":"","footnote":"\r\n( 1 ) قول متين و استوار همين است ، چون انسان عبارتست از نفس و بدن ، و اگر ميخواهى بگو : از عقل و نفس ؛ بنابراين براى بدن كمالى است و مجازاتى است و براى نفس نيز كمالى و مجازاتى است ؛ و همچنين براى نفس و قواى جزئيّهء او كمالات و غاياتى متناسب با خود او خواهد بود ، و براى عقل و قواى او كه كلّى است نيز كمالى و غايتى است . و چون اكثر مردم با غايات روحانيّهء عقليّه سر و كارى ندارند ، دربارهء آنها بنا به قول كسانى كه ميگويند : معاد فقط روحانى است ، مستلزم تعطيل خواهد شد ؛ و بنا به قول كسانى كه ميگويند : معاد فقط جسمانى است ، دربارهء گروه اقلّ از خواصّ و اخصّ از مردم مستلزم تعطيل خواهد شد - حكيم سبزوارى قدَّس الله سِرَّه . ( تعليقه )\r\n","page_name":" 126 ","page_number":148},
  {"content":"\r\n\r\nاين عالم عود مىكنند ، و آخرت و بهشت و جهنّم جسمانى را انكار دارند .\r\n\r\nاختلاف در اينكه آنچه در آخرت بازگشت مىكند عين بدن دنيوى است يا مثل آن\r\nو در گفتار همين كسانى كه معتقد به دو معاد روحانى و جسمانى هستند نيز اختلاف است كه آيا آنچه از بدن در آخرت بازگشت دارد عين اين بدن است ، يا مثل آنست ؟ و هر يك از عينيّت يا مثليّت ، آيا به اعتبار هر يك از اعضاء و أشكال و خطوط است ، يا نه ؟\r\nو ظاهراً اين احتمال اخير را كسى لازم ندانسته است ؛ بلكه بسيارى از اهل اسلام كلامشان دلالت دارد بر آنكه آن بدنِ عود داده شده در روز قيامت ، از نقطهء نظر خلقت و شكل غير از بدن اوّل است .\r\nو در بسيارى از مواقع استدلال شده است بر اين كلام به بعضى از رواياتى كه در آنها صفات اهل بهشت و دوزخ نام برده شده است ؛ مثل آنكه : آنها جُرْد مُرْد هستند يعنى صورتهايشان صاف و بدون مو است ، و مثل آنكه دندان شخصِ كافر به اندازهء كوه احد است ، و به گفتار خداى تعالى :\r\n كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ  . « 1 »\r\n« و هر وقت كه پوست آنان در اثر آتش گداخته گردد و پخته شود ، ما آن پوستها را به پوستهاى ديگر مبدّل ميگردانيم تا اينكه عذاب را خوب بچشند . »\r\n\r\n\r\n","description":"","footnote":"\r\n( 1 ) قسمتى از آيه 56 ، از سورهء 4 : النّسآء\r\n","page_name":" 127 ","page_number":149},
  {"content":"\r\n\r\nو به گفتار خداى تعالى :  أَ وَ لَيْسَ الَّذِي خَلَقَ السَّماواتِ وَ الْأَرْضَ بِقادِرٍ عَلى أَنْ يَخْلُقَ مِثْلَهُمْ  . « 1 »\r\n« آيا آن كسى كه آسمانها و زمين را خلقت فرموده است ، توانائى آن را ندارد كه مثل آنان را خلق كند ؟ »\r\nو اگر بگوئى : بنابر اين تقريب ، آن كسى كه مورد ثواب و پاداش واقع مىشود بواسطهء لذّات جسمانى ، و يا مورد عقاب قرار ميگيرد بواسطهء آلام و رنجهاى جسمانى ، غير از آن كسى است كه عمل به طاعت نموده است و يا مرتكب معصيت گرديده است .\r\nدر پاسخ گفته مىشود : معيار در اين جهت روح است ، زيرا كه ادراك ثواب و عذاب را روح مىكند گرچه بتوسّط آلات بوده باشد ؛ و روح بعينه باقى است ؛ و از همين روى به انسان از زمان طفوليّت تا زمان پيرى و كهولت گفته مىشود : او خودش است بعينه ، گرچه صورت‌هاى او و مقادير او و أشكال و أعراض او ، بلكه بسيارى از اعضاء و قواى او تبديل شده است . و دربارهء كسى كه در جوانى جنايتى كرده و چون به پيرى رسد او را عقاب كنند و پاداش نمايند ، نمىگويند : غير جانى را پاداش كردند .\r\n\r\nبيان مذهب حقّ در باب معاد\r\nاينها كه بيان كرديم ، تحرير مذهب‌ها و آراء واردهء در معاد بود ؛ و همانطور كه خواهى دانست مذهب حقّ در باب معاد آنست كه : آنچه مُعاد مىپذيرد يعنى عود و بازگشت مىكند همين شخص است\r\n\r\n\r\n","description":"","footnote":"\r\n( 1 ) قسمتى از آيه 81 ، از سورهء 36 : يس\r\n","page_name":" 128 ","page_number":150},
  {"content":"\r\n\r\nبعينه ، چه از نقطهء نظر نفس و چه از نقطهء نظر بدن ؛ نفس بعينه همين نفس است ، و بدن بعينه همين بدن « 1 » است ، بطورى كه اگر تو او را ببينى ، ميگوئى اين بعينه همان فلان كس است كه در دنيا بود ، و اگرچه تقلّب‌ها و تحوّل‌هاى مادّى آن‌قدر وارد شود كه گفته شود : اين طلا است ، و اين آهن است .\r\nو چه بسا آنچه بر نفس و بدن ميگذرد بطورى است كه آنها را متّحد مىكند و عقلِ واحدِ محض ميگرداند .\r\nو كسى كه اين معنى را منكر شود ، منكر شريعت شده است و در حكمت ناقص آمده است ، و لازمهء گفتارش اينست كه بسيارى از نصوص قرآنيّه را انكار نموده باشد . « 2 »\r\n\r\nاستدلال فخر رازى بر معاد طبيعى\r\nبسيارى از متكلّمين مانند فخر رازى و همقطارانش ، در باب اعتقاد در حشر اجساد ، معاد را مادّى طبيعى با همين مادّهء كثيف ظلمانى ميدانند ؛ و براى توضيح مرام آنها عين عبارات صدر المتألّهين\r\n\r\n\r\n","description":"","footnote":"\r\n( 1 ) يعنى بدن برزخى و آخرتى همين بدن دنيوى است ، ليكن نه به وصف دنيوى و طبيعى بودن ، بلكه آن بدن بعينه همين بدن است به علّت آنچه كه شرح آن گذشت و بعداً خواهد آمد كه شيئيّت شىء به صورت آنست يعنى به صورت بدنيّهء آن نه به مادّهء آن ، و به صورت آنست كه معناى آن ما بِه الشّىءُ بِالفعل است و آن نفس است ، و نفس مشخِّص است ، و چون مشخِّص اين و ان يكى است چگونه شخص بمعناه و صورته باقى نباشد ؟ و تشخّص نفس به وجود حقيقى است و آن عين وحدت و تشخّص اوست . و اين مطلب را مصنّف كتاب قدّس سرّه [ كه ملّا صدرا صاحب كتاب « أسفار » است 
  ] به ابلغ وجهى تحقيق خواهد نمود - حكيم سبزوارى قدّس الله نفسه . ( تعليقه )\r\n( 2 ) « أسفار » طبع حروفى ، ج 9 ، از ص 163 تا ص 166\r\n","page_name":" 129 ","page_number":151},
  {"content":"\r\n\r\nرا نقل مىكنيم :\r\nمعاد در نزد آنان عبارتست از : جمع اجزاءِ مادّيّهء متفرّقهء اعضاءِ اصليّه‌اى كه به نظر آنها باقى مىماند ، و تصوير آن بار ديگر به صورتى مانند صورت سابق ، تا آنكه نفس براى بار ديگر به آن تعلّق گيرد .\r\nو متوجّه نشده‌اند كه اين فرضيّه محصَّلش حشر در دنياست ، نه در نشأهء آخرت ، و بازگشت است به دار دنيا و خانهء اوّل كه خانهء عمل است و خانهء تحصيل است ، نه بازگشت بسوى دار آخرت كه خانهء جزاء و تكميل است . و اين عقيده مرجعش به تناسخ است ، پس استحالهء تناسخ كجا رفت ؟ و چه شد معناى گفتار خداى تعالى :\r\n  نَحْنُ قَدَّرْنا بَيْنَكُمُ الْمَوْتَ وَ ما نَحْنُ بِمَسْبُوقِينَ * عَلى أَنْ نُبَدِّلَ أَمْثالَكُمْ وَ نُنْشِئَكُمْ فِي ما لا تَعْلَمُونَ   . « 1 »\r\n« ما در ميان شما مرگ را مقدّر نموديم - و البتّه ما در امر خود عقب نخواهيم افتاد - براى آنكه مثل‌ها و مانندهاى شما را تغيير دهيم و تبديل كنيم و شما را در عالمى كه خصوصيّات آن را نميدانيد ايجاد و انشاء نمائيم . »\r\nو گفتار ديگر خداى تعالى :\r\n نَحْنُ خَلَقْناهُمْ وَ شَدَدْنا أَسْرَهُمْ وَ إِذا شِئْنا بَدَّلْنا أَمْثالَهُمْ تَبْدِيلًا  . « 2 »\r\n« ما ايشان را بيافريديم و بنيان و مجموعهء آنها را استوار و محكم\r\n\r\n\r\n","description":"","footnote":"\r\n( 1 ) آيه 60 و 61 ، از سورهء 56 : الواقعة\r\n( 2 ) آيه 28 ، از سورهء 76 : الإنسان\r\n","page_name":" 130 ","page_number":152},
  {"content":"\r\n\r\nساختيم ؛ و زماني كه بخواهيم ، مثل‌ها و شكل‌ها و مانندهاى ايشان را البتّه تبديل خواهيم نمود . »\r\nو بر افراد صاحب بصيرت پوشيده نيست كه نشأهء دوّم كه نشأهء آخرت است ، طورى ديگر است از وجود كه مباينت با اين طور دنيوى - كه از خاك و آب و گل خلق شده است دارد ؛ و موت و بعث ، ابتداى حركت رجوع بسوى خدا يا قرب به اوست ؛ نه بازگشت بسوى خلقت مادّيّه و بدن خاكى كثيف ظلمانى .\r\nو فخر رازى در تفسير كبير خود استدلال كرده است بر آنچه به نظر خود از حشر و معاد فهميده و تصوّر آن را نموده است ، به آياتى از قرآن كريم كه دربارهء قيامت و بعث وارد شده است و آن را با آنچه خود فهميده و موافق رأيش و طبعش بوده است تطبيق نموده است :\r\nوى گفته است : در سورهء واقعه آياتى است كه اشاره است به جواب شبههء منكرين معاد ، كه آنها از اصحاب شِمال و اهل مجادله هستند ، آنجا كه گفته‌اند :\r\n  أَ إِذا مِتْنا وَ كُنَّا تُراباً وَ عِظاماً أَ إِنَّا لَمَبْعُوثُونَ * أَ وَ آباؤُنَا الْأَوَّلُونَ   . « 1 »\r\n« آيا در زماني كه ما بميريم و به صورت خاك و استخوان درآئيم ، آيا ما مبعوث خواهيم شد ؟ ! آيا پدران پيشين ما نيز مبعوث خواهند شد ؟ ! »\r\nو خداوند در پاسخ آنان براى امكان اين معاد به چهار وجه استدلال نموده است\r\n\r\n\r\n","description":"","footnote":"\r\n( 1 ) : ذيل آيه 47 و آيه 48 ، از سورهء 56 : الواقعة\r\n","page_name":" 131 ","page_number":153},
  {"content":"\r\n\r\nاوّل ، گفتار خداى تعالى :   أَ فَرَأَيْتُمْ ما تُمْنُونَ * أَ أَنْتُمْ تَخْلُقُونَهُ أَمْ نَحْنُ الْخالِقُونَ   « 1 » .\r\n« پس شما به من خبر دهيد از مَنىها و نطفه‌هائى كه در رحم‌ها ميريزيد ! آيا شما آنها را مىآفرينيد يا ما آفرينندگان آنها هستيم ؟ ! »\r\nدوّم ، گفتار خداى تعالى :   أَ فَرَأَيْتُمْ ما تَحْرُثُونَ * أَ أَنْتُمْ تَزْرَعُونَهُ أَمْ نَحْنُ الزَّارِعُونَ .   « 2 »\r\n« پس شما به من خبر دهيد از آن زراعت‌هائى كه ميكاريد ! آيا شما آن زراعت‌ها را رشد ميدهيد و سر سبز مىكنيد يا اينكه ما رشد دهنده و سر سبز كنندگانيم ؟ ! »\r\nسوّم ، گفتار خداى تعالى :   أَ فَرَأَيْتُمُ الْماءَ الَّذِي تَشْرَبُونَ * أَ أَنْتُمْ أَنْزَلْتُمُوهُ مِنَ الْمُزْنِ أَمْ نَحْنُ الْمُنْزِلُونَ   . « 3 »\r\n« پس شما مرا آگاه كنيد از آبى كه مىآشاميد ! آيا شما آن را از ابرها پائين آورديد يا ما پائين آورندگانيم ؟ ! »\r\nو چهارم ، گفتار خداى تعالى :   أَ فَرَأَيْتُمُ النَّارَ الَّتِي تُورُونَ * أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ   . « 4 »\r\n« پس شما مرا آگاه كنيد از آتشى كه مىافروزيد و با آتش‌گيرانه روشن مىكنيد ! آيا شما درخت آن را انشاء و ايجاد نموديد يا ما انشاء و ايجاد كنندگانيم ؟ ! »\r\nو سپس مطالبى را از فخر رازى در تفسير اين آيات و تطبيق آن با\r\n\r\n\r\n","description":"","footnote":"\r\n( 1 ) آيه 58 و 59 ، از سورهء 56 : الواقعة\r\n( 2 ) آيه 63 و 64 ، از همان سوره\r\n( 3 ) آيه 68 و 69 ، از همان سوره\r\n( 4 ) آيه 71 و 72 ، از همان سوره\r\n","page_name":" 132 ","page_number":154},
  {"content":"\r\n\r\nمرام خودش ، نقل كرده است كه حقّاً از مفاد و مضمون آيات خارج ، و مىتوان گفت تحريف معنوى در آيات است . و ما براى عدم تطويل از ذكر آنها خوددارى كرديم .\r\n\r\nردّ ملّا صدرا استدلالات فخر رازى را\r\nو پس از آن ملّا صدرا فرموده است :\r\nاين تقريب نهايت چيزيست كه فهم اهل كلام بدان رسيده ، و آخرين مرحله‌اى است كه نظر علماء رسوم « 1 » در اثبات نشأهء آخرت و حشر اجسام و نشر ارواح و نفوس بدان رسيده است .\r\nو با قطع نظر از جهات خدشه و منعى كه در استدلال اوست و با قطع نظر از تحريف آيات قرآن از معانى خود و از اغراضى كه به اين آيات تعلّق دارد و بر آن اساس اين آيات آورده شده و براى إفادهء آن جهات است - كما اينكه اشاره خواهيم نمود - ، آنچه را كه اين مرد تقرير و تصوير كرده است اصولًا به هيچ وجه من الوجوه اثبات نشأهء آخرت و بيان ايمان به روز قيامت نيست .\r\nچون آنچه از تصوير كلام و تحرير مرامش معلوم مىشود اينست كه : ممكن است اجزاء متفرّقه و پراكنده شده در مكانهاى متعدّد و جهات مختلفهء از دنيا ، مجتمع گردند و منضمّاً بعضى با بعضى ديگر در مكان واحدى قرار گيرند ؛ و سپس يك صورتى كه مماثل صورت سابقِ معدوم باشد بر آن افاضه شود ؛ و پس از آن ، روح از عالم تجرّد و قدس خود ، بعد از گذشت دورانهاى بسيارى كه در آنها در رَوح و راحت بوده است ، براى مرتبهء ديگر به اين عالم دنيا بازگشت كند و به\r\n\r\n\r\n","description":"","footnote":"\r\n( 1 ) عالمان به علوم رسمى و اصطلاحى و اهل ظاهر - ( م )\r\n","page_name":" 133 ","page_number":155},
  {"content":"\r\n\r\nاين بدن كثيف ( مادّى ) ظلمانى تعلّق گيرد .\r\nعالم آخرت روز قيامت ناميده شده است ، چون در آن روز روح از اين بدن طبيعى بر مىخيزد و قيام مىكند درحالىكه در وجود خود از او مستغنى است و به ذات خودش و پديد آورنده‌اش و إبداع و انشاء كننده‌اش اعتماد دارد و قائم است .\r\nبدن اخروى در آنجا قائم به روح است ، و روح در اين دنيا قائم به بدن طبيعى است ؛ چون روح در اينجا ضعف وجودى دارد و در قيامت ، قوّت وجودى دارد .\r\n\r\nقائلين به معاد طبيعى مادّى منكر معاد اخروى هستند\r\nو بالجمله كلام فخر در باب معاد شباهتش به منكرين معاد و عالم آخرت بيشتر است تا به مقرّين و معترفين به آن ؛ چون اكثر طِباعيّه و دَهْريّه كلامشان همينطور است كه فخر گفت .\r\nيعنى موادّ عنصريّه بواسطهء وزش بادها و فرود آمدن باران‌ها بر سطح زمين و رسيدن اشعّهء ماه و خورشيد و غير آنها بر آن ، مجتمع ميشوند و از آن موادّ ، انسان و حيوان و نبات پديدار ميگردد .\r\nو پس از آن آنها مىميرند و صورتهايشان متشتّت و خراب مىشود ؛ و سپس آن اجزاء بار ديگر بر همان هيئت يا بر هيئت ديگرى كه قريب به آن باشد مجتمع ميگردند ، و از آنها أمثال اين مواليد چون انسان و حيوان و نبات پديدار مىشود ، چه با فرض بقاء نفوس و ارواح همچنان كه تناسخيّه ميگويند ، و چه با حدوث طائفه‌اى از ارواح و نفوس و بطلان طائفهء سابقه .\r\nو اى كاش من مىفهميدم : كيست كه انكار كند اين را كه از آب\r\n\r\n","description":"","footnote":"","page_name":" 134 ","page_number":156},
  {"content":"\r\n\r\nو خاك و مادّه‌اى بعينه براى بار ديگر صورتى شبيه به صورت اوّل حادث شود تا مطلوب از آن اثبات قدرت خدا باشد ؟\r\nو بالجمله ، محصّل گفتار اينست كه اين طائفه از اصحابِ لقلقه و كلام و اهل مجادله و اختصام ، ندانسته اند كه مقصود از تكاليف الهيّه و فرستادن شريعت‌ها و پيامبران و فرود آوردن كتاب‌هاى آسمانى ، فقط براى تكميل نفوس انسان و رها كردن آنهاست از اين عالم كه دارِ أضداد است ، و آزاد كردن آنها از اسارت شهوات و مقيّد بودن به امكنه و جهات .\r\nو اين مرتبه از تكميل و تجريد پيدا نمىشود مگر به تبديل اين عالم كهنه و خراب شونده و متجدّد به عالم باقى و ثابت .\r\nو اين تبديل به نشأَه و عالم بقاء بستگى دارد اوّلًا به معرفت آن عالم و ايمان به وقوع آن ؛ و ثانياً به اينكه انسان بداند كه غايت و منظور اصلى از پيدايش انسان در اين عالم ، كه به مقتضاى فطرت طبيعى خود - اگر بواسطهء جهل و ارتكاب گناه از مسلك اصلى منحرف نگردد - متوجّه به آنست ، همانا وصول به آن عالم است ؛ و ثالثاً به عمل كردن به مقتضاى آخرت و آنچه راه را بدان آسان مىكند و قواطع و موانع را از سر راه آن بر ميدارد .\r\n\r\nمقصود از تكاليف الهيّه ، تكميل نفوس و آزاد كردن آنها از اسارت شهوات است\r\nپس مقصود و منظور الهى از اين آياتى كه دلالت بر معاد مىكنند ، متوجّه نمودن انسان است به نحوهء ديگرى از وجود ، و ارشاد و راهنمائى بسوى عالمى كه از اين حواسّ غائب و از شهود خلائق پنهان است ؛ و آن عالم مسمّى به عالم غيب است و اين عالم\r\n\r\n","description":"","footnote":"","page_name":" 135 ","page_number":157},
  {"content":"\r\n\r\nبه عالم شهادت ؛ و آن ، عالم ارواح است و اين ، عالم اجساد .\r\nو همانطور كه « روح » باطن جسد است ، عالم آخرت نيز باطن دنياست .\r\nبارى چون اثبات طورى ديگر از وجود كه مخالف اين وجود طبيعىِ وضعى است و اثبات نشأهء ديگرى كه با اين نشأهء ظاهر مباينت دارد ، كار مشكل و صعب الفهم بود و از اذهان اكثر مردم دور ، و قابل هضم و ادراك نبود لذا انكار كردند و در مقام خصومت برآمدند .\r\nو علاوه بر اين ، به جهت انس و الفت داشتن با اين جسدها و شهوات و أميال و لذّت‌هاى اين جسدها بر آنان مشكل بود كه آن را ترك كنند و به دنبال عالم ديگرى كه با اين عالم تضادّ دارد بروند .\r\nو بدين سبب از تدبّر در حقيقت و كيفيّت آن عالم اعراض كردند و از آيات و نشانه‌هاى آن روى گردانيدند ؛ همچنان كه خداوند تعالى ميفرمايد :\r\n وَ كَأَيِّنْ مِنْ آيَةٍ فِي السَّماواتِ وَ الْأَرْضِ يَمُرُّونَ عَلَيْها وَ هُمْ عَنْها مُعْرِضُونَ  . « 1 »\r\n« و چه بسيار از آياتى كه در آسمانها و زمين است ، و ايشان بر آن آيات مرور نموده و از آن اعراض مىنمايند . »\r\n وَ رَضُوا بِالْحَياةِ الدُّنْيا وَ اطْمَأَنُّوا بِها  . « 2 »\r\n« و به حيات دنيوى راضى شدند و بدان اعتماد نموده و دل\r\n\r\n\r\n","description":"","footnote":"\r\n( 1 ) آيه 105 ، از سورهء 12 : يوسف\r\n( 2 ) قسمتى از آيه 7 ، از سورهء 10 : يونس\r\n","page_name":" 136 ","page_number":158},
  {"content":"\r\n\r\nبستند . »\r\nو در اقامت روى زمين دلبستگى پيدا نمودند و تكيه زدند ؛ همچنان كه خداوند تعالى ميفرمايد :\r\n وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ .  « 1 »\r\n« و ليكن او در اقامت در روى زمين دل بست و اعتماد نمود ، و از هواى نفسانى خود پيروى كرد » .\r\n\r\nعلل انكار معاد اخروى و عالم تجرّد\r\nو ما بسيارى از كسانى را كه خود را به علم نسبت ميدهند و به شريعت منتسب ميدانند ديده‌ايم كه چون ذكرى از عالم تجرّد به ميان آيد ، از اثبات آن روى درهم مىكشند و دل‌هايشان از ذكر عقل و نفس و روح و مدح آن عالم و مذمّت عالم اجساد و شهوات محسوسه‌اش و كهنگى و خرابى و انقطاعش ، مشمئز و ناراحت ميگردد .\r\nو اكثريّت از آنان چنين مىپندارند كه : عالم آخرت به عين عالم دنيا ، و نعمتهايش مثل نعمتهاى دنياست با اين تفاوت كه در آنجا بيشتر و باقىتر و دوامش زيادتر است . و بدين سبب رغبت به آخرت پيدا نموده‌اند و طاعتها را براى وصول به آخرت و بجاى آوردن شهوات شكم و فرج انجام ميدهند .\r\nو بدين واسطه و علّتى كه ما بيان كرديم در آيات قرآن عظيم ، ذكر آيات دالّهء بر نشأهء آخرت و عالم بعث و قيام انسان مكرّراً به ميان آمده است ، تا انسان از خواب جهالت و بيهوشى غفلت بيدار شود و\r\n\r\n\r\n","description":"","footnote":"\r\n( 1 ) قسمتى از آيه 176 ، از سورهء 7 : الاعراف\r\n","page_name":" 137 ","page_number":159},
  {"content":"\r\n\r\nمتوجّه عالم آخرت شود ، و از علاقهء به بدن و قيود آن از دنيا و تعلّقات آن بيزارى جويد ، و از چركها و كثافتهاى آن خود را پاك و تطهير نمايد ، و به شرف لقاء خدا و مجاورت مقرّبان درگاه خدا و اتّصال به قدّيسين شائق گردد . « 1 »\r\nبارى ، محصّل كلام اين بزرگوار اينست كه : عالم آخرت غير از عالم دنياست ، و در طول دنياست و در تكامل و ترقّى دنياست ؛ و اگر بنا بشود همين مادّهء ظلمانى و كثيف و تاريك زمين در آنجا باشد ، پس ديگر آنجا عالم آخرت و نشأهء قيام و قيامت نيست ، آنجا عالم دنياست ؛ و معتقدين به چنين معادى در واقع انكار معاد را نموده‌اند ، و به كشش و استدامهء حيات دنيوى چون طبيعيّون و دهريّون دل بسته‌اند .\r\n\r\nآنچه حقّ است معاد جسمانى است ، نه معاد طبيعى مادّى\r\nو آنچه از ضروريّات دين است و اعتقاد به آن لازم است و عقل نيز كافلِ اثبات آنست همان معاد جسمانى است نه معاد طبيعى مادّىّ . در آنجا انسان مورد نعمتها و عذابهاى خداوند واقع مىشود با بدن جسمانى ، نه با بدن طبيعى و مادّى .\r\nو اين منتسبين به علم و شريعت بين « جسم » و « مادّه » فرق نگذارده‌اند و معاد جسمانى را مادّى و طبيعى انگاشته‌اند ؛ با آنكه اعتقاد به معاد مادّى خلاف ضرورت اسلام و آيات قرآن كريم و روايات وارده از معصومين صلوات الله عليهم أجمعين است ، و در حقيقت به مذهب مادّيّون و طبيعيّون و تناسخيّه رجوع مىكند .\r\n\r\n\r\n","description":"","footnote":"\r\n( 1 ) « أسفار » طبع حروفى ، ج 9 ، ص 153 تا ص 158\r\n","page_name":" 138 ","page_number":160},
  {"content":"\r\n\r\nآيه مباركهء  وَ أَشْرَقَتِ الْأَرْضُ بِنُورِ رَبِّها  . « 1 »\r\n« و زمين به نور پروردگارش درخشان و روشن مىشود » و رواياتى كه دلالت دارد بر آنكه جسم عالم آخرت از اين اجسام لطيف‌تر است و در قيامت مردم دفع كثافات و قاذورات ندارند و هر چه ميخورند و مىآشامند جزء بدن مىشود ، و در آن نشأه ، بهشتيها به صورت جوان شاداب بدون نقص عضو ، چون كرى و كورى و چلاقى ، با صورتهاى دلفريب و زيبا ، و جهنّميان به صورت‌هاى زشت و منكر و نابينا محشور ميگردند ؛ همه و همه به خوبى دلالت دارد بر آنكه جسم آن عالم چون مادّه و طبيعتِ كثيف اين عالم نيست ؛ بلكه جسم لطيف است ، كه بر اثر تجلّى نفس و ظهور آن در عالم صورت پديدار مىشود . و ما بِحَول اللهِ و قوّته بطريقى معاد جسمانى را با همين بدن عنصرى و هيكل مادّى و طبيعى تصوير كرده‌ايم ، كه إن شاء الله تعالى در مبحث بعد بيان خواهد شد .\r\n\r\nپاسخ‌هاى متكلّمين از اشكالات وارده بر معاد جسمانى مخدوش و غير قابل قبول است\r\nامّا آنچه متكلّمين از اشكالات وارده بر معاد جسمانى پاسخ گفته‌اند ، جملگى مخدوش و غير قابل قبول است .\r\nسابقاً ذكر شد كه يكى از اشكالاتى كه بر معاد جسمانى مىكنند شبههء آكل و مأكول است . و ما به حمد الله و المنّة از اين شبهه جواب داديم ، و چنين روشن شد كه اين شبهه از اصل صحيح نيست ؛ و با توجّه به حقيقت اشياء ، كه شيئيّت آنها به صورت آنهاست نه به مادّهء آنها ، در واقع شبهه نيست ، بلكه يك نوع مغالطه است\r\n\r\n\r\n","description":"","footnote":"\r\n( 1 ) . صدر آيه 69 ، از سورهء 39 : الزّمر\r\n","page_name":" 139 ","page_number":161},
  {"content":"\r\n\r\nهمچنان كه گفتيم ، چون تشخّص و موجوديّت اشياء به صورت است و صورت هم هميشه در عالم كون محفوظ است ، بنابراين شبههء آكل و مأكول از ريشه و بُن مندفع است .\r\n\r\nپاسخ شبههء آكل و مأكول به طريق متكلّمين\r\nبعضى از متكلّمين كه در حكمت الهيّه و علوم عقليّه تضلّعى نداشته‌اند ، جواب اين شبهه را بدين قسم داده‌اند كه : اين إشكال وقتى وارد است كه در روز بازپسين خداوند بخواهد تمام بدن آكل و تمام بدن مأكول را زنده فرمايد ، در اين صورت اين إشكال بجاست كه اگر بدن آكل را محشور كند ، تمام بدن مأكول محشور نشده و اگر مأكول را محشور فرمايد ، تمام بدن آكل محشور نشده است ؛ و بنابراين يا بدن زيد آكل مؤمن و يا بدن عمرو مأكول كافر محشور نشده است .\r\nولى آنچه خداوند از اين دو بدن خلق ميفرمايد همان اجزاء اصليّهء آنهاست كه قوام وجودى اين دو بدن و زيد و عمرو به آن بستگى دارد ؛ چون هر شخصى در بدنش يك اجزاء اصليّه‌اى وجود دارد ، و يك اجزائى هم بر آن اجزاء اضافه ميگردد ، و اين اجزاء فضليّه هميشه از اجزاء اصليّه افزون‌تر است .\r\nمثلًا : طفلى كه از مادر متولّد مىشود ، يك بدن موجود خارجى دارد كه داراى تشخّصاتى است ، و داراى صفات خاصّ و مشخّصاتى از نقطهء نظر شكل و اندام و رنگ و غير ذلك مىباشد ، كه هر چه بعداً بواسطهء تغذيه از موادّ مختلفه ، بدنش رشد كند و بزرگ شود ، آن مشخّصات اوّليّه تغيير نمىپذيرد .\r\n\r\n","description":"","footnote":"","page_name":" 140 ","page_number":162},
  {"content":"\r\n\r\nاگر اين طفل مثلًا در وقت تولّد سه كيلوگرم باشد ، بعداً كه در اثر رشد به جوانى ميرسد و وزنش به صد كيلوگرم ميرسد ، باز شكل و اندام و طرز استخوان‌بندى و رنگ بدن و خطوط كف دست و كف پا و سائر جهاتى كه از مشخّصات او بوده به‌هيچ‌وجه تغيير و تبديل نمىكند .\r\nو اگر اين شخص بيمار گردد يا به سنّ كهولت و پيرى برسد و آن وزن صد كيلو به پنجاه كيلوگرم پائين بيايد ، باز در اين خصوصيّات و مشخّصاتى كه از اختصاصات اوست تغييرى حاصل نمىشود .\r\nپس آنچه بر بدن اضافه مىشود و يا از آن كسر ميگردد همان أجزاء فضليّه است ، يعنى زيادىها ؛ و امّا اجزاء اصليّه بطور مستدام و پيوسته در بدن باقى است ، و هيچگاه دستخوش زوال و فناء و بوار نمىگردد ؛ و به همين جهت شكل و شمائل افراد بشر تغيير نمىكند و پيوسته مردم به همان خصوصيّات ، از يكديگر متمايز و شناخته مىشوند .\r\nدر روز حشر ، خداوند تبارك و تعالى همان اجزاء اصليّهء بدن آكل و بدن مأكول را زنده مىكند و همانطور كه گفته شد آن اجزاء هميشه ثابت و باقى هستند و قابل فنا و نيستى نمىباشند ؛ زيرا قوام و هستى بدن‌ها به آن اجزاء است ؛ و امّا زيادىها و اجزاء فضليّه كه به صورت فضولاتى هميشه در بدن انسان ، ورود و خروج دارند : تبديل به غذا مىشوند ، تبديل به خون ميگردند ، و سپس تبديل به گوشت و استخوان و پس از آن ، به علّت آنكه بدل ما يَتَحلّل مىباشند ، تبديل\r\n\r\n","description":"","footnote":"","page_name":" 141 ","page_number":163},
  {"content":"\r\n\r\nبه گاز مىشوند و در فضا منتشر مىگردند ؛ اينها همه خارج از بدن است .\r\nبدن انسان حكم مجرائى را دارد كه از يك طرف پيوسته در آن آب وارد مىشود و از طرف ديگر خارج ميگردد . آنچه انسانيّت انسان را از نقطهء نظر بدن و طبيعت تشكيل ميدهد ، همان اجزاء اوّليّه است و آن هميشه ثابت و باقى است ، چه در آكل باشد و چه در مأكول ؛ و اجزاء ديگر حكم همان آب را دارد كه از يك طرفِ مجراى بدن داخل ، و از مجارى ديگر كه از جملهء آن تمام سلّول‌هاى بدن است خارج مىشوند .\r\nانسان آكل كه انسان مأكول را خورد ، اجزاء اصليّه و فضليّهء بدن مأكول در بدن آكل داخل مىشود ، غذا مىشود و تحليل ميرود و به صورت عصاره و خون در مىآيد ، ولى اجزاء اصليّهء او جزءِ اجزاء اصليّهء آكل قرار نمىگيرد ، و اجزاء فضليّهء بدن آكل جزءِ قوام بدن آكل نيست و آن شخص آكل و خورنده ، اجزاء اصليّه‌اش محشور مىشود .\r\nو در مأكول نيز قضيّه از همين قرار است ، خداوند اجزاء اصليّهء بدن او را محشور مىفرمايد و اين اجزاء ، جزء قوام بدن آكل نمىشود ؛ اجزاء فضليّهء بدن مأكول جزء بدن آكل مىشود ، نه اجزاء اصليّهء آن . در اين صورت هيچگونه إشكالى لازم نمىآيد .\r\nاين‌طور جواب داده‌اند .\r\n\r\nدفع شبههء آكل و مأكول به حشر أجزاء أصليّه و پاسخ متكلمين به آنان در نهايت سستى\r\nبه اين دسته از متكلّمين اشكال شده است كه : اگر اين اجزاء اصليّهء شخص مأكول كه فعلًا اجزاء فضليّهء شخص آكل شده است ،\r\n\r\n","description":"","footnote":"","page_name":" 142 ","page_number":164},
  {"content":"\r\n\r\nمبدأ موجود ديگرى باشد ؛ مثلًا بدن مأكول در شكم آكل تبديل به نطفه‌اى گردد كه آن مبدأ تكوّن شخص ثالثى قرار گيرد ، چون در اين صورت اجزاء اصليّهء مأكول ، اجزاء اصليّهء يك ذى نفس ديگرى شده است ، باز اشكال عود مىكند .\r\nمتكلّمين جواب ميدهند كه : لعلّ اينكه خداوند متعال اجزاءِ اصليّهء مأكول را حفظ كند بطورى كه آنها جزء اجزاء اصليّهء موجود ديگرى واقع نشوند ؛ و خداوند قدرت دارد كه آنها را حفظ كند بطورى كه جزءِ بدن ديگرى نشوند تا چه رسد به جزءِ اصلى آن ، و از ميان اجزاء مأكول كه جملگى داخل در بدن آكل مىشوند ، اجزاء فضليّه در بدن او بمانند و غذاى شخص آكل شوند ، ولى اجزاء اصليّه غذاى آكل نگردند و بدون آنكه توقّف و استقرارى داشته باشند و بدون تغيير و تبديل به بدل ما يتحلّل و غذا ، سالماً از بدن آكل خارج شده و محفوظ بمانند ، پس اين اجزاء سالماً وارد شده و سالماً خارج ميشوند .\r\nو آن موجودى كه در بدن آكل به صورت نطفه پديدار مىشود و مبدأ تكوّن انسان ثالث است ، حتماً از اجزاء فضليّهء بدن مأكول بوده است نه اصليّهء آن ؛ و خداوند چنين توانائى و قدرت را دارد كه بتواند در اين كشمكش‌ها و ورود و خروج‌ها فقط آن اجزاء اصليّه را حفظ كند ، و نگذارد دستخوش تحوّل قرار گيرد ؛ و نه جزء اصلى بدن آكل گردد و نه جزء اصلى بدن ثالث كه از نطفهء آكل به عمل آمده است ؛ و همينطور اين اجزاء اصليّه در شكمهاى مردم در أحقاب مختلفه\r\n\r\n","description":"","footnote":"","page_name":" 143 ","page_number":165},
  {"content":"\r\n\r\nبگردد و وارد و خارج شود تا روز قيامت ، بدون آنكه جزء بدنى از بدنها شود .\r\nبارى با اين پاسخها خواسته‌اند از إشكال سر باز زنند و فرار كنند ، نه اينكه پاسخ دهند ؛ براى اينكه حقّاً اگر سست‌تر از خانهء عنكبوت در دنيا مثالى داشته باشد همين جواب آقايان است .\r\nزيرا اوّلًا ، اينكه شايد خداوند آن اجزاء اصليّه را حفظ كند و لَعَلَّ اينكه جزء آكل قرار نگيرند ، با لَعَلَّ و لَيْتَ و كَأنَّ مطلب درست نمىشود ، و شايد و احتمال ميرود و أمثال آنها بنا را درست نمىكند .\r\nكسى كه در مسائل فلسفى بالاخصّ اصول عقائد وارد مىشود بايد برهان اقامه كند ، و صغرى و كبراى برهان بايد يقينى باشد ؛ چون نتيجه تابع أخسّ مقدّمتين است ؛ با ليت و لعلّ و شايد و گمان دارم كه نمىشود يك اصل اعتقادى را پايه گذارى كرد .\r\nاينها شبيه خطابه است كه با قياس و برهان ربطى ندارد ، و در علوم اين گونه طرحها ابداً راه ندارد و به پشيزى خريدار ندارد .\r\nو ثانياً ، ما بيائيم سر آن آدم أبو البشر كه با حوّاء ازدواج كرد و از نسل او اين جماعت بنى آدم در جهان پراكنده شدند :   وَ بَثَّ مِنْهُما رِجالًا كَثِيراً وَ نِساءً .   « 1 »\r\nآيا اين نسل كثير و اين فرزندان بسيار تا روز قيامت ، همه از اجزاء اصليّهء آدم و حوّاء بودند ، يا از اجزاء فضليّه و زياديها ؟\r\nاگر از اجزاء اصليّهء او بودند ، پس معلوم مىشود كه يك جزء\r\n\r\n\r\n","description":"","footnote":"\r\n( 1 ) قسمتى از آيه 1 ، از سورهء 4 : النّسآء\r\n","page_name":" 144 ","page_number":166},
  {"content":"\r\n\r\nاصلى از آدم خارج شد و فرزندش گشت .\r\nحال چون خداوند بخواهد آدم را در قيامت محشور فرمايد ، منهاى اجزاء اصليّه ايست كه از او جدا شده و فرزندان او را تا روز قيامت تشكيل داده‌اند ؛ در اين صورت در اجزاء اصليّهء آدم نقصان است ، پس اجزاء اصليّهء آدم هم محشور نشده‌اند .\r\nاز اين گذشته ، اين آدم چقدر بايد بزرگ و تنومند باشد كه تا روز قيامت بچّه‌هائى به صورت نطفه گرچه در كوچكى به قدر يك ذرّهء نامرئى باشند از او خارج گردند و از صلب او بيرون بريزند و تعداد اين بچّه‌ها و اين نسل بى نهايت بوده باشد ؛ اين آدم تحقيقاً از كوه أبو قُبَيس بزرگتر خواهد بود ؛ بلكه از بزرگترين كوههاى جهان ؛ چون هر بچّه را اگر به قدر يك ذرّه فرض كنيد ، بايد در بدن آدم بى نهايت ذرّه موجود باشد كه تا به صورت اجزاء اصليّه به فرزندانش ، به نحو انقباض و تراكم تا روز قيامت منتقل شوند . در اين صورت بدن آدم بى نهايت بزرگ خواهد بود درحالىكه ميدانيم آدم بو البشر چنين بدنى نداشت .\r\nبنابراين ، متكلّمين ناچارند كه بگويند : اولاد آدم از اجزاء اصليّهء خود آدم نيستند ، بلكه از اجزاء فضليّه و زيادى هستند .\r\nآدم خودش يك اجزاء اصليّه‌اى داشت ، از زيادىها و اضافات او اولاد او پديد آمدند ، كما اينكه در اين افراد بشر اولادى كه پديد مىآيند از اجزاء اصليّهء آنان نيست ، بلكه از اجزاء فضليّه است .\r\nبنابراين ، خداوند كه اينها را محشور مىكند از اجزاء اصليّهء اينها در داخل آكل چيزى نيست ، و او خودش يك وجود مستقلّى است كه\r\n\r\n","description":"","footnote":"","page_name":" 145 ","page_number":167},
  {"content":"\r\n\r\nاز اجزاء فضليّهء اينها پيدا شده است .\r\nاگر اين جواب را بگويند ، كه بالاخره هم بايد ملتزم بشوند به اين گفتار ، به اينها گفته مىشود : ما بين اجزاء اصليّه و فضليّه تفاوتى نمىبينيم ! و اصولًا اينكه شما اجزاء اصليّه و فضليّه درست كرده ايد ! يعنى چه ؟\r\nچون شما در گير افتاده‌ايد و در مخمصه واقع شده‌ايد ، فرض كرده‌ايد كه آدم يا اولاد او يك اجزاء اصليّه‌اى داشتند و يك اجزاء فضليّه !\r\nما مىپرسيم : اين اجزاء اصليّه كدامست ؟ و اجزاء فضليّه كدام ؟ به ما نشان بدهيد !\r\nميگويند : اجزاء اصليّه آن اجزاء اوّلين است كه اصل انسان از آنها بوده است .\r\nميگوئيم : كدامست ؟ آيا آن طفل نوزادى است كه به دنيا مىآيد ؟\r\nميگويند : آرى !\r\nميگوئيم : اين طفل قبلًا كه در شكم مادر بود چيزهائى به او اضافه شد تا اين كودك كامل شد و به دنيا آمد ، آن اجزاء اصليّهء جنين و طفل در رحم چه بوده است ؟\r\nميگويند : اجزاء اصليّه‌اش همان قطرهء نطفه بوده ؛ چون در رحم قرار گرفت دائماً اضافاتى بر آن زياده شد و رشد كرد تا بدين سرحدّ رسيد .\r\nميگوئيم : آيا اجزاء اصليّه ، تمام نطفه بوده است ؛ يا مقدارى از\r\n\r\n","description":"","footnote":"","page_name":" 146 ","page_number":168},
  {"content":"\r\n\r\nآن ؟\r\nميگويند : يك ذرّه از نطفه بوده است كه آن را إسْپرم گويند .\r\nبنابراين انسانى كه در دنيا يا در حال موت وزن بدنش يكصد كيلوگرم است و خداوند او را حشر ميفرمايد و ميخواهد عذاب كند و يا ثواب دهد ، بايد فقط يك اسپرم از آن را يعنى يك ذرّهء نامرئى ( يكى از چند ميليون ذرّه در يك قطره ) از آن را زنده فرمايد ؛ و سؤال و جواب و عَرض و صراط و كتاب و حشر و نشر و بهشت و دوزخ همه با اين يك اسپرم است ، از او يك بدن مىسازند و مورد پاداش قرار ميدهند .\r\nشما را به خدا سوگند ! آيا شريعت و فلسفهء اسلام ، اين قدر تنگ است كه ما براى دفاع از آن ناچار شويم خود را در اين مضيقه‌ها و لاى اين چرخ دنده‌ها و اين فرضيّه‌هاى من درآوردى غلط قرار دهيم ؟ !\r\nآيا انسان را مادّى و آن هم يك ذرّهء نامرئى اسپرم در روز قيامت قرار دادن ، لعب و بازى به مقدّسات مقام انسان و جزاء و شريعت و خداوند و عوالم غيب نيست ؟ !\r\nبعلاوه ، شما بيائيد اجزاء اصليّه را از فضليّه جدا كنيد ! اين نطفه كه همان يك ذرّهء اسپرم است چون در شكم مادر ميرود و اجزائى را به خودش ضميمه مىكند ، آن اجزاء مثل خودش مىشود نه آنكه آن اسپرم با همان خصوصيّت و با همان شخصيّت و با همان صورت به حال خودش باقى بماند و سپس چيزهائى به آن اضافه گردد ؛ نه ، اين‌طور نيست .\r\n\r\n","description":"","footnote":"","page_name":" 147 ","page_number":169},
  {"content":"\r\n\r\nشما فرض كنيد : يك استكان آب داريد و آن را داخل در طشت آبى ميريزيد ، در اين صورت آن يك استكان صورت وجودى را حفظ نمىكند و بالإجبار از دست ميدهد و با آب دوّم و سوّم و مجموعهء آب يكصد استكان و بيشتر كه آب طشت را تشكيل داده است ، مجموعاً يك شكل واحد به خود ميگيرند .\r\nشما دائماً يكى يكى به استكانهاى آب اضافه نمائيد ، مىبينيد كه آن صورت و حجم استكان اوّل در اين طشت مشخّص نيست ! با آب دوّم و سوّم و چهارم بطورى ممزوج ميگردد كه به‌هيچ‌وجه اثرى از آن نيست ، بلكه تمام آب‌ها حدود وجودى و شخصيّت خود را از دست داده و فقط به صورت يك طشت آب با شكل و حجم مخصوص درآمده‌اند .\r\nعيناً حال نطفه كه مبدأ وجود انسان است اينچنين مىباشد ، آن اضافاتى كه به يك قطرهء نطفه بلكه به يك اسپرم از آن ، زياده ميگردند جزء اصل ميشوند و آن حدّ اوّليّه رها ميگردد .\r\nو دائماً و پيوسته نطفه در اثر تحوّلات و تبدّلات ، حالات جديدى به خود ميگيرد تا جنين متولّد ميگردد .\r\n بَلْ هُمْ فِي لَبْسٍ مِنْ خَلْقٍ جَدِيدٍ  . « 1 »\r\nدر عالم خلقت اين موجودات همواره در حركتند و هر روز يك\r\n\r\n\r\n","description":"","footnote":"\r\n( 1 ) ذيل آيه 15 ، از سورهء 50 : ق « بلكه ايشان نسبت به خلقتى جديد در اشتباه هستند . » اشتباه ايشان اينست كه آناً فآناً در خلق جديدى هستند و اين را ادراك نمىكنند .\r\n","page_name":" 148 ","page_number":170},
  {"content":"\r\n\r\nلباس تازه‌اى مىپوشند ، وَ خَلْقاً بَعْدَ خَلْقٍ و حالتى بعد از حالتى پيدا مىكنند .\r\nپس بنابراين ، آن اجزاء اصليّهء وجود انسان كه اجزاء اضافى و فضليّه‌اى در آن داخل شد يك مجموعهء واحد بدون تميز شدند ، اجزاء فضليّه بعينه به صورت اجزاء اصليّه درآمدند و از آنها شدند و جزء آن خانواده گشتند .\r\nبدن طفل كه قبلًا جنين و قبل از آن به صورت نطفه بود ، و رشد كرد و استخوان بنديش كامل شد ؛ آن نطفهء اوّلين كه به صورت نطفه بود از بين رفت ، صورتش را از دست داد ، ديگر نطفه نيست ، اسپرم نيست ، در لحظهء ثانى صورت ديگرى به خود گرفت ، چيز ديگرى شد بزرگتر ، و حقيقتش نطفه نيست ، علقه است و به شكل و صورت خون بسته شده ، در لحظهء ثالث چيز ديگرى شد ، و حالا كه بچّه شده است و وزنش سه يا چهار كيلوگرم است ، تمام اجزاءِ بدن او در همديگر آميخته شده و مخلوط و ممزوج شده است .\r\nبدن طفل به يك صورت واحد در آمده است ، به همين شكلى كه ملاحظه مىشود .\r\nنه اينكه آن نطفه‌اى كه مبدأ پيدايش و تكوّن اين طفل بوده است الآن در وجود اين بچّه در يك گوشه قرار گرفته و در كنار قلبش يا در كنار مغزش و كبدش پنهان شده است .\r\nاين كلام غلط است ؛ هم از نقطه نظر تئورى و فرضيّهء علمى غلط است ، و هم از نقطه نظر علوم تجربى ، و هم از نقطه نظر فلسفه و علم .\r\n\r\n","description":"","footnote":"","page_name":" 149 ","page_number":171},
  {"content":"\r\n\r\nچون نطفه ، صورت اوّلش را از دست داد و صورت ديگرى به خود گرفت ، پس عقلًا معنى ندارد كه آن نطفه به حدودش و مشخّصاتش باقى باشد .\r\n\r\nتفكيك بين اجزاء اصليّه و فضليّه ، پايه و اساسى ندارد\r\nبنابراين اصولًا تفكيك و تجزيه بين أجزاءِ اصليّه و فضليّه حرفى است من درآوردى ، و پايه‌اى ندارد .\r\nو ملاحظه مىكنيد كه بنا بر اين فرضيّه ، بايد مؤمن كه همان اسپرم و نطفه در نزد آقايان متكلّمين است هزاران بار بلكه ميليونها بار جزء غذاى آكلين و خورندگان گردد ، و از مجارى بول و مدفوع دفع شود و خداوند آن را سالم نگاه دارد ! آيا اين استهزاء و سُخريّه به عالم آفرينش و كاخ هستى نيست ؟ !\r\nو آيا اين اجزاء اصليّه و فضليّه و تفكيك آنها بدين صورت ، در آيه‌اى و يا در روايتى وارد شده است ، كه اين‌طور شما سماجةً دنبال كرده‌ايد و بدين صورت مفتضحانه كشانيده ايد ؟ !\r\nكه شما را پاسدار از موازين اساسى و متقنهء اسلام نموده است ، تا با دست تهى از سرمايه‌هاى علمى براى حفظ و حراست آن ، اولياى خدا و مؤمنان را مدفوع كفّار سازيد ؟ تَبًّا لَكُمْ وَ تَرَحًا .\r\n\r\nجدا كردن اجزاء اصليّه از اجزاء فضليّه ، هم از نقطه نظر علوم تجربى وهم از نقطه نظر علم و فلسفه غلط است\r\nبحث علمىّ : بين اجزاء اصليّه و فضليّهء انسان هيچ تفاوتى نيست ؛ مثلًا اين دستى كه انسان دارد ، اين پائى كه انسان دارد ، اين چشم و اين گوش و اين كبد و كليه و قلب و مغز و شريان و وريد و حتّى مو و ناخن انسان ، حكايت از شخصيّت و وحدت او مىكنند ، و اين امر بسيار عجيب است بلكه از أعجب امور و از اعاجيب مسائل\r\n\r\n","description":"","footnote":"","page_name":" 150 ","page_number":172},
  {"content":"\r\n\r\nاست .\r\nانسان چنين مىپندارد كه آنچه نمايندهء انسان است و او را بوجود مىآورد فقط ميتواند نطفه باشد ، و نطفه چيزى است كه به تمام معنى حكايت از وجود انسان مىكند و لذا نطفه در خارج تبديل به فرزند مىشود .\r\nاگر نطفه از انسان من حيث المجموع برداشته شود ، لازمه‌اش آنست كه بچّه‌اى كه از شخص نابينا در رحم مادر پرورش پيدا مىكند و متولّد مىشود كور باشد ؛ درحالىكه مىبينيم آن‌قدر افراد نابينا ازدواج مىكنند و بچّه‌هاى بينا با چشمان درخشان از آنها پديدار ميگردد كه به حساب در نمىآيد ؛ و بچّهء كور ، كور نمىشود .\r\nاز شخص چلاق و افليج يا كسى كه دست و پايش بريده شده است ، بچّه‌هاى سالم و تامّ الخلقه بوجود مىآيند .\r\nپس آن نطفه چه خصوصيّتى دارد كه از آدم كور و از آدم دست و پا بريده گرفته مىشود ، و آدم بينا و با اعضاء و جوارح سالم در خارج بوجود مىآيد ؟\r\nچهارده قرن است كه مسلمين و چهار هزار سال است كه كليمىها فرزندان خود را ختنه مىكنند ، و در اين مدّت نوزادان غير مختون متولّد مىشوند ، با آنكه نطفه از پدر مختون گرفته شده است .\r\nو داستان پردهء بكارت دختران عجيب‌تر است ، يعنى از زمانى كه تاريخ نشان ميدهد ، دختران كه متولّد ميشوند داراى پردهء بكارت هستند ، با آنكه مادرانشان در حين انعقاد نطفه بدون پرده مىباشند ؛ و\r\n\r\n","description":"","footnote":"","page_name":" 151 ","page_number":173},
  {"content":"\r\n\r\nشايد در تمام دوران نسل بنى آدم كه مقدار آن را خدا ميداند مطلب از اين قرار بوده است .\r\n\r\nبحث در ماهيّت اجزاء اصليّه و فضليّه بر مبناى متكلّمين\r\nاگر متكلّمين بگويند : اجزاء اصليّهء انسان فقط نطفه است كه حكايت از تمام وجود او مىكند ، مىگوئيم : پس چرا الآن در خارج دست و پا و چشم و غلاف آلت رجوليّت و پردهء بكارت و غيرها همه به اين اطفال منتقل شده‌اند ، با آنكه در وجود آباء و اجداد و نياكان آنها چنين چيزهائى نبوده است ؟\r\nاز اين مطلب بگذريم ، اجزاء فضليّه را شما چه ميگوئيد ؟ اگر بگوئيد : اجزاء اصليّه عبارت از جزءِ اصلىِ در مغز است و يا جزء اصلى در قلب و يا در كبد است ، و اجزاء فضليّه سائر اعضاء و جوارح است ، و مو و ناخن از اجزاء فضليّه است ، ما يك جزئى كه شما مسلّماً فضليّه ميگيريد مانند همين پوست بدن و ناخن را در تحت مطالعه و تحليل و تجزيه و تدقيق قرار ميدهيم ، و بدست مىآيد كه در اين ناخن و در اين پوست ، تمام خصوصيّات و مشخّصات وجودى صاحبش منعكس شده است .\r\nيعنى چه ؟\r\nيعنى آن غذائى را كه انسان خورد ، اين سيب ، اين گلابى ، اين نان ، اين سبزى خوردن ، اين گوشت گوسفند را كه انسان مىخورد ، ديگر در بدن انسان به صورت غذاهاى اوّليّه نيست ؛ سيب و گلابى نيست ؛ نان و گوشت گوسفند نيست ؛ چون در بدن آمد و تحليل رفت ؛ جزء بدن انسان شد ؛ و گوشت و استخوان و رگ و پى شد ؛ آن\r\n\r\n","description":"","footnote":"","page_name":" 152 ","page_number":174},
  {"content":"\r\n\r\nصورت‌ها از بين رفت ؛ الآن پنير نيست ؛ الآن ماست و شير نيست ؛ الآن بدن شماست و حكايت از شما مىكند .\r\nوقتى همان اجزاء فضليّه آمد در بدن و تبديل به گوشت و ماهيچه و سلّول شد ، ديگر گوشت شماست و جزء اجزاء اصليّهء شماست ؛ و بدون هيچ تفاوتى با سائر سلّول‌ها در يك رديف و يك طراز قرار دارند .\r\nاگر يك تكّه از گوشت بدن شما را ببُرند و آن را ببَرند در لابراتوار ، و ذرّاتش را تجزيه كنند ، در تمام عالم ميگويند : اين گوشت متعلّق به بدن فلانى است ؛ و محال است گوشت بدن فرد ديگرى باشد ، يا مانند گوشت بدن ديگرى باشد ، يا با گوشت بدن ديگرى اشتباه شود .\r\nچون تخصيص به شما پيدا كرده و خصوصيّات بدن شما در اين گوشت منعكس شده و نمايندهء شما شده است .\r\nما فعلًا دستگاهى نداريم ، لابراتوار و آزمايشگاه و تخصيصگاهى نداريم كه بتواند اين گوشت را مشخّص كند كه مال بدن شماست ، و از تمام گوشتهاى افراد عالم متمايز و جدا و مشخّص سازد .\r\nاين دستگاه خيلى عجيب است ، و هنوز هم علم بشر به اينجا نرسيده است كه چنين ماشينى و لابراتوارى بسازد ، ولى از نقطهء نظر براهين كلّى علمى و فلسفى مطلب ثابت ، و جاى ترديد و گفتگو\r\n\r\n","description":"","footnote":"","page_name":" 153 ","page_number":175},
  {"content":"\r\n\r\nنيست . « 1 »\r\nدر اين تكّه گوشت يا در اين تكّه استخوان يا در اين تكّه ناخن و غيرها ، تمام وجود شما هست ؛ يعنى چشم هست ، گوش هست ، دست و پا هست ، قلب و مغز و كبد هست ، شريان و وريد هست ، و همه چيز هست ؛ عجيب است عجيب ؛ ببينيد خدا چه‌كار كرده است ! ؟\r\n\r\nهر ذرّه از بدن انسان نمايش دهندهء يك انسان تمام عيار است\r\nما مىپنداريم كه فقط تمام خصوصيّات وجودى انسان در نطفه منعكس است ؛ يعنى همان يك ذرّهء اسپرم ، انسان را نشان ميدهد ؛ با اينكه هر ذرّه‌اى از ذرّات بدن انسان ، چه گوشت و چه استخوان و چه رگ و پى و چه مو و ناخن ، نمايش دهندهء يك انسان تامّ الخلقة و تمام عيار هستند .\r\nو در بدء امر شايد براى ما بسيار موجب تعجّب باشد كه چگونه هر ذرّه از بدن انسان نمايشگر انسانست ؛ ولى ممارست در اين امر و ورود به علم ثابت مىكند كه تمام بدن انسان حكم نطفه را دارد و حكايت كننده از تمام وجود انسان است ، بطورى كه اگر بشر بتواند يك ذرّه و يك سلّول از گوشت بدن را بردارد ، « 2 » و همان طورى كه نطفه\r\n\r\n\r\n","description":"","footnote":"\r\n( 1 ) لازم به تذكّر است كه اين مباحث را حضرت مؤلّف قدّس سرّه بيش از بيست سال پيش ( در سنهء 1399 هجريّهء قمريّه ) بيان فرموده‌اند و در آن زمان چنين دستگاهى نبوده است ؛ ولى فعلًا مهندسى ژنتيك قادر است با تجزيهء هر كدام از ذرّات بدن ، مشخّص نمايد كه اين ذرّه متعلّق به فلان شخص هست يا نه . ( م )\r\n( 2 ) أخيراً دانشمندان موفّق شدند از يك سلول از گوشت بدن گوسفندى ،\r\n","page_name":" 154 ","page_number":176},
  {"content":"\r\n\r\nدر رحم مادر پرورش پيدا مىكند ، و دورانى را ميگذراند و تبديل به طفل مىگردد ، اين تكّه گوشت را در جاى مناسبى با درجه حرارت خاصّ و عارى از آفات پرورش دهند ، و دورانى را بگذراند و راه تكامل خود را بدست آرد ؛ كم كم تبديل به علقه و كم كم به مُضغه و كم كم استخوان و سپس گوشت بر روى آن پوشيده مىشود و روح در آن دميده ميگردد ، و به صورت طفل و نوزادى كامل پا به عرصهء وجود ميگذارد .\r\n\r\nجدا كردن اجزاء اصليه از اجزاى فضليه هم از نقطه نظر علوم تجربى و هم از نقطه نظر علم و فلسفه غلط است\r\nپس همان طورى كه باغبان در بعضى از گياهان احتياج به تخمكارى ندارد و يك تكّه از آن گياه را مىبُرد و قلمه مىزند و پس از مدّتى مىبينيد سراسر باغ پر از قلمه شده و همه رشد كرده‌اند و زنده‌اند ، ممكن است تكامل سلسلهء علوم تجربى بشرى به جائى رسد و زمانى فرا رسد كه شخصى بيايد و يك تكّه از گوشت زندهء بدن انسان را كه بريده و برداشته است قلمه بزند ، و از يك سير گوشت يك ميليون بچّه درست كند . و اگر بنا بشود اجزاءِ اصليّه از اجزاءِ فضليّه جدا باشند ، نبايد اين چشم و اين دست و اين ناخن حكايت از يك انسان كامل كند ، درحالىكه حكايت مىكند .\r\nاز اين مطالبى كه ذكر شد استفاده مىشود كه در استخوان انسان ، انسان هست ، و در گوشت انسان ، انسان هست و در ناخن انسان ، انسان هست ، و اگر نبود تبديل به بچّه نمىشد .\r\n\r\n\r\n","description":"","footnote":"\r\nگوسفند ديگرى را كاملًا مشابه آن توليد نمايند . ( مجلّهء دامدار - شمارهء 81 - سال پنجم - ارديبهشت 76 ) - ( م )\r\n","page_name":" 155 ","page_number":177},
  {"content":"\r\n\r\nاز اينكه در تمام اجزاء و ذرّات بدن ، انسان هست استفاده مىشود كه اجزاء فضليّه‌اى كه از خارج داخل بدن انسان ميشوند ، عيناً مانند آن استكانهاى آبى است كه شما به طشت داخل مىكنيد !\r\nاين استكانهاى آب وقتى كه در طشت داخل نشده داراى صفاتى است ، مثلًا به شكل استوانه است ، چون اين آب استوانه شكل را در طشت ريختيد ديگر استوانه نيست ، شكل ديگر پيدا مىكند . و همينطور مرتّباً استكان‌هاى آبى را كه در طشت سرازير مىكنيد ، شكل استوانه‌اى خود را از دست ميدهند و يك حدّ و شكل و حتّى رنگ ديگرى به خود ميگيرند ، مثلًا اگر آب طشت زرد رنگ باشد و آب استكانها سفيد باشد آب زرد رنگ مىشود ، آب سفيد سپيدى خود را حفظ ننموده و چون با آب طشت ممزوج مىشود ، با آب طشت در تمام خصوصيّات يكى مىشود .\r\nاجزاء فضليّه قبل از اينكه داخل بدن انسان شود ، حدود خاصّى دارد ؛ گندم است ؛ جو است ؛ برنج است ؛ سبزيجات است ؛ لبنيّات است و أمثال اينها ؛ ولى وقتى در معده ميرود ديگر گندم و جو و برنج نيست ؛ آنجا تبديل مىشود به يك مادّهء ديگر ؛ چون از ترشّحات بزاق و ترشّحات معدى به آن اضافه ميگردد .\r\nبعد از آنكه هضم معدى تمام شد و وارد روده گرديد و كبد ميخواهد از رگهاى ماساريقا آن را به خود جذب كند ، جوهرش به كبد ميرود و تفالهء آن در روده‌ها حركت مىكند و پيوسته روده‌ها باقيماندهء جوهرهء غذا را نيز مىمكند و به بدن ميرسانند ، و بعد از آنكه كليه نيز\r\n\r\n","description":"","footnote":"","page_name":" 156 ","page_number":178},
  {"content":"\r\n\r\nكار خود را انجام داد و قوّهء غذا را به بدن رسانيد ، و فضولات و سمومات را از راه ادرار خارج كرد ، و پس از آنكه در ريه آن جوهره كه به نام خون است تصفيه شد و به قلب رسيد و موادّ غذائى را به تمام بدن رسانيد و در هر عضوى از اعضاء از جنس همان عضو و تبديل به همان عضو شد ؛ از آن نطفه درست مىشود . در تمام اين حالات آن صورت اوّليّهء غذا بكلّى دگرگون شده و فعلًا تبديل به اجزاء بدن انسان شده است .\r\nنطفه حقيقت انسان است ؛ آن قطعهء پنير و ليوان شير و گندم را شما در خارج از بدن صد هزار سال بگذاريد ، بچّه و نوزاد انسانى نمىشود ؛ و امّا وقتى در بدن انسان وارد شد و به صورت نطفه در آمد ، آن نطفه تبديل به بچّه مىشود ؛ چون آن جزء فضلى كه به صورت غذا در بدن آمد فعلًا تبديل به اجزاء اصليّه شده و جزء انسان شده است .\r\nبنا بر آنچه گفته شد معلوم شد كه جدا كردن اجزاء اصليّه از اجزاء فضليّه ، هم از نقطه نظر علوم تجربى و هم از نقطه نظر علم و فلسفه غلط است .\r\nو اينكه بگوئيم خداوند در روز بازپسين اجزاء اصليّهء بدن مرده را محشور مىكند و اجزاء فضليّه در بدن آكل كه تمام بدن مأكول بوده‌اند ، ربطى به اجزاء اصليّهء آكل ندارند ، اصولًا بدون پايه بوده و در منطق علم داراى ارزش نيست .\r\nاين قسم استدلالات آقايان متكلّمين براى دل خوش كُنك است ؛ چون ميخواهند از طرفى از عهدهء جواب اشكال برآيند و از\r\n\r\n","description":"","footnote":"","page_name":" 157 ","page_number":179},
  {"content":"\r\n\r\nطرف ديگر چون تخصّص در علوم و معارف الهيّه ندارند ، با همين حرفها سر و ته مطلب را هم مىآورند و مُهر و موم مىكنند و بيش از اين مقدار هم به خود اجازهء دقّت و تأمّل نميدهند .\r\nو نتيجهء اين بحث آن شد كه پاسخ دادن از شبههء آكل و مأكول ، به اجزاء اصليّه و فضليّه ، جواب تمامى نيست و علاوه بر اينكه إشكال را دفع نمىكند ، خود موجب إشكال‌ها و ايرادهاى ديگرى نيز خواهد بود .\r\n\r\nاستدلال بعض متكلّمين بر حشر مثل بدن عنصرى در دفع شبههء آكل و مأكول\r\nبعضى ديگر از متكلّمين از شبههء آكل و مأكول جواب ديگرى داده‌اند ، و آن اينكه : اين شبهه وقتى تمام است كه خداوند عين بدن آكل و عين بدن مأكول را بخواهد محشور فرمايد ، ولى اگر مثل آن بدن را خلق كند و روح را به آن بدن متعلّق گرداند إشكالى لازم نمىآيد .\r\nآيات وارده در قرآن كريم هم دلالت بر اين دارند كه روح به بدنى مثل اين بدن تعلّق ميگيرد و محشور مىشود .\r\nاز جملهء آيات اين آيه است :\r\n عَلى أَنْ نُبَدِّلَ أَمْثالَكُمْ وَ نُنْشِئَكُمْ فِي ما لا تَعْلَمُونَ  . « 1 »\r\n« ما در ميان شما مرگ را مقدّر كرديم تا آنكه مثل‌هاى شما را تبديل كنيم و شما را در آن چيزهائى كه نميدانيد ايجاد و انشاء نمائيم . »\r\nو از جمله اين آيه :  نَحْنُ خَلَقْناهُمْ وَ شَدَدْنا أَسْرَهُمْ وَ إِذا شِئْنا بَدَّلْنا أَمْثالَهُمْ تَبْدِيلًا  . « 2 »\r\n\r\n\r\n","description":"","footnote":"\r\n( 1 ) آيه 61 ، از سورهء 56 : الواقعة\r\n( 2 ) آيه 28 ، از سورهء 76 : الإنسان\r\n","page_name":" 158 ","page_number":180},
  {"content":"\r\n\r\n« ما ايشان را آفريديم و بنيان وجودى و كيان آنها را استوار نموديم ، و زمانى كه بخواهيم مثل‌هاى آنان را البتّه تبديل مىنمائيم . »\r\nدر اين آيات أمثال عبارتست از يك بدن عنصرى مادّى ديگرى كه خداوند مىآفريند و مورد سؤال قرار ميدهد .\r\n\r\nردّ استدلال متكلّمين بر حشر مثل بدن عنصرى\r\nاين پاسخ متكلّمين نيز تمام نيست ؛ زيرا اوّلًا ، اين آيات قرآنيّه در ردّ منكرين حشر آمده است و آنان منكر خلقت اين بدن‌ها بوده‌اند ، نه مثل آنها ؛ و قرآن براى دفع آنان ميفرمايد كه خلقت أمثال آنان براى خداوند سخت و مشكل نيست :\r\n أَ وَ لَيْسَ الَّذِي خَلَقَ السَّماواتِ وَ الْأَرْضَ بِقادِرٍ عَلى أَنْ يَخْلُقَ مِثْلَهُمْ  . « 1 »\r\n« آيا آن كسى كه آسمانها و زمين را آفريده است چنين توانائى را ندارد كه أمثال آنان را بيافريند ؟ »\r\nاگر مراد از مثل و أمثال خود انسان نباشد ، حجّت بر منكرين حشر تمام نيست ؛ زنده كردن اين بدن مرده تعجّب دارد ، ولى ايجاد مثل نمودن و روح را به بدن ديگرى معلّق نمودن مورد تعجّب نيست .\r\nقرآن ميگويد اين بدن زنده مىشود :\r\n مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى  . « 2 »\r\n« از زمين شما را آفريديم و در زمين برميگردانيم و براى مرتبهء\r\n\r\n\r\n","description":"","footnote":"\r\n( 1 ) قسمتى از آيه 81 ، از سورهء 36 : يس\r\n( 2 ) آيه 55 ، از سورهء 20 : طه\r\n","page_name":" 159 ","page_number":181},
  {"content":"\r\n\r\nديگر از زمين بيرون مىآوريم . »\r\nو ثانياً ، اين بدن طاعت نموده و يا معصيت كرده است ، و اين برود و بيارامد و بدن ديگرى مورد بازخواست واقع گردد ؟\r\n گنه كرد در بلخ آهنگرى * به شوشتر زدند گردن مسگرى \r\nمراد از أمثال در اين آيات همان بدن است ، و أمثال به معناى اطوار و احوال است يعنى طوراً بعد طور و حالًا بعد حال .\r\nما بدنهاى آنان را به احوالات و اطوار مختلف در مىآوريم ؛ همانطور كه نطفه در رحم مادر قرار ميگيرد و اطوارى و أمثالى را طىّ مىكند تا كامل مىشود ، ما نيز پس از مرگ اطوارى را بر انسان ميگذرانيم تا بالاخره به صورتى كه مردم نميدانند و نمىشناسند مىآفرينيم .\r\nو البتّه آن انسانى را كه خداوند محشور ميفرمايد همين بدن است با اطوار عاليه كه مادّيّت و كثافت و جهات طبيعيّه را ندارد ؛ بدن روشن و نورانى .\r\nو البتّه اين خلقت اطوار و أمثال بدن منافات ندارد با آياتى كه دلالت مىكند بر آنكه خداوند خود مردگان را زنده مىكند ، زيرا خلقت اطوار بدن عين خلقت خود بدن است ؛ مثل آيه :\r\n أَ وَ لَمْ يَرَوْا أَنَّ اللَّهَ الَّذِي خَلَقَ السَّماواتِ وَ الْأَرْضَ وَ لَمْ يَعْيَ بِخَلْقِهِنَّ بِقادِرٍ عَلى أَنْ يُحْيِيَ الْمَوْتى  . « 1 »\r\n« و آيا اين منكران و كافران نمىبينند كه خداوندى كه آسمانها و\r\n\r\n\r\n","description":"","footnote":"\r\n( 1 ) قسمتى از آيه 33 ، از سورهء 46 : الاحقاف\r\n","page_name":" 160 ","page_number":182},
  {"content":"\r\n\r\nزمين را بيافريد و در خلقت آنها عاجز و خسته نشد ، قدرت دارد كه مردگان را زنده كند . »\r\nو در آيه قرآن مثل به معناى خود نيز آمده است :  لَيْسَ كَمِثْلِهِ شَيْءٌ  « 1 » ؛ يعنى ليس كنفسه شىء . « مانند خود خداوند چيزى نيست » ، نه اينكه مانند مثل خداوند چيزى نيست .\r\nمرحوم صدر المتألّهين دربارهء جوابى كه متكلّمين براى دفع شبههء آكل و مأكول داده‌اند به حشر اجزاء اصليّه و عدم حشر اجزاء فضليّه ، فرموده است كه : اين پاسخها آن‌قدر ركيك و سست است كه بهتر است ما از ذكر آنها و جواب و ردّ آنها خوددارى كنيم . « 2 »\r\n\r\nكلام حكيم سبزوارى در ضعف پاسخهاى متكلّمين\r\nو مرحوم حكيم سبزوارى فرموده است : وَ فيهِ ما لا يَخْفَى عَلَى اولى النُّهَى . « 3 »\r\n« بر صاحبان خرد پوشيده نيست ضعف پاسخهائى را كه متكلّمين داده‌اند . »\r\nو در حاشيه براى توضيح اين گفتار فرموده است :\r\n« امّا اوّلًا ، بخاطر اينكه كلام متكلّمين مبتنى است بر آنكه شيئيّت شىء به مادّهء آن است نه به صورت آن ، و اين گفتار جدّاً سخيف است ؛ زيرا كه لازمه‌اش آنست كه منى انسان باشد ، و بيضه ( تخم پرنده ) پرنده باشد ، و هستهء خرما نخل و درختِ خرما باشد ، و\r\n\r\n\r\n","description":"","footnote":"\r\n( 1 ) قسمتى از آيه 11 ، از سورهء 42 : الشّورى\r\n( 2 ) « أسفار » طبع حروفى ، ج 9 ، ص 200\r\n( 3 ) « شرح منظومه » سبزوارى ، طبع ناصرى ، ص 341\r\n","page_name":" 161 ","page_number":183},
  {"content":"\r\n\r\nمثل اينها .\r\nو امّا ثانياً ، زيرا در اين صورت ديگر قيامت ، عالم آخرت نيست بلكه عالم دنياست ، و غايت نيست بلكه مُغَيّا است ؛ چون آخرت نشأهء ديگرى است كه در طول دنياست ، و غايت هر چيزى كمال آن چيز است ، و كمال نفس به آنست كه عقل گردد ، و كمال صورت طبيعيّه به آنست كه صورت صرف و خالص از جهات قوّه شود ، و صورت دنيويّه تبديل به صورت برزخيّه ، و صورت برزخيّه تبديل به صورت اخرويّه گردد ؛ همچنان كه شرحش گذشت .\r\nو امّا ثالثاً ، چون لازمه‌اش آنست كه حقّ تعطيل شود و از رسيدن حقّ به مستحقّ آن منع به عمل آيد ؛ زيرا كه ميدانيم بر اجزاء مادّيّه استعدادات قبول صورت‌هاى مختلف و گوناگونى جارى و طارى ميگردد ، و استدعاءِ صادق همانست كه با زبان استعداد گويا باشد ، و لازمهء گفتار متكلّمين اين مىشود كه حقّ متعال حقّ استعدادات را ندهد ، با آنكه خود ، بندگان خود را از تعطيل حقوق نهى نموده است .\r\nو امّا رابعاً ، به دليل اينكه اكثر شبهات وارده بر معاد جسمانى مثل شبههء تناسخ و شبههء آكل و مأكول و شبههء عدم وفا نمودن موادّ به نفوس غير متناهيه و أمثال اين شبهات ، همه بنا بر اين قول است .\r\nو نيز غير از آنچه گفتيم و شمرديم در زواياى اين مسأله و اين گفتار چيزهائى از اشكالات و ايرادات پنهان و مختفى است . « 1 » »\r\n\r\n\r\n","description":"","footnote":"\r\n( 1 ) « شرح منظومه » سبزوارى ، طبع ناصرى ، ص 341\r\n","page_name":" 162 ","page_number":184},
  {"content":"\r\n\r\n\r\nمجلس سى و نهم : دفع شبههء منكرين معاد جسمانى و بيان حقّ\r\n\r\n","description":"","footnote":"","page_name":" 163 ","page_number":185},
  {"content":"\r\n . \r\n","description":"","footnote":"","page_name":" 164 ","page_number":186},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nو لا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكريم :\r\n وَ اتَّقُوا اللَّهَ الَّذِي إِلَيْهِ تُحْشَرُونَ . \r\n( آيه نود و ششم ، از سورهء مائده : پنجمين سوره ؛ و آيه نهم ، از سورهء مجادله : پنجاه و هشتمين سوره از قرآن كريم )\r\n« و در مقام مصونيّت و عصمت درآئيد نسبت به خداوندى كه بسوى او محشور خواهيد شد ! »\r\n وَ لَئِنْ مُتُّمْ أَوْ قُتِلْتُمْ لَإِلَى اللَّهِ تُحْشَرُونَ  « 1 »  . \r\n« و هر آينه اگر بميريد يا كشته شويد ، حتماً بسوى خداوند محشور خواهيد شد . »\r\n وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ وَ أَنَّهُ إِلَيْهِ \r\n\r\n\r\n","description":"","footnote":"\r\n( 1 ) آيه 158 ، از سورهء 3 : ءَال عمران\r\n","page_name":" 165 ","page_number":187},
  {"content":"\r\n\r\n تُحْشَرُونَ  « 1 » .\r\n« و بدانيد كه حقّاً خداوند بين انسان و بين نيّتش و ادراكش حائل مىشود و فاصله مىشود ، و حتماً و حقّاً بسوى او محشور خواهيد شد . »\r\n يَوْمَ تَشَقَّقُ الْأَرْضُ عَنْهُمْ سِراعاً ذلِكَ حَشْرٌ عَلَيْنا يَسِيرٌ  « 2 »  . \r\n« روز بازپسين روزى است كه زمين بسرعت از احاطهء بر آنها بشكافد ، و اين حشر و جمع‌آورى مردم بر ما آسان مىباشد . »\r\n\r\nشبههء عدم گنجايش حشر بدنهاى غير متناهى در جرم محدود زمين ، و جواب صدر المتألّهين از آن\r\nبعضى از اشكالاتى كه بر معاد جسمانى نموده‌اند اينست كه : مقدار جرم زمين و حجم آن معيّن و مشخّص است و اين مقدار با تعيين فرسنگ اندازه گيرى شده است و حتّى به ميل و ذراع نيز محدود گرديده است ، و از طرفى تعداد نفوس غير متناهى هستند ؛ بنابراين ، اين مقدار جرم محدود گنجايش حشر بدن‌هاى غير متناهى از آن را ندارد .\r\nمرحوم صدر المتألّهين از اين اشكال اينچنين پاسخ داده است كه : « جواب حقّ با استفاده از اصولى كه گذشت اينست كه اعتبارى به خصوصيّت بدن نيست ، و تشخّص انسان و آنچه كه در شخص محشور اعتبار دارد مطلق جسميّت است ، هر جسميّتى كه بوده باشد . و بدن انسان در آخرت از نفس انسان برحسب صفاتى كه دارد بوجود مىآيد ، نه اينكه نفس انسان از مادّه بحسب\r\n\r\n\r\n","description":"","footnote":"\r\n( 1 ) ذيل آيه 24 ، از سورهء 8 : الانفال\r\n( 2 ) آيه 44 ، از سورهء 50 : ق\r\n","page_name":" 166 ","page_number":188},
  {"content":"\r\n\r\nهيئت‌ها و استعدادهاى مادّه پديدار گردد ، همچنان كه در دنيا اينچنين است .\r\nو پاسخ ديگرى هم ميتوانيد بدهيد ، و آن اينكه : مادّهء واحده گاهى مىشود كه مقدار حجم و عدد آن افزايش مىيابد ؛ چون مادّة الموادّ و هيولاى اوّليّه ، قوّهء محضه و قابليّت صرف است ، و فى حدّ نفسه در ذات خود ، مقدار ندارد و اختصاص به حدّ معيّن و عدد معيّنى ندارد ، بلكه مقادير و انقسامات از خارج آن بر آن عارض مىشود ، و خود هيولى در ذات خود قابل انقسامات غير متناهى است .\r\nو علاوه بر اين ، از شرائط آن براى آنكه به صورت بدن درآيد ، اين نيست كه صورت ارضيّه در آن باقى بماند ، بلكه جائز است كه از صورت ارضيّه انقلاب پيدا كند به جسم‌هاى ديگرى بر حسب مشيّت خداى تعالى .\r\nو نيز علاوه بر اين ، لازم نيست كه تمام نفوس با بدن محشور گردند ؛ چون بعضى از نفوس چنانند كه چون از عالم اجسام مفارقت كنند يكسره به عالم قدس بالا ميروند و در سلك و زمرهء مقرّبين قرار ميگيرند ؛ ليكن عمدهء جواب ، همان پاسخ نخستين است .\r\n\r\nشبههء لزوم مكان براى جنّت و نار\r\nو از جمله اشكالات بر معاد جسمانى اينست كه : اگر بهشت و جهنّم موجود و جسمانى باشند ، مكان آنها جاست ؟ و در كدام جهت از جهات عالم ، پيدايش آنها مىباشد ؟\r\n\r\n","description":"","footnote":"","page_name":" 167 ","page_number":189},
  {"content":"\r\n\r\nپس اگر پيدايش آنها يا پيدايش يكى از آنها بالاتر از مُحدِّد الجهات ( فلك الافلاك و آخرين فلك ) است ، پس لازم مىآيد كه در لا مكان مكان باشد و در لا جهت جهت باشد .\r\nو اگر داخل در طبقات آسمانها و زمين باشد يا در بين طبقه‌اى و طبقهء ديگر بوده باشد ، پس لازمه‌اش يا تداخل است و يا انفصال بين آسمانى با آسمان ديگر ؛ و تمام اين لوازم مستحيل است ؛ و علاوه بر اين با قول خداى تعالى :  وَ جَنَّةٍ عَرْضُهَا السَّماواتُ وَ الْأَرْضُ  « 1 » . « و بهشتى كه عرض آن آسمان‌ها و زمين است » منافات دارد .\r\nاين تقرير شبهه است ؛ و امّا راه دفع آن ، براى كسى كه تدبّر كند در اصولى كه ما روشن و مبيّن كرده‌ايم ، مكشوف است .\r\n\r\nپاسخهاى متكلّمين از اين شبهه غير قابل قبول است\r\nو امّا متكلّمين چون به خانه‌ها از درهاى خود وارد نشده‌اند ، در گنجايش فهم آنان نيست كه بتوانند از أمثال اين إشكال تفصّى جويند ، و لذا گاهى در جواب گفته‌اند : خلا جائز است ، و گاهى پاسخ داده‌اند كه : بهشت و جهنّم هنوز آفريده نشده‌اند ، و گاهى به اينكه : آسمانها به قدرى كه بهشت در ميان آنها جا گيرد ، شكافته شده‌اند ؛ و اى كاش به دين عجوزه‌ها قناعت ميكردند و به تقليد اكتفا مىنمودند و از گفتن آنكه : « ما نميدانيم ، خدا و رسول أعلمند » استنكاف نمىكردند . « 2 »\r\nو سپس فرموده :\r\n« مشكلترين شبههء منكرين معاد جسمانى و مهم‌ترين اشكالات\r\n\r\n\r\n","description":"","footnote":"\r\n( 1 ) قسمتى از آيه 133 ، از سورهء 3 : ءَال عمران\r\n( 2 ) « أسفار » طبع حروفى ، ج 9 ، ص 200 و 201\r\n","page_name":" 168 ","page_number":190},
  {"content":"\r\n\r\nمنكرين بهشت و جهنّم - كه در شريعت حقّه‌اى كه مقام نبوّت آورده است و در فنّ حكمتى كه بر اساس اصول و مبانى متين و استوار بنا شده است ، به تحقّق و ثبوت آن دو حكم شده است - تعيين مكان آن دو است ، و ملتزم شدن به اينكه بايد آن دو در جهتى از جهات امتداديّهء وضعيّه بوده باشند و در زمانى از زمانهاى متصرّم و متدرّج وقوع يابند ، و لازم است كه حتماً آنها داخل حجابهاى آسمانها و زير حيطهء فلك مُحدِّد الجهات و عرش متماديات قرار گيرند .\r\n\r\nجواب صدر المتألّهين از اين شبهه\r\nو جواب از اصل اين شبهه براى قلع و قمع صورت و مادّهء آن ، همانطور كه از تأسيس اصول مبرهنهء در اين مقام استفاده مىشود ، آنست كه بر منهاج بحثهاى متألّهين و طريق كسانى كه با گامهاى معرفت و يقين بسوى خداوند راه پيموده‌اند پاسخ گفته شود بدين‌طريق كه :\r\nاين حجّت شما مبتنى است بر اينكه براى بهشت و دوزخ ، مكانى از جنس مكانهاى اين دنيا بوده باشد .\r\nليكن اصل اثبات مكان بدين كيفيّت براى بهشت و جهنّم باطل است ؛ و بنابراين ، شبهه از اساس ويران ، و از ريشه و بن بريده شده است .\r\nو از چيزهائى كه واضح مىكند اين مطلب را آنست كه همانطور كه در سابق اشاره شد ، عالم آخرت ، عالم تامّ و تمامى است كه هيچ چيز از جوهرهء آن از آن خارج نيست ؛ و چيزى كه حالش و كيفيّتش اينچنين است در مكان نخواهد بود ؛ كما آنكه مجموع اين عالم نيز در مكانى نيست كه بتوان به آن اشارهء وضعيّه از خارج يا از داخل آن نمود .\r\n\r\n","description":"","footnote":"","page_name":" 169 ","page_number":191},
  {"content":"\r\n\r\n\r\nطلب مكان نمودن براى عالمى كه تامّ و تمام است باطل است\r\nو سرّ اين مطلب آنست كه : مكان هر چيز بحسب نسبت آن چيز و اضافهء آن چيز با چيز ديگرى كه در وضع با آن مباين ، و در اضافه و نسبت ، خارج از آن بوده باشد مقرّر ميگردد ؛ و خارج از اين عالم چيزى كه با او هم‌جنس بوده باشد نيست ، و گرنه عالم تامّ و تمامى نخواهد بود ؛ و نيز داخل آن چيزى كه از جميع آن جدا باشد هنگامى كه من حيث المجموع در نظر گرفته شود - متصوَّر نيست .\r\nو چون اين عالم را تامّ و كامل فرض نموديم ، ديگر نه از داخل آن و نه از خارج آن نمىتوان به آن اشارهء حسّيّه كرد ، پس أيْن و وَضع ( يعنى مكان و نسبت با چيزى ) ندارد .\r\nو بر همين اساس معلّم الفلاسفه حكم فرموده است كه : عالم بتمامه مكان ندارد .\r\nو از اينجا روشن شد كه : عالمى كه تامّ و تمام است ديگر طلب مكان براى آن نمودن باطل است .\r\nو اين مغالطهء دعواى مكان ، از قياس جزء بر كلّ و اشتباه ميان ناقص و كامل ناشى شده است .\r\n\r\nدنيا و آخرت هر كدام عالمى تامّ هستند\r\nو بر فرض كه از اين مطلب بگذريم و از اين برهان عالى فرود آئيم ، اگر پرسنده‌اى چنين بپرسد كه : آيا دار آخرت و دار دنيا هر دو در سلك واحد به رشته درآمده‌اند ، و در ريسمان واحد ، سر و ته هم بسته شده‌اند و مجموع آن دو ، عالمى واحد هستند تا در اين صورت دنبال مكان براى آنها بودن صحيح باشد ؛ يا اينكه هر يك از آنها عالمى بتمامه هستند و در ذات و جوهره با يكديگر مباينت دارند ،\r\n\r\n","description":"","footnote":"","page_name":" 170 ","page_number":192},
  {"content":"\r\n\r\nبطورى كه دنيا با آخرت در يك ريسمان كشيده نشده باشند و خانهء واحدى مجموع آنها را تشكيل نداده باشد ، تا اينكه در اين صورت ، دنبال مكان آنها گشتن غير صحيح باشد ؟\r\nتو ميدانى كه از اين دو فرضيّه ، حقّ با فرضيّه و شقّ دوّم است ؛ مگر اينكه مراد از وحدت دو عالم در اينجا قسم ديگرى از وحدت بوده باشد ؛ چون عوالم و نشآت در قوام و معنى متداخل در يكدگر هستند ، امّا در امتداد و وضع چنين نيستند ؛ با آنكه هر كدام از آنها به تنهائى عالم تامّى هستند .\r\nآيا نمىبينى كه اهل عالم بر اين قول اتّفاق دارند كه ميگويند : « اين عالم و آن عالم » بر حسب آنچه از أسلاف و نياكان ، اين گفتار را به ميراث برده‌اند ؛ و اگر بنا بود كه مجموع آن دو ، عالم واحدى مىبود ، البتّه اين گفتار باطل بود . و نمىتوان گفت كه : اين گفتارشان مانند گفتار ديگرشان است كه ميگويند : عالم عناصر و عالم افلاك و عالم حيوان ؛ چون اين نوع گفتارها براى تشبيه و از راه مجاز است .\r\nزيرا اگر هر يك از دنيا و آخرت عالم تامّى نبودند ، در عالم وجود عالم تامّى يافت نمىشد ؛ چون مجموع اين دو عالم در سلك و رشتهء واحد كشيده نمىشوند ؛ مگر آنكه يكى از آنها باطن ديگرى ، و آن ديگرى ظاهر اوّلى بوده باشد - همچنان كه به آن اشاره رفت - و اين گفتار ديگرى است كه در آن پيچيدگى است .\r\nو چون با وجود مباينت هر يك از آنها با ديگرى در وجود ، نمىشود عالم ديگرى شامل هر دوى آنها شود ، پس لا محاله هر يك از\r\n\r\n","description":"","footnote":"","page_name":" 171 ","page_number":193},
  {"content":"\r\n\r\nآن دو ، عالم تامّى خواهند بود ؛ همچنان كه در زبان شريعت به هر يك از آنها اطلاق عالم شده است : إنَّ لِلَّهِ سُبْحانَهُ عالَمَيْنِ الدُّنْيا وَ الآخِرَةَ . « از براى خداوند سبحانه و تعالى دو عالم است : دنيا و آخرت . »\r\nو نيز از چيزهائى كه واضح مىكند گفتار به اين را كه آخرت از جنس اين عالم نيست ، آنست كه : آخرت نشأه‌اى است باقى كه انسان در آن با خداوند تكلّم مىكند ، و اين عالم نشأه‌اى كهنه و خراب است كه اهلش فانى و ذوات اهلش هالك و نابودند و به آنها نظرى نمىشود . و البتّه اختلاف لوازم دلالت بر اختلاف ملزومات دارد .\r\nو امّا مكالمهء انبياء با خداوند تعالى و مخاطبهء سيّد الرّسل صلّى الله عليه و آله و سلّم در شب معراج با خداوند ، از جهت ظهور سلطان آخرت و غلبهء ان نشأه بر اين نشأه بوده است ، كه بر دلهاى آنان سيطره داشت .\r\nو از چيزهائى كه دلالت بر اين مرام مىكند گفتار خداى تعالى است :  وَ نُنْشِئَكُمْ فِي ما لا تَعْلَمُونَ  ؛ چون اين كلام صريح است در اينكه نشأهء آخرت غير از نشأهء دنياست ) « 1 »\r\n\r\n\r\n","description":"","footnote":"\r\n( 1 ) از روشن‌ترين و واضح‌ترين آياتى كه دلالت دارد بر آنكه آخرت در عَرْض دنيا نيست بلكه در طول آن و در باطن دنياست ، آيه هفتم ، از سورهء 30 : الرّوم است :  يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ  . « كفّار و اهل غفلت از حيات دنيا ، ظاهرى را دانسته‌اند . و ايشان از آخرت غفلت نموده‌اند . » چون از قرينهء تقابل - كه آخرت را در قبال ظاهر حيات دنيا قرار داده است - استفاده مىشود كه آخرت باطن حيات دنياست .\r\n","page_name":" 172 ","page_number":194},
  {"content":"\r\n\r\nو بالجمله ، نحوهء وجود آخرت غير از نحوهء وجود دنياست . و اگر آخرت از جنس جوهرهء دنيا بود ، صحيح نبود كه گفته شود : دنيا خراب ميگردد و آخرت محلّ قرار است ؛ چون دنيا از اصل وجود و جوهرش دنياست ، نه با عوارض شخصيّه و مشخّصات خارجيّه ؛ و گرنه هر سالى ، بلكه هر روزى به تنهائى دنياى ديگرى بود ، به جهت تبدّل أشكال و هيئات و تشخّصات طاريهء بر دنيا .\r\nو اگر آخرت از جنس دنيا بود ، اعتقاد به آخرت تناسخ بود ؛ و معاد عبارت بود از آبادانى و عمارت دنيا بعد از خرابيش ، با آنكه تمام عقلاء مجتمعاً گفته‌اند كه دنيا مضمحلّ ميگردد و فانى مىشود و ديگر بازگشت نمىكند و ابداً تعمير و آبادانى ندارد .\r\nپس بر اساس اين كلام ، ثابت و محقّق شد كه دنيا و آخرت از نقطهء نظر جوهرِ وجود و ذات هستى منسلك در سلك واحد ، و بسته به ريسمان واحد نيستند ؛ و در اين صورت معنى ندارد كه براى آخرت محلّى و مكانى جستجو كرد .\r\nو كسى كه در مواضع مختلف اين كتاب نظر كند نيازى به زيادى تفتيش و مؤونهء تفحّص ندارد . و ما گفتار خود را در اينجا بطور مبسوط و گسترده آورديم به جهت مراعات و شفقت به حال اهل ظاهر كه مقصدشان در مناسك و عبادات رسيدن به شهوات بطن و وصول به شهوات فرج در آخرت است كه بطور لذت‌بخش‌تر و بادوام‌تر كامياب شوند ؛ و ايشان در حقيقت طالبين دنيا هستند و در نزد خود چنين مىپندارند كه طلب ثواب آخرت و تقرّب به خداى تعالى را\r\n\r\n","description":"","footnote":"","page_name":" 173 ","page_number":195},
  {"content":"\r\n\r\nمىنمايند . « 1 »\r\nبارى ، مسائل معاد قدرى غموض و پيچيدگى دارد و با مطلب فلسفى و مجرّد براهين آن به تنهائى ، اقامهء آن مشكل است . و سرّ مطلب اينست كه : معاد از ماوراءِ عالم حسّ و شهادت گفتگو دارد ، و براى كسانى كه به هيچ وجه من الوجوه با آن عوالم و نشآت آشنائى ندارند و صرفاً بر اساس قياس و برهان ميخواهند آن مسائل را بررسى نمايند ، آسان به نظر نميرسد ؛ و لذا غالباً از مسائل عرفان و شهودات اهل شهود و مكاشفات اهل حقّ و روايات وارده از معصومين عليهم السّلام و آيات قرآنيّه استمداد مىشود ؛ و حقّاً آنها راه گشاى خوبى براى تأييد و تعيين حدود برهانيّه هستند .\r\n\r\nورود در مسائل عقليّهء اعتقاديّه بدون اطّلاع كافى از علوم عقليّه خطر دارد\r\nو براى كسانى كه از علوم عقليّه و حكمت متعاليهء اسلام بهرهء كافى ندارند ، انغمار و خوض در اين مسائل بطريق استدلال و برهان خطر دارد ؛ چون مانند متكلّمين نتائج ادلّهء آنها عقيم ؛ و به عوض پاسدارى از عقائد حقّهء شيعه و اسلام و حفظ و حراست آنها از گزند آفات مُلحدين و مغرضين و معاندين ، آن اصول متقنه و حقّه و واقعيّه را بطور سخيف و بى بنيان و بدون بنيادى معرّفى مىكنند ؛ و در نتيجه با طرح اين مسائل غامضه و عدم كفايت فكرى آنان ، موجب بى اعتقادى مردم و اهل دقّت مىشوند .\r\nصدر المتألّهين ميفرمايد : « براى اهل نظر و بحث در امر معاد اثباتاً و نفياً ، مباحثات و مشاجراتى از دو طرف پيش آمده است كه\r\n\r\n\r\n","description":"","footnote":"\r\n( 1 ) « أسفار » طبع حروفى ، ج 9 ، ص 202 تا ص 205\r\n","page_name":" 174 ","page_number":196},
  {"content":"\r\n\r\nبيان آنها موجب اطالهء سخن بدون فائده مىباشد .\r\nو آنچه متكلّمين در اين مقام بحث نموده‌اند ، وافى به الزام خصم و سيطره بر انكار او نخواهد بود ، پس چگونه با آن ، حقيقت مرام و مقصود روشن گردد و حقّ كلام در اين مسائل ادا شود .\r\nو بنابراين براى كسانى كه در اين امور اعتقاديّه به مجرّد بحث كلامى اكتفا مىكنند بهتر است از اين منكرين معاد و انكار كنندگان احكام شريعت - به جهت آنكه أفهام و مدارك آنان از ادراكش قاصر است - چنين استفسار كنند كه :\r\nآيا آنها مدّعى هستند كه معاد ممتنع است ، يا جواز و امكان آن را منع مىكنند ؟ !\r\nو بنا بر صورت اوّل به آنها گفته شود : بر عهدهء شماست كه براى اثبات مدّعاى خود ، اقامهء برهان و بيّنه كنيد ! و البتّه از بيّنه و برهان در گفتار شما هيچ عين و اثرى نيست .\r\nو بنا بر صورت دوّم : هر چيزى كه ظاهرش از استحاله و امتناع بر كنار است ، آيات الهيّه و أخبار نبويّه - كه از گويندهء مقدّس و پاكيزه‌اى كه از شوب غلط و دروغ مصون است وارد شده است - قائم مقام براهين هندسيّه در مسائل تعليميّه و دعاوى حسابيّه خواهد بود . « 1 »\r\nبارى ما در اينجا به مقدار كافى از مسائل معاد جسمانى بحث نموديم و إن شاء الله تعالى حقيقت آن بر مستمعين و خوانندگان روشن شده است ، و اجمالًا نظريّهء أعلام از حكماى اسلام را بيان\r\n\r\n\r\n","description":"","footnote":"\r\n( 1 ) همان مصدر ، ج 9 ، ص 167 و 168\r\n","page_name":" 175 ","page_number":197},
  {"content":"\r\n\r\nكرديم .\r\n\r\nتجليل حكيم سبزوارى از صدر المتألّهين بخاطر تحقيقات ايشان در مورد معاد\r\nحاجى حكيم سبزوارى قَدّس اللهُ سرَّه بعد از بحث در اين موضوع فرموده است :\r\n« و اين مقدار براى مستبصرِ منصف كافى است ؛ و كسى كه بخواهد بطور تفصيل و تحقيق اطّلاعاتى داشته باشد بايد به كتابهاى صدر المتألّهين مثل « أسفار » و « مبدأ و معاد » و « عرشيّه » و غيرها مراجعه كند ؛ فَإنَّ أمْثالَ هذِهِ التَّحْقيقاتِ حَقُّهُ ( س ) فى الدَّوْرَةِ الإسْلاميَّةِ الْخَتْميَّةِ شَكَّر اللهُ سَعْيَهُ وَ ضاعَفَ أجْرَهُ . « چون در دورهء اخير اسلامى ، أمثال اين تحقيقات حقّ صدر المتألّهين است كه خداوند سعى او را مشكور و اجر او را دو چندان گرداند . « 1 » »\r\nو ما در ابحاث سابقه وعده داديم كه براى معاد جسمانى حتّى به صورت بدن عنصرى مادّى طبيعى ، يك نوع تصويرى را كه نموده‌ايم بيان كنيم ، و اينك لِلّه الحَمدُ و لَهُ المِنّة وقت آن رسيده است كه بازگو كنيم .\r\n\r\nبيان هفت مقدّمه براى تصوير معاد جسمانى عنصرى نزد مؤلّف كتاب\r\nو به دست آوردن مقصود و مرام و تحقيق كافى پيرامون اين مسأله متوقّف بر ذكر هفت مقدّمه است :\r\n\r\nمقدّمهء اوّل : شيئيّت شىء به صورت آنست ، نه به مادّهء آن\r\nمقدّمهء اوّل : همانطور كه سابقاً بيان شد شيئيّت شىء به صورت آنست نه به مادّهء آن ؛ يعنى آنچه موجودات خارجيّه را شيئيّت و موجوديّت و تشخّص و تخصّص ميدهد و موجود را موجود مىكند و اسم خاصّى بر آن مىنهد و آن را از سائر اشياء جدا مىكند و منفصل\r\n\r\n\r\n","description":"","footnote":"\r\n( 1 ) « شرح منظومه » سبزوارى ، طبع ناصرى ، ص 344\r\n","page_name":" 176 ","page_number":198},
  {"content":"\r\n\r\nمىسازد ، فصل آنها و صورت آنهاست .\r\nمعناى صورت نه اين شكل و صورت‌هاى ظاهريست كه ما در زبان پارسى بدان صورت ميگوئيم ، بلكه آن خصوصيّتى است كه به مادّهء مبهمه تعلّق گرفته و آن را از سائر موجودات متمايز ميگرداند ؛ مثل صورت انسانيّت كه همان نفس ناطقه ، و صورت حيوانيّت كه عنوان متحرّك بالإراده ، و صورت اسب كه همان خاصيّت و تشخّصى است كه آن را اسب نموده و از حمار و بَقر و انسان و سائر حيوانات و نباتات و غيرها جدا مىكند و آن را نفس صاهله خوانند .\r\nپس اصل مادّهء اوّليّه كه آن را مادّة الموادّ و هيولاى اولى گويند و تمام موجودات در آن مشتركند ، ميزان تخصّص و تشخّص نيست ، زيرا تمام موجودات عالم طبع و مادّه از آن نصيب دارند ، ولى موجوديّت و تخصّص آنها به آن مادّه نيست ، به صورت آنهاست و به همان خصوصيّتى است كه بر اين مادّهء مشتركه در يك جا اسم انسان و در جاى ديگر اسم حيوان ، و در يك جا اسم درخت و در جاى ديگر اسم آب و جماد ميگذارد .\r\n\r\nمقدّمهء دوّم : صورت‌هاى اشياء مختلفه ، از بين نمىروند\r\nمقدّمهء دوّم : صورت‌هاى اشياءِ مختلفه كه مشخِّص و معيِّن آنهاست از بين نميروند و با مردن و فناء مادّه در عالم طبع ، صورتها محفوظ ، و بدون هيچ تغيّر و تبدّلى در جهان هستى و عالم دهر ثابت و باقى هستند .\r\nصورت اشياء - و از جملهء آنها انسان و أفعال او از كردارهاى\r\n\r\n","description":"","footnote":"","page_name":" 177 ","page_number":199},
  {"content":"\r\n\r\nطاعت و يا معصيت - بواسطهء مرور زمان از نظر ما پنهان ميگردند ، در عين آنكه وجود و هستى خود را حفظ مىكنند و به هيچ وجه دستخوش بوار و زوال واقع نمىشوند .\r\nو علّت آن اينست كه : ما موجودى هستيم زمانىّ ، و با تدريج زمان متدرّجاً رو به جلو حركت داريم ؛ وقتى در اين زمان باشيم ، موجوداتى را كه در اين لحظه است مىيابيم و وجدان مىكنيم و ادراك مىنمائيم ، امّا موجوداتى كه در لحظهء قبل بوده از نظر ما مخفى شده است ، و موجوداتى را كه در لحظهء بعد مىآيند هنوز كه نيامده‌اند نمىبينيم و احاطه‌اى بر آنها نداريم ؛ پس ما فقط آنِ خود را ادراك مىكنيم ؛ نه ساعت فعلى و يا دقيقهء فعلى را . چون ساعت و دقيقه ، مركّب از لحظات و آناتى است ، و ما از آن فقط به يك لحظه و به يك آنِ فعلى واقف ، و از بقيّه دور و بركناريم .\r\nما از زمانى كه در اين دنيا آفريده شده‌ايم ، با موجودات اين دنيا منطبق ، و با آنها در يك كاروان واحدِ زمان رو به جلو حركت داريم و از اين موجودات و از هستى خودمان فقط و فقط يك آنِ زمان متصرّم را ادراك ؛ و بكلّى از اين كاروان ، چه در زمان سابق و چه در زمان لاحق جدا بوده و از آن وجودهاى مسلّم و ثابت جز خاطره‌اى در ذهن ما بيش نمىماند .\r\nمادّهء ما از زمانِ تولّد موجودى بود سيّال و در ذات خود متحرّك ، همانطور كه خود زمان هم موجودى است متحرّك و سيّال ، و واحد متّصلى است كه هيچگاه نمىايستد و از حركت دست بر نميدارد و در\r\n\r\n","description":"","footnote":"","page_name":" 178 ","page_number":200},
  {"content":"\r\n\r\nجائى درجا نميزند ، بلكه ما مىبينيم كه اين زمان بطور مداوم و مستمرّ ، دائم در حركت است و در ذات و واقعيّت خودش متحرّك است ؛ و ما هم كه زمانىّ هستيم يعنى وجود ما بر زمان و حركت امتدادى آن منطبق است ، با آن تدريج و حركت زمان پيوسته و بطور مداوم در حركت ، و در سمت جلو به راه مىافتيم تا وقتى كه از دنيا ميرويم ، و بعد از آن كه برزخ را هم كه آن هم زمانيست ، طىّ كرديم و فناء در ذات حقّ شديم ، بالاخره در سير خود به نقطه‌اى خواهيم رسيد كه از زمان بالاتر و محيط بر آن خواهيم بود ، و در آن وقت تمام آنات و لحظات گذشته را ادراك ، و همه در نزد ما مشهود و حاضر است .\r\nدر اين دنيا كه ميگوئيم : ساعتِ قبل گذشت و أفعال و وقايع واقع در آن ساعت گذشت ، معنايش اين نيست كه از بين رفت و عدم و نيست شد ؛ ساعت قبل و موجودات واقع در آن از نظر ما پنهان‌اند .\r\n\r\nتمام موجودات در ظرف خود ثابت و باقى هستند\r\nتمام موجودات ارضى و سمائى از نفوس انسانى و حيوانى و نباتى و جمادات و هر چه فرض كنيم كه سابقاً بوده و الآن نيست ، در ظرف الآن نيستند ؛ ولى در ظرف تحقّق خود هستند و قابل زوال و فناء نمىباشند .\r\nزيرا كه اين موجودات در آن زمان موجود بودند ، و چيزى كه موجود شد ديگر عروض عدم بر آن با تمام خصوصيّات سابقهء آن محال است ؛ موجود معدوم نمىگردد ، وجود و عدم دو چيز در صورت امكان متناقضند .\r\n\r\n","description":"","footnote":"","page_name":" 179 ","page_number":201},
  {"content":"\r\n\r\nنور و تاريكى ، و حرارت و برودت با هم مجتمع نمىشوند ؛ آرى ممكنست اين چيز در لحظه‌اى نورانى باشد و در لحظهء ديگر تاريك ، در اين لحظه گرم باشد و در لحظهء ديگر سرد ، در اين وقت موجود باشد و در وقت ديگر معدوم .\r\nپس اگر اين چيزِ موجود ، معدوم شد ، با تمام خصوصيّاتش معدوم نشده است ؛ زيرا از جملهء خصوصيّات آن ، زمان بوده است ؛ يعنى موجودى كه در يك ساعت قبل بوده ، زمانِ يك ساعت قبل در تحقّق آن دخالت داشته است . پس اگر در اين ساعت فعلى معدوم شد ، آن چيز يك ساعت قبل از نقطهء نظر آن زمان و به قيد آن زمان يعنى در آن زمان ، معدوم نشده است ؛ آن چيز در يك ساعت قبل با اين قيد و خصوصيّت پيوسته ثابت و باقى است و در عالم دهر و جهان تحقّق و هستى زوال پذير نيست .\r\nآن چيزى كه در يك ساعت قبل بود در ساعت بعد معدوم شد ، يعنى قيد ساعت قبل را از آن برداشتيم و آن چيز در ساعت بعد معدوم شد .\r\nاز زمان اوّلِ خلقت عالم ، از زمان آدم تا قيامت ، و قبل از خلقت اين عالم در سلسلهء موجودات طوليّه كه در سلسلهء مدارج در فوق اين عالم هستند ، مثل عقول مفارقه و نفوس ملائكه و موجودات عالم عِلوى و روح و اسماء و صفات كلّيّهء الهيّه ، از ذات اقدس حضرت أحديّت جلّ و عزّ گرفته تا عالم كثرت و طبع و مادّة الموادّ و حتّى يك پشّه و يك ذرّه كه وجود پيدا كرده است ، محال است عدم پيدا كند .\r\n\r\n","description":"","footnote":"","page_name":" 180 ","page_number":202},
  {"content":"\r\n\r\nما تا به حال زنده‌ايم ، از حالا به بعد ممكن است معدوم بشويم و بكلّى فانى و نابود گرديم ، ولى وجودى كه تا به حال پيدا كرده‌ايم ديگر قابل عدم نيست ؛ شما نمىتوانيد چيز موجود شده را معدوم كنيد در همان زمانى كه موجود شده است ؛ در زمان بعد معدومش مىكنيد ، كتابچه را مىسوزانيد ، نوشته‌اش را محو مىكنيد ، آن را در آب مىافكنيد ؛ امّا در زمان‌هاى بعدى اين كارها انجام مىگيرد ؛ در آن زمان كه كتابچه نوشته شد ، ديگر آن نوشتهء آن زمانى ، قابل تغيير و تبديل نيست .\r\nنامهء عمل كه نوشته شد ، در زمان بعد ممكن است معدوم گردد ، ولى در آن زمان قابل عدم نيست .\r\nاز اوّل صبح تا به حال ، ما كارهائى را انجام داده‌ايم ، تمام عوالم اگر جمع شوند و دست به دست يكديگر دهند و بگويند اين كارها انجام نشده است ، نمىشود ؛ انجام داده‌ايم و لباس هستى پوشيد .\r\nخداوند ممكنست نسبت به معاصى مؤاخذه نكند ، روى آن أعمال سرپوش بگذارد و زير حجاب مخفى كند ، به فرشتگان بگويد : ننويسيد ! و يا آنها را با ارادهء خود از رؤيت و نوشتن اعمال منصرف كند ؛ تمام اينها ممكنست ؛ ولى نفس عمل معدوم بشود اين محال است .\r\n\r\nمقدّمهء سوّم : هر موجودى از موجودات طبيعى ، مُلكى دارد و ملكوتى\r\nمقدّمهء سوّم : موجوداتى را كه ما در خارج مشاهده مىكنيم ظاهرى دارند و باطنى . هر موجودى از موجودات طبيعى ، جسمى دارد و روحى ، مُلكى دارد و ملكوتى .\r\n\r\n","description":"","footnote":"","page_name":" 181 ","page_number":203},
  {"content":"\r\n\r\nمثلًا نمازى را كه انسان ميخواند ، ظاهرى دارد و باطنى ، ظاهرش طهارت است و استقبال و قيام و ركوع و سجود و دعا و قرآن و تسبيح و غير ذلك ؛ و باطن و ملكوتش ، آن جان و روح اين نماز است ، كه آيا از روى ريا و خودپسندى و عُجب و مقاصد پائين خوانده است ، و يا از روى خلوص و اخلاص ؟\r\nانسان آن را با حالت پريشان و هجوم خواطر خوانده است ، يا با طُمأنينه و سكينهء خاطر و حضور قلب ؟ درجات حضور باطنى او در چه حدود بوده است ؟ و سير معراجى او تا به كجا او را رسانده است ؟\r\nبقيّهء اعمال انسان نيز اينچنين است . حتّى اعمالى كه به صورت زشت مىباشند داراى ملكوت و باطن‌اند .\r\nانسان خودش يك ظاهرى دارد كه با سائر افراد تفاوتى ندارد ؛ قدّى دارد ، دست و پا و چشم و گوش و جوارح و اعضائى دارد ؛ ولى باطن‌ها يك شكل نيست ؛ يكى مؤمن است و ديگرى كافر ؛ يكى عادل است و ديگرى فاسق ؛ يكى نيّت خير دارد و ديگرى نيّت شرّ ؛ و هكذا .\r\nبسيارى از افراد به پروردگار خود ربط دارند ، و اكثر افراد مُنعزل ؛ بعضى ذهنشان آرام است ، و بسيارى پريشان ؛ بسيارى دنبال هوى و هوس ميروند ، و برخى گريزان ؛ اين ، دنيا را سراى ابدى و جاودانى مىپندارد و در باطن براى وصول به دنيا در تكاپو و حركت است ، آن ، دنيا را فانى و آخرت را باقى ميداند و بر اين اساس و بر اين اصل ، امور زندگى خود را تنظيم كرده است .\r\n\r\n","description":"","footnote":"","page_name":" 182 ","page_number":204},
  {"content":"\r\n\r\n\r\nافراد بشر از نقطهء نظر باطن با يكديگر تفاوت دارند\r\nتمام افراد بشر از نقطهء نظر باطن ، ادراكاتشان ، عقائدشان ، آرامش و سكونشان ، ملكاتشان ، اخلاقشان ، و صفاتشان با يكديگر متفاوت است ؛ درحالىكه ما از نقطهء نظر ظاهر و شهادت ، اينها را ادراك نمىكنيم و اينها راجع به غيب و باطن است .\r\n\r\nمقدّمهء چهارم : در عالم طبيعت ، صورت ظاهرى موجودات را مىبينيم ، ولى در آخرت باطن و شكل ملكوتى آنها ظاهر مىشود\r\nمقدّمهء چهارم : ما در اين عالم طبيعت تا هنگامى كه گرفتار هوى و هوس هستيم و چشممان به اين عالم دوخته شده و نتوانسته‌ايم نظر خود را به باطن بيندازيم ، همهء موجودات را با همان صورت‌هاى ظاهريّه مىبينيم .\r\nمثلًا كسى كه نماز بخواند از روى ريا و يا از روى اخلاص ، ما ادراك نمىكنيم ؛ ما فقط ظاهر نماز را مىبينم ؛ ولى باطن دو تاست و ما نمىفهميم ؛ و در بعضى از مواقع ، باطن ممكن است چند صورت و يا چندين صورت و يا چند هزار صورت داشته باشد و ما ادراك نمىنمائيم .\r\nچون ما بسوى خداوند حركت كنيم و از اين حيطهء ادراكات و مدركات بگذريم ، يعنى جائى برويم كه آن حواسّ باطنى ما كار كند ، نه حواسّ ظاهرى ، در آنجا ما به باطن أعمال اطّلاع پيدا مىكنيم .\r\nو به عبارت ديگر : در اين عالمِ شهادت و عالم ظاهر آنچه ما را به خارج مىپيوندد ، همين حواسّ ظاهرى است ؛ ما اگر چشم نداشتيم ، اين عالم ظاهر را نميديديم ؛ گوش ما ، لمس ما ، حسّ ذائقه و چشائى و حسّ شامّه و بويائى ماست كه با آنها به خارج متّصل ميشويم و ادراكاتى پيدا مىكنيم ، اگر اينها نبود به هيچ وجه ما از\r\n\r\n","description":"","footnote":"","page_name":" 183 ","page_number":205},
  {"content":"\r\n\r\nعالم خارج بهره‌اى نداشتيم و وجود و عدم خارج براى ما مساوى بود .\r\nوقتى از اين دنيا ميرويم ، اين حواسّ از ما گرفته مىشود ؛ ديگر چشم و بينائى نداريم ؛ چشم در ميان قبر تبديل به خاك ميگردد ؛ گوش و دست و پا و جوارح و حواسّى نيست ؛ ولى انسان يك نور باطن دارد كه با آن ، حقائق را ادراك مىكند ؛ آن متعلّق به نفس است ، متعلّق به بدن نيست ، متعلّق به مشاعر نيست ؛ و آن با انسان هست ، و در آن عالم ، انسان با آن احساس ، ادراك بواطن مىكند .\r\nبلكه همين حواسّ ظاهريّه و مشاعر نيز به تبع آن و در پرتو نور وجود آن كار مىكنند و ادراكات و علومى را به انسان ميرسانند ؛ چنان كه حكيم سبزوارى قَدّسَ اللهُ نفسَه ميفرمايد :\r\n\r\nحكيم سبزوارى ( ره ) : قواى بدن اثر و سايه‌اى از قواى نفس هستند\r\nاز براى نفس در ذات خود گوشى است و چشمى و شامّه‌اى و ذائقه‌اى و لامسه‌اى و غير ذلك . و قوائى كه در بدن است اثرى و سايه‌اى از قواى نفس است . و بواسطهء همان قواى مدركهء نفسانيّه ، انسان در حال خواب و مستى و مرض و در مكاشفات صوريّه محسوسات جزئيّه را ادراك مىكند ؛ و از همين باب است كه عارف فرموده است :\r\n پنج حسّى هست جز اين پنج حسّ * آن چو زرّ سرخ و اين حسّ همچو مس\r\nصحّت اين حسّ ز معمورىِّ تن * صحّت آن حسّ ز ويرانى بدن \r\n\r\n","description":"","footnote":"","page_name":" 184 ","page_number":206},
  {"content":"\r\n\r\n صحّت اين حسّ بجوئيد از طبيب * صحّت آن حسّ بجوئيد از حبيب « 1 » \r\nچون آن عالم ، عالم  تُبْلَى السَّرائِرُ  است ، مخفيّات آشكار مىشود .\r\nنماز در آنجا هست ولى به شكل قيام و قعود نيست ، اين شكل قيام و قعود شكل مُلكى آنست ، در آنجا نماز به صورت ملكوتيش ظاهر مىشود . حال ، ملكوت نماز در اينجا چطور بوده ؟ آيا از روى اخلاص بوده ؟ از روى توجّه به خدا بوده ؟ غرق و محو جمال خدا بوده ؟ در آنجا هم به همان صورت ملكوتى بارز و آشكار است ، در آنجا نماز صورتى دارد كه از أفهام و عقول بالاتر است .\r\nيك وقت نماز كه خوانده شده است براى وصول به بهشت و حورالعين و قرب به آنها بوده است ، صورت ملكوتىاش همان بهشت و حورالعين است ؛ ديگر در آنجا نماز به معناى واقعى آن نيست ؛ حورالعين و بهشت و آن لذّتهاى نفسانى است ؛ به همان ميرسد .\r\nدر صورتى كه نماز در اينجا از روى ريا و خودنمائى خوانده شود ، در آنجا به صورت مار و عقرب و آتش است . چون براى غير خدا بوده و عمل حرامى را انجام داده است ، و ريا در عبادت حرام است .\r\n\r\n\r\n","description":"","footnote":"\r\n( 1 ) « منظومه » سبزوارى ، طبع ناصرى ، حاشيهء صفحهء 335 ؛ و اشعار از ملّا محمّد عارف رومى است كه در « مثنوى » طبع ميرخانى ، بيت اوّل در ج 2 ، ص 107 ، و دو بيت ديگر در ص 9 از جلد اوّل مىباشد ( و در آن مصرع دوّم از بيت اوّل بدين صورت : « آن چو زرّ سرخ و اين حس‌ها چو مس » و مصرع دوّم از بيت دوّم نيز بدين صورت : « صحّت آن حسّ ز تخريب بدن » آمده است . - م\r\n","page_name":" 185 ","page_number":207},
  {"content":"\r\n\r\n\r\nدر آخرت ، باطن انسان به صورت واقعيّهء خود طلوع مىكند\r\nاعمالى كه انسان در دنيا انجام ميدهد ، در آنجا صورت ملكوتى خود را دارند ؛ گناهان و معاصى كبيره به صورت آتش و سلسله است ، به صورت زَقّوم و حميم است ، به صورت فلزّ گداخته است كه در دهانها ميريزند ، مُهْل است كه  يَشْوِي الْوُجُوهَ  ، صورتها را داغ مىكند و چون گوشتِ به آتش رسيده وضعش دگرگون ميگردد . چهره‌ها سياه و تاريك مىشود ؛ و بالاخره ظلمات است و گردنه‌هاست و مخوفات و وحشتهاست .\r\nهمين صفات رذيله‌اى كه انسان دارد و چون مار و اژدها پيوسته نفس ناطقهء قدسيّهء او را ميگزند و انسان خودش نمىفهمد ( يعنى اجازهء فهميدن به خودش نميدهد و در صدد فهميدن بر نمىآيد ، آن‌وقت از مار و عقرب‌هاى خارجى فرار مىكند و ميترسد ، درحالىكه بايد از مارها و عقرب‌هاى نفس امّارهء خود بهراسد ، و مسكين چنين مىپندارد كه هيچ خبرى نيست و نفسش آرام است ) ، در آنجا كه آفتاب حقيقت ميدرخشد طلوع مىكنند ؛ بواطن انسان و ذاتش و صفاتش به خوبى طلوع مىكنند ، به صورت‌هاى واقعيّه و ملكوتيّه خود . در آنجا موجودات ، به واقعيّت خود در معرض قرار ميگيرند ، نه به مجاز .\r\nآنجا عالم حقيقت است ، حساب با ظاهر نيست .\r\nشما فرض كنيد الآن هوا سرد است و شب است ، خورشيد طلوع نكرده است ما در يك بيابان وسيعى قرار داريم كه در آن انواع گل و ريحان و سَمَن و سوسن و نرگس و مريم موجود است و در\r\n\r\n","description":"","footnote":"","page_name":" 186 ","page_number":208},
  {"content":"\r\n\r\nيك طرف ، از انواع قاذورات و كثافات و آلودگىها نيز موجود است ؛ امّا چون شب است و سرد است ، برف و يخبندان است ، تمام اين موجودات در حال اندماج و خفا بسر مىبرند ، مارها و اژدهاها نيز در لانه‌هاى خود خزيده‌اند ، و شرائط مناسب براى ظهور و بروز نيست .\r\nامّا چون شب به پايان رسد و سفيدهء صبح از افق سر بدر آرد و آفتاب عالمتاب جهان را فرا گيرد و نور و گرمى خود را بواسطهء لجّه‌هاى إشراق و حرارت دائماً به زمين بيفكند ، يخ‌ها و برف‌ها آب مىشود و كم كم آن گل‌ها و ريحان‌ها بوى عطرآگين خود را منتشر مىكنند ، و بلبلان و قناريان بر شاخسارها به ترنّم و نغمه‌سرائى مشغول مىشوند ، و آن آلودگيها و قاذورات نيز بوى عَفِن خود را منتشر مىسازند ، و مارها و عقربها از لانه بيرون ميخزند ، و هر موجودى در اين بيابان وسيع و گرم و نورانى ، حقيقت وجود خود را ظهور ميدهد و كمالات خود را به عرصهء نمايش ميگذارد ؛ اين لازمهء طلوع شمسِ حقيقت است .\r\nآنگه كه آفتاب حقيقت شود پديد « 1 » شرمنده رهروى كه عمل بر مجاز كرد\r\nدر قيامت كه محلّ ظهور نور توحيد و آفتاب درخشان حقيقت است ، تمام اعمال ظهور و بروز دارند و آنچه از مثوبات و از عقوبات به انسان ميرسد ، نتيجهء اعمال اوست ، بلكه خود أعمال اوست و\r\n\r\n\r\n","description":"","footnote":"\r\n( 1 ) در نسخهء « ديوان حافظ » طبع حسين پژمان ، ص 53 ، به اين صورت : « فردا كه پيشگاه حقيقت شود پديد » آمده است . ( م )\r\n","page_name":" 187 ","page_number":209},
  {"content":"\r\n\r\nنفس كردار و رفتار اوست كه در پرتو نور توحيد ، واقعيّت خود را نشان ميدهند .\r\nچون ، در بين بزرگان بحث است در اينكه آيا آنچه در قيامت بواسطهء پاداش أعمال انسان به انسان ميرسد ، يك امر خارجى است كه به عنوان مزد و جزا داده مىشود ؟ و يا اينكه تجسّم أعمال و عين بروز و ظهور كردار اوست ؟\r\n\r\nجزاى اعمال انسان در قيامت ، بروز و ظهور خودِ افعال اوست\r\nو ما در مباحث عالم مثال و برزخ بطور مستوفى از آيات قرآنيّه و روايات وارده از ائمّهء معصومين اثبات كرديم كه جزاى اعمال ، از أعمال خارج نيست و بلكه نفس تجسّم اعمال و بروز و ظهور خود افعال است . و مرحوم صدر المتألّهين در مواضع بسيارى چه در « أسفار » و چه در سائر كتب خود اين مطلب را مُبرهن ساخته است . و لذا در روز قيامت انسان حجّتى بر خداوند نمىتواند اقامه كند ، بلكه حجّت خداوند پيوسته بر انسان تمام است چون انسان نفس عمل خود را مىنگرد ، و بهشت و دوزخ عين كردار اوست كه به صورت‌هاى ملكوتى جلوه كرده‌اند ؛  وَ ما رَبُّكَ بِظَلَّامٍ لِلْعَبِيدِ  « 1 »  . \r\n« و پروردگار تو هيچگاه بر بندگان خود ستم روا نميدارد . »\r\nدر اين صورت كه انسان مىبيند وَقود و آتش‌گيرانهء جهنّم نفس مدركات قلب او و نيّات باطل اوست ، و بهشت و حورالعين  وَ رِضْوانٌ مِنَ اللَّهِ أَكْبَرُ  نفس پديده‌هاى ذهنى و خلوص و اخلاص اوست ، ديگر در نزد خداوند چه حجّتى مىتواند اقامه كند ؟ و چگونه خدا را\r\n\r\n\r\n","description":"","footnote":"\r\n( 1 ) ذيل آيه 46 ، از سورهء 41 : فصّلت\r\n","page_name":" 188 ","page_number":210},
  {"content":"\r\n\r\nمحكوم گرداند ؟\r\nأمير المؤمنين عليه السّلام در دعائى كه به كُمَيل بن زياد نَخَعى تعليم فرمودند ، به درگاه خداوند عرضه ميدارد : فَلَكَ الْحُجَّةُ عَلَىَّ فِى جَمِيعِ ذَلِكَ ، وَ لَا حُجَّةَ لِى فِى مَا جَرَى عَلَىَّ فِيهِ قَضَاؤُك « 1 »\r\n\r\n\r\n","description":"","footnote":"\r\n( 1 ) دعاى كميل از دعاهاى بسيار خوب و حاوى مضامين عاليه است ؛ و شيخ طوسى در « مصباح المتهجّد » از ص 587 تا ص 592 ، در أعمال شب نيمهء شعبان آورده است ؛ و مجلسى در « زاد المعاد » از ص 61 تا ص 73 آورده ؛ و شيخ إبراهيم كفعمى در « مصباح » خود ، از ص 555 تا ص 560 ، و در « البلد الامين » از ص 188 تا ص 191 آورده است ؛ و مرحوم سيّد ابن طاووس در « إقبال » از ص 706 تا ص 710 ، در أعمال شب نيمهء شعبان آورده و با دو سند نقل مىكند :\r\nاوّل از جدّش شيخ طوسى ( ره ) بدين مضمون كه : روايت شده است كه : كميل بن زياد نخعى در شب نيمهء شعبان أمير المؤمنين عليه السّلام را در حال سجده ديد كه به اين دعا مشغول بودند .\r\nدوّم از روايت ديگرى بدين مضمون كه : كميل بن زياد نخعى ميگويد : من با مولاى خود حضرت أمير المؤمنين عليه السّلام در مسجد بصره نشسته بوديم و با آن حضرت نيز جماعتى از اصحاب او بودند ، پس بعضى از آنها از حضرت پرسيدند : معناى گفتار خداوند عزّ و جلّ :  فِيها يُفْرَقُ كُلُّ أَمْرٍ حَكِيمٍ  چيست ؟\r\nحضرت فرمودند : مراد شب نيمهء شعبان است . سوگند به آن كسى كه نفس علىّ در دست اوست ، هيچ بنده‌اى نيست مگر آنكه جميع آن مقدّراتى كه بر او جارى مىشود از خير و شرّ در اين شب قسمت او ميگردد ، تا آخر سال در مثل چنين شب نيمهء شعبانى كه مىآيد . و هيچ بنده‌اى نيست كه اين شب را إحياء بدارد و به دعاى حضرت خضر عليه السّلام خدا را بخواند ، مگر آنكه دعايش مستجاب مىشود .\r\nو چون حضرت از مسجد بيرون رفتند ، من شبانه به منزلش رفتم . حضرت فرمود : براى چه كارى آمده‌اى ؟ عرض كردم : اى أمير المؤمنين براى\r\n","page_name":" 189 ","page_number":211},
  {"content":"\r\n\r\n« در تمام اين امور ، اى پروردگار من ! حجّت براى تست كه بر من اقامه ميفرمائى ! و در آنچه از قضا و قدر و احكام تو بر من جارى شده است ، من حجّتى بر تو ندارم » .\r\n\r\nمقدّمهء پنجم : معاد در طول اين عالم است ، نه در عرض آن\r\nمقدّمهء پنجم : معاد رجوع به خداست و آن در عرض اين عالم نيست ، بلكه در طول اين عالم است ؛ و براى روشن شدن اين مقصود و وضوح اين مرام ميگوئيم :\r\nمردم عامّى چنين مىپندارند كه : در يك زمانى خداوند عزّ و جلّ آدم را در بهشت خلق فرمود ، و بعد شيطان را به آدم مسلّط كرد و بعد آدم را از بهشت بيرون كرد و در زمان بعد ، آدم به روى زمين آمد ، و همينطور پيوسته زمانى به دنبال زمان ديگرى تا به زمان ما رسيد و ما متولّد شديم و در امتداد زمانى ، عمرى مىكنيم و سپس مىميريم ، و به دنبال آن در يك زمان بعدى برزخى داريم ، و چون آن زمان سپرى شد در زمان بعد به قيامت ميرويم .\r\nعالَم مثال كه قبل از اين عالم بوده ، « زمانى » بوده است و در عَرض اين عالم ؛ و عالم برزخ هم كه بعد از اين عالم است ، « زمانى » است\r\n\r\n\r\n","description":"","footnote":"\r\nياد گرفتن دعاى خضر آمده‌ام . حضرت فرمود : اى كميل بنشين ! و چون اين دعا را حفظ كردى ، بخوان آن را در هر شب جمعه ! يا در هر ماهى يك بار ، و يا در هر سالى يك بار ، و يا در تمام مدّت عمرت يك بار ؛ از بلاها در امان خواهى بود و مورد نصرت خداوند و روزى خدا قرار ميگيرى ! و هيچگاه مغفرت خدا از تو روى نخواهد گردانيد !\r\nاى كميل ! همنشينى زياد تو با ما ايجاب نمود تا ما به درخواست تو پاسخ دهيم و از كانِ جود ما بهرمند گردى !\r\n","page_name":" 190 ","page_number":212},
  {"content":"\r\n\r\nو در عرض اين عالم ؛ يعنى ما كه در اين دنيا قطعات زمان را يكى پس از ديگرى طىّ مىكنيم ، چون تمام شد به دنبال آن و در رديف همين سلسله از زمان به برزخ وارد مىشويم ؛ و باز همينطور پس از آنكه در همين رديف از زمان ، برزخ تمام شد ، ما وارد قيامت ميگرديم .\r\nو در قيامت هم به همين منوال زمان است يكى پس از ديگرى تا خدا خدائى كند زمان است .\r\nاين‌طور نيست . و بسيارى از اشكالات و اشتباهاتى كه مردم دارند و در ذهنشان هست ، چه بر زبان بياورند يا نياورند ، ناشى از اينست كه مطلب را اين‌طور فهميده‌اند ، درحالىكه اين‌طور نيست .\r\nميگويند : خوب ، بعد از قيامت چه مىشود ؟ يك ميليون سال ديگر گذشت ، بعداً چه مىشود ؟ دو ميليون سال ديگر گذشت ، بعداً چه مىشود ؟\r\n\r\nمعناى تقدّم و تأخّر عوالم طبع و برزخ و قيامت نسبت به يكديگر\r\nقيامت در عرض اين عالم نيست ، و تمام اين سؤالات بيجاست .\r\nبيان اين حقيقت : عوالم تو در توست ؛ يعنى عالم برزخ يك عالمى نيست به دنبال زمانىِ اين عالم ؛ يك عالمى است كه بر اين عالم مادّه و طبيعت ما احاطه دارد ، و الآن هم هست ، نه اينكه بعداً بوجود مىآيد ؛ عالم نفس و قيامت بر ما احاطه دارد ، بر عالم طبيعت و مادّه و بر عالم برزخ هر دو احاطه دارد .\r\nپس عالم نفس و قيامت موجود است ؛ نه اينكه بعداً موجود\r\n\r\n","description":"","footnote":"","page_name":" 191 ","page_number":213},
  {"content":"\r\n\r\nمىشود ، به دنبالِ زمانىِ اين عالم .\r\nشما زمانى را كه ما متولّد شديم و بعداً در اثر حركت زمان مىآئيم جلو تا از دنيا ميرويم ، اين را تمام يك كاسه فرض كنيد ، عالم برزخ عالمى است كه بر تمامى اين ، محيط است . عالم قيامت نيز بر اين عالم و بر عالم برزخ ، بر هر دو احاطه دارد . پس اگر ما بخواهيم به برزخ برسيم ، نه اينكه بايد عمرمان را بگذرانيم و وقتى كه بخواهيم بميريم ، برويم داخل برزخ ؛ چون برزخ ، الآن موجود است .\r\nما اگر بخواهيم بر برزخمان اطّلاع پيدا كنيم نبايد سير عرضى كنيم - به عرض زمان - بلكه بايد سير طولى كنيم و به طرف بالا يعنى به سمت مقام تجرّد و عوالم معنى حركت كنيم حركت معنوى ، تا برسيم به برزخ .\r\nو از آنجا نيز سير طولى كنيم ، برويم به بالا تا برسيم به قيامت ؛ خواه اين كار را بعد از مردن انجام دهيم و خواه قبل از مردن و در زمان حياتمان انجام دهيم .\r\nاگر كسى در دنيا به مقام تجرّد برسد و مرگ اختيارى پيدا كند بطورى كه از عالم صورت هم بگذرد ، به قيامت ميرسد .\r\n\r\nبا تهذيب نفس ، در همين دنيا مىتوان برزخ و قيامت را ادراك كرد\r\nاگر كسى در دنيا بواسطهء تهذيب نفس و متابعت از شريعت و دستورات رسول خدا صلّى الله عليه و آله و سلّم و مراعات جنبه‌هاى معنوى اعمال شرعيّه و امور عباديّه و حصول ملكهء تقوى ، كارى كند كه از عالم شهوت و هوس و آمال بيرون آيد و از محبّت دنيا عبور كند ، اين سير إلى الله مىكند ؛ و لازمهء اين سير در اوّلين منزل ، رسيدن به\r\n\r\n","description":"","footnote":"","page_name":" 192 ","page_number":214},
  {"content":"\r\n\r\nبرزخ است ؛ و هيچ جاى شبهه و ترديد نيست ؛ پس برزخِ خود را ادراك مىكند .\r\n\r\nمعناى برزخ\r\nبرزخ يعنى چه ؟ يعنى همان عالم صورت ، يعنى تجرّد از مادّه ؛ خود را مجرّد از مادّه مىبيند و موجودات برزخى را كه داراى صورت هستند ولى داراى ثقل و مادّه نيستند ، ادراك مىنمايد .\r\nاگر از آنجا باز هم با تهذيب نفس و به دستور رسول الله حركت كرد و جلو آمد ، نه در عرض زمان ، بلكه سير طولى نمود بسوى بالا ، بسوى پروردگار ، به قيامت ميرسد ، و قيامتش را با تمام آثار و خصوصيّات ادراك مىكند .\r\nلذا در حديث وارد است كه : لَنْ يَلِجَ مَلَكُوتَ السَّمَاواتِ مَنْ لَمْ يُولَدْ مَرَّتَّيْنِ « 1 » .\r\n« داخل در ملكوت آسمان‌ها نمىگردد كسى كه دو بار متولّد نشده باشد . »\r\nاگر انسان در زمان حيات اختياراً موفّق به ادراك اين عوالم شد ، شد ؛ اگر نشد ، بعد از مرگ اضطراراً ميرسد و ادراك مىكند .\r\nيعنى : وقتى نفس انسان علاقهء خود را با بدن قطع كرد و مرگ انسان رسيد ، انسان داخل برزخ مىشود به سير طولى خود ؛ و نيز پس از گذراندن برزخ وارد در قيامت مىشود به سير طولى خود .\r\nاين حقيقت سير إلى الله است ؛ چون ما به سبب مردن نزد خدا\r\n\r\n\r\n","description":"","footnote":"\r\n( 1 ) « أسفار » ج 9 ، از طبع حروفى ، ص 218 اين حديث را مُرسلًا از حضرت مسيح على نبيّنا و آله و عليه السّلام نقل مىكند .\r\n","page_name":" 193 ","page_number":215},
  {"content":"\r\n\r\nمىرويم ؛ مگر نميگوئيم :  إِنَّا لِلَّهِ وَ إِنَّا إِلَيْهِ راجِعُونَ  ؟ مگر آياتى كه در صدر بحث بيان كرديم نمىفرمايد :  لَإِلَى اللَّهِ تُحْشَرُونَ  ،  إِلَيْهِ تُحْشَرُونَ  ،  إِلَيْهِ تُقْلَبُونَ  . « 1 » « بسوى خداوند محشور مىشويد ! بسوى خداوند قلب و واژگون مىشويد ! »\r\nخداوند كجاست ؟ او مكان ندارد ، او زمان ندارد ، همه جا هست ، و هميشه هست .\r\nپس بسوى او محشور مىشويم يعنى در سير طولى و تقرّب ، بالا مىآئيم تا جائى كه او را محيط بر همه مينگريم .\r\nما زنده شديم ، متولّد شديم ، پدر جان براى ما اسم گذارى كرد ، در روز هفتم عقيقه نمود و ارحام و دوستان را دعوت كرد و وليمه داد ، ما كم كم بزرگ شديم ، دو سال و چهار سالمان شد ، و بعد به مدرسه رفتيم و به سنّ بلوغ و جوانى و پيرى رسيديم و مُرديم و مرتّباً بسوى خدا ميرويم و بعد به عالم برزخ ميرويم و بعد به قيامت ، اينها همه در عرض عالم است تا برسيم به خدا ؛ پس خداوند در گوشهء عالم واقع شده است ؟ !\r\nعجب خداى مظلومى ! و ما عجب آدمهاى ظالمى هستيم ! چون خدائى كه بر هر چيز محيط است و با همه چيز هست و با همه چيز معيّت دارد و هيچ لحظه‌اى در عالم نيست كه خدا نباشد - مگر در همين آيه نخوانديم :  وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ  ؛ تمام افراد بشر كه در عالم هستند هر نيّتى كه بخواهند براى\r\n\r\n\r\n","description":"","footnote":"\r\n( 1 ) ذيل آيه 21 ، از سورهء 29 : العنكبوت\r\n","page_name":" 194 ","page_number":216},
  {"content":"\r\n\r\nعملى بكنند ، قبل از آن نيّتشان خداست - ما همهء اين كارها را از دست خدا ميگيريم و آن وقت خدا را چنان عقب مىزنيم و در آن زاويهء آخر عالم قرار ميدهيم . و محصّل آنكه خدا را يك موجود بى خاصيّت و بى اراده و ضعيف كه هيچ كارى از دستش بر نمىآيد و تمام كارها از او گرفته شده و به امور تكوين سپرده شده است ، و در آن گوشهء عالم و در اين گوشه ، يعنى در دو گوشهء اوّل و آخر قرار ميدهيم ، و معناى ازل و ابد را هم دو زمان اوّل و آخر مىگيريم ؛ به به از اين قرار و از اين حساب ! !\r\nنه ؛ اين حرف‌ها جملگى غلط است .\r\n\r\nخداوند هميشه و همه جا و با همه هست\r\nخداوند هست ، هميشه هست ، همه جا هست ، با همه هست ؛ قيامت هست ؛ برزخ هست ؛ عوالم ما فوق قيامت - كه اسماء و صفات كلّيّهء الهيّه است - هستند ؛ ذات مقدّس خداوند هست .\r\n\r\nمعناى ازل و ابد\r\nمعناى ازل ، ابتداء زمان و معناى ابد ، انتهاى أمد و درازاى زمان نيست ؛ بلكه معناى ازل از نقطهء نظر طولى نسبت به اين عالم همان نقطهء ابتداى آفرينش در درجات و مراتب عالى قدرت و علم است ؛ و معناى ابد همان نقطهء انتهاى آفرينش در درجات و مراتب عالى علم و قدرت است .\r\nو نقطهء ازل و ابد يكى است ، ولى به دو اعتبار : به اعتبار ابتداءِ خلقت ، آن را ازل و به اعتبار انتهاءِ خلقت ، آن را ابد گويند . نقطه‌اى كه حضرت پروردگار عزّ اسمه از ذات مقدّس ، در عالىترين رتبه و مقام و درجه ، ارادهء خلقت عوالم ملكوتى و كثرت را نموده است ، ازل ؛ و\r\n\r\n","description":"","footnote":"","page_name":" 195 ","page_number":217},
  {"content":"\r\n\r\nنقطه‌اى كه همهء موجودات و مخلوقات در سير خود به ذات اقدس ، در عالىترين رتبه و مقام و درجه قرار ميگيرند ، ابد است .\r\nاين ازل عين ابد آمد يقين‌ظاهر اينجا عين باطن شد ببين\r\nاگر از باب مثال ، ذات احديّت و مقام غيب الغيوب و لا اسمَ لَه و لا رسمَ لَه را نقطه‌اى فرض كنيم ( نقطهء رياضى نه نقطهء فيزيكى ) كه هيچ بُعدى ندارد ، و اوّلين نقطهء ظهور كثرت كه همان اراده و مشيّت است و از آنجا كثرات عوالم ملكوت يكى پس از ديگرى بوجود مىآيد و به پائين سرازير مىشود ، تا برسد به عالم طبع و مادّه كه از نقطهء نظر كثرت از همهء عوالم وسيع‌تر و از نقطه نظر حيات و علم و قدرت از همهء عوالم كوچكتر و تنگ‌تر است ، يك شكل مخروطى تشكيل خواهد شد كه نقطهء رأس آن ، مقام اسم أحد و پائين‌تر از آن اسم حَىّ و عليم و قدير ، و پائين‌تر از آن ، مقام اراده و مشيّت است كه از آنجا پيدايش عالم شده است ، و همينطور كثرات عوالم به ترتيب پائين مىآيد تا به قاعدهء مخروط ميرسد كه عالم مادّه و أظلَم العوالم است .\r\nموجودات ، با ارادهء پروردگار هر يك از نقطه‌اى آفريده شده و پس از طىّ قوس نزول و حركت به عالم مادّه ، دو مرتبه به طرف مبدأ حركت نموده و با طىّ قوس صعود به همان نقطه‌اى كه ابتدائشان از آنجا بوده ميرسند و در آنجا فانى ميگردند ؛  كَما بَدَأَكُمْ تَعُودُونَ  . « 1 »\r\n« همانطور كه خداوند عزّ و جلّ شما را ابتداءً خلقت فرمود ، شما بازگشت مىكنيد\r\n\r\n\r\n","description":"","footnote":"\r\n( 1 ) » . ذيل آيه 29 ، از سورهء 7 : الاعراف\r\n","page_name":" 196 ","page_number":218},
  {"content":"\r\n\r\n\r\nتبيين شكل مخروطى عالم\r\n. . .\r\n\r\n","description":"","footnote":"","page_name":" 197 ","page_number":219},
  {"content":"\r\n\r\nو سراسر موجودات به خدا رجوع مىكنند و غايت و منتهاى سير و حركت دستگاه آفرينش ، ذات اقدس حقّ مىباشد .  وَ أَنَّ إِلى رَبِّكَ الْمُنْتَهى  « 1 » « و حقّاً كه بسوى پروردگار تو منتهاى همه است . »\r\nو لا يخفى آنكه : آن نقطهء رأس مخروط را ذات أحديّت كه به هيچ وجه من الوجوه اسم و رسمى ندارد قرار داديم ، و گرنه در تمام اين مخروط حتّى در قاعدهء آن كه عالم كثرات مادّيّه و طبعيّه است ، قدرت و علم و حيات و سائر اسماء و صفات پروردگار موجود ، و بلكه اين مخروط را پر نموده ، و يك ذرّه و يك نقطه در اين حجم پيدا نمىكنيم كه در آنجا خدا نباشد و اسم و صفت و فعلش راه نيابد .\r\n اللَّهُ نُورُ السَّماواتِ وَ الْأَرْضِ  « 2 » .\r\n« خداوند ( الله ) نور آسمان‌ها و زمين است . »\r\nبنابراين ، مجموعهء مخروط را اسم واحد كه مقام ظهور نور ذات در مظاهر عالم است تشكيل ميدهد .\r\nپس بنا بر آنچه گفته شد ازل و ابد معلوم شد .\r\nازل : اوّلين نقطهء حضيض براى طىّ قوس نزول در عالم كثرت است .\r\nابد : آخرين نقطهء اوج پس از طىّ قوس صعود براى عالم وحدت است\r\n\r\n\r\n","description":"","footnote":"\r\n( 1 ) . آيه 42 ، از سورهء 53 : النّجم\r\n( 2 ) صدر آيه 35 ، از سورهء 24 : النّور\r\n","page_name":" 198 ","page_number":220},
  {"content":"\r\n\r\nو بر اساس اين مقدّمه خوب دانستيم كه عالم برزخ كجاست ؟ و عالم قيامت كجاست ؟\r\nعالم برزخ الآن هست و عالم قيامت هست ؛ نمىتوانيم بگوئيم كه الآن هست ، چون الآن يعنى در اين زمان ، و قيامت زمان ندارد و ما فوق زمان است .\r\nمثل بدن ما كه ميگوئيم : الآن هست ، ولى غلط است كه بگوئيم : روح ما الآن هست ؛ بلكه بايد بگوئيم : روح هست ؛ چون روح ، مجرّد از زمان است و در زمان نمىگنجد ؛ بله به اعتبار اينكه روح ما اين لحظه و اين ساعت را هم فرا گرفته است ، مىتوانيم بگوئيم اين ساعت هست ؛ كما اينكه ميتوانيم بدين لحاظ بگوئيم : قيامت هست و حتّى ميتوانيم بگوئيم : خداوند در اين ساعت هست .\r\n\r\nروح و نفس ناطقهء انسان برتر از زمان و مكان است\r\nروح و نفس ناطقهء انسان مجرّد است و به‌هيچ‌وجه مقيّد به زمان نيست ، مگر به اعتبار تعلّقش به بدن ، آن هم به لحاظ ادراك صاحبش ؛ ولى اگر كسى روح خود را وجدان كند مىبيند كه از زمان و مكان برتر است و بلكه بر زمان سيطره دارد و همهء عوالم را فرا گرفته است و عوالم چون گردوئى در مشت اوست .\r\nولى چون ما روح خود را نيافته‌ايم و هستى خود را همين هستى مادّى و طبيعى ميدانيم ، و اين هم زمانىّ و مكانىّ است ، تصوّر نموده‌ايم كه روحمان هم زمانىّ است ؛ آن‌وقت ميگوئيم : ما الآن هستيم ، روح ما الآن هست ، الآنش را بايد حذف كرد .\r\nعالم برزخ چون از تتمّه‌هاى عالم دنياست و مجرّد محض\r\n\r\n","description":"","footnote":"","page_name":" 199 ","page_number":221},
  {"content":"\r\n\r\nنيست ، بلكه داراى صورت است ، گرچه مادّه ندارد ، لذا در آنجا زمان هست ، و ميتوانيم بگوئيم : عالم برزخ الآن هست .\r\nولى قيامت مجرّد از صورت و مادّه هر دو است و زمان ندارد ، و بنابراين بايد گفت : قيامت هست .\r\nپس اگر قيامت هست ، چرا ما آن را ادراك نمىكنيم ؟ اگر روح هست ، چرا ما نمىبينيم ؟\r\nبراى آنكه قيامت مجرّد است ، روحْ مجرّد است و ما مجرّد نشده‌ايم و ادراك تجرّد را ننموده‌ايم ، « رو مجرّد شو مجرّد را ببين » را نفهميده‌ام .\r\n\r\nاشعار حافظ و مغربى در مورد عالم تجرّد\r\nدر اينجا چه خوب حافظ شيرازى رضوان الله عليه در مقام تعليم و اندرز بيان مىكند :\r\n به سرّ جام جم آنگه نظر توانى كرد * كه خاك ميكده كُحْل بصر توانى كرد\r\nمباش بى مِى و مطرب كه زير طاق سپهر * بدين ترانه غم از دل بدر توانى كرد\r\nگدائى در ميخانه طُرفه اكسيريست * گر اين عمل بكنى خاكْ زر توانى كرد\r\nبه عزم مرحلهء عشق ، پيش نِه قدمى * كه سودها كنى ار اين سفر توانى كرد\r\nبيا كه چارهء ذوق حضور و نظم امور * به فيض بخشى اهل نظر توانى كرد \r\n\r\n","description":"","footnote":"","page_name":" 200 ","page_number":222},
  {"content":"\r\n\r\n گُلِ مراد تو آنگه نقاب بگشايد * كه خدمتش چو نسيم سحر توانى كرد\r\nتو كز سراى طبيعت نمىروى بيرون * كجا به كوى طريقت گذر توانى كرد\r\nجمال يار ندارد نقاب و پرده ولى * غبار ره بنشان تا نظر توانى كرد\r\nگرت ز نور رياضت خبر شود حافظ * چو شمع ، خنده زنان ترك سر توانى كرد\r\nولى تو تا لب معشوق و جام مِى خواهى * طمع مدار كه كار دگر توانى كرد « 1 » \r\nو چه خوب و عالى مغربى عليه‌الرّحمه حال تجرّد را بعد از نيل و ادراك آن بيان مىكند :\r\n دلى نداشتم آن هم كه بود يار ببرد * كدام دل كه نه آن يار غمگسار ببرد\r\nبه نيم غمزه روانِ من هَزار ربود * به يك كرشمه دل همچو من هزار ببرد\r\nهزار نقش برانگيخت آن نگار ظريف * كه تا به نقش دل از دستم آن نگار ببرد\r\nبه يادگار دلى داشتم ز حضرت دوست * ندانم از چه سبب دوست يادگار ببرد \r\n\r\n\r\n","description":"","footnote":"\r\n( 1 ) « حافظ » طبع پژمان ، حرف دال ، ص 51\r\n","page_name":" 201 ","page_number":223},
  {"content":"\r\n\r\n دلم كه آينهء روى اوست داشت غبار * صفاى چهرهء او از دلم غبار ببرد\r\nچو در ميانه در آمد خِرَد كناره گرفت * چو در كنار در آمد دل از كنار ببرد\r\nاگرچه در دل مسكين من قرار گرفت * و ليكن از دل مسكين من قرار ببرد\r\nبه هوش بودم و با اختيار در همه كار * ز من به عشوه گرى هوش و اختيار ببرد\r\nكنون نه جان و نه دل دارم و نه عقل و نه هوش * چو عقل و هوش و دل و جان هر چهار ببرد\r\nچو آمد او به ميان ، رفت مغربى ز ميان * چو او به كار درآمد مرا ز كار ببرد « 1 » \r\nچون پرده برداشته شود ، اين حقائق چون خورشيد روشن شود .\r\n فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  « 2 »\r\n« ما پرده را از روى چهره و سيماى تو برداشتيم ، پس بنابراين ، چشم تو امروز تيزبين است » .\r\n\r\nمقدّمهء ششم : تبيين و توضيح عالم حشر\r\nمقدّمهء ششم : عالم حشر يعنى عالم جمع . نفوسى كه از اين عالم بسوى خداوند ميروند ، به همان نقطه‌اى ميروند كه از همان‌جا\r\n\r\n\r\n","description":"","footnote":"\r\n( 1 ) « ديوان مغربى » ص 50\r\n( 2 ) ذيل آيه 22 ، از سورهء 50 : ق\r\n","page_name":" 202 ","page_number":224},
  {"content":"\r\n\r\nابتداء آفرينش آنها بوده و نزولشان بدين عالم از آن نقطه بوده است .\r\n\r\nهمهء موجودات عالم معاد دارند\r\nتمام موجودات اين عالم معاد دارند و حركت بسوى خداوند متعال . نفس انسان ، نفس حيوان ، نفس نبات و حتّى جمادات نيز معاد دارند ؛ و نفوس ملائكه و انبياء ، و خلاصه تمام موجودات مجرّدهء عالم عِلوى معاد دارند ؛ و معاد آنها عبارت است از : اندكاك و فناء در همان اسمى از اسماء ذات حقّ كه از آن بوجود آمده‌اند .\r\nاين پشّه كه معاد دارد ، يعنى همان قوس نزولى را كه در خلقت پيموده است بايد پس از آن صعود نموده و در آن اسم و صفتى كه موجب بدء و پيدايش او شده است مضمحلّ و فانى و مندكّ گردد .\r\n كَما بَدَأَكُمْ تَعُودُونَ  « 1 » . « همچنان كه شما را آفريد و از مبدئى بوجود آورد ، همينطور شما بايد برگرديد و به همان مبدأ عود كنيد . »\r\n كَما بَدَأْنا أَوَّلَ خَلْقٍ نُعِيدُهُ  « 2 » . « همانطور كه ما اوّل خلقت را ابتدا كرديم ، آن خلقت را به همان‌جا عود ميدهيم و برميگردانيم . »\r\nخداوند اوّل چيزى را كه خلق فرمود ، مانند عقل چنان كه در روايت است : أَوَّلُ مَا خَلَقَ اللهُ الْعَقْلُ ، يا مانند نور چنان كه آن نيز در روايت آمده است ، يا آب چنان كه آمده است : أَوَّلُ مَا خَلَقَ اللهُ الْمَآءُ كه منظور همان وجود منبسط و رحمت واسعهء خداست ؛ به هر حال آنها معادشان به ذات مقدّس است\r\n\r\n\r\n","description":"","footnote":"\r\n( 1 ) . ذيل آيه 29 ، از سورهء 7 : الاعراف\r\n( 2 ) قسمتى از آيه 104 ، از سورهء 21 : الانبياء\r\n","page_name":" 203 ","page_number":225},
  {"content":"\r\n\r\nو از آن اسم و از اوّلُ ما خَلَق ، موجودات مجرّده چون ارواح فرشتگان و عقول و نفوس قدسيّه و نفوس ناطقه را آفريد ، و از آن اسماء و صفات ، نيز به همين ترتيب أسماءِ جزئيّه و موجودات متكثّره را به ترتيب نزول از رأس مخروط به قاعدهء آن مرتّباً و مترتّباً آفريد .\r\nو در اين سلسلهء مراتب ، هر موجودى معادش عبارت است از عود و بازگشت به همان جائى كه از آنجا آفريده شده بود ، و فناء و اندكاك در آن اسم حضرت حىّ قيّوم .\r\nو در دعاى سِمات - كه از عالىترين ادعيه و حاوى نكات و دقائق عجيب عرفانى است - بدين مطالب كاملًا تصريح شده است ، و همچنين در رواياتى كه كيفيّت پيدايش عالم را از اسماءِ خداوند بيان مىكند .\r\nانسان نيز بازگشت مىكند به همان جائى كه از آنجا آفريده شده است و سرشت او و طينت او از آنجا بوده است ، خواه از عِلّيّين و خواه از سِجّين .\r\nاين حركتِ انسان را از عالم كثرت بسوى مقام وحدت و از اعتبار بسوى حقيقت ، حشر گويند ؛ يعنى عالم جمع ، عالمى كه انسان در آن جمع مىشود و در خود فرو ميرود و پيچيده ميگردد و فانى و مندكّ و مضمحلّ مىشود .\r\n\r\nتوضيح معناى لغوى حشر\r\nدر كتاب « أقرب الموارد » آمده است كه : حشر به معناى جمع است ، وَ يَوْمُ الْحَشْرِ يَوْمُ الْبَعْثِ وَ الْمَعادِ وَ هُوَ مَأْخوذٌ مِنْ حَشَرَ\r\n\r\n","description":"","footnote":"","page_name":" 204 ","page_number":226},
  {"content":"\r\n\r\nالْقَوْمَ إذا جَمَعَهُمْ . روز حشر يعنى روز بعث و بازگشت ؛ و از حَشَرَ الْقَوْم گرفته شده است ، يعنى آنها را جمع كرد .\r\nو در « صِحاحُ اللغة » گفته است : حَشَرْتُ النّاسَ أحْشِرُهُمْ وَ أحْشُرُهُمْ حَشْراً : جَمَعْتُهُمْ ؛ وَ مِنْهُ يَوْمُ الْحَشْرِ . حشر يعنى جمع كردن ، و به همين مناسبت روز قيامت را يوم حشر گويند .\r\nو در « لسانُ العرب » پس از اينكه آنچه را كه از « صِحاح » نقل كرديم آورده است ، گفته است : وَ الْحَشْرُ جَمْعُ النّاسِ يَوْمَ الْقِيَمَةِ . حشر به معناى جمع كردن مردم در روز قيامت است .\r\nالبتّه حشر معناى ديگرى هم دارد و آن اجتماع مردم همه با هم در روز قيامت است ؛ چنان كه وارد است :  ذلِكَ يَوْمٌ مَجْمُوعٌ لَهُ النَّاسُ وَ ذلِكَ يَوْمٌ مَشْهُودٌ  . « 1 »\r\n« آن روز ، روزى است كه مردم براى آن روز گرد آورده مىشوند و آن روز ، روز مشهود است . »\r\nاز باب مثال فرض كنيد شما در وقتى افكار پريشانى داريد ، و خاطرات ذهنى ، شما را از هر سو تهديد مىكند ، و هر چه ميخواهيد ذهن خود را از اين اوهام و افكار پاك سازيد ، نمىتوانيد !\r\nبا تمام وسائل تسكين ، خود را رو به آرامش مىبريد ! در خلوت مىنشينيد ، براى زيارت اهل قبور ميرويد ، عيادت از مريض‌هاى بينوا مىكنيد ، به فكر آخرت و مرگ مىافتيد ، زوال و فناى دنيا را به خود تلقين مىكنيد ؛ تا كم كم ذهنتان آرام ميگيرد ! و خاطرات پريشان\r\n\r\n\r\n","description":"","footnote":"\r\n( 1 ) ذيل آيه 103 ، از سورهء 11 : هود\r\n","page_name":" 205 ","page_number":227},
  {"content":"\r\n\r\nميروند و شما در فكر خود و در خود فرو ميرويد و آرامش و طمأنينه و سكينهء خاطر پيدا مىشود ، و ديگر در ذهنتان هيچ نمىنگريد ، نه همّى و نه غمّى ، نه خنده‌اى و نه گريه‌اى ، و نه فكرى و نه خيالى .\r\nما بايد برويم به جائى كه ذهن از همه چيز غير از خدا پاك شود و وجود ما و هستى ما در ذات اقدس او فانى شود و معناى  إِنَّا إِلَيْهِ راجِعُونَ  اين است . در آنجا كه ظلمت نيست ، معصيت نيست ، اوهام و افكار مشوّش نيست ؛ آنجا عالم جمع است ، آنجا مقام تجرّد على الإطلاق است .\r\n\r\nمقدّمهء هفتم : تبيين و توضيح عالم نشر\r\nمقدّمهء هفتم : عالم نشر ، نشر به معناى باز كردن و گستردن است .\r\nپس از عالم حشر ، عالم نشر داريم ؛ يعنى آن نحوهء از جمع و فنا بر ميگردد و باز مىشود ، و مانند يك طاقهء پارچه را كه پيچيده باشند و درهم فرو برده باشند ، اينك باز مىكنند و تمام خصوصيّات و مساحت و شكل و اندازهء آن را در مرأى و منظر قرار ميدهند .\r\nعلّامهء طباطبائى مدّ ظلّه العالى در تفسير اين آيه :  وَ كُلُوا مِنْ رِزْقِهِ وَ إِلَيْهِ النُّشُورُ  « 1 » . « و بخوريد از روزى پروردگار و بسوى اوست نشور . » فرموده‌اند :\r\n\r\nتبيين معناى لغوى نشر\r\nو نشور و نشر زنده كردن مرده است بعد از مردنش و اصل اين مادّه از نَشَرَ الصَّحيفَةَ وَ الثَّوْبَ إذا بَسَطَهُما بَعْدَ طَيِّهِما ( باز كردن كاغذ و لباس در وقتى كه آنها را بعد از آنكه پيچيده بودند باز كنند و\r\n\r\n\r\n","description":"","footnote":"\r\n( 1 ) ذيل آيه 15 ، از سورهء 67 : الملك\r\n","page_name":" 206 ","page_number":228},
  {"content":"\r\n\r\nبگسترند ) گرفته شده است . و قول خداوند كه ميفرمايد :  وَ إِلَيْهِ النُّشُورُ  يعنى : زنده كردن مردگان به خدا رجوع مىكند به اينكه اموات را از زمين خارج و براى حساب و جزاء زنده مىنمايد . « 1 »\r\nو در « أقرب الموارد » آمده است : وَ نَشَرَ الثَّوْبَ وَ الْكِتابَ نَشْراً : بَسَطَهُ خِلافُ طَواهُ ؛ وَ - اللهُ الْمَوْتَى نَشْراً وَ نُشوراً : أحْياهُمْ فَكَأنَّهُمْ خَرَجوا وَ نُشِروا بَعْدَ ما طُووا « 2 »\r\n« و نشر كرد كتاب را يا لباس را ، يعنى باز كرد ، بر خلافِ پيچيد آن را ؛ و نشر كرد خدا مردگان را ، يعنى زنده كرد ، مثل آنكه مردگان خارج شدند و باز و گسترده شدند بعد از آنكه بهم در پيچيده بودند . »\r\nو در « صحاح اللغة » گويد : وَ نَشَرَ الْمَتاعَ وَ غَيْرَهُ يَنْشُرُهُ نَشْراً بَسَطَهُ ، وَ مِنْهُ ريحٌ نَشورٌ وَ رياحٌ نُشُرٌ ؛ وَ نَشَرَ الْمَيِّتُ يَنْشُرُ نُشوراً ، أىْ عاشَ بَعْدَ الْمَوْتِ ؛ قالَ الاعْشَى :\r\n حَتَّى يَقولُ النّاسُ مِمّا رَأوْا * يا عَجَبًا لِلْمَيِّتِ النّاشِرِ \r\nوَ مِنْهُ يَوْمُ النُّشورِ ؛ وَ أنْشَرَهُمُ اللهُ ، أىْ أحْياهُمْ « 3 »\r\n« و نشر كرد متاع را يا غير آن را ، يعنى بگسترد و پهن كرد ، و از همين باب است كه ميگويند : بادِ گسترده و بادهاى گسترده و پهن شده . و مرده نشور نمود ، يعنى بعد از مرگ ، زندگى و حيات پيدا كرد ؛ و أعشى گويد\r\n\r\n\r\n","description":"","footnote":"\r\n( 1 ) : تفسير « الميزان » ج 20 ، ص 14\r\n( 2 ) « أقرب الموارد » ج 2 ، ص 1300\r\n( 3 ) « صحاح اللغة » ج 1 ، ص 405\r\n","page_name":" 207 ","page_number":229},
  {"content":"\r\n\r\nتا به جائى كه مردم از آنچه مىبينند ميگويند : اى عجب از مرده‌اى كه زنده شده و زندگانى مىكند .\r\nو از همين باب است يوم نشور . و خداوند ايشان را نشر كرد ، يعنى زنده كرد . »\r\nو در « نهاية » ابن أثير آورده است كه در حديث دعا وارد شده است :\r\nلَكَ الْمَحْيَا وَ الْمَمَاتُ وَ إِلَيْكَ النُّشُورُ . يُقالُ : نَشَرَ الْمَيِّتُ يَنْشُرُ نُشوراً ، إذا عاشَ بَعْدَ الْمَوْتِ ؛ وَ أنشَرَهُ اللهُ أىْ أحْياهُ . « 1 »\r\n« اى خداوند ! زندگى و مرگ براى توست ، و نشور بسوى توست . گفته مىشود : مرده نشور پيدا كرد ، يعنى بعد از مردن عيش و زندگى پيدا كرد . »\r\nو به همين الفاظ در « لسان العرب » آورده است و به دنبالش گفته است : وَ مِنْهُ يَوْمُ النُّشورِ . « 2 »\r\n\r\nفرق عالم حشر با عالم نشر\r\nاز آنچه گفته شد بدست مىآيد كه عالم نشر يعنى عالم زندگى و حيات ؛ يعنى پس از آنكه در سير إلى الله مردم به فناء مىرسند ، دو مرتبه از فناء به بقاء حركت مىكنند و مانند نامه و طاقهء پارچهء درهم پيچيده دوباره باز مىشوند و احاطهء وجودى و احاطهء علمى بر أعمال خود پيدا مىكنند و مورد حساب و جزاء و عرض و سؤال قرار ميگيرند .\r\n\r\n\r\n","description":"","footnote":"\r\n( 1 ) « نهاية ابن أثير » ج 5 ، ص 54\r\n( 2 ) « لسان العرب » ج « ر - ز » ص 206\r\n","page_name":" 208 ","page_number":230},
  {"content":"\r\n\r\nعيناً مانند طومارى را كه نوشته‌اند و سپس آن را لوله كرده و پيچيده‌اند در آن حال ابداً از مضمون آن طومار و مطالب نوشته‌شدهء در آن خبرى نيست ، و ليكن چون آن را باز كنند و بگسترند معلوم مىشود كه در آن چيست .\r\nاين عالم بقاء بالله است كه آن را بقاء بعد از فناء نيز گويند .\r\nدربارهء عالم معاد و حشر  إِلَيْهِ تُقْلَبُونَ  آمده است ، بسوى خدا واژگونه مىشويد و عالم كثرت درهم نور ديده مىشود ؛ و  وَ ضَلَّ عَنْكُمْ ما كُنْتُمْ تَزْعُمُونَ  « 1 » آمده است ؛ يعنى آنچه را كه گمان ميكرديد و مىپنداشتيد ، همه گم مىشود و نيست و نابود ميگردد .\r\nامّا در عالم نشر به عكس آن ، تمام نابودشده‌ها بود مىشود و مخفيّات ظاهر مىگردد و انسان بر تمام اعمال خود ، و عبادات و معاصى و نيّت‌ها و اخلاق و ملكات و عقائد خود واقف مىشود .\r\n\r\nنتيجه گيرى از مقدّمات هفتگانه\r\nچون اين مقدّمات هفتگانه روشن شد ، حال ميگوئيم : پس از آنكه انسان به مقام فناء رسيد ، به مقام بقاء ميرسد ، و كوچك‌ترين درجهء آن ، اينست كه به كثرات خود ، احاطهء وجوديّه و علميّه پيدا كند .\r\nيعنى بر عالم زمان و مكان سيطره پيدا مىكند و از زمان تولّدِ خود را تا هنگام مرگ با همين بدن عنصرى با تمام افعالى كه انجام داده است مىيابد ، و سيطرهء وجوديّه بر تمام كردار خود از اعمال صالحه و كردار ناشايست پيدا مىكند ، يعنى بدن مادّى عنصرى خود\r\n\r\n\r\n","description":"","footnote":"\r\n( 1 ) ذيل آيه 94 ، از سورهء 6 : الانعام\r\n","page_name":" 209 ","page_number":231},
  {"content":"\r\n\r\nرا نه تنها در يك لحظه ، بلكه در طول مدّت عمر با تمام آثار و خصائص و لوازم مىيابد و وجدان مىكند . و همانطور كه الآن روح ما بر بدن ما در اين لحظه احاطه دارد ، در آن وقت روح انسان بر بدن انسان در تمام مدّت عمر ، با تمام خصوصيّات و مقارنات احاطهء وجوديّه پيدا مىكند و به تمام معنى الكلمه مُسيطر و مُهيمن بر خود و بر بدن عنصرى خود ، با كردارش ، به نحو علم حضورى خواهد بود .\r\nو همانطور كه گفتيم ، چون در آن عالم ، انسان و كردارش به صورت ملكوتى خود جلوه دارند ، و حقائق اشياء منكشف ميگردد ، و از طرفى بهشت و جهنّم ، ثواب و عقاب ، نفسِ توفيهء أعمال و إشباع شدن از حقائق أفعال و تجسّم روح و واقعيّت آنهاست ، بنابراين ، انسان بر تمام بدن عنصرى با آتشهائى كه افروخته است يا گل و سمنى كه كاشته است احاطه پيدا مىنمايد ؛ و اين احاطه تنها علم و احاطهء تصوّريّه نيست ، بلكه چون روح مجرّد است ، احاطهء وجوديّه است . و اللهُ العالم\r\n\r\n","description":"","footnote":"","page_name":" 210 ","page_number":232},
  {"content":"\r\n\r\n\r\nمجلس چهلم : معاد جسمانى عنصرى و عالم عَرْض ، و حشر تمام موجودات\r\n\r\n","description":"","footnote":"","page_name":" 211 ","page_number":233},
  {"content":"\r\n . \r\n","description":"","footnote":"","page_name":" 212 ","page_number":234},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nو لا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكريم :\r\n يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً وَ يُحَذِّرُكُمُ اللَّهُ نَفْسَهُ وَ اللَّهُ رَؤُفٌ بِالْعِبادِ . \r\n( آيه سىام ، از سورهء آل عمران : سوّمين سوره از قرآن كريم )\r\n« در روزى كه هر نفسى آنچه را كه از اعمال خير انجام داده است حاضر شده مىيابد ، و آنچه را كه از اعمال بد بجا آورده است دوست دارد كه بين آنها و بين او فاصلهء دور و درازى بوده باشد ، و خداوند شما را از خودش بر حذر ميدارد كه مبادا كارى كنيد كه در چنين روزى سرافكنده باشيد ؛ و خداوند به بندگانش رؤوف و مهربان است . »\r\n\r\n","description":"","footnote":"","page_name":" 213 ","page_number":235},
  {"content":"\r\n\r\nاز اين آيه مباركه استفاده مىشود كه بالاخره انسان چنين روزى را در پيش دارد كه تمام اعمال خود را در پيش خود حاضر شده مىبيند و مىيابد ، و مشاهَد و محسوس وجدان مىكند ؛ و اعمال زشتى را نيز كه انجام داده است ، چون ملازم با نفس اوست و اثر نفس اوست ، آنها را نيز حاضر مىيابد ، و از شدّت قبح و ناراحتى و سرافكندگى دوست دارد كه بين او و بين آن اعمال زشت فاصلهء بسيارى بوده باشد .\r\nامّا مع الاسف فاصله‌اى نيست و آن اعمال ، ملازم و ملاصق با او هستند ، چون به اراده و اختيار او انجام گرفته است و از آثار و نتائج و مواليد خود اوست ، و لذا با اوست .\r\n\r\nحضور انسان نزد خداوند با بدن سيّال از تولّد تا مرگ\r\nدر بحث گذشته بيان شد كه : بر اساس هفت مقدّمه‌اى كه ذكر شد نه تنها معادْ جسمانى است ، بلكه بدن عنصرى با تمام خصوصيّات و لوازم و آثار و نيّات و خفايا و زواياى كردار در پيشگاه پروردگار حاضر مىشود . و نه تنها بدن در آنِ واحد ، بلكه يك بدن سيّال از نقطهء تولّد تا نقطهء مرگ ؛ تمام اين دوران براى انسان حاضر است .\r\n\r\nاحاطهء نفس بر تمام عوالم ، در مقام جمع الجمع\r\nو نه اينكه اين دوران را انسان در مدّتى كه مثلًا پنجاه سال عمر كرده است ، پنجاه سال مىبيند و پنجاه سال طول مىكشد تا انسان تمام جريانات و اعمالى را كه در پنجاه سال انجام داده است ببيند ؛ بلكه در يك لحظه بر تمام اين اعمال پنجاه ساله احاطه پيدا مىكند . و علّتش هم اين است كه : آن انسان ، ما فوق زمان است و ادراكى كه\r\n\r\n","description":"","footnote":"","page_name":" 214 ","page_number":236},
  {"content":"\r\n\r\nانسان در آن عالم نسبت به موجودات زمانى مىكند ، ديگر احتياج به زمان ندارد ؛ بدين معنى كه تجرّدى كه نفس در آن مراحل پيدا مىكند ، كافيست براى اينكه در يك لحظه ادراك كند .\r\nبلكه در آنجا « لحظه » هم نيست ، و اين تعبيرات از باب ضيق عبارت است .\r\nدر يك لحظه ، و در يك آنِ دهرى ، انسان احاطه پيدا مىكند بر تمام زمان و زمانيّات ، از جمله اعمالى كه خودش انجام داده است .\r\nو اين بعد از مقام فناءِ فى الله است كه آن مقام جمع و حشر است ، و در مقام بقاءِ بالله است كه آن را فرق و نشر گويند .\r\nدر مقام فَناء هيچ خبرى نيست ؛ يعنى وقتى كه نفس حركت مىكند در عالم جمع و حشر بسوى خداوند متعال ، فقط تحيّر است و بى خبرى است از جملهء ما سوى ؛ و جز استغراق در ذات مقدّس پروردگار هيچ نيست .\r\nو بعد از آنكه به امر پروردگار بقاءِ بعد از فناء پيدا كرد ، كه اين را مقام جمع الجمع نيز گويند ، در آنجا احاطه پيدا مىكند بر تمام عوالم زمان و زمانيّات ، از جمله اعمالى كه از او صادر شده است از زمان تولّد تا وقت مردن .\r\nو نه اينكه اين اعمال را در نامه‌اى مىنويسند و به دست او ميدهند ، بلكه حقيقت اين اعمال را به انسان ارائه ميدهند . نامهء عمل ، عبارت از كتاب تدوينى و نوشتنى نيست ، كه در فلان روز چه كرده‌اى ! و در فلان ساعت چه كارى انجام داده‌اى !\r\n\r\n","description":"","footnote":"","page_name":" 215 ","page_number":237},
  {"content":"\r\n\r\nنامهء عمل ، كتاب تكوين است كه در عالم خارج و عالم كون و هستى مدوَّن است ؛ كتاب تحقّق است .\r\nدر آن كتاب هستى و كون و وجود ، آنچه از انسان مُكوَّن شده است ، حاضر مىشود .\r\nخودِ نفسِ عمل ، حقيقتش در كتاب تكوين است و براى انسان مشاهَد مىشود .\r\nنه بدين معنى كه انسان عملش را مىبيند ، مانند كسى كه مثلًا پردهء سينما را مىبيند و در آن جرياناتى را مىبيند ، از جمله اعمالى را كه خودش انجام داده است ؛ نه ، اين‌طور نيست .\r\n\r\nسيطرهء انسان بر اعمالش در مقام بقاءِ بالله ، به علم حضورى است نه حصولى\r\nعلمى كه انسان به أعمالش پيدا مىكند ، علم حضورى است ، نه حصولى ؛ يعنى آن معلوم ، خارج از حيطهء نفس خودش نيست ، از علوم نفس است و نفسْ احاطهء بر آن علوم و بر خودش دارد ؛ چون در مقام تجرّد ، اشراق كرده و به مقام بقاء رسيده و از فناء بيرون آمده و بعد الفناء ، بقاءِ بالله پيدا نموده است .\r\nلذا با آن حالت تجرّد ، سيطره پيدا مىكند بر عالم كثرت خودش . و همانطور كه ما الآن بر تمام قواى خود احاطه داريم ، يعنى تمام قواى ما براى ما موجوديّت دارد : الآن ذهن ما براى ماست ، عقل ما براى ماست ، حسّ مشترك ما ، قوّهء حافظه و قوّهء واهمهء ما ، همه براى ماست ، و ما نسبت به اين قواى خود علم حضورى داريم ، نه علم حصولى ؛ همينطور در آنجا انسان نسبت به جميع أعمالش علم حضورى پيدا مىكند و مُهَيمِن و مُسَيطر بر حقيقت اعمالش ميگردد ،\r\n\r\n","description":"","footnote":"","page_name":" 216 ","page_number":238},
  {"content":"\r\n\r\nاز زمانى كه متولّد شده تا هنگام مرگ .\r\nو تمام اين زمان طولانى و دراز را با تمام جزئيّاتش و حالاتش و لحظاتش ، از أعمال خير و از أعمال شرّ و نيّات و افكار و اخلاق و ملكات و عقائدش ، در يك لحظه واجد مىشود ، و آن لحظه هم ، لحظه‌اى نيست كه از بين برود چون آنجا عالم زمان نيست ، تدريج و تغيّر و تبدّل نيست ؛ واجديّت است .\r\n\r\nعالم عرض و حضور انسان در پيشگاه خداوند عزّ و جلّ\r\nبسيار عالم شگفت‌آورى است كه انسان مسيطر و مهيمن بر خود و بر جميع اعمال خودش بشود و ببيند چه خبرها هست ! و چه كارهائى را انجام داده است ! و اين را عالم عَرْض ميگويند .\r\nيكى از عوالمى كه در پيش داريم بعد از عالم حشر و نشر ، عالم عرض است .\r\nعالم حشر كه همان عالم جمع بود ؛ و عالم نشر عالم باز شدن و بقاء و گسترش نفس در كثرات خود بود ؛ عالم عرض بعد از بقاء بوده و انسانِ محيط بر أعمال و كردارش را ، در پيشگاه حضرت پروردگار عرضه ميدارند و انسان خودش را با تمام چيزهائى كه فرستاده چه در سابق الايّام و چه در زمانهاى اخير وجدان مىكند ؛  عَلِمَتْ نَفْسٌ ما قَدَّمَتْ وَ أَخَّرَتْ  « 1 » ؛ و همه را در محضر پروردگار معروض ميدارند :\r\n\r\nمقام عرض كفّار بر آتش دوزخ\r\n وَ عُرِضُوا عَلى رَبِّكَ صَفًّا لَقَدْ جِئْتُمُونا كَما خَلَقْناكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِداً  « 2 »\r\n\r\n\r\n","description":"","footnote":"\r\n( 1 ) آيه 5 ، از سورهء 82 : الانفطار\r\n( 2 ) آيه 48 ، از سورهء 18 : الكهف\r\n","page_name":" 217 ","page_number":239},
  {"content":"\r\n\r\n« اى پيغمبر ! اين مردم را بر پروردگارت به طرز صفّ كشيده عرضه ميدارند و به آنان از جانب حقّ خطاب مىشود كه : حقّاً شما به نزد ما تنها آمده‌ايد ، همانطور كه در اوّلين وهله شما را آفريده‌ايم ؛ بلكه شما چنين پنداشتيد كه ما براى شما ميعادى قرار نميدهيم ! »\r\nتمام آرزوها و مال و زن و فرزند و اعتباريّات كه از هر سو به شما احاطه كرده بود و در عالم مَجاز و اعتبار بدان متّكى بوديد ، همه را پشت سر انداخته و مانند ابتداءِ خلقت كه تنها و تنها پا به دنيا گذارده‌ايد ، اينك نيز تنها بدين عالم روانه شده ايد ! بطورى كه اصلًا چنين احتمالى نمىداديد كه در نزد ما وعدهء ملاقات و حضور هست ؛ و اگر گمان ملاقات و حضور بود لا اقلّ قدرى به دنبال كار مىرفتيد و تهيّهء مُعِدّات ميكرديد براى اين سفر خود ، كه در اينجا گرفتار اين آثار و اعمالى كه ملازم و ملاصق نفس شماست و از پيش فرستاده‌ايد ، نشويد !\r\n يَوْمَئِذٍ تُعْرَضُونَ لا تَخْفى مِنْكُمْ خافِيَةٌ  . « 1 »\r\n« در آن روز به عرض و حضور در پيشگاه خدا برده مىشويد ! و هيچ امرى از شما حتّى كار مخفيانهء شما هم پنهان نخواهد ماند . »\r\n وَ يَوْمَ يُعْرَضُ الَّذِينَ كَفَرُوا عَلَى النَّارِ أَذْهَبْتُمْ طَيِّباتِكُمْ فِي حَياتِكُمُ الدُّنْيا وَ اسْتَمْتَعْتُمْ بِها  . « 2 »\r\n« و در روزى كه عرضه بر آتش ميدارند كسانى را كه كافر شده‌اند\r\n\r\n\r\n","description":"","footnote":"\r\n( 1 ) ، آيه 18 ، از سورهء 69 : الحاقّة\r\n( 2 ) صدر آيه 20 ، از سورهء 46 : الاحقاف\r\n","page_name":" 218 ","page_number":240},
  {"content":"\r\n\r\nبه آنها چنين خطاب مىشود : شما طيّبات خود را در حيات دنيا از بين برديد ، و بدان طيّبات در دنيا تمتّعى برديد . »\r\nيعنى طيّبات شما كه عبارت بود از عمر ، عقل ، قدرت ، علم ، حيات ، فراغت ، امنيّت و أمثال اينها ، آنها را در زندگى حيوانى دنيا كه زندگانى پست مىباشد مصرف كرديد ، نه در زندگانى عُليا . اينها سرمايه‌هاى پاك و پاكيزه‌اى است كه خداوند به انسان براى كسب كمال و پيمودن راه تقرّب بسوى خداوند و تهيّهء زاد و راحله براى سفر لقاء الله و زيارت حضرت پروردگار ، و بسوى مقام تجرّد و باز يافتنِ نفسْ مقام و منصب حقيقى و واقعى خود را ، به شما عنايت فرمود ؛ و شما به عوض آنكه اين سرمايه‌ها را در روشن كردن عقبات ترسناك اين راه و فتح سنگرهاى دشمن و نفس امّاره كه پيوسته در كمين قاصدين اين سفر هستند مصرف كنيد و برويد در مأمن صدق و امان قرار بگيريد ، آن طيّبات را در حيات دنيا در شهوات و غفلات و إعمال قواى غضبيّه و وهميّه بدون محلّ و بى مورد صرف نموديد ! و با استكبار و زياده طلبى و اندوختن مال بى جا ، و كسب جاه و اعتبار بى محلّ و حيثيّت و آبروى بى ارزش ، در اين حيات و زندگى پست حيوانى آن طيّبات را از دست داديد ! و فعلًا تهيدست و بدون كسب كمال بدينجا آمده‌ايد ؛ و مكان شما در آتش است !\r\nآن طيّبات ، سرمايهء تجارت شما و آلت صنعت و عمل شما براى سفر آخرت بود ! آنها را از دست داديد و بيهوده و بى جا مصرف نموديد ! و امروز ديگر چيزى نداريد كه بتواند شما را از اين مراحل\r\n\r\n","description":"","footnote":"","page_name":" 219 ","page_number":241},
  {"content":"\r\n\r\nعبور دهد !\r\n وَ يَوْمَ يُعْرَضُ الَّذِينَ كَفَرُوا عَلَى النَّارِ أَ لَيْسَ هذا بِالْحَقِّ  . « 1 »\r\n« و در روزى كه عرضه ميدارند آن كسانى را كه كافر شده‌اند بر آتش ، به آنها گفته مىشود : آيا اين حقّ نيست ؟ »\r\nانسان اگر فرضاً در آنجا هر چيزى را بتواند انكار كند ، موجوديّت خودش را نمىتواند انكار نمايد ؛ و آثار و لوازم و خصائص خود را كه مترشّح از وجود اوست ، نمىتواند منكر شود . در آن وقت انسان افعال و كردار خود را كه تبديل به آتش شده است ، به نحو علم حضورى وجدان مىكند ؛ و چنان واضح و روشن است كه به نحو « استفهام تقريرى » از او پرسش مىشود كه : آيا اين حقّ نيست ؟\r\nآرى حقّ است و هيچ حقّى چون اين روشن و واضح نيست .\r\nاينست حقيقت معاد ؛ نه تنها معاد روحانى ، و نه تنها معاد جسمانى كه بگوئيم ذرّه‌اى از موادّ اصليّه را خدا باقى ميگذارد ، و چنين و چنان مىشود ، كه سراپا اشتباه است .\r\nاشتباهى است كه در بعضى از آن مقدّمات هفتگانه يا در همهء آنها رخ داده و در نتيجه چنين پنداشته‌اند ؛ مثلًا چنين دانسته‌اند كه عالم معاد در عرضِ اين عالم است و پس از گذشتن زمان اين دنيا ، عالم برزخ و قيامت شروع مىشود .\r\n\r\nمقدّمات هفتگانه ، معاد مادّى عنصرى را نيز ، ثابت مىكند\r\nروى مقدّماتى كه بيان شد واضح شد كه : عالم معاد در طول اين عالم است ، نه در عرض آن\r\n\r\n\r\n","description":"","footnote":"\r\n( 1 ) . صدر آيه 34 ، از سورهء 46 : الاحقاف\r\n","page_name":" 220 ","page_number":242},
  {"content":"\r\n\r\nمعاد جسمانى از ضروريّات اسلام است و قابل انكار نيست ، امّا معاد مادّى عنصرى را كسى از ضروريّات نشمرده است ، و مرحوم صدر المتألّهين و حكيم سبزوارى نيز آن را اثبات نكرده‌اند . « 1 »\r\nو ليكن خداوند عليم به ما عنايت فرمود و بدين طريقى كه ذكر كرديم معاد مادّى عنصرى را روى موازين برهانى مبرهن ساختيم وَ لِلَّهِ الْحَمْدُ وَ لَهُ الْمِنَّةُ عَلَى نَوالِه .\r\nحال بايد ديد آيا حشر و معاد براى خصوص انسان است ، يا براى موجودات ديگر هم هست ؟\r\nدر آيات قرآن كريم وارد است :  إِلَى اللَّهِ الْمَصِيرُ  « 2 » ،  أَلا إِلَى اللَّهِ تَصِيرُ الْأُمُورُ  « 3 » ،  إِلَى اللَّهِ تُرْجَعُ الْأُمُورُ  . « 4 »\r\n\r\nكلام صدر المتألّهين در « أسفار » راجع به حشر همهء موجودات\r\nصدر المتألّهين راجع به معاد و حشر همهء موجودات در « أسفار » چنين گويد :\r\n\r\nمُعاد در روز قيامت مجموع نفس و بدن است\r\nكسى كه در اين اصول و قوانين ده گانه‌اى كه ما بنيان آنها را استوار و اركان آنها را مشيّد و محكم نموديم و با براهين ساطعه و ادلّهء قاطعه و روشن ، چه در سائر كتابها و رسائل خود ، و چه در اين كتاب بخصوص به اثبات رسانديم تأمّل كافى و تدبّر وافى بنمايد ، به شرط\r\n\r\n\r\n","description":"","footnote":"\r\n( 1 ) از فلاسفهء اسلام كسى را به خاطر نداريم كه اين معاد را اثبات كرده باشد ، مانند شيخ اشراق و بو على و بهمنيار و غيرهم .\r\n( 2 ) ذيل آيه 28 ، از سورهء 3 : ءَال عمران ؛ و ذيل آيه 42 ، از سورهء 24 : النّور ؛ و ذيل آيه 18 ، از سورهء 35 : فاطر\r\n( 3 ) ذيل آيه 53 ، از سورهء 42 : الشّورى\r\n( 4 ) اين عبارت در شش آيه از قرآن كريم آمده است .\r\n","page_name":" 221 ","page_number":243},
  {"content":"\r\n\r\nسلامت فطرتش از آفتِ اعوجاج و انحراف ، و مرض حسد و عناد ، و اعتياد به عصبيّت و افتخار و استكبار ، براى او شكّ و ترديدى در مسألهء معاد و حشر نفوس و اجساد باقى نمىماند ؛ و بطور يقين ميداند و حكم مىكند به اينكه : اين بدن بعينه در روز قيامت محشور مىشود به صورت جسد ؛ و براى او منكشف مىشود كه « مُعاد » در روز بازپسين ، مجموع نفس و بدن بعينهما و شخصهما خواهند بود ؛ و آنچه در قيامت مبعوث ميگردد خود اين بدن است ، نه بدن ديگرى كه با او مباين بوده باشد ، خواه آن بدنْ عنصرى باشد همچنان كه جمعى از اسلاميّون به آن معتقدند ، يا مثالى باشد چنان كه إشراقيّون به آن معتقدند .\r\nو آنچه گفتيم همان اعتقاد صحيح و مطابق با شريعت و ملّت ، و موافق با برهان و حكمت است .\r\nپس كسى كه به گفتار ما ايمان آورد و آن را تصديق كند ، به روز جزاء ايمان آورده است و از مؤمنان حقيقى گرديده است . و قصور و كوتاهى از آن ، خذلان و قصور از درجهء عرفان و قول به اين است كه : اكثر قوا و طبايع از بلوغ و رسيدن به غاياتشان و از وصول به كمالاتشان و به نتائج شوق‌ها و حركت‌هايشان به حال تعطيل درآمده‌اند .\r\nو لازمه‌اش اينست كه آنچه را كه خداوند در غرائز طبيعت‌هاى كونيّه و سرشت‌ها و جبلّىهاى عالم خارج قرار داده است از طلب كمال و توجّه به ما فوق خودشان ، همه هَباء و بى نتيجه و عبث و هدر\r\n\r\n","description":"","footnote":"","page_name":" 222 ","page_number":244},
  {"content":"\r\n\r\nو باطل باشد .\r\nچون براى هر يك از قواى نفسانيّه و غير نفسانيّه ، كمال مخصوص به خود آنهاست و لذّت و رنج ، و ملايمت و منافرت متناسب و لائق به خود آنهاست ؛ و بحسب آنچه را كه كسب مىكنند يا بجا مىآورند ، البتّه در طبيعت جزاء و وفاء دارند ؛ همانطور كه اين مطلب را حكماء اثبات و تقرير كرده‌اند كه : براى جميع مبادى و قوا ، خواه عالى باشد يا پائين ، غايات طبيعيّه موجود است .\r\n فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّهُ جَمِيعاً  . « 1 »\r\n« در رسيدن و وصول به خيرات ، از يكديگر پيشى بگيريد و مسابقه كنيد ! هر جا كه باشيد خداوند همگى شما را خواهد آورد ! »\r\nو نيز گفتار خدا :\r\n وَ لِكُلٍّ وِجْهَةٌ هُوَ مُوَلِّيها  . « 2 »\r\n« از براى هر موجود ، وجهه‌اى است كه خداوند آن وجهه را مىكشد و هدايت و رهبرى مىكند و به هر جا بخواهد بر ميگرداند . »\r\nو نيز اشاره به همين است گفتار خداوند تعالى :\r\n ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ  « 3 »\r\n\r\n\r\n","description":"","footnote":"\r\n( 1 و 2 ) اين دو فقره دو قطعه از يك آيه است ، بدين قسم :  وَ لِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّهُ جَمِيعاً إِنَّ اللَّهَ عَلى كُلِّ شَيْءٍ قَدِيرٌ  . ( آيه 148 ، از سورهء 2 : البقرة\r\n( 3 ) قسمتى از آيه 56 ، از سورهء 11 : هود\r\n","page_name":" 223 ","page_number":245},
  {"content":"\r\n\r\n« هيچ جنبنده‌اى نيست مگر آنكه خداوند پيشانى و مقدّرات او را در دست دارد . و بدرستى كه پروردگار من در راه مستقيم است . »\r\nو همانطور كه ما روشن ساخته‌ايم ، تمام جواهر طبيعيّه و موجوداتى كه در عالم مادّه هستند ، همه جنبنده و دابّه هستند ، به علّت همان حركات ذاتيّه و جوهريّه كه در آنهاست ؛ بنابراين خداوند مقدّرات نفوس و طبايع آنها را بدست ميگيرد و به سمت خود مىكشد و جذب مىنمايد .\r\n\r\nجميع موجودات رو بسوى مقصد مطلوب در حركت هستند\r\nو هر كس اين گفتار ما را به خوبى دريابد و تحقيقاً بفهمد ، به يقين ميداند كه : تمام كائنات بايد به خدا رجوع كنند ؛ و مطلب بر او مشتبه نمىگردد . و اينست مقتضاى حكمت و وفاء به وعد و وعيد و لزوم مكافات در طبيعت و مجازات .\r\nو ما يك رسالهء جداگانه در اين باب تأليف كرده‌ايم ، كه در آن حشر جميع موجودات عالم تكوين حتّى جمادات و نباتات را بسوى خانهء آخرت ، و حشر همه را بسوى خداوند تعالى ، با بيانات واضحه و قواعد صحيحهء برهانيّه اثبات كرده و مبرهن ساخته‌ايم .\r\nمبناى آن « رسالهء حَشْر » بر اينست كه : تعطيل در عالم طبيعت نيست ، و در ميان عالم خلقت ، ساكنى وجود ندارد ، پس جميع موجودات رو بسوى غايت و مقصد مطلوب بوده و در حركت هستند ، الّا آنكه حشر هر چيزى بسوى آن چيزيست كه مناسب و مجانس با اوست .\r\n\r\n","description":"","footnote":"","page_name":" 224 ","page_number":246},
  {"content":"\r\n\r\nاز براى انسان حشرى است مناسب با او ، و از براى شياطين مناسب آنها ، و از براى حيوانات مناسب با آنها ، و از براى نباتات و جمادات بحسب آنها .\r\nهمچنان كه خداوند تعالى دربارهء حشر افراد انسان ميفرمايد :\r\n\r\nآيات قرآن در مورد حشر انسانها ، شياطين ، حيوانات و نباتات\r\n يَوْمَ نَحْشُرُ الْمُتَّقِينَ إِلَى الرَّحْمنِ وَفْداً  *  وَ نَسُوقُ الْمُجْرِمِينَ إِلى جَهَنَّمَ وِرْداً  . « 1 »\r\n« ( روز قيامت ) روزى ( است ) كه ما مردمان متّقى و پرهيزكار را بسوى خداوند رحمن مجتمعاً مىبريم ، و مردمان مجرم و گناهكار را بسوى جهنّم روانه مىسازيم . »\r\nو دربارهء حشر شياطين فرموده است :  فَوَ رَبِّكَ لَنَحْشُرَنَّهُمْ وَ الشَّياطِينَ  « 2 » . « پس سوگند به پروردگار تو كه ما اين دسته از مردم و شياطين را محشور مىگردانيم . »\r\nو دربارهء حشر حيوانات فرموده است :\r\n وَ إِذَا الْوُحُوشُ حُشِرَتْ  . « 3 »\r\n« و در آن زمانى كه حيوانات وحشى محشور مىشوند . »\r\nو نيز فرموده است :  وَ الطَّيْرَ مَحْشُورَةً كُلٌّ لَهُ أَوَّابٌ  . « 4 »\r\nو دربارهء حشر نبات فرموده است :  وَ النَّجْمُ وَ الشَّجَرُ يَسْجُدانِ  . « 5 » « و گياه و درخت ، سجده خدا را مىنمايند . »\r\n\r\n\r\n","description":"","footnote":"\r\n( 1 ) آيه 85 و 86 ، از سورهء 19 : مريم\r\n( 2 ) قسمتى از آيه 68 ، از همان سوره\r\n( 3 ) آيه 5 ، از سورهء 81 : التّكوير\r\n( 4 ) آيه 19 ، از سورهء 38 : ص\r\n( 5 ) آيه 6 ، از سورهء 55 : الرّحمن\r\n","page_name":" 225 ","page_number":247},
  {"content":"\r\n\r\nو نيز فرموده است :  وَ تَرَى الْأَرْضَ هامِدَةً  « 1 »  فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ  - تا آنكه ميفرمايد :  وَ أَنَّ اللَّهَ يَبْعَثُ مَنْ فِي الْقُبُورِ  . « 2 »\r\n« و مىبينى تو زمين را كه به صورت خشك و بدون گياه درآمده است ، و ما چون آب را بر آن فرود آوريم به حال اهتزاز و حركت درآيد و نموّ كند و از هر نوع با طراوت و زيبا در آن برويد . . . و بدرستى كه خداوند افرادى را كه در قبرها هستند مبعوث مىكند » .\r\n\r\nآيات قرآن در مورد حشر جميع موجودات\r\nو دربارهء حشر جميع موجودات فرمايد :\r\n وَ يَوْمَ نُسَيِّرُ الْجِبالَ وَ تَرَى الْأَرْضَ بارِزَةً وَ حَشَرْناهُمْ فَلَمْ نُغادِرْ مِنْهُمْ أَحَداً  *  وَ عُرِضُوا عَلى رَبِّكَ صَفًّا .  « 3 »\r\n« و در روزى كه ما كوه‌ها را به حركت و سير در مىآوريم و مىبينى تو زمين را روشن و ظاهر ، و ما تمام افراد را محشور مىسازيم و از يك نفر از آنها دريغ نمىكنيم ، و همهء آنها به صورت صفّ كشيده بر پيشگاه پروردگارت عرضه مىشوند . »\r\nو نيز فرمايد :  إِنَّا نَحْنُ نَرِثُ الْأَرْضَ وَ مَنْ عَلَيْها وَ إِلَيْنا يُرْجَعُونَ  . « 4 »\r\n\r\n\r\n","description":"","footnote":"\r\n( 1 ) در دو طبع حروفى و سنگى « أسفار » به جاى لفظ هامِدَة لفظ بارِزَة آورده شده است ؛ و اين غلط است چون در قرآن كريم هامدة آمده است .\r\n( 2 ) ذيل آيه 5 تا آيه 7 ، از سورهء 22 : الحجّ\r\n( 3 ) آيه 47 و صدر آيه 48 ، از سورهء 18 : الكهف\r\n( 4 ) آيه 40 ، از سورهء 19 : مريم\r\n","page_name":" 226 ","page_number":248},
  {"content":"\r\n\r\n« و بدرستى كه تحقيقاً ما خودمان زمين را با آن كسانى كه بر روى آن هستند به ارث خواهيم برد ، و بسوى ما بازگشت مىكنند . »\r\nو نيز مىفرمايد :  كَما بَدَأْنا أَوَّلَ خَلْقٍ نُعِيدُهُ  « 1 »  . \r\n« و همچنان كه ما اوّل آفرينش را ايجاد و ابتدا كرديم ، دوباره آن را بازگشت ميدهيم . » « 2 »\r\n« رسالهء حشر » صدر المتألّهين با آنكه بسيار موجز و مختصر است ، حاوى خزائن علم و معرفت و از نفائس ذخائر كتب است . و علاوه بر آنكه در حاشيهء كتاب « مبدأ و معاد » طبع شده است ، با هفت رسالهء ديگر از صدر المتألّهين مستقلّا در مجموعه‌اى طبع و به نام « رسائل ملّا صدرا » معروف شده است .\r\n\r\nطبقات پنجگانهء موجودات ممكنه در كلام صدر المتألّهين\r\nدر اين رساله به اثبات رسيده است كه همهء موجودات أعمّ از ملائكه و انسان و جنّ و اعمّ از نباتات و جمادات ، معاد و حشر دارند . ايشان در ابتداء اجمالًا موجودات ممكنه را به پنج دسته تقسيم نموده و چنين ميگويند :\r\n« طبقهء اوّل : مفارقات عقليّه هستند . و عالم آنها عالم قضاء الهى است ؛ و آن صورت علم خداست به انواع موجوده ، و مفاتيح الغيب است كه آنها را جز خدا كسى نداند و خزينه‌هاى رحمتى است كه جز به مقدار معيّن و معلوم از آنجا چيزى را پائين نمىآورد .\r\nطبقهء دوّم : أرواح مُدبّرهء عقليّه‌اى هستند كه به نحوى از أنحاء به\r\n\r\n\r\n","description":"","footnote":"\r\n( 1 ) قسمتى از آيه 104 ، از سورهء 21 : الانبياء\r\n( 2 ) « أسفار » طبع حروفى ، ج 9 ، از ص 197 تا ص 199\r\n","page_name":" 227 ","page_number":249},
  {"content":"\r\n\r\nأجرام عِلوى يا سِفلى تعلّق دارند . و عالم آنها عالم قَدَر ربّانى و لَوح مَحو و اثبات است .\r\nطبقهء سوّم : أرواح مدبّرهء جزئيّه و نفوس خياليّه‌اى هستند كه به أجرام سفلى دخانيّه و يا ناريّه تعلّق گرفته‌اند . و از اين گروهند قسمتى از إنس و جنّ و شياطين .\r\nطبقهء چهارم : نفوس نباتيّه و غير نباتيّه از طبايعى كه در اجسام سارى و جارىاند مىباشند كه آنها را به حركت در مىآورند ، و خودشان نيز بواسطهء تحريكى كه آنها مىكنند متحرّك ، و به علّت تجدّدشان در هر آنى از آنات متجدّد ميگردند ؛ و همين‌ها هستند كه خداوند در قرآن به آنها بدين گفتار اشاره فرموده است كه :\r\n غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  . « 1 »\r\n« فرشتگان غليظ و شديدى كه هيچگاه نسبت به آنچه خداوند به ايشان امر كرده است مخالفت نمىكنند و آنچه را مأمور شده‌اند بجا مىآورند . »\r\nو خداوند اين دسته را در اين آيه با صيغهء ذوى العقول ياد كرده است ، زيرا همانطور كه بيان خواهد شد آنها تدبير كنندهء عقلانى و تحريك كنندهء روحانى دارند .\r\nو همچنين از همين طبقه هستند « زَبانِيَه » و پاسداران جهنّم كه مورد امر واقع شده‌اند به اين گفتار خداى تعالى :\r\n خُذُوهُ فَغُلُّوهُ  *  ثُمَّ الْجَحِيمَ صَلُّوهُ  *  ثُمَّ فِي سِلْسِلَةٍ ذَرْعُها \r\n\r\n\r\n","description":"","footnote":"\r\n( 1 ) ذيل آيه 6 ، از سورهء 66 : التّحريم\r\n","page_name":" 228 ","page_number":250},
  {"content":"\r\n\r\n سَبْعُونَ ذِراعاً فَاسْلُكُوهُ  . « 1 »\r\nاز طرف خداوند به فرشتگان خطاب شود كه : « بگيريد او را ، و پس از آن در غل و زنجير در افكنيد ، و سپس او را در دوزخ به آتش اندازيد ، و پس از آن در سلسله و زنجيرى كه هفتاد ذراع طول دارد او را ببنديد ! »\r\nو نيز از اين طبقه هستند ارواحى كه از طرف خداوند گماشته شده‌اند بر ابرها و بارانها و درياها و كوه‌ها و زمين‌ها و معدن‌ها و نباتات و غيرها .\r\nطبقهء پنجم : أبعاد و أجرام هستند كه آن أسفل السّافلين و محلّ سقوط و هبوطِ پائين افتادگان ، و محلّ اقامت و زندگى متكبّران است .\r\n\r\nبيان اجمالى حشر اين طبقات\r\nو شرح اجمالى حشر اين طبقات آنكه : خداوند هيچ موجودى را بدون غرض و غايت نيافريده است و هيچ موجودى در عالم امكان نيست مگر اينكه فاعلى دارد و غايتى دارد ؛ و بعضى از موجودات كه طائفهء مركّبات هستند علّت‌هاى چهارگانه را دارند ، يعنى علاوه بر علّت فاعلى و غائى ، دو علّت صورى و مادّى را نيز دارا هستند ، و امّا موجودات امكانيّهء بسيطه فقط داراى علّت فاعلى و غائى مىباشند ، چون صورتشان همان ذاتشان است ، و البتّه مادّه هم كه ندارند .\r\nو با دليل و برهان به اثبات رسيده است كه غايتِ اخير در فعل خداى تعالى فقط ذات مقدّس اوست و ذات او غايَةُ الْغايات است همچنان كه مَبْدَأ الْمَبادى است\r\n\r\n\r\n","description":"","footnote":"\r\n( 1 ) . آيات 30 تا 32 ، از سورهء 69 : الحاقّة\r\n","page_name":" 229 ","page_number":251},
  {"content":"\r\n\r\nو شكّ و ترديدى نيست كه غايت هر شىء همان چيزى است كه ذاتاً بايد او به آن چيز برسد و منتهىِ بسوى آن گردد ، مگر اينكه مانعى و عايقى در بين فاصله اندازد .\r\nو هر چيزى كه وصول به آن ممكن نباشد ، اسم مقصود و غايت گذاردن بر آن صحيح نيست مگر مجازاً ؛ پس آن غايت حقيقى نيست ، و اگر غايت حقيقى فرض شود « خُلف » است .\r\n\r\nتمام ممكنات بر حسب غريزهء خود طالب خداوند هستند\r\nو به آنچه گفتيم ثابت شد كه تمام ممكنات به حسب سرشت و جبلّى غريزى خود ، طالب خداى تعالى هستند و با حركت معنويّهء خود بسوى او پويا ، و به لقاء او و وصول به حضرت او اشتياق دارند .\r\nو چون اين پويائى و حركت و رغبت به لقاء الله از جانب خداوند تعالى در ذات و سرشت آنان مرتكز است ، لازم است كه عبث و بيهوده نباشد و معطّل و بدون بهره و نتيجه نماند ، و لا محاله در اغلب موارد بدون عايق و قاسر متحقّق و ثابت خواهد بود . و معلوم است كه - همانطور كه در جاى خود به ثبوت رسيده است - عايق شدن و مانع گشتن كه همان معناى قَسْر است ، نمىتواند دائمى و يا اكثرى بوده باشد ، و لا محاله گرچه بعد از زمان درازى بوده باشد - زائل خواهد شد و طبيعت به حكم اوّلى و جبلّى و ذاتى خود برگشت خواهد نمود .\r\nو از همين جا دانسته مىشود كه : هر طبيعتى از طبايع بالاخره در روزى به غايت اصلى خود ميرسد ؛ و چون مسلّم است كه : غايت هر چيز از خود آن چيز كه ذو الغاية است اشرف و افضل است ، و غايت\r\n\r\n","description":"","footnote":"","page_name":" 230 ","page_number":252},
  {"content":"\r\n\r\nجوهر از جهت جوهريّت اكمل است و قوّتش در وجود و هستى ، در ذات خود شديدتر است ، لذا ما در اين حال نقل سخن مىكنيم در آن غايت كه او به نوبهء خود نيز بسوى غايتى - كه او غايتِ غايت است - پويا و متحرّك و مشتاق است ، و همينطور تا برسيم به غايتى كه ديگر در بالاى آن غايتى نيست و او غايَةُ الغايات و منتهاى حركات و نهايت رغبت‌ها و محلّ و مثواى عُشّاقِ إلهيّين و مشتاقان از ذَوِى الْحاجات است . « 1 » »\r\nاين بود بيان اجمالى صدر المتألّهين در « رسالهء حشر » ؛ و امّا بيان تفصيلى آن ، هم قدرى مشكل و فهمش براى عامّهء مردم سنگين است و هم چون توأم با اصطلاحات فلسفى است ، لذا ما آن مطالب را در قالب ساده و به زبان ساده با اصطلاحات قرآن مجيد و روايات ، درآورده و براى خوانندگان محترم به سبك ديگرى بدين قسم معروض ميداريم كه :\r\nحشر و معاد براى جميع موجودات هست حتّى براى جمادات و براى مادّه و هَيولاى اوّليّه ، تا برسيم به عقول مُفارقه و ارواح عالم عِلّيّين و فرشتگان مقدّس و روح اعظم ، و براى فرشتگان جزئيّه و نفوس انسان و شياطين و حيوان و نباتات .\r\nموجوداتى داريم كه از نقطهء نظر قدرت و شدّتِ حيات و علم و قدرت از همهء موجودات برترند ، كه در لسان شرع به آنان اسماء و صفات كلّيّهء الهيّه و روح و ملائكهء مقرّب گويند ، و فلاسفه به آنها\r\n\r\n\r\n","description":"","footnote":"\r\n( 1 ) « رسالهء حشر » در ضمن « رسائل ملّا صدرا » طبع سنگى ، ص 341 و 342\r\n","page_name":" 231 ","page_number":253},
  {"content":"\r\n\r\nعقول مجرّده و عقول مُفارقه و به تعبيرات مختلف ديگر نيز گفته‌اند . آنها مقامشان بسيار عالى و احاطه شان بسيار گسترده است ؛ مانند جبرائيل و إسرافيل و ميكائيل و عزرائيل كه واسطهء فيض از ذات اقدس حضرت احديّت عزّ و جلّ به تمام عوالم هستند ، اينها وجودشان بسيار بزرگ و علمشان و قدرتشان نيز عظيم است .\r\n\r\nبيان وظائف چهار ملك مقرّب پروردگار\r\nمثلًا : ميكائيل در تمام لحظاتِ عالم دهر و زمان ، تمام عوالم را از جانب پروردگار روزى ميدهد . رزق ، خواه روحانى و معنوى و خواه صورى و ذهنى و خواه مادّى و طبيعى به دست اوست ؛ البتّه عمل او از خدا جدا نيست ، خداوند روزى ميدهد از دريچه و آئينه و شبكهء وجودى اين ملك مقرّب .\r\nجبرائيل به عالمِ امكان ، فهم و علم و شعور ميدهد ، و به كائنات علم و شعور افاضه مىكند .\r\nإسرافيل وظيفه‌اش بسط عالم حيات و زندگى است . زندگانى و حيات كرات آسمانى ، زندگى عالم مادّه ، زندگى عالم برزخ و قيامت ، زندگى طبع و مثال و نفس و عقل ، زندگى ماهىهاى دريا و پرندگان هوا و وحوش بيابان ، و بالاخره زندگى و حيات سراسر موجودات .\r\nو نبايد تصوّر شود كه معناى حيات همانست كه در ابتداى امر ، موجودى مثلًا چون انسان زنده مىشود و يا مثلًا تخم مرغ تبديل به جوجه ميگردد و تخم ملخ و مورچه به صورت نوزاد بيرون مىجهند .\r\nبلكه در هر لحظه و در هر آن ، حيات جديد و حيات بعد از\r\n\r\n","description":"","footnote":"","page_name":" 232 ","page_number":254},
  {"content":"\r\n\r\nحيات و حيات مداوم ميدهد .\r\nو چون دم كورهء آهنگر كه پيوسته به آتش دم ميدهد تا خاموش نگردد ، إسرافيل نيز پيوسته و مرتّباً زنده مىكند و به موجودات زنده نيز دم زندگى و حيات مىبخشد .\r\nعزرائيل مأمور مرگ و قبض ارواح است نسبت به تمام موجودات ، آن هم نه تنها يك مرگ معمولى و عادى ، بلكه در هر لحظه حياتى را ميگيرد و مرگ پديد مىآورد . ما در هر لحظه موت و حياتى داريم .\r\nاين خَلع و لُبس‌ها ، اين زندگىها و مرگ‌هاى مداوم براى يك فرد در هر لحظه ، براى تكامل و وصول او به معاد و حشر و لقاء الله است .  الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا  . « 1 »\r\n« اوست آن خداوندى كه در هر لحظه موت و حياتى مىآفريند ، تا شما را بيازمايد كه كداميك كردارش شايسته‌تر است . »\r\nاين لبس‌هاى پى در پى به دست إسرافيل ، و اين خلع‌هاى پياپى به دست عزرائيل است .\r\nاين مىكَنَد ، آن مىپوشاند ، اين موت ميدهد ، آن زندگى .\r\n\r\nعظمت مقام روح\r\nروح از اين فرشتگان مقرّب ، مقامش اشرف و اعظم و افضل است ، و لذا در قرآن مجيد مىبينيم از ملائكه به صيغهء جمع و از روح به صيغهء مفرد ذكر كرده است\r\n\r\n\r\n","description":"","footnote":"\r\n( 1 ) : قسمتى از آيه 2 ، از سورهء 67 : المُلك\r\n","page_name":" 233 ","page_number":255},
  {"content":"\r\n\r\n تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ  . « 1 »\r\n« در شب قدر ملائكه و روح با إذن و اجازهء پروردگارشان ، از عالم بالا نزول مىكنند نسبت به هر امرى . »\r\nآن روح خلقتش از ملائكه بالاتر است .\r\nالبتّه مراد از روح اين ارواح انسانى نيست ، بلكه اين ارواح جزئيّهء انسانيّه در تحت آن روح كلّى و روح اعظم هستند . و خلقت آن روح اعظم از نقطهء نظر احاطه و سعه بسيار عجيب است .\r\n\r\nعروج روح و ملائكه بسوى خدا پنجاه هزار سال طول مىكشد\r\nآنگاه چون بخواهند روح و ملائكهء مقرّب به خداوند رجوع كنند ، پنجاه هزار سال طول مىكشد .\r\n مِنَ اللَّهِ ذِي الْمَعارِجِ  *  تَعْرُجُ الْمَلائِكَةُ وَ الرُّوحُ إِلَيْهِ فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  . « 2 »\r\n« از خداوندى كه داراى درجات و نردبان‌ها و مراتب است ؛ ملائكه و روح بسوى چنين خدائى عروج مىكنند و بالا ميروند ، در روزى كه مقدار آن پنجاه هزار سال است . »\r\nمراد از يك روز ، در اينجا يك دوره است ؛ يعنى در يك دوره‌اى كه درازاى آن پنجاه هزار سال خواهد بود .\r\nاينكه در أفواه ميگويند : روزى در قيامت داريم كه پنجاه هزار سال طول مىكشد ، صحيح نيست ؛ بلكه مراد دورهء بازگشت روح و ملائكه با تمام عوالم مندرجهء در تحت تدبير آنهاست\r\n\r\n\r\n","description":"","footnote":"\r\n( 1 ) . آيه 4 ، از سورهء 97 : القدر\r\n( 2 ) آيه 3 و 4 ، از سورهء 70 : المعارج\r\n","page_name":" 234 ","page_number":256},
  {"content":"\r\n\r\nآن روح و ملائكه براى مأموريّت كه به زمين آمدند ، حال براى آنكه به مقام اوّل خود بازگردند و پس از تكامل دورهء طبيعت و دورهء نفس بسوى پروردگار خود عروج كنند ، اين عروج پنجاه هزار سال به طول مىانجامد .\r\nدر قرآن مجيد داريم :  رَفِيعُ الدَّرَجاتِ ذُو الْعَرْشِ يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ لِيُنْذِرَ يَوْمَ التَّلاقِ  . « 1 »\r\n« خداوند داراى درجات رفيع و بلند مرتبه ايست ، و داراى أريكه و تخت قدرت است ( كرسى و تخت حكومت بر جميع عوالم در اختيار و مشيّت اوست ، و چنان گسترده شده كه تمام موجودات عالم عِلوى و سِفلى ، مُلكى و ملكوتى را گرفته و عالم هستى را در زير نگين دارد . ) آن روح اعظم را از امر خود إلقاء مىكند و مىاندازد بر هر يك از بندگان خود كه بخواهد ، تا مردم را از روز لقاء و تلاقى بيم دهند . »\r\nآن كسى كه روح اعظم به او خورده است ميتواند مردم را بيدار كند و إنذار كند و متوجّه و متنبّه نمايد ، و گرنه تا به كسى آن روح نخورد ، يعنى مرتبط با آن نشود و از آنجا سيراب نگردد ، نمىتواند مردم را انذار كند .\r\nآن روح به پيامبران و ائمّه عليهم السّلام مىخورد كه بواسطهء اتّصال معنوى با آن روح اعظم مردم را بيدار كنند ، و إلّا : خفته را خفته كى كند بيدار ؟ اين منصب و اين مسند اختصاص به آنان دارد ، و بقيّهء افراد بشر از آن روح اعظم خبرى ندارند ، مگر أولياى خدا و مخلَصين\r\n\r\n\r\n","description":"","footnote":"\r\n( 1 ) آيه 15 ، از سورهء 40 : غافر\r\n","page_name":" 235 ","page_number":257},
  {"content":"\r\n\r\nو مقرّبين كه به دنبال پيامبران و امامان حركت نموده و بدان فوز عظيم و مقام توحيد نائل آمده‌اند .\r\n\r\nفناء ارواح جزئيّهء انبياء عظام و ائمّهء كرام و مقرّبين در ذات حقّ\r\nبارى ، فنا و حشر روح اعظم و ملائكهء مقرّب در ذات خداست ؛ و حشر و فناى ارواح جزئيّه انسان كه مدبّر بدن و طبيعتند ، در همان بدئيست كه از آنجا آمده‌اند و متفرّع شده‌اند .\r\nارواح جزئيّهء انبياء عظام و ائمّهء كِرام و مقرّبين ذوى العزّ و الإكرام ، در روح اعظم فانى ميگردند .\r\nچون آنها فانى ميشوند در روح اعظم ، و روح اعظم فانى ميگردد در ذات حقّ ، و فانىِ در فانىِ در چيزى ، فانى در آن چيز است ؛ پس همه فانى در ذات حقّ هستند .\r\nآن روح اعظم و ملائكهء مقرّب در لسان اخبار به تعبيرات مختلفى ذكر شده‌اند ، چون : أوَّلُ ما خَلَقَ الله و يا عالَم قضاء و يا امُّ الكِتاب و يا لَوْح محفوظ .\r\nو هر موجودى كه بخواهد با اندازه و شكل معيّن پديد آيد ، از آنجا مقدَّر مىشود و اندازه ميگيرد ؛ يعنى عالم قضاء كلّيّهء الهيّه تقديرات او را پديد مىآورد ، و آن موجود در عالم پائين‌ترى كه عالم تقدير است ، اندازه و شكلش مشخّص ميگردد و پس از آن در عالم پائين‌ترى لباس هستى و تحقّق در بر مىكند .\r\nآن « عالم قَدَر » كه آن را لوح مَحو و إثبات نيز گويند ، معاد و حشرش در عالم بالاى خود يعنى در « عالم قضاء » خداوند است .\r\nاينها درياهاى وسيع از خزائن علم و قدرت و حيات هستند كه\r\n\r\n","description":"","footnote":"","page_name":" 236 ","page_number":258},
  {"content":"\r\n\r\nاندازه گيرى نموده و با مقدِّرات ، موجودات اين عالم را تعيين و تقدير مىكنند .\r\n\r\nدورهء تدبير امر از آسمان به زمين و عروج آن به خدا هزار سال است\r\nاز اينجا پائين‌تر ملائكهء جزئيّه هستند ، كه مدبّر عالم عِلوى و سِفلى هستد ، مدبّر افلاك هستند ، مدبّر زمين هستند ؛ همچنان كه در قرآن مجيد وارد است :\r\n  وَ الْمُرْسَلاتِ عُرْفاً   *  فَالْعاصِفاتِ عَصْفاً  *  وَ النَّاشِراتِ نَشْراً  *  فَالْفارِقاتِ فَرْقاً  *  فَالْمُلْقِياتِ ذِكْراً  . « 1 »\r\nو نيز وارد است :   وَ النَّازِعاتِ غَرْقاً   *  وَ النَّاشِطاتِ نَشْطاً  *  وَ السَّابِحاتِ سَبْحاً  *  فَالسَّابِقاتِ سَبْقاً  *  فَالْمُدَبِّراتِ أَمْراً  . « 2 »\r\nاين فرشتگان طبق اين مأموريّت‌هائى كه دارند انجام وظيفه مىكنند ، اينها را ميگويند ارواح مدبّرهء جزئيّه . محلّ اينها و مسكن اينها همانطور كه ذكر شد - پائين‌تر از عالم قَدَر و لوح محو و اثبات است .\r\nطبق آيه قرآن ، نزول امر بواسطهء اين فرشتگان از عالم امر به دنيا و انجام مأموريّت خود و سپس عروجشان بسوى پروردگار متعال ، هزار سال از همين سالهاى ما كه شمارش مىكنيم مىباشد :\r\n يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ  . « 3 »\r\n\r\n\r\n","description":"","footnote":"\r\n( 1 ) آيات 1 تا 5 ، از سورهء 77 : المرسلات\r\n( 2 ) آيات 1 تا 5 ، از سورهء 79 : النّازعات\r\n( 3 ) آيه 5 ، از سورهء 32 : السّجدة\r\n","page_name":" 237 ","page_number":259},
  {"content":"\r\n\r\n« خداوند امر را از آسمان بسوى زمين تدبير مىكند و سپس آن امر بسوى خداوند صعود مىكند در يك دوره‌اى « 1 » كه هزار سال طول مىكشد ، از همين سالهائى كه شما مىشمريد ! »\r\nنه از سال‌هاى لاهوتى و نه از سال‌هاى جَبَروتى و نه از سال‌هاى ملكوتى ، بلكه از همين سال‌هاى طبيعى كه شما شمارش مىكنيد !\r\nاين نزول ملائكه است از عالم امر به دنيا و انجام مأموريّت و بازگشت آنها بسوى خداوند .\r\nيعنى : پائين آمدن و نزول آنها پانصد سال طول مىكشد و بازگشت و صعود آنان نيز پانصد سال ، و بنابراين مجموعاً هزار سال خواهد شد .\r\nو بنابراين ، نزول روح اعظم و ملائكهء كلّيّهء مقرّب الهيّه از ذات اقدس حضرت احديّت بسوى عالم قَدَر و از آنجا به عوالم فرشتگان جزئيّه و مأمور به تدبير امور ، و از آنجا به عالم طبيعت ، و تمام كردن قوس نزول را در عوالم كثرت ، و پس از آن عروج و بالا رفتنشان در قوس صعود و رسيدن به نقطهء اوج و طىّ تمام عوالم در بين راه ، و تمام كردن دو قوس دائره ؛ مجموعاً يكصد هزار سال به طول مىانجامد\r\n\r\n\r\n","description":"","footnote":"\r\n( 1 ) . يك روز از عالم ربوبى ، دوره ايست كه مقدارش هزار سال است از همين سالهاى معمولى . خداوند در قرآن كريم ميفرمايد :  وَ إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ  . « و بدرستى كه يك روز در نزد پروردگار تو مثل هزار سال است از سالهائى كه مىشمريد . » ( آيه 47 ، از سورهء 22 : الحجّ )\r\n","page_name":" 238 ","page_number":260},
  {"content":"\r\n\r\nچون عروجشان پنجاه هزار سال است و بايد نزولشان نيز پنجاه هزار سال باشد ، بنابراين از نقطهء اوج تا نقطهء حضيض در قوس نزول و از نقطهء حضيض به نقطهء اوج ، يكصد هزار سال طول خواهد كشيد و دورهء حركت خاتمه پيدا مىكند .\r\nو على هذا ، دورهء قوس نزول و صعود ملائكهء جزئيّه هزار سال ، و دورهء قوس نزول و صعود روح و ملائكهء مقرّب يكصد هزار سال خواهد بود .\r\nحالا اگر بخواهيم شرح و بسط دهيم كه سال يعنى چه ؟ و نزول يعنى چه ؟ نه فعلًا كيفيّت بحث ما بدين منوال اقتضا دارد و نه اينكه حقيقتش را خودمان فهميده‌ايم ؛ اينها از أسرار قرآن كريم است .\r\n\r\nپرسش مؤلّف از علّامهء طباطبائى در مورد كيفيّت نزول و مقدار زمان نزول ملائكه\r\nمن ياد دارم در حدود ده سال قبل ، از معناى اين آيه و از كيفيّت نزول و سرّ تقدير به پنجاه هزار سال ، از حضرت استاد ما : علّامهء طباطبائى مُدَّ ظلُّه پرسيدم ، گفتند : نميدانم .\r\nعرض كردم : آيا زمان نزول به قدر زمان عروج است ؟ و اصولًا در عوالم ربوبى زمان نيست ، مراد از پنجاه هزار سال آيا از عالم امر و صورت است به دنيا كه زمانى است ؟ گفتند : نميدانم .\r\nو خلاصه هر چه در اين موضوع بحث شد ، گفتند : نميدانم .\r\nو جدّاً هم ميفرمودند نميدانم . ما هم نميدانيم . العِلمُ عِندَ الله .\r\nاين هم راجع به عروج ملائكهء جزئيّه و حشر آنها به اندكاك و حضور در ارواح ملائكهء مقرّب و بالاخره در روح اعظم ، و از آنجا بواسطهء آنها حشر و فناى در ذات حضرت أحديّت\r\n\r\nحشر و معاد شيطان و جنّ و كافران\r\n\r\n","description":"","footnote":"","page_name":" 239 ","page_number":261},
  {"content":"\r\n\r\nسوّم معاد و حشر آن نفوس جزئيّه ايست كه تدبير موادّى از اين عالم را مىكنند ، و آن نفوس خياليّه هستند كه به اجرام از قبيل دود يا آتش تعلّق ميگيرند مانند شياطين و جنّيان ، و بعضى از صنوف انسان چون كفّار منكر و سرسخت . فرق شيطان با انسان و حيوان اينست كه : انسان و حيوان لباس مادّيش از زمين و خاك است ، و ليكن شياطين از آتشند ، و جنّيان از گاز و دود مىباشند و ليكن نفس و جان دارند مثل اينكه ما بدن داريم و جان داريم .\r\nمعاد آنها هم ، كانِ آتش و معدن و روح حرارت و گداختگى است ؛ در قرآن كريم داريم :\r\n وَ مَنْ يَهْدِ اللَّهُ فَهُوَ الْمُهْتَدِ وَ مَنْ يُضْلِلْ فَلَنْ تَجِدَ لَهُمْ أَوْلِياءَ مِنْ دُونِهِ وَ نَحْشُرُهُمْ يَوْمَ الْقِيامَةِ عَلى وُجُوهِهِمْ عُمْياً وَ بُكْماً وَ صُمًّا مَأْواهُمْ جَهَنَّمُ كُلَّما خَبَتْ زِدْناهُمْ سَعِيراً  . « 1 »\r\n« كسى را كه خداوند هدايت كند او راه يافته است ، و كسانى را كه گمراه كند ديگر غير از خدا هيچ دوستان و اوليائى براى آنان نخواهى يافت . و در روز قيامت آنها را بر صورت و سيمايشان كور و كر و لال محشور خواهيم كرد ؛ مأوى و مسكن آنان دوزخ است ، و هر وقت آتشش بخواهد خاموش گردد ، ما آتش آنان را افروخته‌تر ميگردانيم . »\r\nچون در دنيا بواسطهء پند و اندرز گهگاهى نفس آنان ميل به آرامش مىنمود ، كه ناگهان دوباره به فتنه و فساد مشغول مىشدند ، و\r\n\r\n\r\n","description":"","footnote":"\r\n( 1 ) آيه 97 ، از سورهء 17 : الإسراء\r\n","page_name":" 240 ","page_number":262},
  {"content":"\r\n\r\nحقّاً اگر توبه مىنمودند آن آتش جهنّم كه خاموش مىشد براى بار ديگر افروخته نمىگشت .\r\n وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ  . « 1 »\r\n« و هر آينه به تحقيق كه ما خلق كرديم براى جهنّم بسيارى از افراد جنّ و انس را . »\r\n أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ  . « 2 »\r\n« آنان كسانى هستند كه در ميان امّت‌هائى كه قبل از آنها از جنّ و انس آمده بودند و رفته بودند ، گفتار و قول ضلالت ( و عذاب ) بر آنها محقّق شد . »\r\n وَ لكِنْ حَقَّ الْقَوْلُ مِنِّي لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ  . « 3 »\r\n« و ليكن اين گفتار از من به تحقيق پيوست كه : جهنّم را از طائفهء جنّ و انسان پر خواهم نمود . »\r\n وَ لَقَدْ عَلِمَتِ الْجِنَّةُ إِنَّهُمْ لَمُحْضَرُونَ  . « 4 »\r\n« و به تحقيق كه طائفهء جنّ ميدانند كه آنها در پيشگاه خداوند براى عرض و حساب حضور خواهند يافت\r\n\r\n\r\n","description":"","footnote":"\r\n( 1 ) » . صدر آيه 179 ، از سورهء 7 : الاعراف\r\n( 2 ) قسمتى از آيه 18 ، از سورهء 46 : الاحقاف\r\n( 3 ) قسمتى از آيه 13 ، از سورهء 32 : السّجدة\r\n( 4 ) قسمتى از آيه 158 ، از سورهء 37 : الصّافّات\r\n","page_name":" 241 ","page_number":263},
  {"content":"\r\n\r\n وَ يَوْمَ يَحْشُرُهُمْ جَمِيعاً يا مَعْشَرَ الْجِنِّ قَدِ اسْتَكْثَرْتُمْ مِنَ الْإِنْسِ  . « 1 »\r\n« و روزى ميرسد كه ما تمام مخلوقات را محشور مىكنيم و به جنّ خطاب مىكنيم كه اى جماعت جنّ ! شما در بسيارى از افراد انسان رغبت پيدا نموديد . »\r\nبارى اين بعضى از آيات قرآن كريم بود كه دلالت بر حشر طائفهء جنّ داشت ، كما اينكه بعضى از آنها دلالت بر حشر طائفهء انسان نيز داشت . و گفتيم كه اين افراد كه به جهنّم عرضه داشته ميشوند ، حشرشان در همان روح آتش و دخان خواهد بود ؛ « 2 » همچنان كه افراد انسان كه بهشتى هستند ، حشرشان اگر از مقرّبين و مخلَصين باشند در\r\n\r\n\r\n","description":"","footnote":"\r\n( 1 ) صدر آيه 128 ، از سورهء 6 : الانعام\r\n( 2 ) و امّا راجع به حشر شيطان و شياطين در قرآن كريم وارد است :  فَوَ رَبِّكَ لَنَحْشُرَنَّهُمْ وَ الشَّياطِينَ ثُمَّ لَنُحْضِرَنَّهُمْ حَوْلَ جَهَنَّمَ جِثِيًّا  . « سوگند به پروردگار تو كه ما منكرين معاد و حشر را و شياطين را محشور مىكنيم ، و سپس آنها را در اطراف جهنّم به زانو در مىآوريم . » ( آيه 68 ، از سورهء 19 : مريم )\r\nو نيز وارد است كه :    احْشُرُوا الَّذِينَ ظَلَمُوا وَ أَزْواجَهُمْ وَ ما كانُوا يَعْبُدُونَ * مِنْ دُونِ اللَّهِ فَاهْدُوهُمْ إِلى صِراطِ الْجَحِيمِ * وَ قِفُوهُمْ إِنَّهُمْ مَسْؤُلُونَ    . « جمع كنيد و به عالم حشر در آوريد كسانى را كه ستم كرده‌اند و جفت‌هايشان را و آنچه را كه غير از خدا پرستيدند ، و سپس آنها را به راه جهنّم رهبرى كنيد ، و آنها را متوقّف گردانيد كه آنها مورد بازپرسى قرار خواهند گرفت . » ( آيات 22 تا 24 ، از سورهء 37 : الصّافّات )\r\nمراد از أزواج در اين آيه مباركه شامل شياطين مىشود كه با انسان متّحد مىشوند .\r\n","page_name":" 242 ","page_number":264},
  {"content":"\r\n\r\nروح اعظم ، و اگر از متوسّطين و أصحاب اليمين باشند در بهشت و لذائذ آن خواهد بود .\r\nهمچنان كه راجع به اين افراد انسان وارد است :\r\n لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا .  « 1 »\r\n« و هر آينه آخرت درجاتش بزرگ‌تر و فضيلتش بيشتر است . »\r\nو آنان در عالم ملكات و صفات خود مخلّد و جاويدانند و پيوسته از آن صفات و ملكات محظوظ و متنعّم مىشوند ؛ چنانچه فرمايد :\r\n وَ بَشِّرِ الَّذِينَ آمَنُوا وَ عَمِلُوا الصَّالِحاتِ أَنَّ لَهُمْ جَنَّاتٍ تَجْرِي مِنْ تَحْتِهَا الْأَنْهارُ كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً وَ لَهُمْ فِيها أَزْواجٌ مُطَهَّرَةٌ وَ هُمْ فِيها خالِدُونَ  . « 2 »\r\n« و بشارت بده به كسانى كه ايمان آورده و عمل صالح انجام ميدهند كه براى آنهاست باغهائى كه از درختان سر بهم آورده پوشيده شده و در زمين آن نهرهائى جارى است ، و هر چه از ثمرات آن به عنوان روزى به آنان برسد ميگويند : اين همان چيزيست كه به عنوان روزى قبلًا به ما رسيده است ، و مشابهات آن به آنها داده شده است ، و از براى آنان در آن باغها جفت هائيست پاك و پاكيزه ، و در آنجا جاودانه زيست مىنمايند\r\n\r\n\r\n","description":"","footnote":"\r\n( 1 ) » . قسمتى از آيه 21 ، از سورهء 17 : الإسراء\r\n( 2 ) آيه 25 ، از سورهء 2 : البقرة\r\n","page_name":" 243 ","page_number":265},
  {"content":"\r\n\r\n\r\nمعاد حيوانات\r\nو حيوانات هر كدام حشرشان به همان روح كلّى كه مدبّر آنهاست خواهد بود ، و بنابراين ربُّ النّوع يا آن مَلَكى كه آنها را اداره مىكند و از آنها پاسدارى مىنمايد ، مرجع و معاد آنان بوده ، و برخى از حيوانات كه غذاى انسان مىشوند مندكّ و فانى در انسان ميگردند :\r\n وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ  . « 1 »\r\n« و هيچ جنبنده‌اى در روى زمين نيست و هيچ پرنده‌اى نيست كه با دو بال خود پرواز مىكند ، مگر آنكه آنها امّت‌هائى هستند مثل شما ، ما در كتاب تكوين و عالم هستى از آفرينش هيچ چيز كوتاهى ننموديم ، و سپس بسوى پروردگارشان محشور مىشوند . »\r\nمعاد حيوانات نيز مانند معاد انسان و شياطين به همان نقطه بدءِ وجودشان است ، و در موقع بازگشت بسوى خدا به همان نقطه‌اى كه در عالم ملكوت از آنجا نزول كرده‌اند و ماهيّت وجودى آنها از آنجا اندازه گيرى و تقدير شده و سرشت آنها از آنجا بوده است ، به همان نقطه بازگشت مىكنند و در همان‌جا فانى ميگردند . و بنابراين ، حشر هر طائفه و هر دسته از حيوانات مختلفه در همان مَلَك خاصّ و روح كلّى است كه به زبان فلسفه « ربُّ النّوع » آنها بوده است ، و آن فرشته نيز در روح كلّى بالاتر ، و آن روح كلّى نيز همچنين ، تا فناء در ذات اقدس حضرت احديّت ، كه محلّ فنا و بازگشت و حشر جميع موجودات است\r\n\r\n\r\n","description":"","footnote":"\r\n( 1 ) . آيه 38 ، از سورهء 6 : الانعام\r\n","page_name":" 244 ","page_number":266},
  {"content":"\r\n\r\n وَ اتَّقُوا اللَّهَ وَ اعْلَمُوا أَنَّكُمْ إِلَيْهِ تُحْشَرُونَ  . « 1 »\r\n« از خداوند بپرهيزيد و بدانيد كه حقّاً شما بسوى او محشور خواهيد شد . »\r\nخلاصهء مطلب : از ذات أقدس پروردگار كه بگذريم ، تمام موجودات ديگرى كه خداوند خلق فرموده است ، از نقطهء واحد و از محلّ واحد و از بدء واحد خلق نفرموده است ؛ اسماء و صفات كلّيّه متعلّق به ذاتند ، و اسماء و صفات پائين‌تر متعلّق به آن اسماء و صفات كلّيّه ، و همچنين اسماء و صفات جزئيّهء پائين‌تر در عالم كثرات به بالاتر خود تعلّق دارند ، تا برسيم به همين سنگ و كلوخ و حيوانات و نباتات و جمادات كه از نقطهء نظر وسعت وجودى بسيار ضعيفند و ماهيّت آنها بسيار ضيق و اندازهء آنها بسيار محدود است ؛ تمام اينها معادشان به نقطهء ابتداى وجودشان است . ابتداى خلقت انسان از هر جا بوده است به همان‌جا بازگشت مىكند .\r\n\r\nكلام صدر المتألّهين دربارهء حشر نفوس ناطقهء كامله\r\nصدر المتألّهين دربارهء حشر نفوس ناطقهء كامله فرموده است :\r\n« امّا نفوس كامله‌اى كه ذات آنها از مرتبهء عقل بالقوّه خارج شده و بسوى عالم فعليّت رفته است و عقل بالفعل شده است ، لا محاله با خداوند تعالى محشور مىشود ، چون اين نفوس با عقل محشورند و عقل با خدا محشور است و محشور با محشور با چيزى ، محشور با آن چيز است ، بنابراين ، اين نفوس محشور با خداوند هستند . « 2 » »\r\n\r\n\r\n","description":"","footnote":"\r\n( 1 ) ذيل آيه 203 ، از سورهء 2 : البقرة\r\n( 2 ) « رسالة حشر » ص 347\r\n","page_name":" 245 ","page_number":267},
  {"content":"\r\n\r\nو دربارهء حشر نفوس حيوانيّه فرموده است :\r\n« اين نفوس در وقت مرگ و فساد اجسادشان ، افراد هر نوع از آنان رجوع مىكنند به همان مدبّر عقلى خودشان ، كه ربُّ النّوع قالب و طلسمشان و مصوِّر جسد و هيكلشان و صورت عقل و معقول آنها هستند .\r\n\r\nحشر حواسّ و مشاعر انسان ، اندكاك در نفس اوست\r\nمثل رجوع قواى نفس انسان ، از مشاعر ادراكيّه و مبادى شهويّه و غضبيّه ، كه چون انسان بخواهد از اين عالم ارتحال كند ، اين قوا به نفس انسان بازگشت مىكنند ؛ چون در جاى خود به ثبوت رسيده است كه اين مشاعر و اين قواى نفسانى در خود نفس به نحو ألطف و أبسط ، يعنى لطيف‌تر و بسيطتر وجود دارند ، ولى در بدن - چون كه مال عالم طبيعت است و عالم طبيعت عالم تفرقه و تضادّ است ، زيرا از عالم وحدت دور است - مختلف و متفرّق شده‌اند .\r\nو كسى كه در حواسّ خمسهء انسان تأمّل و تدبّر كند ، كه چگونه در اعضاى بدن متفرّق شده‌اند و ليكن در حسّ مشترك متّحدند ، تصديق به اينكه قواى نفس انسان همه با هم در نفس انسان مجتمعند و همانها در اعضاء بدن متفرّق شده‌اند بر او آسان ميگردد .\r\nبلكه خود اين اعضاءِ متفاوت نيز ، در مقام نفس انسان يكى هستند ؛ جاى چشم در نفس ، غير از جاى گوش نيست ، و جاى دست غير از جاى پا نيست ، و موضع و محلّ جميع اعضاء در نفسْ مختلف نيست ؛ چون همانطور كه دانسته شده است نفسْ ذاتش امر روحانى است و جميع اعضاءِ آن روحانى هستند ، و در روحانيّات\r\n\r\n","description":"","footnote":"","page_name":" 246 ","page_number":268},
  {"content":"\r\n\r\nتزاحم و تضايقى نيست .\r\nو در اينجا تفاوتى نيست بين اينكه نفس ، عقلانى باشد و اعضايش عقلانى باشند ، و يا آنكه حيوانى باشد و اعضايش مثالى باشند ؛ همچنان كه اين مطلب را معلّم فلسفه اثبات كرده است ؛ و نيز به اثبات رسانيده است كه : در انسانِ حسّى ، يك انسان نفسانى و يك انسان عقلانى موجود است ؛ و همچنين روشن ساخته است كه : تمام اعضاء و حواسّى كه در انسان حسّى وجود دارد بطور لطيف‌تر و دقيق‌تر در انسانِ نفسى موجود است و جميع اعضاء و حواسّ انسان نفسى بطور اعلى و اشرف در انسان عقلى موجود است .\r\nو در اين مسأله دقّت نظر و إمعان فكر را به جائى رسانيده است كه اگر ما بخواهيم در اينجا بازگو كنيم ، به طول مىانجامد .\r\nو از آنچه گفته شد دانسته شد كه : تمام قواى طبيعيّه و حواسّى كه در بدن طبيعى پراكنده‌اند ، همگى به نفس متخيّله متّصلند و بسوى او محشورند ، و آن نفس متخيّله با جميع قواى خود و حواسّ مثالى خود متّصل به عقل فعّالست كه در ما وجود دارد و از آن تعبير مىكنيم به انسان عقلى كه همان روح است و نسبتش به خداست در گفتار خداوند كه ميفرمايد :\r\n وَ نَفَخْتُ فِيهِ مِنْ رُوحِي  « 1 » . « من از روح خودم در آدم دميدم . »\r\nو اين همان كلمةُ الله و امر خداست كه در گفتار ديگر خدا بدان\r\n\r\n\r\n","description":"","footnote":"\r\n( 1 ) قسمتى از آيه 29 ، از سورهء 15 : الحِجر ؛ و قسمتى از آيه 72 ، از سورهء 38 : ص\r\n","page_name":" 247 ","page_number":269},
  {"content":"\r\n\r\nاشاره شده است كه :  إِلَيْهِ يَصْعَدُ الْكَلِمُ الطَّيِّبُ  . « 1 » « كلام طيّب بسوى خدا بالا ميرود . » و گفتار خدا كه :  قُلِ الرُّوحُ مِنْ أَمْرِ رَبِّي  « 2 »  .  « بگو كه روح از امر پروردگار من است . »\r\nو اين همان چيزيست كه طلوعش از خداست و غروبش بسوى خداست .\r\n\r\nاتّصال روح مؤمن به روح خدا\r\nو در حديث از بعضى از ائمّهء ما عليهم السّلام وارد شده است كه :\r\nإِنَّ رُوحَ الْمُؤْمِنِ لَاشَدُّ اتِّصَالًا بِرُوحِ اللهِ مِنِ اتِّصَالِ شُعَاعِ الشَّمْسِ بِهَا .\r\n« حقّاً كه اتّصال روح مؤمن به روح خدا از اتّصال شعاع خورشيد به خورشيد بيشتر است . »\r\nپس همانطور كه قواى نفس انسانى عقلى ، بازگشتش به همان نفس انسانى عقلى است و مانند آفتاب به خورشيد اتّصال دارد ، همچنين نفوس هر يك از انواع حيوان در وقت بازگشتشان متّصل به عقل همان حيوان خواهند بود ، زيرا همانطور كه فيلسوف اوّل گفته است : از براى هر يك از حيوانات ، عقل مفارقى وجود دارد ، مگر آنكه حيات و عقل در بعضى از آنها روشن‌تر و واضح‌تر و در بعضى از آنها پنهان‌تر است . « 3 »\r\n\r\nمعاد و حشر نباتات\r\nچهارم حشر نباتات است\r\n\r\n\r\n","description":"","footnote":"\r\n( 1 ) . قسمتى از آيه 10 ، از سورهء 35 : فاطر\r\n( 2 ) قسمتى از آيه 85 ، از سورهء 17 : الإسراء\r\n( 3 ) « رسالة حشر » ص 348 و 349\r\n","page_name":" 248 ","page_number":270},
  {"content":"\r\n\r\n« نباتات چون داراى قدرى حيات و شعور هستند ، همانطور كه از بعضى از أفعال و آثار آنها هويداست ، لذا از جمادات ، از نقطهء نظر تقسيم‌بندى مراتب وجوديّه بالاتر و قوىتر هستند .\r\nو به همين مناسبت در سه مرتبهء كارشان كه تغذيه و تنميه و توليد مثل باشد ، به آنها اسم نفس اطلاق شده است . و بنابراين ، حشر آنها نيز نزديك به حشر حيوانات سِفلى است ، و در همين وجود طبيعى خود مراحلى از كمال را طىّ مىكنند و به همان مبدأ فعّالى كه در وجود آنان ، حكم قوّهء محرّكه و مدبّره را دارد نزديك ميگردند . و بعضى از آنها كه در نطفه‌ها سارى و جارى مىشوند در مراحل ترقّى و استكمال به مقام حيوان نزديك مىشوند ، و بعضى از آنها كه از اينجا قدمى فراتر نهاده و در نطفهء انسان ميروند به مقام انسان نزديك مىشوند ، و بنابراين حشر آنها أتمّ و قيامشان در پيشگاه خداوند در روز قيامت اقرب خواهد بود .\r\nو امّا غير از اينها از انواع نباتات براى اينكه در سعى و حركت و پويائى خود به خدا برسند نياز به كمال نباتى خود دارند ، چون وجود غذائى و إنّيّت نموّ و توليد در آنها شديد است و اين شدّت و حِدّتى كه در اين مرتبهء سِفلى دارند ، آنها را از صعود و ترقّى به عالم اكمل بازميدارد .\r\nو بنابراين معاد و حشرشان عند الله در مقام نازل‌تر و پست‌ترى خواهد بود ، پس چون درخت را از ريشه ببُرند يا اگر خشك شود ، قوّهء آن درخت به مدبّر نوعى آن و به ملكوت اخروى آن بازگشت\r\n\r\n","description":"","footnote":"","page_name":" 249 ","page_number":271},
  {"content":"\r\n\r\nمىكند .\r\nفيلسوف اوّل در كتاب « ربوبيّت » گفته است :\r\nاگر كسى بگويد : اگر قوّهء نفسانى درخت در هنگام بريدن از درخت جدا شود ، آن قوّه يا آن نفس كجا ميرود ؟\r\nميگوئيم : به جائى ميرود كه از آنجا مفارقت نكرده و آن عالم عقلى آن نبات است . « 1 »\r\nهمين حركت و پويائى نبات ، سير بسوى حشر و معاد آنست كه  وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  . « 2 »\r\n« و هيچيك از موجودات نيستند مگر اينكه به حمد خداوند تسبيح مىكنند ، و ليكن شما تسبيح آنها را نمىفهميد ! »\r\nپنجم حشر جمادات است . تمام جمادات حتّى مادّهء اوّليّه و هيولاى بَحت و صِرف داراى حشر هستند ، چون آنها نيز در عالم وجود عبث و بيهوده نيستند و براى غرضى خلق شده‌اند و خودشان با وجودشان و با حركت‌هاى خود ، چه جوهريّه و چه غير جوهريّه به دنبال آن مقصود ميروند و ميخواهند نقص خود را با وصول به آن تمام كنند و حركت آنان به سكون و آرامش مبدّل شود .\r\n\r\nكلام صدر المتألّهين در حشر نباتات و جمادات\r\nصدر المتألّهين فرموده است : « هر صورت ناقصى ممكن نيست در عالم ، وجود پيدا كند مگر به صورت ديگرى كه آن را تجديد كند و تتميم نمايد و بر آن محيط باشد و آن را از قوّه و استعداد به فعليّت\r\n\r\n\r\n","description":"","footnote":"\r\n( 1 ) « رسالة حشر » ص 351\r\n( 2 ) قسمتى از آيه 44 ، از سورهء 17 : الإسراء\r\n","page_name":" 250 ","page_number":272},
  {"content":"\r\n\r\nدرآورد ، و اگر آن نباشد اين صورت ناقص وجود پيدا نمىكند ؛ زيرا كه ناقص به ذات خود نمىتواند قائم باشد مگر بواسطهء وجود كامل ، و قوّه و امكان نمىتوانند بوده باشند مگر به فعليّت و وجوب .\r\nپس كمال ، پيوسته قبل از نقص مىباشد ، و وجوب دائماً قبل از امكان است ، و ما بِالفِعل هميشه قبل از ما بِالقُوَّه است .\r\nو آنچه مردم را در غلط و اشتباه مىاندازد اينست كه پيوسته مىبينند كه در اين عالم ، قوّه و نقص بر فعليّت و كمال ، تقدّم زمانى دارند ، مانند تخم گياه كه بر ميوه و مانند نطفه كه بر حيوان تقدّم زمانى دارند ؛ و نميدانند كه اين متقدّم زمانى از اسباب ذاتيّهء معلول نيست ، بلكه موجب آمادگى مادّه و مهيّا كردن آن براى قبول صورت از مبدأ ذاتى آن ميگردد .\r\nپس بنابراين ، ثابت و محقّق شد كه براى هر يك از صورتهاى عنصرى و صورتهاى جمادى ، صورت ديگر كاملى است كه در ذات صورتها بوده و نهان از چشم ماست و به آن صورتها نزديك است ، و البتّه آن صورت پنهان كامل نمىتواند بدون واسطه ، خودِ عقل فعّال بوده باشد ، چون ما اشاره كرده‌ايم كه چيز أدنى از چيز اعلى نمىتواند صادر شود مگر بواسطهء شىء متوسّطى كه متناسب با هر دو جانب بوده باشد .\r\nبنابراين با هر يك از اين صورتهاى خارجى يك صورت غيبى هست كه صورت خارجى ، شهادت و حضور اوست ، و آخرتى هست كه اين صورت خارجى ، دنياى اوست ؛ مگر آنكه منزل‌هاى\r\n\r\n","description":"","footnote":"","page_name":" 251 ","page_number":273},
  {"content":"\r\n\r\nآخرت ، مانند منزل‌هاى دنيا از نقطهء نظر لطافت و كثافت متفاوت است و از نقطهء نظر قرب بسوى خدا و بُعد از خدا نيز داراى رتبه‌هاى مختلفى است ، و ميعاد خلائق در آخرت برحسب مراتب مختلف آنها در دنياست ؛ پس موجوداتى كه اشرف هستند به اشرف و موجودات أخسّ به اخسّ بازگشت مىنمايند .\r\nو هر گاه كه صورتى در اين عالم از رتبهء پستى به مرتبهء شرف انتقال يابد و از رتبهء نقص به مرتبهء كمال ارتقاء يابد ، مثل آنكه مثلًا صورت جماد مبدّل به صورت نبات گردد و يا صورت نبات مبدّل به صورت حيوان شود ، معاد آن صورت ، معاد آن صورتى خواهد بود كه فعلًا به آن مبدّل شده است .\r\nو اين بعينه مثل آنست كه مرد كافرى مسلمان شود و يا مرد فاجر و فاسقى از فسق و فجور خود توبه كند و مرد فاضل و صالحى شود ، معاد او كه سابقاً به بعضى از طبقات جحيم و درهاى جهنّم بوده است فعلًا به بعضى از طبقات بهشت و درهاى آن بر حسب مقام و حال او در دنيا مىباشد .\r\n\r\nهر موجودى از موجودات طبيعيّهء مادّيّه داراى يك صورت مثالى و يك صورت عقلى مىباشد\r\nبنابراين هيچ موجودى از موجودات طبيعيّهء مادّيّه نيست مگر اينكه براى آن موجود يك صورت مثالى در آخرت هست ، و از براى آن صورت مثالى يك صورت عقلى در عالمى بالاتر از آن هست كه آن دار المقرَّبين و مقعد العلِّيّين است .\r\nو دليل بر اينكه در باطن هر صورت حسّى يك صورت مثالى هست كه آن صورت حسّى به آن قائم است و معاد و بازگشتش بسوى\r\n\r\n","description":"","footnote":"","page_name":" 252 ","page_number":274},
  {"content":"\r\n\r\nآنست ، و در باطن هر صورت مثالى يك صورت عقلى هست كه آن صورت مثالى به آن قائم و به حيات او زنده است و معاد و بازگشتش بسوى اوست ، اينست كه ما هر وقت چيزى را احساس كنيم و صورت آن چيز در يكى از قواى حسّى ما واقع گردد و آن قوّه بواسطهء آن صورت استكمال يابد ، در اين حال قوّهء خيال ما نيز - كه ما در كتابهاى خود اقامهء برهان بر تجرّد آن و تجرّد آنچه در آن بطور صورت و مثال وارد مىشود نموده‌ايم - صورت آن را به خود ميگيرد و همچنين در عقل ما صورت عقليّهء آن منتقل مىشود ، و اگر بين اين صورت محسوس و بين صورت خياليّه و عقليّه علاقهء ذاتيّه نبود ، اينچنين صورت بندى در عالم خيال و عقل صورت نمىگرفت .\r\nو همچنين در عكس اين قضيّه ، ما مىبينيم كه هر وقت يك صورت عقلى براى ما پديد آيد ، در خيال ما يك صورتى كه حكايت آن صورت عقليّه را بكند موجود مىشود ، و زمانى كه وجود آن صورت در عالم خيال شدّت بگيرد ، در برابر احساس ما ، در خارجْ آن صورت خيالى ممثّل مىشود ؛ همچنان كه خداى تعالى ميفرمايد :  فَتَمَثَّلَ لَها بَشَراً سَوِيًّا  . « 1 » « جبرائيل براى حضرت مريم به صورت يك بشر مستوى ممثّل شد . »\r\nو از همين قبيل است ديدن رسول خدا صلّى الله عليه و آله و سلّم صورت جبرائيل را كه گويا او مشرق و مغرب عالم را پر كرده بود ؛ و نيز آنچه را كه انسان در عالم بهشت از أشجار و أنهار و غُرُفات\r\n\r\n\r\n","description":"","footnote":"\r\n( 1 ) ذيل آيه 17 ، از سورهء 19 : مريم\r\n","page_name":" 253 ","page_number":275},
  {"content":"\r\n\r\nو چهره‌هاى نيكو و حور و غلمان مشاهده مىكند ، و نيز آنچه را كه اصحاب جهنّم از سلاسل و أغلال و حميم و زَقّوم و عقربها و مارها و غيرها مىبينند ، اينها چيزهائيست كه از باطن به ظاهر بروز نموده است .\r\nو هر صورت حسّيّه‌اى مادّه و هيولى است براى صورت نفسانيّه ، و هر صورت نفسانيّه‌اى مادّه و هيولى است براى صورت عقلانيّه . و دانستى كه : صورت ، مقام تماميّت مادّه و هَيولاست كه هيولا بدان موجودِ بالفعل مىشود ، و بقاء و كمال مادّه به صورت است ؛ پس بقاء حسّ به نفس است و بقاء نفس به عقل است و بقاء عقل به حضرت بارى تعالى است كه حقّ است و فاعل هر چيز و غايت همه چيز است و متمّم صورت تمام چيزهاست .\r\n\r\nكيفيّت حشر بدن‌هاى طبيعى بسوى خداوند متعال و بازگشت صورت حسّى به صورت مثالى ، و صورت مثالى به صورت عقلى\r\nو همچنين ميگوئيم : صورتهاى حسّيّه قالب‌هاى صورتهاى خياليّه است ، و آن صورتهاى خياليّه ارواح اين صورتهاى حسّيّه است ، و صورتهاى خياليّه قالب‌هاى صورتهاى عقليّه است ، و آن صورتهاى عقليّه حقائق اين صورتهاى خياليّه است ؛ بنابراين حشر بدنهاى طبيعى به بدنهاى اخروى ، و حشر بدنهاى اخروى به صورتهاى عقليّه ، و حشر صورتهاى عقليّه بسوى خداوند تعالى مىباشد .\r\nفيلسوف درميمر هشتم گفته است : هيولاى عقل جدّاً شريف است ، چون بساطت عقليّه دارد ، با اين تفاوت كه عقل انبساطش از آن بيشتر است و بدان محيط است ؛ و هيولاى نفس ( كه همان بدن\r\n\r\n","description":"","footnote":"","page_name":" 254 ","page_number":276},
  {"content":"\r\n\r\nمثالى برزخى است ) جدّاً شريف است چون بساطت نفسانيّه دارد ، با اين تفاوت كه نفس انبساطش از آن بيشتر است و بدان محيط است و با كمك عقل در آن آثار عجيبى ميگذارد ، و از همين جهت اشرف و اكرم از هيولا شده است ، چون بدان محيط است و صورتهاى عجيبه‌اى در آن تصوير مىكند .\r\nو دليل بر اين ، همين عالمِ حسّى است ، چون كسى كه اين عالم را ببيند تعجّبش زياد ميگردد ، در وقتى كه بزرگى و زيبائى و شرف و حركت متّصل و دائم و سارى و جارى آن را ببيند چه حركت‌هاى ظاهر و چه پنهان ، و ارواحى را كه در اين عالم سكونت دارند از حيوان و هوا و نبات و سائر چيزها ، مشاهده كند .\r\nو هنگامى كه اين اشياء حسّى را در اين عالم سِفلى حسّى ديد ، بايد با بصيرت عقلش به عالم اعلائى كه اين عالم ، مثال آنست بالا برود و چشمش را بر آن عالم حقّ افكند ، در آن وقت تمام اشيائى را كه در اين عالم ديده است در آنجا خواهد يافت ، با اين تفاوت كه در آنجا تمام اشياء ، عقلى و دائم و متّصل ، و داراى فضائل و حيات پاك و خالص مىباشند بدون آنكه مختصرى از چركيها و كثافات در آن باشد ، و در آنجا خواهد ديد كه تمام اشياء از جهت نورى كه بر آنها مىتابد مملوّ و سرشار از عقل و حكمت هستند .\r\nو هر يك از آن چيزها ميكوشد تا به درجهء صاحبش ترقّى كند و به نورى كه از نور اوّل بر آن عالم مىتابد نزديك شود .\r\nو آن عالم به تمام اشيائى كه دائمند و نمىميرند محيط است و\r\n\r\n","description":"","footnote":"","page_name":" 255 ","page_number":277},
  {"content":"\r\n\r\nبه تمام عقول و نفوس محيط است . - تمام شد كلام فيلسوف .\r\n\r\nحشر صورت حسّيّه به سوى صورت نفسانيّه ، فقط براى اهل معرفت روشن است\r\nاز جميع آنچه ما ذكر كرديم و نقل نموديم ، ثابت و محقّق شد كه از براى هر صورت حسّيّه‌اى يك صورت نفسانيّه در عالم غيب هست كه آن صورت ، معاد اين صورت و مرجع اين صورت است كه بعد از زوال از اين عالم ، كه عالم حسّ و شهادت است ، بسوى آن محشور خواهد شد .\r\nو الآن نيز آن صورت غيبى موجود است و اين صورت حسّى متّصل بدان صورت است و راجع به آنست ، امّا از نقطهء نظر اينكه اين صورت ، مغمور در هيولا و مشوب به نقائص و أعدام است و با پرده‌ها و حجاب‌ها محجوب است ، حشر آن بسوى آن صورت نفسانيّه براى كسانى كه بخواهند آن را ببينند و مشاهده كنند ، روشن نيست ؛ مگر براى اهل معرفت كه احوال آخرت را با ديدهء بصيرت نه با چشم و بصر مىنگرند .\r\nو چون صورت مادّيّهء آن صورت نفسانيّه از هم بپاشد و از اين حجاب‌هاى جسمانى كه در حقيقت مقبرهء آنچه در علم خداست مىباشد رها گردد ، در آن عالم ظهور و بروز مىكند و بسوى دار آخرت حشر مىشود ؛ همچنان كه خداوند فرموده است :  وَ بُرِّزَتِ الْجَحِيمُ لِمَنْ يَرى  . « 1 » « و ظاهر گرديده مىشود جحيم براى كسى كه ببيند . »\r\n\r\nجحيمِ در دار آخرت ، باطن صورت سفلى طبيعى است\r\nو آن جحيمى كه در دار آخرت ظاهر و بارز ميگردد بطورى كه همهء خلائق آن را اوّل به علمُ اليقين و سپس به عينُ اليقين مىبينند\r\n\r\n\r\n","description":"","footnote":"\r\n( 1 ) ، آيه 36 ، از سورهء 79 : النّازعات\r\n","page_name":" 256 ","page_number":278},
  {"content":"\r\n\r\nهمان باطن اين صورت سفلى طبيعى است كه آتشِ آن ، بدنها را محترق مىكند و پوستهاى بدن را دگرگون مىكند و آب مىنمايد .\r\nو ليكن آن جحيم فعلًا از اين حواسِّ خراب و زائل و فانى مستور است ، و چون نفوس از اين عالم خارج شوند و قبرها شكافته گردد و آنچه در سينه‌ها پنهان است آشكارا شود ، ما آن جحيم را به صورت واقعى خود - كه امروز مختفى است - خواهيم ديد ؛ همچنان كه در گفتار خداى تعالى آمده است :\r\n   كَلَّا لَوْ تَعْلَمُونَ عِلْمَ الْيَقِينِ * لَتَرَوُنَّ الْجَحِيمَ * ثُمَّ لَتَرَوُنَّها عَيْنَ الْيَقِينِ    . « 1 »\r\n« نه چنين است ، اگر شما بطور علم اليقين ميدانستيد ! هر آينه جحيم را البتّه ميديديد ، و سپس آن را بطور عين اليقين مشاهده مىنموديد . »\r\nو عجيب است كه : همانطور كه در باطن اين آتش حسّى آتش اخروى است ، همينطور در باطن آب و غير آن از صورتهاى سفلى نيز آتش اخروى است ؛ همچنان كه خداى تعالى ميفرمايد :  أُغْرِقُوا فَأُدْخِلُوا ناراً  . « 2 » « فرعون و قوم فرعون در آب غرق شدند پس در آتش وارد شدند . » و نيز خدا ميفرمايد :  وَ إِذَا الْبِحارُ سُجِّرَتْ  « 3 » « و در آن وقتىكه درياها آتش گيرد\r\n\r\n\r\n","description":"","footnote":"\r\n( 1 ) » . آيه 5 إلى 7 ، از سورهء 102 : التّكاثر\r\n( 2 ) قسمتى از آيه 25 ، از سورهء 71 : نوح\r\n( 3 ) آيه 6 ، از سورهء 81 : التّكوير\r\n","page_name":" 257 ","page_number":279},
  {"content":"\r\n\r\nو در روايتى از ضحّاك وارد است كه در تفسير قول خداى تعالى :  أُغْرِقُوا فَأُدْخِلُوا ناراً  ، چنين گفته است كه : يك حالت واحده ايست در دنيا كه از يك طرف غرق ميشوند و از طرف ديگر محترق ميگردند .\r\nو از بعضى روايت است كه او مىگفته است : يَا بَحْرُ مَتَى تَصِيرُ نَاراً ! « اى دريا چه موقع تبديل به آتش مىشوى ! »\r\nو اين همان آتشى است كه آتش‌گيرانه‌اش مردم و سنگ مىباشد .\r\nو اين آتش غير از آتش نفسانى است كه افروخته شده و بر دلها و قلبها طلوع كرده و پرتو انداخته است . و اين دو قسم آتشى كه ذكر شد غير از آتش حقّه ايست كه همان صورت عقليّه است كه از آن ، صورت نفسانيّهء آتش افاضه مىشود .\r\nو اين آتش محسوس ، مثل سائر امورى است كه داراى صورت حسّى در اين عالم هستند ، و نيز داراى صورت مثالى حيوانى در دار آخرت‌اند كه اين صورت حسّى بدان صورت مثالى عود و بازگشت مىكند و حشرش بسوى آنست در وقتىكه اين نشأهء هَيولانيّه و مادّيّه متبدّل گردد ، و نيز داراى صورت عقلى در عالم ديگرى هستند كه ما فوق دو عالم دنيا و آخرتى كه ذكر كرديم مىباشد ، و آن صورت عقلى همانست كه دو صورت حسّى و مثالى به آن عود و بازگشت نموده و حشرشان به آنست . « 1 » »\r\n\r\n\r\n","description":"","footnote":"\r\n( 1 ) « رسالة حشر » در ضمن « رسائل ملّا صدرا » از ص 355 تا ص 358\r\n","page_name":" 258 ","page_number":280},
  {"content":"\r\n\r\nو پس از قدرى بيان ، فرموده است : « و چون موجودات به مقرّهاى اصلى خود بعد از خروجشان از عالم حركات و استحاله‌ها و آلام و شرور و احزان ، به علّت پيش آمدن مرگ و فساد و فَزَع و صَعْق ، بازگشت و عود كنند ، رحمت الهيّه بار ديگر ، به حياتى كه در آن مرگ نيست و بقائى كه در آن انقطاع نيست ، شامل آنان مىشود ؛ و از همين جهت فرموده است :\r\n ثُمَّ نُفِخَ فِيهِ أُخْرى فَإِذا هُمْ قِيامٌ يَنْظُرُونَ  . « 1 »\r\n« و سپس براى بار ديگر در صور دميده مىشود كه ناگهان همگى به حال قيام درآمده و نظاره مىكنند . »\r\nو نيز فرموده است :  وَ أَشْرَقَتِ الْأَرْضُ بِنُورِ رَبِّها  . « 2 » « و زمين به نور پروردگارش روشن مىشود . »\r\nو آن زمين آخرت كه قبض شده است صورتى است كه داراى حيات است و نسبت آن با اين زمينى كه ما الآن در روى آن هستيم ، نسبت آسمان با زمين است . و تمام موجوداتى كه در آن عالم هستند صورت ادراكيّهء حيوانيّه‌اى هستند كه موضوع و مادّهء بدون حيات - مثل هيولاى اين عالم و اجساد اين عالم كه حياتشان عَرَضى و عاريه از ناحيهء نفس است - ندارند . و همچنين آب و آتش و هوا و درخت و كوه‌ها و بناها و خانه‌هائى كه در آنجا موجود است ، همگى بوجود صورى نفسانى ، بدون مادّه و حركت و بدون قوّه و امكان ، موجود\r\n\r\n\r\n","description":"","footnote":"\r\n( 1 ) ذيل آيه 68 ، از سورهء 39 : الزّمر\r\n( 2 ) صدر آيه 69 ، از سورهء 39 : الزّمر\r\n","page_name":" 259 ","page_number":281},
  {"content":"\r\n\r\nهستند ، چون آن صورتها معلّق و قائم هستند و در مادّه نيستند ، و علاوه بر اين ، آنها همگى جزئى و مشاهَدند به حواسّ غير فانيه كه خرابى و كهنگى در آنها نيست ، چون آنها جميعاً در نفسْ محلّ دارند . « 1 » و مثل آنكه گويا تمام آنها قوّهء واحده هستند با اينكه صُوَر مرئيّه و شكلهاى بزرگ و مقادير جسيم در آنجا بسيار است .\r\nو اين از عجائبى است كه ادراك و فهميدن آن براى ارباب بصيرت آسان است ، گرچه براى غير آنان اذعان به آن از غير طريق سَماع و تقليد مشكل است . « 2 » »\r\n\r\nاشعار مغربى در لزوم حشر بسوى خداوند\r\n اى بلبل جان چونى اندر قفس تن‌ها * تا چند در اين تن‌ها مانى تو تنِ تنها\r\nاى بلبل خوش ألحان زان گلشن و زان بستان * چون بود كه افتادى ناگاه به گلخن‌ها\r\nگوئى كه فراموشت گرديده در اين گلخن * آن روضه و آن گلشن و آن سنبل و سوسن‌ها\r\nبشكن قفس تن را پس تَنتَن تن كوبان * از مرتبهء گلخن بخرام به گلشن‌ها \r\n\r\n\r\n","description":"","footnote":"\r\n( 1 ) همانطور كه ملاحظه مىشود مرحوم ملّا صدرا عالم بقاء بالله را نفسانى قرار داده است ، ولى ما سابقاً در اثبات معاد جسمانى عنصرى مادّى به اثبات رسانيديم كه بعد از فناء ، نفس احاطه پيدا مىكند بر حقيقت عالَم زمان و مادّه ، و خودش و بدن را در طول عمر وجدان مىكند .\r\n( 2 ) « رسالهء حشر » در ضمن « رسائل ملّا صدرا » ص 359 و 360\r\n","page_name":" 260 ","page_number":282},
  {"content":"\r\n\r\n مرغان هم آوازت مجموع از اين گلخن * پرّنده به گلشن شد بگرفته نشيمن‌ها\r\nدر بيشهء دام و دَدْ مأوى نتوان كردن * زين جاى مخوف اى جان رو جانب مأمن‌ها\r\nاى طاير افلاكى در دام تن خاكى * از بهر دو سه دانه وامانده ز خرمن‌ها\r\nبارى چو نمىيارى بيرون شدن از قالب * بر منظره‌اش بنشين بگشار ره روزن‌ها\r\nاى مغربى مسكين اينجا چه شوى ساكن * كانجاست براى تو پرداخته مسكن‌ها « 1 » \r\n\r\n\r\n","description":"","footnote":"\r\n( 1 ) « ديوان مغربى » ص 9\r\n","page_name":" 261 ","page_number":283},
  {"content":"\r\n . \r\n","description":"","footnote":"","page_name":" 262 ","page_number":284},
  {"content":"\r\n\r\n\r\nمجلس چهل و يكم : تطاير كتب و كيفيّت نامهء أعمال\r\n\r\n","description":"","footnote":"","page_name":" 263 ","page_number":285},
  {"content":"\r\n . \r\n","description":"","footnote":"","page_name":" 264 ","page_number":286},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nو لا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكريم :\r\n  وَ كُلَّ إِنسانٍ أَلْزَمْناهُ طائِرَهُ فِي عُنُقِهِ وَ نُخْرِجُ لَهُ يَوْمَ الْقِيامَةِ كِتاباً يَلْقاهُ مَنْشُوراً * اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً .  \r\n( آيه سيزدهم و چهاردهم ، از سورهء إسراء : هفدهمين سوره از قرآن كريم )\r\n« ما طائر هر انسانى را ملازم و ملاصق گردن او قرار داده‌ايم ، و اين طائر را از براى او در روز قيامت بيرون مىآوريم به صورت كتابى كه گسترده و باز شده باشد . و چون اين انسان آن كتاب را باز شده و گسترده مىبيند و با آن چنين برخوردى مىكند ، به او خطاب مىشود : خودت كتاب خودت را بخوان ! ( نامهء عمل خودت را خودت نگاه كن ؛ خودت قرائت كن ! ) امروز كافيست كه خودت\r\n\r\n","description":"","footnote":"","page_name":" 265 ","page_number":287},
  {"content":"\r\n\r\nحسابگر خود باشى ! »\r\nيعنى محاسب نفس خودت از روى اين كتاب باز شده خودت باشى !\r\nيكى از عوالمى كه در قيامت هست « عالم تَطايُر كُتُب » است . ديده‌ايد در وصيّت نامه‌هائى كه مىنويسند ميگويند : من شهادت مىدهم به اينكه موت حقّ است ، و قبر حقّ است ، و سؤال نكير و منكر حقّ است ، و حشر حقّ است ، و صراط و ميزان حقّ است ، و تطاير كتب حقّ است ؛ تا آخر آن شهادتها\r\n\r\nتطاير كتب به معناى باز شدن نامه‌هاى عمل است\r\nتطاير كتب يعنى باز شدن نامه‌هاى عمل . چرا آن را « تطاير » ميگويند ؟ از اين آيه مباركه اتّخاذ شده است :  وَ كُلَّ إِنسانٍ أَلْزَمْناهُ طائِرَهُ فِي عُنُقِهِ  . « هر انسانى را ما طائر او را ملازم گردنش قرار داديم و به گردنش پيچيديم . »\r\nطائر به معناى مرغ است ، مرغ پرنده را طائر گويند . در تفسير « مجمع البيان » وارد است كه :\r\n وَ كُلَّ إِنسانٍ أَلْزَمْناهُ طائِرَهُ فِي عُنُقِهِ  ؛ مَعْناهُ : وَ ألْزَمْنا كُلَّ إنْسانٍ عَمَلَهُ مِنْ خَيْرٍ أوْ شَرٍّ فى عُنُقِهِ كَالطَّوْقِ لا يُفارِقُهُ . وَ إنَّما قيلَ لِلْعَمَلِ طآئِرٌ ، عَلَى عادَةِ الْعَرَبِ فى قَوْلِهِمْ : جَرَى طآئِرُهُ بِكَذا . وَ قيلَ : طآئِرُهُ يُمْنُهُ وَ شُؤْمُهُ ؛ وَ هُوَ ما يُتَطَيَّرُ مِنْهُ . وَ قيلَ : طآئِرُهُ حَظُّهُ مِنَ الْخَيْرِ وَ الشَّرّ .\r\nوَ خُصَّ الْعُنُقُ لِانَّهُ مَحَلُّ الطَّوْقِ الَّذى يُزَيِّنُ الْمُحْسِنَ ، وَ الْغُلِّ الَّذى يَشينُ الْمُسىءَ . وَ قيلَ : طآئِرُهُ كِتابُهُ . وَ قيلَ مَعْناهُ : جَعَلْنا\r\n\r\n","description":"","footnote":"","page_name":" 266 ","page_number":288},
  {"content":"\r\n\r\nلِكُلِّ إنْسانٍ دَليلًا مِنْ نَفْسِه . « 1 »\r\nيعنى عمل هر انسان را به گردن او پيچيديم ، خواه عملش خوب باشد و يا شرّ باشد ؛ مثل طوق و گردن‌بند كه دور گردن انسان مىبندند و اين طوق ملازم با گردن است و ابداً مفارقت و جدائى از گردن پيدا نمىكند . حال چرا به عمل ، طائر مىگويند ؟ بنا بر عادت عرب كه در گفتارشان مىگويند : جَرَى طآئِرُهُ بِكَذا « طائرش به اين قسم جارى شد ، مرغ پرندهء او بدين قسم جارى شد ، عمل او بدين قسم جارى شد . » ازاين‌جهت به آن طائر گويند .\r\nپس تطاير كتب يعنى به پرواز در آمدن نامه‌هاى عمل . نامه‌هاى عمل به گردن انسان پيچيده مىشود ، و وقتى باز مىشود به پرواز در مىآيد . مانند مرغى كه پرواز مىكند ، نامه‌هاى عمل هم پرواز مىكنند ؛ ميروند يا بسوى مقرَّبين و يا بسوى أصحابُ الْيَمين و يا بسوى أصحابُ الشِّمال .\r\n\r\nكيفيّت الحاق عمل به مقرّبين يا أصحاب يمين يا أصحاب شمال\r\nچون در قيامت مقرَّبين و مخلَصين جاى خاصّى دارند ، أصحاب اليمين جاى مخصوصى دارند ، و أصحاب الشّمال نيز جاى خاصّى دارند . و هر عملى كه انسان انجام داده است ، به آن مقدار كه از درجهء قرب برخوردار بوده اين عمل ملحق به مقرّبين مىشود ، و اگر عملش سنخيّت با أعمال أصحاب اليمين داشته به سمت أصحاب اليمين پرواز مىكند ، و اگر سنخيّت با أصحاب الشّمال داشته به آن سمت پرواز مىنمايد .\r\n\r\n\r\n","description":"","footnote":"\r\n( 1 ) « مجمع البيان » طبع صيدا ، مجلّد 3 ، ص 404 ، ملخَّصاً\r\n","page_name":" 267 ","page_number":289},
  {"content":"\r\n\r\n\r\nمعناى طائر\r\nپس تطاير كتب ، يعنى عالمى كه نامه‌هاى عمل به پرواز در مىآيد و هر كدام به جا و محلّ خود جارى مىشود .\r\nاين يك معنائيست كه براى تطاير كتب مىتوان كرد .\r\nيك معناى ديگر براى طائر مىتوان كرد ، و آن اينكه طائر كنايه از آن مقدّراتى است كه در اثر عمل به انسان داده مىشود ؛ چون در ميان مردمِ عرب به مرغ‌ها فال مىزنند ، فال خوب و يا فال بد .\r\nمثلًا ميگويند : اگر كلاغ از سمت چپ به طرف سمت راست حركت كند خيلى خوب است ، و اگر از سمت راست به طرف چپ حركت كند خيلى بد است . هر روز كه انسان از خانه بيرون مىآيد اگر كلاغ را به چنان و يا به چنين وضعيّتى بنگرد مورد خير يا شرّ قرار ميگيرد .\r\nاگر جُغد بر فراز منزل آيد دلالت بر مرگ و نيستى و نابودى مىكند ، و اگر كبوتر و يا مرغ وَرقاء آمد اين دلالت بر يُمن و سعادت دارد .\r\nبارى ، اين مسائل در اسلام نيست . زيرا ابداً واقعيّت ندارد ، بلكه اثرِ مترتّب ، همان اثر نفوس مىباشد لا غير ؛ و لذا اسلام تطيّر را برانداخته است .\r\nپس طائر كنايه از آن سعادت و يا بدبختى است كه در اثر عمل خوب و يا عمل زشت نصيب انسان مىشود ؛ غاية الامر اگر با آن مرغ فال خوب بزنند به آن تَفَأُّل ميگويند ، و اگر فال بد بزنند به آن تَشَأُّم گويند .\r\n\r\n","description":"","footnote":"","page_name":" 268 ","page_number":290},
  {"content":"\r\n\r\nطائر يعنى آن مرغ مقدّراتى كه در اثر عمل ، عمل خوب و يا عمل بد ، ملازم با انسان است .\r\nطائر انسان يعنى مقدّرات انسان بر اثر عمل ؛ همچنان كه انسان با آن مرغ مقدّراتش را اندازه گيرى مىكند ، آن مقدّرات و آن أعمال و آن پاداش‌هائى كه در اثر عمل خوب و يا زشت به انسان ميرسد و ملازم و ملاصق با اوست ، كنايةً تعبير به طائر شده است .\r\nما اين طائر را براى انسان در روز قيامت باز مىكنيم و بيرون مىآوريم به صورت نامهء عمل نوشته شده كه چون انسان آن را مىبيند ، تمام مقدّرات خود را از اعمال زشت و يا نيكى كه انجام داده است ، همه را مشاهده مىكند و براى شخص عامل ، قابل ملاحظه است .\r\nبايد ديد كه به چه علّت خداوند ميفرمايد :  أَلْزَمْناهُ طائِرَهُ فِي عُنُقِهِ  « ما نامهء عمل او را دور گردن او پيچيديم ؟ » .\r\n\r\nكيفيّت پيچيدن و باز نمودن نامهء أعمال\r\nچون گردن انسان محلّى است كه چنانچه شخص نيكوكار باشد و مستحقّ جايزه و پاداش باشد ، طوق و گردنبندى از جواهرات به گردن او آويزان مىكنند تا بر روى سينهء او نمودار باشد ؛ و اگر شخص آدم بد عمل و مجرم باشد ، غلّ و زنجير را نيز به گردن او مىآويزند . پس بنابراين گردن محلّ پاداش مُحْسنين و مُسيئين است نسبت به آن إحسان و إسائه‌اى كه داشته‌اند .\r\nو بر اين اساس در اينجا به عنوان كنايه تعبير شده است كه آن نامهء عمل به گردن انسان بسته مىشود و ملازم و ملابس وجود انسان است . يعنى هر كسى هر عملى انجام دهد در دنيا ، آن أعمال پيچيده\r\n\r\n","description":"","footnote":"","page_name":" 269 ","page_number":291},
  {"content":"\r\n\r\nمىشود دور گردنش و بطور « لَفّ » جمع مىشود . هر عملى بر روى عمل ديگر لَفّ و پيچيده ميگردد و ديگر به چشم نمىخورد . چون تمام اعمالى را كه انجام داده‌ايم الآن در پيش چشم ما حاضر نيست ؛ اعمالى انجام ميدهيم و ميگذرد .\r\nعيناً مانند كاغذهائى را كه در سابق الايّام مىنوشتند و آن را لوله ميكردند و از شهرى به شهر ديگر ميفرستادند ؛ بخصوص پادشاهان كه عهد نامه‌ها را مىنوشتند و أحكامى را صادر ميكردند ، آن را طومار مىنمودند ؛ و روى يك صفحهء كم عرض و طولانى به طول ده متر ، پنج متر ، دو متر يا كمتر و بيشتر ، بعد از نوشتن و امضاء كردن ، آن را مىپيچيدند و لوله ميكردند بطور طومار ، و به شكل استوانه در مىآمد ، و جلدى براى آن از طلا و يا نقره مىساختند و آن طومار را در آن جلد گذارده و سرش را لحيم نموده و براى طرف مقابل ميفرستادند كه اگر أحياناً در راه باران بيايد رطوبت بر آن اثر نكند و بهتر محفوظ باشد .\r\nاين طومار چون به دست طرف مقابل مىرسيد و آن را باز ميكرد نامه را از اوّل ميگرفت و تا به آخر ميخواند به همان ترتيبى كه نوشته شده بود .\r\nپس ، وقتى كه اين نامه را مىنوشتند به تدريج آن را پيچيده و لوله مىنمودند تا آن كاغذ تمام مىشد ؛ و وقتى كه ميخواستند بخوانند بايد همهء آن را باز ميكردند و از اوّل مطلب ميخواندند تا آخر . در وقت نوشتن ، كاغذ را به تدريج لفّ نموده و مىپيچيدند ؛ اينك در موقع\r\n\r\n","description":"","footnote":"","page_name":" 270 ","page_number":292},
  {"content":"\r\n\r\nقرائت حتماً بايد باز شده باشد ؛ كاغذ را نشر نموده و باز مىكنند  وَ نُخْرِجُ لَهُ يَوْمَ الْقِيامَةِ كِتاباً يَلْقاهُ مَنْشُوراً  . منشور يعنى باز شده و گسترده شده .\r\nما اعمالى را كه افراد بشر انجام ميدهند مىپيچيم ؛ دور چى مىپيچيم ؟ دور گردن آنها مىپيچيم ، ملازم آنها و ملاصق گردن آنها قرار ميدهيم ؛ و چون پيچيده شد ديگر انسان ، پيچيده شده را نمىبيند ؛ و ليكن در روز قيامت ما اين أعمال پيچيده شده را باز مىكنيم و به صورت كتاب و طومار منشور آن را مىبيند و قرائت مىكند .\r\n اقْرَأْ كِتابَكَ  ! بيا نامهء عملت را خودت بخوان ! خودت مشاهده كن !\r\n كَفى بِنَفْسِكَ الْيَوْمَ عَلَيْكَ حَسِيباً  ! بهترين حسابگر و حساب رس براى تو امروز خودت هستى ! حسابگر خوبى براى خودت هستى ؛ و چنين حسابگرى كه نفس خود تست براى تو كافى است . و نياز به يك محاسب ديگرى كه بيايد و حساب را از تو بكشد ندارى ! چرا ؟\r\nبراى آنكه أعمال خودت بوده و اكنون در مرأى و مَسمَع خودت حاضر و مشهود است .\r\n\r\nكيفيّت ضبط عالم تكوين نامهء عمل را\r\nاين را ميگويند عالَم تَطايُر كتُب . و همانطور كه سابقاً ذكر شد اين عالم همان صورت باز شدن اعمال است بعد از پيچيده شدن . و بعد از فناء كه انسان به بقاء خدا بقاء پيدا مىكند و رجوع مىكند به عالم هستى ، تمام أعمال خود و خود را از زمان تولّد تا زمان مرگ با همهء\r\n\r\n","description":"","footnote":"","page_name":" 271 ","page_number":293},
  {"content":"\r\n\r\nآثار و خصوصيّاتى كه بوده و داشته است ، در هر نقطه از مكان‌ها و در هر لحظه از زمان‌ها با تمام قرائن حافّه ، و جماعت‌هائى كه انسان با آنها سر و كار داشته يا خلوت‌هائى كه داشته ، و اخلاق و صفاتى كه داشته و ملكاتى كه دارا بوده و نيّت‌هائى كه براى انجام أعمال از او پديد مىآمده است ، همه و همه را باز شده مىبيند و ميخواند .\r\nميگويند : بيا اين كتاب ، نامهء عمل خود تست ! متعلّق به تست ! آن‌وقت انسان نگاه مىكند به اين نامه ؛ از طرفى مىبيند كه مال خودش مىباشد ، و از طرفى هيچ باور نمىكند كه اين نامه اين‌قدر دقيق بوده و هر صغيره و كبيره را يادداشت كرده ، و چيزهائى را كه اصلًا به نظر انسان نمىرسيد يادداشت كرده ؛ آن هم نه با قلم و مداد و مركّب بر روى كاغذ ؛ بلكه در عالم تكوين با قلم تحقيق و واقعيّت نوشته و نفسِ عملِ انسان را برداشته و ضبط كرده و عين وجود انسان را با عمل او تحويل ميدهد ، بطورى كه عمل انسان با خود انسان ، خارج از آن نفس ناطقه و روحى كه دارد تماشا مىكند نيست ؛ بلكه مىبيند كه اين أعمال مال خودش است و آثار خودش است و بر اين أعمال علم دارد به علم حضورى نه به علم حصولى . آنجا جاى تعجّب است ، انسان تعجّب مىكند اين چقدر عجيب است ! اين نامهء يادداشت شده چقدر دقيق است ! هيچ به عقل انسان نمىرسيد كه تا اين حدّ دقيق يادداشت كند ، و اين‌قدر دستگاه ثبت و ضبط دقيق باشد ؛ چون خدا إحصاء مىكند ، و اين نامه به أمر او و در زير نظر او ترتيب يافته است .\r\n\r\nخداوند ، نيّات قلبىِ بسيار دقيق را كه قابل ادراك ملائكه نيست ، مىبيند و ضبط مىنمايد\r\nأمير المؤمنين عليه السّلام عرض مىكند :\r\n\r\n","description":"","footnote":"","page_name":" 272 ","page_number":294},
  {"content":"\r\n\r\nوَ كُلَّ سَيِّئَةٍ أَمَرْتَ بِإثْبَاتِهَا الْكِرَامَ الْكَاتِبِينَ ؛ الَّذِينَ وَكَّلْتَهُمْ بِحِفْظِ مَا يَكُونُ مِنِّى ، وَ جَعَلْتَهُمْ شُهُوداً عَلَىَّ مَعَ جَوَارِحِى ، وَ كُنْتَ أَنْتَ الرَّقِيبَ عَلَىَّ مِنْ وَرَائِهِمْ وَ الشَّاهِدَ لِمَا خَفِىَ عَنْهُمْ . « 1 »\r\n« خدايا بيامرز بر من هر سيّئه و گناهى را كه انجام داده‌ام ! آن گناهانى را كه تو فرشتگان بزرگوار نويسندهء خود را امر فرمودى كه آنها را ثبت كنند ؛ آن كرام كاتبين كه بر حفظ من و أعمال من و بر ثبت و ضبط آثار من گماشته‌اى ، و آنان همه را ثبت كردند ، و تو آنان را به همراه جوارح من گواهانى بر من قرار داده‌اى . و همچنين بيامرز گناهانى را كه به علّت نهايت دقّت و خِفاء ، از دست آن فرشتگان گذشت و آنها نتوانستند ثبت كنند ولى تو ثبت كردى ! از نظر تو پنهان نشد ! تو بر فراز آن فرشتگان مراقب من بودى و شاهد بر آنچه از آنان مخفى بود ! »\r\nچون فرشتگان ثبت و ضبط كنندهء أعمال ، تمام أعمال ظاهرى را يادداشت مىكنند ، و أعمال باطنى را نيز يادداشت مىكنند ، ولى بعضى از نيّت‌هائى كه در درون و عمق قلب است به اندازه‌اى دقيق و رقيق و لطيف است كه قابل ادراك ملائكه نيست ، و نه با اين چشم ظاهر و نه با آن چشم باطن فرشتگان نمىتوانند ببينند . امّا خدا مىبيند ، و از نظر او چيزى پنهان نيست . چرا ؟ چون : كُنْتَ أَنْتَ\r\n\r\n\r\n","description":"","footnote":"\r\n( 1 ) اين جمله از فقرات دعاى كميل است كه شيخ طوسى در « مصباح » از ص 587 تا ص 592 ، و نيز كفعمى در « مصباح » خود و در « البلد الامين » ، و سيّد ابن طاووس در « إقبال » ، و مجلسى در « زاد المَعاد » آن را روايت كرده‌اند .\r\n","page_name":" 273 ","page_number":295},
  {"content":"\r\n\r\nالرَّقِيبَ عَلَىَّ مِنْ وَرَائِهِمْ ، وَ الشَّاهِدَ لِمَا خَفِىَ عَنْهُمْ . « تو رقيب و مُسَيطر و مُهَيمن بر من و بر آن فرشتگان بودى ! و شاهد بودى نسبت به أعمالى كه از ملائكه مخفى مىشد . »\r\n يَوْمَ يَبْعَثُهُمُ اللَّهُ جَمِيعاً فَيُنَبِّئُهُمْ بِما عَمِلُوا أَحْصاهُ اللَّهُ وَ نَسُوهُ وَ اللَّهُ عَلى كُلِّ شَيْءٍ شَهِيدٌ  . « 1 »\r\n« روزى ميرسد كه خداوند متعال مردم را مبعوث مىكند ، و آنان را از آنچه بجا آورده‌اند متنبّه و آگاه مىكند . خداوند آن اعمال را به شمارش در آورده و آنان فراموش كردند ؛ و خداوند بر هر چيزى شهيد و حاضر است . »\r\nچه بسا أعمالى انجام داده‌ايم ، نيّاتى داشته و در دل خطوراتى داشته‌ايم و يا تفكّرات باطلى داشته‌ايم ، و بواسطهء گذشت زمان پردهء غفلت و نسيان بر روى آن كشيده مىشود ؛ امّا آن دستگاه ضبط بيدار و هشيار و پيوسته زنده و ناظر و شاهدِ خدا ، هم ظاهر و هم باطن را با تمام درجات و مراحل ميگيرد و نگاهدارى مىكند ؛ أعمال كلّى و جزئى را مىشمرد ، ظاهر و آشكارا و همچنين باطن و پنهان را در خود ميگيرد و فراموش نمىكند ، و فراموشى ندارد ؛ چون خداوند بر هر چيزى شهيد و گواه است .\r\n بَلْ بَدا لَهُمْ ما كانُوا يُخْفُونَ مِنْ قَبْلُ  . « 2 »\r\n« بلكه ظاهر و روشن شد بر آنان آنچه را كه پيوسته در زمان‌هاى\r\n\r\n\r\n","description":"","footnote":"\r\n( 1 ) آيه 6 ، از سورهء 58 : المجادلة\r\n( 2 ) صدر آيه 28 ، از سورهء 6 : الانعام\r\n","page_name":" 274 ","page_number":296},
  {"content":"\r\n\r\nسابق داعى بر إخفاءِ آن داشتند . »\r\nآنچه را كه انسان در زمان قبل ، قبل از پيدايش قيامت ، انجام داده و مخفى كرده و نخواسته است زَيد و عَمرو و بَكر آن را بفهمند ، خداوند مىآورد و براى انسان ظاهر مىكند .\r\n   يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ * فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ * مَنْ يَعْمَلْ مِثْقالَ ذَرَّةٍ شَرًّا يَرَهُ    . « 1 »\r\n« در روز قيامت تمام مردم صادر مىشوند ، از كجا ؟ از قبرها ، صادر مىشوند جدا جدا و دسته دسته بطور متفرّق ، براى آنكه اعمالشان به آنها نشان داده شود . پس كسى كه به اندازهء سنگينى يك ذرّه كار خيرى كرده باشد آن را مىبيند ، و كسى كه به اندازهء سنگينى يك ذرّه كار شرّى كرده باشد آن را مىبيند » .\r\n\r\nقبرها در دنيا محلّ واردات و در آخرت محلّ صادرات است\r\nالآن قبرها مورد و محلّ واردات است . قبرستان‌ها صادرات ندارند ، هر چه هست دفاتر واردات است .\r\nشما برويد نزد متصدّى قبرستان كه در اطاق خود در كنار مرده‌شوىخانه نشسته ، دفترش را نگاه كنيد ، همه‌اش واردات است ، ابداً صادرات ندارد ؛ امّا در روز قيامت تمام اين واردات صادر ميشوند و دفتر ، دفتر صادرات است .\r\n يَخْرُجُونَ مِنَ الْأَجْداثِ كَأَنَّهُمْ جَرادٌ مُنْتَشِرٌ  . « 2 »\r\n« همگى مانند دسته‌هاى ملخ پراكنده و متفرّق در آسمان ، از\r\n\r\n\r\n","description":"","footnote":"\r\n( 1 ) آيات 6 تا 8 ، از سورهء 99 : الزّلزلة\r\n( 2 ) قسمتى از آيه 7 ، از سورهء 54 : القمر\r\n","page_name":" 275 ","page_number":297},
  {"content":"\r\n\r\nقبرها سر بيرون آورده و خارج مىشوند . » قبرها شكافته ميشوند و مردم چون ملخ بيرون مىجهند و متفرّق و پراكنده ميگردند . در اين حال زمين ديگر ثقل ندارد كه همه را بسوى خود بكشد ؛ اين خلائقى كه در طىّ هزاران سال رفتند در زير زمين ، اينك كالجَرادِ المُنتَشِر صادر ميگردند .\r\n     وَ أَخْرَجَتِ الْأَرْضُ أَثْقالَها * وَ قالَ الْإِنْسانُ ما لَها * يَوْمَئِذٍ تُحَدِّثُ أَخْبارَها * بِأَنَّ رَبَّكَ أَوْحى لَها * يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ      . « 1 »\r\nدسته دسته ، مجتمع و متفرّق ، همه از قبرها بيرون مىآيند . براى چه ؟ براى اينكه اعمالشان به آنها نشان داده شود . انسان ميگويد : چرا چنين است ؟ چرا اين زمين از أخبار و داستان‌ها بازگو مىكند ؟ چگونه از حالات من خبر ميدهد ؟ آرى خداوند به او وَحى كرده است ، و آن را زنده و بيدار و متكلّم نموده است ، كه أعمال را بگيرد و ضبط كند ، و اينك حديث كند و با گفتار و كلام خود بازگو نمايد .\r\n\r\nتعبيرات مختلف قرآن از نحوهء ارتباط انسان با أعمال خود در قيامت\r\nدر آيات مباركات قرآن ، به چند قسم تعبير شده است :\r\nيكى اينكه أعمال را خداوند ملازم با انسان قرار داده است :  أَلْزَمْناهُ طائِرَهُ  .\r\nدر جاى ديگر تعبير به إحصاء و شمارش خدا شده است :  أَحْصاهُ اللَّهُ وَ نَسُوهُ \r\n\r\n\r\n","description":"","footnote":"\r\n( 1 ) آيات 2 تا 6 ، از سورهء 99 : الزّلزلة\r\n","page_name":" 276 ","page_number":298},
  {"content":"\r\n\r\nدر جاى ديگر تعبير به ظهور و آشكارى بعد از خفا و پنهانى شده است :  بَلْ بَدا لَهُمْ ما كانُوا يُخْفُونَ مِنْ قَبْلُ  .\r\nامّا در اين آيه  لِيُرَوْا أَعْمالَهُمْ  ميفرمايد : براى اينكه مردم ببينند و از حقيقت عمل خود مطلع شوند .\r\n\r\nانكار نامهء عمل در قيامت به هيچ وجه امكان ندارد\r\nآيا انسان مىتواند آن نامهء عمل را انكار كند ؟ اگر گفتار و صورت انسان را در ضبط صوت و در فيلم ضبط كنند و بعداً به او ارائه دهند انسان نمىتواند انكار كند ؛ امّا در قيامت عنوان نوشتن و عنوان ضبط نيست ، و عنوان عكس بردارى كردن و روى پرده نمايش دادن نيست ؛ از اينها بالاتر است .\r\nآنجا خود انسان را مىآورند با همان عملى را كه انجام داده است درحالىكه انسان همان عمل را دارد انجام ميدهد ؛ خودش دارد آن عمل را انجام ميدهد . چون معناى بقاءِ بعد از فناء اين‌طور شد كه آن روز انسان ، مُسَيطر و مُهَيمن بر بدن دنيوى خود با تمام أعمالى كه انجام داده است مىشود ؛ پس مىبيند خودش را كه مشغول انجام اين أعمال است ؛ بلكه مىيابد خود را كه مشغول انجام اين أعمال است .\r\nالآن ما در اين لحظه كه اينجا نشسته‌ايم و صحبت مىكنيم ، اين كيفيّت و حال وجودى خود را مىتوانيم انكار كنيم ؟ آيا هيچ ممكن است ؟ ! وقتى تكلّم ما تمام شد مىتوانيم انكار كنيم ؛ سخنانى را كه قبلًا گفته‌ايم مىتوانيم منكر شويم ؛ امّا در عين اينكه داريم صحبت مىكنيم نفس همين تكلّم را مىتوانيم منكر شويم ؟ نه . چون همين\r\n\r\n","description":"","footnote":"","page_name":" 277 ","page_number":299},
  {"content":"\r\n\r\nانكارْ عين اقرار و اعتراف ، و همين نفىْ عين اثبات است . در قيامت ، انسان مشغول نفسِ همان أعمالى است كه در دنيا انجام داده است ، غاية الامر در دنيا به صورت مُلكى بوده است و در آنجا به صورت ملكوتى مىباشد . بنابراين چه كسى ميتواند انكار كند ؟\r\n وَ لِكُلٍّ دَرَجاتٌ مِمَّا عَمِلُوا وَ لِيُوَفِّيَهُمْ أَعْمالَهُمْ وَ هُمْ لا يُظْلَمُونَ  . « 1 »\r\nاز براى هر يك از أفراد بشر در اثر اعمالى كه انجام داده‌اند و از نفس كردارى كه كرده‌اند مراتب و درجاتى است ؛ همه در درجهء واحد نيستند . و خداوند أعمال انسان را به انسان « تَوفيه » مىكند .\r\n\r\nدر معناى توفيهء أعمال\r\nتَوْفيَه از مادّهء وَفَى است . تَوَفَّى يَتَوَفَّى تَوَفِّى يعنى بطور كامل و تامّ و تمام گرفتن .  اللَّهُ يَتَوَفَّى الْأَنْفُسَ  « 2 » يعنى خدا نفس‌ها راى تام و تمام مىگيرد و چيزى باقى نمىگذارد .\r\nمثلًا ما به زيد ميگوئيم : آن پنج هزار تومانى را كه از عَمرو طلب داريم ، تو برو بگير ! او ميرود و ميخواهد بگيرد ، ولى عمرو ميگويد : فردا بگير ! زيد ميگويد : نمىشود ! عصر بيا بگير ! ميگويد : نمىشود ! يك ساعت ديگر بگير ! ميگويد : نمىشود ؛ الآن بايد بدهى !\r\nعمرو ميگويد : حالا كه بايد بدهم هزار تومان مىدهم ! ميگويد : نمىشود ! دو هزار تومان ! نمىشود ! سه هزار إلى چهار هزار تومان\r\n\r\n\r\n","description":"","footnote":"\r\n( 1 ) ! آيه 19 ، از سورهء 46 : الاحقاف\r\n( 2 ) صدر آيه 42 ، از سورهء 39 : الزّمر\r\n","page_name":" 278 ","page_number":300},
  {"content":"\r\n\r\nنمىشود ! چهار هزار و نهصد و پنجاه تومان ! نمىشود ! نهصد و نود و نه تومان ! نمىشود ! يك شاهى از آن كمتر نمىشود .\r\nزيد پنج هزار تومان را نقداً ميگيرد و مىآورد ؛ اين را ميگويند تَوَفِّى .\r\nتَوْفيه ( وَفَّى يُوَفِّى تَوْفيَةً ) يعنى بطور كامل و تامّ و تمام به آنها برساند و به خوردشان بدهد و إشباعشان نمايد .\r\n لِيُوَفِّيَهُمْ أَعْمالَهُمْ  يعنى افرادى را كه در قيامت حاضر مىكنند ، اين‌طور اعمالشان را به آنها توفيه مىكنند ، صد در صد أعمال را به آنها ميخورانند .  وَ هُمْ لا يُظْلَمُونَ  ؛ و ايشان ابداً مورد ظلم و ستم واقع نمىشوند .\r\nچرا ؟ چون اعمال مال انسان است ، از اراده و اختيار او تراوش كرده ، و اينك عين همان اعمال را به صورت ملكوتى كه مناسب با آن عالم است به انسان ميدهند . در اين صورت ظلم چه معنى دارد ! مگر نخوانده‌ايد :\r\n وَ لا تَزِرُ وازِرَةٌ وِزْرَ أُخْرى  . « 1 »\r\n« هيچ حاملى بار ديگرى را حمل نخواهد نمود . » هر كس بار خودش را برميدارد ، نه بار ديگرى را . پس در قيامت كه أعمال خود انسان را كه اثر اوست و تراوش از اوست به او ميدهند و توفيه مىكنند ، اين ظلم نيست . زيرا بار ديگرى را كه به دوش او نگذارده‌اند و طائر ديگرى را به گردن او نبسته‌اند ؛ بار خود انسان بوده ، در دنيا به\r\n\r\n\r\n","description":"","footnote":"\r\n( 1 ) صدر آيه 18 ، از سورهء 35 : فاطر\r\n","page_name":" 279 ","page_number":301},
  {"content":"\r\n\r\nاختيار خود انجام داده است .\r\n فَكَيْفَ إِذا جَمَعْناهُمْ لِيَوْمٍ لا رَيْبَ فِيهِ وَ وُفِّيَتْ كُلُّ نَفْسٍ ما كَسَبَتْ وَ هُمْ لا يُظْلَمُونَ  . « 1 »\r\n« پس چگونه است زمانى كه ايشان را گرد آوريم براى روزى كه در آن شكّى نيست (  يَوْمٌ مَجْمُوعٌ لَهُ النَّاسُ  « 2 » و به هر نفسى آنچه را كه انجام داده است ميرسانيم و ميدهيم و\r\nبه نحو تامّ و تمام به خوردش ميدهيم و إشباعش مىكنيم ؛  وَ هُمْ لا يُظْلَمُونَ  ، و ايشان مورد ستم واقع نمىشوند . »\r\n يَوْمَئِذٍ يَتَذَكَّرُ الْإِنْسانُ وَ أَنَّى لَهُ الذِّكْرى  . « 3 »\r\n« در آن روز انسان متذكّر أعمال خود ميگردد ، و آن تذكّر و يادآورى ديگر در آن وقت براى او چه فائده‌اى دارد ؟ » چون انسان مىبيند كه سلسلهء أعمالش داراى لَفّى نيست و قابل تدارك نيست ؛ همه نشر است ، برگشتى ندارد .\r\nالآن ما اين اعمالى را كه انجام داديم موجود است ، منتهى پيچيده . ساعت‌ها ميگذرد و اينها دور گردن انسان پيچيده ميشوند ، عيناً مانند نوار ، منتهى نوار ملكوتى . اين نوار در هر لحظه كه ميگذرد صدا را برميدارد ، صداى گوينده را برميدارد ، صداى تِك‌تك ساعت را برميدارد ، صداى هُو هو كردن كولر را برميدارد ، صداى عطسه را\r\n\r\n\r\n","description":"","footnote":"\r\n( 1 ) آيه 25 ، از سورهء 3 : ءَال عمران\r\n( 2 ) قسمتى از آيه 103 ، از سورهء 11 : هود\r\n( 3 ) قسمتى از آيه 23 ، از سورهء 89 : الفجر\r\n","page_name":" 280 ","page_number":302},
  {"content":"\r\n\r\nأحياناً برميدارد ؛ همه چيز را برميدارد ، تا وقتى كه ساعت به پايان رسد و نوار تمام شود . اعمالى را هم كه ما انجام داده‌ايم دور گردن پيچيده مىشود ، دو تا ملك هم به نام رقيب و عتيد روى شانه‌ها نشسته‌اند و أعمال را يادداشت مىكنند ، و به صورت نوار ، أعمال را تحويل ميگيرند .\r\nاين أعمال با تمام خصوصيّاتْ پيچيده شده و مسلّم براى آن روز است كه باز شود و نتيجه بدست آيد .\r\n\r\nاصلاح نامهء عمل در آخرت امكان پذير نيست\r\nاين ضبط نوار در دنيا براى منظور و غرضى است ، براى آنست كه يك ساعت آن را باز كنند و بخوانند و نتيجه حاصل شود ؛ و الّا پيچيدن بدون گستردن ، و لفّ بدون نشر كار عبث و بيهوده‌اى است ؛ پيچيدن مقدّمهء باز كردن است . امّا در آن وقتى كه اين نوار باز مىشود و انسان بر تمام أفعال خود مطّلع مىشود ، آنجا ديگر افسوس و دريغ فائده‌اى ندارد ، آنجا ديگر راه بازگشت نيست ، راه تدارك نيست ؛  وَ أَنَّى لَهُ الذِّكْرى  .\r\nآن جائى كه انسان بخواهد اين نوار را اصلاح كند دنياست . تذكّر در دنيا براى انسان مفيد است ، در آخرت فائده‌اى ندارد . الْيَوْمَ عَمَلٌ وَ لَا حِسَابٌ ، وَ غَداً حِسَابٌ وَ لَا عَمَلٌ . « 1 »\r\n« امروز روز عمل و كردار است نه روز حساب و مؤاخذه ، و فردا روز حساب و مؤاخذه است نه روز كردار و عمل . »\r\n وَ تَرى كُلَّ أُمَّةٍ جاثِيَةً كُلُّ أُمَّةٍ تُدْعى إِلى كِتابِهَا الْيَوْمَ تُجْزَوْنَ \r\n\r\n\r\n","description":"","footnote":"\r\n( 1 ) نهج البلاغه » خطبهء 42 ، و از طبع مصر با تعليقهء عبده ج 1 ، ص 93 - ( م )\r\n","page_name":" 281 ","page_number":303},
  {"content":"\r\n\r\n  ما كُنْتُمْ تَعْمَلُونَ * هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ   . « 1 »\r\n« اى پيغمبر ! در آن روز مىبينى تمام امّت‌ها و گروه‌ها به رو به زانوى خود در افتاده‌اند ، و تمام امّت‌ها بسوى كتابشان خوانده ميشوند . امروز پاداش كردارتان ( كه صورت واقعى و باطنى و ملكوتى همان اعمالى است كه در دنيا انجام داديد ) به شما خواهد رسيد . اين كتاب ما است كه با شما به حقّ سخن ميگويد . بدرستى كه ما آنچه را كه شما در دنيا بجاى مىآورديد استنساخ ميكرديم و از روى آن نسخه بر ميداشتيم . ( و اينك نسخهء أعمال شماست كه در برابرتان قرار گرفته است . ) »\r\nآرى تمام گروه‌ها و أحزاب و دستجات كه امروز در دنيا سر و صدايشان بلند است و دنيا را زير گام خود تكان ميدهند ، در آن روز همه به رو به زانو به زمين در افتاده‌اند ؛ چرا ؟\r\nچون به آنان ميگويند : بيائيد و نامهء عمل خود را بخوانيد ! آن‌قدر نامهء عمل موجب سرافكندگى است كه قدرت سر بلند كردن را ندارند ، و هر كس به نامهء عمل خود مشغول است .\r\n هذا كِتابُنا يَنْطِقُ عَلَيْكُمْ بِالْحَقِّ  . آرى « اين كتاب ماست كه با شما به حقّ گفتگو دارد و تكلّم مىكند . » كدام حقّ بالاتر و فراتر از اينكه نفس عمل خود انسان را به او نشان ميدهند و او را از آن اشباع مىكنند\r\n\r\n\r\n","description":"","footnote":"\r\n( 1 ) . آيه 28 و 29 ، از سورهء 45 : الجاثية\r\n","page_name":" 282 ","page_number":304},
  {"content":"\r\n\r\n إِنَّا كُنَّا نَسْتَنْسِخُ ما كُنْتُمْ تَعْمَلُونَ  . « ما رويّه و دَأْبمان اين‌طور بود كه آنچه را كه شما در دنيا انجام ميداديد ، از روى آن نسخه برميداشتيم . » فتوكپى و زيراكس ميكرديم تا حتّى يك نقطهء آن را هم نتوانيد انكار كنيد ؛ كار ما از كار شما در دنيا سست‌تر نيست ؛ شما از أسناد و مدارك نسخه ميگرفتيد تا نتوانند انكار كنند ؛ و هر وقت بخواهند منكر شوند ميگويند : نسخهء اصلى اينجاست ؛ چهره و سيما و صورت و شمايل و گفتار ، همه اينجاست .\r\n\r\nدر معناى نسخه برداشتن از أعمال\r\n إِنَّا كُنَّا نَسْتَنْسِخُ  . هر كارى كه شما انجام ميداديد ، ما استنساخ ميكرديم . استنساخ يعنى چه ؟ آخر در آنجا چگونه نسخه ارائه مىشود ؟\r\nيعنى در اين كتاب تكوين كه دارد ميگذرد ، در اين عالم كون به اين شگفت انگيزى كه سر و ته آن را خدا ميداند ، و تمام موجوداتى كه در هر زمان و در هر مكان با تمام خصوصيّات در اين كتاب تكوين و امام مبين موجود است ، ما از آن ، آنچه را كه راجع به شما بخصوص بود استنساخ كرديم ! يك نسخه برداشتيم و در روز بازپسين شما را مقابل آن نسخه قرار ميدهيم ! تمام آن كتاب تكوين به درد شما نمىخورد ، ما در روز قيامت شما را مىآوريم و مطّلع مىكنيم نسبت به آنچه راجع به شماست .\r\nدر فلان قرن و فلان سال و فلان ماه و فلان روز و ساعت و لحظه در فلان نقطه از دنيا بين يك زن و مردى كه با يكديگر اختلاف داشتند چه واقع شد ، مربوط به شما نيست ، ما از آن نسخه‌اى براى آنها\r\n\r\n","description":"","footnote":"","page_name":" 283 ","page_number":305},
  {"content":"\r\n\r\nبرميداريم . ولى براى شما از آنچه مربوط به شماست نسخه برميداريم . نسخهء شما چيست ؟ عمل شماست !\r\nاز هنگامى كه متولّد شديد تا لحظهء مرگ ، اين موجوديّت شما در كتاب تكوين را - بعد از فناء كه به شما بقاء داديم - شما را بر اين مقدار از كتاب تكوين تسلّط ميدهيم . اين معناى استنساخ است كه از آن كتاب كلّى اين مقدار را تحت اختيار شما قرار ميدهيم ! اين مقدار نسخه ايست كه از آن كتاب براى شما برداشتيم . جلوهء آن أعمال به صورت ملكوتى متناسب با آن عالم ، نسخه از آن كتاب است .\r\n\r\nلوح محفوظ نسخهء حقيقى اعمال است\r\nاز حضرت صادق عليه السّلام در حديث لوح محفوظ وارد است كه :\r\nفَهُوَ الْكِتَابُ الْمَكنُونُ الَّذِى مِنْهُ النُّسَخُ كُلُّهَا . أَ وَ لَسْتُمْ عُرْبًا ؟ فَكَيْفَ لَا تَعْرِفُونَ مَعْنَى الْكَلَامِ وَ أَحَدُكُمْ يَقُولُ لِصَاحِبِهِ : انْسَخْ ذَلِكَ الْكِتَابَ ؟ أَ وَ لَيْسَ إنَّمَا يَنْسَخُ مِنْ كِتَابٍ ءَاخَرَ مِنَ الاصْلِ ؟ وَ هُوَ قَوْلُهُ :  إِنَّا كُنَّا نَسْتَنْسِخُ ما كُنْتُمْ تَعْمَلُونَ  . « 1 »\r\nحضرت ميفرمايد : لَوح محفوظ همان كتاب مكنون است كه از روى آن تمام نسخه‌ها برداشته مىشود ، أُمُّ الكتاب و لوح محفوظ كه در آن تغيير و تبديلى نيست ، آن دفتر اصلى كه تمام رونوشت‌ها\r\n\r\n\r\n","description":"","footnote":"\r\n( 1 ) نسخهء خطّى « معاد » علّامهء طباطبائى ( الإنسان بعدَ الدّنيا ) ص 35 ( اصل اين روايت در « تفسير قمّى » ذيل آيه اوّل سورهء قلم ، ص 690 ، از طبع سنگى مىباشد و علّامهء طباطبائى نيز آن را در تفسير « الميزان » و در « رسالة الوسائط » از « تفسير قمّى » نقل كرده‌اند . - م )\r\n","page_name":" 284 ","page_number":306},
  {"content":"\r\n\r\nاز آن برداشته مىشود . بعد حضرت ميفرمايد : مگر شما عرب نيستيد ؟ پس چگونه معناى كلام را نمىفهميد ؟ آيا اگر يكى از شما به رفيقش بگويد : از روى اين كتاب يك نسخه براى من بردار معنايش چيست ؟\r\nآيا معنايش اين نيست كه يك كاغذى بردار و براى من بنويس ؟ ! خدا هم همينطور ميفرمايد :  إِنَّا كُنَّا نَسْتَنْسِخُ ما كُنْتُمْ تَعْمَلُونَ  ، آنچه را كه شما عمل مىكنيد ، ما از روى آن براى شما نسخه بر ميداريم ؛ از روى آن عالم تكوين !\r\nچون ما خودمان يك موجود كوچك از عالم كونى هستيم كه مجموعهء اين عالم از ماه و خورشيد و زمين و كواكب و حالات و كيفيّات آنها ، موجودات ظاهريّه و طبعيّهء مادّيّه و موجودات ملكوتيّه و معنويّه ، آن را تشكيل ميدهد . تمام واقعيّات و جان اينها همان لوح محفوظ است كه لا يُرَدُّ وَ لا يُبَدَّل است . و سابقاً ذكر شد : چيزى كه لباس وجود پوشيد ديگر عدم و فنا بر او عارض شدن از محالات است ؛ اين امّ الكتاب مىشود . از روى اين امّ الكتاب و لوح محفوظ ، از آنچه كه راجع به ماست يك نسخه بر ميدارند ، و ما را در روز قيامت بر آن نسخه سيطره ميدهند و ميگويند : اينست نسخه‌ات ، نگاه كن !\r\n هذا كِتابُنا يَنْطِقُ عَلَيْكُمْ بِالْحَقِّ .  اين نسخهء ما با شما به حقّ سخن ميگويد .\r\n  فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ .   عين كردار نيك و عين كردار زشت را انسان مىبيند .\r\n\r\n","description":"","footnote":"","page_name":" 285 ","page_number":307},
  {"content":"\r\n\r\n يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً  . « 1 » عين أعمال خير و عين أعمال شرّ را مىبيند . از كجا عمل را مىيابد و مىبيند ؟ از روى نسخه‌اى كه برداشته شده است .\r\n\r\nكيفيّت ارائهء اعمال در روز قيامت\r\nدر « تفسير عيّاشى » از خالد بن نَجيح از حضرت صادق عليه السّلام وارد است كه :\r\nقَالَ : إذَا كَانَ يَوْمُ الْقِيَمَةِ دُفِعَ إلَى الإنْسَانِ كِتَابُهُ ثُمَّ قِيلَ لَهُ : اقْرَأْ ! قُلْتُ : فَيَعْرِفُ مَا فِيهِ ؟ فَقَالَ : إنَّ اللهَ يُذَكِّرُهُ ؛ فَمَا مِنْ لَحْظَةٍ وَ لَا كَلِمَةٍ وَ لَا نَقْلِ قَدَمٍ وَ لَا شَىْءٍ فَعَلَهُ إلَّا ذَكَّرَهُ كَأَنَّهُ فَعَلَهُ تِلْكَ السَّاعَةَ . فَلِذَلِكَ قَالُوا :  « يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها  . « 2 » » « 3 »\r\n« ميفرمايد : چون روز قيامت بر پا شود ، نامهء عمل هر كس به او داده مىشود و سپس به او گفته مىشود : بخوان ! راوى گويد : عرض كردم : آيا آنچه در آن نامهء عمل است اين شخص مىشناسد و مىفهمد ؟\r\nحضرت فرمود : خداوند او را مىفهماند و متذكّر مىكند ، و بنابراين هيچ لحظه‌اى بر او وارد نشده است ، و كلمه‌اى از او صادر نگرديده است ، و يك گام برنداشته است ، و هيچ عملى را انجام\r\n\r\n\r\n","description":"","footnote":"\r\n( 1 ) صدر آيه 30 ، از سورهء 3 : ءَال عمران\r\n( 2 ) قسمتى از آيه 49 ، از سورهء 18 : الكهف\r\n( 3 ) « تفسير عيّاشى » ج 2 ، ص 284 در ذيل آيه 14 از سورهء بنى إسرآئيل در تعليقه ؛ و ص 328 در ذيل آيه 49 از سورهء كهف - ( م )\r\n","page_name":" 286 ","page_number":308},
  {"content":"\r\n\r\nنداده است ، مگر اينكه خداوند او را متذكّر مىكند و آگاه مىنمايد ، بطورى كه گويا آن عمل را در همان ساعت بجاى آورده است .\r\nو بدين جهت است كه ميگويند : اى واى بر ما ، اين چه كتابى است كه از ضبط و ثبت و شمارش هيچ صغيره و كبيره‌اى دريغ ننموده است ! »\r\nحقّاً اين‌گونه روايات صادره از أئمّهء معصومين سلامُ الله و صلواتُه علَيهم أجمعين معجزه است . يعنى اين‌گونه توغّل در أسرار إلهيّه و معارف ربّانيّه دلالت بر احاطه و سعهء نفوس آنان مىكند ، به حدّى كه گوئى آنان در قيامتند و مىبينند و براى ما شرح و توضيح ميدهند ؛ مناظر و وقايع آنجا را يك به يك مشاهده مىكنند و سپس براى ما بيان مىنمايند .\r\nميفرمايد : انسان تمام أعمال خود را مىبيند مثل اينكه اين عمل عمل اوست كه در آن ساعت انجام داده است . انسان در قيامت اعمالى را كه در دنيا انجام داده و به صورت مُلكى و ظاهرى بوده ، به صورت ملكوتى چنان مىبيند و مىيابد كه گوئى آن عمل را در همان ساعت بجاى آورده است ؛ نه آنكه خودش كنار است و عمل را تماشا مىكند .\r\nكَأَنَّهُ فِعْلُهُ تِلْكَ السَّاعَةَ ، يا اينكه كَأَنَّهُ فَعَلَهُ تِلْكَ السَّاعَةَ . « گويا اينكه عمل اوست در آن ساعت » و يا اينكه « گويا آن عمل را در آن ساعت انجام داده است » و خود را مىبيند كه مشغول بجا آوردن آن عمل است .\r\n\r\n","description":"","footnote":"","page_name":" 287 ","page_number":309},
  {"content":"\r\n\r\nو بر همين اساس است كه فريادها بلند مىشود و همه صدا ميزنند :  يا وَيْلَتَنا  ! اى واى بر ما !  ما لِهذَا الْكِتابِ  ؟ چيست داستان و قضيّهء اين نامهء عمل كه  لا يُغادِرُ صَغِيرَةً وَ لا كَبِيرَةً إِلَّا أَحْصاها  . نه يك گناه كوچكى و نه بزرگى از اين نامهء عمل جا نيفتاده و فوت نشده است .\r\n إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ  . « 1 »\r\n« حقّاً كه ما خودمان مردگان را زنده مىكنيم و آنچه را كه آنان از پيش فرستاده‌اند و آثارشان را مىنويسيم ؛ و هر چيزى را در امام مبين شمارش مىكنيم . »\r\nچون ممكنست انسان از دنيا برود ولى آثارى داشته باشد ، آن آثارش هم در نامهء عمل نوشته مىشود .\r\nكسى مثلًا مسجدى بسازد ، بعد از اينكه مُرد ، مردم بيايند و در آن مسجد نماز بخوانند ، اثر اوست . اين اثرها دائماً به نامهء عمل او ميرسد . هر نمازى كه مردم در آن مسجد ميخوانند ، در نامهء عمل او نيز نوشته مىشود . در اين صورت چه بسا در نامهء عمل ، بسيارى از كارهائى را كه انجام نداده است نوشته مىشود : همان اعمالى كه مردم در اثر ترغيب و تحريص او انجام ميدهند .\r\nفرض كنيد هزار سال است كه مرده است ، ولى خيرات و مبرّات مرتّباً در نامهء عمل او سرازير ميگردد\r\n\r\n\r\n","description":"","footnote":"\r\n( 1 ) . آيه 12 ، از سورهء 36 : يس\r\n","page_name":" 288 ","page_number":310},
  {"content":"\r\n\r\nدر روز قيامت تعجّب مىكند و در نامهء عمل خود چيزهائى را مىبيند كه در دنيا انجام نداده است ؛ ميگويد : اين چه چيزهائيست ؟ جواب ميرسد : آن مسجدى كه ساختى ! آن مطلبى كه گفتى ! آن كتابى كه نوشتى ! آن طلبهء مؤمنى را كه تربيت كردى ! پلى را كه روى رودخانه براى عبور مردم كشيدى ! چشمه و كاريز و قناتى را كه جارى نمودى ! آن بيمارستان و درمانگاهى را كه براى مردم فقير ساختى ! اينها همه صدقات جاريه ايست كه به دست تو انجام گرفت ؛ هر مسلمانى از اين منافع تو تا روز قيامت بهرمند شود ، به همان مقدار ثواب در نامهء عمل تو مىنويسند . هر كس تا روز قيامت در اين مسجد دو ركعت نماز گزارد ثواب دو ركعت نماز نيز در نامهء عمل تو خواهد بود .\r\n\r\nآثار اعمال انسان تا روز قيامت در نامهء عمل او نوشته مىشود ( تفسير آيه شريفهء :\r\n يُنَبَّؤُا الْإِنْسانُ يَوْمَئِذٍ بِما قَدَّمَ وَ أَخَّرَ  )\r\nدر تفسير آيه شريفهء :  يُنَبَّؤُا الْإِنْسانُ يَوْمَئِذٍ بِما قَدَّمَ وَ أَخَّرَ  . « 1 » در « تفسير علىّ بن إبراهيم قمّى » از أبى الجارود از حضرت امام محمّد باقر عليه السّلام وارد است كه :\r\nبِمَا قَدَّمَ مِنْ خَيْرٍ وَ شَرٍّ ، وَ مَا أَخَّرَ مِمَّا سَنَّ مِنْ سُنَّةٍ لِيَسْتَنَّ بِهَا مَنْ بَعْدَهُ ؛ فَإنْ كَانَ شَرًّا كَانَ عَلَيْهِ مِثْلُ وِزْرِهِمْ وَ لَا يُنْقَصُ مِنْ وِزْرِهِمْ شَىْءٌ ، وَ إنْ كَانَ خَيْراً كَانَ لَهُ مِثْلُ أُجُورِهِمْ وَ لَا يُنْقَصُ مِنْ أُجُورِهِمْ شَىْءٌ . « 2 »\r\n\r\n\r\n","description":"","footnote":"\r\n( 1 ) آيه 13 : از سورهء 75 : القيامَة\r\n( 2 ) « تفسير قمّى » مطبعهء نجف ، ج 2 ، ص 397 و 398\r\n","page_name":" 289 ","page_number":311},
  {"content":"\r\n\r\nيعنى حضرت در تفسير اين آيه كه ميفرمايد : « در روز قيامت انسان به آنچه پيش فرستاده است و به آنچه از پس فرستاده است آگاه مىشود . » فرمودند : « مراد از آنچه پيش فرستاده است خيرات و شرورى است كه خود انجام داده ، و مراد از آنچه از پس فرستاده است آن سنّت‌ها و آثارى است كه از خود باقى گذارده تا مردم بعد از او بدان عمل كنند . پس اگر آن سنّت‌ها زشت باشد ، به اندازهء وِزر و وَبال و گناهى كه بر مرتكبين ميرسد ، به همان اندازه به او ميرسد بدون اينكه از وزر و و بال آن مرتكبين كم شود ؛ و اگر آن سنّت‌ها نيكو باشد ، به اندازهء ثواب و پاداش و مزدى كه به مرتكبين ميرسد به همان اندازه به او ميرسد بدون اينكه از ثواب و پاداش آن مرتكبين كم شود . »\r\nدر روايت آمده است كه :\r\nإذَا مَاتَ ابْنُ ءَادَمَ انْقَطَعَ عَمَلُهُ إلَّا عَنْ ثَلَثٍ : وَلَدٌ صَالِحٌ يَدْعُو لَهُ ، وَ عِلْمٌ يُنْتَفَعُ بِهِ ، وَ صَدَقَةٌ جَارِيَةٌ « 1 »\r\n« چون فرزند آدم بميرد أعمال او بريده مىشوند مگر از سه چيز : اوّل فرزند نيكوكارى داشته باشد كه براى او دعا كند . دوّم علمى از خود به يادگار گذارد كه مردم از آن بهرمند گردند . سوّم صدقهء جاريه‌اى از خود بگذارد كه پيوسته مردم از آن منتفع شوند . »\r\nآرى ، مَنْ سَنَّ سُنَّةً حَسَنَةً فَلَهُ أَجْرُ مَنْ عَمِلَ بِهَا ؛ و مَنْ سَنَّ\r\n\r\n\r\n","description":"","footnote":"\r\n( 1 ) بحار الانوار » طبع حروفى ، ج 2 ، ص 22 و 23 ، حديث 65 و 70 با مختصر اختلافى در لفظ . ( م )\r\n","page_name":" 290 ","page_number":312},
  {"content":"\r\n\r\nسُنَّةً سَيِّئَةً فَلَهُ وِزْرُ مَنْ عَمِلَ بِهَا . « 1 » بطور كلّى و عمومى مىتوان گفت : « كسى كه سنّت نيكو بگذارد براى اوست پاداش هر كسى كه بدان عمل كند ؛ و كسى كه سنّت بد بگذارد براى اوست پاداش هر كسى كه بدان عمل كند . »\r\nكسى كه دين مردم را بُرد ، حجاب را از زنان برداشت ، تا روز قيامت هر زنى بدون حجاب بيرون برود ، و هر زنى بدين جهت در فساد افتد ، و هر مردى كه به علّت نگاه به زن عريان به زنا افتد ، و هر نفسى كه بواسطهء اين عمل تباه شود ، عين آن گناه و مذلّت براى آن بدعت گذار هست .\r\nدر آتش مىسوزد و مرتّباً آتش‌هاى جديد براى او هديه مىآورند ، و « مالِك » پاسبان دوزخ پيوسته شعلهء آتش را مىافزايد ؛ اين به علّت گناهان جديدى است كه مردم در اثر آن بدعت‌ها مرتكب ميشوند . هر چه آن مسكين در ميان آتش فرياد زند : ديگر اين چه عذاب‌هاى تازه‌اى است ؟ اى خدائى كه مىگوئى من ظلم نمىكنم ! اين عذاب‌هاى جديد براى چيست ؟ اين چه دستگاهى است كه راه انداخته‌اى ؟ من مىسوزم ! آن آتشهاى جهنّم كه در اثر أعمال من به من دادى مگر كم بود كه اينها را پيوسته مىافزائى ؟ ! و دائماً از دنيا\r\n\r\n\r\n","description":"","footnote":"\r\n( 1 ) « بحار الانوار » طبع اسلاميّه ، ج 71 ، ص 258 ؛ ج 74 ، ص 204 ؛ ج 77 ، ص 106 [ 104 
  ] و ص 166 [ 164 
  ] ؛ و ج 100 ، ص 7 و ص 23 با مختصر اختلافى در لفظ ؛ و نيز اين روايت در ج 3 از همين مجموعهء « معادشناسى » ص 225 با ذكر برخى ديگر از مصادر آن آمده است . ( م )\r\n","page_name":" 291 ","page_number":313},
  {"content":"\r\n\r\nبراى من آتش ميفرستى ؟ !\r\nخدا ميگويد :  وَ ما رَبُّكَ بِظَلَّامٍ لِلْعَبِيدِ  . « 1 » « پروردگار تو أبداً ظلم نمىكند . »\r\nحيف كه كورى ! ( چون به مفاد آيه شريفهء  وَ نَحْشُرُهُ يَوْمَ الْقِيامَةِ أَعْمى  « 2 » روى گردانندگان از ذكر خدا در روز بازپسين نابينا محشور مىشوند . ) اگر چشم داشتى ميديدى كه اين آتش‌ها نتيجه و اثر أعمال خود تست كه پيوسته از دنيا به سويت مىآيد .\r\nهر كس در دنيا قانون ضلالتى بگذارد ، سنّت بدى بگذارد ، بدعتى بنهد كه مردم پس از او به ناراحتى بيفتند ، مريض شوند ، عمرشان كوتاه شود ، سقط جنين شود ، يا دينشان خراب شود ، ناموسشان خراب شود ، در جهل و نادانى بمانند ، راه آنان با خدا بريده شود ؛ تمام آثارى كه براى آنها هست براى اين شخص بدعت گذار و قانون گذار نيز هست . تمام آن گناهان ، براى مسبِّبين آن از مُقنِّنان و مُجريان اين قانون و سنّت نيز خواهد بود بدون كم و زياد .\r\n إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ  . « 3 »\r\n« ما مردگان را زنده مىكنيم ، و مىنويسم آنچه را كه پيش فرستاده‌اند ، و آثار آنان را هم مىنويسيم . و هر چيز را در امام مبين\r\n\r\n\r\n","description":"","footnote":"\r\n( 1 ) ذيل آيه 46 ، از سورهء 41 : فُصّلت\r\n( 2 ) ذيل آيه 124 ، از سورهء 20 : طه\r\n( 3 ) آيه 12 ، از سورهء 36 : يس\r\n","page_name":" 292 ","page_number":314},
  {"content":"\r\n\r\nإحصاء مىكنيم يعنى به شمارش در مىآوريم » .\r\n\r\nلوح محفوظ و أمُّ الكتاب\r\nكتاب مبين و امام مبين همان لوح محفوظ است ، و همان امّ الكتاب است كه عالم وجود و هستى است كه از آن چيزى نمىتواند پنهان شود ، غاية الامر اين لوح كه از روى عالم هستى نوشته شده است لوح محفوظ است ، و حقيقت آن عالم ، امّ الكتاب است ؛ نسخه ، لوح محفوظ ، و نسخهء اصل ، امّ الكتاب است .\r\nالآن ما مىتوانيم يكى از ستون‌هاى مسجد را خراب كنيم و بعداً البتّه خراب است ، ولى الآن در همين لحظه كه اين ستون موجود است نمىتواند نبوده باشد . در اين لحظه ستون باشد و نباشد اين غلط است . در امّ الكتاب و عالم تكوين هر موجودى لباس هستى پوشيد و وجود و تحقّق به خود گرفت ، ديگر هست و لباس عدم نمىپوشد . از روى اين تحقّق ، نسخه بر ميدارند و آن را لوح محفوظ و كتاب مبين گويند ؛ اين نسخه همان إحصاء و شمارش خداوند است .\r\nبراى فرد فرد از افراد بشر لوح مخصوصى است كه نامهء عملِ مختصّ به اوست . و گفتار خداوند كه ميفرمايد :  هذا كِتابُنا يَنْطِقُ عَلَيْكُمْ بِالْحَقِّ  ، همان الواح مخصوصه نسبت به هر فردى است كه مجموع آنها را لوح محفوظ تشكيل ميدهد . و استنساخ از اعمال عبارت از اظهار و ابراز آن در مواضع و مواقع معيّن و مقرّر است .\r\n وَ أَشْرَقَتِ الْأَرْضُ بِنُورِ رَبِّها وَ وُضِعَ الْكِتابُ  . « 1 »\r\n« زمين به اشراق نور پروردگارش روشن مىشود ، و كتاب قرار\r\n\r\n\r\n","description":"","footnote":"\r\n( 1 ) صدر آيه 69 ، از سورهء 39 : الزّمر\r\n","page_name":" 293 ","page_number":315},
  {"content":"\r\n\r\nداده مىشود . »\r\nپس لوح محفوظ و كتاب مبين و امام مبين همان مرتبهء ظهور و تجلّى از امّ الكتاب است\r\n\r\nتمام موجودات ، كلمات و آيات خدا هستند\r\nلوح محفوظ كلمهء خداست كه نوشته شده است . و كلمه چيزى نيست كه حتماً با زبان جارى شود ، هر موجودى كه از باطن خبر دهد كلمه است . تمام موجودات كه از حقيقت ذات مقدّس پروردگار خبر ميدهند كلمات خدا هستند ، و آيات خدا هستند . تمام موجودات كلمات الله مىباشند ، و اين كتاب كه حاوى تمام اين كلمات است كتاب مبين است . و چون كتاب و نامهء عمل هر فرد از روى آن نوشته مىشود آن را امام مبين گويند ، يعنى الگو و اسوه و پيشوا و مقتدا .\r\nلِلّهِ الحَمدُ و لَه الشُّكر ، دانستيم كه عالم كتاب و نامهء عمل و تطاير كتب و طائر و نظائر اينها چه معنى دارند .\r\nوَ الْحَمْدُ لِلَّهِ رَبِّ الْعالَمينَ وَ صَلَّى اللهُ عَلَى سَيِّدِنا سَيِّدِ الْمُرْسَلينَ مُحَمَّدٍ وَ ءَالِهِ الطّاهِرينَ ، بِرَحْمَتِكَ يا أرْحَمَ الرّاحِمينَ\r\n\r\n","description":"","footnote":"","page_name":" 294 ","page_number":316},
  {"content":"\r\n . \r\n","description":"","footnote":"","page_name":" 295 ","page_number":317},
  {"content":"\r\n . \r\n","description":"","footnote":"","page_name":" 296 ","page_number":318},
  {"content":"\r\n . \r\n","description":"","footnote":"","page_name":" 297 ","page_number":319},
  {"content":"\r\n . \r\n","description":"","footnote":"","page_name":" 298 ","page_number":320},
  {"content":"\r\n . \r\n","description":"","footnote":"","page_name":" 299 ","page_number":321},
  {"content":"\r\n . \r\n","description":"","footnote":"","page_name":" 300 ","page_number":322},
  {"content":"\r\n . \r\n","description":"","footnote":"","page_name":" 301 ","page_number":323},
  {"content":"\r\n . \r\n\r\n","description":"","footnote":"","page_name":" 302 ","page_number":324}
  ]