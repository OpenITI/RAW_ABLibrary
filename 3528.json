[
  {"content":"\r\nمحمد تقى جعفرى\r\nتفسير و نقد و تحليل\r\nمثنوى جلال الدين محمد بلخى\r\nجلد اول - دفتر اول\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nچاپ دوم\r\nشماره ثبت دفتر كتابخانه ملى 29 بتاريخ 15 / 1 / 49\r\nحق طبع محفوظ و مخصوص مؤلف است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nتقديم\r\nبه تكاپو كنندگان در راه پيش برد شخصيت انسانها در هر دو قلمرو فرد و اجتماع .\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nبسم الله الرحمن الرحيم\r\nخداوندگارا ، با يك كلمهء « باش » كه در مقابل كلمات پايان ناپذيرت بس ناچيز است ، و دركى دم كه در مقابل ازليت و ابديت جمال و جلالت به حساب در نيايد ، روشنايى با عظمت جهان هستى را بر تاريكى نيستى مطلق پيروز ساختى .\r\nدر گوشه‌اى از ميليونها منظومهء خورشيدى كاشانهء كوچكى به نام زمين بنا نهادى ، در اين آشيانهء بس كوچك موجودات ضعيفى را در ميان دو بىنهايت از خاك تيره بيرون آوردى ، تا ديده گان خود را باز كنند ، و انسان ناميده شوند .\r\nلطيف پروردگارا ، آن گاه در درون اين موجودات ضعيف ، شعاعى از بارگاه الوهيت فروزان ساختى ، كه اگر بينديشند پا در تمام كرات دور دست فضايى گذارند ، و اگر گرايش پيدا كنند به مرتفعترين قله هاى هستى سر كشيده در تمام آفاق و انفس تو را دريابند ، و اگر در اقيانوس خويشتن فرو روند و از اعماق آن اقيانوس بنگرند ذرات وجود ، هر يك روزانه‌اى بر ديدار جمال و جلال تو بر آنها باز نمايد . اين است آن روى انسانى كه به سوى بىنهايت بالا است .\r\nو اگر نينديشند و نگرايند ، و در شوره زار خود پرستى ، سراب آب نماى « خود طبيعى » را هدف و آرمان خود قرار دهند ، شخصيت انسانى خود را متلاشى ساخته به پستترين نقطهء وجود سقوط كنند .\r\nاين است آن روى انسانى كه به سوى بىنهايت پايين است .\r\nمهربان خداوندا ، براى حمد و ثناى تو چيزى جز اين نداريم كه به زانو در آمده پيشانى به خاك تيره بسائيم ، و به ناتوانى خويش از سپاس گزارى نعمتهاى بىكران تو اعتراف كنيم .\r\nدرود بىشائبه پيامبران عظيم الشأن تو راست ، كه نغمه هاى روح بخش تو را در صحنه زندگى انسانهاى اين كرهء خاكى سرودند ، و بذر عشق تو را در گلشن دلهاى سالكان راه حق و حقيقت افشاندند ، و آنها را در تمام سنگلاخهاى پر فراز و نشيب جهان طبيعت پيروز ساختند .\r\n","description":"","footnote":"","page_name":" مقدمة الكتاب 4 ","page_number":4},
  {"content":"\r\nسلامهاى بىپايان ويژهء روح ملكوتى آخرين پيامبر و پيك امين تو محمد بن عبد الله باد ، كه ترانه هاى يكتا پرستى و انسان دوستى را از بيابان بىآب و علف دور از انسان و انسانيت كه جاندار و بىجان در آن جا يك مفهوم داشتند ، در جوامع انسانى طنين انداز ساخته ، شالودهء تمدن اصيل انسانى را بنا نهاد .\r\nبتهاى برونى را از كعبه ، و بتهاى درونى را از دلهاى آدميان بيرون كشيده ، الله را در هر دو خانهء برونى و درونى جلوه گر ساخت . اين بود نهضتى كه آغاز عهد نو و پايان عهد كهن را اعلام كرد .\r\nنهضتى كه عرب و عجم و سياه و سفيد و نيرومند و ناتوان و پيش رو و پيرو را از « نفس واحده » معرفى كرده ، با سخنى كوتاه « ان اكرمكم عند الله اتقاكم » تمايزات ساختگى را كه تاريخ بشريت را ننگ آلود كرده است در هم كوبيد ، و ملاك ارزش انسانيت را آن تكامل روحى كه انسان و جهان را در خود مىيابد مقرر ساخت .\r\nنهضتى كه انسانهايى مانند على بن ابى طالب و دودمان پاكش عليهم السلام و ياران الهىاش را به جهانيان عرضه كرده ، شايستگى آفرينش انسانى را در اين جهان پهناور به فرشتگان نشان داده جيرت آنها را از جملهء « انى جاعل فى الارض خليفة » به شادمانى و شكفتگى مبدل كرد .\r\nنهضتى كه پرچم دانش و حكمت و انسان دوستى را از سقوط حتمى در طوفانهاى مرگبار جاهليت نجات داده براى ابد بر قله هاى تاريخ بشريت بر افراشت .\r\nيك قيام الهى - انسانى كه شخصيتهاى بزرگى را مانند ابن سيناها و خواجه نصيرها و جلال الدين رومىها و حسن بن هيثمها تربيت كرده ، صداى دانش و حكمت آنان را به گوش شرق و غرب عالم رسانيد .\r\nبار الها ، توفيق و عنايت ربانى خود را در اين دوران كه اصول عالى انسانى يكى پس از ديگرى به دست هوا پرستان خيره سر ناخود آگاه ، رو به سقوط مىرود ، شامل حال انسانها فرما .\r\nو توشه‌اى از اخلاص براى سپرى كردن اين راه طولانى و بس دشوار كه در پيش گرفته‌ايم عطا كن ، باشد كه تا آستانهء مقصدمان كه جز خدمت ناچيزى به انسانها « كه همگى نهال باغ تو مىباشند » چيز ديگرى نيست ، شادمانه گام برداريم .\r\n","description":"","footnote":"","page_name":" مقدمة الكتاب 5 ","page_number":5},
  {"content":"\r\n\r\nمقدمه‌اى چند در بارهء شخصيت جلال الدين رومى و كتاب مثنوى\r\nالف - شخصيت جلال الدين رومى\r\nبحث در تاريخ زندگانى جلال الدين و خصوصيات شخصيت فردى و اجتماعى اين مرد بزرگ ، در كتب فراوانى مشروحاً مطرح شده است ، ما مطالبى را در بارهء زندگانى اين مرد در آخر مقدمات متذكر خواهيم شد .\r\nاكنون در بررسى شخصيت جلال الدين از لحاظ معرفت و علم و هيجان روانى فوق العاده‌اى كه داشته است ، به اختصار قناعت مىكنيم :\r\n1 - آن قيافهء علمى و عرفانى و روحى را كه جلال الدين در كتاب مثنوى به ما نشان مىدهد ، به طور قطع از چهره هاى فوق العاده‌اى است كه قلمرو دانش و معرفت مربوط به اصول عاليهء انسانى سراغ دارد . وسعت و عمق ديدگاه جلال الدين در حقايق انسانى ، مخصوصاً از نظر رابطهء انسان با ما وراى طبيعت ، در حدى است كه گويى موضوعاتى كه در بارهء اين رابطه براى او مطرح مىگردد ، اقيانوسهاى متلاطمى از حقايق و مسائل است ، اگر چه اين موضوعات به جهت قرار گرفتن در روى پردهء جهان هستى و از ديدگاه انسانها بسيار محدود و ناچيز ديده مىشوند ، و به همين جهت نارسايى الفاظ را در نشان دادن آن چه كه در ذهن خود راجع به موضوعات مىگذرد ، بارها گوشزد مىكند او مىگويد :\r\n\r\nمن چو لب گويم لب دريا بود\r\nمن چو لا گويم مراد الا بود\r\n\r\nگويى اين نمودها و موجودات طبيعى را از كالبدهاى محدود آنها در آورده مىخواهد واقعيات آنها را در يك واحد برتر نشان بدهد ، آن واحد برتر كه بدون درك آن ، نه جهان طبيعت شناخته خواهد شد ، نه قدمى در معرفت الهى مىتوان برداشت ، با دريافت همين واحد برتر است كه گوش درون انسانى مىتواند آهنگ اصلى اين جهان را دريابد . ( 1 ) \r\nآن چه كه از مطالعات و دقت كافى در كتاب مثنوى بدست مىآيد ، اين است كه اين مرد بزرگ دو حالت روانى داشته است كه به طور شگفت انگيزى آن هر دو را مورد بهره بردارى قرار داده است :\r\nيك - حالت سير و تكاپو در جهان هستى .\r\nدو - حالت غوطه ور شدن در الهيات .\r\nجلال الدين در حالت اول داراى جوش و خروشى است كه كوشش او را براى رنگين ساختن طبيعت با ما وراى طبيعت ، يا تلاش او را در راه\r\n","description":"","footnote":" ( 1 ) منظور ما از اين واحد ، چنان كه در مباحث آينده مشروحاً بررسى خواهد شد قيافه كلى جهان در حال دريافت نهايى است كه پس از درك هماهنگى تمام اجزاء و شئون آن براى يك فرد بزرگ دست مىدهد ، او كاملًا مشاهده مىكند كه جهان با داشتن ميلياردها موجودات ، در يك وحدت عالى غوطه ور است و آن واحد نقطهء تابش براى شعاع نور خداوندى است . . ","page_name":" مقدمة الكتاب 6 ","page_number":6},
  {"content":"\r\nآن جهان جز باقى و آباد نيست\r\nز انكه تركيب وى از اضداد نيست\r\n","description":"","footnote":"","page_name":" مقدمة الكتاب 7 ","page_number":7},
  {"content":"\r\nاين تفانى از ضد آيد ضد را\r\nچون نباشد ضد نبود جز بقا\r\n\r\nنشان دادن فروغ الهى كه به موجودات اين جهان پرتو افكنده است ، به خوبى نشان مىدهد .\r\nجاى ترديد نيست كه تكاپوى جلال الدين در اين راه با سه موضوع بسيار مهم روبه رو بوده است :\r\nموضوع اول - حقايق همين جهان طبيعت است كه افراد انسانى از آغاز دوران علم در صدد شناسايى آنها بر آمده‌اند ، و چنان كه مىبينيم به پيش رفتهاى مهمى هم نائل شده‌اند .\r\nجلال الدين در مقابل اين حقايق حساسيت زيادى از خود نشان نمىدهد ، مثلًا در اين صدد نيست كه نشان بدهد آيا گذشتگان كه مىگفتند : عناصر تشكيل دهندهء مواد طبيعى چهار تاست ، صحيح است يا نه ؟ او بررسى حقايق جهان طبيعت را به حواس و عقول انسانها موكول مىكند ، و كوشش در راه علم به اجزاء و شئون طبيعت را تكليف خود افراد مىداند كه از احساس ضرورت شناسايى و زندگانى در جهان طبيعت ناشى مىشود .\r\nبا اين حال جلال الدين در موارد زيادى در حقايق و قوانين جهان طبيعت نظريات علمى و فلسفى بسيار عالى ابراز مىدارد ، اين موارد به طور كلى بر دو نوع عمده تقسيم مىشود :\r\nنوع اول - جلال الدين يك قانون يا يك نظريهء علمى يا فلسفى را صريحاً بيان مىكند ، به طورى كه مقصود او را كاملًا مىتوان از كلماتش دريافت ، از اين نوع موارد است لزوم روان كاوى كه صراحتاً در داستان پادشاه و كنيزك به طور اختصار بيان مىكند ، مىگويد :\r\n\r\nخار دل را گر بديدى هر خسى\r\nكى غمان را راه بودى بر كسى\r\n\r\nو در اين باره چند بيت سروده است كه از نظر روان كاوى بسيار آشكار است و احتياجى به تأويل ندارد . و از همين قبيل است مسئلهء تكاپوى اضداد ، كه جلال الدين بارها در كتاب مثنوى آن را با تمام صراحت مطرح ساخته است ، بعضى از ابياتى كه اصل تكاپوى اضداد در آن مطرح است به قرار ذيل است :\r\nدر دفتر اول :\r\n\r\nزندگانى آشتى ضدهاست\r\nمرگ آن كاندر ميانشان جنگ خاست\r\n\r\nنيز :\r\n\r\nصلح اضداد است عمر اين جهان\r\nجنگ اضداد است عمر جاودان\r\n\r\nباز در ديباچهء دفتر ششم :\r\n\r\nو در بارهء اين اصل كه اشياء با اضداد خود شناخته مىشوند در دفتر اول مىگويد :\r\n\r\nپس نهانىها به ضد پيدا شود\r\nچون كه حق را نيست ضد پنهان بود\r\nپس به ضدِّ نور دانستى تو نور\r\nضد ضد را مىنمايد در صدور\r\n\r\nنوع دوم - مطالبى است كه جلال الدين متذكر شده ، و در دوره هاى بعدى آن مطالب به عنوان عالىترين مسائل علمى به ميان كشيده شده است ، ولى ما به طور قطع نمىدانيم كه مقصود جلال الدين چه بوده است ؟ آيا واقعاً آن مطالب را به طور آگاهانه از همان ديدگاه منظور كرده است كه امروزه مطرح مىشود يا نه ؟ مانند جاذبيت و مسئلهء ذرات اتمى . مثلًا در بارهء جاذبيت چند بيت دارد كه ما ذيلًا آنها را نقل مىكنيم :\r\n\r\nچون حكيمك اعتقادى كرده است\r\nكآسمان بيضه زمين چون زرده است\r\nگفت سائل چون بماند اين خاكدان\r\nدر ميان اين محيط آسمان ؟\r\nهمچو قنديلى معلق در هوا\r\nنى به اسفل مىرود نى بر علا\r\nآن حكيمش گفت كز جذب سما\r\nاز جهات شش بماند اندر هوا\r\nهمچو مغناطيس قبهء ريخته\r\nدر ميان ماند آهنى آويخته\r\n\r\nاگر چه پس ازين ، احتمال مىدهد كه قرار گرفتن زمين در ميان اين فضاى پهناور به جهت نيروى دافعه است كه از اطراف به او وارد مىشود ، ولى سرانجام اين مسئله كه قرار گرفتن زمين در ميان فضا ، ممكن است بجاذبيت كيهانى مربوط شود در ابيات پيش كاملًا به چشم مىخورد .\r\nدر بارهء ذرات مىگويد :\r\n\r\nما رميت إذ رميت فتنه اى\r\nصد هزاران خرمن اندر حفنه اى\r\nآفتابى در يكى ذره نهان\r\nناگهان آن ذره بگشايد دهان\r\nذره ذره گردد افلاك و زمين\r\nپيش از آن خورشيد چون جست از كمين\r\n\r\nبا همهء ابهام و پيچيدگى كه در اين گونه موارد احساس مىكنيم ، به هيچ وجه نمىتوان منكر شد كه فعاليت ذهنى جلال الدين در اين جاها در نهايت اوج بوده است ، آن نهايت از اوج كه مىتواند نبوغ بسيار سرشار يك متفكر را بر نماياند . نظير اين گونه موارد را ما از شعرا و متفكرين گذشته فراوان داريم مثلًا شيخ محمود شبسترى در گلشن راز مىگويد :\r\n\r\nاگر يك ذره را برگيرى از جاى\r\nخلل يابد همه عالم سراپاى\r\n\r\nآيا شبسترى در اين بيت همان حقيقت را منظور داشته است كه امروزه فيزيك دانان و رياضيدانان زبردست مانند پل لانژون در نظر گرفته‌اند : « اگر من چمدانم را در روى ميز حركت بدهم در تمام كهكشانها تاثير خواهد كرد » ؟ يا همان بيت معروفى كه هاتف مىگويد :\r\n\r\nدل هر ذره را كه بشكافى\r\nآفتابيش در ميان بينى\r\n\r\nچه مطلبى را در نظر دارد ؟ با قطع به اين كه از نظر مكتب عرفانى يك جزء\r\n","description":"","footnote":"","page_name":" مقدمة الكتاب 8 ","page_number":8},
  {"content":"\r\nكوچك از موجودات جهان طبيعت مىتواند از نظر دخالت در مجموع ، عظمتى مانند مجموع داشته باشد ، يا در نشان دادن قيافهء ما وراى طبيعى اشياء جزء با كل هيچ تفاوتى ندارد .\r\nموضوع دوم - كه جلال الدين با آن روبرو بوده است كه جلال الدين در تكاپو در جهان هستى با آن روبروست ، مفاهيم ما وراى طبيعى است ، اين مفاهيم به دو قسم عمده تقسيم مىشود :\r\nقسم اول - واحدهايى كه از پشت پردهء هستى در روى پردهء آن نمودار مىشود مانند وحى و معجزه و امثال آنها . جلال الدين اين گونه مفاهيم را با بياناتى جذاب و شيرين مطرح مىسازد و در حقيقت ، هم آنها را مطابق آن چه كه در فرهنگ اسلامى است اثبات مىكند و هم تفسير .\r\nمثلًا در بارهء معجزه ، عالىترين نظريه و راه اثبات آن را بيان كند ، و ممكن بودن معجزه را در دست انبياء با رساترين منطق توضيح مىدهد .\r\nاز اين قبيل است ساير واحدهايى كه اسلام آنها را در ما وراى طبيعت مطرح ساخته است ، مانند كيفر و پاداش اخروى و سعادت و شقاوت در جهان ابدى و امثال اينها كه گاهى با تفسيرات شخصى جلال الدين همراه است .\r\nقسم دوم - مسئله الوهيت است . اين مسئله كه عظيمترين هدف جلال الدين در كتاب مثنوى است ، از جنبه هاى گوناگون حكمت و معارف الهى و دريافت ذوقى مورد بحث قرار گرفته است .\r\nدر اين كه جلال الدين داراى روح پر از سوز عشق به « موجود برترين » بوده است جاى ترديد نيست . اگر كسى در اين باره به خود اجازهء شك بدهد ، يا گفته هاى اين مرد را در كتاب مثنوى به طور شايسته درك نكرده است ، يا مبتلا به غرض ورزى است .\r\nكيست كه كوچكترين گمان كند كه اين « اى خدا » و « يا رب » هايى كه جلال الدين از اعماق روح خويش بر مىآورد ، و روح هر مطالعه كننده و پژوهنده‌اى را حقيقتاً شعله ور مىسازد ، ساختگى است .\r\nموضوع سوم - كوشش براى كشف طرقى است كه بتواند انسانها را در هماهنگ ساختن طبيعت و ما وراى طبيعت تربيت كند ، باشد كه انسانها بتوانند از سرمايهء كلان روحى كه خدا در اختيار آنها گذاشته است ، تا حد اكثر ، بهره بردارند .\r\nاو مىخواهد راههايى را نشان بدهد كه همگان بتوانند با استعدادهاى گوناگون فروغ خداوندى را در همين جهان تاريك و محدود طبيعت دريابند . او مىخواهد عظمت روح انسانى را كه در حقيقت شعاعى از بارگاه الوهيت است براى سالكان راه حق و حقيقت آشكار سازد . و بايد گفت در اين راه جلال الدين بموفقيتهاى عالى نائل شده است .\r\nبا اين بياناتى كه گفتيم اين مسئله بر طرف مىشود كه آيا جلال الدين در روش علمى و عرفانى خود بيك هدف مشخص رسيده است يا در حال تكاپو و هيجان روانى زندگانى خود را پايان داده است ؟ زيرا چنان كه در كتاب مثنوى با\r\n","description":"","footnote":"","page_name":" مقدمة الكتاب 9 ","page_number":9},
  {"content":"\r\n\r\n\r\nمطالعهء دقيق در سرتاسر آن مىبينيم هدف مشخص و منحصر اين مرد وادار ساختن انسانها بدرك حقيقى اين جمله است « انا لله و انا إليه راجعون » اگر چه در تكاپو بسوى اين هدف هيجانات گوناگون دارد و تلاشهاى مختلف مىكند .\r\nب - كتاب مثنوى\r\nدربارهء تعريف كتاب مثنوى چند مطلب را بايستى به طور اختصار بيان كنيم :\r\nمطلب اول : وفور واقعيات وحقايق در مثنوى\r\nبا نظر به مجموع كتاب مثنوى با تمام اطمينان مىتوان گفت : كه اين كتاب واقعيات و حقايق زياد و عميق را در بر دارد ، و جلال الدين توانسته است آنها را با هماهنگى انديشه و هيجان قلب روحانى دريافت كرده و در قالب الفاظ شعرى كه گاهى عدم گنجايش آنها كاملًا نمودار است ريخته و بپردازد .\r\nدر اين هماهنگى انديشه و دل كه زمينهء اصلى كار او است اغلب هيجان و انقلاب روحى اين مرد رهنماى انديشهء او گشته ، در عالمى از روحانيت غوطه ور مىگردد كه تا كسى خود گام در آن قلمرو نگذارد هرگز نمىتواند حقيقت آن را دريابد . اين حالت هيجان روحى كه گاهى در ابيات مثنوى باوج نهايى مىرسد چنان ارزش معنوى بكتاب مثنوى مىدهد كه در هيچ يك از آثار عرفانى شرق و غرب از سرودهاى « ودا » گرفته تا اشعار عارفانهء « اليوت » شاعر عرفان مشرب معاصر انگلستان ديده نمىشود .\r\nدر اين كتاب جلال الدين ، به قول دانشمند محترم آقاى زرين كوب :\r\nنه ترك شريعت و تسليم به طامات صوفيه را توصيه مىكند و نه گرايش به فقر و عزلت و رهبانيت را تبليغ مىنمايد . مرد كامل كسى را مىداند كه جامع صورت و معنا باشد ، بلكه وجود زن و فرزند را نيز حجاب راه نمىشناسد ، و درست مثل يك متكلم ، اما بكمك قياسات تمثيلى و تشبيهات شاعرانه در تاييد و اثبات عقايد و مبانى قرآن و اهل شريعت اهتمام مىورزد ، و قضايايى مانند حقيقت توحيد ، واقعيت روح ، كيفيت حشر و نشر و حدود جبر و اختيار را موافق مذاق اهل شريعت تبيين مىكند . با اين همه لب و مغز شريعت را عبارت از عشق مىداند ( 1 )  مىتوان گفت : جلال الدين از نظر مذهب در كتاب مثنوى ، روى مخالف نشان نمىدهد ، بلكه مىگويد : مذهب در حقيقت عالىترين و منحصرترين راه ملاقات خداوندى است ، و انسان بايستى هدف دستورات و فرمانهاى دينى را درك كند تا بتواند از دين بهترين استفاده را داشته باشد .\r\n","description":"","footnote":" ( 1 ) ارزش ميراث صوفيه ، ص 168 و 169 . . ","page_name":" مقدمة الكتاب 10 ","page_number":10},
  {"content":"\r\nدر هيچ يك از موارد مثنوى نمىتوان ديد كه جلال الدين كوچكترين بىاعتنايى بدين داشته ، آن را بمردم معمولى منحصر نمايد . البته چنان كه گفتيم او مقدارى تفسيرات و تاويلات شخصى در بارهء گروهى از مفاهيم دينى دارد كه براى ديگران مورد پذيرش نيست ، ولى اين مطلب باعث نمىشود كه در سطح فرهنگ جهانى و ارزيابى مواريث عمومى اسلام ، عظمت كتاب مثنوى را ناديده گرفته يكى از بزرگترين آثار فرهنگ اسلامى را محكوم كنيم .\r\nاو خود هنگامى كه متوجه نارسايىهاى تفكر بشرى در بارهء مسائل عالى انسانى مىشود با تمام صراحت مىگويد :\r\n\r\nگه چنين بنمايد و گه ضد اين\r\nجز كه حيرانى نباشد كار دين\r\n\r\nاما گمان نكنيد اين حيرانى مانند ساير حيرانيهاست كه ناشى از شك و ترديد است ، بلكه :\r\n\r\nنه چنان حيران كه پشتش سوى اوست\r\nبل چنين حيرت كه محو و مست دوست\r\n\r\nملاحظه مىشود كه با اظهار اين كه در فهم ما از جهان ، تضادهايى وجود دارد ، اين تضادها مرد الهى را از راه باز نمىدارد ، بلكه خود باعث مىشود كه با حيرت و تعظيم بيشترى ببارگاه الهى جلب شود .\r\nباز در مورد ديگرى مىگويد :\r\n\r\nآن كه گويد جمله حقند احمقى است\r\nوان كه گويد جمله باطل او شقى است\r\n\r\nروشن مىشود كه جلال الدين با كمال واقع بينى اعتقاد دارد كه تمام شناسايىهاى جهان در امتياز كسى قرار نگرفته است ، و از مقام علمى و روحانى جلال الدين بسيار بعيد است كه بگويد مگر من ، كه تمام مطالب كه گفته‌ام عين واقع بوده كوچكترين خطايى در آنها راه ندارد .\r\nاز آن طرف ما مىدانيم كه جلال الدين در همين جهان هستى تكاپوى علمى بسيار كرده به شناسايى فراوانى نايل شده است ، او اگر چه در مسائل مربوط به الهيات و بيان نزديكى انسانها به مقام شامخ ربوبى ، بيشتر با دل پر هيجان سخن گفته است ، تا انديشهء عقلانى معمولى ، اما آن گاه كه در جهان هستى و حقايق آن صحبت مىدارد ، واقعيت را آن چنان كه هست مىپذيرد ، سپس در توضيح و تفسير واقعيت ، مطالب خود را مطرح مىسازد ، با در نظر گرفتن اين روش كه جلال الدين در پيش گرفته است بيت ذيل را بنگريد :\r\n\r\nكاشكى هستى زبانى داشتى\r\nتا ز هستان پرده ها برداشتى\r\nهر چه گويى اى دم هستى از آن\r\nپردهء ديگر بر او بستى بدان\r\n\r\nجلال الدين يكى از همين انسانهاست كه دمى از هستى است ، چگونه مىتواند بگويد : من دم هستى نيستم ؟ با اين كه صراحتاً مىگويد :\r\n\r\nپرِّ كاهم در مصاف تند باد\r\nخود ندانم در كجا خواهم فتاد\r\nپيش چوگانهاى حكمِ كن فكان\r\nمىدويم اندر مكان و لا مكان\r\n\r\n","description":"","footnote":"","page_name":" مقدمة الكتاب 11 ","page_number":11},
  {"content":"\r\n\r\nو به طور كلى مطالب علمى و فلسفى كه در مثنوى ديده مىشود ، در حالت همان خود آگاهى گفته شده است كه جلال الدين را به عنوان دمى از هستى نشان مىدهد .\r\nبنا بر اين چگونه ما مىتوانيم ادعا كنيم كه هر چه كه در كتاب مثنوى آمده است صد در صد مطابق واقع بوده ، كوچكترين خلاف واقعى در آن وجود ندارد ؟ بعقيدهء ما اين گونه قضاوتهاى افراطى ضررش كمتر از آن قضاوتهاى تفريطى نيست .\r\nمطلب دوم : اثر اجتماعى و فردى مثنوى :\r\nاز آن جهت كه اين كتاب داراى مطالب گوناگون و پر معناست ، نمىتوان گفت اين كتاب فلان اثر مشخص را در فرد يا قلمرو و اجتماع ايجاد نموده است ، ولى مطلبى را كه به طور قاطعانه مىتوان ابراز كرد اين است كه كتاب مثنوى براى متفكرين ، بزرگترين خدمات را انجام داده است ، اين خدمت بزرگ عبارت است از توسعهء ديدگاه انديشمندان و كشانيدن آنها به اعماق مطالب و اصول انسانى كه قرنهاى متمادى براى بشريت مطرح بوده است ، و همچنين به طور اطمينان مىتوان گفت : كه مطالعهء دقيق و همه جانبهء مثنوى در ايجاد حالت روحانى و هيجان عشق به مفاهيم الهى ، براى متفكرين سهم بسيار بزرگى داشته است . و از آن جهت كه سرتاسر مثنوى استشهاد و تفسير آيات قرآنى و روايات اخلاقى و مربوط به ساير معارف است ، توانسته است استقلال انديشه و هيجان روحى جلال الدين را از ساير مكاتب حفظ نمايد .\r\nاما براى مردم معمولى كتاب مثنوى نتوانسته يك اثر رسمى باشد ، زيرا چنان كه گفتيم دشوارى مطالب و كشف روابط ابيات كه گاهى فوق العاده مشكل به نظر مىرسد ، همچنين تفسيرات و تاويلات شخصى و سليقه‌اى كه در بارهء بعضى از مفاهيم و مسائل دينى كرده است ( و ما مشروحا به بررسى آنها خواهيم پرداخت ) مردم معمولى را از بهره بردارى از كتاب مثنوى محروم ساخته است .\r\nمطلب سوم كسى مىتواند از كتاب مثنوى استفادهء بهتر كند كه واجد سه موضوع ذيل باشد :\r\nموضوع اول - بايستى حد اقل يك مكتب فلسفى كه كلياتى را در جهان بينى پى ريزى مىكند ديده باشد ، لذا كسانى كه هيچ گونه اطلاعى از مكاتب فلسفى نداشته باشند با دو اشكال روبه رو خواهند گشت :\r\nيكى اين كه در كتاب مثنوى اصطلاحات فلسفى از قبيل جوهر و عرض و كميت و كيفيت و هستى و نيستى و تناقض و تضاد و زمان و مكان با مفاهيم فلسفى آنها فراوان است .\r\nدوم اين كه هنگامى كه شخصى استعداد جهان بينى نداشته باشد ، مطالب جلال الدين را اگر چه درك كند به طور گسيخته خواهد بود ، و چنين شخصى نمىتواند از مجموع كتاب مثنوى يك عده كليات قانع كننده را كه به شكل يك\r\n","description":"","footnote":"","page_name":" مقدمة الكتاب 12 ","page_number":12},
  {"content":"\r\n\r\nمجموعهء كلى در شناخت جهان و درك و تثبيت موقعيت خود در هستى ضرورت دارد ، به دست آورد .\r\nدوم - اطلاع كافى در بارهء علوم اسلامى ، از قبيل تفسير و حديث و اخلاقيات و مسائل كلامى و بلكه تا حدودى آگاهى به حقوق اسلامى . زيرا در كتاب مثنوى با اين مطالب سر و كار پيدا مىشود كه بدون اطلاع از آنها مقصود جلال الدين روشن نمىشود .\r\nسوم - ( كه شايد اين موضوع از نظر اهميت خيلى فوق العاده است ) مسئله كشش و انجذاب روانى و عشق به دريافت حق جل و علا ، و شناسايى يك پارچه بودن جهان هستى در يك وحدت عالى كه جهان با عظمت هستى بدون شناسايى آن ، فروغ واقعى الهى خود را به هيچ كس نشان نخواهد داد . خلاصه اگر كسى بخواهد اين كتاب را تنها از نظر علمى درك كند يا فقط با ذوق شاعرانه به مطالعهء آن بپردازد ، نمىگوييم هيچ گونه بهره ور نخواهد گشت ، ولى مىتوانيم بگوييم مزاياى عمدهء مطالعه مثنوى را از دست خواهد داد .\r\nمطلب سوم - انتقال ذهنى جلال الدين از موضوعى به موضوع ديگر\r\nروش جلال الدين در كتاب مثنوى مانند روش ساير مولفين در كتابهاى خود نيست . مولفين معمولا مطالب را فصل بندى و تبويب نموده و در هر بابى موضوعى معين را با مسائلى كه به طور مستقيم ، يا غير مستقيم با موضوع مفروض مربوط است مطرح مىكنند .\r\nدر صورتى كه جلال الدين در اول بحث موضوعى را عنوان مىكند و با پيش رفت تدريجى در ابيات بموضوعات ديگرى منتقل مىشود كه گاهى رابطه ميان آنها و موضوع اصلى كاملًا روشن و مستقيم ، و گاهى رابطه باريك يا غير مستقيم است ، در مواردى فاصله ميان موضوع مفروض و مسائلى كه بعد مطرح مىسازد آن چنان زياد است كه ارتباط به كلى قطع مىگردد .\r\nاين مطلبى است كه جلال الدين خود كاملًا متوجه است ، خود او در دفتر اول در عنوان « قبول كردن خليفه هديه را و عطاى بسيار فرمودن با كمال بىنيازى از آن هديه » چنين مىگويد :\r\n\r\nاين حكايت گفته شد زير و زبر\r\nهمچو فكر عاشقان بىپا و سر\r\nسر ندارد كز ازل بوده است پيش\r\nپا ندارد با ابد بوده است خويش\r\nبلكه چون آب است هر قطره از آن\r\nهم سر است و پا و هم بىهر دوان\r\n\r\nبه اين شكل جلال الدين تمام مطالب را كه در بررسى يك موضوع مطرح مىكند با همديگر مربوط مىسازد ، چنان كه شخص عاشق انديشه ها و گفتارهايى دارد كه براى مردم معمولى بىارتباط و بىپا و بىسر جلوه مىكند ، ولى در واقع همهء آن انديشه ها و گفتارها در يك نقطهء ايده آل كه همان معشوق اوست مربوط مىشوند ، همچنين مطالبى را كه جلال الدين مطرح مىكند . به جهت اين كه عشق\r\n","description":"","footnote":"","page_name":" مقدمة الكتاب 13 ","page_number":13},
  {"content":"\r\nالهى و غوطه ور شدن در الهيات يگانه هدف ايده آل اوست ، آن مطالب در معنى كاملًا مربوط است ولى هنگامى كه به صحنه انديشه هاى معمولى و گفتارهايى منطقى وارد مىشوند روابط ميان آنها گسيخته به نظر مىرسد ، و براى شخص عادى موجب مىشود كه بگويد جلال الدين براى واحدهاى اين تداعى معانى در زمين خود چه رابطه‌اى را برقرار ساخته است ؟ ولى چنان كه در ابيات فوق متذكر شده است : تماس جلال الدين با حقائق منظورش ، كه گاهى در ما فوق زمان و حدود ناشى از شئون معمولى انسان صورت مىگيرد ، مطالب در آن گاه در يك واحد ما فوق به ديدگاه جلال الدين مطرح مىشود ، در نتيجه مفاهيمى از قبيل مقدمه و نتيجه و آغاز و انجام و روابط ميان اجزاء و تلازمهاى معمولى از هم پاشيده مىشود .\r\nولى با يك دقت لازم در تمام مثنوى ارتباط موضوعات را مىتوان به قرار ذيل برقرار ساخت :\r\nنخست در بارهء موضوعى كه مطرح شده است ، مقدارى توضيح مىدهد و تفسير و استدلال مىكند ، سپس يكى از همان واحدهايى كه در راه توضيح و تفسير و استدلال بيان نموده است او را جلب كرده در پيرامون همان واحد بتحقيق و انديشه مىپردازد كه گاهى اهميت همان واحد از نظر عظمت خيلى بالاتر از اصل موضوعى است كه مطرح كرده است ، گاهى در همين واحدهايى كه در راه تفسير و توضيح و استدلال او را به خود متوجه مىكند مسئلهء ديگرى ، مجذوبش مىسازد ، و در نتيجه ببحث و ببررسى در بارهء اين نوع از واحدها مىپردازد . بعضى اوقات جلال الدين در همين واحدها به ياد موضوع اصلى افتاده دوباره به همان موضوع باز گردد .\r\nبنا بر اين بايستى در بررسى مثنوى اين نكته كاملًا مراعات شود ، و الا ممكن است عالىترين مطالب در گروهى از ابيات براى مطالعه كننده ابهام آميز جلوه كند .\r\nاز نظر روانى دليل اين روش در كتاب مثنوى اين است كه جلال الدين با نبوغ فوق العاده‌اى كه دارد ، داراى اين مزيت ذهنى نيز هست كه مطالب خيلى فراوان در اغلب حالات در ذهن او به طور خود آگاه وجود داشته و مورد بهره بردارى او قرار مىگيرد .\r\nبراى توضيح بيشتر در باره اين مطلب لازم است كه مثالى چشمگير بياوريم :\r\nجلال الدين در كتاب مثنوى « در معنى حديث ان لربكم فى ايام دهركم نفحات ألا فتعرضوا لها » در حدود 67 بيت سروده است ، اين ابيات موضوعات متعددى را مطرح مىسازد و ما مجبوريم براى آشنايى اجمالى با روش جلال الدين اين موضوعات و رابطه آنها را مطرح بسازيم .\r\n\r\n1 - گفت پيغمبر كه نفحتهاى حق\r\nاندرين ايام مىآرد سبق\r\nگوش هش داريد اين اوقات را\r\nدر رباييد اين چنين نفحات را\r\n\r\nموضوعى كه در اين دو بيت مطرح است اين است كه خداوند از الطاف\r\n","description":"","footnote":"","page_name":" مقدمة الكتاب 14 ","page_number":14},
  {"content":"\r\nعمومى خود در جريان روزگار نفحات الهى را بجهان طبيعت مىفرستد ، اين نفحات ربانى بر آدميان مىوزد بايستى اين اوقات را غنيمت شمرده از آنها بهره بردارى نمود .\r\nبسيار خوب ، اين نفحات چيست ؟\r\n\r\n2 - جان آتش يافت ز ان آتش كشى\r\nجان مرده يافت از وى جنبشى\r\n\r\nپس خاصيت اين نفحات الهى احياء مرده هاى انسانى است كه در نمود طبيعت زنده محسوب مىشوند .\r\nپس از اين كه دو مطلب فوق را گفت ، روش معمولى علمى اقتضا مىكند كه در باره اوصاف عالى اين نفحات سخن گويد ، يا طرق بهره بردارى از آنها را تعليم دهد ، در صورتى كه موضوع بعدى چنين است :\r\n\r\n3 - گر در افتد در زمين و آسمان\r\nزهره هاشان آب گردد در زمان\r\nخود ز بيم اين دم بىمنتها\r\nباز خوان فابين ان يحملنها\r\nور نه خود اشفقن منها چون بدى\r\nگرنه از بيمش دل كه خون شدى\r\n\r\nاين سه بيت نفحات الهى را به عنوان موضوعى حساس و خطرناك معرفى مىكند به طورى كه اگر در زمين و آسمانها اين نفحه مىوزيد و زمين و آسمان متعرض آن مىشدند زهره آنها از بيم و هراس گداخته مىشد و آب مىگشت .\r\nولى اگر وضع روانى و هدف جلال الدين را به طور كامل منظور بداريم ، خواهيم ديد كه او از يك خاصيت معين آن نفحه الهى به عظمت كلى آن منتقل گشته ، و در شكل عالىتر و كلىترى مطرح مىسازد كه حاصل آن بدين قرار است :\r\nاين نفحه الهى را يك چيز عادى فرض نكنيد ، بلكه عظمتى مانند عظمت « امانت بزرگ الهى » دارد كه به موجودات هستى عرضه شده و آنها از بيم ناتوانى از به جا آوردن آن امانت خود را كنار كشيدند ، ولى شما به جهت قدرت بهره بردارى از اين حقيقت با عظمت بايستى خود را آماده بسازيد .\r\nدر نتيجه مسئله تنها اين نيست كه اگر افراد انسانى از آن نفحات بهره بردارى نكنند سودى از دستشان رفته است ، بلكه با داشتن استعداد پذيرش و تكامل بوسيله آن نفحات الهى ، در صورت عدم توجه ضرر جبران ناپذيرى به آنها وارد مىشود .\r\nپس از بيان مطالب فوق به حالت روحى خود اشاره مىكند كه در شب گذشته روى داده و از بين رفته است .\r\n\r\n4 - دوش ديگر گونه اين مىداد دست\r\nلقمهء چندى در آمد ره ببست\r\n5 - بهر لقمه گشته لقمانى گرو\r\nوقت لقمان است لقمه برو\r\n\r\nدو احتمال در اين بيت وجود دارد :\r\nيكى اين كه وزيدن نفحات الهى براى تزكيه روح مانند لقمان است و هنگامى كه نفحات وزيدن مىگيرد ، بايستى خور و خواب را كنار گذاشت و از آن نفحات كه بمنزله لقمان حكمت آموز است بهره بردارى نمود .\r\nبا اين معنى بيت مزبور با ابيات گذشته كاملًا مربوط مىشود .\r\n","description":"","footnote":"","page_name":" مقدمة الكتاب 15 ","page_number":15},
  {"content":"\r\nدوم - هنگامى كه علت از بين رفتن آن حالت روحانى را اشتغال بخور و خواب طبيعى حيوانى معرفى مىكند ، باز به يك اصل كلى منتقل شده مىگويد : مرد آگاه بايستى متوجه شود كه زندگانى براى آموزش حكمت و تكامل روحى است ، نه براى خور و خواب و خشم و شهوت .\r\n\r\n6 - از هواى لقمهء اين خار خار\r\nاز كف لقمان برون آريد خار\r\n\r\nدر كف لقمان ( روح انسانى ) خارها خليده است ، اين خارها را از كف او در آوريد .\r\n7 - خار در كف لقمان جاى گير شده ولى از آن لقمه ها ( هوى و هوسهاى نفسانى ) حتى سايه‌اى هم باقى نمانده است ، يعنى لذايذ حيوانى سپرى گشته ، ولى اثر آنها كه بمنزله خار در روح انسانى است از بين نرفته اما از شدت حرص و طمع به آن لذايذ ، قدرت تشخيص و فرق خار را از لذت از دست داده است .\r\nملاحظه مىشود كه موضوعى كه اولا مورد بحث جلال الدين ( وزيدن نفحات الهى و لزوم بهره بردارى از آن ) بود از شماره 6 به اين طرف به كلى عوض شده است .\r\n8 - سپس مسئلهء بسيار عالى را كه كاملًا به شماره هاى 6 و 7 مربوط است مطرح كرده مىگويد :\r\n\r\nجان لقمان كه گلستان خداست\r\nپاى جانش خستهء خارى چراست ؟\r\n\r\nآن گاه دو جنبه موجوديت انسانى را با يك تشبيه زيبا چنين بيان مىكند :\r\n\r\nاشتر آمد اين وجود خار خوار\r\nمصطفى زادى بر اين اشتر سوار ( 1 ) \r\n\r\n9 - سپس به انسان خطاب كرده مىگويد :\r\n\r\nاشترا تنگ گلى بر پشت توست\r\nكز نسيمش در تو صد گلزار رست\r\n\r\n10 - اين موجود انسانى بايستى متوجه شود كه بارى از گل در پشت اوست ، آن بار گلى كه نسيمش مىتواند صدها گلزار را بروياند و بشكفاند . اين بار گل روح انسانى است .\r\n11 - اين موجود انسانى كه به شتر خار خور تشبيه شده است ، به جهت غرايز حيوانى كه دارد به خارهاى مغيلان ميل مىكند . جاى بسى شگفتى است كه او نمىداند كه از خار مغيلان نمىتواند گل بچيند .\r\n12 - اما وجدان و فطرت اصلى او گاهگاهى به او هشدار داده مىگويد :\r\n\r\nاى بگشته زين طلب تو كو بكو\r\nچند گويى آن گلستان كو و كو ؟\r\n\r\nمعلوم است كه شماره هاى 8 و 9 و 10 و 11 و 12 كاملًا با يكديگر مربوط و يك مسئله عالى را پى ريزى مىكنند ، ولى ارتباط اين شماره ها با شماره هاى 6 و 7 باريك و با شماره هاى پيش از 6 تا بيت اول كه موضوع را\r\n","description":"","footnote":" ( 1 ) در معناى « مصطفى زاد » شارحين مثنوى اختلاف نظر دارند . آن چه كه به نظر مىرسد اين است كه مقصود روح انسانى است . و وجه تسميه آن به مصطفى زاد مأخوذ از ان الله اصطفى آدم و نوحاً . . . مىباشد . . ","page_name":" مقدمة الكتاب 16 ","page_number":16},
  {"content":"\r\nمطرح ساخته است تقريباً گسيخته به نظر مىرسد .\r\n\r\n13 - پيش از آن كاين خارها بيرون كنى\r\nچشم تاريك است جولان چون كنى ؟\r\n\r\nتا خارهايى كه به پاى تو خليده است بيرون نياورى توقع يك زندگانى ايده آل و معرفت الهى نداشته باش ، زيرا تاريكى جهان طبيعت از يك طرف و نداشتن پاى سالم براى گام برداشتن در اين راه ، از طرفى ديگر ، نخواهد گذاشت كه تو از واقعيتها بهره مند شوى .\r\nدر اين مورد نيز به نظر مىرسد كه جلال الدين بايستى در موضوعات مربوط به تاريكى روى پرده هستى ، يا در باره عوامل و شدت مزاحمت خارهايى صحبت كند كه در وجود انسانى فرو رفته و مانع از راه رفتن است ، ولى او به بيان مطلبى ديگر كه به خودى خود مطلب بسيار عالى است مىپردازد :\r\n\r\n14 - آدمى كو مىنگنجد در جهان\r\nدر سر خارى همىگردد نهان\r\n\r\nمطلب اين است كه انسان در ميان دو بىنهايت قرار گرفته است .\r\nبىنهايت بالا كه او را تا حد تشبه به خدا مىرساند . بىنهايت پائين كه به جهت فرو رفتن شخصيت بيك موضوع مادى ناچيز ، تا پستترين نقطه هستى تنزل مىكند .\r\nموضوع بعدى كه جلال الدين را به خود مشغول مىدارد تطبيق دو جنبه بىنهايت بزرگ و بىنهايت كوچك انسان است و مىگويد :\r\n\r\nمصطفى آمد كه سازد هم دمى\r\nكلمينى يا حميراء كلمى\r\n\r\nيعنى با آن كه پيامبر عظيم الشأن اسلام قافله سالار سالكين الى الله بوده ، با اين حال گاهى رو بعايشه نموده مىگفت با من صحبت بدار .\r\nدر اين تطبيق بايستى دقت بيشترى شود ، زيرا اين قرار گرفتن انسان ميان دو بىنهايت ممكن است با يكى از دو معنى تفسير شود :\r\nيكى - بىنهايت بزرگ و بىنهايت كوچك از نظر عظمت و پستى .\r\nدوم - بىنهايت بزرگ و بىنهايت كوچك از نظر مراحل هستى .\r\nانسان با نظر بروح عالى انسانى كه دارد مىتواند تا اوج اعتلاى روحى رسيده ، چنان كه گفتيم تشبه به خدا داشته باشد ، و چنان قدرت تجريد پيدا كند كه جهانى را در خود جاى دهد .\r\nو همين انسان با نظر به احتياج مادى كه شخصيت او دارد مجبور است با ماده روبه رو گشته ، گاهى با او دمسازى داشته باشد . اين بىنهايت كوچك جنبه حقارت و پستى ندارد . و آن چه كه سزاوار مقام شامخ پيامبر اسلام است اين تفسير دوم است . با اين حال اگر همين دو بىنهايت را با ابيات سابق جلال الدين مربوط بگيريم بايستى چيزى شبيه بتفسير اول بگوييم ، زيرا پيش از اين كه مسئله دو بىنهايت را پيش بكشد ، گفته بود كه علاقه به خوردن خار از ناديدگى و نابينايى ناشى مىشود . به همين جهت مجبوريم كه رابطه اين بيت را\r\n\r\nآدمى كو مىنگنجد در جهان\r\nدر سر خارى همىگردد نهان\r\n\r\nاز ابيات گذشته قطع كنيم . و يك اصل ديگرى را منظور نماييم .\r\n","description":"","footnote":"","page_name":" مقدمة الكتاب 17 ","page_number":17},
  {"content":"\r\nپس از اين مطالب از آن جهت كه در تطبيق مسئله دو بىنهايت صحبت عايشه را مطرح ساخته بود ، لذا در باره اين كه حميراء ( عايشه ) اگر چه مؤنث است ، ولى تانيث هيچ گونه نقصى نيست ، زيرا عرب كلمه نفس و روح را مونث به كار مىبرد ، و اين نقصى براى اين دو حقيقت نيست .\r\nاز آن طرف مگر زن و مرد در داشتن روح انسانى مشترك نيستند ؟ يا مگر چنين نيست كه روح انسانى را خصوصيت مرد و زن بودن نمىتواند رنگ آميزى كند ؟\r\n\r\n15 - اين حميراء لفظ تأنيث است و جان\r\nنام تأنيثش نهند اين تازيان\r\nليك از تأنيث جان را باك نيست\r\nروح را با مرد و زن اشراك نيست\r\n\r\nاگر اين مطلب را كه فعلًا جلال الدين بيان مىكند ، با اصل موضوعى كه در اول ابيات مطرح ساخته است ( توصيه به بهره بردارى از نفحات الهى ) در نظر بگيريم ، خواهيم ديد از نظر انديشه و روابط منطقى ميان موضوعات و مسائل هيچ گونه رابطه‌اى ميان آنها ديده نمىشود .\r\nسپس در بارهء عظمت اين جان صحبت مىدارد كه از مفاهيم طبيعى بالاتر است ، مىگويد :\r\n\r\nاز مونث وز مذكر برتر است\r\nاين نه آن جانست كز خشك و تر است\r\nاين نه آن جانست كافزايد ز نان\r\nيا گهى باشد چنين گاهى چنان\r\n\r\nبه همين ترتيب در اين ابيات موضوعات گوناگونى را به ميان مىكشد . از قبيل :\r\n1 - اين جان انسانى باعث خوشى است ، نه تنها باعث خوشى بلكه جان انسانى عين خوشى است ، خوشى روح انسانى عاريتى نيست كه روزى از روح جدا شود .\r\n2 - هنگامى كه عاشق واقعى سر مست عشق الهى گردد ، عقل در مرتبهء نازله مانده نمىتواند آن مقام را درك كند ، لذا اگر بخواهد آن مقام را درك كند گمراه خواهد گشت .\r\n3 - ديدهء عيب بين مبرا از عيب نيست ، به همين جهت است كه روح پاك عيب جو و عيب بين نيست .\r\n4 - از اين اصل نتيجهء بسيار مهمى مىگيرد و مىگويد :\r\n\r\nعيب شد نسبت به مخلوق جهول\r\nنى به نسبت با خداوند قبول\r\nكفر هم نسبت به خالق حكمت است\r\nچون به ما نسبت كنى كفر آفت است\r\n\r\nدر بارهء اين دو بيت در محل خود بحث و بررسى مشروحى كرده‌ايم . سپس مىگويد :\r\n5 - روح كسانى كه اولياء الله را دشمن مىدارند ، در حقيقت مانند اجسام طبيعى است كه هيچ گونه آگاهى و عظمت روحى در آنها وجود ندارد .\r\n6 - مىگويد : ملاحت و فصاحت پيامبر اسلام را گروهى به ارث برده‌اند ، اين وارثان در نزد تو نشسته‌اند ، يعنى تو آنها را مىبينى ، ولى در مقابل روح ،\r\n","description":"","footnote":"","page_name":" مقدمة الكتاب 18 ","page_number":18},
  {"content":"\r\n\r\nنزديك و دور و پيش و پس و بالا و پايين وجود ندارد .\r\n7 - پس از بيان مطالب ديگر مىگويد :\r\n\r\nروز بارانست مىرو تا به شب\r\nنى از آن باران از آن باران رب\r\nهست بارانها جز اين باران بدان\r\nكه نمىبيند و را جز چشم جان\r\nچشم جان را پاك كن نيكو نگر\r\nتا از آن باران عيان بينى خضر\r\n\r\nاين سه بيت اخير ، با احتمال قوى همان نفحات ربانى را باز گو مىكند .\r\nخلاصه مقصود ما از اين مطلب كه تا حدودى مشروحاً بيان شد ، توضيح در بارهء ارتباطات ابيات كتاب مثنوى است ، و ملاحظه شد كه اگر چه ارتباط ابيات با موضوعى كه در اول بحث مطرح مىشود تقريبا بريده است ولى ابيات با يكديگر به طور ترتيب خالى از ارتباط نبوده و چنين نيست كه جلال الدين مطلب گسيخته‌اى را در ميان ابيات بياورد .\r\nولى اين نكته را فراموش نكنيم كه اغلب داستانهايى را كه جلال الدين مطرح ساخته است ، با در نظر گرفتن مضامين آنها داراى ارتباط بسيار روشنى مىباشد .\r\nمطلب چهارم - آيا همهء داستانهاى مثنوى واقعيت دارند ؟\r\nجلال الدين در كتاب مثنوى داستانها و تمثيلات فراوانى آورده و از آنها مطالب بسيار آموزنده استخراج كرده است . آيا همهء اين داستانها واقعيت داشته است يا نه ؟ البته بعضى از داستانها صد در صد واقعيت تاريخى داشته است .\r\nمنشا بعضى ديگر قصه هايى است شبيه به داستان منقول در مثنوى . گروه ديگر در هيچ يك از منابع ديده نمىشود ، مانند اين كه على بن ابى طالب عليه السلام به ابن ملجم فرموده است .\r\n\r\nغم مخور جانا شفيع تو منم\r\nمالك روحم نه مملوك تنم\r\n\r\nدر هيچ يك از منابع اسلامى چنين مطلبى از امير المؤمنين عليه السلام نقل نشده است .\r\nجلال الدين در اين موارد در صدد كشيدن تابلويى است كه واحدهاى آن را از مجموع معارفى انتخاب مىكند كه مركب از درك شخصى و معلومات مورد قبول عموم است . و ما در مورد هر يك از اين تابلوها تا حدود توانايى بررسى خواهيم كرد .\r\nمطلب پنجم ارزيابى نهايى مثنوى\r\nنتيجه‌اى كه از مجموع ملاحظات در بارهء مثنوى بدست مىآيد ، اين است كه اين كتاب مىتواند يكى از عالىترين منابع شهود گرايى و عرفان مثبت بوده باشد نه وسيلهء گرايش به عرفان منفى ، در توضيح اين مطلب مىگوييم :\r\nجلال الدين در كتاب مثنوى صدها مطلب ارزنده در بارهء معارف عمومى\r\n","description":"","footnote":"","page_name":" مقدمة الكتاب 19 ","page_number":19},
  {"content":"\r\n\r\nو الهيات و ارزيابى موجوديت انسانى مطرح كرده است . در بارهء اين مطالب سخنان گوناگون و انديشه هاى متعدد ابراز نموده است . با دقت كافى در آن مطالب اين حقيقت روشن مىشود كه منظور اصيل جلال الدين و يگانه هدف او نشان دادن راه هاى تصفيه و تزكيهء روح براى رهسپار شدن به سوى خداست .\r\nاين است عرفان مثبت كه مىتوان با ده ها آيات قرآنى و ساير منابع معتبر اسلامى به عظمت و لزوم آن استشهاد كرد . مانند :\r\n« و نفس و ما سواها فالهمها فجورها و تقواها قد افلح من زكاها و قد خاب من دساها » ( 1 )  ( سوگند به نفس انسانى و خدايى كه آفرينش آن را تنظيم نموده سپس دو نيروى فجور و تقوا را به او داده است . هر كس كه نفس خود را تزكيه كرد ، رستگار ، و هر كس كه آن را تباه ساخت از عنايت الهى محروم ماند ) .\r\n« فمن كان يرجو لقاء ربه فليعمل عملًا صالحا و لا يشرك بعبادة ربه احدا » . ( 2 )  ( هر كس كه آرزوى ملاقات خدا دارد ، عمل نيكو كند و در عبادتش كسى را با خدا شريك قرار ندهد ) .\r\nتا شخصيت الهى انسانها تقويت نشود ، هيچ هدف مادى و آرمانهاى نفسانى نمىتواند زندگى را به طور همه جانبه براى انسانها تفسير نمايد ، در حدى كه بتواند بسه سؤال اصلى ( از كجا آمده‌ام ؟ بكجا خواهم رفت ؟ براى چه آمده‌ام ؟ ) پاسخ حقيقى بگويد . آن مكاتب فلسفى و اجتماعى كه تا كنون بدون مراعات اين نكته براى بشريت عرضه شده‌اند ، حد اكثر نتيجه‌اى را كه در برداشته‌اند توسعهء ديدگاه انسانها به جهان به طور نسبى و توصيه به همزيستى اجتماعى بوده است .\r\nاما به قول وايتهد همهء آن سؤالات كه در بارهء مسائل اجتماعى براى متفكرين دوره هاى باستانى مطرح بوده است بدون پاسخ مانده ، براى ما هم در دوران كنونى مطرح مىباشد .\r\nتقويت شخصيت الهى انسانها بدون ارزيابى واقعى و محدود ساختن غرايز حيوانى به طور اختيار امكان پذير نخواهد بود . با همين تقويت شخصيت الهى در افراد انسانى يك وجدان عمومى نمودار خواهد گشت كه عالىترين وسيلهء اختيارى در تنظيم زندگانى فردى و اجتماعى معرفى شده است .\r\nاز مسائلى كه جلال الدين در كتاب مثنوى مطرح مىكند ، هدف مزبور را كه عبارتست از تقويت شخصيت الهى يا يك وجدان پاك الهى ، مىتوان كاملًا بهره بردارى كرد .\r\nاما كتاب مثنوى به اضافهء همين معارف ضرورى ، مسائلى را مطرح مىسازد كه در ظاهر و با مطالعهء گسيخته از ساير مطالب ، افراد ساده لوح را به عرفان منفى سوق داده و آنها را به زندگانى اجتماعى بىعلاقه مىكند ، در\r\n","description":"","footnote":" ( 1 ) الشمس ، آيه 8 تا 11 . .  ( 2 ) كهف ، آيه 110 . . ","page_name":" مقدمة الكتاب 20 ","page_number":20},
  {"content":"\r\nصورتى كه با ملاحظهء تمام مسائل مورد بحث جلال الدين ، گرايش به عرفان منفى محكوم است . در موارد فراوانى جلال الدين كار و كوشش را براى فرد و نافع بودن را براى اجتماع با صريحترين لهجه توصيه و تشويق مىكند مثلًا :\r\n\r\nمرد غرقه گشته جانى مىكند\r\nدست را در هر گياهى مىزند\r\nتا كدامش دست گيرد در خطر\r\nدست و پايى مىزند از بيم سر\r\nدوست دارد يار اين آشفتگى\r\nكوشش بىهوده به از خفتگى\r\nآن كه او شاهست او بىكار نيست\r\nناله از وى طرفه كو بيمار نيست\r\nبهر اين فرمود رحمان اى پسر\r\nكل يوم هو فى شأن پسر\r\nاندرين ره مىتراش و مىخراش\r\nتا دم آخر دمى فارغ مباش\r\nتا دم آخر دمى آخر بود\r\nكه عنايت با تو صاحب سر بود\r\nهر كه مىكوشد اگر مرد و زن است\r\nگوش و چشم شاه جان بر روزن است\r\n\r\nملاحظه مىشود كه جلال الدين كار و كوشش را تا آن جا تشويق مىكند كه مىگويد :\r\nاگر انسان مخير باشد ميان اين كه تلاش بىهوده‌اى كند ، يا بخوابد و خمود باشد ، تلاش بىهوده را بايد اختيار كند . بالاتر از اين مىگويد : تو خدا را در نظر بگير كه او دائما و در هر لحظه‌اى فعاليت مىكند ، تو كه يك موجود ضعيفى و بايستى زندگانى را مانند آب از ته چاه عوامل طبيعى استخراج كنى ، چگونه مىتوانى بىكار بنشينى ؟ نيز در داستان شير و خرگوش در بارهء ضرورت كار و كوشش داد سخن داده و كار را تا حد مقدس بالا برده است .\r\nدر مواردى كه جلال الدين جهان ماده و عشق ورزيدن به آن را محكوم مىكند ، بايستى به اين حقيقت توجه كرد كه : او نمىخواهد با سر نوشت بشرى كه خود مدافع آن است و چنين خواسته است كه ما بكوشيم و تلاش كنيم و زندگى منطقى و محاسبه شده‌اى را براى خود تنظيم كنيم ، در صدد مبارزه بر آيد . آيا جلال الدين با آن اطلاعات كافى كه در بارهء آيات قرآنى دارد ، نمىداند كه خداى هستى مىگويد :\r\n« لقد خلقنا الانسان فى كبد » .\r\n( ما انسان را در زمينه تلاش و تكاپو آفريده‌ايم ) .\r\n« يا ايها الانسان انك كادح الى ربك كدحا فملاقيه » .\r\n( اى انسان تو در حال كوشش كردن به ملاقات خدا خواهى رسيد ) .\r\n« و جعلنا النهار معاشا » .\r\n( روز را براى « كوشش در راه » معيشت قرار داده‌ايم ) .\r\n« من كان في هذه أعمى فهو في الآخره أعمى و أضل سبيلا » .\r\n( هر كس كه در اين دنيا كور است در آخرت نيز كور و گمراه تر خواهد بود ) .\r\nو همچنين آيا جلال الدين با آن تتبعاتى كه در فرهنگ اسلامى دارد نمىداند كه پيغمبر اسلام فرموده است :\r\n","description":"","footnote":"","page_name":" مقدمة الكتاب 21 ","page_number":21},
  {"content":"\r\n\r\n« من اصبح و لم يهتم بامور المسلمين فليس بمسلم » ؟ او خود در مثنوى رواياتى را كه داراى مضمون روايت ذيل است نقل كرده است :\r\n« الخلق كلهم عيال الله و احبهم إليه انفعهم لعياله » .\r\nخلاصه به هيچ وجه گمان نمىرود كه جلال الدين با آن اطلاعى كه از منطق زندگى و مكتب اسلام دارد در صدد ترويج عرفان منفى بوده باشد . و اگر بر فرض در بعضى از موارد مطالب ابهام انگيزى داشته باشد ، يا صريحاً از عرفان منفى دفاع كند « كه البته با نظر به مجموع روش جلال الدين وجود ندارد » تا حدود توانايى تفسير و تأويل خواهيم كرد ، و اگر تفسير و تأويل امكان پذير نباشد بدون كوچكترين اهانت به مقام جلال الدين آن مطالب را اشتباه معرفى خواهيم كرد ، زيرا خود جلال الدين بهتر از همه مىداند كه اگر در جهان زندگى تلاش و تكاپو نباشد كوچكترين گام در راه خدا براى هيچ كس مقدور نخواهد بود .\r\nمطلب ششم - روش ما در تفسير و نقد و تحليل مثنوى\r\nروش ما در شرح و بررسى كتاب به قرار ذيل است :\r\n1 - ابياتى را كه جلال الدين در بارهء موضوع سروده است نوشته‌ايم .\r\n2 - آياتى كه مورد استشهاد يا تفسير جلال الدين بوده در متن كتاب نقل و ترجمه كرده ، سپس ارتباط آنها را با مقصود جلال الدين بيان داشته‌ايم ، و در پاورقى اسم سوره و شمارهء آيه را كاملًا ثبت كرده‌ايم .\r\n3 - رواياتى را كه جلال الدين مورد بحث و تفسير و استشهاد قرار داده است ، تا آن جا كه توانسته‌ايم از منابع آنها نقل كرده ارتباط آنها را با هدف او توضيح داده‌ايم .\r\n4 - مطالب روانى و اخلاقى و فلسفى و دينى و عرفانى را مورد بررسى قرار داه‌ايم ، بدين ترتيب كه بيتى را كه در حقيقت مركز ثقل آن مطلب مهم است ، اولًا ذكر كرده ، سپس مطلب مربوط را مشروحاً مورد بررسى قرار داده‌ايم .\r\n5 - براى اين كه ارتباطات ابيات نيز تا حدودى مورد بررسى قرار گيرد و ضمناً خود ابيات كه احتياج به توضيح بيشتر دارند توضيح داده شوند ، مجبور شده‌ايم پس از بيان مطالب يك تفسير عمومى در بارهء مجموع ابيات بياوريم .\r\n6 - لغات و مفرداتى را كه احتياج به توضيح دارند در پاورقىها آورده‌ايم و به اندازهء مناسب معانى آنها را ياد آور شده‌ايم .\r\nمطلب هفتم توضيحى در بارهء نسخه مثنوى كه مورد تفسير و نقد و تحليل ما قرار گرفته است\r\nنسخه‌اى را كه براى شرح و بررسى مثنوى انتخاب كرديم نسخهء رمضانى\r\n","description":"","footnote":"","page_name":" مقدمة الكتاب 22 ","page_number":22},
  {"content":"\r\n\r\n\r\nاست ، دليل اين انتخاب اين است كه نسخهء مزبور تقريباً داراى مزاياى زيادتر از ساير نسخ مىباشد ، زيرا به عقيدهء صاحب نظران مصححترين كتاب مثنوى منسوب به نيكلسون است ، پس از آن كه ما دو نسخهء رمضانى و نيكلسون را تطبيق كرديم ديديم كه هر چه را كه نيكلسون ثبت كرده رمضانى هم در نسخهء خود آورده با اضافات ديگرى .\r\nدر ص 11 از مقدمهء نسخهء رمضانى چنين مىگويد :\r\nدر اين اثناء آگاه شدم كه نسخهء نفيسى در اختيار حضرت استاد آقاى سرتيپ عبد الرزاق مهندس بغايرى است كه به يك واسطه از روى خط بهاء الدين ولد پسر مولانا نوشته شده است ، و نسخهء خطى ديگر از استاد معظم آقاى ملك الشعراء بهار به عاريت گرفته شد كه مولوى عبد اللطيف با 48 نسخه مثنوى مقابله كرده و امتيازاتى داشت و همچنين به دورهء مثنوى استاد نيكلسون و نسخ مرغوب چاپ هند و ايران مراجعه كرده در نتيجه مقابله كليه نسخ فوق مثنوى حاضر به دست آمده .\r\nمطلب هشتم - يك نظر اجمالى به زندگانى جلال الدين\r\nدر اولى مطالب گفتيم : كه در پايان اين مطالب مقدار مختصرى در شرح زندگى جلال الدين به اين خواهيم كرد .\r\nالبته دليل اين كه در اين باره با كمال اختصار گفتوگو مىكنيم اين است كه تاريخ زندگانى جلال الدين را در كتب زيادى كه مىتواند در دسترس همگان قرار بگيرد نوشته‌اند .\r\n1 - نسب جلال الدين را بدين ترتيب ثبت كرده‌اند محمد بن بهاء الدين بن محمد بن حسين بن احمد الخطيب بن محمود بن ثابت بن مسيب بن مطهر بن حماد بن عبد الرحمن بن ابى بكر .\r\n2 - تولد جلال الدين در بلخ در ششم ربيع الاول سال 604 هجرى بوده است .\r\n3 - نقل كرده‌اند كه از پنج سالگى به خوددارى و تأديب نفس پرداخته است .\r\n4 - ملاقات او با شمس تبريزى و علاقه مند شدن جلال الدين به مقام عرفان شمس از نظر تاريخى مدارك فراوانى دارد ، مىگويند انقلاب روحى جلال الدين معلول همان ملاقات بوده است ، ولى معلوم است كه شمس تبريزى در تمام دورهء زندگانىاش تنها با جلال الدين ملاقات نكرده است ، بلكه اشخاص فراوانى را ديده بود ، اما اين جلال الدين بوده است كه استعداد قبلى او از نظر معلومات و آمادگى چنين تلاطم را مقتضى بوده است .\r\n5 - با اين كه مطالب همه جانبه و همگانى زيادى در مثالها و داستانهاى مثنوى ديده مىشود و خود آن مطالب كشف مىكند كه او حقيقتاً بهر جمعيتى نالان شده و جفت بد حالان و خوش حالان گشته است ، با اين حال از دوران\r\n","description":"","footnote":"","page_name":" مقدمة الكتاب 23 ","page_number":23},
  {"content":"\r\n\r\nكودكى و جوانى و ميانسالى او حركات خلاف اخلاق و مخالف روش اسلامى در تواريخ ثبت نشده است ، بعضى از داستانها را به طور افسانه نقل مىكنند كه احتمال ساختگى و جعل در آنها زيادتر از احتمال واقعيت آنهاست ، و اگر هم فرض كنيم كه بعضى از آن داستانها صحت داشته باشد مىدانيم كه بالاخره اين مرد نه دعواى الوهيت داشته است و نه ادعاى پيامبرى ، بلكه در موارد فراوانى در مثنوى اعتراف به در راه بودن خود مىكند ، به همين جهت نمىتوان گفت : جلال الدين معصوم بوده است . خطا و اشتباه در فرزندان آدم همواره و در همه افراد جز معصومين وجود داشته است .\r\n6 - در بارهء رياضتها و شب بيدارىهاى جلال الدين مطالب زيادى نوشته شده است كه مجموعاً دلالت مىكند به اين كه اين مرد تنها به لذت دانستن يك مشت مفاهيم و سپس منعكس ساختن آنها در اذهان افراد شايسته قناعت نورزيده بلكه خود در سير و سلوك گام برداشته است .\r\n7 - وفات جلال الدين در سال 672 هجرى در قونيه بوده و آرامگاهش نيز در همانجاست .\r\nمطلب نهم - ارزيابى كارى كه در اين كتاب انجام گرفته است\r\nبراى كسانى كه در كتاب مثنوى مطالعات دقيقى داشته‌اند اين مطلب روشن است كه اين كتاب داراى سرمايهء كلانى از معارف گوناگون انسانى بوده و اختلاف مطالب از حيث تنوع و عمق به قدرى زياد است كه يك تفسير و تحليل و نقد همه جانبه در بارهء آنها فوق العاده دشوار است ، به اضافهء اين كه كلمات و قالب شعرى از ابراز دقيق آن چه كه در درون جلال الدين مىگذشته است كاملًا ناتوان مىنمايد و خود او نيز بارها به اين مطلب اشاره كرده است .\r\nبا نظر به اين دشوارىها نهايت ارزيابى ما در تفسير و نقد و تحليلى كه در بارهء اين كتاب انجام داده‌ايم اين است كه ما از بذل كوشش در كارى كه پيش گرفته‌ايم مضايقه نكرده‌ايم .\r\nو تا توانسته‌ايم مسائلى را كه جلال الدين مطرح كرده است از ديدگاه هاى گوناگونى مورد بررسى قرار داده‌ايم ، و به هيچ وجه نمىگوييم كه آن چه را كه ما از اين كتاب به دست آورده‌ايم يا مطالبى را كه به عنوان نقد و تحليل انجام داده‌ايم صد در صد مطابق واقع است .\r\nاميدواريم اين اقدام ما به عنوان گامهايى براى بررسىهاى نهايى در كتاب مثنوى تلقى شود .\r\n","description":"","footnote":"","page_name":" مقدمة الكتاب 24 ","page_number":24},
  {"content":"\r\n\r\nبسم الله الرحمن الرحيم\r\nهذا كتاب المثنوى المعنوى ، و هو اصول اصول الدين فى كشف اسرار الوصول و اليقين ، و هو فقه الله الاكبر ، و شرع الله الازهر ، و برهان الله الاظهر ، مثل نوره كمشكوة فيها مصباح ، يشرق اشراقا انوار من الاصباح و هو جنان الجنان ، ذو العيون و الاغصان ، منها عين تسمى عند ابناء هذا السبيل سلسبيلا ، و عند اصحاب المقامات و الكرامات خير مقاما و احسن مقيلا الابرار منه ياكلون و يشربون و الابرار منه يفرحون و يطربون . و هو كنيل مصر شراب للصابرين ، و حسرة على آل فرعون و الكافرين ، كما قال يضل به كثيرا و يهدى به كثيرا ، و انه شفاء الصدور ، و جلاء الاحزان ، و كشاف القرآن ، و سعة الارزاق ، و تطييب الاخلاق ، بايدى سفرة ، كرام بررة ، يمنعون بان لا يمسه الا المطهرون ، و لا ياتيه الباطل من بين يديه و لا من خلفه ، و الله يرصده و يرقبه ، و هو خير حافظا و هو ارحم الراحمين . و له القاب أخر لقبه الله تعالى بها ، و اقتصرنا على هذا القليل ، و القليل يدل على الكثير و الجرعة تدل على الغدير ، و الحفنة تدل على البيدر الكبير . يقول العبد الضعيف المحتاج الى رحمة الله تعالى محمد بن محمد بن الحسين البلخى تقبل الله منه : اجتهدت فى تطويل المنظوم المشتمل على الغرائب و النوادر ، و غرر المقالات و درر الدلالات ، و طريقة الزهاد ، و حديقة العباد ، قصيرة المبانى\r\n","description":"","footnote":"","page_name":" 1 ","page_number":25},
  {"content":"\r\nكثيرة المعانى ، لاستدعاء سيدى و سندى و معتمدى و مكان الروح من جسدى و ذخيرة يومى و غدي و هو الشيخ قدوة العارفين و امام الهدى و اليقين ، مغيث الورى ، امين القلوب و النهى ، وديعة الله بين خليقته ، و صفوته فى بريته ، و وصاياه لنبيه و خباياه عند صفيه مفتاح خزائن العرش ، امين كنوز الفراش ، ابو الفضائل حسام الحق و الدين حسن بن محمد بن الحسن المعروف بابن اخى الترك ، ابو يزيد الوقت ، جنية الزمان ، صديق ابن الصديق رضى الله عنه و عنهم ، الارموى الاصل المنتسب الى الشيخ المكرم بما قال : امسيت كرديا و اصبحت عربيا ، قدس الله روحه و ارواح اخلافه فنعم السلف و نعم الخلف . له نسب القت الشمس عليه رداءها . و حسب ارخت النجوم عليه اضواءها . لم يزل فناؤهم قبلة الاقبال يتوجه إليه بنو الولاة و كعبة الامال يطوف بها وفود العفاة ، و لا زال كذلك ما طلع نجم و ذر شارق ، ليكون معتصما لأولي البصائر الربانيين الروحانيين السمائيين العرشيين النوريين ، السكت النظار ، الغيب الحضار ، الملوك تحت الاطمار ، اشرف القبائل ، افضل الفضائل ، انور الدلائل ، آمين يا رب العالمين . و هذا دعاء لا يرد ، فانه لاصناف البرية شامل . و الحمد لله وحده و صلى الله على محمد و آله و عترته حسبنا الله و نعم الوكيل نعم المولى و نعم النصير .\r\n","description":"","footnote":"","page_name":" 2 ","page_number":26},
  {"content":"\r\n* * *\r\n\r\n( ( 1 ) ) بشنو از نى چون حكايت مىكند\r\nاز جدايىها شكايت مىكند\r\n( ( 2 ) ) كز نيستان تا مرا ببريده اند\r\nاز نفيرم مرد و زن ناليده اند\r\n( ( 3 ) ) سينه خواهم شرحه شرحه از فراق\r\nتا بگويم شرح درد اشتياق\r\n( ( 4 ) ) هر كسى كاو دور ماند از اصل خويش\r\nباز جويد روزگار وصل خويش\r\n( ( 5 ) ) من به هر جمعيتى نالان شدم\r\nجفت بد حالان و خوش حالان شدم\r\n( ( 6 ) ) هر كسى از ظن خود شد يار من\r\nوز درون من نجست اسرار من\r\n( ( 7 ) ) سرّ من از نالهء من دور نيست\r\nليك چشم و گوش را آن نور نيست\r\n( ( 8 ) ) تن ز جان و جان ز تن مستور نيست\r\nليك كس را ديد جان دستور نيست\r\n( ( 9 ) ) آتش است اين بانگ ناى و نيست باد\r\nهر كه اين آتش ندارد نيست باد\r\n( ( 10 ) ) آتش عشق است كاندر نى فتاد\r\nجوشش عشق است كاندر مىفتاد\r\n( ( 11 ) ) نى حريف هر كه از يارى بريد\r\nپرده هايش پرده هاى ما دريد\r\n( ( 13 ) ) نى حديث راه پر خون مىكند\r\nقصه هاى عشق مجنون مىكند\r\nدو دهان داريم گويا همچو نى\r\nيك دهان پنهان است در لبهاى وى\r\nيك دهان نالان شده سوى شما\r\nهاى هويى در فكنده در سما\r\nليك داند هر كه او را منظر است\r\nكاين فغان اين سرى هم ز ان سر است\r\nدمدمهء اين ناى از دمهاى اوست\r\nهاى هوى روح از هيهاى اوست\r\n( ( 14 ) ) محرم اين هوش جز بىهوش نيست\r\nمر زبان را مشترى جز گوش نيست\r\nگر نبودى نالهء نى را ثمر\r\nنى جهان را پر نكردى از شكر\r\n( ( 15 ) ) در غم ما روزها بىگاه شد\r\nروزها با سوزها همراه شد\r\n( ( 17 ) ) هر كه جز ماهى ز آبش سير شد\r\nهر كه بىروزيست روزش دير شد\r\n( ( 18 ) ) در نيابد حال پخته هيچ خام\r\nپس سخن كوتاه بايد و السلام\r\n( ( 19 ) ) بند بگسل باش آزاد اى پسر\r\nچند باشى بند سيم و بند زر\r\n\r\n","description":"","footnote":"","page_name":" 3 ","page_number":27},
  {"content":"\r\n\r\n( ( 20 ) ) گر بريزى بحر را در كوزه اى\r\nچند گنجد قسمت يك روزه اى\r\n( ( 21 ) ) كوزهء چشم حريصان پر نشد\r\nتا صدف قانع نشد پر درّ نشد\r\n( ( 22 ) ) هر كه را جامه ز عشقى چاك شد\r\nاو ز حرص و عيب كلى پاك شد\r\n( ( 23 ) ) شاد باش اى عشق خوش سوداى ما\r\nاى طبيب جمله علتهاى ما\r\n( ( 24 ) ) اى دواى نخوت و ناموس ما\r\nاى تو افلاطون و جالينوس ما\r\n( ( 25 ) ) جسم خاك از عشق بر افلاك شد\r\nكوه در رقص آمد و چالاك شد\r\n( ( 26 ) ) عشق جان طور آمد عاشقا\r\nطور مست و خرّ موسى صعقا\r\nسرّ پنهانست اندر زير و بم\r\nفاش اگر گويم جهان بر هم زنم\r\nآن چه نى مىگويد اندر اين دو باب\r\nگر بگويم من جهان گردد خراب\r\n( ( 27 ) ) با لب دمساز خود گر جفتمى\r\nهمچو نى من گفتنىها گفتمى\r\n( ( 28 ) ) هر كه او از هم زبانى شد جدا\r\nبىنوا شد گر چه دارد صد نوا\r\n( ( 29 ) ) چون كه گل رفت و گلستان در گذشت\r\nنشنوى ز ان پس ز بلبل سر گذشت\r\nچون كه گل رفت و گلستان شد خراب\r\nبوى گل را از كه جوييم ؟ از كلاب\r\n( ( 30 ) ) جمله معشوق است و عاشق پرده اى\r\nزنده معشوق است و عاشق مرده اى\r\n( ( 31 ) ) چون نباشد عشق را پرواى او\r\nاو چو مرغى ماند بىپرواى او\r\nپرّ و بال ما كمند عشق اوست\r\nموكشانش مىكند تا كوى دوست\r\n( ( 32 ) ) من چگونه هوش دارم پيش و پس ؟\r\nچون نباشم نور يارم پيش و پس\r\nنور او در يمن و يسر و تحت و فوق\r\nبر سر و بر گردنم چون تاج و طوق\r\n( ( 33 ) ) عشق خواهم كاين سخن بيرون بود\r\nآينه غمّاز نبود چون بود ؟\r\n( ( 34 ) ) آينه ت دانى چرا غمّاز نيست ؟\r\nز انكه زنگار از رخش ممتاز نيست\r\nآينه كز زنگ آلايش جداست\r\nبر شعاع نور خورشيد خداست\r\nرو تو زنگار از رخ او پاك كن\r\nبعد از آن ، آن نور را ادراك كن\r\nاين حقيقت را شنو از گوش دل\r\nتا برون آيى به كلى ز آب و گل\r\nفهم اگر داريد جان را ره دهيد\r\nبعد از آن از شوق ، پا در ره نهيد\r\n\r\n","description":"","footnote":"","page_name":" 4 ","page_number":28},
  {"content":"\r\n\r\n\r\n( ( 1 ) ) بشنو از نى چون حكايت مىكند\r\nوز جدايىها شكايت مىكند\r\n\r\nچرا انسان به نى تشبيه شده است ؟\r\nدر اين ابيات انسان به نى تشبيه شده ، وجود شباهت ميان انسان و نى به شكل بسيار زيبا و اعجاب انگيز در اين ابيات باز گو مىشود .\r\nمىتوان گفت : كه هيجان روحى جلال الدين در اين ابيات مانند يك مقدمه كاملًا رسا ، وضع روانى او را در سرتاسر مثنوى نشان داده ، مانند يك فهرست بسيار عالى تمام مضامين اين كتاب را به طور اجمال بيان مىكند . نيز سوزش عشق مطلق جلال الدين در اين ابيات به حدّى است كه چهرهء نى بودن انسان را كه در آتش فراق مىسوزد ، به خوبى نمودار مىسازد .\r\nاولين تشبيه كه ميان انسان و نى بيان مىكند : ناله ى جدايى از اصل است . چنان كه نى به جهت جدايى از اصل ( نيستان ) فرياد مىكند و ناله سر مىدهد ، همچنان انسان به جهت جدايى از اصل خويش كه ما وراى طبيعت و قلمرو شعاع الهى است ، ناله ها مىكند . انسان در آن نيستان ( جايگاه اصلى خويش ) با هم نوعان خود ( مجردات ) هم صدا بوده به جهت سنخيتى كه با يكديگر داشته‌اند ، جهانى پر از صفا و روحانيت و وحدت را گذرانيده‌اند ، لذا در اين جهان طبيعت تمام تفكرات و تكاپوها و نيايشهاى او فريادهايى است كه در جستجوى آن جايگاه اولى طنين مىاندازد .\r\nكسى مىتواند سوز و گداز و معناى حقيقى اين فريادها را درك كند كه به اصل خويشتن آگاه باشد ، اين آگاهى در او عشق حقيقى ايجاد خواهد كرد ، و اشتياق به بازگشت به سوى آن اصل در دلش شعله ها فروزان خواهد ساخت .\r\nگروه زيادى از فلاسفه و عرفا و شعرا انسان را به نى تشبيه كرده‌اند ، از آن جمله حكيم صفا مىگويد :\r\n","description":"","footnote":"","page_name":" 5 ","page_number":29},
  {"content":"\r\n\r\n\r\nبر شهيدان كوى عشقش\r\nبه سرخ رويى علم نگردد\r\nهر آن ننالد به نالهء نى\r\nچو نى به هر جا كمر نبندد\r\n\r\nگروه ديگر از انسان شناسان ، خود را به نى تشبيه نكرده ، بلكه نى را وسيلهء ابراز حقايق و واقعيات معرفى كرده‌اند . به نظر مىرسد كه چون غالباً نواى نى غم انگيز است ، تلخى هجران را به وسيلهء نى بيان كرده‌اند ، و چه تلخى و سوزشى بالاتر از تلخى و سوزش هجران انسان از ما وراى طبيعت است كه جايگاه اصلى او بوده است ؟ جبران خليل جبران از اين گروه است كه به وسيلهء نى آلام بشرى را گوشزد مىكند ، و ما پس از اين ديباچه ترانه هاى او را نقل خواهيم كرد .\r\n\r\n( ( 2 ) ) كز نيستان تا مرا ببريده اند\r\nاز نفيرم مرد و زن ناليده‌اند ( 1 ) \r\n\r\nمقصود از مرد و زن چيست ؟\r\nبعضى از شارحين معتقدند كه مقصود جلال الدين از مرد و زن معناى معمولى آنها نيست ، بلكه با ملاحظهء ساير ابيات مثنوى كه به اين مسئله مربوط است ، اين است كه مقصود از مرد جنبهء فاعليت موجودات است كه بوسيلهء اسماء حسنى كه مخصوص خداوند است فاعليت دارند . و مقصود از زن جنبهء انفالى موجودات است كه ماده و شئون آن مىباشد . و به ابيات ذيل براى اين تفسير استشهاد كرده‌اند :\r\n\r\nنى كه آغاز حكايت مىكند\r\nوز جدايىها شكايت مىكند\r\nتا به تيغ فرقتم به ببريده اند\r\nاز نفيرم مرد و زن ناليده اند\r\nكيست مرد ؟ اسماء خلاق و دود\r\nكان بود فاعل در اطوار وجود\r\nچيست زن ؟ اعيان جمله ممكنات\r\nمنفعل گشته ز اسماء و صفات\r\n\r\n","description":"","footnote":" ( 1 ) نفير فرياد . . ","page_name":" 6 ","page_number":30},
  {"content":"\r\n\r\n\r\nچون همه اسما و اعيان بىقصور\r\nدارند اندر رتبهء اعيان ظهور\r\nجمله را در ضمن انسان ناله هاست\r\nكه چرا هر يك ز اصل خود جداست ؟\r\nشد گريبان گيرشان حب الوطن\r\nاين بود سر نفير مرد و زن\r\n( ( 3 ) ) سينه خواهم شرحه شرحه از فراق ( 1 ) \r\nتا بگويم شرح درد اشتياق\r\n\r\nنمونه هاى روانى قابل مشاهده نيست\r\nكسى كه يك پديدهء روحى را در درون خويش دريافت نكرده است ، نمىتواند از الفاظ و حركات ديگران آن پديده را دريافت نمايد ، مثلًا شخصى كه فرزند ندارد او نمىتواند لذت عاطفهء پدرى يا مادرى را دريابد ، شخصى كه نادان است و لذت دانستن را نچشيده است ، به هيچ وجه و با هيچ وسيله‌اى نمىتواند لذت علم را در خود احساس كند . روى همين اصل اشتياق به وصال را كسى مىتواند درك كند كه زيبايى و عظمت معشوق و شايستگى او را دريابد ، و در نتيجه تلخى فراق و جدايى را هم كه مولد هيجان اشتياق به وصال و نرسيدن به محبوب است كاملًا بچشد . از نظر خواص روانى كاملًا روشن است كه تا كسى خود يك پديدهء روانى را در درون خود نبيند ، نمىتواند از مشاهدهء حال ديگران به واقعيت آن برسد ، زيرا پديده هاى روانى مانند نمودهاى فيزيك نيستند كه در سطح اجسام در مقابل ديدگاه ما قرار بگيرند ، يا صدايى ندارند كه ما بتوانيم آن را بشنويم و همچنين داراى بو و طعم و قابل لمس نيز نمىباشند كه ما با وسايل مخصوصى خود آنها را دريابيم . البته آن چه كه براى شخص ديگرى مطرح است اين است كه يا خود داراى همان پديدهء روانى بوده است « مثلًا لذت تماشاى منظرهء زيبا را چشيده است » در اين صورت حالت روانى كسى كه در حال التذاذ از\r\n","description":"","footnote":" ( 1 ) شرحه پاره گوشت . شرحه شرحه پاره پاره . . ","page_name":" 7 ","page_number":31},
  {"content":"\r\n\r\nتماشاى منظرهء زيباست براى او قابل فهم مىباشد ، و يا تنها ناظر آثار و خواص آن پديدهء روانى مىباشد ، مانند سرخى رو در موقع شرم يا جولانهاى گوناگون چشم در ساير موارد فعاليتهاى روانى .\r\n\r\n( ( 4 ) ) هر كسى كو دور ماند از اصل خويش\r\nباز جويد روزگار وصل خويش\r\n\r\nهر چيز به اصل خود باز مىگردد\r\nگروهى اين مطلب را به عنوان يك اصل واقعى پذيرفته‌اند كه هر چيز به اصل خود باز مىگردد ، و مثالهايى را براى روشن ساختن اين اصل آورده‌اند از قبيل : دانهء گندم را در زير خاك مىكاريم ، سپس با تغذيه از مواد مناسب و استفاده از آب و نور خورشيد شروع به حركت مىكند ، دانه هاى كاشته شده پس از سپرى كردن مراحل ساقه و سنبل باز به گندم مىرسد .\r\nدائره هنگامى تكميل مىگردد كه خط دائره پس از تكميل دو قوس صعودى و نزولى به همان نقطه كه شروع شده بود برسد ، و همچنين است تمام گياهان و جانواران . روى اين اصل از آن جهت كه انسان از جهان ما وراى طبيعت شروع به حركت نموده و به اين جهان وارد شده است ، پس از تكميل دوران رشد خويش باز به همان جايگاه اصلى خويش ( ما وراى طبيعت ) باز خواهد گشت . اين حالت رجوع به اصل را گروه ديگر با اصطلاح معروف قوس نزولى و قوس صعودى نيز تعبير نموده‌اند .\r\nمثالهايى را كه در بارهء رجوع هر چيز به اصل خود گفته‌اند ، اگر چه از ديدگاه معمولى مىتوان صحيح تلقى كرد ، ولى از نظر علمى و فلسفى احتياج به دقت بيشترى دارد ، زيرا بنا به آن چه كه علم و فلسفه بيان مىكند هيچ پديده‌اى در جهان طبيعت در حال ثبوت نيست ، و هيچ حقيقتى قابل تكرار نمىباشد . رجوع به اصل مستلزم اين است كه\r\n","description":"","footnote":"","page_name":" 8 ","page_number":32},
  {"content":"\r\n\r\nيك حقيقت در جهان هستى تكرار شود ، زيرا چيزى كه حركت كرده نقطه‌اى را در پشت سر گذاشت دوباره بر گشتنش به همان نقطه لغو و بىهوده خواهد بود . در سيرى كه اشياء در حركت خود دارند ، از نقطه هاى مشابه عبور مىكنند ، مانند گندم كه در مسيرش از ريشه به ساقه و از ساقه به خوشه مىرسد ، گمان مىكنيم كه اين محصول تازه عين همان گندم است ، كه در دل خاك قرار گرفته ، در صورتى كه آن گندم در خاك رفته در نمودهاى ديگر متلاشى شده در تركيبات بعدى نيز مشغول جريان مىباشد . همچنين دائره و امثال آن نيز نمىتواند اين اصل را اثبات نمايد ، زيرا نقطهء اولى كه مثلًا روى كاغذ به عنوان ابتداى دائره نهاده مىشود موجود مشخصى است و نقطهء آخرين كه دائره را تكميل مىنمايد ، موجود مشخص ديگرى است كه در ظاهر مشاهدات ما چنين مىنمايند كه همان نقطهء اولى است كه سير از آن جا آغاز شده و به اصلى كه نهايت او بوده رسيده است .\r\nاما در بارهء انسان باز همين اصل به اين شكل كه گفته مىشود ، نمىتواند جريان داشته باشد ، زيرا انسان از آغاز حركت رو به بىنهايت سير مىكند ، و او هرگز يك نقطه مشخصى ندارد كه آن را اصل فرض نماييم و اگر بگوييم به ذات خدا بر مىگردد ، يعنى ذات خدا را اصل انسان معرفى كنيم ، مسائلى مطرح خواهد شد كه مسئله را مشكلتر خواهد كرد ، مثلًا اين انبساط و انقباض در ذات خدا براى چه صورت گرفته است ؟ بنا بر اين ممكن است رجوع انسان را به اصل خويش بدين طريق مطرح كنيم كه انسان در سير كمالى خود رو به بارگاه ربوبى رهسپار گشته است و اين بارگاه ربوبى چون بىنهايت است و از حيث كمال حدى براى آن قابل تصور نيست ، لذا هرگز انسان موجوديت مكرر به خود نخواهد ديد ، اين بحث را در آينده به طور مشروح با بيانات گوناگونى كه جلال الدين مطرح خواهد ساخت بررسى خواهيم كرد .\r\nيقين و ظن و شك\r\nذهن انسانى در راه وصول به واقعيات حالت گوناگونى دارد ، از قبيل ظن و شك و يقين .\r\n","description":"","footnote":"","page_name":" 9 ","page_number":33},
  {"content":"\r\nيقين عبارتست از انكشاف واقعيات در ذهن انسانى به طور صد در صد ، در اين حالت ذهن انسانى مانند چشم آن واقعيت را مىبيند ، مثلًا ما به وجود اجسام طبيعى در خارج يقين داريم ، يعنى اين واقعيت ( اجسام طبيعى در خارج ) براى ما منكشف است . اين انكشاف را كه از نظر ذهنى روشنترين دريافتهاست ، علم و قطع و جزم و يقين مىگويند و با نظر به جنبهء تأثير آن در اعماق روح انسانى به سه مرتبهء « علم اليقين » و « عين اليقين » و « حق اليقين » تقسيم مىگردد . اين مفاهيم سه گانه را در مباحث آينده بررسى خواهيم كرد .\r\nظن عبارت است از انكشاف واقعيت در ذهن انسانى در درجه‌اى كمتر از صد در صد ولى هيچ گاه از پنجاه و يك درصد تنزل نمىكند ، بنا بر اين از پنجاه و يك درصد گرفته تا نود و نه درصد ، همه از مراحل ظن مىباشد ، و طرف مقابل ظن را در عالم ذهن احتمال مىنامند . ( 1 )  شك كه آن را ترديد نيز گويند ، عبارت است از تساوى دو احتمال در بارهء واقعيت يعنى اگر ذهن انسانى در واقعيت يك موضوع پنجاه درصد احتمال وجود واقعيت و پنجاه درصد احتمال عدم آن را بدهد ، در چنين حالت ذهن مفروض در حال شك و ترديد مىباشد .\r\nچنان كه گفتيم بهترين حالات ذهن در دريافت واقعيتها همان يقين است كه كوچكترين احتمال خلاف را در آن راهيابى ندارد ، در پديدهء ظن اگر چه روشنايى واقع بر تاريكى آن غلبه دارد ، ولى كم و بيش با تاريكى مخلوط و درهم آميخته است . هنگامى كه مىگوييم : مظنون اين است كه آفتاب طلوع كرده است ، مقصود اين است كه\r\n","description":"","footnote":" ( 1 ) اين كه مراحل انكشاف واقعيت را با اصطلاح رياضى صد در صد متذكر شديم ، براى تفاهم بيشتر است و اما با نظر به واقعيت جريانات ذهنى و نمودهاى آن كه اغلب با مقياسات كمى بيان مىگردد ، تشخيص و به كار بردن واحدهاى رياضى تقريباً امكان ناپذير است ، مگر اين كه عدد را آن چنان تجريد نماييم كه حد واقعى را كه باعث انتزاع عدد مىگردد ناديده بگيريم . بنا بر اين موضوع واحدها در جريانات روانى كاملًا قرار دادى خواهد بود . . ","page_name":" 10 ","page_number":34},
  {"content":"\r\n\r\nبه جهت بعضى از شواهد و قرائن آفتاب طلوع نموده است ، ولى آن قرائن و شواهد به حدى نيست كه موجب يقين به طلوع آفتاب بوده باشد . اما شك و ترديد مخلوطى از روشنايى و تاريكى در يك اندازه مىباشد ، به طورى كه هيچ يك از دو طرف قضيه به ديگرى ترجيح ندارد .\r\nدو تبصره در اين مورد شايستهء تذكر است :\r\nتبصره يكم - تعريفى را كه ما در بارهء يقين گفتيم تصور نشود كه يك تعريف مطلق بوده ، هيچ گونه جنبهء نسبى ندارد . زيرا هيچ يك از معلومات بشرى در هيچ حال نمىتواند آن چنان روشن بوده باشد كه هيچ گونه جنبهء تاريكى نداشته باشد . زيرا موضوعات در قلمرو انسان و جهان آن چنان مربوط و پيچيده است كه به هيچ كس اجازه علم مطلق را نمىدهد .\r\nتبصرهء دوم - سه پديدهء يقين و ظن و شك در جريانات ذهنى آن چنان مشخص نيستند كه داراى مرزهاى حقيقى بوده و طورى باشند كه بتوان آنها را به طور دقيق از همديگر تفكيك كرد . زيرا ممكن است هنگامى كه انكشاف واقع مثلًا به نود در صد مىرسد ، شخص مفروض آن را صد در صد تلقى نمايد ، مخصوصاً اگر بخواهيم دقت بيشترى در انگيزه هاى حصول اين سه پديدهء روانى داشته باشيم ، خواهيم ديد كه بسيارى از انگيزه ها مطابق اثر واقعى خود در ذهن انسانى كارگر نمىگردد ، مثلًا خبر دادن زيد به اين كه قيمت فلان مبلغ است چون آن مقدار از قيمت براى آن كالا مطلوب شنونده است ، فوراً يقين پيدا مىكند ، در صورتى كه خبر زيد نمىبايست چنين حالت انكشاف واقع را به طور صد در صد در ذهن شنونده ايجاد نمايد .\r\nتفسير ابيات\r\nمن در تمام زندگانى براى كشف حقايق و شئون انسان و جهان با هر گونه افراد تماس پيدا كرده‌ام ، قصد من اين بود كه رازهاى هستى انسان را كشف كنم ، هر يك از اين افراد مطابق شرايط ذهنى خود در بارهء من قضاوت كرده ، خوش حالان گمان مىكنند آن عواملى كه آنها را خوشحال\r\n","description":"","footnote":"","page_name":" 11 ","page_number":35},
  {"content":"\r\n\r\nمىسازد مرا نيز شادمان مىكند ، و همچنين در ساير هدف گيرىها و دردها مرا هم سنخ خويشتن گمان كرده‌اند ، در صورتى كه آنان از درون من اطلاعى ندارند ، و نمىدانند كه من چه مىخواهم و خوشى و ناراحتى من در چيست ؟ از ملاحظهء مجموع ابيات مثنوى مىتوان با اين حقيقت روبه رو گشت كه جلال الدين رومى در زندگانى خود واقعاً با افراد و ملل و اقوام گوناگون معاشرت داشته زيرا هر موقع در بارهء يك طبقه و يك قوم كه صحبت مىكند ، گويى جلال الدين مدتى از عمر خود را با تمام آگاهى با آن طبقه و قوم بسر برده است .\r\n\r\n( ( 7 ) ) سرّ من از نالهء من دور نيست\r\nليك چشم و گوش را آن نور نيست\r\n( ( 8 ) ) تن ز جان و جان ز تن مستور نيست\r\nليك كس را ديد جان دستور نيست\r\n\r\nروح انسانى شناخته نخواهد شد\r\nدلائل زيادى در دست داريم كه مىگويد : روح انسانى شناخته نخواهد گشت ، اين دلائل تدريجاً در ابيات مثنوى بيان خواهد شد و ما تا حدود توانايى ، آنها را بررسى خواهيم نمود از آن جمله :\r\n1 - مفاهيمى را كه حواس انسانى به ذهن تحويل مىدهد و از آنها موضوعات و مسائلى را مىسازد ، همگى محدود و مشخص مىباشند ، در صورتى كه ما بايستى براى شناسايى روح ، فعاليت در بىنهايت را هم كه يكى از خصائص روح است مشاهده كنيم و مشاهدهء بىنهايت با بىنهايت بودن سازگار نيست زيرا هر مشهودى نهايتى دارد .\r\n2 - « خود » ما را آن چنان كه تصور مىكنيم روح براى ما مطرح مىسازد ، چگونه\r\n","description":"","footnote":"","page_name":" 12 ","page_number":36},
  {"content":"\r\n\r\nمىتوان با ساختهء روح خود روح را شناخت ؟ 3 - خود هشيارى يكى از خواص عالى روح انسانى است ، و تا خود هشيارى نباشد ما روح را در نخواهيم يافت و همين كه خواستيم آگاهى به خود پيدا كنيم ، اتحادى ميان درك كننده و درك شونده صورت مىگيرد كه در نتيجه همهء روح براى شناسايى مطرح نمىشود . ( 1 )  4 - جريان و حركت در حقيقت روح آن چنان حكمفرماست كه اگر ما بخواهيم نقطه‌اى از روح را براى شناسايى خود بر نهيم ، همان نقطه در جريان حركت از ما عبور نموده تنها عكسى از آن در ذهن ما مخلوط با چيزهاى ديگر مانده است . و لذا تا كنون هيچ يك از روان شناسان و فلاسفه و انسان شناسان به طور عموم نتوانسته‌اند حقيقت روح را براى ما بيان كنند .\r\nتفسير ابيات\r\nدرست است كه انسانها نمىتوانند در درون من چه مىگذرد ، و آنان اطلاعى از اسرار و فعاليتهاى درونى من ندارند ، اما اگر اينان چشم بينا و گوش شنوايى داشتند اسرار درونى مرا مىتوانستند از طنين ناله هاى من درك كنند .\r\nبيت دوم كه مىگويد :\r\n\r\nتن ز جان و جان ز تن مستور نيست\r\nليك كس را ديد جان دستور نيست\r\n\r\n","description":"","footnote":" ( 1 ) در اصطلاح فلسفه « علم حضورى » و در اصطلاح روان شناسى « خود هوشيارى » ( كونسيانس ) عبارت است از آگاهى انسان به « خود » ، اين آگاهى كاملًا وجود دارد و هر كس مىتواند با مراتب مختلفى از اين حالت روانى برخوردار بوده باشد ، ولى شناسايى حقيقى روح به آن اندازه كه يك نمود فيزيكى را مىشناسيم ، امكان ناپذير است و به احتمال قوى معناى آيهء « و يسئلونك عن الروح قل الروح من امر ربى » همين است كه مىگويد : اين يك امر مخصوص به خدا است . . ","page_name":" 13 ","page_number":37},
  {"content":"\r\nدو احتمال دارد : يكى اين كه به عنوان مسئلهء مستقلى مطرح شده مىخواهد ناتوانى انسان را از شناختن روح با اين كه در تمام اجزاء كالبد جريان دارد تذكر بدهد .\r\nاحتمال دوم ، هنگامى كه جلال الدين مىگويد : « از درون من نجست اسرار من » گويا اين سؤال پيش مىآيد كه چگونه مىشود كه همهء افراد انسانى با اين كه موجودات مشابهى هستند و به يك ديگر نزديكند ، با اين حال زبان يكى از آن ديگرى نفهمد ؟ در جواب اين سؤال مىگويد : آرى ، دو انسان به يك ديگر نزديكتر از تن و جان به همديگر نيستند با اين نزديكى كه « تن ز جان و جان ز تن مستور نيست » ، با اين حال هرگز ممكن نيست كه تن ز جان آگاهى حقيقى داشته باشد . شگفتا ، با اين كه شديدترين اتصال و ارتباط ميان جسم و جان انسانى برقرار است ، با اين حال هيچ كس قدرت شناسايى روح را ندارد . شرق و غرب ديروز و امروز همه و همه رباعى ذيل را با قطع نظر از اصطلاح بافى پذيرفته‌اند :\r\n\r\nحيران شده‌ام كه ميل جان با « من » چيست ؟\r\nو اندر گل تيره اين دل روشن چيست ؟\r\nعمريست هزار بار « من » گويم و « من »\r\n« من » گويم و ليك مىندانم « من » چيست ؟\r\n\r\nهشت بيت گذشته مطالبى را بيان مىكند كه به دو شكل مىتوان آنها را به همديگر مربوط ساخت :\r\nيكى اين كه مقصود از « نى » در مجموع هشت بيت گذشته خود جلال الدين رومى است كه به مقامى از معرفت و رشد انسانى رسيده در نتيجه احساس مىكند كه مانند\r\n","description":"","footnote":"","page_name":" 14 ","page_number":38},
  {"content":"\r\n« نى » از نيستان بريده شده فرياد فراق و جدايى و اشتياق به وصال دارد و هر كس در بارهء اين بانگ و فرياد عاشقانهء جلال الدين ، تخيلات و گمانهاى مناسب به خود دارد ، و در بارهء او از ديدگاه درك خويشتن سخن مىگويد ، سپس مىگويد : آنان نمىتوانند راز درونى مرا از شئون ظاهرى من درك كنند ، ولى اگر اين مردم داراى چشم باز و گوش شنوا بودند مىتوانستند از طنين ناله هاى آن « نى » كه جلال الدين مىزند راز او را كشف نمايند . جلال الدين در ابيات بعدى كه پس از اين سروده است از بيان حال شخص خود تجاوز كرده به بيان واقعيات كلى مىپردازد ، يعنى مطالبى را كه در ديباچه مىگويد در حقيقت در بارهء تمام افراد انسانى است .\r\nدوم اين كه مقصود از نى تمام افراد انسانى است ، نهايت امر اين است كه درك حكايت و شكايت و فرياد و جستجوى جايگاه اصلى از هر كسى ساخته نيست .\r\nضمناً اين نتيجه را هم مىتوان از مجموع ابيات گذشته و آينده بگيريم كه مادامى كه بانگ عشق الهى انسانها را در قلمرو شناسايى انسانها ناديده بگيريم هرگز نخواهيم توانست صداى واقعى اين موجود شگفت انگيز را از درون آن نمودار بسازيم . به همين جهت است كه او تا كنون در اغلب دوره ها و جوامع مانند يك دستگاه موسيقى بوده است كه نوازندهء آن عوامل طبيعى ، و خواسته هاى انسانهاى نيرومندتر بوده است . لذا به طور قطع مىتوان گفت كه تا راز واقعى اين ناله در انسان كشف نشود آخرين جمله را در بارهء نوع انسانى نخواهيم شنيد . زيرا اين گرايش و محبت الهى دانهء اصيلى است كه در روح انسانى كاشته شده شاخه ها و شكوفه ها و غنچه ها و ميوه هاى آن دانه در « مىخواهم » انسانى كه از بىنهايت منقطع نمىگردد نمودار است . با اين كه انسان محدوديت خود را درك مىكند ، با اين كه طعم ناچيزى و ناتوانى خود را مىچشد با اين وصف آن « مىخواهم بىنهايت » دست از او بر نمىدارد ، و چون نمىداند اين « مىخواهم بىنهايت » چيست ؟ و رو به كدامين سمت مىرود ؟ لذا به فلسفه بافىها و بد بينىها و عدم رضايت از جهان هستى تن درمىدهد .\r\n","description":"","footnote":"","page_name":" 15 ","page_number":39},
  {"content":"\r\n\r\n\r\n( ( 9 ) ) آتش است اين بانگ ناى و نيست باد\r\nهر كه اين آتش ندارد نيست باد\r\n( ( 10 ) ) آتش عشق است كاندر نى فتاد\r\nجوشش عشق است كاندر مىفتاد\r\n\r\nبانگ نى انسان از دميدن باد نيست\r\nمحرك روح انسانى كه بانگهاى الهى را طنين انداز مىكند ، باد و يا ساير نمودهاى طبيعى نيست ، بلكه اين محرك آتش محبت الهى است . آتش عشق كه نى را به ناله در مىآورد مانند همان عشق است كه مىرا جهت مست ساختن انسان مىجوشاند چنان كه مىمىجوشد تا به انسان حالت ناخود آگاه دهد .\r\nهمچنين آتش عشق در نى زبانه مىكشد تا انسان را به اصل اولى ( بارگاه ربوبى ) برساند .\r\nاين مسئله را جلال الدين در مثنوى بارها تكرار مىكند ، چنان كه انسان در جهان هستى در جستجوى وسايل حيات و رشد شخصيت است ، همچنان وسايل مزبور در جستجوى انسانها است ، شاعرى مىگويد :\r\n\r\nز شوق لب رزق خواران ز خاك\r\nدود دانه تا آسيا سينه چاك\r\n\r\nپوشگين شاعر معروف روسى در يك قطعهء زيبايى اين معنى را مجسم نموده است كه : سنبلهاى گندم مزرعه‌اى كاملًا رسيده صاحب مزرعه براى درو كردن آن حاضر نشده است ، هنگامى كه بادها مىوزند و سنبلها را به حركت در مىآورند از حركت آنها صدايى بر مىخيزد و صاحب مزرعه را مىخواند كه بيايد و آنها را درو كند و به آدميان برساند . باز شاعرى ديگر مىگويد :\r\n\r\nعشق دل بر ما ز عشق ما بر او افزونتر است\r\nدل بر از دل نگذرد گر دل ز دل بر بگذرد\r\n\r\nهمچنين خود جلال الدين رومى همين مضمون را پس از سيزده بيت دوباره چنين مىگويد :\r\n","description":"","footnote":"","page_name":" 16 ","page_number":40},
  {"content":"\r\n\r\n\r\nباده در جوشش گداى جوش ماست\r\nچرخ در گردش اسير هوش ماست\r\n\r\nالبته در اين بيت مطلب ديگرى هم هست كه در موقع شرح آن توضيح خواهيم داد .\r\nتفسير ابيات\r\nمىگويد : اين بانگ را كه « نى » انسانى سر داده است ، معلول باد و فشار نفس آدمى نيست كه « نى » هاى معمولى را به فرياد در مىآورد ، بلكه آتش محبت و عشق الهى است كه اين « نى » را به صدا در آورده است . و نيست باد آن كس ، كه اين آتش عشق الهى را ندارد ، زيرا ارزش هستى انسانى بستگى به شخصيت او دارد . و شخصيت انسانى آن گاه مىتواند بروز نموده به ثمر برسد كه رابطهء خود را با خدا دريابد و هنگامى كه رابطهء خود را با خدا دريافت ، خواهد ديد كه بدون عشق و پرستش خدا ، هستى و نيستىاش يكسان ، بلكه عدمش به ز وجود است ، زيرا او با اين جهل و حركات حيوانى خالصى كه دارد از تكاپو در راه وصول به آن هدف ( كه براى آن قدم به اين جهان گذاشته است ) ، امتناع ورزيده است .\r\n\r\n( ( 11 ) ) نى حريف هر كه از يارى بريد\r\nپرده هايش پرده هاى ما دريد ( 1 )  \r\n","description":"","footnote":" ( 1 ) پرده نوا ، گاه ، اصطلاح موسيقى است . مانند پردهء خراسان ، پردهء بلبل ، پردهء قمرى ، پردهء عراق ، پردهء چغانه ، پردهء ديرسال ، پردهء ياقوت ، پردهء خرم ، پردهء نوروز ، پردهء عشاق و به اصطلاح خاص نام دوازده آهنگ است كه هندو شاه نخجوانى نام آنها را در ابيات زير آورده است :\r\n\r\nنوا و راست و حسينى و راهوى و عراق\r\nحجاز و زنگله و بوسليك با عشاق\r\nدگر سپاهان و باقى بزرگ و زيرافكند\r\n\r\nاسامى همهء پرده هاست بر اطلاق فرهنگ فارسى تأليف آقاى دكتر محمد معين ، فرهنگ فارسى كه ذيل واژهء پرده . .\r\n","page_name":" 17 ","page_number":41},
  {"content":"\r\n\r\n\r\n( ( 12 ) ) همچو نى زهرى و ترياقى كه ديد ؟ ( 1 ) \r\nهمچو نى دمساز و مشتاقى كه ديد ؟\r\n( ( 13 ) ) نى حديث راه پر خون مىكند\r\nقصه هاى عشق مجنون مىكند\r\n\r\nتفسير ابيات\r\nپس از آن كه جلال الدين روح انسانى را به « نى » تشبيه نمود ، اكنون از يك نكته ادبى استفاده كرده مىگويد : براى كسى كه در فراق محبوب بسر مىبرد « نى » هم صحبت خوبى است ، و مىتواند با ناله ها و فرياد خود مراتب اشتياق به وصال و درد فراق از محبوب را باز گو كند ، اما همين آهنگهاى « نى » پرده هاى درونى ما را كنار زده راز ما را آشكار مىسازد . ( 2 )  از آن طرف چاره‌اى جز نواختن نى وجود ندارد ، زيرا چنان كه گفتيم بهترين هم دم دوران هجران « نى » و فريادهاى آن .\r\nپس در حقيقت « نى » ، هم « درد » ما و هم « دوا » ى ما است ، هم « زهر » و هم « ترياق » است . زهر است ، زيرا اندوه جدايى را بر مىانگيزد ، ترياق است ، زيرا انسان كامل احساس مىكند كه فرياد « نى » فرياد عشق و اشتياق است . نى « دمساز » است و « مشتاق » . دمساز است ، زيرا همراه با انسان است ، مشتاق است ، زيرا مىخواهد روح انسانى را به معشوق برساند .\r\nاين كه مىگويد : « حديث راه پر خون مىكند ، احتمال مىرود كه مقصود از راه مسيرى باشد كه روح انسانى در نزول به جهان طبيعت\r\n","description":"","footnote":" ( 1 ) ترياق پادزهر ، قسمتى از ضد سم است كه براى معالجهء مار گزيده به كار مىرفت ، سعدى مىگويد : « تا ترياق از عراق آورده شود مار گزيده بميرد » . .  ( 2 ) ممكن است مقصود از دريدن پرده هاى درونى ، آشكار گشتن مطالبى در الهيات بوده باشد كه براى مردم معمولى قابل تحمل نيست . . ","page_name":" 18 ","page_number":42},
  {"content":"\r\nپيموده است ، چون روح از بارگاه ربوبى جدا گشته به جهان ماده و مادى قدم گذاشته است ، و چون ماده سنخيتى با آن گوهر الهى ندارد ، لذا براى روح انسانى راه پر خونى است كه از آن گذشته است . اما به نظر مىرسد كه مقصود از راه خونين راهى است كه روح پس از نزول به جهان ماده براى وصول به معشوق خود خواهد پيمود ، آرى راه پر خون و با خطرى است ، زيرا راه محبت و عشق راه بسيار باريكى است كه از ميان خارستانهاى طبيعت و سنگلاخهاى هوى و هوس ، و بالاخره از ميان كوير سوزان مشتهيات حيوانى كشيده شده است . ( 1 ) \r\n\r\nدو دهان داريم گويا همچو » نى »\r\nيك دهان پنهانست در لبهاى وى\r\nيك دهان نالان شده سوى شما\r\nهاى هويى در فكنده در سما\r\nدمدمهء اين ناى از دمهاى اوست\r\nهاى هوى روح از هيهاى اوست\r\nليك داند هر كه او را منظر است ( 2 ) \r\nكاين فغان اين سرى هم ز ان سر است\r\n\r\n","description":"","footnote":" ( 1 ) بالزاك يك جمله ادبى بسيار زيبا دارد كه بىشباهت به مطلب فوق نمىباشد ، بالزاك در مقدمهء مطلبى كه در بارهء رشد شخصيت انسانى بيان مىكند ، مىگويد : « وصول به شخصيت عالى امكان پذير است ، به شرط آن كه انسان در تماس خود با امور زندگى نگذارد به همان آسانى كه گوسفند پشم خود را در خارستانهايى كه از آن مىگذرد از دست مىدهد ، روحش پاره پاره شود . « بالزاك ، چرم ساغرى ، ص 139 . .  ( 2 ) منظر ديدگاه ، اگر چه معناى مستقيم آن با مقصود جلال الدين در بيت فوق سازگار نيست ، ولى روشن است كه داشتن ديدگاه وسيع و عميق ، مستلزم بينايى تيز و نافذ مىباشد . . ","page_name":" 19 ","page_number":43},
  {"content":"\r\n\r\nسطح طبيعى و سطح ما وراى طبيعى روح\r\nدر ابيات فوق يك تشبيه بسيار با اهميتى ميان « نى » و روح انسانى بيان شده است كه مىتوان گفت در ميان همه ابيات اين ديباچه ( كه از پديده « نى » بهره بردارى مىكند ) . مهمترين تشبيه است ، و ما ذيلًا آن را توضيح مىدهيم :\r\nبا مشاهدهء پديده هاى گوناگون و بلكه با مشاهدهء فعاليتهاى متضاد در درون انسانى كه با يگانگى حقيقت روح سازگار نمىباشد ، ( 1 )  فلاسفه و روان شناسان وادار شده‌اند كه براى حل اين پديده هاى متضاد و گوناگون چاره جويى نمايند ، در اين باره مطالب زيادى گفته‌اند ، اكثريت قريب به اتفاق آنها يكى از چهار راه را انتخاب كرده‌اند :\r\n1 - روح انسانى حقيقتاً متعدد است ، روح انسانى و روح ملكوتى .\r\n2 - روح انسانى دو رو دارد : رو به اصل اولى خود ( ما وراى طبيعت ) و رو به سوى طبيعت .\r\n3 - روح انسانى دو سطح دارد : سطح ظاهرى رو به طبيعت و سطح عميقى كه پيرو قوانين و جريانات طبيعى نمىباشد .\r\n4 - روان انسانى داراى قلمروهاى گوناگونى است : قلمرو روشن ( خود آگاه ) ، قلمرو تاريك ( ناخود آگاه ) ، قلمرو نيمه روشن ( مرحله‌اى در ميان خود آگاه و ناخود آگاه ) .\r\n","description":"","footnote":" ( 1 ) اولًا ، شخصيت انسانى در عين اين كه به جهت تماس با عوامل طبيعى در تغيير و دگرگونى است ، داراى ثبوت و استقرار هم هست . دوم ، اين كه در عين حال كه تحت تأثير عوامل طبيعى است ، مىتواند نيروى مقاومت در مقابل آن عوامل را نيز كسب كند ، تا آن جا كه همان عوامل را از فعاليت خود باز دارد . سوم ، در عين حال كه ادراك مىكند ادراك مىشود ( در حالت خود هشيارى ) . چهارم ، با اين كه از نظر طبيعى بايستى همواره تمام تكاپوهاى او در راه تنازغ در بقاء صرف شود ، با اين حال گرايشهاى معنوى و ما وراى طبيعى فراوان دارد . . . . . ","page_name":" 20 ","page_number":44},
  {"content":"\r\nاز كلمات ابن سينا دو نظريهء 1 و 2 استفاده مىگردد ، عبارتى كه ذيلًا نقل مىشود نظريه دوم را بيان مىكند :\r\n« و مر جان مردم را دو رو است : يكى رو سوى بر سو است و به جايگاه خود است . و يكى رو سوى اين جهان است ، و قوت كناييش به سوى اين جهان است ، و قوت اندر يافتش به سوى بر سو است و به آن جهان است . ( 1 )  هنرى برگسون نظريهء سوم ، و فرويد را مىتوان از صاحبان نظريهء چهارم بشمار آورد .\r\nتشبيهى كه جلال الدين در ابيات فوق آورده است ، تقريباً مطابق نظريهء دوم مىباشد ، چنان كه » نى « دو سر يا دو دهانه دارد كه يكى از آنها در لبهاى » ناى زن « است و در آن مىدمد ، و دهانه ديگر همان است كه بانگ و فرياد » نى « از آن جا خارج مىشود ، به همين كيفيت روح انسانى نيز دو رو دارد : يكى ، رو به اصل اولى و به جايگاه خود ، آن رويا آن سر از جريانات طبيعى بر كنار بوده و شعاعى از بارگاه ربوبى است . روى دوم به اين جهان طبيعت كه هاى هويى مىكند و فرياد مىزند .\r\nخلاصه جان انسانى مانند » نى « است كه ناى زن ( خدا ) او را مىنوازد . ( 2 )  مسئلهء ديگرى كه در ابيات فوق مورد دقت و نظر جلال الدين بوده ، اين است كه : وى سخن خود را از مسئلهء عشق الهى شروع كرده مىگويد :\r\n\r\nآتش عشق است كاندر نى فتاد\r\nجوشش عشق است كاندر مىفتاد\r\n\r\nسپس مىگويد :\r\n","description":"","footnote":" ( 1 ) ابن سينا ، دانش نامهء علائى - طبيعيات ، ص 101 و 102 . .  ( 2 ) جان انسانى يا روح او كه يك حقيقت است ( چنان كه » نى « يك موجود است ) چگونه مىتواند يك سر آن ما وراى طبيعى و سر ديگرش طبيعى خالص بوده باشد ؟ جلال الدين در بارهء اين سؤال مطالبى را مطرح خواهد كرد ، از قبيل اين كه تفكرات ما در جهان ذهنى از عوارض محدود كنندهء پديده هاى طبيعى بر كنار است ، ولى هنگامى كه مانند نقشه در روى كاغذ يا ساختمان پياده مىشود اسير خواص و نمودهاى طبيعت مىگردد . . ","page_name":" 21 ","page_number":45},
  {"content":"\r\n\r\n\r\n\r\nليك داند آن كه او را منظر است\r\nكاين فغان اين سرى هم ز ان سر است\r\nدمدمهء اين ناى از دمهاى اوست\r\nهاى هوى روح از هيهاى اوست\r\n\r\nنتيجه چنين مىشود كه اين آتش عشق و بانگ و فرياد همه و همه از خود او ( خدا ) و به سوى ( خدا ) است ، و اين مسئله هم تدريجاً در شرح ابيات آينده مورد بررسى قرار خواهد گرفت .\r\n\r\n( ( 14 ) ) محرم اين هوش جز بىهوش نيست\r\nمرزبان را مشترى جز گوش نيست\r\n\r\nروايت\r\nروايتى در تأثير موعظه و اندرز وارد شده است كه مىگويد :\r\nالموعظة إذا خرج من القلب دخل فى القلب و إذا خرج من اللسان لم يتجاوز الاذان » هنگامى كه موعظه از دل بر مىآيد بر دل مىنشيند و هنگامى كه فقط از زبان بر آيد از گوشها تجاوز نمىكند » .\r\nاز امام صادق عليه السلام نقل شده است كه » هنگامى كه عالم به علم خود عمل نكند وعظ و اندرز او از دلها مىلغزد ، چنان كه باران از روى سنگ صاف مىلغزد . ( 1 ) \r\nناخود آگاهى عرفانى\r\nحقايق عرفانى كه در ابيات گذشته مطرح شده است ، براى اشخاصى قابل درك است كه بتوانند به جهان ناخود آگاه قدم بگذارند .\r\nمقصود از ناخود آگاهى بر كنار ساختن حالت خود آگاهى است . خود آگاهى در فعاليتهاى روحى دو قسم اساسى دارد :\r\n","description":"","footnote":" ( 1 ) فيض كاشانى ، المحجة البيضاء ، ج 1 ، ص 137 . . ","page_name":" 22 ","page_number":46},
  {"content":"\r\n\r\nاول ، خود آگاهى طبيعى ، در اين حالت انسان فقط به « خود طبيعى » توجه دارد و فعاليتها و شادىها و اندوه ها و تصورات و تداعى معانى و ارادهء او همه و همه متوجه يا ناشى از « خود طبيعى » است . در اين خود آگاهى انسان يك حيوان رشد يافته‌اى بيش نيست ، و نمىتواند با اين خود آگاهى در گروه انسانهايى كه به مرحله رشد شخصيت قدم گذاشته‌اند ، شركت جويد .\r\nدوم ، خود آگاهى به « شخصيت » ، در اين حالت انسان شخصيت يا روح خود را مورد درك و توجه قرار مىدهد كه در فلسفهء كلاسيك آن را علم حضورى مىنامند . اين خود آگاهى فى نفسه يكى از فعاليتهاى عالى روح ما است . ( 1 )  براى دريافت حقايق عرفانى ورود به درك « شخصيت » ضرورى مىباشد ، ولى اين ورود به عنوان مقدمهء ضرورى براى عبور به « ناخود آگاه » است . اين حالت ناخود آگاهى يا ناخود هشيار چنان كه پس از اين توضيح داده خواهد شد ، با تصورات و الفاظ ديگران چيزى نخواهد چشيد . در ابيات آيندهء جلال الدين اين بيت را مشاهده خواهيم كرد :\r\n\r\nخويش را تسليم كن بردار مزد\r\nوانگه از خود بىز خود چيزى بدزد\r\nگر نبودى نالهء « نى » را ثمر\r\n« نى » جهان را پر نكردى از شكر\r\n\r\nنالهء « نى » را همگان مىتوانند بشنوند\r\nنالهء « نى » انسانى را در دادن نتيجه و ثمر بخش بودن به « نى » معمولى ( نيشكر ) تشبيه\r\n","description":"","footnote":" ( 1 ) قسم دوم ( خود آگاهى به شخصيت ) در مرتبه خود به اقسام گوناگونى تقسيم مىگردد ، مانند آگاهى به تمام شخصيت ، آگاهى به شخصيت به طور تجريدى ، آگاهى به حالتى از حالات شخصيت . . ","page_name":" 23 ","page_number":47},
  {"content":"\r\n\r\nكرده است . گمان نرود كه ناله و فرياد « نى » انسانى كه تا كنون در بارهء آن مطالب زيادى گفته‌اند ، يك مسئلهء شخصى بوده و يك نالهء مخصوص است كه فقط بعضى از افراد آن را مىشنوند و قابل گفتگو با همه كس نمىباشد اين يك اشتباه است ، بلكه فرياد اين « نى » بسيار رسا بوده و آن چنان منشا اثر است كه ميليونها افراد انسانى را با اشكال مختلف چه در صورت عباد و چه در صورت نيكو كاران اجتماعى و چه در شكل شهداى راه خداوندى . . . به سوى خدا جلب كرده است ، اگر چه از حيث شدت ضعف در افراد انسانى گوناگون مىباشد . به اضافهء اين كه خداوند استعداد شنوايى مزبور را به همه كس عنايت فرموده است ، نهايت امر اين است كه موانعى از خود افراد ، يا اجتماعى كه در آن زندگى مىكنند بروز كرده گوش شنوائى را از آنها سلب مىنمايد .\r\nتفسير ابيات\r\nيازده بيت فوق داراى مطالب گوناگونى است كه كاملًا به همديگر مربوط مىباشند :\r\nفرياد « نى » مانند « نى » هاى معمولى نتيجهء دميدن باد در آن نيست ، بلكه ناشى از آتش عشق است ، و فقط ما نيستيم كه « نى » را به ناله درمىآوريم ، بلكه طبيعت خود روح انسانى براى نواختن نواى « نى » عشق سوزانى دارد ، همچنان كه فقط فرد انسانى نيست كه مىرا جوشانيده و از خوردن آن مست مىشود ، بلكه خود مىبراى مست كردن اين انسان عاشقانه مىجوشد . اين « نى » انسانى تأثير دو جانبه دارد : هم اندوه فراق و جدايى را به هيجان درمى آورد ، و هم شور و نشاط عشق به وصول را در ما نمودار مىسازد .\r\nروح انسانى مانند « نى » معمولى دو دهانه دارد :\r\nيك دهان مربوط به خداست ، مانند اين كه خدا در آن مىدمد و صدايش در فضا روح ما مىپيچد ، دهان ديگر سطح مجاور روح با\r\n","description":"","footnote":"","page_name":" 24 ","page_number":48},
  {"content":"\r\n\r\nطبيعت است كه در اين حالت ، انسان نواى خود را از چاه طبيعت بيرون كشيده در آسمان منعكس مىسازد . اين « نى » انسانى كه نواى عشق به جايگاه اصلى از آن بر مىخيزد ، به ما هشدار مىدهد كه راهى را كه در پيش دارد بسيار پر خوف و خطر و خونين است ، چنان كه در داستان عشق مجنون به ليلى مشاهده مىگردد ، آرى وصول به بارگاه معشوق راه پر خطر و خونين دارد ، زيرا بايستى از خارستان طبيعت عبور نموده و سنگلاخهاى هوى و هوس حيوانى را پشت سر گذاشت .\r\nاين حقايق معنوى فقط براى كسانى قابل درك است كه من طبيعى و من انسانى خود را كنار نهاده به جهان ناخود آگاه كه آگاهى به همه چيز است قدم بگذارند .\r\n\r\n( ( 15 ) ) در غم ما روزها بىگاه شد\r\nروزها با سوزها همراه شد\r\n( ( 16 ) ) روزها گر رفت گو رو باك نيست\r\nتو بمان اى آن كه جز تو پاك نيست\r\n\r\nاگر زندگانى در اندوه ، و سوز انسانى در راه وصال مىگذرد ، باكى نيست\r\nروزگار ما با اندوه و سوز و گداز سپرى گشت ، نقدينهء عمر سكه به سكه در بازار زندگى از دست رفت . البته اين يك مطلب بسيار روشن است كه عمر معمولى انسانى در مقابل عمر جهان طبيعت خيلى كمتر از يك ثانيه در مقابل ميليونها سال است ، هر نفس ما را گامى از زندگانى دور و به مرگ نزديك مىكند .\r\n\r\nدر قطع نخل سركش باغ حيات ما\r\nچون ارهء دو سر نفس اندر كشاكش است\r\n\r\nگذشت ساليان عمر معمولًا همراه با اضطرابات و آرامشها و هم دم با لذايذ و آلام و\r\n","description":"","footnote":"","page_name":" 25 ","page_number":49},
  {"content":"\r\nشادىها و اندوه ها مىباشد ، و هر كس مىخواهد تمام دوران زندگانى او را با شادىها و لذايذ سپر گردد ، و اندوه و اضطرابات زندگانى او را مختل و تيره و تار نسازد . ولى اين يك آرزوى درونى است كه هرگز جامهء عمل نپوشيده و نخواهد پوشيد . حتى شادىها و لذايذ كه در سه نقطه ( گذشته و حال و آينده ) براى ما مطرح مىگردد ، وضع متفاوتى دارد به توضيح اين كه :\r\nاگر به لذايذ و شادىهاى گذشته توجه كنيم ، حتى سايهء حقيقى آنها را هم نخواهيم يافت ، تصور لذايذ روزگار جوانى در دوران ميانسالى و كهنسالى اگر مشقت بار و شكنجه زا نبوده باشد ، حد اقل بيش از يك عده مفاهيم خشكيده و بىاثر چيزى نخواهد بود . اما لذايذ فعلى كه يك انسان در حال چشيدن آنها است ، درست است كه خوش آينده است و از آن جهت كه تمام سطح « من » را اشغال مىكند ، در نتيجه انسان به ساير پديده هاى روانى آگاهى ندارد ، ولى اگر همان لذايذ با اندك خود هشيارى همراه بوده باشد ، خواهيم ديد كه پيرامون آنها را دردها و اضطرابات عميقى فرا گرفته است و با يك توجه مختصر خواهيم ديد كه ما لذايذ خود را روى خيالات پوچ بنا نهاده‌ايم . آرى\r\n\r\nبا خيالى صلحشان و جنگشان\r\nبا خيالى نامشان و ننگشان\r\n\r\nاگر همين لذايذ را براى آيندهء خود تصور نماييم ، يعنى خود را با وعدهء رسيدن به لذايذ فردا ، دل خوش كنيم ، از آن جهت كه آينده همواره پر از رويدادهاى محاسبه نشده است ، نمىتوانيم از احتمال و پيش آمد مخالف جلوگيرى كنيم . لذا آرزو را پديدهء روانى لذت بارى مىتوانيم مجسم كنيم كه هميشه پرده‌اى از شبح و ابهام و يأس صحنهء آن را تاريك و اندوه بار مىسازد .\r\nاميدوارى بسيار خوب است ، حتى امروزه در شعار معروف ( زندگانى اميد و حركت است ) ، براى ما بسيار اهميت دارد ، ولى اين اميد به منزلهء روغن موتور است كه بدون نيروى محرك و راننده به پشيزى نمىارزد ، و اين نيروى محرك و راننده در تكاپوى شديد در ميدان « ماده و زندگى » اسير چنگال قوانين است كه ممكن است محاسبهء منطقى\r\n","description":"","footnote":"","page_name":" 26 ","page_number":50},
  {"content":"\r\nدر بارهء آن قوانين باعث اضطراب گردد ، و اصلا ممكن است به قول داستايوسكى زندگى را بخشكاند ، آن گاه اميد بر روى اين اضطراب چه تأثير سودمندى خواهد بخشيد .\r\nبه ياد آن جملهء زيباى ويكتور هوگو مىافتيم كه مىگويد :\r\n« اميد بر روى اضطراب چون نفت بر روى آب مىسوزد و روشنايى مىدهد و اين شعلهء شناور همواره بر روى آلام بشرى زبانه مىكشد . » ( 1 )  اونوره بالزاك مىگويد :\r\n« مسئلهء غريبى است انسان هميشه با خويشتن در جدال است ، آرزوهايش را در اثر آلام كنونى از دست مىدهد ، و آلام خود را به اميد آينده‌اى كه به او تعلق ندارد فريب مىدهد . » ( 2 )  بسيار خوب ، روى اين محاسبات زندگى ، لذايذ و شادىها همه جانبه و ريشه دار نيست ، اما به چه علت :\r\n\r\nدر غم ما روزها بىگاه شد\r\nروزها با سوزها همراه شد\r\n\r\nاين غم و اندوه غير از آن پديدهء روانى است كه افراد معمولى انسان در موقع فقدان خواسته هاى خود دچار مىگردند ، بلكه اين همان غم هجران معشوق واقعى است كه از تمام لذايذى كه بشر در جهان مادى مىبرد لذت بخشتر است ، همين غم است كه سعدى شادى و خرمى دو جهان را در آن مىبيند :\r\n\r\nآب حيات من است خاك سر كوى دوست\r\nگر دو جهان خرّمى است ما و غم روى دوست\r\n\r\nاين همان غم است كه محقق مرحوم فيض كاشانى آرزويش را در سر مىپرورانيد :\r\nندهى اگر به او دل به چه آرميده باشى ؟ نگزينى از غم او چه غمى گزيده باشى ؟ بلى اين همان اندوه است كه غبار آن را چهره تمام راد مردان جهان بشريت و تمام سازندگان تاريخ انسانى در سطح آيينهء حيات و طوفان آن را در سراسر زندگانى پر پيچ و خمشان به ما نشان مىدهند .\r\nآرى اگر از نهال زندگانى ميوهء ابديت را چيده‌اى و اگر لذايذ هر دو جهان\r\n","description":"","footnote":" ( 1 ) ويكتور هوگو ، مردى كه مىخندد ، ج 2 ، ص 141 . .  ( 2 ) اونوره بالزاك ، چرم ساغرى ، ص 15 . . ","page_name":" 27 ","page_number":51},
  {"content":"\r\n\r\n\r\nرا با غم هجران معشوق حقيقى سپرى كرده‌اى ، چه باك از رفتن روزها ؟ بگذار اين روزگاران سپرى شود ، عشق و محبتى كه روح تو را به ثمر رسانيده است پايدار خواهد ماند .\r\n\r\n( ( 17 ) ) هر كه جز ماهى ز آبش سير شد\r\nهر كه بىروزيست روزش دير شد\r\n\r\nبگذاريد آنان كه تشنگى ملاقات خدا را ندارند خود را سيراب ببينند\r\nآن ماهى است كه مىتواند طعم زندگى در آب را بچشد ، اگر يك انسان توانست خود را در درياى محبت الهى غوطه ور بسازد ، تشنگى دائمى خود را باب چنين دريايى ، احساس خواهد كرد ، در نتيجه كسانى كه به جهت آلوده شدن در كثافات هوى و هوس حيوانى از آب درياى محبت الهى اغراض كرده‌اند ، براى آنان زندگانى هر چه زودتر به پايان برسد باز دير خواهد بود ، زيرا آنان در جهان از انسانيت واقعى روزى ندارند .\r\n\r\n( ( 18 ) ) در نيابد حال پخته هيچ خام\r\nپس سخن كوتاه بايد و السلام\r\n\r\nآدم خام حال انسان ورزيده را نمىتواند دريابد\r\nآرى اصل بسيار روشنى است كه نادان از وضع روانى و رشد شخصيت دانا كاملًا بىخبر است ، چگونه مىتوان روح تكامل يافتهء يك انسان پخته و ورزيده در علم و عمل را كه عظمت بىنهايت به خود گرفته است ، به يك آدم خام و نادان كه حتى بر روزنه هاى حواسش عنكبوت جهل و نادانى تارهاى ضخيم تنيده است ، نشان داد ؟ نادان مو مىبيند دانا پيچش مو ، نادان قطره‌اى مىبيند همان قطره براى دانا دريايى است بىكران .\r\n\r\nهر قطره‌اى در اين ره صد بحر آتشين است\r\nدردا كه اين معما شرح و بيان ندارد\r\n\r\n","description":"","footnote":"","page_name":" 28 ","page_number":52},
  {"content":"\r\n\r\nبياييد آهنگ ناى جبران خليل جبران را هم بشنويم\r\nدر تمام ابيات گذشته جلال الدين بانواختن « نى » آهنگ اصلى عرفان را در اعماق روح ما به طنين در آورد آهنگى كه در يك جملهء الهى « انا لله و انا إليه راجعون » خلاصه مىگردد . براى اين كه بتوانيم بانگ ناى جلال الدين رومى را با اعماق روح انسانها آشنا ساخته خود آنان را بنواختن ناى الهى آماده كنيم ، بايستى از يك ناى زن ديگر خواهش كنيم كه براى ما باز كردن و هموار ساختن راه شنوايى دل مطالب آشناترى را با ما در ميان بگذارد ، اين ناى زن ما جبران خليل جبران نام دارد كه به يارى جلال الدين رومى شتافته مىخواهد عوامل سنگينى گوش بشر را در مقابل فريادهاى « نى » الهيون بيان كند ، شايد بتواند با اين وسيله واماندگان راه حق و حقيقت را حركتى داده به قافلهء رهروان مقصد كه محبت الهى است برساند . او از شدت فروتنى نمىگويد : من ناى را كه جلال الدين رومى مىزند ، مىنوازم ، بلكه در جستجوى « ناى » است و مىگويد « نى بياوريد تا نى بنوازم » .\r\nنمىدانيم ، شايد هم ناى ميان دو لب او بانگ عشق را سر داده است ولى او كه در دريايى از ناهشيارى غوطه خورده است خود « نى » را فراموش كرده است .\r\nاو مىگويد : ( 1 ) \r\n","description":"","footnote":" ( 1 ) اين ترجيعبندها را جبران خليل تحت عنوان ( المواكب ) سروده و در كتابى به نام مجموعه مقالات جبران خليل از صفحه 353 تا 364 ثبت شده است . . اين نكته را هم متذكر مىشويم كه ترجمهء ما از ترجيعبندهاى جبران خليل كاملًا تحت اللفظى نبوده مضامين آنها را بيان كرده‌ايم . ضمناً دو بيت ترجيعى را كه جبران خليل پس از اصل ابيات آورده است ما به مناسبت معنى جلوتر مورد تفسير قرار داده‌ايم . . آن چه كه در ترجيعات است اين است كه « نى » را « به من ده و بخوان » ولى چنان كه گفتيم براى مناسبت بيشتر ، ما خود جبران خليل را ، هم « ناى زن » و هم خواننده مجسم نموده‌ايم . . ","page_name":" 29 ","page_number":53},
  {"content":"\r\nنى بياوريد تا نى بنوازم « زيرا رشد عقول انسانى را آهنگ ناى است ، آهنگ ناى پايدارتر از هر چيز با عظمت و حقيرى است كه انسانها براى خود ساخته‌اند » .\r\n« مىبينيم گرد و غبار طبيعت صورت زيباى روح مردم را آن چنان تيره و تار ساخته است كه گويى صفا و نيكويى در اين چهره ها ساختگى و اجبارى است » .\r\n« زشتى و تبه كارى مانند يك سنت طبيعى مردم را تا زير خاك سياه بدرقه مىكند » .\r\n« انگشتان ناخود آگاه روزگاران اكثريت اين مردم را بازيچه قرار داده ، زمانى آنها را به حركت و جنبش در مىآورد ، سپس آنها را درهم مىشكند » .\r\n« افراد انسانى براى خود شخصيتها مىتراشند كه اين يكى دانا است ، آن ديگرى آقا است .\r\n« من آن گروه از انسانها را با فضيلت مىشمارم كه دنبال رهروان حق و حقيقت را گرفته ، موجوديت خود را به ثمر رسانيده‌اند ، جز اين رهروان حق و حقيقت هر كه باشد نابود شدنى است » . ( 1 ) \r\nنى بياور تا نى بنوازم » زيرا آهنگ نى عامل رشد عقول انسانى است ، قرون و اعصار نابود مىگردند ولى آهنگ نى پايدار است » .\r\n« زندگانى ( طبيعى حيوانى ) خواب گرانى است كه خود پرستان نسبت به آن عشق مىورزند » .\r\n","description":"","footnote":" ( 1 )\r\n\r\nالخير فى الناس مصنوع إذا جبروا\r\nو الشر فى الناس لا يفنى و ان قبروا\r\nو اكثر الناس آلات تحركها\r\nاصابع الدهر يوماً ثم تنكسر\r\nفلا تقولن هذا عالم علم\r\nو لا تقولن ذاك السيد الوقر\r\n\r\nفاضل الناس قطعان يسير بها صوت الرعاء و من لم يمش يندثر . ","page_name":" 30 ","page_number":54},
  {"content":"\r\n« راز نهايى روح انسانى را دو پردهء تاريك ( شادىها و اندوه ها ) پشت سر هم و به طور تناوب مىپوشانند .\r\n« بيا ، اين شادىها و اندوه هاى زود گذر را از دامان پاك روح بر كنار كن ( نگذار اين شادىها و اندوه ها روح تو را پاره پاره كند ) بالاتر برو ، تا كجا ؟ تا آن جا كه به همسايگى موجود برترين نائل شوى ، آن موجود برترين كه انديشه هاى بشرى را مبهوت ساخته است » . ( 1 ) \r\nنى را بياور تا نى بنوازم « زيرا آواى اين ناى گواراترين باده عشق است ، وقتى تمامى صداها خاموش مىگردند » .\r\n« طنين ناى همچنان ابديّت مىگيرد » .\r\n« كماند افرادى كه از زندگانى خود خشنود بوده بدون شكنجه آن را سپرى كنند » .\r\n« به همين جهت است كه كاسه هاى اوهام گوناگونى را از چشمه سار زندگانى پر كرده و مىخورند و تخدير مىگردند » .\r\n« اين يكى با يك عده عبادات خشك و اعتيادى دل خوش مىدارد ، آن ديگرى با ثروت دستهء ديگرى با رؤياها مست مىشوند » .\r\n« پس كرهء خاكى ما ميكده است و روزگاران ساقى آن ، براى زندگانى ( طبيعى حيوانى ) در اين كرهء خاكى فقط مستان ناخود آگاه عشق خواهند ورزيد » .\r\n","description":"","footnote":" ( 1 )\r\n\r\nاعطنى الناى و غن فالغناء يرعى العقول\r\nو انين الناى ابقى من مجيد و ذليل\r\nو ما الحياة سوى نوم تراوده\r\nاحلام من بمراد النفس تأتمر\r\nو السر فى النفس حزن النفس يستره\r\nفان تولى فبالافراح يستتر\r\nو السر فى العيش رعد العيش يحجبه\r\nفان ازيل تولى حجبه الكدر\r\nفان ترفعت عن رغد و عن كدر\r\nجاورت ظل الذى حارت له الفكر .  ","page_name":" 31 ","page_number":55},
  {"content":"\r\n« اگر مرد بيدارى را در ميان اين مستان سراغ گرفتى برو ماه را در پشت ابر تماشا كن » . ( 1 ) \r\n( اين اشخاص با افراد حيوان صفت در هم نمىآميزند چنان كه ماه در پشت ابرهاى متراكم حقيقت خود را از دست نمىدهد ) .\r\nنى را بياور تا نى بنوازم « زيرا نواى » نى « بهترين نيايش است زندگانى نابود مىگردد ولى اين نوا پايدار خواهد ماند » .\r\n« اين مردم دين را مزرعه‌اى مىدانند كه براى محصولش مىكوشند ، يكى به آرزوى نعمتهاى بهشتى و ديگرى از ترس آتش سوزان ، كشت و كار مىكند ، اينان بازرگانانند » .\r\n« اگر ترس از كيفر رستاخيز نبود خدايى را پرستش نمىكردند و اگر پاداشى مايهء اميدوارى وجود نداشت آنان كفر مىورزيدند . گويى دين براى آنان نوعى كالا از براى كسب و تجارت است كه اگر در بارهء آن دقت و فعاليت كردند سودى خواهند برد و الا با خسارت روبرو خواهند گشت » . ( 2 ) \r\n","description":"","footnote":" ( 1 )\r\n\r\nاعطنى الناى و غن فالقناء خير الشراب\r\nو انين الناى يبقى بعد أن تفنى الهضاب\r\nو قل فى الارض من يرض الحياة كما\r\nتأتيه عفوا و لم يحكم به الضجر\r\nلذاك قد حولوا نهر الحياة الى\r\nاكواب و هم إذا طافوا بها خدروا\r\nفذا يعربد ان صلى و ذاك إذا\r\nاثرى و ذلك باحلام يختصر\r\nفالارض خمارء و الدهر صاحبها\r\nو ليس يرضى بها غير الاولى سكروا\r\nفان رأت اخا صحو فقل عجبا\r\nهل استظل بغيم معطر قمر .   ( 2 )\r\n\r\nأعطني الناى و غن فالغناء خير الصلاة\r\nو أنين الناى يبقى بعد أن تفني الحياة\r\nو الدين في الناس حقل ليس يزرعه\r\nغير الألى لهم في زرعه وطر\r\nمن آمل بنعيم الخلد مبتشر\r\nو من جهول يخاف النار تستعسر\r\nفالقوم لو لا عقاب البعث ما عبدوا\r\nربا و لو لا الثواب المرتجى كفروا\r\nكأنما الدين ضرب من متاجرهم\r\nإن واظبوا ربحوا إن أهملوا خسروا .  ","page_name":" 32 ","page_number":56},
  {"content":"\r\nامير المؤمنين عليه السلام در مقام نيايش با خدا مىگويد :\r\n« من تو را نه براى ترس از آتش عبادت مىكنم و نه به جهت طمع در بهشت تو ، بلكه تو را سزاوار پرستش ديده و مىپرستم . » ( 1 )  نى بياوريد نى بنوازم بانگ ناى عامل اعتدال دلهاى انسانى است ، گناه ها و جرايم بشرى به پايان مىرسد ولى طنين نالهء نى همچنان به پيش مىرود .\r\nاين كه مردم به بانگ الهى توجهى ندارند معلول يك سلسله عوامل است ، و جبران خليل مىخواهد ناى خود را در يكى از با اهميتترين عوامل به فرياد در آورد .\r\nاين عامل چيست ؟ اين عامل عبارتست از بىدادگرى در اجتماعات كه ناى الهى افراد را از دستشان مىگيرد و مىشكند .\r\n« دادگرى در روى زمين را ببين چه دادگرى ؟ اين عدالت پريان را به گريه در مىآورد و مردگان پوسيده را در زير خاك مىخنداند . چرا ؟ « زيرا زندان و مرگ را براى آن جنايت كاران مقرر كرده‌اند كه ناتوانند ، عظمت و افتخار را نصيب نيرومندانى كرده‌اند كه قدرت رهايى از چنگال حق و واقعيتهاى انسانى را دارا هستند » .\r\n« آيا اين است دادگرى ؟ » « ناتوانى كه برگ گلى را بربايد مورد توبيخ است و پست شمرده مىشود ، اما نيرومندى كه همه ى مزرعه را ( گلستان را ) مىدزدد دلاور و قهرمان ناميده مىشود » « آيا اين است دادگرى ؟ » « كشتن يك فرد يا يك آسيب جسمانى موجب قصاص قاتل يا كيفر ضارب مىباشد ولى قاتلان روح بشرى را به حال خود رها كرده‌اند ، آنان در مقابل ديده گان ما\r\n","description":"","footnote":" ( 1 ) ما عبدتك خوفا من نارك و لا طمعاً فى جنتك ، بل وجدتك اهلا للعبادة فعبدتك . » . ","page_name":" 33 ","page_number":57},
  {"content":"\r\nراه مىروند ، ولى هيچ كس آنها را نمىبيند ؟ » ( 1 ) \r\nنى بياور تا نى بنوازم « زيرا آهنگش نيروى ارادهء انسانها است ، در آن هنگام كه خورشيدها متلاشى مىشوند » .\r\n« همچنان آهنگ نى پايدار است » .\r\n« حق مخصوص ارادهء روح است ، و روح انسانى اگر نيرومند گردد سرور بوده و پيروز است و اگر ناتوان گشت در باد پاى دگرگونىها قرار خواهد گرفت » .\r\n« در جايگاه شيران خواه شيرى بوده باشد يا نه ، بويى به مشام مىرسد كه روباهان از آن گريزانند » .\r\n« پرندهء ظريف زرزور ( 2 )  هر چند در فضاى مرتفع به پرواز در آيد ، بالاخره ضعيف و ترسو است ، اما مرغ شاهين اگر چه در حال جان كندن بوده باشد داراى هيبت و شهامتى است » .\r\n« چه مردم بخواهند يا نه ، قدرت روح حقيقتى است كه با نيروى بازوان از بين نمىرود . » ( 3 ) \r\n","description":"","footnote":" ( 1 )\r\n\r\nاعطنى الناى و غن فالغناء عدل القلوب\r\nو انين الناى يبقى بعد أن تفنى الذنوب\r\nو العدل فى الارض يبكى الجن لو سمعوا\r\nبه و يستضحك الاموات لو نظروا\r\nفالسجن و الموت للجانين ان صفروا\r\nو المجد و الفجر و الاثراء ان كبروا\r\nفسارق الزهر مذموم و محتقر\r\nو سارق الحقل يدعى الباسل الخطر\r\nو قاتل الجسم مقتول بفعلته\r\nو قاتل الروح لا تدرى به البشر .   ( 2 ) پرندهء كوچكى است كمى از گنجشك بزرگتر ، رنگ پرهاى آن داراى خالهاى سفيد و سياه مىباشد ، المنجد . .  ( 3 )\r\n\r\nاعطنى الناى و غن فالغناء عزم النفوس\r\nو انين الناى يبقى بعد ان تفنى الشموس\r\nو الحق للعزم و الارواح ان قويت\r\nسادت و ان ضعفت حلت بها الغير\r\nففي العرينة ريح ليس يقربه\r\nبنو الثعالب غاب الاسد ام حضروا\r\nو فى الزرازير جبن و هى طائرة\r\nو فى البزاة شموخ و هى تحتضر\r\nو العزم فى الروح حق ليس ينكره\r\nعزم السواعد شاء الناس ام نكروا .  ","page_name":" 34 ","page_number":58},
  {"content":"\r\nنى بياور تا نى بنوازم « زيرا آهنگ نى بهترين دانشها است ، آن گاه كه ستارگان خاموش مىگردند ، نواى نى همچنان به طنين خود ادامه خواهد داد » .\r\n« مراحل اوليهء دانش در ميان مردم آشكار است ، اما پايان آن خود جهان هستى است با محاسبات واقعى كه در نهاد آن است . » ( 1 )  « رؤياى عالى انسانيت است كه علم را مىتواند به فضيلت برساند ، اما اگر بخواهى با چنين علم به ثمر رسيده ميان مردم حركت كنى ، چون نادانند ، تو را به مسخره خواهند گرفت » .\r\nبدين جهت است كه افرادى را در تاريخ انسانى مىبينى كه به جهت داشتن دانش مقرون به رؤياهاى انسانى در اجتماع خود تنها و محقر شمرده شده‌اند . اينان پيامبرانند كه چون لباس فردا را پوشيده‌اند از ديده گان اجتماعى كه لباس ديروز را از تن خود نمىكنند ، پوشيده مانده‌اند . اين افراد از دنيا و ساكنان آن غريبند ، اينان بارزترين افراد انسانى هستند خواه مورد اعتذار قرار بگيرند يا مورد توبيخ ، اينان قوىترين افراد انسانى هستند اگر چه از خود نرمى نشان بدهند ، اينان در افق بسيار دور و قله هاى مرتفع روزگاران قرار گرفته‌اند ، خواه انسانها به نزديكى آنها بروند يا از آنها دورى گزينند . ( 2 ) \r\n","description":"","footnote":" ( 1 ) كانت مىگويد : « نسبت دادن مراحل اوليهء علم به خدا شوخ چشمى است ، ولى اين كه » خدا « پايان علم است ، حق است » . در بارهء اين گفتهء كانت مطلب مهمى قابل تذكر است كه در مباحث آينده خواهيم ديد . .  ( 2 )\r\n\r\nاعطنى الناى و غن فالغناء خير العلوم\r\nو انين الناى يبقى بعد ان تفنى النجوم\r\nو العلم فى الناس سبل بان اولها\r\nاما اواخرها فالدهر و القدر\r\nو افضل العلم حلم ان ظفرت به\r\nو سرت ما بين ابناء الكرى سخروا\r\nفان رأيت اخا الاحلام منفردا\r\nعن قومه و هو منبوذ و محتقر\r\nفهو النَّبىّ و برد الغد يحجبه\r\nعن امة برداء الامس تأتزر\r\nو هو الغريب عن الدنيا و ساكنها\r\nو هو المجاهر لام الناس ام عذروا\r\nو هو الشديد و ان ابدى ملاينة\r\nو هو البعيد تدانى الناس ام هجروا .  ","page_name":" 35 ","page_number":59},
  {"content":"\r\nنى بياور تا نى بنوازم « زيرا آهنگش ريشه دارترين عظمتها است ، هر تبه كار با عظمتى رو به فنا است ولى آهنگ نى پايدار است » .\r\n« فرد آزاد ( 1 )  زندانى از تمايلات براى خويش در اين كرهء خاكى بنا نموده در آن زندان اسير و گرفتار مىشود » .\r\n« اگر هم از هم نوعان و افراد مشابه خود آزاد شود ، بردهء انديشمندان هوا پرست خواهد بود » .\r\n« اگر چه او بينا است ولى به جهت جمود سختى كه روح او را فرا گرفته است ضايع كنندهء حقيقت خواهد بود ، آرى او فاسد است » .\r\n« اگر چه او خود را از قيود رها مىسازد ، ولى به جهت شتابزدگى در راه درك آزادى و رسيدن به آن اگر هم به اوج عظمت برسد باز كوچك و ناچيز خواهد بود . » ( 2 ) \r\nنى بياور تا نى بنوازم « محبت صحيح نالهء نى است » .\r\n« تمام زيبايىها از بين خواهد رفت ، ولى آهنگ نى پايدار است . »\r\n","description":"","footnote":" ( 1 ) مقصود از فرد آزاد ، معناى عالى انسانيت نيست كه آزاد مرد به آن اطلاق مىشود بلكه منظور يك نحو آزادى به معناى بىقيدى و بىتوجهى به مقررات است . .  ( 2 )\r\n\r\nاعطنى الناى و غن فالغناء مجد اثيل\r\nو انين الناى يبقى من زنيم و جليل\r\nو الحر فى الارض يبنى من منازعه\r\nسجنا له و هو لا يدرى فيؤتسر\r\nفان تحرر من ابناء بجدته\r\nيظل عبداً لمن يهوى و يفتكر\r\nفهو الاريب و لكن فى تصلبه\r\nحق و للحق بطل بل هو البطر\r\nو هو الطليق و لكن فى تسرعه\r\nحتى الى اوج مجد خالد صغر .  ","page_name":" 36 ","page_number":60},
  {"content":"\r\n« محبت در ميان مردم با اشكال گوناگونى خود نمايى مىكند ، و اغلب محبتها مانند علف بدون گل و ميوه است كه در مزرعهء زندگى مىرويد . بيشتر اين محبتها مانند شراب است كه اندكى از آن مردم را خشنود و زيادش براى آنان خطرناك است » .\r\nاگر اجسام مادى قافله سالار كاروانيان محبت بوده و بخواهد آنها را به رخت خواب اغراض نفسانى بكشاند ، محبت خود را انتحار خواهد كرد . گويى محبت در اين حال اميرى است كه ياورانش به او خيانت كرده او را در زندانى اسير ساخته‌اند ، او از زندگانى خود بيزار است . ( 1 ) \r\nنى بياور تا نى بنوازم و از ستمكارى نيرومندان سخن مگو ، زيرا زنبق كاسهء شبنم روح انگيز است ، نه پيالهء خون رنگين .\r\nبگو ما : افتخارات پيروزمندان را فراموش كرديم ، و همواره به ياد ديوانگان راه عشق خواهيم بود ، در دل اسكندر ذو القرنين كشتارگاهى بس هولناك است ، در حالى كه در قلب « قيس عامرى » ( مجنون ) يك عبادتگاه با وقار و با عظمتى مىدرخشد .\r\nدر پيروزىهاى اسكندر شكستهايى وجود دارد كه از ديده گان ما مخفى است ، در شكستهاى مجنون پيروزىهايى است كه انسانهاى رشد يافته آنها را مشاهده مىكنند .\r\nجايگاه اصلى محبت ، روح انسانى است كه مستى آن مانند بىهوشى حالت وحى است ،\r\n","description":"","footnote":" ( 1 )\r\n\r\nاعطنى الناى و غن فالغناء حب صحيح\r\nو انين الناى ابقى من جميل و مليح\r\nو الحب فى الناس اشكال و اكثرها\r\nكالعشب فى الحقل لا زهر و لا ثمر\r\nو اكثر الحب مثل الراح ايسره\r\nيرضى و اكثره للمدمن الخطر\r\nو الحب ان قادت الاجسام موكبه\r\nالى فراش من الاغراض ينتحر\r\nكانه ملك في الاسر معتقل\r\nيا بى الحياة و اعوان له غدروا .  ","page_name":" 37 ","page_number":61},
  {"content":"\r\nنه آن مستى كه از عصارهء انگور به دست مىآورند . ( 1 ) \r\nاين بود بانگ و فرياد آن « نى » كه همهء الهيون قرون و اعصار براى راهنمايى قافله هاى انسانى در پهنهء بىكران هستى مىنوازند .\r\nما نمىخواستيم سرودهاى جان پرور جبران خليل را با تفضيلى كه گذشت در شرح مثنوى متذكر گرديم ، ولى پر واضح است كه تا عوامل عقب ماندگى افراد انسانى را از كاروان راه حقيقت مطرح نسازيم ، چگونه مىتوانيم آنها را از نواهاى الهى رهبران عالى قدر بهره مند كنيم ؟ ( 2 ) \r\n\r\nباده در جوشش گداى جوش ماست\r\nچرخ در گردش اسير هوش ماست\r\nقالب از ما هست شد نى ما از او\r\nباده از ما مست شد نى ما ازو\r\n\r\n","description":"","footnote":" ( 1 )\r\n\r\nاعطنى الناى و انس ظلم الاقوياء\r\nانما الزنبق كاس للندى لا للدماء\r\nو قل نسينا فخار الفاتحين و ما\r\nننسى المجانين حتى يغمر الغمر\r\nقد كان فى قلب ذى القرنين مجزرة\r\nو فى حشاشة قيس هيكل وقر\r\nففي انتصارات هذا غلبة خفيت\r\nو فى انكسارات هذا الفوز و الظفر\r\nو الحب فى الروح لا في الجسم نعرفه\r\n\r\nكالخمر للوحى لا للكسر ينعصر آرى ، چنانچه در مباحث آينده خواهيم ديد : محبت و عشق عالىترين و مقدسترين عامل حيات انسانهاست . خواه در زندگانى محدود دو انسان با همديگر ، و خواه در زندگانى فرد در پهنهء اجتماع و يا اجتماعات انسانى با همديگر . .  ( 2 ) ر . ك : مثنوى ، ج 1 ، دفتر اول ، ص 2 ، 6 ، 7 ، 8 ، 12 ، 13 . . ","page_name":" 38 ","page_number":62},
  {"content":"\r\n\r\n\r\nبر سماع راست هر كس چيز نيست\r\n( 1 ) \r\nطعمهء هر مرغكى انجير نيست\r\n\r\nچون تو مىجوشى باده نيز مىجوشد\r\nجلال الدين در ابيات گذشته گفته بود :\r\n\r\nآتش عشق است كاندر نى فتاد\r\nجوشش عشق است كاندر مىفتاد\r\n\r\nدر شرح همين بيت به طور اجمال در گذشته گفتيم : در نظر گروهى از فلاسفه و عرفاء چنان كه انسان براى ادامهء حيات و رشد شخصيتش در جستجوى وسايل مناسبى است ، هم چنان همان وسايل نيز در جستجوى انسان تكاپو مىكند كه از به هم رسيدن و تكاپوى آنها در يكديگر جزئى از محصول عالى هستى نمودار مىگردد .\r\nجبران خليل مىگويد :\r\nسفرهء تو قربانگاهى باشد كه اجناس مزارع و گوشتهاى حيوانات بتواند در آن سفره در راه تبدل به درون پاكيزهء انسانى قربانى گردد . هنگامى كه حيوانى را براى خوردن از پا در مىآورى در دل خود بگو آن نيرويى كه مرا بكشتن تو اجازه داده است ، به زودى خود مرا هم مانند تو از پاى در خواهد آورد . موقعى كه ساعت موعود فرا رسد ، مانند تو خواهم سوخت . زيرا آن قانونى كه تو را به من تسليم كرده است ، به زودى مرا هم به قوىتر از خود خواهد سپرد . خون تو و خون من عصاره‌اى است كه از ازل براى رويانيدن درخت آن سوى طبيعت تعبيه شده است . هنگامى كه سيبى را با دندانهاى خود خرد مىكنى در دل خود بگو : دانه هاى تو در كالبد من به زندگى خود ادامه خواهد داد . شكوفه هايى از دانه هاى تو در قلب من خواهد شكفت ، عطر دل آميز تو با\r\n","description":"","footnote":" ( 1 ) سماع شنيدن ، آواز ، سرود ، پاى كوبى و دست افشانى . مجلس سماع مجلس غنا و موسيقى به طور عموم . . راست مقامى در موسيقى . راست پنجگاه يكى از هفت دستگاه موسيقى ايرانى است . . ","page_name":" 39 ","page_number":63},
  {"content":"\r\nنفسهاى من به عالم بالا صعود خواهد كرد ، آرى ما در تمام فصول روزگاران با هم شاد و خرم خواهيم بود .\r\nتا اين جا ملاحظه مىشود كه مقصود جلال الدين از بيت :\r\n\r\nآتش عشق است كاندر نى فتاد\r\nجوشش عشق است كاندر مىفتاد\r\n\r\nيك مضمون ادبى بسيار زيبا يا مسئلهء ما وراى طبيعى خالص مىباشد .\r\nاما در ابيات فوق كه ما در صدد شرح آن هستيم : ( باده در جوشش گداى جوش ماست . . . ) . با تتمهء دو بيت در صدد بيان مسئلهء عميقترى است كه مىتوان گفت ريشهء اصلى اختلاف ميان دو مكتب مهم ايده آليسم و رئاليسم فلسفى مىباشد .\r\nبراى توضيح بيشتر مىگوييم :\r\nاين كه مىگويد :\r\n« چرخ در گردش اسير هوش ماست » و اين كه مىگويد :\r\n« قالب از ما مست شد نى ما از او » چه معنا مىدهد ؟ چرخ ، يعنى كرات آسمانى با ميلياردها كهكشان و كازارها و موجودات و اجرام ديگر در جهان طبيعت در جريانند ، آيا اين موجودات ساختهء هوش ما هستند ؟ يا آنها اسير هوش ما مىباشند ؟ يا اين كه ما فقط يك تماشاگريم كه ذهن ما به وسيلهء حواس از آنها عكس بردارى مىكند ؟ تمام مكتبهاى فلسفى از نظر اصالت عقل ( روح و من ) يا اصالت ماده واقعى به دو مكتب اساسى تقسيم مىگردند :\r\n1 - رئاليسم .\r\n2 - ايده آليسم ( 1 )  .\r\n","description":"","footnote":" ( 1 ) اين دو مكتب اساسى به نوبت خود به مكتبهاى متعددى تقسيم مىگردند ، و در مباحث آينده تدريجاً اغلب آنها را متذكر خواهيم گشت . . ","page_name":" 40 ","page_number":64},
  {"content":"\r\nمكتب رئاليسم مىگويد : جهان هستى با قطع نظر از درك و عقل و حس انسانى وجود دارد . جهان هستى خيال و پندار نيست .\r\nمكتب ايده آليسم مىگويد : آن چه كه واقعيت دارد درك انسانى است ( يا روح يا عقل ) و جهان خارجى ساخته شده درك يا عقل مىباشد .\r\nبه اين شكل كه ما مكتب ايده آليسم را معرفى نموديم ، شايد مورد اتفاق لفظى همهء مكتبهاى ايده آليسم نبوده باشد ، ولى به طور اطمينان مىتوان گفت : كه با حذف مناقشات لفظى و اصطلاحى مىتوانيم تعريف فوق را مورد اتحاد نظر معرفى نماييم ، يا اگر بخواهيم تعريفى را متذكر شويم كه در مفهوم عمومى جاى ترديد نباشد بايد بگوييم : ايده آليست مىگويد : آن چه كه واقعيت دارد « من » انسانيت و جهان خارجى ( جهان جز من ) ساخته شدهء من مىباشد .\r\nاز آن جا كه اين مكتب با تعريف فوق تقريبا احياى مكتبهاى سوفسطائى است ( 1 )  لذا تعديلى در آن صورت گرفته و به شكل ذيل در آمده است :\r\nملاك ثبوت واقعيت اشياء اين است كه « من » آن را درك نمايد . مثلا اگر انسان چشم بينايى نداشته باشد ، واقعيت رنگ و شكل براى او معدوم است ، اگر حس شنوايى نداشته باشد ، صداها براى او معدوم خواهد بود ، و بدينسان با نفى هر يك از حواس واقعيت اشيايى كه وجود آنها به توسط آن حس احراز مىگشت ، منفى خواهد شد .\r\nما در اين جا در صدد توضيح مفصل در بارهء دو مكتب رئاليسم و ايده آليسم نيستيم ، و در آينده مباحث زيادى را كه جلال الدين در بارهء واقعيت اشياء مطرح خواهد ساخت ، ما مىتوانيم در خلال همان مباحث باندازهء امكان اين دو مكتب را بررسى نماييم .\r\n","description":"","footnote":" ( 1 ) زيرا همان دليلى كه مىگويد واقعيتى غير از « من » وجود ندارد مىتواند بگويد : « من انسانى » هم وجود ندارد . زيرا اثبات « من » به اين علت است كه ما آن را درك مىكنيم اگر موجودى در مقابل « من انسانى » قابل درك نبود ، خود « من » هم قابل درك نخواهد بود . البته اشكالات ديگرى نيز بر ايده آليسم وجود دارد كه ما بعدها متذكر خواهيم گشت . . ","page_name":" 41 ","page_number":65},
  {"content":"\r\nبه هر حال مكتب رئاليسم است كه حس و منطق آن را كاملا تأييد مىكند و تمام ادله‌اى را كه ايده آليستها براى اثبات مكتب خود مىآورند ، عصارهء تصحيح شدهء همهء آنها را مىتوان در فرمول ذيل جستجو كرد :\r\n« ما در نمايش نامهء بزرگ وجود ، هم بازيگريم هم تماشاگر » ( 1 )  واقعيت اشياء مربوط به « من » نيست اما وقتى كه اشياء براى « من » مطرح مىگردد از طرف حواس و سازمان مغزى انسان ، گوناگون جلوه مىكند ، فرمول فوق تمام اشياء را به طريق ذيل تثبيت مىكند :\r\nشىء فى نفسه ( شىء براى خود ) شىء براى « من » پس از اين مقدمه مىتوانيم مقصود جلال الدين را كه مىگويد : « چرخ در گردش اسير هوش ماست » دريابيم ، و خلاصهء آن چنين مىشود كه تمام حركات و نمودهاى جهان طبيعت بستگى به چگونگى درك ما دارد ، و اين ماييم كه با شرايط مخصوص حواس و ذهن خود جهان طبيعت را با اين شكل نه به آن شكل مىبينيم . البته از اين بيان اثبات نمىشود كه جلال الدين از گروه ايده آليستها است كه هر گونه واقعيت « جز من » را انكار مىكند ، بلكه موقعيت ما را در جهان خارجى بيان مىدارد كه :\r\n« مادر نمايش نامهء بزرگ وجود هم بازيگريم هم تماشاگر » ممكن است مقصود جلال الدين از دو بيت فوق اين بوده باشد كه از آن جهت كه انسان اشرف و با عظمتترين مخلوقات است ، لذا تمام جهان طبيعت براى او ساخته شده است .\r\n","description":"","footnote":" ( 1 ) گويندهء عبارت ، فيزيك دان معروف دانماركى نيلز بوهر است . . ","page_name":" 42 ","page_number":66},
  {"content":"\r\n\r\n\r\n\r\nبند بگسل باش آزاد اى پسر\r\nچند باشى بند سيم و بند زر\r\n( ( 20 ) ) گر بريزى بحر را در كوزه اى\r\nچند گنجد قسمت يك روزه اى\r\n( ( 21 ) ) كوزهء چشم حريصان پر نشد\r\nتا صدف قانع نشد پر در نشد\r\n\r\nتمايلات انسانى حدى ندارد\r\nدر ابيات فوق دو تشبيه وجود دارد :\r\n1 - مواد طبيعى مورد تمايل انسانها از حيث كثرت به دريا تشبيه شده است ، و وجود طبيعى انسان كه در يك زمان محدود زندگى مىكند و احتياجات زندگى او در مقابل مواد مورد تمايلش كه بسيار ناچيز است به كوزه تشبيه شده است . اين مسئله را در موقع بررسى « مىخواهم » مشروحا مطرح خواهيم كرد .\r\nدرك اندازه و قناعت در حدود آن عامل ارزش است 2 - صدف در دريا كه ممكن است با در گرانبها پر گردد و از اين جهت داراى ارزش بوده باشد ، بايستى ساير مواد پشيز دريا را كه به صدف روى مىآورند ، نپذيرد .\r\nجبران خليل مىگويد : « اى خدا تو خودت گرسنگان حريص را سير كن » .\r\nتفسير ابيات\r\nبراى به دست آوردن آزادى درونى كه آغاز رشد شخصيت الهى انسان است ، بايستى بند و زنجير علايق مادى را از خود دور ساخت ، كسى كه در بند سيم و زر بوده و اصولا آنها را مىپرستد ، چگونه مىتواند از نعمت خدا دادى آزادى درونى بهره مند بوده باشد ؟\r\n","description":"","footnote":"","page_name":" 43 ","page_number":67},
  {"content":"\r\nدريغا ، آزادى در اين دوران ما به وسيلهء غرض ورزان و هوا پرستان طورى تفسير گرديده در دست ساده لوحان قرار مىگيرد كه در حقيقت سنگين بارترين زنجيرى است كه براى روح انسانى متصور است .\r\nآزادى در اشباع غرايض ، زنجيرى است كه به پاى آزادى شخصيت انسانى زده مىشود ولى چه بايد كرد ؟ هميشه و در همهء جوامع اكثريت با آن افراد بوده است كه آزادى آن چشمه سار زلال الهى را در شوره زار خور و خواب و خشم و شهوت مستهلك مىكنند ، غافل از اين كه چنين روشى از مردم غفلت زده در طول تاريخ انسانها عالىترين وسيلهء لذايذ نيرومندان بوده است .\r\n\r\n( ( 22 ) ) هر كه را جامه ز عشقى چاك شد\r\nاو ز حرص و عيب كلى پاك شد\r\n( ( 23 ) ) شاد باش اى عشق پر سوداى ما\r\n( 1 )  اى طبيب جمله علتهاى ما ( 2 ) \r\n( ( 24 ) ) اى دواى نخوت و ناموس ما\r\n( 3 )  اى تو افلاطون و جالينوس ما ( 4 ) \r\n\r\n","description":"","footnote":" ( 1 ) سودا يكى از اخلاط چهارگانه كه در طب قديم مطرح بوده است ، و معانى ديگرى دارد از قبيل وسواس ، خيال ، دلگيرى ، هوى و هوس ، ميل شديد ، عشق ، و مناسبترين معنى با مقصود جلال الدين هيجانات روانى شديد است كه از آثار عشق به شمار مىآيد . .  ( 2 ) علت بيمارى ، نقص ، عليل به معناى بيمار و ناقص استعمال مىگردد . معناى اصطلاحى آن در فلسفه و علوم شىء صادر كننده مىباشد . .  ( 3 ) نخوت تكبر و خود پرستى ناموس قانون و سنت ، نواميس جهان هستى يعنى قوانين و سنتهاى جهان هستى . . يك معناى ديگر را هم براى ناموس ذكر مىكنند و آن صاحب سر و نام جبرئيل فرشتهء وحى است . .  ( 4 ) - افلاطون ( 430 يا 427 يا 428 - 347 پيش از ميلاد ) يكى از مشهورترين فلاسفه ى يونان بوده كه در پيش از سقراط تلمذ كرده است ، مشهورترين كتابهاى او عبارتند از جمهوريه ، محاورات ، فيدون ، تيمايس و قوانين . اگر مقصود جلال الدين از افلاطون ، اين شخص فيلسوف بوده باشد بايستى گفت كه نام بردن افلاطون در اين مورد بدين جهت است كه افلاطون شايد اول شخصى بوده است كه در تاريخ فلسفه براى اولين بار در بارهء عشق الهى و زيبايى مطلق سخن گفته است ، آلفرد نوث وايتهد مىگويد : « افلاطون مكتب خود را به طورى پى ريزى مىكند كه ممكن است چنين تصور كرد كه خدا در مقابل ديده گانش شكل زيبايى ابدى را نهاده است . وايتهد ماجراى ايده ها فصل 2 - بحث 1 در تفسير . افلاطون در بارهء عشق چنين گفته شده است : « روح انسان در عالم مجردات پيش از ورود به دنيا ، حقيقت زيبايى و حسن مطلق يعنى خير را بىپرده و حجاب ديده است ، پس در اين دنيا چون حس ظاهرى و نسبى و مجازى را مىبيند ، از آن زيبايى مطلق كه پيش از اين درك نموده ، ياد مىكند ، غم هجران در او پيدا مىشود و هواى عشق او را بر مىدارد و فريفته ى جمال او مىشود ، و مانند مرغى كه در قفس است مىخواهد به سوى او پرواز كند ، عواطف و عوالم محبت همه ، همان شوق لقاى حق است ، اما عشق جسمانى مانند حس صورى مجازى است ، و عشق حقيقى سودائى است كه به سر حكيم مىزند و همچنان كه عشق مجازى سبب خروج جسم از عقيمى و مولد . و مايهء بقاى نوع است . عشق حقيقى هم روح و عقل را از عقيمى رهايى داده مايهء ادراك اشراقى و دريافتن زندگانى جاودانى يعنى نيل به معرفت جمال حقيقت و خير مطلق و زندگانى روحانى است ، و انسان وقتى به كمال دانش واقعى مىرسد كه به حق و اصل و به مشاهدهء جمال او نائل شود و اتحاد عالم و معلوم و عاقل و معقول حاصل گردد . « سير حكمت در اروپا ، محمد على فروغى ، ج 1 ، ص 20 » . . بعضى از مردم گمان مىكنند كه مقصود جلال الدين از افلاطون حكيم طبيب است ، مخصوصاً با در نظر گرفتن اين كه عشق را به عنوان دوا ذكر مىكند و سپس افلاطون و جالينوس را نام مىبرد . . اين گمان درست نيست ، زيرا اگر چه بعضىها گمان كرده‌اند در ميان حكماى هفتگانه شخصى به نام افلاطون طبيب وجود دارد ، ولى به تحقيقاتى كه مخصوصاً متأخرين در بارهء اين حكما و اطباى معروف از قبيل اسكولاپ و بقراط نموده‌اند شخصيتى به نام افلاطون ديده نشده است . در تعيين حكماى هفتگانه چند نظريه وجود دارد كه مهمترين آنها از نظر تحقيق همان است كه جورج سارتن نشان مىدهد . . 1 - تالس ملطى 2 - كلئوبولوس رودسى 3 - بياس پرينى 4 - سولون آتنى قانون گذار معروف يونانى و يكى از نياكان مادرى افلاطون است . . 5 - پرياندوروس كورنتى 6 - خيلون لكديمونى 7 - پيتاكوس « تاريخ علم جورج سارتن » ، ص 176 و 177 . . بدين ترتيب مشاهده مىشود كه در ميان اطباى شخصى به نام افلاطون ديده نمىشود ، فقط جمال الدين ابو الحسن على بز يوسف القفطى در كتاب اخبار العلماء به اخبار الحكماء ، همان افلاطون فيلسوف را جزو اشخاصى كه به طب معروفند مورد بررسى قرار داده است . « اخبار العلماء به اخبار الحكماء ، قفطى ، ص 17 » . . جالينوس هشتمين اطباى معروف يونان و تكميل كنندهء « نظريهء جزر و مد در خون ، و تفسير كنندهء چهار مزاج ( بلغمى ، خونى ، سودائى ، صفرايى ) است ، و اين طبيب تفسير و شرح زيادى بر آثار بقراط نوشته است و در فلسفه از مكتب مشائى پيروى مىكند و بنا به نقل قفطى هفتاد و يك سال زندگى كرده است . . » تاريخ علم جورج سارتن ، ص 262 و 263 . » . ","page_name":" 44 ","page_number":68},
  {"content":"\r\n\r\n\r\n( ( 25 ) ) جسم خاك از عشق بر افلاك شد\r\nكوه در رقص آمد و چالاك شد\r\n( ( 26 ) ) عشق جان طور آمد عاشقا\r\nطور مست و خر موسى صعقا\r\n\r\nآيه\r\n( * ) « فَلَمَّا تَجَلَّى رَبُّه لِلْجَبَلِ جَعَلَه دَكًّا وَخَرَّ مُوسى صَعِقاً » 7 : 143 ( 1 )  « هنگامى كه خداى موسى به كوه جلوه كرد كوه شكافته شد و موسى فرياد زنان به زمين افتاد » .\r\n","description":"","footnote":" ( 1 ) سوره اعراف ، آيه 143 . . ","page_name":" 45 ","page_number":69},
  {"content":"\r\n\r\nتفسير ابيات\r\nجلال الدين رومى در باره پديدهء عشق در كتاب مثنوى بارها وارد شده و داد سخن را داده است ، هنگامى كه صحبت از عشق به ميان مىآيد سوز و هيجان و تعمق جلال الدين آن چنان اوج مىگيرد كه گويى اين مرد در دنيا لحظه‌اى از زندگى خود را بدون عشق سپرى نكرده است .\r\n","description":"","footnote":"","page_name":" 46 ","page_number":70},
  {"content":"\r\n\r\nلطف و عظمت كلام رومى در بارهء عشق موقعى شگفت انگيز است كه سوز و گداز عشق را با خود آگاهى به ساير پديده ها و شئون انسانى در هم مىآميزد ، بدين معنى كه در آن حال كه از عشق سخن مىگويد ساير پديده هاى روانى از قبيل انديشه و اراده و تصميم . . . را هرگز از نظر دور نداشته است ، بالاتر از اينها او جريان عشق را با دانش آن چنان وفق مىدهد كه انسان ، يقين پيدا مىكند كه عشق بدون دانش ، محبت مسخ شده‌اى است كه از ليست علم الامراض فرار كرده در قاموس آدم فروشان قرن ما خود نمايى مىكند ، مضامين ظاهرى ابيات گذشته كه مورد بررسى ما است تقريبا ساده و آسان به نظر مىرسد ، ما مجبوريم براى توضيح همين مضامين ساده نما و آن چه كه جلال الدين در طول كتاب مثنوى ده ها بار آن را تحت عنوان عشق مطرح مىسازد ، تا اندازه‌اى روشن شويم و لذا مقدارى در بارهء اين پديده شگفت انگيز بحث مىكنيم .\r\nپديدهء عشق\r\nفلاسفه و روان شناسان چه در گذشته و چه در دورانهاى كنونى در بارهء نمود عشق سخنها گفته‌اند ، اگر كلمهء عشق را از دست ادباء و كلمه وجدان را از دست بشر دوستان زبردست بگيريد ، از آثار آنها چيزى باقى مىماند كه به خواندن و مطالعه اش نخواهد ارزيد ، در بارهء عشق و وجدان آخرين جمله‌اى كه وجود دارد اين است : كه در بارهء اين\r\n","description":"","footnote":"","page_name":" 47 ","page_number":71},
  {"content":"\r\n\r\nدو فرشتهء الهى جملهء آخرين وجود ندارد .\r\nما در بررسى اين پديده مسائلى را مطرح مىكنيم ، شايد براى شناسايى موجود انسانى بىفايده نباشد :\r\nمسئلهء يكم عشق يك پديدهء روانى است\r\nآن چه كه در اين مورد از مجموع شناسايىهاى بشر بر مىآيد اين است كه عشق يك پديدهء روانى است كه در بعضى از افراد بروز مىكند ، و چون ما از جريانات درونى ساير جانداران اطلاع دقيق نداريم ، نمىتوانيم در اثبات و نفى عشق در حيوانات سخنى قاطعانه بگوييم . ارسطو در موقع بحث از پديده هاى روانى انسان به طور يك اصل گوشزد مىكند كه ما نمىتوانيم از روى علم و تجربه بگوييم : جانداران داراى پديده هاى مزبور هستند يا نيستند .\r\nبنا بر اين انديشهء وجود عشق در قلمرو جانوران بيش از يك حدس نخواهد بود و از حدود يك فرض تجاوز نخواهد كرد . و از همين جا است كه اثبات عشق در جهان نباتات و جمادات احتياج به يك روش فلسفى دارد كه اثبات علمى آن بسيار دشوار است . با اين حال گروهى از فلاسفه شايد هم از قلمرو فلسفى خارج شده در صحنهء ادبيات گفته‌اند كه : محبت و كينه است كه موجودات جهانى را به حركت در آورده است . ( 1 )  مثلا شوپن هاور براى همهء موجودات جهان هستى اراده ( خواستن ) را اثبات مىكند يا اراده را زير بناى تمام موجودات و روابط ميان آنها معرفى مىكند .\r\nالبته مىتوان گفت : مفاهيم عشق و محبت و اراده را كه بعضى از متفكرين به تمام موجودات نسبت داده‌اند ، با يك عده مفاهيم عمومى تفسير نموده قابل تطبيق به جهان هستى ساخته‌اند ، ولى به هر حال آن عشق كه ما در افراد انسانى مىبينيم و با وسايل درك خود احساس مىكنيم ، از نظر علم و تجربه در موجودات غير انسانى مشاهده نمىكنيم .\r\n","description":"","footnote":" ( 1 ) اين نظريه را امپيدكل يا انبادوقل گفته است اگر به تجاذب و تدافع معنى نكنيم همان مطلب ادبى خواهد بود كه گفتيم . كتاب النفس ، ارسطو ، ص 16 . . ","page_name":" 48 ","page_number":72},
  {"content":"\r\n\r\nمسئله دوم عشق مانند ساير نمودهاى روانى قابل مشاهده نيست\r\nهيچ يك از پديده هاى روانى ما مانند تجسيم و انديشه و تصورات و تداعى معانى و تصميم و اختيار قابل مشاهدهء فيزيكى نمىباشد . اگر چه ميدان فعاليت و بروز همهء نمودهاى روانى قلمرو عضو مادى كالبد ما مىباشد ، ولى بديهى است كه با شكل و رنگ و ساير خواص مانند نمودهاى فيزيكى براى ما مطرح نمىباشد .\r\nفرض كنيم : اگر ما بخواهيم لذت روانى يك دانشمند را كه در نتيجهء حل يك مجهول علمى در حال چشيدن است ، به فرد ديگرى قابل چشيدن بسازيم اين عمل امكان پذير نخواهد بود ، زيرا هر چه كه اين فرد خواهد ديد : حركات مخصوص چشم و هيجاناتى است كه به سبب حصول آن لذت در وى به وجود آمده است ، بالاتر از اين اگر بتوانيم در آن حال كه دانشمند مفروض در حال چشيدن لذت است ، تمام سلولها و اعصاب و همهء قلمرو درونى وى را با تشريح كامل ، به فرد ديگر نشان دهيم ، باز اين فرد نخواهد توانست همان لذت را درك كند . و همچنين ساير پديده هاى روانى .\r\nخلاصه با توجه به جريانات نمودهاى روانى انسان ، دو مطلب را به طور روشن مىبينيم :\r\nاول - اين كه نمودهاى روانى مانند ساير پديده هاى فيزيكى نيستند كه با حواس طبيعى و يا ساير وسايل شناسايى قابل مشاهده باشند ، خواه آن نمودها را در درون خود دريافته باشيم يا نه .\r\nدوم - مادامى كه فردى از انسان يك نمود روانى را خود دريافت نكرده باشد ما هيچ وسيله‌اى نداريم كه براى چنين فرد نمود مفروض را قابل درك بسازيم . بلى ممكن است با يك عده مفاهيم و قراينى كه به نمود مفروض نزديك است « و او مىتواند آنها را درك نمايد » يك مفهوم خشكيده بلكه شبحى از آن مفهوم خشكيده را به ذهن او نزديك سازيم .\r\n","description":"","footnote":"","page_name":" 49 ","page_number":73},
  {"content":"\r\n\r\nچنان كه ملاحظه شد در مسئله فوق تمام فعاليتهاى روانى با مسئلهء عشق مشترك مىباشند .\r\nمسئله سوم خصوصيتى كه عشق در ميان ساير پديده هاى روانى دارد\r\nعشق در يك مسئله امتياز مخصوصى دارد كه ساير نمودهاى روانى فاقد آن هستند . براى روشن شدن مطلب مقدمه‌اى را متذكر مىشويم و آن اين كه براى شناسايى اشياء دو راه وجود دارد و اگر ما بخواهيم اشياء را بشناسيم بايد يكى از آن دو راه را و يا هر دو را بپيماييم .\r\n1 - شناسايى مستقيم فقط .\r\n2 - شناسايى مستقيم به اضافهء شناسايى حقيقت ديگرى كه ضد يا به طور عمومى مفهوم مقابل آن است .\r\nبدون شك شناسايى قسم دوم كاملتر و همه جانبه تر خواهد بود . زيرا وقتى كه ما مىخواهيم به طور مستقيم فقط همان موضوع را براى شناسايى مطرح كنيم در حقيقت ارتباط آن را از ساير پديده ها گسيخته‌ايم ، در آن موقع نه مشتركات آن موضوع را با ساير موجودات خواهيم فهميد ، و نه امتيازات آن را . در نتيجه هرگز ما به تمام جهات آن موضوع آشنا نخواهيم گشت . در صورتى كه اگر موضوع را با پديده هاى مخالف و يا به طور عمومى با مفهوم مقابل آن مورد بررسى قرار دهيم ، آن موضوع تمام قيافه هاى خود را به ما نشان خواهد داد . ( 1 ) \r\n","description":"","footnote":" ( 1 ) اين مطلب ناشى از اصل معروف : تعرف الاشياء باضدادها ( اشياء با اضداد خود شناخته مىشوند ) است البته بايستى اضداد را يك مفهوم عمومىتر بگيريم ( غير خود ) زيرا روابط ديگر كه ميان اشياء وجود دارد از قبيل تشابه ، عليت ، تلازم . . . به نوبت خود مىتوانند در شناسايى اشياء كاملًا مؤثر بوده باشند ، مخصوصاً در رابطهء عليت كه شناسايى كامل موجب شناسايى معلولش مىباشد . . ","page_name":" 50 ","page_number":74},
  {"content":"\r\nخصوصيتى كه عشق در ميان ساير پديده هاى روانى دارد اين است كه ما نمىتوانيم عشق را از راه دوم شناخته و درك كنيم ، زيرا عشق براى خود نه ضدى مىگذارد و نه مفهوم مقابلى كه بتوانيم با آنها معلومات خود را در باره عشق تكميل كنيم .\r\nمثلا ما مىتوانيم هر يك از نمودهاى درونى ذيل را هم به طور مستقيم و هم با نمودهاى مخالف يا متضاد آنها ، كاملا دريافت كنيم :\r\nلذت الم شادى اندوه انبساط گرفتگى پيوستگى افكار گسيختگى افكار تمركز قواى دماغى پراكندگى قواى دماغى محبت كينه اراده خوددارى يقين ترديد ميل كراهت اختيار جبر اميدوارى نااميدى رضايت خشم 0 0 0 0 0 0 0 0 0 0 0 زيرا از آن جهت كه هر گونه نمود روانى يك نقطهء مثبتى در جريان معمولى زندگى است ، حد اقل نبود آن نمود ، نقطه منفى خواهد بود كه ما آن را احساس مىكنيم .\r\nاين كه گفتيم « حد اقل » براى اين است كه گاهى در مقابل نقطهء مثبتى يك نقطهء مثبت ديگر كه ضد آن است وجود ندارد يا براى ما قابل درك نيست .\r\nبا يك عبارت كلىتر مىگوييم : اگر فرض كنيم كه جريان طبيعى زندگى ما\r\n","description":"","footnote":"","page_name":" 51 ","page_number":75},
  {"content":"\r\n\r\nداراى سطحى است ، گاهى روى اين سطح يك نمود مثبت و يا منفى ممكن است به طور تناوب نمودار گشته براى ما قابل درك باشد ، مانند اين كه اميدوار و يا نوميد باشيم و گاهى ممكن است هيچ گونه پديده‌اى در سطح روح ديده نشود ولى باز نبود يك پديده در سطح روح ( جريان عادى زندگى ) براى ما به عنوان يك حالت خاص روانى قابل درك بوده دماغى خود يك حالت خاص روانى است كه ما آن را درك مىكنيم .\r\nاما در بارهء پديدهء عشق اين مطلب جريان ندارد ، يعنى اگر يك فرد به مرحلهء عشق برسد ، هرگز يك نمودى را به عنوان نمود مقابل يا متضاد با آن در درون خود احساس نخواهد كرد تا در شناسايى آن از قانون تضاد استفاده شود .\r\nاين كه گفته مىشود « عشق و كينه » يك تقابل بىمعناست زيرا « كينه » يك نمود روانى است در مقابل « محبت » كه يكى از مراحل مقدماتى عشق است و بايستى گفته شود ( محبت و كينه ) و انسان عاشق تا در مرحلهء اعلاى عشق است در درون خود همهء نمودها را در راه عشق بسيج كرده است ، و به عبارت ديگر براى « من » فعاليتى به جز جذب معشوق يا انجذاب به سوى معشوق مشاهده نمىگردد ، براى توضيح بيشتر اين مسئله به مطلب ذيل توجه كنيم :\r\nمسئلهء چهارم عشق همهء تناقضات را حل مىكند يا در خود هضم مىنمايد\r\nاين جمله كه « عشق همهء تناقضات را براى عاشق حل مىكند در سطح ظاهريش مطلب پوچى به نظر مىرسد ، ولى قضيه عميقتر از اين است كه ما تصور مىكنيم .\r\nهنگامى كه عشق در درون انسان مىشكفد روابط اشياء در نظر عاشق دگرگون مىگردد . در يك بيت سادهء ذيل اين به هم خوردگى روابط اشياء كاملا روشن است :\r\n\r\nمنع تو شوق آورد اى نيك لب در طلب\r\nمنع كه از لعل سخنگوى تست اقتضاست\r\n\r\n","description":"","footnote":"","page_name":" 52 ","page_number":76},
  {"content":"\r\n\r\nخلق تو گر يك سره قهر است و كين دلنشين\r\nبا همه گر جور و جفا خوى تست دل رباست\r\n\r\nخواص اشياء ( طبيعى و انسانى ) و ارتباط ميان آنها ، هنگامى كه براى ما در حال عادى مطرح مىشوند ، ما مطابق هر يك از نيروها و فعاليتهاى حسى و ذهنى خود با آنها تماس مىگيريم ، يعنى آنها را مورد شناسايى قرار مىدهيم و از آنها براى زندگانى بهره بردارى مىكنيم . و اگر بخواهيم در شناخت اشياء بجايى برسيم ، بايستى قسم دوم از آلات تشخيص را نيز به وسايل درك خود اضافه كنيم مانند ميكرسكوپ و تلسكوپ و اطاق ويلسون . . . و غيره .\r\nبا اين كه ما با همين وسايل معمولى اشياء را دقيقا مورد شناسايى قرار مىدهيم ، با اين حال چنان كه در گذشته گفتيم ما هرگز نمىتوانيم از بازيگرى خود و نسبيت تشخيص وسايلى كه در اختيار داريم خود را كنار بكشيم ، ولى به هر حال اين جريان شناسايى طبيعى ما است كه نمىتوانيم راهى غير از آن پيدا كرده در جريان شناخت اشياء بيش از اين ادعايى داشته باشيم .\r\nولى هنگامى كه عشق سطح ظاهرى و سطح عميق « من » را احاطه كرد ، جهانى براى ما ساخته مىشود كه گسيختگىها پيوسته و پيوستگىها گسيخته مىنمايد . و به عبارت روشنتر عاشق براى خود جهانى ساخته است كه همهء حقايق و نمودهاى آن با مقياس معشوقش سنجيده و رنگ آميزى مىشود ، لحظاتى در عشق وجود دارد كه همهء جهان شكوفان است حتى موجودات موذى و كثيف زشتى خود را از دست مىدهند ، لحظات ديگرى وجود دارد كه جهان در نظر عاشق به قدرى كوچك مىشود كه در مقابل معشوق حق عرض اندام ندارد . . . . اكنون بايستى به اين مسئله دقت كنيم كه آيا ارتباطات اشياء و خواص آنها واقعا دگرگون مىگردد ؟ در پاسخ اين سؤال بايد بگوييم :\r\nاشيايى كه در مقابل شخص عاشق قرار مىگيرد ، بر دو نوع است :\r\n","description":"","footnote":"","page_name":" 53 ","page_number":77},
  {"content":"\r\nنوع اول - اشيايى كه كاملا از قلمرو اختيار او بيرون است ، مانند ستارگان كه شبانگاه در آنها مىنگرد ، يا يك جويبار خوش جريان كه در مقابل او با ناز و كرشمه به راه خود مىرود . در اين قبيل از اشياء عاشق واقعا و به طور طبيعى نمىتواند در خواص و ارتباطات و موجوديت اشياء تصرفى كند ، ولى از نظر قرار گرفتن آن اشياء در مقابل ديدگاه آن عاشق و كيفيتى كه در اين وضع براى خود مىگيرند ، بستگى به چگونگى حالت روانى عاشق دارد ، گاهى عشق روى همه اشياء پرده‌اى از ابهام مىكشد . گاهى ارتباطات مخصوصى در ميان آنها برقرار مىسازد . در اين گونه موارد اشيايى براى عاشق وجود دارد ، ولى تفسير كيفيت اين وجود با نظر عاشق تعيين مىگردد . گاهى ممكن است همهء اشياء از ديدگاه عاشق بر كنار بوده باشند ، گويى دنيايى وجود ندارد ، تا كيفيت و كميت و روابط گوناگونى در آن وجود داشته باشد .\r\nدر اين موارد است كه ايده آليستها ميدان وسيعى براى جولان خود پيدا مىكنند . و مىگويند : واقعيت همان است كه از ديدگاه ما ديده مىشود .\r\nنوع دوم - اشياييست كه شخص عاشق به شكلى از اشكال مىتواند در آنها تصرف كند ، در اين نوع از اشياء عاشق هر گونه نمودهاى انسانى و طبيعى را رو به سمت عشق خويش گردانيده ، آن اشياء را مطابق عشق خود هم تفسير خواهد كرد ، و هم مورد تصرف قرار خواهد داد ، مثلا لوازم خانه را به شكلى انتخاب كرده خواهد چيد كه معشوق مىخواهد اگر معشوق دانستن را بخواهد ، اگر چه عوامل موجوده براى فرا گرفتن چنين دانشى هم وجود نداشته باشد ، حد اكثر تلاش را براى به دست آوردن دانش به كار خواهد برد ، حتى در صورتى كه نتواند همان دانش معين را به دست آورد ، كوشش خواهد كرد دانستنىهاى ديگرى را براى معشوق خود چنان جلوه گر نمايد كه از خواستهء معشوق هم عالىتر بوده باشد .\r\n","description":"","footnote":"","page_name":" 54 ","page_number":78},
  {"content":"\r\n\r\nمسئلهء پنجم عشق و زيبايىهاى جهان\r\nچنان كه در مسئلهء چهارم گفتيم عشق تمام خواص و ارتباطات اشياء را دگرگون نشان مىدهد .\r\nدر آن هنگام كه شخص عاشق با ديده گان عشق در آنها مىنگرد ، همهء آنها را شفاف و با طراوت مىبيند . و بايد گفت كه عاشق مخصوصا در مقابل زيباييها حساسيت مخصوصى دارد . هر زيبايى اگر چه از نظر قضاوت معمولى ناچيز بوده باشد ، او را در دريايى از لذت فرو مىبرد ، زيرا هنگامى كه عشق به مرحلهء كمال رسيد ، ساير زيبايىها را اگر چه بسيار ناچيز بوده باشد ، جزوى از آن زيبايى مطلق قرار مىدهد كه درون او را اشغال نموده است .\r\nهر زيبايى را با يك رابطهء قوى در درون عاشق به طور تداعى معانى مىگستراند . و به هر حال انگيزگى زيباييها در هيجانات عشق مستقيم بوده گاهى به طور خيلى شديد وضع روانى عاشق را به هيجان و تلاطم در مىآورد ، ولى به نظر مىرسد كه اين مسئله حساستر از اين است كه با اين مطالعات سطحى بتوان در بارهء آن آخرين سخن را گفت . ما براى توضيح بيشتر چند مطلب را در اين جا متذكر مىشويم :\r\n1 - هر موضوع زيبا و دوست داشتنى با تكرار تماس و بهره بردارى از آن ، زيبايى خود را از دست مىدهد . شما زيباترين و عالىترين تابلوى دنيا را تصور كنيد بدون شك در تماشاى اولى براى شما فوق العاده لذت بخش است ، ولى تدريجا هر چه تماشا تكرار شود ، تابلو مزبور زيبايى خود را براى شما از دست مىدهد ، تا آن جا كه به كلى حالت يك منظره عادى را به خود گرفته تدريجا مىخواهيد از آن منظره دور شده و چيزهاى ديگر را تماشا كنيد ، و همچنين است عالىترين آهنگ موسيقى . . . . اين سير شدن براى آن است كه با اين كه موضوع محبوب شما هويت ثابت خود را حفظ مىكند ، روح شما پيوسته در جريان و دگرگونى است و يا براى اين است كه گويا با ممارست مكرر ، آن موضوع محبوب قشرى از روح شما شده ، ديگر روح شما را به خود جلب نمىكند ، چنان كه انسان به واحدهاى سازمان روانى خود ( اگر چه توجه دارد ) عشق نمىورزد .\r\n","description":"","footnote":"","page_name":" 55 ","page_number":79},
  {"content":"\r\nروى اين اصل محبوبيت معشوق بايستى با تكرار تجسماتى كه در شخصيت عاشق انجام مىگيرد از بين برود ، و اگر بگوييم كه با تكرار تجسمات ، معشوق مانند قشرى از روح عاشق مىگردد ، بايستى معشوق محبوبيت و زيبايى خود را براى عاشق از دست بدهد .\r\nاكنون مىتوانيم اين نتيجه را بگيريم كه براى وجود عشق و يا پايدارى آن ، عاشق بايستى كاملا احساس دو شخصيت كند ( شخصيت خود ) ( عاشق ) و شخصيت محبوب ( معشوق ) .\r\n2 - اگر دو شخصيت عاشق و معشوق يكى بوده باشد ، بايستى به يكى از چهار صورت ذيل در آيد :\r\nيك - شخصيت معشوق عين شخصيت عاشق .\r\nدو - شخصيت عاشق عين شخصيت معشوق .\r\nسه - دو شخصيت با همديگر تفاعل نموده باعث حدوث شخصيت ثالث شوند . و به اصطلاح سنتزى از دو شخصيت حاصل آيد .\r\nچهار - شخصيت معشوق با شخصيت عاشق در هم بياميزد و باعث حدوث شخصيت ديگرى براى عاشق بوده باشد كه در اصطلاح روان شناسى آن را ( چند شخصيتى ) مىنامند .\r\nدر صورت اول اگر بگوييم : انسان مىتواند به خودش عاشق ( اصطلاحى ) باشد ، در اين صورت مىشود گفت : كه شخصيت معشوق عين شخصيت عاشق گشته است و عاشق به خودش عشق مىورزد .\r\nدر صورت دوم - هنگامى كه عاشق وجود ندارد عشق هم وجود ندارد .\r\nاما در صورت سوم - بايستى گفت شخصيت ثالث در درون كدام يك از دو نفر قرار گرفته است ( عاشق يا معشوق ) ؟ اولا ممكن است معشوق هيچ گونه اطلاعى از وضع روانى عاشق نداشته و يا اساسا بىنياز از عشق بوده باشد . و ثانيا - هيچ جاى ترديد نيست كه طعم عشقى كه عاشق مىچشد ( كه از مقولهء فعاليت است ) غير از طعم عشقى است كه معشوق مىچشد ( كه جنبهء انفعالى دارد ) ، و به عبارت ديگر دو جنبهء مثبت و منفى\r\n","description":"","footnote":"","page_name":" 56 ","page_number":80},
  {"content":"\r\nنمىتوانند با همديگر اتحاد داشته باشند . و اگر هر دو داراى يك فعاليت بوده باشند عشق به تكاپو نخواهد افتاد . بنا بر اين شخصيت ثالث تقريبا نامفهوم مىباشد .\r\nاگر بگوييم : شخصيت ثالث در درون عاشق نمودار مىگردد ، اين حالت ممكن است در دو صورت قابل تصور بوده باشد . صورت اول اين است كه عاشق « من طبيعى » خود را به كلى از دست داده و شخصيت جديدى پيدا كند ، در اين فرض بايد گفت : شخصيت عاشق دو جانبه است : جنبهء عاشقى و جنبهء معشوقى .\r\nولى چنان كه گفتيم : چون همين شخصيت عنوان « خود » پيدا مىكند اگر چه داراى دو جنبه بوده باشد ، ولى انسان نمىتواند از يك جنبهء خود به جنبهء ديگرش عاشق بوده باشد . مثلا ممكن نيست انسان از جنبهء خود آگاهش به درون ناخود آگاهش عاشق شود . يا از جنبهء اراده اش به تداعى معانىاش عشق بورزد .\r\nصورت دوم كه همان :\r\nصورت چهارم است ، اين است كه عاشق « شخصيت طبيعى » خود را به كلى از دست نداده است ، ولى در مقابل همان شخصيت طبيعى شخصيت ديگرى نيز پيدا كرده است كه در اصطلاح روان شناسى آن را چند شخصيتى مىنامند ، يعنى گفته شود : كه عاشق در شخصيت دوم ، معشوق خود را با خود در آميخته است و لذت عشق را موقعى مىچشد كه از دريچهء « من طبيعى » ( شخصيت اولى ) معشوق را درمىيابد و به آن عشق مىورزد اين مطلب تا حدودى قابل قبولتر از صورتهاى ديگر است ، ولى با دقت كامل در مسئله عشق هيچ يك از اين صور چهارگانه به طور كافى قانع كننده نيست .\r\nويكتور هوگو در بارهء عشق كلماتى دارد كه با دو صورت از صور چهارگانه مىتواند سازگار بوده باشد ، و همين اختلاف نظر كه يك نفر در بارهء يك نمود مشخص ابراز مىدارد ، دليل روشنى است بر اين كه داستان عشق از آن داستانها نيست كه به اين زودىها و با اين ساده بينىها حل و فصل گردد .\r\nهوگو در يك جا مىگويد :\r\n« وقتى كه عشق دو موجود را بگدازد و در يك اتحاد ملكوتى و مقدس در همشان\r\n","description":"","footnote":"","page_name":" 57 ","page_number":81},
  {"content":"\r\n\r\n\r\nبياميزد ، راز حيات بر آن دو فاش مىشود ، ديگر جز دو سر يك سر نوشت نيستند ، ديگر جز دو بال يك روح نيستند ، دوست بداريد پرواز كنيد » . ( 1 )  اين تصور تقريبا مساوى صورت سوم است .\r\nدر جاى ديگر مىگويد :\r\n« آيا باز هم به لوكزامبورك مىآيد ؟ نه آقا ، در آن كليسا مشغول استماع آيين قداس است ، نيست ؟ آيا در همان خانه منزل دارد ؟ نه ، تغيير منزل داده است ، پس كجا منزل كرده است ؟ به كسى نگفته است . چه چيز ناگوارى است كه آدمى آدرس جان خود را نداند » ؟ ( 2 )  اين جملهء صورت اول را مىگويد ( شخصيت معشوق عين شخصيت عاشق ) .\r\nمسئلهء ششم حساسيت روح انسان عاشق\r\nبا اين كه عشق موجب اين مىشود كه تمامى قواى درونى عاشق متمركز در معشوق گردد و در نتيجه چنان كه گفتيم ، ممكن است اشياء را به كلى بىطرف مشاهده كند . با اين حال روح انسانى حساسيت بىنهايتى به خود مىگيرد و ممكن است كوچكترين و محقرترين حادثه در روح انسانى مبدل به يك اقيانوس متلاطم گردد . اين مطلب را ويكتور هوگو با طرز زيبايى بيان مىكند :\r\n« عشق واقعى از گم كردن يك دستكش يا از يافتن يك دستمال اندوهگين يا مسرور مىشود و براى اخلاصش و براى اميدوارىهايش به ابديتى نيازمند است ، او در يك حال مركب از بىنهايت بزرگ و بىنهايت كوچك مىباشد » . ( 3 ) \r\nمسئلهء هفتم آيا عشق دو شخصيت را يكى مىكند ؟\r\nگروهى مىگويند : وقتى كه عشق به كمال خود رسيد ، دو شخصيت عاشق و معشوق\r\n","description":"","footnote":" ( 1 ) بىنوايان ، ويكتور هوگو ، ج 2 ، ص 271 . .  ( 2 ) مدرك مزبور ، ص 272 . .  ( 3 ) بينوايان ، ويكتور هوگو ، ج 2 ، ص 271 . . ","page_name":" 58 ","page_number":82},
  {"content":"\r\nيكى مىگردند در اين باره شعرها و مطالب فراوان گفته شده است مثلا گفته‌اند :\r\n\r\nمن كى هستم ؟ ليلى ، و ليلى كيست ؟ من\r\nهر دو يك روحيم اندر دو بدن  ( 1 ) \r\nدر تأييد اين مطلب گفته‌اند : وقتى كه موضوعى مورد علاقه و محبت انسان قرار مىگيرد ، مانند اين است كه انسان مىخواهد آن موضوع محبوب را مالك شود و تحت سلطهء خود در آورد و هر چه كه محبوبيت افزايش يابد « من » انسان زشتىها و پديده هاى نامناسب آن موضوع را حذف نموده ، و با تجريد از نمودهاى مزبور آن را جزء روح خود قرار مىدهد . و چون سنخيت روح انسان با روح انسان ديگر بيش از هر موجود ديگر است ، لذا عشق به انسان ديگر ابتدا از كالبد زيباى معشوق شروع شده و تدريجا روح عاشق به روح معشوق نفوذ مىكند ، يا عاشق روح معشوق را در روح خود نفوذ مىدهد و تدريجا زيبايى كالبد را تا درجهء دوم پايين مىآورد . و اينجا است كه روح معشوق نسبت به عاشق اهميت خاصى خواهد داشت . و لذا عاشق آرام نخواهد گرفت تا اين كه روح معشوق را با روح خود كاملا متحد ببيند .\r\n","description":"","footnote":" ( 1 )\r\n\r\nانا من اهوى و من هوى انا\r\nنحن روحان حللنا بدنا\r\nفاذا ابصرتنى ابصرته\r\nو إذا ابصرته ابصرتنا\r\n\r\n( من همان شخص هستم كه او را مىخواهم ، و آن شخص را كه مىخواهم منم ، ما دو روحيم كه در يك بدن حلول كرده‌ايم . هنگامى كه مرا ببينى او را ديده‌اى ، و هنگامى كه او را ببينى مرا ديده‌اى ) . .\r\nروحه روحى و روحى روحه\r\nمن رأى روحين عاشا فى بشر ( روح او روح من است و روح من روح اوست ، كه ديده است كه دو روح در يك انسان زندگى كنند ؟ ) . . البته ناگفته نماند كه در سه بيت عربى فوق ( مصرع دوم از دو بيت اولى و همچنين مصرع دوم از بيت سوم ) دو بودن روح عاشق و معشوق را مىرساند ، ولى مقصود گويندگان اشعار روشن است كه همان اتحاد دو شخصيت طرفين عشق است ، و الا با ساير مصرعهاى ابيات تناقض پيدا مىكند . . ","page_name":" 59 ","page_number":83},
  {"content":"\r\n\r\nجلال الدين در اين بيت مىگويد :\r\n\r\nجمله معشوق است و عاشق پرداى\r\nزنده معشوق است و عاشق مرده اى\r\n\r\nاين مضمون هم شخصيت عاشق را فانى و موجوديت معشوق را جلوه گر مىسازد كه با صورت دوم سازگار مىباشد .\r\nخلاصه ما نتوانستيم مسئلهء اتحاد واقعى دو شخصيت عاشق و معشوق را از حدود تصورات و تجسيمات بالاتر برده و به عنوان يك نمود واقعى روانى بپذيريم . اما از نظر نمايش روانى شخص عاشق در روان خود مىتواند گاهى اتحاد سه حقيقت ( عشق و عاشق و معشوق ) را كاملا مشاهده كند ، و گاهى خود را از معشوق جدا ديده و به سمت او بگرايد ، و زمانى هم براى روح خود جهانى بسازد ، خلاصه ، چون همهء قاره هاى روح انسانى كه در حال عشق همگى دگرگون مىگردند براى ما روشن نيست ، ما نتوانستيم جملهء نهايى را در بارهء عشق بگوييم .\r\nمسئلهء هشتم عشق يك موجود محدود را تا بىنهايت بزرگ مىكند\r\nيكى از خواص بىنظير عشق اين است كه مىتواند مورد عشق را تا بىنهايت بزرگ كند . با اين كه موضوع مفروض از لحاظ كميت و كيفيت محدود مىباشد ، ولى از آن جهت كه فعاليتهاى روانى انسان مىتواند تا بىنهايت گسترش پيدا كند ، لذا اين فعاليت در يك موجود مورد خواست متمركز شده شروع به جريان خواهد كرد ، و ديگر حالت توقف نخواهد داشت ، و روح به قدرى مىتواند به زيبايى عظمت معشوق بيافزايد كه از حدود محاسبات منطقى به كلى بر كنار گردد .\r\n0 0 0 0 0 0 اين گونه مسائل در بارهء عشق فراوان است كه بايستى مورد تحقيق قرار بگيرد ، ولى چون جلال الدين بارها با اين پديده شگفت انگيز سر و كار خواهد داشت ، مقدارى از تفصيلات را به آينده موكول مىكنيم ، اكنون مىپردازيم به مطالبى كه جلال الدين در\r\n","description":"","footnote":"","page_name":" 60 ","page_number":84},
  {"content":"\r\nابياتش به آنها اشاره كرده است :\r\n\r\nهر كه را جامه ز عشقى چاك شد\r\nاو ز حرص و عيب كلى پاك شد\r\n\r\nاين يك حقيقت با ارزش است كه وقتى عشق به حد نصاب خود مىرسد انسان را از ساير تمايلات و هوسهاى گسيخته بيزار مىكند ، گويى تمايل ديگرى در او وجود ندارد ، او بخل نمىورزد ، حسادت ندارد ، در حقيقت مانند اين است كه در جهان فقط او وجود دارد ، و روح او هم يك مسئله بيشتر ندارد و آن وصال معشوق است ، بقيه خيالاتى بيش نيست .\r\nاين جريان يك امر طبيعى است كه وقتى روح با تمامى قوايش متوجه يك نقطه بوده باشد ، از تمام نقاط ديگر جهان هستى رو گردان مىشود ، اما آيا اين حقيقت مىتواند فى نفسه با ارزش بوده باشد يا نه ؟ بايستى بگويم اين ارزيابى بستگى به پاسخ اين سؤال دارد كه معشوق چيست ؟ يا معشوق كيست ؟ اما چنين مىنمايد كه عشقهاى حقيقى ( عشق افلاطونى نه عشقهاى مجازى و شهوانى ) خود فى نفسه داراى ارزش بوده مىتواند انسان را از حرص و عيب پاك كند ، ولى اگر دقت كنيم همين عشق ارزش خود را از آن جهت به عالىترين درجه رسانيده است كه معشوق در نظر عاشق ، جمال مطلقى است كه ابديت دارد ، يعنى معشوقى است كه به عشق احتياج ندارد و عشق او را دگرگون نمىسازد ، يعنى مانند عشقهاى معمولى نيست كه معشوق با دريافت حالت عاشق ، به خود ببالد و احساس غرور كند و در نتيجه با ابراز چنين غرورى عظمت خود را در نظر عاشق از دست بدهد ، اين مطلب را در عنوان « عاشق موجوديت خود را در مقابل معشوق از دست داده است » توضيح بيشترى خواهيم داد .\r\nچو كمال حسن مطلق كه ز عشق بىنياز است اين عشق است كه مىتواند درس مقصود از جهان هستى را به ما بياموزد .\r\n","description":"","footnote":"","page_name":" 61 ","page_number":85},
  {"content":"\r\n\r\nعاشق شو ار نه روزى كار جهان سر آيد\r\nناخوانده درس مقصود از كارگاه هستى\r\n\r\nعشق مجازى آن كشش را ندارد كه بتواند جهان هستى را به ما تفسير كند و براى ما بايستگىها و شايستگىها را تعليم دهد ، تا در نتيجه ما بتوانيم از هر گونه حرص و عيب پاك شويم .\r\nو نيز نمىتوان ترديد كرد كه لذت حاصله از عشق عالى انسانى ، غير از عشق مجازى است كه به قول فرويد : انفجار عقدهء جنسى يا گره خوردن بىنهايت آن است .\r\nلذت عشق عالى آميخته با احساس عظمت و بهت شعف انگيز است .\r\nاين است عشقى كه براى آدميان عظمت بىنهايت مىبخشد ، و در اين هنگام است كه به قول ويكتور هوگو : « دل به نيروى عشق دلاور مىشود ، ديگر از چيزى تركيب نمىيابد مگر از طهارت ، ديگر بر چيزى تكيه نمىزند جز بر رفعت و عظمت ، يك فكر ناشايسته ديگر نمىتواند در آن جوانه زند ، همچنان كه گزنه بر تودهء يخ جوانه نمىزند - يك جان بلند و مصفا ، جانى كه دور از دسترس سوداها و هيجانات پست است ، جانى كه مسلط بر ابرهاى تيره و سايه هاى ظلمانى اين جهان و بر همه ديوانگىها ، دروغ گويىها ، كينه توزىها ، خود ستايىها ، و بىنوايىها است ، در قبهء نيلگون آسمان سكونت دارد ، و آن جا ديگر چيزى احساس نمىكند ، جز لرزشهاى عميق و زير زمينى سر نوشت به همان اندازه كه قلهء كوه ها زمين لرزه را احساس مىكند . ( 1 )  و همين مرتبه از عشق افلاطونى است كه مىتواند جسم را از خاك بلند نموده بر افلاك برساند . كوه طور را از مشاهده نور الهى برقص بياورد . جان طور سينا گردد ، و موسى را در حال بىهوشى بياندازد .\r\n","description":"","footnote":" ( 1 ) بىنوايان ، ويكتور هوگو ، ج 1 ، ص 274 . . ","page_name":" 62 ","page_number":86},
  {"content":"\r\n\r\nمسئله نهم عشق و مسائل اجتماعى\r\nجاى ترديد نيست كه شخص عاشق يكى از افراد اجتماع است ، وضع روانى مخصوصى كه پيدا مىكند » باندازهء شخصيتى كه دارد « در ارتباط با اشخاص تاثيرى خواهد بخشيد ، و چون پديدهء عشق هم مانند ساير نيروهاى انسانى قابل استفادهء دو جانبه مىباشد ، يعنى هم مىتوان به وسيلهء عشق ، انسانهايى را رو به تكامل برد ، و هم مىتوان مورد سوء استفاده قرار داد ، لذا علوم تعليم و تربيتى بايستى در بارهء اين پديده تكليف خود را يك سره نمايد ، و تا حد اكثر بكوشد كه اين نيروى شگرف را در شكل تكامل يافتهء آن به حركت و كار وادار نمايد ، و چنان كه در مباحث عشق متذكر شديم بايستى عشق را از تعلق و استهلاك در پديده هاى شهوى و مادى بر كنار نموده ، به اصول عاليه‌اى كه به معشوق مطلق افلاطونى مىرساند آماده ساخت .\r\n\r\nسرّ پنهان است اندر زير و بم\r\nفاش اگر گويم جهان بر هم زنم\r\n( ( 27 ) ) با لب دمساز خود گر جفتمى\r\nهمچو « نى » من گفتنىها گفتمى\r\n( ( 28 ) ) هر كه او از هم زبانى شد جدا\r\nبىنوا شد گر چه دارد صد نوا\r\n( ( 29 ) ) چون كه گل رفت و گلستان در گذشت\r\nنشنوى ديگر ز بلبل سر گذشت\r\nچون كه گل رفت و گلستان شد خراب\r\nبوى گل را از كه جوييم از گلاب\r\n\r\n","description":"","footnote":"","page_name":" 63 ","page_number":87},
  {"content":"\r\n\r\nاگر استعداد پذيرش وجود داشته باشد حقايق گفتنى زياد است\r\nگاهى پس از آن كه دريا از تلاطم افتاد و ساكن گشت ، دوباره موجهاى ضعيفى دنبال سكون ايجاد مىشود . پس از بيان مطالب زيادى در بارهء « نى » و فريادهاى عاشقانهء آن بار ديگر جلال الدين با يك سوز و گداز مىگويد : زير و بم آهنگ « نى » رازهاى پنهانى دارد كه نمىتوان آنها را آشكار ساخت ، مانند خضر عليه السلام كه اقداماتى مىكرد ، و رو بناهاى طبيعى و اجتماعى را درهم مىريخت . ( 1 )  خداوند مىفرمايد :\r\n« يَعْلَمُونَ ظاهِراً مِنَ اَلْحَياةِ اَلدُّنْيا » 30 : 7 . ( 2 )  ( آنان يك نمودى از زندگانى دنيوى را مىدانند ) نمىدانند كه :\r\n« باشد اندر پرده بازىهاى پنهان غم مخور » سپس مىگويد : اگر من ( جلال الدين ) مانند « نى » لب شايسته‌اى پيدا مىكردم كه مىتوانست آهنگ واقعى مرا بيرون بياورد ، گفتنىها را مىگفتم .\r\nمىتوان از اين مطلب عالى فهميد كه اين مرد بزرگ نيز مانند عده‌اى از بزرگترين متفكرين عالم متوجه اين معنى بوده است كه افراد انسانى داراى سرشارترين ثروت و با عظمتترين نيروى جهان هستى مىباشد ، آرى ، چرا انسان با عظمتترين و نيرومندترين موجود جهان هستى نباشد ؟ مگر يك انسان در مغز خود تا حدود پانزده ميليارد رابطهء الكتريسيته ندارد ؟\r\n","description":"","footnote":" ( 1 ) اين مطلب در آينده مشروحاً مورد بحث قرار خواهد گرفت كه جهان هستى كالبدى دارد كه مىبينيم ، روحى دارد كه نمىبينيم ، ولى با فرا گرفتن آداب مىتوانيم از آن روح بهره بردارى نماييم . نمودهاى كالبد جهان در مقابل روحش مانند حركت يك انگشت ما در مقابل فعاليتهاى بىپايان روح است . .  ( 2 ) سوره روم ، آيه 30 . . ","page_name":" 64 ","page_number":88},
  {"content":"\r\nولى متأسفانه پيش تازان اين كاروان شگفت انگيز ، به جهت نشناختن اين موجود سترگ نمىتوانند مطابق واقعيت او ، زندگانيش را تفسير نمايند ، و امكانات بهره بردارى از زندگى را در اختيارش بگذارند .\r\nبايد گفت ما افراد انسانى اغلب مانند آن دستگاه موسيقى هستيم كه انگشتان پيش تازان نادان يا هوى پرست ، گاهى هم دانا صداهاى درهم و بر همى از ما در مىآورد ، و چون آنان نمىدانند كه كيستند ؟ و يا اصولا خود را ارزيابى حقيقى نكرده‌اند ، لذا نمىدانند كه ما كيستيم و چگونه بايد ما را ارزيابى نمايند ؟ لذا به طور قطع مىتوان گفت : بشر كردنىها و گفتنىهاى زيادى داشته است كه نتوانسته است به جهت عوامل اجبارى محيط و اجتماع و گردانندگان ، آنها را ابراز نمايد .\r\nمىدانيد بشر تنها در بارهء چه چيز سخن گفته است و تا حدودى عمل كرده است ؟ فقط در بارهء يك زندگانى مطابق خواسته هاى مادى خود بدون مزاحمت به ديگران . و اين يك حقيقتى است مسلم ، ولى بايد فهميد كه اين قيافه يكى از اساسىترين قيافه هاى بشرى است ، و همهء چهره ها درونى و برونى يك انسان و همهء امكاناتش در اين قيافه محدود و خلاصه نمىگردد .\r\nممكن است مقصود جلال الدين از اين كه مىگويد « با لب دمساز خود گر جفتمى » اين باشد كه اگر مخاطبى پيدا مىكردم كه او هم گوياى حقايق بود ، او هم مانند من سوزى داشت . . . . اين احتمال را بيت بعدى هم تأييد مىكند كه مىگويد :\r\n\r\nهر كه او از هم زبانى شد جدا\r\nبىنوا شد گر چه دارد صد نوا\r\n\r\nاكنون كه ديگر دمسازى وجود ندارد ، من هستم و ناى خويش ، گاهى سكوت خواهم كرد ، چنان كه بلبل پس از رفتن گل و گلستان سكوت مىكند ، و گاهى هم با خود « نى » دمساز خواهم شد و درد دلم را با او و به وسيلهء آن خواهم گفت .\r\n","description":"","footnote":"","page_name":" 65 ","page_number":89},
  {"content":"\r\n\r\n( ( 30 ) ) جمله معشوق است و عاشق پرده اى\r\nزنده معشوق است و عاشق مرده اى\r\n( ( 31 ) ) چون نباشد عشق را پرواى او\r\nاو چو مرغى ماند بىپر واى او\r\nپرّ و بال ما كمند عشق اوست\r\nموكشانش مىكشد تا كوى دوست\r\n( ( 32 ) ) من چگونه هوش دارم پيش و پس ؟\r\nچون نباشد نور يارم پيش و پس\r\nنور او در يمن ( 1 )  و يسر ( 2 )  و تحت ( 3 )  و فوق\r\n( 4 )  بر سر و بر گردنم مانند طوق ( 5 ) \r\n( ( 33 ) ) عشق خواهد كاين سخن بيرون بود\r\nآينه غمّاز نبود چون بود ؟\r\n( ( 34 ) ) آيينه ات دانى چرا غمّاز نيست\r\n؟ ( 6 ) \r\nز انكه زنگار از رخش ممتاز نيست\r\nآينه كز زنگ آلايش جداست\r\nپر شعاع نور خورشيد خداست\r\nرو تو زنگار از رخ او پاك كن\r\nبعد از آن ، آن نور را ادراك كن\r\nاين حقيقت را شنو از گوش دل\r\nتا برون آيى به كلى ز آب و گل\r\nفهم گرد آريد و جان را دل دهيد\r\nبعد از آن از شوق پا در ره نهيد\r\n( ( 30 ) ) جمله معشوق است و عاشق پرده اى\r\nزنده معشوق است و عاشق مرده اى\r\n\r\n","description":"","footnote":" ( 1 ) يمن با ضمه راست . .  ( 2 ) يسر با فتحه چپ . .  ( 3 ) تحت زير . .  ( 4 ) فوق بالا . .  ( 5 ) طوق : آن چه كه بر گردن پيچيده شود ، در عربى گفته مىشود : « الحمامة المطوقة » يعنى كبوترى كه دور گردنش پرهايى مانند يال روييده است . طوق به عموم پوشانيدن و احاطه كردن نيز گفته شده است . .  ( 6 ) غماز اظهار كننده و اشاره كننده . سخن چين را هم كه غماز مىگفتند ، از اين جهت بوده است كه عيوب اشخاص را در پيش ديگران آشكار مىكرده است . . ","page_name":" 66 ","page_number":90},
  {"content":"\r\n\r\n\r\nعاشق موجوديت خود را در مقابل معشوق از دست داده است\r\nدر اين ابيات جلال الدين در بارهء عشق مطالب ذيل را بيان مىكند :\r\n1 - عاشق چنان در وجود معشوق فانى است كه فقط يك نمود ظاهرى در او ديده مىشود ، او در حقيقت خود را با معشوق متحد ساخته است .\r\nاين مطلب را در شرح ابيات گذشته كاملا توضيح داده‌ايم . مسأله‌اى كه مىتوان در اين جا ياد آورى كرد ، اين است كه بعضى از عشاق هنگامى كه به خود متوجه مىشوند ، اين معنا را احساس مىكنند : كه عاشقند ، چون در بارهء عظمت عشق و عاشقى سخنها شنيده‌اند ، از اين رو ممكن است با تصور مقام عالى عشق ، به خود ببالند ، و اين حالتى است كه بدون شك با عشق نمىسازد . ما اگر هم بگوييم : اتحاد دو شخصيت ( عاشق و معشوق ) امكان ناپذير است ، ولى اين مطلب واقعيت دارد كه در هر سير و سلوكى ، اگر راهرو كوچكترين توجه به « من » خود داشته و حالت ستايش « من » خود را پيدا كند ، از راه رفتن باز مىمانده ، و توانايى گام بردارى نخواهد داشت . و به همين جهت است كه « بالزاك » مىگويد :\r\n« عشق در ما نوعى احترام مذهبى نسبت به خود به وجود مىآورد ، ما در وجود خويش به يك زندگى ديگر احترام مىگذاريم ، و آن وقت عشق وحشتناكترين بد بختى مىگردد ، يك بد بختى همراه با اميدوارى » ( 1 ) \r\n\r\n( ( 31 ) ) چون نباشد عشق را پرواى او\r\nاو چو مرغى ماند بىپر واى او\r\n\r\nكشش عاشق به سوى معشوق بال و پر اوست\r\nپرواز عاشق باعشق است ، اگر شخصى خود را عاشق بداند ولى شخصيت خود را در شخصيت معشوق فانى نسازد ( مطابق يكى از حالاتى كه در مباحث گذشته بيان كرده‌ايم )\r\n","description":"","footnote":" ( 1 ) چرم ساغرى ، بالزاك ، ص 194 . . ","page_name":" 67 ","page_number":91},
  {"content":"\r\nچنين عاشقى در جهان عشق توانايى پرواز نخواهد داشت ، زيرا مرغ بىبال و پر نمىتواند پرواز كند . واى به حال مرغى كه بدون بال و پر آرزوى پريدن داشته باشد . عشق به معشوق حقيقى پر و بال ما است ، عشق است كه شديدا ما را به سوى معشوق مىكشاند . جلال الدين نظير اين مطلب را در ابيات آينده هم متذكر شده است :\r\n\r\nدرد عشق تو كمند لطف ماست\r\nزير هر يا رب تو لبيكهاست\r\n\r\nدر ابيات مورد بحث مىگويد :\r\n\r\nپرّ و بال ما كمند عشق اوست\r\nموكشانش مىكشد تا كوى دوست\r\n\r\nدر مضمون اين بيت بايستى كاملا دقت كرد ، زيرا اگر مقصود اين است كه معشوق كمند عشق را موكشان به سوى خويش مىكشاند ( چنان كه ظاهر بيت هم اين است ) اين مسئله مطرح مىشود كه اگر فرد عاشق با تمام اختيار خود در جهان عشق قدم نگذارد نمىتوان آن فرد را عاشق ناميد . و به طور كلى تمام واحدهاى شخصيت انسانى بايستى در عشق فرو رود و يكى از آن واحدها اختيار انسانى است . لذا ما كشش آهن را به سوى آهن ربا فضيلتى نمىشماريم و آن را با مفهوم زيباى عشق تعبير نمىكنيم . و اگر هم كلهء عشق را مانند امپيدكل در اين مورد به كار ببريم يك نظر فلسفى خواهد بود نه يك مشاهدهء محسوس . بلكه بايستى بگوييم پس از نمودار شدن عشق در يك فرد كشش انسان در آن موقع به طور خودكار به سوى معشوق وجود خواهد داشت . ديگر جايى براى اجبار در كشانيدن اين كمند عشق باقى نمىماند . زيرا كشش عشق خود همان كشش نهايى است كه ميان عاشق و معشوق نمودار مىشود . و اگر مقصود از اين كه به سوى معشوق كشيده مىشود ، خود عاشق است نه عشق ، در اين صورت اشكال فوق بر طرف مىگردد ولى از نظر ادبى ضمير غايب در ( موكشانش ) صحيح نخواهد بود ، زيرا جلال الدين ضمير متكلم جمع را به كار برده گفته است پر و بال ما كمند عشق اوست . پس عشق ما را به سوى معشوق مىكشاند و ضمير غايب كاملا صحيح به نظر نمىرسد مگر اين كه مقصود اين باشد كه جلال الدين عاشق را يك موجود ( او ) فرض كرده ضمير را به او ارجاع مىكند .\r\n","description":"","footnote":"","page_name":" 68 ","page_number":92},
  {"content":"\r\n\r\n\r\n( ( 33 ) ) عشق خواهد كاين سخن بيرون بود\r\nآينه غماز نبود چون بود ؟\r\n\r\nآيينه بايستى نشان بدهد\r\nاگر عشق در درون انسان واقعيت پيدا كند اثر آن در حركات و سكنات او پديدار خواهد شد . اين مسئله يكى از با اهميتترين مسائل مربوط به انسان است كه آيا وقتى كه ما در مقابل رويدادها قرار مىگيريم ، بايستى مطابق اثر طبيعى آن رويدادها انعكاسى در خود نشان بدهيم يا نه ؟ آن چه را كه مىتوان از مجموع ملاحظات روانى و اخلاقى و اجتماعى و دينى به دست آورد اين است كه انسان نبايد آن چنان درون خود را خشك و جامد و غير قابل انعطاف بسازد كه هر گونه عوامل عاطفى و محبت و غير ذلك را در خود خنثى كند ، ولى بايستى اين عوامل شخصيت انسانى را متلاشى نسازد يا چند شخصيتى نكند .\r\nپس بايستى عوامل لذت بار را در حدود خود موجب لذت و عوامل اندوه بار را موجب اندوه بدانيم .\r\nچنان كه تماس حواس ظاهرى ما با موجودات و اشكال و رنگهاى گوناگون ، اصالت عقل و انديشه ما را دگرگون نمىسازد ، بلكه فقط موجب بهره بردارى مىشود و بس ، همچنين بايستى لذايذ و آلام و ساير نمودهاى روانى بر ما مطرح بوده اثر انعكاس خود را در ما ايجاد نمايد ، ولى نه به آن حدى كه شخصيت ما را متلاشى سازد .\r\nاثر اجتماعى اين مسئله اين است كه اگر فرض كنيم يك عده در مقابل انگيزه ها آن چنان مقاومت نشان بدهند كه گويى در مقابل آنها جمادند و هيچ گونه حسى ندارند يعنى مثلا نالهء بىنوايان آنان را متأثر نمىسازد ، شكنجهء زجر كشان بر آنان كوچكترين اثرى نمىگذارد ، و درست مانند آن قمار بازانند كه بالزاك مجسم ساخته است ، در اين صورت جامعه با طرز خطرناكى هماهنگى خود را از دست خواهد داد : بالزاك قمار خانه اى\r\n","description":"","footnote":"","page_name":" 69 ","page_number":93},
  {"content":"\r\nرا مجسم ساخته است كه جوانى براى اولين بار مىخواهد در آن جا وارد شود :\r\n« در لحظه‌اى كه جوان وارد تالار شد ، چند حريف در آن جا بودند ، سه پير مرد با سرهاى طاس دور ميز لميده بودند ، رخسار گچىشان نشان مىداد كه مانند چهرهء سياست مداران تأثير ناپذير بود . روح سر خورده شان ظاهر مىساخت كه قلبشان از مدتها پيش به هيچ چيز ، حتى اگر دارايى زنشان را به قمار مىگذاشتند ، دچار هيجان نمىشد » . ( 1 )  اين گونه اشخاص قيافه يك اجتماع هماهنگ را كه مركب از افراد با شخصيت و معتدل هستند ، آن چنان به هم مىزنند كه افكار فوق العاده را به نهيليسيم مىكشانند و افكار سطحى را به خودكشى ، و براى اذهان پايين رتبه ، ايجاد خفقان دايمى مىكنند .\r\nخداوند مىفرمايد :\r\n« ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَإِنَّ مِنَ اَلْحِجارَةِ لَما يَتَفَجَّرُ مِنْه اَلأَنْهارُ » 2 : 74 ( 2 )  ( سپس دلهاى شما « بنى اسرائيل » را قساوت گرفت ، دلهاى شما از قساوت مانند سنگ شد ، بلكه سختتر از سنگ ، زيرا گاهى سنگها شكاف پيدا كرده آبها از خلال آنها جارى مىگردد ) .\r\nپس اصل انسانى به ما مىگويد : ما نبايستى در تأثر از انگيزه ها و ابراز آنها خلاف طبيعت خويش سير كنيم . آن چه كه بايد مورد اهميت قرار داده شود : چگونگى منعكس ساختن و ابراز اين انعكاسات است ، يعنى مثلا عاطفهء فرزندى را چگونه ابراز بداريم ؟ و نيز فراموش نكنيم كه در مقابل طبيعت فيزيولوژى ما ، يك طبيعت هم براى روان موجود است ، و آن اين است كه روح انسانى مىخواهد شخصيت خود را در پهنهء زندگى به ثمر برساند . خصوصيتى كه پديدهء عشق در ميان ساير پديده ها دارد فوق العاده جالب توجه است ، زيرا اولا چنان كه گفتيم عشق شخصيت عاشق را دگرگون مىسازد وقتى كه شخصيت دگرگون شد ، انعكاس آن در تمام حركات و سكنات درونى و برونى\r\n","description":"","footnote":" ( 1 ) چرم ساغرى ، بالزاك ، ص 16 . .  ( 2 ) سوره بقره ، آيه 74 . . ","page_name":" 70 ","page_number":94},
  {"content":"\r\nانسان ، يك نمود بسيار طبيعى و ضرورى خواهد بود .\r\nاگر هم به نحوى انسان بتواند عشقهاى مجازى را پنهان كرده هيچ گونه اثرى از آن را در برون خود منعكس نسازد ، ما عشق مطلق يعنى عشق افلاطونى نمىتواند انسان را به حال طبيعى خود بگذارد . چگونه مىتوان انعكاس عشق حقيقى را مخفى ساخت ؟ مگر نه اين است كه عشق مطلق انسان را از سطح انسانيت بالاتر برده ، او را مانند يك موجود الهى در ميان افراد انسانى قرار مىدهد ، و به قول ابن سينا » كاد أن يكون ربا انسانيا » ( نزديك است كه چنين انسان يك انسان الهى بوده باشد ) .\r\nهنگامى كه انسان در سايهء عشق الهى به اين مقام رسيد ، چگونه مىتواند آن را مخفى بدارد ؟ چگونه آيينهء روح او غماز و نشان ده نخواهد بود ؟\r\n\r\nآيينه ات دانى چرا غماز نيست ؟\r\nز انكه زنگار از رخش ممتاز نيست\r\nرو تو زنگار از رخ او پاك كن\r\nبعد از آن ، آن نور را ادراك كن\r\nآيينه كز زنگ آلايش جداست\r\nپر شعاع نور خورشيد خداست\r\n\r\nمضامين اين ابيات واضح است و جلال الدين در بارهء اين اصل اخلاقى و روانى و عرفانى بارها در مثنوى داد سخن داده است . مىگويد :\r\n\r\nمن چگونه هوش دارم پيش و پس\r\nچون ندارد نور يارم پيش و پس\r\nنور او در يمن و يسر و تحت و فوق\r\nبر سر و بر گردنم مانند طوق\r\n\r\nمقصود اين است كه من چگونه هوش و آگاهى خودم را در بارهء معشوقم به يك سمت معين روانه كنم ؟ براى نور او پيش و پس وجود ندارد ، چنان كه گذشت زمان و آيندگى آن ، و تمام حركات جهان طبيعت كه براى ما پيش و پس ايجاد مىكند ، در دريافت معشوق كوچكترين اثرى ندارد ، او ما فوق همهء جهان و انتزاعات آن است . اين نور از يك جهت مرا فرا نگرفته است بلكه من در اين نور مستغرق گشته‌ام .\r\n","description":"","footnote":"","page_name":" 71 ","page_number":95},
  {"content":"\r\n\r\nحكايت عاشق شدن پادشاه بر كنيزك و خريدن آن كنيزك را و بيمار شدن كنيزك و درازى بيمارى\r\n\r\n( ( 35 ) ) بشنويد اى دوستان اين داستان\r\nخود حقيقت نقد حال ماست آن ( 1 ) \r\nنقد حال خويش را گر پى بريم\r\nهم ز دنيا هم ز عقبى بر خوريم\r\n( ( 36 ) ) بود شاهى در زمانى پيش از اين\r\nملك دنيا بودش و هم ملك دين\r\n( ( 37 ) ) اتفاقاً شاه شد روزى سوار\r\nبا خواصّ خويش از بهر شكار\r\n( ( 38 ) ) يك كنيزك ديد شه در شاه راه\r\nشد غلام آن كنيزك جان شاه\r\nبهر صيدى مىشدى در كوه و دشت\r\nناگهان در دام عشق او صيد گشت\r\n( ( 39 ) ) مرغ جانش در قفس چون مىطپيد\r\nداد مال و آن كنيزك را خريد\r\n( ( 40 ) ) چون خريد او را و برخوردار شد\r\nآن كنيزك از قضا بيمار شد\r\n( ( 41 ) ) آن يكى خر داشت پالانش نبود\r\nيافت پالان گرگ خر را در ربود ( 2 ) \r\n( ( 42 ) ) كوزه بودش ، آب مىنامد بدست\r\nآب را چون يافت خود كوزه شكست ( 3 ) \r\n( ( 43 ) ) شه طبيبان جمع كرد از چپ و راست\r\nگفت جان هر دو در دست شماست\r\n( ( 44 ) ) جان من سهلست جان جانم اوست\r\nدردمند و خسته‌ام درمانم اوست\r\n( ( 45 ) ) هر كه درمان كرد مر جان مرا\r\nبرد گنج و درّ و مرجان مرا\r\n( ( 46 ) ) جمله گفتندش كه جان بازى كنيم\r\nفهم گرد آريم و انبازى كنيم ( 4 ) \r\n( ( 47 ) ) هر يكى از ما مسيح عالمى است\r\nهر الم را در كف ما مرهمى است\r\n\r\n","description":"","footnote":" ( 1 ) نقد تصفيه و جدا كردن خوب از بد . .  ( 2 ) اين دو بيت ضرب المثل گشته مضمون آنها تقريباً در اين مصرع است : محال است آن كه هم دندان و هم نعمت پيدا شود . .  ( 3 ) اين دو بيت ضرب المثل گشته مضمون آنها تقريباً در اين مصرع است : محال است آن كه هم دندان و هم نعمت پيدا شود . .  ( 4 ) انباز شريك . . ","page_name":" 72 ","page_number":96},
  {"content":"\r\n\r\n\r\n( ( 48 ) ) گر خدا خواهد نگفتند از بطر\r\n( 1 )  پس خدا بنمودشان عجز بشر\r\n( ( 49 ) ) ترك استثناء مرادم قسوتى است\r\nنى همين گفتن كه عارض حالتيست\r\n( ( 50 ) ) اى بسا ناورد استثناء بگفت\r\nجان او با جان استثناست جفت\r\n( ( 51 ) ) هر چه كردند از علاج و از دوا\r\nگشت رنج افزون و حاجت ناروا\r\n( ( 52 ) ) آن كنيزك از مرض چون موى شد\r\nچشم شاه از اشك خون چون جوى شد\r\nچون قضا آيد طبيب ابله شود\r\nآن دوا در نفع خود گمره شود\r\n( ( 53 ) ) از قضا سركنگبين صفرا فزود\r\nروغن بادام خشكى مىنمود ( 2 ) \r\n( ( 54 ) ) از هليله ( 3 )  قبض شد اطلاق رفت ( 4 ) \r\nآب آتش را مدد شد همچو نفت\r\nسستى دل شد فزون و خواب كم\r\nسوزش چشم و دل پر درد و غم\r\nشرب و ادويه و اسباب او\r\nاز طبيبان ريخت يك سر آبرو\r\n\r\nآيه\r\n« وَلا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ الله » 18 : 23 - 24 ( 5 )  ( هرگز مگوييد فردا من آن كار را خواهم كرد ، مگر نه اين كه « بگوييد » اگر خدا بخواهد ) .\r\nمهمترين مطلبى كه در ابيات فوق وجود دارد ، مسئلهء تعليق كارها به مشيت خداوندى است :\r\n","description":"","footnote":" ( 1 ) بطر ، معانى مختلف دارد ، آن چه كه در بيت مناسبت دارد يكى از دو معنا است : اول - مقاومت در مقابل حق ، يا ناديده گرفتن آن با اين كه نشانه هاى واضحى دارد . . دوم - حالت بهت زدگى و خود را از دست دادن در مقابل روى آوردن نعمتها . .  ( 2 ) اين بيت ضرب المثل شده است . .  ( 3 ) هليله قرصهاى كوچكى با رنگهاى مختلف زرد و سياه كه براى نرم شدن معده مىساختند و معرب آن اهليلج است . .  ( 4 ) اطلاق رهايى و در اين بيت مقصود نرمى معده است . .  ( 5 ) سوره كهف ، آيه 23 . . ","page_name":" 73 ","page_number":97},
  {"content":"\r\n\r\nدو مطلب در مضمون اين ابيات بايستى رسيدگى شود :\r\nتعليق به مشيت خدا يعنى چه ؟\r\nيك اصل روشن ما را وادار مىكنند كه ما در بارهء انجام كارها به معلومات و تشخيصات خود صد درصد تكيه نكنيم :\r\nاصل - محدوديت شناسايىها و ناچيزى آنها در مقابل جريان هستى و نمودهاى روانى ما آن چنان پوشيده نيستند كه ما مجبور باشيم در اين باره ادله و شواهد زيادى بياوريم . ما تدريجاً اين مسئله را با بيانات گوناگونى مورد بررسى قرار خواهيم داد ، از اين جهت براى اين كه ما هميشه در مقابل شكست تدبيرها و آرزوهايى كه ما عملى شدن آنها را صد درصد به حساب آورده بوديم ، به درد و شكنجه نااميدى و ياس و صدمات ديگر مبتلا نشويم ، شايسته است كه با وجود مقدماتى كه براى رسيدن بنتايج انتخاب كرده‌ايم ، وصول بان نتايج را قاطعانه و صد درصد به خودمان وعده ندهيم .\r\nممكن است گفته شود : بسيار خوب چرا مشيت خدا را به عنوان تسكين دهندهء خود به خويشتن تلقين نماييم ؟ ما از اول خود را آماده روبرو گشتن با خلاف نتيجه ( اين كه در نظر گرفته‌ايم ) مىسازيم ، اين اعتراض همان است كه مضمون آن را برتراند راسل در عصر ما ترويج مىكند و مىگويد : ما بايستى قدرت زيستن را بدون تكيه به موجود ديگر در خود ايجاد كنيم و هميشه با به دست آوردن مقدارى از ظن و اطمينان كار را شروع كنيم . ( 1 )  اين دستور يا توصيه‌اى كه آقاى برتراند راسل به جوامع بشرى مىدهد ، دستورى است كه بدون آگاهى همه جانبه به وضع روانى و شئون زندگانى ما داده مىشود .\r\nزيرا اگر ايشان مىخواهند بگويند انسان بايستى خود را از حالت پيروى و تزلزل در زندگى و پناهجويى از ديگران رها سازد و خود با استقلال كامل زندگى كند .\r\n","description":"","footnote":" ( 1 ) مصاحبه برتراند راسل - وايت . . ","page_name":" 74 ","page_number":98},
  {"content":"\r\n\r\nبسيار متين است و بلكه بايد بگوييم : بدون استقلال در زندگى هرگز طعم زندگانى را نمىتوانيم بچشيم ، ولى مسئلهء تكيه به خداوند غير از تكيه به موجودات ديگر است ، زيرا اين تكيه در حقيقت عظمت دادن به شخصيت انسانيت كه مىگويد : انسان به يك بىنهايت و موجود مطلق وابستگى دارد كه ما فوق تمام موجودات است ، و اوست كه از تمامى جزييات و كليات زندگى بشر آگاه است ، اوست كه تمام عوامل و نمودهاى جهان طبيعت را براى بهره بردارى آماده ساخته است . او با اين توجه و گرايش پى به عظمت خويشتن مىبرد ، نه اين كه توجه مزبور ناشى از بد بختى و تباهى او بوده باشد .\r\nاگر اين تكيه گاه بزرگ در زندگانى ما وجود نداشته باشد ، نه اين است كه ما هيچ كارى را نمىتوانيم انجام بدهيم ، و نه اين است كه ما راكد شده هيچ فعاليت انجام نخواهيم داد ، نه ، بلكه تمام فعاليتها و حركات و سكنات ما به تصادف و به يك وضع غير قابل محاسبه مبدل مىگردد كه بدون داشتن شخصيت قابل پرورش و تكامل تا بىنهايت و بدون هدف و ايده آل واقعى ، تنها خواهيم خورد و خواهيم خوابيد و خواهيم مرد ، اين است زندگانى كه در بارهء آن شعرا را به زحمت انداخته‌ايم .\r\nپس مقصود از تكيه به خداوند اين نيست كه من بنشينم و بگويم : خدا تمام علوم را مىآورد و در ذهن من جا مىدهد بدون اين كه زحمتى بكشم ، يا تمام وسايل زندگانى را براى من آماده خواهد كرد بدون اين كه سعى و كوشش و مجاهدتى داشته باشم ، اگر چنين خيالى در مغز كسى خطور كند يا هيچ گونه آگاهى به فلسفه و علوم الهى ندارد و يا اينكه غرض ورزى مىكند .\r\n\r\n( ( 42 ) ) كوزه بودش آب مىنامد بدست\r\nآب را چون يافت خود كوزه شكست\r\n\r\nمحال است آن كه هم دندان و هم نعمت شود پيدا\r\nاگر مطلب در يك عده مسائل مربوط به لذايذ منحصر مىگشت ، جاى آن قدرها تأسف نبود ، ولى مسئلهء عدم اجتماع شرايط در يك قلمرو بسيار حياتى باعث\r\n","description":"","footnote":"","page_name":" 75 ","page_number":99},
  {"content":"\r\n\r\nضررهاى جبران ناپذير گشته پيش تازان جوامع هم به اهميت مسئله توجه ندارند .\r\nاين قلمرو عبارت است از مسئلهء جوانان . انسان مادامى كه جوان است قدرت علمى و فعاليتش بيشتر است ، او وجود خود را سرشار از نيرو و فعاليت مىبيند ، اما آگاهى و تجربه و ورزيدگى وجود ندارد ، و همين كه دوران جوانى را پشت سر نهاد ، اگر چه آگاهى و ورزيدگى او بيشتر مىگردد و به اصطلاح معمولى پخته تر مىشود . ولى متأسفانه قدرت و هيجان فعاليت را از دست مىدهد . آن اندازه كه مسائل غير حياتى و امورى كه فقط براى غفلت از موجوديت انسانى و گذراندن عمر مورد دقت قرار مىگيرد ، اين مسئلهء حياتى مورد اهميت نمىباشد .\r\nبه طور كلى افراد در شئون زندگى نمىتوانند براى هدفهايى كه انتخاب مىكنند در هر وضعى و شرايطى وسايل آنها را پيدا كنند و هنگامى كه وسايل فراهم مىشود . ديگر آن هدفها از هدف بودن ساقط گشته‌اند يا نيرو از دست رفته است .\r\n\r\n( ( 43 ) ) شه طبيبان جمع كرد از چپ و راست\r\nگفت جان هر دو در دست شماست\r\n\r\nجايى كه جان عاشق و معشوق در دست ديگرى قرار مىگيرد\r\nآرى اگر كنيزك از آن بيمارى بهبودى نمىيافت و مىمرد ، پادشاه نيز دنبال سايهء او را گرفته رهسپار ديار نيستى مىشد ، و ممكن است مقصود از « گفت جان هر دو در دست شماست » اين بوده باشد كه عشق از طرفين است و لذا اگر من در ميدان عشق شكست بخورم ، بدون شك معشوق هم شكست خواهد خورد ، ولى اين احتمال با نظر به علت بيمارى كنيز صحيح به نظر نمىرسد ، زيرا بيمارى كنيز براى آن بود كه به يك جوان زرگر عشق مىورزيد . احتمال سوم اين است كه اگر من در عشق احساس شكست كنم به جهت قدرتى كه دارم نخواهم گذاشت\r\n","description":"","footnote":"","page_name":" 76 ","page_number":100},
  {"content":"\r\n\r\nكنيزك به زندگانى خود ادامه بدهد .\r\nيكى از شگفت انگيزترين حالات بشرى عشق است ، و شگفت انگيزتر از آن اين است كه عاشق در راه به ثمر رسانيدن عشق خود از بندگى به كوچكترين بندگان خود دريغ نداشته باشد . شكست در عشق دردناك است ، دردناكتر از آن اين است كه علت شكست نادانى ديگران در مسائل مربوطه به عاشق و معشوق بوده باشد .\r\n\r\n( ( 48 ) ) گر خدا خواهد نگفتند از بطر\r\nپس خدا بنمودشان عجز بشر\r\n\r\nجهان هستى با تمام اجزاء و روابطش دائماً در حال ريزش و تجدد و دگرگونى است\r\nدر اين كتاب در موارد زيادى با اين اصل روبرو خواهيم گشت كه جهان هستى در حركت دائمى است تحول و دگرگونى اساسىترين اصل اين دستگاه است ، و باز روشن خواهد شد كه اين دگرگونى و حركت ، سيستم جهان را از حالت ركود و بسته بودن كنار مىدارد ، و از كوچكترين حادثه گرفته تا بزرگترين رويداد از جانب مبدأ متعال ريزش مىكند ، و چنين نيست كه مانند يك نقاش تابلويى را كشيده سپس آن را رها كرده كه تماشا كنند ، بلكه اين تابلو دائما در حال نقشه گيرى تازه‌اى است ، بنا بر اين بديهى است كه مشيت خداوندى در تمام شئون كارهاى ما چه به طور مستقيم و چه به طور غير مستقيم دخالت دارد .\r\nمثال مناسبى كه در اين مسئله به نظر مىرسد : ذهن انسانى است كه دائما در جريان بوده و تجسمات و تصورات و نمودهاى ديگر را نشان مىدهد ، با اين كه آن چه در صحنهء ذهن انسانى موجود مىشود همواره به مقدار محدودى است . اما فعاليت ذهن را با اين مقدار محدود يك مجموعه بسته شده نيست ، بلكه ما مىتوانيم تا بىنهايت همان نمودها را در صحنهء\r\n","description":"","footnote":"","page_name":" 77 ","page_number":101},
  {"content":"\r\nذهن تغيير و تبديل بدهيم ، روى اين اصل است كه همواره بايستى مشيت خداوندى را در كارها منظور كرد .\r\nسپس جلال الدين مىگويد :\r\nاين كه مىگويم : اين اطباى استثناء را ترك كردند ، يعنى مشيت خداوندى را منظور ننمودند و نگفتند : « مگر خدا بخواهد كه مداواى ما اثرى نداشته باشد » .\r\nمقصود اين است كه حالت روانى آنان قساوت داشته ، غرور و خود پرستى بود كه نگذاشت آنان كار خود را به مشيت خداوندى وابسته نمايند . و اما خود جملهء « مگر اين كه مشيت خداوندى طور ديگرى بوده باشد » سخنى است كه ممكن است در يك حالت روانى زود گذر از زبان انسان در آيد يعنى فقط سخنى بوده باشد كه از يك هيجان زود گذر و بدون ريشهء اساسى گفته شود .\r\nسپس جلال الدين متذكر اصل اساسى مىشود و مىگويد :\r\nاشخاص با معرفت به مقام ربوبى و مردم آگاه و الهيون واقعى بدون اين كه كلمهء استثناء را به زبان بياورند ، در اعماق روح خود مىدانند كه :\r\n\r\nازمة الامور طرّا بيده\r\nو الكل مستمدة من مدده (\r\n\r\nسر رشته هاى تمام امور به دست اوست و همهء موجودات و پديده ها از آن مقام ربوبى براى وجود خود كمك مىگيرند ) .\r\nيك معناى ديگر با مقصود جلال الدين سازگار است ، و آن اين است كه مىخواهد بگويد كسانى هستند كه از شدت نزديكى به خداوند بدون اين كه كلمهء بر زبان بر آورند با خود مستثنى ( الله ) يا ( مشيت الله ) هم دم مىباشند و متوجه هستند كه :\r\n« وَنَحْنُ أَقْرَبُ إِلَيْه مِنْ حَبْلِ اَلْوَرِيدِ » 50 : 16 ( 1 )  ( ما از رگ گردن به انسان نزديكتريم ) .\r\n« وَهُوَ مَعَكُمْ أَيْنَ ما كُنْتُمْ » 57 : 4 ( 2 )  ( هر كجا كه باشيد او با شماست . )\r\n","description":"","footnote":" ( 1 ) سوره ق ، آيهء 16 . .  ( 2 ) سوره حديد ، آيهء 4 . . ","page_name":" 78 ","page_number":102},
  {"content":"\r\n\r\n\r\n( ( 53 ) ) از قضا سركنگبين صفرا فزود\r\nروغن بادام خشكى مىنمود\r\n\r\nچگونه محاسبه ها غلط از آب در مىآيد\r\nاين گونه رويدادها گاهى هم با اين جمله بيان مىشود : ( اين اقدام به نقض غرض انجاميد ) .\r\nبعضى از شعراى ديگر مضمون فوق را به قرار ذيل بيان كرده‌اند :\r\n\r\nچون بد آيد هر چه آيد بد شود\r\nيك بلا ده گردد و ده صد شود\r\nآتش از گرمى فتد مهر از فروغ\r\nفلسفه باطل شود منطق دروغ\r\nكور سازد چشم عقل كنجكاو\r\nبشكند گردونه‌اى را شاخ گاو\r\nپهلوانى را بيندازد خسى\r\nپشه‌اى غالب شود بر كركسى\r\n\r\nآيا اين مسئله به همين شكل واقعيت دارد ؟ يعنى واقعا چنين است كه گاهى علل و عوامل خاصيت طبيعى خود را از دست مىدهند ؟ اين مسئله را در آينده به طور فراوان جلال الدين مطرح خواهد كرد ، و بايستى در نظر گرفته كه اين مسئله صورتهاى زيادى دارد ، مثلا اين كه مىگوييم : علل از خاصيت خود بر كنار مىگردد ، يعنى گاهى معجزه‌اى مىآيد و سيستم طبيعت را دگرگون مىنمايد . و ممكن است اين مطلب منظور بوده باشد كه انسان عواملى را در ذهن خود به عنوان صد درصد علل فرض كرده ، خاصيتهاى مطلقى براى آنها اثبات كرده است ، در صورتى كه واقعيت از آن قرار نبوده به ريش او مىخنديده است . . . . اما به هر حال اين مسئله براى انسان فوق العاده حيرت انگيز است كه گاهى كه مقدمات به طور صد درصد در نظر او نتيجه‌اى را ايجاب مىكند ، در عمل و در موقع پياده شدن عكس نتيجهء مطلوب را مىدهد .\r\n","description":"","footnote":"","page_name":" 79 ","page_number":103},
  {"content":"\r\nدر اين صورت انسان گمان مىكند كه تمام اصول و قوانينى را كه در آن مسئله تثبيت شده فرض كرده بود ، درهم ريخته است . در صورتى كه ممكن است نادانى او به يك نكتهء بسيار ناچيز كه به نظر نمىآمده است باعث خنثى نمودار شدن آن اصول و قوانين گشته است .\r\nگاهى هم از اين گمان بالاتر رفته ، شايد يك علم را متهم كند و بگويد : كه معلوم مىشود اصلا اين علم اساسى نداشته است ، اين است كه جلال الدين مىگويد :\r\n\r\nشربت و ادويه و اسباب او\r\nاز طبيبان ريخت يك سر آبرو\r\n\r\n","description":"","footnote":"","page_name":" 80 ","page_number":104},
  {"content":"\r\n\r\nظاهر شدن عجز طبيبان از معالجهء كنيزك بر پادشاه و رو آوردن به درگاه پادشاه حقيقى\r\n\r\n( ( 55 ) ) شه چو عجز آن حكيمان را بديد\r\nپا برهنه جانب مسجد دويد\r\n( ( 56 ) ) رفت در مسجد سوى محراب شد\r\nسجده گاه از اشك شه پر آب شد\r\n( ( 57 ) ) چون به خويش آمد ز غرقاب فنا\r\nخوش زبان بگشود در مدح و ثنا\r\n( ( 58 ) ) كاى كمينه بخششت ملك جهان\r\nمن چه گويم چون تو مىدانى نهان\r\nحال ما و اين طبيبان سر بسر\r\nپيش لطف عام تو باشد هدر\r\n( ( 59 ) ) اى هميشه حاجت ما را پناه\r\nبار ديگر ما غلط كرديم راه\r\n( ( 60 ) ) ليك گفتى گر چه مىدانم سرت\r\nزود هم پيدا كنش بر ظاهرت\r\n( ( 61 ) ) چون بر آورد از ميان جان خروش\r\nاندر آمد بحر بخشايش به جوش\r\n( ( 62 ) ) در ميان گريه خوابش در ربود\r\nديد در خواب او كه پيرى رو نمود\r\n( ( 63 ) ) گفت اى شه مژده حاجاتت رواست\r\nگر غريبى آيدت فردا ز ماست\r\n( ( 64 ) ) چون كه او آيد حكيم حاذق است\r\nصادقش دان كاو امين و صادق است\r\n( ( 65 ) ) در علاجش سحر مطلق را ببين\r\nوز مزاجش قدرت حق را ببين\r\nخفته بود آن خواب ديد آگاه شد\r\nگشته مملوك كنيزك شاه شد\r\n( ( 66 ) ) چون رسيد آن وعده گاه و روز شد\r\nآفتاب از شرق اختر سوز شد\r\n( ( 67 ) ) بود اندر منظره شه منتظر\r\nتا ببيند آن چه بنمودند سر\r\n( ( 68 ) ) ديد شخصى كاملى پر مايه اى\r\nآفتابى در ميان سايه اى\r\n( ( 69 ) ) مىرسيد از دور مانند هلال\r\nنيست بود و هست بر شكل خيال\r\n( ( 71 ) ) بر خيالى صلحشان و جنگشان\r\nبر خيالى نامشان و ننگشان\r\n( ( 72 ) ) آن خيالاتى كه دام اولياست\r\nعكس مه رويان بستان خداست\r\n\r\n","description":"","footnote":"","page_name":" 81 ","page_number":105},
  {"content":"\r\n\r\n\r\n( ( 73 ) ) آن خيالى كه شه اندر خواب ديد\r\nدر رخ مهمان همىآمد پديد\r\nنور حق ظاهر بد اندر آن ولى\r\nنيك بين باشى اگر اهل دلى\r\nآن ولى حق چو پيدا شد ز دور\r\nاز سر و پايش همى مىتافت نور\r\n( ( 74 ) ) شه به جاى حاجبان در پيش رفت\r\nپيش آن مهمان غيبى خويش رفت\r\nضيف غيبى را چو استقبال كرد\r\nچون شكر گويى كه پيوست او به ورد\r\n( ( 75 ) ) هر دو بحرى آشنا آموخته\r\nهر دو جان بىدوختن بر دوخته\r\nآن يكى چون تشنه و آن ديگر چو آب\r\nآن يكى مخمور و آن ديگر شراب\r\n( ( 76 ) ) گفت معشوقم تو بودستى نه آن\r\nليك كار از كار خيزد در جهان\r\n( ( 77 ) ) اى مرا تو مصطفى من چون عمر\r\nاز براى خدمتت بندم كمر\r\n( ( 55 ) ) شه چو عجز آن حكيمان را بديد\r\nپا برهنه جانب مسجد دويد\r\n\r\nحالت انقطاع روانى ما را به طور مستقيم به خدا متوجه مىسازد\r\nاينك پس از آن كه پادشاه از وسايل طبيعى كه به طور صد درصد نتيجهء مثبت آن را به حساب آورده بود مأيوس و نااميد شده ، رو به سوى عبادتگاه مىگذارد . آن حالت انقطاع حقيقى كه نويد گشايش مشكلات را مىدهد ، براى پادشاه حاصل شد .\r\nاولا به مقام شامخ ربوبى حمد و ثنا گفت ، و سپس در حالى كه انفجار شديد روانى رخ داده بود ، در پيشگاه خداوندى اعتراف كرد كه سببيت سببها به دست تو است ، اگر اين اسباب را به اعضاى ظاهرى تشبيه كنيم ، تأثير تو در اين اسباب مانند تأثير روح در اعضا است .\r\nبيت ششم داراى يك روحانيت بسيار عالى است كه ما به طور فراوان در مثنوى با آن روبرو هستيم ، مىگويد :\r\nخداوندا ، اين اولين اشتباه و خطا كارى و تقصير نيست كه از ما سر مىزند و با نخوت\r\n","description":"","footnote":"","page_name":" 82 ","page_number":106},
  {"content":"\r\n\r\nو تكبر رو به اسباب طبيعى مىآوريم ، نه ، بارها ما راه را گم كرده‌ايم . خداوندا باز اين دفعه راه را از دست داده‌ايم ، بىراهه مىرويم ، ما غلط رفته‌ايم ، دست ما را بگير و دوباره به راه راست هدايت فرما .\r\nهمين پشيمانى و اعتراف به گم شدن است كه دلالت بر وجود وجدان الهى در درون انسانها مىكند ، و روشن مىگردد كه انسانى كه در صدد اعتراف بر مىآيد ، هنوز به مرحلهء نابودى وجدان نرسيده و مهر سقوط شخصيت به روان او نخورده است ، به مرحلهء نرسيده است كه خداوند مىفرمايد :\r\n« خَتَمَ الله عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ » 2 : 7 ( 1 )  ( خداوند بر دلهاى آنان مهر زده در گوشها و ديده گان آنان پرده تاريك قساوت و جهل را فرود آورده است . آنان عذاب بزرگى را در انتظار دارند . )\r\n\r\n( ( 58 ) ) كاى كمينه بخششت ملك جهان\r\nمن چه گويم چون تو مىدانى نهان\r\n\r\nحكمت نيايش با زبان\r\nجلال الدين مىگويد : با اين كه او داناى آشكار و نهان است و با اين كه :\r\n« يَعْلَمُ خائِنَةَ اَلأَعْيُنِ وَما تُخْفِي اَلصُّدُورُ » 40 : 19 ( 2 )  ( او دقيقترين انحراف چشم و آن چه در لابلاى روان انسانى مخفى است مىداند ) .\r\nبا اين حال خود او فرمان داده است كه او را بخوانيم و با او به مناجات بپردازيم :\r\n« اُدْعُونِي أَسْتَجِبْ لَكُمْ » 40 : 60 ( 3 )  ( مرا بخوانيد شما را اجابت خواهم كرد . )\r\n","description":"","footnote":" ( 1 ) سوره بقره ، آيه 7 . .  ( 2 ) سوره غافر ، آيه 19 . .  ( 3 ) سوره غافر ، آيهء 60 . . ","page_name":" 83 ","page_number":107},
  {"content":"\r\n« وَإِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ اَلدَّاعِ إِذا دَعانِ » 2 : 186 ( 1 )  ( اگر بندگانم از من بپرسند ، به آنان بگو : من به آنها نزديكم دعاى كسى را كه مرا بخواند پاسخ خواهم گفت ) .\r\nبا اين حال بايستى او را با زبان هم بخوانيم . چرا ؟ بدون شك مركز فرماندهى تكلم در مغز ماست ، و از اين جهت با روان ما و فعاليتهاى آن رابطه مستقيم دارد ، با تحريك آن مركز ، بدون شك فعاليتهاى مناسبى به جريان خواهد افتاد كه در صورت گذراندن از ذهن فقط ، امكان پذير نمىباشد . و به همين جهت است كه دين مقدس اسلام نمازهاى پنجگانه را كه مركب از ذكر و حركات است مقرر كرده است ، و به مجرد ياد آورى خداوند قناعت نورزيده است ، جلال الدين در ديوان شمس تبريزى مىگويد :\r\n\r\nگفتگو كن گفتگو كن گفتگو\r\nجستجو كن جستجو كن جستجو\r\nرو به هاى و هوى بزم كوى يار\r\nهاى و هو كن هاى و هو كن هاى و هو\r\n\r\nنكتهء ديگر در مسئلهء به زبان آوردن نيايش اين است كه چنان كه الفاظ گاهى از بيان واقعيت مطالبى كه در دل مىگذرد ناتوان و نارسا است ، همچنين از طرف ديگر گاهى آن چه كه در دل انسانى مىگذرد به جهت نداشتن مرز حقيقى در فعاليتهاى روانى ممكن است نمود روانى دعا در درون انسانى با خيالات يا وسوسه ها يا تفكرات و يا توهمات مخلوط شود ، ولى هنگامى كه اين نمودها ابراز مىشوند از ميان فعاليتهاى ديگر ممتاز گشته به طور خالصانه به شكل دعا و نيايش ظهور مىكنند . زيرا آگاهى به يك نمود روانى و قصد ابراز آن در شكل خالصش همان نمود را به طور مشخص مورد توجه انسان قرار مىدهد .\r\nپس نبايستى در نيايش به خدا فقط به آن چه كه در دل مىگذرد قناعت كنيم ، بلكه بايستى وضع روانى خود را همواره در دست داشته باشيم .\r\nمثلا جلال الدين در ابيات آينده خواهد گفت :\r\n","description":"","footnote":" ( 1 ) سوره بقره ، آيهء 186 . . ","page_name":" 84 ","page_number":108},
  {"content":"\r\n\r\n\r\nمن گروهى مىشناسم ز اولياء\r\nكه دهانشان بسته باشد از دعا\r\n\r\nيا به قول ويكتور هوگو :\r\n« بعضى افكار به منزلهء عبادتند ، در زندگى لحظاتى هست كه جسم به هر حالت كه باشد جان در حال سجود است » . ( 1 )  خداوند مىفرمايد :\r\n« اَلَّذِينَ يَذْكُرُونَ الله قِياماً وَقُعُوداً وَعَلى جُنُوبِهِمْ وَيَتَفَكَّرُونَ فِي خَلْقِ اَلسَّمواتِ وَاَلأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ اَلنَّارِ » 3 : 191 ( 2 )  ( خردمندان كسانى هستند كه خدا را در حال ايستادن و نشستن و به پهلو دراز كشيدن ذكر مىكنند ، آنان در آفرينش آسمانها و زمين به تفكر مىپردازند و مىگويند : پاكيزه پروردگارا ، اين جهان با اين عظمت را باطل و بىهوده نيافريده‌اى . ما را از عذاب آتش رهايى بخش ) .\r\nهيچ گونه ترديد نيست در اين كه روان انسانى براى خود در هر حالى مىتواند دعا و نيايش داشته باشد .\r\nولى چنان كه گفتيم به زبان آوردن دعا براى خود فعاليت ديگرى در روان ما ايجاد مىكند كه مجرد خطور دادن در درون نمىتواند آن را ايجاد كند .\r\n\r\n( ( 61 ) ) چون بر آورد از ميان جان خروش\r\nاندر آمد بحر بخشايش به جوش\r\n\r\nجان انسان خروشان مىشود ، درياى كرم الهى را به تلاطم مىاندازد\r\nمقصود از خروش از ميان جان ، همان حالت انقطاع است كه همراه با يك انفجار روانى مىباشد . گويى در نتيجهء اين انفجار صخرهء بزرگ و سختى كه دهنهء منبع چشمه سار\r\n","description":"","footnote":" ( 1 ) بىنوايان ، ج 2 ، ص 269 . .  ( 2 ) سوره آل عمران ، آيه 191 . . ","page_name":" 85 ","page_number":109},
  {"content":"\r\n\r\nدل را گرفته است از هم مىشكافد ، و درياى بخشايش و لطف الهى از شكاف قلب موج مىزند . غالبا ديده شده است كه پس از اين انفجارها خواب بسيار گوارايى وجود انسانى را فرا مىگيرد ، اين خواب شبيه به خوابهاى معمولى نيست ، اينجا روح انسانى پرده هاى عوامل طبيعت را كنار مىزند و واقعياتى در درون شخص روى مىنمايد .\r\nمىگويد آن پير الهى را كه خواهى ديد ، معالجهء او به نظر تو مانند سحر ، كاملا خلاف موازين طبيعى جلوه خواهد كرد و اما اصل آن معالجه معجزه آسا مربوط به سازمان روانى اوست كه از قدرت الهى سرشار است .\r\nاين پادشاه كه به سبب عشق ، مملوك كنيزك گشته بود ، پس از اين حالت انقطاع و دگرگونى روانى ، عظمت روحى شگفت انگيزى در خود ديد كه اين دفعه پادشاه حقيقى شد . اين هم نتيجهء طبيعى روان انسانى است كه پس از عروض چنين حالت شگفت انگيز ، يا عظمتى در خود احساس مىكند ، يا اين كه نمودهاى جهان هستى براى او آن چنان كوچك و ناچيز مىنمايد كه در مقابل روحش قابل توجه نمىشود .\r\n\r\n( ( 70 ) ) نيست وش باشد خيال اندر جهان\r\nتو جهانى بر خيالى بين روان\r\n\r\nبحثى در خيال\r\n1 - خيال : در استعمالات معمولى گروهى از جريانات روانى را خيال مىگويند اين جريانات را از تفكر و تداعى معانى و تصورات مفرده جدا مىدانند ، و غالبا آن فعاليتهاى درونى را مىگويند كه پا در هوا و مخالف واقعيت بوده باشد .\r\nفعاليتهاى درونى انسانى بسيار متنوع و فراوان مىباشد ، و شايد هم از يك جهت مىتوان گفت : نهايتى بر اين فعاليتها وجود ندارد ، به اين معنا كه واحدهاى جريانات و حالات تركيبى گوناگون آنها قابل شمارش نيست .\r\n","description":"","footnote":"","page_name":" 86 ","page_number":110},
  {"content":"\r\nبه هر حال در بعضى از فعاليتهاى درونى ، خود را از طبيعت و جريان واقعيتها كنار مىگيريم ، و اشكال و صور و ساير واحدهايى را كه در ذهن خود اندوخته‌ايم با يكديگر تركيب و تفريق نموده به صورت افكار پيوسته در مىآوريم . در اين فعاليت از اصول و قوانين واقعى هم بهره بردارى مىكنيم . يك مثال ساده معروف تا حدودى مىتواند اين جريان را مشخص نمايد . مىگويند يك فرد ساده لوحى يك كوزه پر از روغن داشت ، اين كوزه را در مقابلش نهاده به خيالات فرو رفته بود ، با خود مىگفت : من اين روغن را برداشته مىبرم در بازار به فلان مبلغ مىفروشم ، با پول آن كه خيلى هم زياد خواهد بود گوسفندهايى را خواهم خريد ، اين گوسفندها را آن قدر نگه مىدارم تا موقع جفت گيرى برسد ، آنها جفت گيرى نموده آبستن مىشوند ، و اينها موقع زاييدن دو قلو مىزايند ، شايد هم بعضى از آنها سه قلو زاييدند ، زيرا گاهى بعضى از حيوانات سه قلو مىزايند .\r\nآن گاه آنها را بزرگ مىكنم ، سپس آنها را مىفروشم ، و از پول آنها ازدواج مىكنم ، و زندگانى بسيار شاداب و لذت بخش براى خود آماده مىكنم ، زنم آبستن مىگردد و فرزند زيبايى مىزايد ، من با آن فرزند بازىها مىكنم ، و هنگامى كه بزرگ شد شروع مىكنم به تعليم و تربيت دادن فرزند و اگر گوش نكرد و تعليم و تربيت من در او مؤثر نگشت ، با اين عصا كه در دست دارم او را مىزنم . در اين موقع عصايى را كه در دست داشت به سر كوزه فرود آورد و كوزه شكست و روغنها ريخت و چون مايع بود خاك را به صورت گل در آورد و از بين رفت . اگر دقيقا ملاحظه كنيم همهء اين واحدها كه در خيالات مزبور به كار رفته است ، واحدهايى است كه از مشاهدات آن مرد ساده لوح و تجربيات خارجى به دستش آمده است ، و همچنين يك عده قوانين هم در ضمن همان واحدها وجود دارد ، مانند اين كه « پول به دست آوردن بايستى در مقابل كار يا تبديل كالا بوده باشد » لذا مىگفت : اين روغن را مىفروشم و مبلغى به دست مىآورم .\r\nو نيز اين يك قانون اقتصادى است كه كسى كه پولى دارد مانند اين است كه قبضى در دست دارد كه مفادش اين است : دارندهء اين پول به همين مقدار كه پول نشان مىدهد\r\n","description":"","footnote":"","page_name":" 87 ","page_number":111},
  {"content":"\r\n\r\nحق تملك كار و يا كالا را در اين جامعه دارا مىباشد . . . . پس مفردات و قضاياى موجوده در رشتهء خيالات فوق به تنهايى حقايقى بوده‌اند ، ولى براى كسى كه هنوز كوچكترين گامى در مسير نتيجه‌اى بر نداشته است كه آن نتيجه پس از ده ها مقدمات حاصل خواهد گشت ، فقط جنبهء ذهنى دارد ، كه مىتواند او را دل خوش كند ، واحدهاى خيالات مزبور از آن جهت كه ممكن بود با صدها موانع بر خورد كند ، فقط مىتوانست از يك جريان ذهنى برخوردار بوده باشد ، و پيوستگى ميان واحدها و قضايايى كه در معرض گسيختگى از صدها موانع واقعى است خيال ناميده مىشود .\r\nخلاصه و به طور كلى مىتوان خيال را به اين شكل تعريف كرد : كه ذهن انسانى در يك جريان فكرى براى خود موجودها را معدوم ، و معدومها را موجود فرض مىكند گسيخته ها را پيوسته و پيوسته ها را از هم گسيخته و از اين راه يك لذت روانى در خود احساس مىنمايد .\r\nممكن است خيالات براى انسان دردناك بوده باشد ، واحدها و قضايا را طورى تركيب بندى كند كه نتايج آنها براى او اندوهبار بوده باشد .\r\nمعناى ديگرى براى خيال گفته شده است كه ما آن را معمولا با رؤيا مترادف مىگيريم ، و در اين معنى خيال لذت بخش مىباشد ، در اين جريان ذهنى ، واحدها و قضايا همه در بر آوردن آرمان خيال كننده استخدام مىشوند ، مانند گروه هاى بهشتى از صفحهء ذهن رژه مىروند .\r\nگاهى هم خيال در آن فعاليتهاى ذهنى به كار مىرود كه موجودات واقعى را در شكل نمود فقط ابراز مىدارد و يا به نيستيها لباس نمود مىدهد .\r\nتفسير ابيات\r\nپادشاه پس از انفجار روانى و پيوستن به ما وراى طبيعت ، در خواب ديد كه طبيب معالج حقيقى كنيزك ، فردا در فلان شكل مىرسد ، فرداى آن\r\n","description":"","footnote":"","page_name":" 88 ","page_number":112},
  {"content":"\r\nروز ديد كه يك نفر با قيافهء بسيار معنوى و روحانى آشكار گشت ، اين شخص در ميان كالبد جسمانى مانند خورشيد درخشانى بود در ميان سايه‌اى اين خورشيد فروزان روح او بود ، گويى آن چنان جسم او شفاف بود كه خورشيد جان را نشان مىداد . ( 1 )  اين شخص الهى مانند هلال از دور ديده مىشد ، چنان كه ماه يك شبه منحنى بسيار ضعيفى است كه فقط نمود ضعيف طلايى دارد ، آن مرد هم از اشكال و الوان طبيعت فقط درخشندگى بسيار ظريفى داشت كه نمودى بر او مىبخشيد ، او نيست بود ، هستىاش شكل رؤيايى داشت . سپس دو قضيه كلى را بيان مىكند مىگويد :\r\n\r\nنيست وش باشد خيال اندر جهان\r\nتو جهانى بر خيالى بين روان\r\n\r\nقضيهء اول - خيال در بارهء جهان مانند حقايق اصيل نيست ، بلكه ساختهء ذهن انسانى است .\r\nقضيهء دوم - جهان هستى هم فى نفسه مانند خيالى است كه در ذهن انسانى جريان پيدا مىكند .\r\nاين دو قضيه در سيستم فكرى جلال الدين در همين كتاب به طور فراوان مشاهده خواهد گشت ، ولى با نظر به بيانات ديگر ممكن است مقصودش از اين جمله كه مىگويد : « نيست وش باشد خيال اندر جهان » مطلبى بوده باشد كه بعدها مىگويد :\r\n\r\nتنگتر باشد خيالات از عدم\r\nز ان سبب باشد خيال اسباب غم\r\nباز هستى تنگتر بود از خيال\r\nز ان شود روى قمر همچون هلال\r\n\r\n","description":"","footnote":" ( 1 ) جلال الدين در ابيات آينده به طور مكرر كالبد انسانى را به سايه تشبيه خواهد كرد ، و اثبات خواهد نمود : كه آن چه اصيل است روح است ، و بدن انسانى مانند سايه در دنبال روح است ، چنان كه جهان هستى نيز مانند سايه‌اى است بر ما وراى آن ، كه به منزلهء روح جهان طبيعت مىباشد . . ","page_name":" 89 ","page_number":113},
  {"content":"\r\nعدم مطلق چنان كه در اصطلاح جلال الدين به طور مكرر ديده مىشود ، پشت پردهء جهان ماديات است ، نه نيستى به اصطلاح معمولى ، كه در مقابل وجود مثبت به كار مىرود . بنا بر اين خيال هر چند كه رؤيايى هم بوده باشد ، باز انسان را به آن سوى جهان طبيعت نمىبرد ، بلكه رؤياييست كه مىتواند نمونهء ناچيزى از پشت پردهء طبيعت بوده باشد ، به همين جهت است كه در ابيات مورد بحث مىگويد :\r\nنيست وش باشد خيال اندر جهان .\r\nو در بيتى كه از مباحث بعدى نقل كرديم مىگويد :\r\nتنگتر آمد خيالات از عدم .\r\nزيرا پديدهء خيال هر چند كه از علايق ماده و ماديات تجريد شده باشد ، باز واحدهايى از همين جهان چه در صورت موجودات مفرده ، چه در شكل قضايا وجود دارد كه با واقعيات جهان ما وراى طبيعى سازگار نيست ، چنان كه سايه ها به قول افلاطون با حقايق سازگار نيستند ( مثل ) .\r\nپس مادامى كه ما در اين دنياى مادى زندگانى مىكنيم ، هرگز نمىتوانيم به واقعيت رؤياهاى ما وراى طبيعى نايل شويم ، و خيال ما در آن باره مانند آن جهان است كه جلال الدين اصطلاح « نيست » در بارهء آن به كار مىبرد .\r\nبنا بر اين مصرع دوم معناى خيال را دگرگون مىكند ، يعنى اين كه مىگويد : « تو جهانى بر خيالى بين روان » مقصود از خيال به معناى رؤياى عالى كه فقط بينايان در اين جهان داراى آن هستند نخواهد بود ، بلكه مقصود همين خيال به معناى معمولى است ، كه عبارت است از تفكرات مركب از واحدهاى غير واقع يا قضاياى گسيخته از يكديگر . دليل اين كه مقصودش از مصرع دوم همين معنا است ، اين است كه بيت بعدى در\r\n","description":"","footnote":"","page_name":" 90 ","page_number":114},
  {"content":"\r\nمقام توبيخ و ملامت خيال پردازان كوته فكر و اسيران شهوات حيوانى است كه مىگويد :\r\n\r\nبر خيالى صلحشان و جنگشان\r\nبر خيالى نامشان و ننگشان\r\n\r\nو سپس خيالات اولياء الله را توضيح مىدهد كه خيال آنان مانند خيالات اشخاص پست و اسير ماديات نيست بلكه :\r\n\r\nآن خيالاتى كه دام اولياست\r\nعكس مه رويان بستان خداست\r\n\r\nبنا بر اين تفسير و توضيح حاصل سه بيت اخير اين است كه :\r\nخيال مطلوب كه اولياء الله دارند ، شبيه به نيستى ( صحنه ما وراى طبيعت ) است .\r\nخيالاتى هم وجود دارد كه مخصوص عقب افتادگان از كاروان الهى انسانى است .\r\nاينان هستند كه با خيالى آشتى مىكنند و با خيالى مىجنگند ، مىگويد :\r\n\r\nگفت معشوقم تو بودستى نه آن\r\nليك كار از كار خيزد در جهان\r\nهمچو اعرابى كه آب از چَه كشيد\r\nآب حيوان از رخ يوسف چشيد\r\nبهر فرجه شد يكى تا گلستان\r\nفرجهء او شد جمال باغبان\r\nرفت موسى كاتشى آرد به دست\r\nآتشى ديد او كه از آتش برست\r\n\r\nشاعر ديگرى مىگويد :\r\n\r\nبختم نگر كه طوطى طبعم پى لبت\r\nبر بوى پسته آمد و بر شكر اوفتاد\r\n\r\nدر زندگانى ما آدميان اين مسئله بسيار با اهميت است : كه گاهى هدفهايى را كه براى خود به عنوان هدف انتخاب نموده و در به دست آوردن آن ، وسايل و مقدماتى را به دست مىآوريم ، اگر توجه داشته باشيم گاهى در آن وسايل و مقدمات آن چنان واقعيات با ارزش را زير پا مىگذاريم كه اگر به درستى به ارزش آنها پى مىبرديم ، راه هدف را كج كرده از همان\r\n","description":"","footnote":"","page_name":" 91 ","page_number":115},
  {"content":"\r\nمقدمه‌اى كه ناخود آگاه در سر راه هدف قرار داده‌ايم بهره بردارىهاى شايانى داشتيم .\r\nبه همين جهت است كه اين معما براى ابد در فلسفهء سياسى ماكياولى و پيروان او ناگشودنى خواهد بود كه اين كه مىگويى : هدف آن چنان مطلق است كه هر وسيله‌اى را بايستى در راه آن قربانى كرد ، آيا هدفها و وسايل از نظر همه جانبه براى انسانها ارزيابى شده‌اند ؟ مثلا اگر يك نيرومندى تصميم بگيرد كه فلان مكتب اخلاقى يا حقوقى را به جامعهء خود بقبولاند ، ولى در اين راه بايستى تمام آزادىهاى مردم را نديده بگيرد ، و در اين راه جان بىشمارى از انسانها را قربانى اين كار قرار بدهد ، آيا چنين هدف گيرى با اين وسيله كه به نابودى آزادى و نابودى خود آزاد مردان تمام خواهد شد ، مىتواند به عنوان « مطلق » مطرح شود كه امور مزبوره را تجويز نمايد ؟ پس بايستى ما در كارهاى بزرگ انسانى بلكه در همهء كارها ارزيابىهاى واقع بينانه‌اى در بارهء هدفها و وسايل داشته باشيم ، زيرا چنان كه مىبينيم ما هدفى را انتخاب مىكنيم ، ولى در موقع تحصيل آن هدف به حقايقى مىرسيم كه اول به عنوان وسيله براى رسيدن به آن هدف آنها را منظور نموده بوديم ، اكنون مىبينيم خود اين مقدمه و وسيله به مراتب با عظمتتر از خود هدف مىباشد .\r\n","description":"","footnote":"","page_name":" 92 ","page_number":116},
  {"content":"\r\n\r\nدرخواستن توفيق رعايت ادب و وخامت بىادبى\r\n\r\n78 ) ) از خدا جوييم توفيق ادب\r\nبىادب محرم ماند از لطف رب\r\n( ( 79 ) ) بىادب تنها نه خود را داشت بد\r\nبلكه آتش در همه آفاق زد ( 1 ) \r\nمائده ( 2 )  از آسمان در مىرسيد\r\nبىشرى ( 3 )  و بيع و بىگفت و شنيد\r\n( ( 81 ) ) در ميان قوم موسى چند كس\r\nبىادب گفتند كو سير و عدس\r\n( ( 82 ) ) منقطع شد نان و خوان از آسمان\r\nماند رنج زرع و بيل و داسمان\r\n( ( 83 ) ) باز عيسى چون شفاعت كرد حق\r\nخوان فرستاد و غنيمت بر طبق\r\nمائده از آسمان شد عائده ( 4 ) \r\nچون كه گفت انزل علينا مائده\r\n( ( 84 ) ) باز گستاخان ادب بگذاشتند\r\nچون گدايان زلَّها ( 5 )  برداشتند\r\n( ( 85 ) ) كرد عيسى لابه ايشان را كه اين\r\nدائمست و كم نگردد از زمين\r\n( ( 86 ) ) بد گمانى كردن و حرص آورى\r\nكفر باشد نزد خوان مهترى\r\n( ( 87 ) ) ز ان گدا رويان ناديده ز آز\r\nآن در رحمت بر ايشان شد فراز\r\nنان و خوان از آسمان شد منقطع\r\nبعد از آن ز ان خوان نشد كس منتفع\r\n( ( 88 ) ) ابر برنايد پى منع زكات\r\nوز زنا افتد و با اندر جهات\r\n\r\n","description":"","footnote":" ( 1 ) آفاق ، جمع افق ناحيه ، و هر چه كه از پهنهء فضا قابل مشاهده است . در قرآن به معناى تمام موجودات طبيعى جهان به كار رفته است « سنريهم آياتنا فى الآفاقِ و فى انفسهم » سورهء فصلت آيه 53 ( ما آيات خود را در جهان طبيعت بيرونى و قلمرو درونى به آنها نشان خواهيم داد ) . .  ( 2 ) مائده خوان ، سفره . .  ( 3 ) شرى خريد و فروش ، اگر در مقابل بيع به كار برود به معناى خريدن است . .  ( 4 ) عائده رجوع كننده ، نازل شونده . .  ( 5 ) زله چيزى است كه از سفرهء ديگرى برداشته شود . . ","page_name":" 93 ","page_number":117},
  {"content":"\r\n\r\n\r\n( ( 89 ) ) هر چه آيد بر تو از ظلمات و غم\r\nآن ز بىباكى و گستاخيست هم\r\n( ( 90 ) ) هر كه بىباكى كند در راه دوست\r\nره زن مردان شد و نامرد اوست\r\n( ( 91 ) ) از ادب پر نور گشتست اين فلك\r\nوز ادب معصوم و پاك آمد ملك\r\n( ( 92 ) ) بذر گستاخى كسوف آفتاب\r\nشد عزازيلى ( 6 )  ز جرأت ردّ باب\r\nهر كه گستاخى كند اندر طريق\r\nگردد اندر وادى حيرت غريق\r\nحال شاه و ميهمان بر گو تمام\r\nز انكه پايانى ندارد اين كلام\r\n\r\nآيه\r\n« وَإِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ اَلأَرْضُ مِنْ بَقْلِها وَقِثَّائِها وَفُومِها وَعَدَسِها وَبَصَلِها قالَ أَ تَسْتَبْدِلُونَ اَلَّذِي هُوَ أَدْنى بِالَّذِي هُوَ خَيْرٌ اِهْبِطُوا مِصْراً فَإِنَّ لَكُمْ ما سَأَلْتُمْ وَضُرِبَتْ عَلَيْهِمُ اَلذِّلَّةُ وَاَلْمَسْكَنَةُ وَباؤُ بِغَضَبٍ مِنَ الله ذلِكَ بِأَنَّهُمْ كانُوا يَكْفُرُونَ بِآياتِ الله وَيَقْتُلُونَ اَلنَّبِيِّينَ بِغَيْرِ اَلْحَقِّ ذلِكَ بِما عَصَوْا وَكانُوا يَعْتَدُونَ . 2 : 61 » ( 1 )  ( شما اى بنى اسرائيل هنگامى كه به موسى گفتيد ما نمىتوانيم به يك طعام اكتفا كنيم از خداى خود بخواه براى ما از آن چه كه زمين مىروياند از سبزيجات و خيار » يا ميوهء زمينى كه شبيه به خيار است « و نخود » يا هر حبوباتى كه مىتوان از آن خمير كرد و نان ساخت « و عدس و پياز ) بيرون آورد . موسى گفت آيا شما آن چه را كه خداوند به جهت مصلحت نهانى براى شما خير ديده فرستاده است ، مىخواهيد تبديل كنيد به چيزى كه دل خواه شما است ؟ اكنون كه نمىخواهيد مطابق خواست خدا رفتار كنيد وارد شويد به مصر . ( احتمال مىرود كه مقصود از مصر همان جايگاه فرعون بوده باشد ، در نتيجه منظور حضرت موسى عليه السلام اين بوده است كه حال كه به گفتهء من عمل نمىكنيد باز برويد به همان بىچارگىهاى پيشين مبتلا شويد . بعضى\r\n","description":"","footnote":" ( 6 ) عزازيل شيطان . .  ( 1 ) سوره بقره ، آيه 61 كه مقصود از « طعام واحد » در اين آيه « من و سلوى » است من عبارت از هر گونه ماده‌اى است كه از ساقه هاى درخت در مىآيد آغاز آن مانند عسل و سپس به شكل صمغ درمىآيد . سلوى به معناى عسل است و به معناى پرنده‌اى است كه گوشتش لذيذ است . اين كه دو مادهء غذايى را يك طعام گفته است دو احتمال مىرود : يكى يكنواخت بودن آن دو . دوم اين كه هر يك از آن دو غذا يك روز مىخوردند . . ","page_name":" 94 ","page_number":118},
  {"content":"\r\n\r\nاحتمال مىدهند كه مقصود از مصر بيت المقدس بوده باشد . يعنى موسى عليه السلام مىفرمايد وارد شويد به بيت المقدس هر چه بخواهيد در آن جا آماده خواهد شد . به اين بنى اسرائيل به جهت كشتن پيامبران و نافرمانىهاى بىجا خوارى و مسكنت تثبيت شد و غضب خداوندى را بر خود ارجاع نمودند ، زيرا آنان به آيات خداوندى كفر مىورزيدند و پيامبران را بدون حق مىكشتند ، اين كيفر براى معصيت آنان بود كه تجاوزكاران بودند ) .\r\nقال عيسى بن مريم عليها السلام « اَللَّهُمَّ رَبَّنا أَنْزِلْ عَلَيْنا مائِدَةً مِنَ اَلسَّماءِ تَكُونُ لَنا عِيداً لأَوَّلِنا وَآخِرِنا وَآيَةً مِنْكَ وَاُرْزُقْنا وَأَنْتَ خَيْرُ اَلرَّازِقِينَ » 5 : 114 . ( 1 )  ( عيسى بن مريم عليهما السلام گفت : خداوندا ، اى پرودگار ما ، براى ما خوانى از آسمان بفرست تا عيدى براى اول و آخر ما بوده باشد ( ما و آيندگان ) نشانه‌اى بوده باشد از جانب تو ، و روزى به ما عطا فرما تو بهترين روزى دهندگانى ) . خداوند مائده را فرستاد باز بنى اسرائيل كفران ورزيدند .\r\nروايت\r\n1 - » عن ابى حمزه عن ابى جعفر عليه السلام قال رسول الله صلى الله عليه و آله : إذا منعت الزكاة منعت الارض بركاتها » . ( 2 )  ابو حمزه از حضرت باقر عليه السلام نقل كرده است كه فرمود : پيغمبر فرموده است هنگامى كه مردم زكات مال خود را ندهند زمين بركات خود را از آنها مىگيرد .\r\n2 - بعضى روايت كرده‌اند كه هنگامى كه زنا فراوان شود و با در ميان مردم شايع مىشود ( 3 )  ولى آن چه كه از پيغمبر نقل شده است اين است كه فرمود :\r\n« فى الزنا ست خصال ثلاث فى الدنيا و ثلاث فى الاخره فاما اللواتى فى الدنيا فيذهب بنور الوجه و يقطع الرزق و يسرع الفنا و اما اللواتى\r\n","description":"","footnote":" ( 1 ) سوره مائده ، آيهء 114 . .  ( 2 ) وافى ، فيض كاشانى ، ج 6 ، ص 6 . .  ( 3 ) جامع الصفير ، سيوطى ، ج 2 ، ص 5 ، چاپ مصر ، مىگويد : با شيوع زنا مرگ افزايش مىيابد . . ","page_name":" 95 ","page_number":119},
  {"content":"\r\n\r\nفى الاخره فغضب الرب و سوء الحساب و الدخول فى النار » . ( 1 )  در زنا شش خاصيت است : سه خاصيت در دنيا 1 - رفتن آبرو 2 - كم شدن روزى 3 - سرعت در نابودى . سه خاصيت آخرت : 1 - غضب پرودگارى 2 - روبرو گشتن با نتيجهء ناشايست محاسبه 3 - دخول در آتش .\r\nروايت و با در كتب معتبره با سند معتبر نقل نشده است ، فقط روايتى در سفينه البحار در ماده زنا نقل كرده است كه بنى اسرائيل زمانى مرتكب زنا شدند و اين امر ميان آنها شايع گشت ، در اين موقع بطاعون مبتلا گشتند .\r\nيك اصل كلى در بارهء اين گونه روايات\r\nرواياتى كه نتايج قابل مشاهده براى معاصى ذكر مىكنند ، اقسام گوناگونى دارند : گروهى از آنها مانند مىگسارى كه در نتيجهء آن عقل انسانى از فعاليت خود و لو به طور موقت خنثى مىگردد ، بلكه بنا بر تحقيق دانشمندان معاصر در هر مىگسارى مقدار دو هزار از سلولهاى مغز مىميرند يا از كار مىافتند ، اين يك نتيجهء روشنى است كه مىبينيم ، يا مثلا در قضيهء ربا مىبينيم كه چگونه مانند سرطان اقتصادى ارزشها را ساقط مىكند و امور اقتصادى را مختل مىسازد .\r\nگروه ديگر از روايات كه نتايج بعضى از معاصى را گوشزد مىكند و ما آنها را به طور مشهود نمىبينيم ، مىتوان گفت : از آن جهت كه انسانها اعمال ديگرى دارند كه ممكن است نتايج بعضى از حركات آنها را خنثى نمايد ، لذا اين مسئله منطقى است كه نبودن آثار و خواص مذكوره در روايات به جهت همان اعمال مىباشد ، مثلا در بارهء احسان و بخشش روايات معتبرى است كه مىگويد : بخشش صاحب آن را از مرگهاى زشت نجات مىدهد .\r\n","description":"","footnote":" ( 1 ) مجمع البيان ، طبرسى ج 5 ، ص 414 . . ","page_name":" 96 ","page_number":120},
  {"content":"\r\n\r\n\r\n( ( 78 ) ) از خدا جوييم توفيق ادب\r\nبىادب محروم ماند از لطف رب\r\n\r\nادب از الطاف خداوندى است\r\nفساد انسان بىادب را به آتش تشبه مىكند ، كه مىتواند جهانى را بسوزاند . البته از نظر واقعى چنان كه يك انسان كامل مىتواند اجتماعى را پيش ببرد و موجبات سعادت جامعه بلكه دنيايى را فراهم كند ، همچنين يك انسان فاسد مىتواند جامعه بلكه دنيايى را به آتش بكشد . هر دو نمونه در تاريخ به طور فراوان وجود دارد . رديف پيامبران و اولياء الله كسانى بودند كه جوامع بلكه انسانها را به سوى سعادت سوق دادند . چنان كه انسانهاى اهريمن صفتى هم وجود داشته‌اند كه مانند چنگيز و نرون و اتيلا و ساير متفكرين فاسد الاخلاق و شهرت پرست جوامعى را به آتش كشيده‌اند .\r\nزيرا چنان كه در آينده بررسى خواهد گشت ، يك فرد انسانى اگر چه مولود محيط و ساختهء اجتماع خودش است ، و لكن با اين حال انسان است نه يك بوته گياه كه نتواند پس از ساخته شدن در عوامل خود تاثير و تصرف كند ، آرى او گياه نيست ، او انسان است ، جويبارى ديده مىشود كه از اقيانوس محيط و اجتماع جدا شده است ، ولى مىتواند همان اقيانوس را تيره و تار يا بر عكس بسيار عالى و زلال بسازد .\r\nانسانى كه داراى ادب درونى است هر چند كه مرتكب تبه كارى شود ، هر چند كه خود را گاهى ببازد ، ولى بالاخره آن ادب روحى او را از سقوط نجات خواهد داد ، در داستان حر بن يزيد رياحى مىخوانيم كه اين مرد به عنوان مبارزه و گرفتن حسين بن على عليه السلام و سپردن آن به دست خونخواران تاريخ بشرى ( ابن زياد ) بيرون آمد ، در مقابل حسين عليه السلام قرار گرفت ، آن چنان كه دو دشمن خونى رو در روى همديگر مىايستند ، هنگام نماز رسيد ، حسين عليه السلام فرمود : تو برو يك طرف با افراد خود نماز بگذار ،\r\n","description":"","footnote":"","page_name":" 97 ","page_number":121},
  {"content":"\r\nما هم در يك طرف نماز بخوانيم ، حر بن يزيد گفت : نه ، بلكه تو در جلو بايست و براى ما امامت فرما ، حر بن يزيد آن روز نماز را در پشت سر حسين بن على عليه السلام خواند باز در موقع تمايل حسين عليه السلام به سمت ديگر غير از كوفه ، حر بن يزيد ممانعت كرد و حسين عليه السلام با جملهء تندى حر را مخاطب قرار داد ، حر بن يزيد كوچكترين جسارت ننموده گفت : شما مىتوانيد به من اين جمله را بگوييد ، ولى من با نظر به شخصيت شما نمىتوانم چنين جمله را بگويم . اين ادب روحى و اين شخصيت عالى حر بن يزيد باعث شد كه در روز خونين دشت نينوا بالاخره حقيقت را تشخيص داده ، از منهاى بىنهايت رو به « به اضافهء بىنهايت » در چند لحظه ترقى كرده جانب حسين را گرفت و جان خود را در راه او باخت .\r\nسپس داستان موسى را متذكر شده ، مىگويد : كه براى بنى اسرائيل مطابق درخواست موسى عليه السلام مائده از آسمان مىرسد ، بنى اسرائيل به جاى اين كه شكر نعمت گذاردند و از الطاف خداوندى و اين كه مورد توجه او قرار گرفته‌اند شكر نمايند ، گستاخىها شروع كردند و گفتند : كو عدس و پيازش ؟ درست است كه بنى اسرائيل با آن طعام كه قبلا از طرف خدا بر آنها مىرسيد ، تمام مواد غذايى را بهره بردارى نمىكردند ، ولى مقصود سيرى همه جانبهء آنها نبود ، بلكه براى اثبات اين كه موسى در نزد خداوند مقام عالى و شامخى دارد و مىتواند دعا كند و مستجاب گردد ، آن طعام را نازل نموده بود .\r\nو نظير اين داستان براى عيسى عليه السلام اتفاق افتاده بود ، كه باز بنى اسرائيل گستاخى نمودند .\r\n","description":"","footnote":"","page_name":" 98 ","page_number":122},
  {"content":"\r\n\r\n\r\n( ( 89 ) ) هر چه آيد بر تو از ظلمات و غم\r\nاز ز بىباكى و گستاخيست هم\r\n\r\nدر زندگانى گستاخ مباش\r\nاين يك اندرز بسيار عالى است كه جلال الدين براى هشدارى مىدهد كه بىباكى و بىپروايى در زندگانى از آن جهت كه با واقعيات محاسبه شده نمىسازد ، بالاخره براى تو اسباب اندوه ، و قلب تو را تاريك خواهد ساخت ، آرى :\r\n\r\nدانه‌اى در صيدگاه عشق بىرخصت مچين\r\nكز بهشت آدم به يك تقصير بيرون مىكنند\r\n\r\nبىباكى گستاخى ناشى از عدم توجه بر جريانات طبيعت و زندگى است ، زيرا كسى كه توجه به منطق واقعى زندگانى و اصول قوانين جهان طبيعت دارد و مىداند كه هر رويدادى روى محاسبهء دقيقى انجام مىگيرد ، و او با تلقين به خود كه « تو با عظمتى ، تو به مقام بلندى از انسانيت رسيده‌اى ، تو شايستهء بيش از آن هستى كه به تو رسيده است » با حقيقت خود در حال مبارزه به سر مىبرد .\r\n","description":"","footnote":"","page_name":" 99 ","page_number":123},
  {"content":"\r\n\r\n\r\nملاقات پادشاه با طبيب الهى كه در خوابش ديده بود و بشارت به قدوم او داده شده بود\r\n\r\nشه چو پيش ميهمان خويش رفت\r\nشاه بود او ليك بس درويش رفت\r\n( ( 93 ) ) دست بگشاد و كنارانش گرفت\r\nهمچو عشق اندر دل و جانش گرفت\r\n( ( 94 ) ) دست پيشانيش بوسيدن گرفت\r\nاز مقام و راه پرسيدن گرفت\r\n( ( 95 ) ) پرس و پرسان مىكشيدش تا به صدر\r\nگفت گنجى يافتم اما به صبر\r\nتلخ آمد و ليكن عاقبت\r\nميوهء شيرين دهد پر منفعت\r\n( ( 96 ) ) گفت اى نور حق و دفع و حرج ( 1 ) \r\nمعنى الصبر مفتاح الفرج\r\n( ( 97 ) ) اى لقاى ( 2 )  تو جواب هر سؤال\r\nمشكل از تو حل شود بىقيل و قال\r\n( ( 98 ) ) ترجمان هر چه ما را در دل است\r\nدستگير هر كه پايش در گل است\r\n( ( 99 ) ) مرحبا يا مجتبى يا مرتضى ( 3 ) \r\nان تغب جاء القضاء ضاق الفضاء\r\n( ( 100 ) ) أنت مولى القوم من لا يشتهى\r\nقد ردى كلا لئن لم ينته\r\n\r\nآيه\r\n« كَلَّا لَئِنْ لَمْ يَنْتَه لَنَسْفَعاً بِالنَّاصِيَةِ ناصِيَةٍ كاذِبَةٍ خاطِئَةٍ » 96 : 15 - 16 ( 4 )  ( اگر آن نابكار ( ابو جهل ) از تكذيب » محمد عليه السلام دست بر ندارد با پيشانى او را به آتش جهنم خواهيم كشيد ، با آن پيشانى دروغين و خطا كارش . )\r\n","description":"","footnote":" ( 1 ) حرج مشقت و زحمت شديد . .  ( 2 ) لقاى ملاقات و ديدار . .  ( 3 ) مرحبا ، از ماده رحب است ، به معناى گشادگى و پهنه و انبساط است ، ابو العلاء معرّى مىگويد : صاح هذى قبورنا تملأ الرحب فاين القبور من عهد عاد .  ( 4 ) سوره علق ، آيه 16 و 17 . . ","page_name":" 100 ","page_number":124},
  {"content":"\r\n\r\n\r\nروايت\r\n1 - الصبر مفتاح الفرج .\r\nروايت بسيار معروفى است كه به ذكر سند احتياجى ندارد ( صبر و شكيبائى كليد گشايش كار است ) .\r\n2 - امير المؤمنين عليه السلام فرمود : آدم بردبار بالاخره به پيروزى مىرسد اگر چه زمان طولانى باشد » . ( 1 ) \r\n\r\n( ( 93 ) ) دست بگشاد و كنارانش گرفت\r\nهمچو عشق اندر دل و جانش گرفت\r\n\r\nچگونه معشوق مانند عشق در دل و جان عاشق فرو مىرود ؟\r\nدست در آغوش شدن پادشاه و آن مرد الهى را به فرو بردن عشق در اعماق دل و جان تشبيه نموده است و اين تشبيه زيباترين و عالىترين تشبيهى است كه در اين گونه موارد مىتوان آورد زيرا در حقيقت پادشاه آن فرد الهى را از موجوديت جسمانى بر كنار ساخته ، به صورت عالىترين و لطيفترين نمود روحى يعنى عشق و عاشق و معشوق در نظر عاشق مانند يك شخصيت مىباشند كه فقط در هنگام تحليل عقلانى به سه نمود مبدل مىگردند .\r\n\r\n( ( 97 ) ) اى لقاى تو جواب هر سؤال\r\nمشكل از تو حل شود بىقيل و قال\r\n\r\n","description":"","footnote":" ( 1 ) وسائل الشيعة ، ج 6 ، ب 25 ، ص 209 . . ","page_name":" 101 ","page_number":125},
  {"content":"\r\n\r\nحل بعضى از مشكلات در موقع انفجار روانى\r\nگاهى مشاهده بعضى از رويدادها بدون اين كه انسان در بارهء آنها فكر كند و به انديشه هاى منطقى بپردازد ، باعث انفجار يا هيجان فوق العادهء روانى گشته ، مسائلى خود به خود حل مىگردند . مقصود از خود به خود تصادف نيست كه پديدار شدن يك رويداد بدون علت بوده باشد ، بلكه حل مشكلات در اين موارد با يك عده طرق غير طبيعى انجام مىگيرد ، چنان كه در اكتشافات و اختراعات به طور فراوان با اين پديده روبرو هستيم ، زيرا در آن حال كه مرد محقق در ميان معماهاى مورد تفكر خود درمانده است ، با مشاهدهء يك پديده كه در ديدگاه همگان قرار گرفته است ، روح او منقلب گشته يا جهشى نموده معماى مفروض گشوده مىشود اين مسئله بررسى خواهد شد .\r\nاين مرد الهى در پادشاه چنين حالتى را ايجاد كرد و گفت : ديدار تو سؤالات مرا حل و فصل نمود . خلاصه ، پادشاه هنگامى كه عظمت و قيافهء الهى آن مرد را ديد با اين كه خود داراى مقام سلطنت بود ، آن چنان كوچكى احساس كرد كه خود را مانند يك درويش ناچيز در حضور او يافت ، عشق وجود او را در اعماق دل و جانش جاى داد ، دست و پيشانيش را بوسيد و از سر گذشتش سؤالاتى كرد ، همينطور تدريجا او را به سينه اش چسبانيد . از اعماق جانش احساس كرد آن گنجى را كه دنبالش مىگشت پيدا كرده است ، صبر و شكيبايى براى او كمك بسيار ارزنده‌اى كرده بود ، آرى صبر و تحمل تلخ است ، اما ميوه و نتايج بسيار شيرينى را در دنبال دارد ، كم كم به سخن در آمد و گفت اى نور الهى ، اى دفع كنندهء مشقت و شكنجه هايم ، اى آن كه ديدارت پاسخ هر سؤال من است ، بدون اين كه گفتگويى كنم ، مشكلم را گشودى ، ديدار تو آن چه را كه در نهانگاه دل ماست آشكار مىسازد ، تويى دستگير واماندگان ، شاد باش ، مرحبا به تو ، اى بر گزيده و مورد رضايت خداوندى ، تويى آقاى من ، كسى كه تو را نخواهد او هلاك شده است ، و خدا از پيشانى او گرفته رو به سقوط ابدى خواهد كشيد .\r\n","description":"","footnote":"","page_name":" 102 ","page_number":126},
  {"content":"\r\n\r\nبردن پادشاه طبيب غيبى را بر سر آن بيمار رنجور\r\n\r\n( ( 101 ) ) چون گذشت آن مجالس و خوان و كرم\r\nدست او بگرفت و برد اندر حرم\r\n( ( 102 ) ) قصهء رنجور و رنجورى بخواند\r\nبعد از آن در پيش رنجورش نشاند\r\n( ( 103 ) ) رنگ روى و نبض و قاروره بديد\r\nهم علاماتش هم اسبابش شنيد ( 1 ) \r\n( ( 104 ) ) گفت هر دارو كه ايشان كرده اند\r\nآن عمارت نيست ويران كرده اند\r\n( ( 105 ) ) بىخبر بودند از حل درون\r\nاستعيذ اللَّه مما يفترون\r\n( ( 106 ) ) ديد رنج و كشف شد بر وى نهفت\r\nليك پنهان كرد و با سلطان نگفت\r\n( ( 107 ) ) رنجش از صفرا و از سودا نبود\r\nبوى هر هيزم پديد آيد ز دود\r\n( ( 108 ) ) ديد از زاريش كو زار دل است\r\nتن خوش است و او گرفتار دل است\r\n( ( 109 ) ) عاشقى پيداست از زارى دل\r\nنيست بيمارى چو بيمارى دل\r\n( ( 110 ) ) علت عاشق ز علتها جداست\r\nعشق اصطرلاب اسرار خداست ( 2 ) \r\n( ( 111 ) ) عاشقى گر زين سر و گر ز ان سر است\r\nعاقبت ما را بدان شه رهبر است\r\n( ( 112 ) ) هر چه گويم عشق را شرح و بيان\r\nچون به عشق آيم خجل گردم از آن\r\n( ( 113 ) ) گر چه تفسير زبان روشنگر است\r\nليك عشق بىزبان روشنتر است\r\n( ( 114 ) ) چون قلم اندر نوشتن مىشتافت\r\nچون به عشق آمد قلم بر خود شكافت\r\nچون سخن در وصف اين حالت رسيد\r\nهم قلم بشكست و هم كاغذ دريد\r\n( ( 115 ) ) عقل در شرحش چو خر در گل بخفت\r\nشرح عشق و عاشقى هم عشق گفت\r\n( ( 116 ) ) آفتاب آمد دليل آفتاب\r\nگر دليلت بايد از وى رو متاب\r\n\r\n","description":"","footnote":" ( 1 ) قاروره شيشه‌اى كه ظرفيت مايعات را دارد ، مانند شيشهء شربت و دوا و غير ذلك و اصطلاحاً بر شيشهء گفته مىشود كه ادرار مريض را در آن معاينه مىكردند . .  ( 2 ) اصطرلاب و اسطرلاب آلتى است كه در اندازه گيرى موقعيت و ارتفاع كرات آسمانى به كار مىرفت . . ","page_name":" 103 ","page_number":127},
  {"content":"\r\n\r\n( ( 117 ) ) از وى ار سايه نشانى مىدهد\r\nشمس هر دم نور جانى مىدهد\r\n( ( 118 ) ) سايه خواب آرد همچون سمر\r\n( 1 )  چون بر آيد شمس انشق القمر\r\n( ( 119 ) ) خود غريبى در جهان چون شمس نيست\r\nشمس جان باقيست او را امس ( 2 )  نيست\r\n( ( 120 ) ) شمس در خارج اگر چه هست فرد\r\nمىتوان هم مثل او تصوير كرد\r\n( ( 121 ) ) ليك شمسى كه ازو شد هست اثير\r\n( 3 )  نبودش در ذهن و در خارج نظير ( 4 ) \r\n\r\n","description":"","footnote":" ( 1 ) سمر داستان ، حكايت . .  ( 2 ) امس ديروز و گاهى به معناى گذشته به طور مطلق استعمال مىشود ، چنان كه غد به معناى فردا است و گاهى به معناى آينده به طور مطلق به كار مىرود . .  ( 3 ) اثير ( اتر ) . بعضى از فلاسفه گذشتهء در تعريف مادهء كلى جهان طبيعت اثير را به طور انفراد يا ضميمهء بعضى از مفاهيم ديگر معرفى كرده‌اند ، بنا به تعريفى كه در بارهء اثير گفته‌اند ماده بسيار لطيف و نافذى است كه در تمام اجزاء جهان نفوذ نموده است ، در دورانهاى بعدى براى تفسير موجى بودن واحدهاى نور كه به وسيلهء « هويگنس » گفته شده بود اتر در دانش فيزيك استخدام شد و با شيوع نظريه جرم بودن نور تقريباً وجود اثير ( اتر ) زياد مورد احتياج نبود ، در دوران ما كه نور هر دو قيافه موجى و جرمى نشان مىدهد ، مىبايست موضوع اتر بلا تكليف باشد ، ولى تجربه هاى « ميكلسن » ضربتهاى غير قابل التيامى به وجود اتر وارد ساخت . .  ( 4 ) نظير گاهى به معناى مثل و مانند استعمال مىگردد و گاهى ، در يك مفهوم به كار برده مىشود كه ميان دو چيز شباهت غير مستقيمى بوده باشد ، اگر بخواهيم مثل و شبيه را در نظر بگيريم ، مانند شباهت دو قيافه ، مىگوييم : زيد به عمر در قيافه شبيه است از نظر چشم و ابرو و بينى و غير ذلك ، و اگر گفتيم : زيد نظير عمرو است ، در اين صورت يك معناى موجود ميان آن دو را در نظر گرفته‌ايم كه آن معنا از نمودهايى نيست كه شباهت محسوس و مستقيمى را نشان بدهد . مثلًا اگر گفتيم زيد نظير عمرو است ، يعنى مثلًا اگر زيد در فلان كارخانه به كار خود ادامه بدهد عمرو هم مىتواند ادامه تحصيل بدهد ، با اين كه كار در كارگاه . و مانند تحصيل در دانشگاه نيست ، ولى از آن جهت كه زيد در كارگاه با افراد نامناسبى روبرو مىگردد ، و براى او قابل تحمل نيست ، يا اين كه زيد استقامت در كار ندارد ، از اين جهت نظير عمرو است ، عمرو هم در دانشگاه با چنين وضعى روبرو است ، مثلًا عمرو در دانشگاه با اساتيد خشن و بد اخلاقى روبروست ، يا خود عمرو توانايى مقاومت در مقابل مشقتهاى تحصيل را ندارد . . ","page_name":" 104 ","page_number":128},
  {"content":"\r\n\r\n( ( 122 ) ) در تصور ذات او را گنج ( 1 )  كو ؟\r\nتا در آيد در تصور مثل او\r\nشمس تبريزى كه نور مطلق ( 2 )  است\r\nآفتاب است و ز انوار حق است\r\n( ( 123 ) ) چون حديث روى شمس الدين رسيد\r\nشمس چارم ( 3 )  آسمان رو در كشيد\r\n( ( 124 ) ) واجب آمد چون كه بردم نام او\r\nشرح كردن رمزى از انعام او ( 4 ) \r\n( ( 125 ) ) اين نفس جان دامنم بر تافته است\r\nبوى پيراهان يوسف يافته است\r\n( ( 126 ) ) كز براى حق صحبت سالها\r\nباز گو رمزى از آن خوشحالها\r\n( ( 127 ) ) تا زمين و آسمان خندان شود\r\nعقل و روح و ديده صد چندان شود\r\nگفتم اى دور اوفتاده از حبيب\r\nهمچو بيمارى كه دور است از طبيب\r\n( ( 128 ) ) لا تكلفنى فانى فى الفنا\r\nكلَّت أفهامي فلا احصى ثنا ( 5 ) \r\n\r\n","description":"","footnote":" ( 1 ) گنج - با ضمه در بيت فوق گنجايش ، ظرفيت . .  ( 2 ) نور مطلق تمامى روشنايىهاى جهان طبيعى روشنايىهاى مخلوط به تاريكى و در عين حال نسبى مىباشند ، زيرا منبع طبيعى دارند ، و آن منبع طبيعى در گرفتن نور احتياج به مواد ديگر دارد . از آن طرف هيچ روشنايى هم وجود ندارد كه بالانر از آن نتوان تصور كرد . اما نور مطلق عبارت است از نور خداوندى كه در دل اولياء اللَّه تابش مىكند ، و چون منبع آن خود ذات بارى است ، لذا احتمال فنا در آن راهيابى ندارد ، و چون تابش آن نور بر روح انسانى است و روح انسانى گسترش و عمق بىنهايت دارد ، لذا قابل آن نور پاك خداوندى نى باشد نتيجتاً اين روشنايى نسبى نبوده مطبق خواهد بود . البته تحصيل استعداد بر نور مطلق تدريجى بوده و از مراتب پايين به مراتب عالىتر . مىكند . .  ( 3 ) شمس چارم ، شمس آسمان چهارم همين آفتاب است كه كرهء خاكى ما جزيى از منظومه آن است . و در هيئت بطلميوسى به حسب تقسيم افلاك آن را در آسمان چهارم قرار داده‌اند . .  ( 4 ) رمز اشاره و بيان كردن يك موضوع يا يك قضيه با علامت . .  ( 5 )\r\n128 لا تكلفنى فانى فى الفناء * كلت افهامى فلا احصى ثناء\r\nمىگويد : چون من در حال فنا در معشوق مطلق هستم ، مرا به تكليف و زحمت وادار مكن كه در نتيجه تنزل نموده به نقطه پيش از حالت اعتلاى روحى بر گردم و دوباره دمساز جهان طبيعت و علايق آن بوده باشم ، من در اين حال كه دارم مشاعرم توقف نموده ركود پيدا كرده است ، مقصود از توقف و ركود ، باز ايستادن از جريان طبيعى است كه همراه با خود آگاهى معمولى مىباشد . . ","page_name":" 105 ","page_number":129},
  {"content":"\r\n\r\n( ( 129 ) ) كل شىء قاله غير المفيق\r\nان تكلف او تصلف ( 1 )  لا يليق ( 2 ) \r\nهر چه مىگويد موافق چون نبود\r\nچون تكلف نيك نالايق نبود\r\n( ( 130 ) ) من چه گويم يك رگم هشيار نيست\r\nشرح آن يارى كه او را يار نيست\r\nخود ثنا گفتن ز من ترك ثناست\r\nكاين دليل هستى و هستى خطاست\r\n( ( 131 ) ) شرح اين هجران و اين خون جگر\r\nاين زمان بگذار تا وقت دگر\r\n( ( 132 ) ) قال اطعمنى فانى جائع\r\nفاعتجل فالوقت سيف قاطع ( 3 ) \r\n( ( 133 ) ) صوفى ابن الوقت باشد اى رفيق\r\nنيست فردا گفتن از شرط طريق\r\n\r\n","description":"","footnote":" ( 1 ) تصلف تكبر و ادعاى ما فوق واقعيت . .  ( 2 )\r\n129 كل شىء قاله غير المفيق * ان تكلف او تصلف لا يليق\r\n( هر چيزى را كه انسان در حال ناهشيارى و ناخود آگاهى بگويد ، در بارهء او چيزى نمىتوان داورى كرد ، در اين باره تكلف و تصنع و ادعاهاى خلاف واقعيت شايسته نيست ) . . مفيق از ماده افاقه است كه به معناى بيدارى و هوشيارى است . . كل با فتحه كاف و تشديد لام كند شدن ، ركود ، ثقل ، توقف ، شاعر مىگويد : فيك يا اعجوبة الكون غدا الفكر كليلا أنت حيرت ذوى اللب و بلبلت العقولا ( در بارهء تو اى شگفت انگيزترين حقيقت هستى ، فكر انسانى كند مىشود تو انسان عاقل را متحير ساختى و عقول بشرى را به اضطراب انداختى ) . . تكلف خود را به زحمت انداختن و در صدد اثبات چيزى بر آمدن كه ما فوق توانايى معمولى است . .  ( 3 ) گفت : غذايم بده زيرا من گرسنه‌ام : شتاب كن كه زمان مانند شمشير بران مىگذرد . . ","page_name":" 106 ","page_number":130},
  {"content":"\r\n\r\n\r\n( ( 134 ) ) تو مگر خود مرد صوفى نيستى\r\nنقد را از نسيه خيزد نيستى\r\n( ( 135 ) ) گفتمش پوشيده خوشتر سر يار\r\nخود تو در ضمن حكايت گوش دار\r\n( ( 136 ) ) بهتر آن باشد كه سر دلبران\r\nگفته آيد در حديث ديگران\r\n( ( 137 ) ) گفت مكشوف و برهنه بىغلول ( 1 ) \r\nباز گو رنجم مده‌اى بو الفضول ( 2 ) \r\n( ( 138 ) ) پرده بردار و برهنه گو كه من\r\nمىنگنجم با صنم ( 3 )  در پيرهن\r\n( ( 139 ) ) گفتم ار عريان شود او در عيان\r\nنى تو مانى نى كنارت نى ميان\r\n( ( 140 ) ) آرزو مىخواه ليك اندازه خواه\r\nبر نتابد كوه با يك برگ كاه\r\n( ( 141 ) ) آفتابى كز وى اين عالم فروخت\r\nاندكى گر پيش تابد جمله سوخت\r\nتا نگردد خون دل و جان جهان\r\nلب بدوز و ديده بر بند اين زمان\r\n( ( 142 ) ) فتنه و آشوب و خونريزى مجو\r\nبيش از اين از شمس تبريزى مگو\r\n( ( 143 ) ) اين ندارد آخر از آغاز گو\r\nرو تمام اين حكايت باز گو\r\nعلت عاشق ز علتها جداست\r\nعشق اصطرلاب اسرار خداست\r\n\r\nباز هم مطالبى در بارهء عشق\r\nپادشاه طبيب را به حرم برده پيش كنيز مىنشاند ، از علامات ظاهرى اطلاع پيدا مىكند و گفته ها و كرده هاى اطباى گذشته را نمىپذيرد ، مىگويد : اين دواها كه آنان\r\n","description":"","footnote":" ( 1 ) غلول به معناى دخالت در يك چيز ، و به معناى خيانت نيز مىباشد ، و اگر به عنوان جمع غل منظور شود به معناى زنجيرها است كه در گردن اسيران و زندانيان مىگذاشتند . .  ( 2 ) فضول به معناى زيادى و انجام كارى بدون استحقاق ، بيع فضولى يعنى فروش كالا بدون اطلاع صاحب كالا . .  ( 3 ) صنم بت ، هم عموم بتها را صنم مىگويند ، و هم نام بت مخصوصى بوده است مانند بعل ، هبل ، نسر ، يعوق ، يغوث ، عك ، عزى ، لات ، منات . . . . ","page_name":" 107 ","page_number":131},
  {"content":"\r\nتعيين كرده‌اند ، به اين بيمارى كه من مىبينم ، آن چنان خلاف واقع است كه مانند افتراء . در حقيقت مثل اين است كه به دواها افتراء بسته‌اند كه گفته‌اند : اين دواها داراى خاصيتى است كه مىتواند بيمارى مفروض را بهبودى بخشد ، يا به بيمار افتراء گفته‌اند زيرا او داراى آن بيمارى نيست كه دوايش آن شربتها و دواها بوده باشد كه اطبا دستور داده‌اند .\r\nبراى آن طبيب الهى اثبات مىشود كه بيمارى كنيز از بيمارىهاى جسمانى نيست بدن كاملا تندرست است ، بيمارى مربوط به دل است كه ناشى از عشق شده است .\r\nكشف اين بيمارى از خود دل بود ، زيرا عاشقى از زارى دل پيداست .\r\nسپس چند مطلب در باره عشق بيان مىكند .\r\nمىگويد علتى كه عاشق را به آن وضع روانى دچار كرده است ، مانند ساير علتها نيست .\r\nبه اين دليل كه علت به وجود آمدن عشق غير از ساير علتها است ، و خود پديدهء عشق نيز هيچ گونه شباهتى با ساير پديده هاى روانى ندارد .\r\nاما گمان نرود كه اين عشق خود پديده‌اى است كه هم راه است و هم مقصد ، هم وسيله است و هم هدف ، بلكه عشق جنبهء رهبرى دارد ، خواه از اين سر باشد يا از آن سر ، شايد مقصود از اين سر و آن سر آغاز به وجود آمدن عشق باشد كه خواه به طور مستقيم به خدا متعلق شود ، خواه به يكى از موجودات ديگر متعلق گردد ، چون حقيقت آن موجود آگاهى كامل پيدا شود ، عظمت جلال و جمال خداوندى ديده و دل عاشق را خيره نموده در نتيجه آن موجود شايستگى معشوق مطلق بودن خود را از دست مىدهد . و از همان موجود رهسپار كوى الهى مىشود ، و عشق واقعى به معشوق واقعى مىرساند .\r\nاز مطالبى كه در مباحث گذشته بيان نموديم آشكار مىگردد كه به چه دليل عشق قابل تصور و استدلال و بيان نيست .\r\nويكتور هوگو مىگويد :\r\n","description":"","footnote":"","page_name":" 108 ","page_number":132},
  {"content":"\r\n\r\n« خلاصه كردن عالم خلقت در يك موجود ، و بزرگ كردن يك موجود تا مقام خدايى ، عشق يعنى اين » . ( 1 )  سپس مىگويد : اگر چه انسان در بارهء عشق گفتگوى زبانى داشته باشد تا حدودى اين نمود را روشن خواهد كرد ، ولى بهتر اين است كه عشق در همان نهانگاه درونى ما زبانه بكشد ، زيرا شعلهء نورانى آن بهتر نشان مىدهد تا الفاظ محدود .\r\nو آن گاه در بارهء ناتوانى عقل از شرح قضيهء عشق بيت ذيل را مىگويد :\r\n\r\nعقل در شرحش چو خر در گل بخفت\r\nشرح عشق و عاشقى هم عشق گفت\r\n\r\nجلال الدين در ديوان شمس گفته است :\r\n\r\nعشق را از كس مپرس از عشق پرس\r\nعشق خود خورشيد جان است اى پسر\r\nترجمانى منش محتاج نيست\r\nعشق خود را ترجمان است اى پسر\r\n\r\nدر بارهء اين كه عقول جزيى بشرى نبايد در بارهء عشق و ارزيابى آن كوچكترين دخالت نمايد ، جلال الدين بارها گفتگو كرده ، گاهى استدلالاتى هم در اين موضوع بيان نموده است ، و ما تدريجا در آينده مشاهده خواهيم كرد . يك شاعر ديگر گفته است :\r\n\r\nخرد مومين قدم وين راه تفته\r\nخدا مىداند و آن كس كه رفته\r\n\r\nيكى از آن مطالب كه در باره آشكار بودن ذاتى عشق ، مورد استناد قرار مىدهد در همين ابيات ديده مىشود كه مىگويد :\r\n\r\n( ( 116 ) ) آفتاب آمد دليل آفتاب\r\nگر دليلت بايد از وى رخ متاب\r\n\r\nعشق از تعريف بىنياز است\r\nابو الطيب متنبى مىگويد :\r\n\r\nو إذا استطال الشيء قام بنفسه\r\nو صفات نور الشمس تذهب باطلا\r\n\r\n","description":"","footnote":" ( 1 ) بىنوايان ج 2 ، ص 269 ، چاپ نهم . . ","page_name":" 109 ","page_number":133},
  {"content":"\r\n( هنگامى كه يك حقيقت آن چنان نمود پيدا كرد كه توانست بنفسه موجوديت خود را داشته باشد ، احتياجى در اثبات وجودش به چيز ديگرى نخواهد داشت ، چنان كه روشنايى آفتاب خود به خود هر گونه تاريكى را از بين مىبرد ، و فقط وجود خودش مىتواند دليل بر وجود خود بوده باشد ) .\r\nبه اين جهت است كه هيچ گونه دليلى وجود خدا را مانند خودش روشن بسازد ، زيرا هيچ حقيقتى به آن بداهت نيست .\r\nدر دعاى صباح چنين است : « يا من دل على ذاته بذاته » ( اى آن خدايى كه با ذات خود ذات خويش را روشن ساخته است ) .\r\nامام چهارم حضرت سجاد عليه السلام در دعاى ابو حمزه ثمالى مىگويد :\r\n« بك عرفتك ، و أنت دللتنى عليك ، و لو لا أنت لم ادر ما أنت » ( من تو را با خودت شناختم ، و تويى كه مرا به سوى خود راهنمايى فرمودى ، اگر تو نبودى نمىدانستم تو چه هستى ) .\r\nسپس مىگويد : اگر چه سايه آفتاب را تا حدودى نشان مىدهد ، ولى ايجاد كنندهء خود آن سايه نور آفتاب است كه بر اجسام مىتابد . اگر چه پديدهء عشق را در مراحل اوليه ساير نمودهاى روانى يا خواص ابتدايى آن نشان مىدهند ، ولى هنگامى كه رو به تكامل مىرود عشق خود به خود نمودار مىگردد ، و پس از آن كه عشق واقعى ايجاد گشت ، ديگر تمام پديده ها و خواص را تحت الشعاع قرار داده بايستى خود وجود و ماهيات آن اشياء را با عشق شناخت .\r\nابيات ذيل تقريباً به صورت ضرب المثل مشهور شده است :\r\n\r\nمن چه گويم يك رگم هشيار نيست\r\nشرح آن يارى كه او را يار نيست\r\n\r\nدر آن مقام گفته مىشود كه انسان در بارهء حقيقت غير قابل توصيفى فرو مىرود ، و هشيارى معمولى خود را از دست مىدهد ، در اين مورد نمىتوان آن شخص را به گفتگو وادار كرد .\r\n\r\nشرح اين هجران و اين خون جگر\r\nاين زمان بگذار تا وقت دگر\r\n\r\n","description":"","footnote":"","page_name":" 110 ","page_number":134},
  {"content":"\r\n\r\nاين بيت هم در موقعى گفته مىشود كه مقام مقتضى اجمال گويى است ، يا شنونده تاب آن را ندارد ، يا گوينده در حال ناخود آگاهى است ، يا اين كه گوينده توانايى بيان بيشترى را ندارد .\r\n\r\nبهتر آن باشد كه سر دلبران\r\nگفته آيد در حديث ديگران\r\n\r\nدر مواردى گفته مىشود كه گوينده براى اخفاى مطلب انگيزه‌اى دارد كه از ابرازش جلوگيرى مىكند ، مثلا اگر به طور صريح در بارهء آن مطلب گفتگو كند ، ممكن است با انكار روبرو گردد ، يا باعث سوء تفاهم شود .\r\n« آرزو مىخواه ليك اندازه خواه » اين مصرع هم مانند ضرب المثل گفته مىشود و مقصود آن است كه انسان بايستى آرزوهاى خود را با ارزيابى شخصيت و موقعيت خود محاسبه نمايد .\r\nتفسير ابيات\r\nپس از آن كه بيمارى كنيز تشخيص داده شد ، معلوم گشت كه اين بيمارى غير از بيمارى جسمانى است ، بلكه مربوط به عشق است ، جلال الدين براى بار سوم رو به تفسير عشق آورده مطالبى در بارهء عشق بيان مىكند و با در نظر گرفتن يك مفهوم عمومى به « شمس » سه قسم شمس را مطرح مىكند :\r\n1 - آفتاب طبيعى 2 - خورشيد جان 3 - شمس تبريزى .\r\nسپس با يك ارتباط ظريف ميان اين كه عشق مانند آفتاب است و براى روشنايى او چيز ديگرى مورد نياز نيست به خورشيد روح انسانى رو آورده سپس از اين موضوع به مراد خود شمس تبريزى منتقل مىشود ، و مطالبى در بارهء شمس بيان مىكند كه كاشف از عشق فوق العاده به او مىباشد .\r\n","description":"","footnote":"","page_name":" 111 ","page_number":135},
  {"content":"\r\nمىگويد : آفتاب عالمتاب ، يكى است ، لذا مانند اشخاص بىكس غريب است ، اما بالاخره راهى به فنا سپرى مىكند ، آن خورشيد كه فنا ندارد ، تنها خورشيد جان است ، زيرا زمان بر آن عبور نمىكند ، اين خورشيد ما فوق زمان است ، براى آن ديروز و امروز و فردا مطرح نيست . و چنان كه در آينده مطرح خواهد شد ، ساير خواص ماده كه تمام موجودات مادى را در راه فنا قرار مىدهد ، در روح انسانى ديده نمىشود بنا بر اين شمس جان باقى است .\r\nآفتاب طبيعى اگر چه در خارج منحصر به فرد است ( و در منطق كلاسيك كلى منحصر به فرد را به آفتاب مثال مىزنند ، و مىگويند : اين انحصار يك جريان طبيعى بوده است ، نه اينكه عقلا بايستى از يك فرد تجاوز ننمايد ) . ولى افراد زيادى براى آن مىتوان تصور كرد ، و به همين جهت است كه كلى است . در صورتى كه شمس جان يعنى خورشيد درون براى هر كس منحصر به فرد است ، و آن شخص به غير از روح خويشتن نمىتواند روح ديگرى را تصور نمايد ، بلكه حتى در تصور روح خود نيز فقط به خود هشيارى مىتواند قناعت كند زيرا چنان كه در گذشته مطرح كرديم .\r\n\r\nتن ز جان و جان ز تن مستور نيست\r\nليك كس را ديد جان دستور نيست\r\n\r\nلذا چون اصل روح خود انسانى به طور كامل قابل تصور نيست ، لذا روح را به عنوان يك كلى كه قابل صدق بر افراد كثيرى بوده باشد نمىتوان منظور نمود . شايد بتوان مصرع اول را در اين مصرع « ليك شمسى كه از او شد هست اثير » يا « شمس جان كو خارج آمد از اثير » دليل بر مدعاى فوق معرفى نمود ، به اين بيان كه بگوييم تمام حقايق كه در خارج نشان دهندهء موجودات هستند ، از نظر اين كه همه از اثير بهره مند مىباشند ، ( يا اثير است كه زير بناى موجودات را كه نشان دهندهء همديگرند تشكيل\r\n","description":"","footnote":"","page_name":" 112 ","page_number":136},
  {"content":"\r\nمىدهد ) بنا بر اين اثير چگونه مىتواند چيزى را نشان بدهد كه خود ساخته شدهء آن است ؟ سپس به ياد شمس تبريزى مىافتد ، و مىگويد : شمس تبريزى نور مطلق است ، ولى با نظر به مصرع دوم همين بيت كه مىگويد : ( آفتاب است و ز انوار حق است ) معلوم مىشود كه در بارهء شمس موجود مطلق را نمىديده است ، بلكه شمس در مقابل ساير موجودات جنبه مطلق داشته است كه ناپايدار و تاريك و پست مىباشد . و الا اگر مطلق به معناى حقيقى آن بر جلال الدين قابل پذيرش بود نمىتوانست بگويد :\r\nآفتاب است و ز انوار حق است .\r\nيعنى شمس به جهت رياضت روحانى توانسته است استعداد پذيرش انوار خدايى را به دست آورد ، يا توانسته است با زير پا گذاشتن ماديات و مقتضيات جسمانى ، شعاع الهى را كه در هر فرد انسانى وجود دارد نمودار بسازد ، و مانند جلال الدين رومى فردى را خيره نمايد . پس از آن در مقام حق شناسى بر آمده مىگويد : حالا كه نام شمس تبريزى به ميان آمد ، بايستى در وصف او هيجان روانى خود را ابراز نمايم .\r\nباز در اين مورد حال جلال الدين منقلب گشته ، مانند يك انسان هجران كشيده كه از دوران وصال به ياد مىآورد و حق صحبتهاى ديرينه را ادا مىكند صحبت مىنمايد . اين ياد آورى فقط براى لذت بردن روحى خويش نيست ، بلكه با ياد او زمين و آسمان و عقل و روح و ديده ها همه و همه شكوفان و خندان مىگردند .\r\nاكنون كه صحبت از شمس تبريزى به ميان آمده است ، كسانى كه به او مىگويند : چگونه و چرا به اين انقلاب روحى دچار شده‌اى ؟ يا اين كه اين سؤال را جنبهء طبيعى جلال الدين از روح او مىپرسد كه چرا به اين حال افتاده‌اى ؟ مىگويد : مرا به زحمت مىانداز ، من در حالت فنا به سر\r\n","description":"","footnote":"","page_name":" 113 ","page_number":137},
  {"content":"\r\nمىبرم ، نمىتوانم به طور معمولى ثنا گوى او باشم ، تكلف و تصنع شايستهء مقام ناخود آگاهى نيست .\r\n\r\nاز من اكنون طمع صبر و دل و هوش مدار\r\nكان تحمل كه تو ديدى همه بر باد آمد\r\n\r\nاگر بخواهم ثنا خوان او باشم ، بايستى به اين توجه داشته باشم : كه ثنا خوانى وجود دارد يعنى من وجود دارم ، و غير از كسى هستم كه ثنا گوى او مىباشم ، اين است اظهار هستى كه در مقابل موجود برتر بزرگترين خطا است ( احتمال قوى مىرود كه مضمون فوق را جلال الدين پس از انتقال روحى از شمس تبريزى به سوى خداوند گفته باشد ) پس بياييم و شرح اين هجران و اين خون جگر را به وقت ديگرى موكول كنيم .\r\nولى مىتوان گفت : اى جلال الدين عزيز ، آن وقت كه شما شرح هجران و خون جگر را خواهيد گفت كدامين وقت است ؟ زيرا اگر بخواهى حقيقتاً در بارهء هجران گفتگويى نمايى ، بايستى معشوق و عظمت او را به نظر بياورى و شنوندگان نيز بتوانند ياراى شنيدن آن را داشته باشند و اين وقت همان هنگام ناهشيارى خواهد بود ، كه يك رگ هشيارى براى تو نخواهد گذاشت .\r\nدر بيت ذيل كه مىگويد :\r\n\r\nقال اطعمنى فانى جائع\r\nفاعتجل فالوقت سيف قاطع (\r\n\r\nاطعام كن گرسنه هستم ، شتاب كن زمان مانند شمشير بران مىبرد و مىگذرد ) .\r\nممكن است مطلب مستقلى باشد كه پس از هشيارى مىخواهد بيان كند : كه زندگانى زود گذر است ، هر چه كه وسيلهء تكامل پيش بيايد بايستى گرسنگى روح را با آن اشباع كرد ، و نبايد امروز و فردا نموده و به اطمينان آينده نشست .\r\n","description":"","footnote":"","page_name":" 114 ","page_number":138},
  {"content":"\r\nدليل اين استنباط اين است كه بيت بعدى مىگويد : مرد عارف همان ساعت را كه در آن زنده است غنيمت شمرده و از فردا گفتن اجتناب مىكند ، و نقد را به نسيه كه احتمال عدم وصول دارد نمىفروشد . اين بيت به امير المؤمنين عليه السلام نسبت داده شده است :\r\n\r\n« ما فات قضى و ما سيأتيك فاين ؟\r\nقم فاغتنم الفرصه بين العدمين » (\r\n\r\nآن چه كه گذشت تمام شد ، آن چه كه مىآيد كجاست ؟ يعنى معلوم نيست سر نوشت آيندهء تو چيست ؟ پس برخيز ، فرصت را ميان دو نيستى غنيمت شمار ) .\r\nباز دوباره به هيجان عشق دچار شده ، مىگويد : راز نهانى معشوق را نمىتوانى صريحا و بىپرده بشنوى ، بهتر اين است كه در ضمن حكايت و داستان شبحى از آن را دريابى .\r\nمخاطب فرضى به من گفت : من مىخواهم سخنى بىپرده در بارهء يار با من بگويى ، من نمىتوانم رنج پوشيدگى راز معشوق را تحمل نمايم ، تو پرده بردار ، و با من صحبت از معشوق كن ، تا در راهش كالبد رها كنم .\r\nگفتم : اگر رازهاى نهانى يار آشكار و عريان گردد ، نه تو خواهى ماند ، نه آغوش و كنار ، نه فاصله‌اى ميان تو و او . چنان كه در گذشته شرح كرديم عشق حقيقى عاشق را جايگاه اتحاد سه گانه مىنمايد : ( عشق و عاشق و معشوق ) پس اكنون كه توانايى گوش فرا دادن به راز معشوق نيست ، اگر آرزويى در سر مىپرورانى ، آرزويى را به خود هموار كن كه در اندازه و در خور تو باشد .\r\nچنان كه آفتاب به اندازه گنجايش و تحملات موجودات مىتابد كه توانايى گنجايش نور آن را دارند آرى دلها و جانها تاب شنيدن داستان محبوبم ( شمس تبريزى ) يا « خدا » را ندارد ، لب مىبندم و دهان مىدوزم .\r\n","description":"","footnote":"","page_name":" 115 ","page_number":139},
  {"content":"\r\n\r\nخلوت طلبيدن طبيب از پادشاه جهت دريافتن مرض كنيزك\r\n\r\nچون حكيم از اين سخن آگاه شد\r\nوز درون هم داستان شاه شد\r\n( ( 144 ) ) گفت اى شه خلوتى كن خانه را\r\nدور كن هم خويش و هم بيگانه را\r\n( ( 145 ) ) كس ندارد گوش در دهليزها\r\nتا بپرسم از كنيزك چيزها\r\nخانه خالى كرد شاه و شد برون\r\nتا بپرسد از كنيزك او فسون ( 1 ) \r\n( ( 146 ) ) خانه خالى ماند و يك ديّار نه\r\nجز طبيب و جز همان بيمار نه\r\n( ( 147 ) ) نرم نرمك گفت شهر تو كجاست ؟\r\nكه علاج اهل هر شهرى جداست\r\n( ( 148 ) ) و اندر آن شهر از قرابت كيستت ؟\r\n( 2 )  خويشى و پيوستگى با چيستت ؟\r\n( ( 149 ) ) دست بر نبضش نهاد و يك به يك\r\nباز مىپرسيد از جور فلك\r\n( ( 150 ) ) چون كسى را خار در پايش خلد\r\nپاى خود را بر سر زانو نهد\r\n( ( 151 ) ) وز سر سوزن همىجويد سرش\r\nور نيايد مىكند با لب ترش\r\n( ( 152 ) ) خار در پا شد چنين دشوار ياب\r\nخار در دل چون بود واده جواب ؟\r\n( ( 153 ) ) خار دل را گر بديدى هر خسى\r\nكى غمان را راه بودى بر كسى\r\n( ( 154 ) ) كس به زير دم خر خارى نهد\r\nخر نداند دفع آن بر مىجهد\r\n( ( 156 ) ) خر ز بهر دفع خار از سوز درد\r\nجفته مىانداخت صد جا زخم كرد\r\nآن لگد كى دفع خار او كند ؟\r\nحاذقى بايد كه بر مركز تند\r\n( ( 155 ) ) بر جهد آن خار محكمتر كند\r\nعاقلى بايد كه خارى بر كند\r\n( ( 157 ) ) آن حكيم خارچين استاد بود\r\nدست مىزد جا به جا مىآزمود\r\n\r\n","description":"","footnote":" ( 1 ) افسون معانى متعددى دارد ، آن چه كه متناسب با ابيات فوق است پديدهء نهانى است كه در ظاهر ديده نمىشود ، و ممكن است در ابيات فوق به معناى افسانه باشد يعنى خانه را پادشاه خالى كرد تا طبيب داستان بيمارى او را بپرسد . .  ( 2 ) قرابت خويشاوندى . . ","page_name":" 116 ","page_number":140},
  {"content":"\r\n\r\n( ( 158 ) ) ز ان كنيزك بر طريق داستان\r\nباز مىپرسيد حال دوستان\r\n( ( 159 ) ) با حكيم او رازها مىگفت فاش\r\nاز مقام و خواجگان و شهر تاش ( 1 ) \r\n( ( 160 ) ) سوى قصه گفتنش مىداد گوش\r\nسوى نبض و جستنش مىداشت هوش\r\n( ( 161 ) ) تا كه نبض از نام كه گردد جهان\r\nاو بود مقصود جانش در جهان\r\n( ( 162 ) ) دوستان شهر او را بر شمرد\r\nبعد از آن شهر دگر را نام برد\r\n( ( 163 ) ) گفت چون بيرون شدى از شهر خويش ؟\r\nدر كدامين شهر مىبودى تو پيش\r\n( ( 164 ) ) نام شهرى گفت ز ان هم در گذشت\r\nرنگ روى و نبض او ديگر نگشت\r\n( ( 165 ) ) خواجگان شهرها را يك به يك\r\nباز گفت از جاى و از نان و نمك\r\n( ( 166 ) ) شهر شهر و خانه خانه قصه كرد\r\nنى رگش جنبيد و نى رخ گشت زرد\r\n( ( 167 ) ) نبض او بر حال خود بد بىگزند\r\nتا بپرسد از سمرقند چو قند\r\nآه سردى بر كشيد آن ماه روى\r\nآب از چشمش روان شد همچو جوى\r\nگفت بازرگانم آن جا آوريد\r\nخواجهء زرگر در آن شهرم خريد\r\nدر بر خود داشت شش ماه و فروخت\r\nچون بگفت اين ز آتش غم بر فروخت\r\n( ( 168 ) ) نبض جست و روى سرخش زرد شد\r\nكز سمرقندى زرگر فرد شد\r\n( ( 169 ) ) چون ز رنجور آن حكيم اين راز يافت\r\nاصل آن درد و بلا را باز يافت\r\n( ( 170 ) ) گفت كوى او كدامست و گذر ؟\r\nاو سر پل گفت و كوى غاتفر ( 2 ) \r\nگفت آن گه آن حكيم با صواب\r\nآن كنيزك را كه رستى از عذاب\r\n( ( 171 ) ) گفت دانستم كه رنجت چيست زود\r\nدر علاجت سحرها خواهم نمود ( 3 ) \r\n\r\n","description":"","footnote":" ( 1 ) تاش شركت ، اگر در آخر اسمى آورده شود به معناى ادات شركت است . .  ( 2 ) غاتفر اسم محلى در سمرقند بوده است . .  ( 3 ) سحر ، نوعى از فعاليتها است كه از روابط پنهانى نمودهاى طبيعت بهره بردارى كرده اثر مخالف عادى نمودار مىسازد . و در استعمالات معمولى هر چيزى كه براى مردم شگفت انگيز جلوه كند . مىگويند : انجام دهنده آن كار سحر نموده است ، و بدون ترديد مقصود از سحر در بيت فوق همين معناى معمولى است . زيرا هم كشف بيمارى كنيز و هم معالجه‌اى را كه طبيب مىخواست انجام بدهد ، از يك رشته اصول و قوانين طبيعى روانى بهره بردارى مىكرد ، ولى چون به مردم آن زمان و به آن كنيز مفهوم نبود ، لذا تعبير سحر كرده است . . ","page_name":" 117 ","page_number":141},
  {"content":"\r\n\r\n\r\n( ( 172 ) ) شاد باش و فارغ و ايمن كه من\r\nآن كنم با تو كه باران با چمن\r\n( ( 173 ) ) من غم تو مىخورم تو غم مخور\r\nبر تو من مشفقترم از صد پدر ( 1 ) \r\n( ( 174 ) ) هان و هان اين راز را با كس مگوى\r\nگر چه شاه از تو كند بس جستجوى\r\n( ( 175 ) ) چون كه اسرارت نهان در دل شود\r\nآن مرادت زودتر حاصل شود\r\n( ( 176 ) ) گفت پيغمبر هر آن كو سر نهفت\r\nزود گردد با مراد خويش جفت\r\n( ( 177 ) ) دانه چون اندر زمين پنهان شود\r\nسر آن سر سبزى بستان شود\r\n( ( 178 ) ) زر و نقره گر نبودندى نهان\r\nپرورش كى يافتندى زير كان\r\n( ( 180 ) ) وعده ها باشد حقيقى دل پذير\r\nوعده ها باشد مجازى تاسه گير ( 2 ) \r\n( ( 181 ) ) وعدهء اهل كرم گنج روان\r\nوعدهء نااهل شد رنج روان\r\nوعده را بايد وفا كردن تمام\r\nور نخواهى كرد باشى سرد و خام\r\n\r\nروايت\r\nاز جامع صغير سيوطى روايتى با اين مضمون نقل شده است كه :\r\n« استعينوا على انجاح الحوائج بالكتمان فان كل ذى نعمة محسود » ( 3 )  ( با پوشيده داشتن مقاصد خود براى نيل به آنها كمك بگيريد ، زيرا هر كس كه داراى نعمتى شود محسود واقع مىگردد . ) ( 4 ) \r\n","description":"","footnote":" ( 1 ) مشفق ، از شفقت به معناى مهربان و دل سوز است . .  ( 2 ) تاسه و تلوسه اضطراب و دلهره و پريشانى . .  ( 3 ) و از امام صادق عليه السلام روايتى وارد شده است كه مىگويد : « از رازهاى خود به دوستت فاش مكن مگر رازى را كه اگر به دشمنت آشكار مىكردى آسيبى به تو نمىرسانيد ، زيرا ممكن روزى دوستت دشمن تو باشد » . .  ( 4 ) ج 1 ، ص 39 . . ","page_name":" 118 ","page_number":142},
  {"content":"\r\nجمله ديگرى در اين باره نقل شده است كه مىگويد : « من كتم أمره حصل أمره » ( هر كس كه امر خود را پوشيده بدارد به آن امر خواهد رسيد ) . ( 1 )  ممكن است به نظر چنين برسد كه اين مطلب با آن قضيه كه در آيات و روايات است مخالفت دارد ، زيرا در آيهء شريفه چنين است .\r\n« و اما بنعمة ربك فحدث » ( نعمت خداى خود را باز گو كن ) چنان كه در روايات فراوانى وارد شده است كه ذكر نعمت باعث فراوانى نعمت مىباشد .\r\nاين دو مطلب با هم تناقض دارد .\r\nو از آن طرف در مدارك معتبر اسلامى مشورت و بهره بردارى از نظريات صاحب نظران را به عنوان كاشف از خردمندى معرفى كرده است ، و اين دو مطلب چگونه با پوشيده داشتن هدف سازگار مىباشد ؟ مىگوييم : با ملاحظهء ساير احاديث معتبره و آيات قرآنى ، نتيجه در بارهء اين موضوع چنين است كه موارد شئون بشرى در ارتباط با ديگران گوناگون است ، و اين اختلاف در مسئلهء پوشيده داشتن يا اظهار نمودن امور با ارتباط با اشخاص و ساير شرايط متفاوت است .\r\nمثلا در آن مورد كه شخص احتمال مىدهد اگر حقيقتى را اظهار كند تبه كاران از اطلاع به آن امر بهره بردارى نموده سد راه او خواهند بود ، بدون شك بايستى آن حقيقت را اخفاء بدارد ، آن چنان كه كارد را از كودك بايستى پوشيده داشت . و اگر مسئله به قرارى است كه بايستى با عقول ديگران شركت جويد ، تا قضيه هر چه بهتر روشن شود بدون ترديد بايستى امر خود را با ديگران در ميان بگذارد ، به شرط آن كه بداند كه مورد مشاوره افراد خردمند هستند . » چنان كه امير المؤمنين عليه السلام فرمود :\r\n","description":"","footnote":" ( 1 ) اللآلي المصنوعة ، ج 2 81 . . ","page_name":" 119 ","page_number":143},
  {"content":"\r\n\r\n« من شاور الرجال شاركهم فى عقولهم » ( هر كس با مردان بزرگ مشورت كند با عقول آنان شريك شده است ) .\r\nو همچنين آيهء شريفه مىفرمايد :\r\n« و امرهم شورى بينهم » ( كارهاى آنها در ميانشان مورد مشورت قرار مىگيرد ) .\r\nخلاصه ، اين سه اصل :\r\n1 - مخفى داشتن امور 2 - مشاوره با مردم 3 - اظهار و گفتگو در بارهء نعمتهاى خداوندى .\r\nامورى هستند كه هر يك از آنها با اختلاف شرايط محيط و ساير مقتضيات لازم العمل مىباشند .\r\n\r\n( ( 153 ) ) خار دل را گر بديدى هر خسى\r\nكى غمان را راه بودى بر كسى\r\n\r\nعقده هاى روانى\r\nدر ابيات فوق جلال الدين با نبوغ شگفت انگيزش يكى از با اهميتترين مسائل علمى امروز را بىپرده و صريحا گوشزد مىكند .\r\nاين مسئله با اهميت عقده هاى روانى است كه در دورانهاى جديد ، فرويد و امثال او در باره اش تحقيقات و تتبعات نموده ، مهمترين هستهء مركزى پسيكاناليز معرفى نموده‌اند اين عقده ها در زير نمودها و فعاليتهاى روانى قرار گرفته است .\r\nبه طور اختصار گفته مىشود : كه سازمان روانى انسان طورى است كه بعضى از رويدادهاى زندگانى و همچنين صدمه خوردن يكى از غرائز اصيل انسانى ، مانند غريزهء جنسى به قول فرويد يا غريزهء جبران ضعف به قول آدلر . . . در روح انسانى گره هاى\r\n","description":"","footnote":"","page_name":" 120 ","page_number":144},
  {"content":"\r\nگوناگونى ايجاد مىكند ، كه اگر در گشودن اين گره ها كاوشهاى ماهرانه صورت نگيرد ممكن است يك انسان را تا آخر عمر به اختلال يا عدم اعتدال روانى دچار بسازد . در باره اين نظريه و بيان آن و همچنين در تعيين مصداق رويدادها و توضيح و تفكيك غرايز كه مىتواند در صورت عدم اشباع باعث اختلالات روانى گردد ، مباحث و اختلافات زيادى وجود دارد ، ولى آن چه كه مشهور است و به هيچ وجه نمىتوان انكار كرد ، اين است كه حالت پذيرش روان ، و حفظ آن چه را كه پذيرفته ، و اثر همان پذيرفته شده در ساير فعاليتهاى روانى ، حقيقت مسلمى است .\r\nبايستى در گشودن اين گونه عقده ها ماهرانه كوشيد ، آنها را معالجه كرد .\r\nاز روزگاران گذشته به اهميت اين عقده ها پى برده‌اند ، نهايت امر اين كه مانند امروز جنبهء بررسى علمى پيدا نكرده بود ، شاعر ديگر مىگويد :\r\n\r\nخلد گر به پا خارى آسان در آرم\r\nچه سازم بخارى كه بر دل نشيند\r\n\r\n","description":"","footnote":"","page_name":" 121 ","page_number":145},
  {"content":"\r\n\r\nدريافتن آن طبيب الهى رنج كنيزك را و به شاه وانمودن\r\n\r\nآن حكيم مهربان چون راز يافت\r\nصورت رنج كنيزك باز يافت\r\n( ( 182 ) ) بعد از آن برخاست عزم شاه كرد ( 1 ) \r\nشاه را ز ان شمه‌اى آگاه كرد ( 2 ) \r\nشاه گفت اكنون بگو تدبير چيست ؟\r\nدر چنين غم موجب تأخير چيست ؟\r\n( ( 183 ) ) گفت تدبير آن بود كان مرد را\r\nحاضر آريم از پى اين درد را\r\nقاصدى بفرست كاخبارش كنند\r\nطالب اين فضل و ايثارش كنند ( 3 ) \r\n( ( 184 ) ) مرد زرگر را بخوان از شهر دور\r\nبا زر و خلعت بده او را غرور\r\nچون ببيند سيم و زر آن بىنوا\r\nبهر زر گردد ز خان و مان جدا ( 4 ) \r\nزر خرد را واله و شيدا كند ( 5 ) \r\nخاصه مفلس را ( 6 )  كه خوش رسوا كند\r\nزر اگر چه عقل مىآرد و ليك\r\nمرد عاقل يابد او را نيك نيك\r\n\r\n","description":"","footnote":" ( 1 ) عزم قصد جدى و تصميم . .  ( 2 ) شمه مقدار . .  ( 3 ) ايثار مقدم داشتن ديگرى بر خود . در قرآن مجيد مىفرمايد : « وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ » انسانى 21 - 29 59 : 9 ( ديگران را بر خود مقدم مىدارند اگر چه خود مستمند بوده باشند ) و به معناى مطلق بخشش هم به كار مىرود . .  ( 4 ) خان و مان دودمان . .  ( 5 ) شيدا واله ، حيران ، كاليوه . .  ( 6 ) مفلس فقير و بىنوا و بىچيز . . بيت هشتم\r\nزر خرد را واله شيدا كند * خاصه مفلس را خوش رسوا كند\r\nتقريباً ضرب المثل است . . در عرف معمولى مىگويند : ثروت اختيار و شخصيت فلان را ربوده است . . ","page_name":" 122 ","page_number":146},
  {"content":"\r\n\r\n\r\n\r\nزر اگر چه عقل مىآرد و ليك\r\nمرد عاقل يابد او را نيك نيك\r\n\r\nتعقل اقتصادى بايستى با اجتماع هماهنگ باشد\r\nاگر چه مطابق مقتضيات فعاليتهاى اقتصادى بايستى عقل انسانى ورزيده تر شود زيرا در ميدان اقتصاد انسان با حساسترين موضوع سر و كار پيدا مىكند ، و آن مال است كه مورد رغبت و تمايل تمام انسانها است ، يعنى معمولا حيات يعنى اقتصاد ، لذا كسى كه بتواند از عهدهء تكاپو در راه جمع آورى مال در آيد ، در حقيقت توانسته است به صدها موانع پيروز گردد ، و صدها مقتضيات را ايجاد نمايد ، ولى بايستى اين حقيقت را هم در نظر داشت كه فقط بودن مال و پول انسان را باهوش نمىكند ، بلكه عمده به كار بردن آن است .\r\nاما يك مطلب مهم كه در اين مسئله وجود دارد ، اين است كه كوشش در مسائل مالى و به نوا رسيدن در اين ميدان باعث افزايش هوش و مقاومت در مقابل ناملايمات و مهارت در تنظيم نقشه ها مىگردد ، نه اين كه واقعا نشان دهندهء شخصيت انسانى بوده باشد ، زيرا بالاتر از مال علم است ، در صورتى كه اگر علم فقط براى پيش برد « خود طبيعى » انسان بوده باشد ، داراى ارزش انسانى نخواهد بود . همچنين مال كه از نظر ارزش ذاتى از علم خيلى پستتر است ، نشانه ى شخصيت انسانى نبوده مىتواند فقط ميدان براى فعاليت « خود طبيعى » باز كند ، و خوابى كه فيزيوكراتها در مسائل اقتصاد مىديدند ، آن خواب فقط مىتوانست عده‌اى گرگ و گروهى بره را در مقابل همديگر قرار بدهد .\r\nتفسير ابيات\r\nطبيب پس از كشف ريشهء بيمارى و احساس اين كه مراد كنيزك چيست ، به پادشاه مىگويد : بايستى بفرستيد تا زرگر را حاضر نمايند ، بهترين راه براى اين كه آن زرگر را از خانمان خود جدا كند ، و او را پيش ما آورد ، زر و سيم و مال دنيا است ، قاصدى بفرست ، و وعدهء مال كلان بده تا زرگر از دودمان خود دست بكشد .\r\n","description":"","footnote":"","page_name":" 123 ","page_number":147},
  {"content":"\r\n\r\nفرستادن پادشاه رسولان به سمرقند در طلب آن مرد زرگر\r\n\r\nچون كه سلطان از حكيم آن را شنيد\r\nپند او را از دل و از جان گزيد\r\nگفت فرمان تو را فرمان كنم\r\nهر چه گويى آن چنان كن آن كنم\r\n( ( 185 ) ) پس فرستاد آن طرف يك دو رسول\r\nحاذقان و كافيان بس عدول\r\n( ( 186 ) ) تا سمرقند آمدند آن دو امير\r\nپيش آن زرگر ز شاهنشه بشير\r\n( ( 187 ) ) كاى لطيف استاد كامل معرفت\r\nفاش اندر شهرها از تو صفت\r\n( ( 188 ) ) نك فلان شه از براى زرگرى ( 1 ) \r\nاختيارت كرده زيرا مهترى\r\n( ( 189 ) ) اينك اين خلعت بگير و زر و سيم\r\nچون بيايى خاص باشى و نديم\r\n( ( 190 ) ) مرد مال و خلعت بسيار ديد\r\nغره شد از شهر و فرزندان بريد ( 2 ) \r\n( ( 191 ) ) اندر آمد شادمان در راه مرد\r\nبىخبر كان شاه قصد جانش كرد\r\n( ( 192 ) ) اسب تازى بر نشست و شاد تاخت ( 3 ) \r\nخونبهاى خويش را خلعت شناخت\r\n( ( 193 ) ) اى شده اندر سفر با صد رضا\r\nخود به پاى خويش تا سوء القضا\r\n( ( 194 ) ) در خيالش ملك و عز و سرورى\r\nگفت عزرائيل رو آرى برى ( 4 ) \r\n( ( 195 ) ) چون رسيد از راه آن مرد غريب\r\nاندر آوردش به پيش شه طبيب\r\n( ( 196 ) ) پيش شاهنشاه بردش خوش به ناز\r\nتا بسوزد بر سر شمع طراز ( 5 ) \r\n\r\n","description":"","footnote":" ( 1 ) نك مخفف اينك . .  ( 2 ) غره مغرور شدن و فريب خوردن . .  ( 3 ) نوعى اسب كه در كشورهاى عربى بوده در چابكى و تحمل دشوارىها مشهور است . .  ( 4 ) در لغت تركى به معناى نزديك شدن است . .  ( 5 ) طراز ، در حاشيهء مثنوى نسخهء ميرزا محمود مىگويد : طراز نام شهرى است در تركستان كه خوبان به آن منسوبند ، در لغت به معناى يراق ، حاشيه ، و نوعى از منسوجات سلطنتى است . . ","page_name":" 124 ","page_number":148},
  {"content":"\r\n\r\n( ( 197 ) ) شاه ديد او را و بس تعظيم كرد\r\nمخزن زر را به دو تسليم كرد\r\nپس بفرمودش كه بر سازد ز زر\r\nاز سوار و طوق و خلخال و كمر\r\nهم ز انواع اوانى بىعدد\r\nكانچنان در بزم شاهنشه سزد\r\nزر گرفت آن مرد و شد مشغول كار\r\nبىخبر زين حالت و زين كارزار\r\n( ( 198 ) ) پس حكيمش گفت اى سلطان مه\r\nآن كنيزك را بدين خواجه بده\r\n( ( 199 ) ) تا كنيزك در وصالش خوش شود\r\nز آب وصلش دفع اين آتش شود\r\n( ( 200 ) ) شه به دو بخشيد آن مه روى را\r\nجفت كرد آن هر دو صحبت جوى را\r\n( ( 201 ) ) مدت شش ماه مىراندند كام\r\nتا به صحت آمد آن دختر تمام\r\n( ( 202 ) ) بعد از آن از بهر او شربت بساخت\r\nتا بخورد و پيش دختر مىگداخت\r\n( ( 204 ) ) چون كه زشت و ناخوش و رخ زرد شد\r\nاندك اندك در دل او سرد شد\r\n( ( 205 ) ) عشقهايى كز پى رنگى بود\r\nعشق نبود عاقبت ننگى بود\r\n( ( 206 ) ) كاشكى آن ننگ بودى يك سرى\r\nتا نرفتى بر وى آن بد داورى\r\n( ( 207 ) ) خون دويد از چشم هم چون جوى او\r\nدشمن جان وى آمد روى او\r\n( ( 208 ) ) دشمن طاوس آمد پر او\r\nاى بسا شه را بكشته فرّ او\r\n( ( 209 ) ) گفت من آن آهويم كز ناف من\r\nريخت آن صياد خون صاف من\r\n( ( 210 ) ) اى من آن روباه صحرا كز كمين\r\nسر بريدندم براى پوستين\r\n( ( 211 ) ) اى من آن پيلى كه زخم پيلبان\r\nريخت خونم از براى استخوان\r\n( ( 212 ) ) آن كه كشتستم پى مادون من\r\nمىنداند كه نخسبد خون من\r\n( ( 213 ) ) بر من است امروز و فردا بر وى است\r\nخون چون من كس چنين كى ضايع است\r\n( ( 214 ) ) گر چه ديوار افكند سايه دراز\r\nباز گردد سوى او آن سايه باز\r\n( ( 215 ) ) اين جهان كوه است و فعل ما ندا\r\nسوى ما آيد نداها را صدا\r\n( ( 216 ) ) اين بگفت و رفت در دم زير خاك\r\nآن كنيزك شد ز درد و رنج پاك\r\n( ( 217 ) ) ز انكه عشق مردگان پاينده نيست\r\nچون كه مرده سوى ما آينده نيست\r\n( ( 218 ) ) عشق زنده در روان و در بصر\r\nهر دمى باشد ز غنچه تازه تر\r\n\r\n","description":"","footnote":"","page_name":" 125 ","page_number":149},
  {"content":"\r\n\r\n\r\n( ( 219 ) ) عشق آن زنده گزين كاو باقى است\r\nوز شراب جان فزايت ساقى است\r\n( ( 220 ) ) عشق آن بگزين كه جمله انبيا\r\nيافتند از عشق او كار و كيا ( 1 ) \r\n( ( 221 ) ) تو مگو ما را بدان شه بار نيست\r\nبا كريمان كارها دشوار نيست\r\n\r\nدر اين ابيات چند مسئله بسيار پر معنى ديده مىشود كه شايد بتوان گفت در هر تمدن مستغنى و ريشه دار وجود دارد ، و به عنوان معلومات عمومى براى انسانهاى جوامع مطرح است :\r\n\r\n( ( 205 ) ) عشقهايى كز پى رنگى بود\r\nعشق نبود عاقبت ننگى بود\r\n\r\nعشق مجازى ننگ است\r\nمىتوان گفت : سرتاسر كتاب مثنوى پر از همين مطلب اصيل است كه ارزش عشق مربوط به ارزش معشوق است ، اگر معشوق داراى اصالت بوده باشد ، بدون شك عشق نيز اصالتى خواهد داشت ، و بالعكس هر گاه عشق به يك موضوع ناچيز متعلق گردد ، اگر چه به سبب حالات مخصوص انسانى بسيار لذت بخش بوده باشد ، و بتواند تمام شخصيت او را بخرد ، ولى چون معشوق اصالتى ندارد ، و پايندگى آن نامفهوم است ، آن عشق يك اشتهاى كاذب است كه به جهت لذت بخش بودن ، نام عشق به آن نهاده‌اند مخصوصا در دوران ما كه لذايذ لحظه‌اى را عشق مىنامند ، درست به قول بالزاك درشكه هاى كرايه‌اى كه سرتاسر خيابانها را پر كرده و اسفالتها را براى عشق فروشى مىسايند .\r\nدر آن مورد كه حافظ مىگويد :\r\n","description":"","footnote":" ( 1 ) كيا ، اين كلمه بارها در مثنوى آمده است ، به طور عموم به شخصيت بزرگ مىشود ، خواه شخصيت سياسى يا شخصيت اخلاقى و روحانى . . ","page_name":" 126 ","page_number":150},
  {"content":"\r\n\r\n\r\nعاشق شو ار نه روزى كار جهان بر آيد\r\nناخوانده درس مقصود از كارگاه هستى\r\n\r\nسوارى در اين درشكه هاى كرايه‌اى را نمىگويد ، بلكه مقصودش آن عشق است كه باعث رشد شخصيت انسانى و به ثمر رسانيدن آن مىباشد .\r\nسپس مثلهاى عالى در علت نابود شدن زرگر به ميان مىكشد كه بسيار آموزنده مىباشند ، از قبيل پر طاوس و نافهء آهو و عاج فيل كه باعث نابودى آنها است ، البته اين مسائل كليت ندارند ، و اگر جوامع انسانى هر گونه زيبايى و مزاياى با ارزش را از بين مىبرد ، بقايى براى انسانها امكان نداشت ، و اين پيش رفتها و كمالات كه در امتداد قرون و اعصار نصيب بشرى گشته است به ظهور نمىپيوست .\r\nدر اين مورد جملهء نهايى اين است كه بگوييم : انسانها در روابط اجتماعى داراى احتياجات و هدفها و وسايل گوناگون مىباشند ، و تصادم افراد در باره ارزشها به حسب روابط و احتياجات متفاوت مىباشد . اجتماعات در اين مسئله به يك فرد انسانى شبيه‌اند اگر تمام نيروها و اجزاى يك فرد هماهنگ باشند بدون ترديد مزيتى كه هر يك از اجزاء و نيروهاى آن فرد دارا مىباشد مورد بهره بردارى همهء موجودات انسانى قرار خواهد گرفت ، بنا بر اين در يك اجتماع منطقى هنگامى كه ميان گروهى از انسانها همكارى واقعى ايجاد شد ، تمام زيبايىها و مزايا را كه از يك نفر بروز نمايد آن را متعلق به همه مىدانند ، و در راه پيش برد و به ثمر رساندن همان مزيت ، همكارى همه جانبه مىنمايند .\r\n\r\n( ( 215 ) ) اين جهان كوه است و فعل ما ندا\r\nسوى ما آيد نداها را صدا\r\n\r\nعمل و عكس العمل\r\nشايد يكى از آن ابيات كه در مثنوى بيش از همه در قلمروهاى گوناگون علمى و فلسفى مورد توجه و استشهاد قرار مىگيرد بيت فوق است :\r\nاين اصل مىگويد : هر كنشى واكنشى را در دنبال دارد ، هر كارى كه در دنيا\r\n","description":"","footnote":"","page_name":" 127 ","page_number":151},
  {"content":"\r\nانجام مىگيرد نتيجه‌اى را ايجاد خواهد كرد ، خداوند مىفرمايد :\r\n« فَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه . » 99 : 7 - 8 ( 1 )  ( هر كس به مقدار يك ذره نيكو كارى كند ، آن را خواهد ديد ، و هر كس به مقدار يك ذره بد كارى كند آن را خواهد ديد ) .\r\nو نيز مىفرمايد :\r\n« وَأَنْ لَيْسَ لِلإِنْسانِ إِلَّا ما سَعى . وَأَنَّ سَعْيَه سَوْفَ يُرى . » 53 : 39 - 40 ( 2 )  از اين اصل بايستى نتيجه گرفت كه دردها و ناملايمات بىشمارى كه دامن گير بشر است اسباب و عوامل آنها را خود ايجاد مىكند ، ولى توجه ندارد كه آن عوامل نتايجى در بر دارد . ( 3 ) \r\n","description":"","footnote":" ( 1 ) سوره زلزله ، آيهء 7 و 8 . .  ( 2 ) سوره نجم ، آيهء 40 . ( و نيست براى انسان جز كوشش او ديده خواهد شد ) .  ( 3 ) ويكتور هوگو مىگويد : « آزادى - بچه حق مرغان آزاد را در قفس زندانى مىكنيد ؟ بچه حق اين نغمه گران آسمان را از بيشه ها و چجشمه ها و سپيده دم و ابر و باد دور مىسازد ؟ و سرمايهء زندگى مىدزديد ؟ اى بشر راستى گمان دارى كه خداوند براى آن بدين موجودات ظريف بال و پر داده است كه به تو پر و بال شان را بچينى ؟ مگر با اين ستمگرى خوشبخت مىتوانى زيست ؟ آخر اين بىگناهان چه كرده‌اند كه بايد عمر خويش را در زندان تو بگذرانند ؟ از كجا معلوم كه سر نوشت اين زندانيان بىگناه با سر نوشت ما در آميخته نباشد ؟ از كجا معلوم كه آه پرنده‌اى كه دست ستم ما او را از آشيان جدا مىكند و ظالمانه در دام اسارت مىافكند به صورت فرمانروايان سفاك . ستمگر به سوى ما باز نگردد ؟ اوه ، كه مىداند كه از رفتار ما در اين جهان چه نتيجه حاصل مىشود ؟ و از اين جناياتى كه ما با لب پر خنده انجام مىدهيم در چهار راه اسرار چه بر مىخيزد ؟ وقتى كه اين سبكبالان آسمان لاجوردين را كه براى پرواز در فضاى بىانتها آفريده شده‌اند در پشت ميله هاى قفس زندانى مىكنيد ، وقتى شناگران درياى نيلگون آسمان را به بند ستم مىافكنيد ، هيچ فكر مىكنيد كه ممكن است روزى نوك خونين آنها از ميله هاى قفس بگذرد و ه شما برسند ؟ راستى هيچ فكر مىكنيد كه هر جا كه اسيرى از دست جور و ستم مىنالد ، خداوند به دو مىنگرد ؟ براى خدا كليد كشتزارهاى پهناور را به دست اين زندانيان اسير بدهند . بلبلان را آزاد كنيد ، پرستوها را آزاد كنيد ، به . قفسهايى كه براى زينت به ديوارها آويخته‌اند باشيد ، زيرا ترازوى نامريى جهان دو كفه دارد ، از همين سيمهاى باريك و زرين قفس است كه ميله هاى آهنين و سياه زندان پديد مىآيد . و از همين قفسهاست كه باستيلهاى موحش ساخته مىشود . . آزادى رهگذران بىآزار آسمان و چمن و رودخانه و دريا را احترام گذاريد . آزادى اين بىگناهان را مگيريد ، تا سر نوشت دادگستر نيز آزادى شما را نگيرد اگر ما از جور ستمگران مىناليم براى آن است كه خود ستمگريم . . اى انسان ، آيا راستى مىخواهى آزاد باشى ؟ پس بچه حق اين زندانى اسير ، اين شاهد خاموش ظلم و ستم خويش را در خانه نگاه داشته‌اى ؟ اى ستمگر ، چرا فرياد مىزنى : « بر من ستم مىكنيد » . لختى بدين اسير بىنوا كه سايهء او به تو افتاده نظر كن . . بدين قفس بنگر كه در آستان خانه ات آويخته‌اى . اما مىدانى كه در پس آن ميله هايى كه اكنون پرنده‌اى بىگناه پشت آنها به نغمه سرايى مشغول اسن پايه هاى زندان كار گذاشته مىشود . » منتخبى از شاه كارهاى شعر جهان ص 132 و 133 . آقاى شفا . . ","page_name":" 128 ","page_number":152},
  {"content":"\r\n\r\nبر من است امروز و فردا بر وى است\r\nخون چون من كس چنين كى ضايع است\r\n\r\nاز آن جهت كه :\r\n\r\nخلق همه يك سره نهال خدايند\r\nهيچ نه بشكن از اين نهال و نه بر كن\r\nدست خداوند باغ خلق دراز است\r\nبر خسك و خار همچو بر گل و سوسن\r\nخون بناحق نهال كندن اوى است\r\nدل ز نهال خداى كندن بر كن\r\n\r\nو از آن جهت كه :\r\n« مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي اَلأَرْضِ فَكَأَنَّما قَتَلَ اَلنَّاسَ جَمِيعاً وَمَنْ أَحْياها فَكَأَنَّما أَحْيَا اَلنَّاسَ جَمِيعاً » 5 : 32 ( 1 ) \r\n","description":"","footnote":" ( 1 ) سوره المائدة ، آيهء 32 . . ","page_name":" 129 ","page_number":153},
  {"content":"\r\n\r\n( هر كس فردى را بدون عنوان قصاص ، و بدون اين كه فسادى در روى زمين بر پا كند ، بكشد . مانند اين است كه تمام افراد انسانى را كشته است ، و هر كس نفسى را احيا نمايد ، مانند اين است كه تمام انسانها را احياء كرده است ) .\r\nچگونه امكان پذير است كه كسى نهال خدايى را بر كند و تمام انسانها را بكشد و هيچ گونه نتيجه عمل خود را نبيند ؟ اين است كه مىگويد : خون چون من كس چنين كى ضايع است ؟\r\n\r\n( ( 221 ) ) تو مگو ما را بدان شه بار نيست\r\nبا كريمان كارها دشوار نيست\r\n\r\nيك بحث اخلاقى - الهى\r\nاين يك مثلى است كه در ميان مردم معمولى مىگويند : اگر طرف شما انسان كريمى است ، نگران مباش .\r\nيعنى انسان كريم عفو و اغماض بيشتر از آن چه كه مردمان معمولى دارند ، دارا مىباشد .\r\nزيرا انسان كريم مىتواند اغراض شخصى خود را كه مردم معمولى روى آنها محاسبه زندگى مىنمايند ، كنار بگذارد ، با اين وصف آن خداوندى كه براى او كوچكترين غرض و احتياجى وجود ندارد ، او براى به تكامل رسانيدن انسانها دستگاه با عظمت هستى را به راه انداخته است ، چگونه بدون علت با تمايلات ما مبارزه خواهد كرد ؟ آن خدايى كه عليت علتها و شرطيت شرايط همگى بسته به فياضيت اوست ، و هر لحظه از فيض آن وجود متعال ريزش مىكنند ، مىتواند بدون اين كه كمترين محال منطقى در هستى ايجاد شود ، سيستم را به مراد ما انسانها بنماياند ، يا واقعا سيستم را طورى منعطف بسازد كه ما بتوانيم براى خواستهء خود بهره بردارى كنيم . البته ممكن است اين مطلب براى گروهى قابل هضم نبوده باشد ، ولى با نظر به قيوميت\r\n","description":"","footnote":"","page_name":" 130 ","page_number":154},
  {"content":"\r\n\r\nو دوام فيض خداوندى و حصول مجدد كاينات در هر لحظه ، اين مسئله هيچ دشوارى ندارد . ما در آينده هم در بارهء اين مسئله مشروحا بررسى خواهيم كرد .\r\nتفسير ابيات\r\nپادشاه به دستور طبيب عمل مىكند و كسانى را به سمرقند مىفرستد ، و آنها در تعريف و اغواى زرگر داد سخن مىدهند و مىگويند : تو در تمام شهرها مشهورى ، و پادشاه تو را براى زرگرى خود انتخاب كرده است ، زر و مال و خلعت فراوانى به او نشان مىدهند ، او هم از خاندان و وطن خود جدا مىشود .\r\nاين زرگر شادمانه رو به سوى سر نوشت نابود كننده خود گذاشت او در خيال زر و سيم و مال بود و عزراييل آمادهء گرفتن جان او . همين كه مرد زرگر به بارگاه پادشاه قدم گذاشت ، احترام فراوان ديد ، و خزانه پادشاه در اختيارش قرار گرفت ، تا زينت آلات و ظروف طلايى بسازد ، زرگر مشغول كار شد ، و نمىدانست در پشت پرده چه مىگذرد . طبيب به پادشاه مىگويد : كنيز را به اين زرگر بده و آن دو را به وصال يكديگر شادمان بساز ، آنان مدتى در لذت وصال فرو رفتند ، پس از شش ماه آن طبيب شربتى مىسازد و آن را به زرگر مىدهد ، زرگر با خوردن آن شربت تدريجا زشت و ناخوش مىگردد ، تا كم كم كنيزك به او بىميل مىشود و به كلى سرد مىگردد . آرى اين است عشقهاى مجازى ، و اين است نتايج خسارتبار تمايلات بىمحاسبه . بىچاره زرگر زيباييش باعث مرگش شد . از آن طرف زرگر گناهى نداشته است و كسى كه بىگناه كشته شود خون او قاتل را گرفتار خواهد كرد ، بلكه هر كارى كه از ما صادر مىگردد عكس العمل آن را جهان هستى به ما باز مىگرداند .\r\n","description":"","footnote":"","page_name":" 131 ","page_number":155},
  {"content":"\r\n\r\nدر بيان آن كه كشتن مرد زرگر به اشارهء الهى بود نه به خيال باطل\r\n\r\n( ( 222 ) ) كشتن آن مرد با دست حكيم\r\nنى پى اميد بود و نى ز بيم\r\n( ( 223 ) ) او نكشتش از براى طبع شاه\r\nتا نيامد امر و الهام از إله ( 1 ) \r\n( ( 224 ) ) آن پسر را كش خضر ببريد حلق ( 2 ) \r\nسرّ آن را درنيابد عام خلق\r\n( ( 225 ) ) آن كه از حق يابد او وحى و خطاب\r\nهر چه فرمايد بود عين صواب ( 3 ) \r\n\r\n","description":"","footnote":" ( 1 ) الهام توجه انسان بدون مقدمات منطقى به يك واقعيت الهام در مقابل حدس است ، زيرا حدس نيز انتقال به يك مجهول و حل آن است بدون مقدمات ظاهرى معمولى ، ولى پس از انكشاف واقع ، طبيعى بودن خود را آشكار مىسازد . .  ( 2 ) خضر كه جلال الدين بارها نام او را در مثنوى برده است به نظر گروهى از دانشمندان اسلامى از پيامبران است ولى به نظر بعضى ديگر از اولياء الله است . ثبت صحيح اين كلمه با سكون ضاد است ولى جلال الدين براى تنظيم شعر در موارد زيادى با كسر به كار برده است . .  ( 3 ) وحى عبارت است از انعكاس كلام خداوندى يا ساير خواسته هاى او در قلب پيامبران و در بارهء امكان و كيفيت آن مباحث زيادى وجود دارد كه ما در آينده به طور اختصار بررسى خواهيم كرد . و يك معناى عمومىتر دارد كه به انعكاس خواستهء خداوند در درون جاندار اطلاق مىگردد ، و به اين معناست كه خداوند مىفرمايد : « و او حينا الى النحل ان اتخذى من الجبال بيوتا » النحل آيهء 68 ( به زنبور عسل وحى كرديم كه در كوه ها براى خود خانه ها بساز ) . . و معناى لغوى آن كه از هر دو معناى گذشته عمومىتر است عبارت است از تلقين و رسانيدن مطلبى مخصوص به موجود ديگر ، و به همين معناى لغوى است كه خداوند مىفرمايد : « ان الشياطين ليوحون الى اوليائهم ليجادلوكم » . الانعام آيهء 121 ( شيطان به دوستان خود وحى مىرساند كه با شما به جدال بپردازند . ) . ","page_name":" 132 ","page_number":156},
  {"content":"\r\n\r\n( ( 226 ) ) آن كه جان بخشد اگر بكشد رواست\r\nنائب است او دست او دست خداست\r\n( ( 227 ) ) همچو اسماعيل پيشش سر بنه\r\nشاد و خندان پيش تيغش جان بده\r\n( ( 228 ) ) تا بماند جانت خندان تا ابد\r\nهمچو جان پاك احمد با احد\r\n( ( 229 ) ) عاشقان جام فرح آن كه كشند\r\nكه به دست خويش خوبانشان كشند\r\n( ( 230 ) ) شاه آن خون از پى شهوت نكرد\r\nتو رها كن بد گمانى و نبرد\r\n( ( 231 ) ) تو گمان كردى كه كرد آلودگى\r\nدر صفا غش ( 1 )  كى هلد پالودگى ( 2 ) \r\nبگذر از ظن خطا اى بد گمان\r\nان بعض الظن اثم آخر بخوان\r\n( ( 232 ) ) بهر آن است اين رياضت اين جفا ( 3 ) \r\nتا بر آرد كوره از نقره جفا\r\n( ( 233 ) ) بهر آن است امتحان نيك و بد\r\nتا بجوشد بر سر آرد زر زبد ( 4 ) \r\n( ( 234 ) ) گر نبودش كار از الهام إله\r\nاو سگى بوده دراننده نه شاه\r\n( ( 235 ) ) پاك بود از شهوت و حرص و هوا\r\nنيك كرد او ليك نيك بد نما\r\n( ( 237 ) ) وهم موسى با همه نور و هنر\r\nشد از آن محبوب تو بىپر مپر\r\n( ( 238 ) ) آن گل سرخ است تو خونش مخوان\r\nمست عقل است او و مجنونش مخوان\r\n( ( 239 ) ) گر بدى خون مسلمان كام او\r\nكافرم گر بردمى من نام او\r\n( ( 240 ) ) مىبلرزد عرش از مدح شقى\r\nبد گمان گردد ز مدحش متّقى\r\n( ( 241 ) ) شاه بود و شاه بس آگاه بود\r\nخاصه بود و خاصهء الله بود\r\n\r\n","description":"","footnote":" ( 1 ) غش به معناى پوشانيدن حقيقت است ، و در معاملات هم كه ممنوع شده است عبارت است از پوشانيدن عيوب كالاى مورد فروش و صحيح نشان دادن آن . پيغمبر عليه السلام فرمود : « ليس منا من غش مسلما » وسايل الشيعة مكاسب - غش . . ( از ما نيست كسى كه مسلمانى را با اخفاى حقيقت فريب دهد ) . .  ( 2 ) پالودگى تصفيه ، پالودن تصفيه كردن . .  ( 3 ) جفا با فتحه جيم به معناى تعدى و ستم ، و با ضمه جيم به معناى پوچ اشياء ناچيز كه مقاومت ندارد . .  ( 4 ) زبد كف و با ضمهء زاء به معناى كره مىباشد . . ","page_name":" 133 ","page_number":157},
  {"content":"\r\n\r\n\r\n( ( 242 ) ) آن كسى را كه چنين شاهى كشد\r\nسوى تخت بهترين جاهى كشد\r\nنيم جان بستاند و صد جان دهد\r\nآن چه در وهمت نيايد آن دهد\r\n( ( 243 ) ) گر نديدى سود او در قهر او\r\nكى بدى آن لطف مطلق قهر جو\r\n( ( 244 ) ) طفل مىترسيد ز نيش و احتجام ( 1 ) \r\nمادر مشفق در آن غم شاد كام\r\n( ( 246 ) ) تو قياس از خويش مىگيرى و ليك\r\nدور دور افتاده‌اى بنگر تو نيك\r\nپيشتر آ تا بگويم قصه اى\r\nبو كه يا بى از بيانم حصه اى\r\n\r\nآيه\r\n« يا أَيُّهَا اَلَّذِينَ آمَنُوا اِجْتَنِبُوا كَثِيراً مِنَ اَلظَّنِّ إِنَّ بَعْضَ اَلظَّنِّ إِثْمٌ » 49 : 12 . ( 2 )  ( اى گروه با ايمان از بسيارى از گمانها اجتناب بورزيد ، زيرا بعضى گمانها گناه است ) .\r\nچنان كه در اوايل تفسير ابيات ديباچه گفتيم : گمان همواره آن حالت روانى است كه ذهن انسان در مقابل واقعيت ، انكشاف صد درصد ندارد ، و در مورد گمان هميشه احتمال خلاف كم و بيش وجود دارد :\r\nممكن است بعضىها بگويند : اين كه گاهى محاسبات انسان خلاف واقع در مىآيد ، مخصوص گمان نيست ، بلكه علم هم كه انكشاف صد درصد است گاهى مخالف واقع مىگردد ، و در اين صورت آن را جهل مركب مىنامند ، يعنى انسان نمىداند ولى براى خود چنين پذيرفته است كه مىداند ، يعنى نادانى خود را نمىداند .\r\nمىگوييم : صحيح است ولى تفاوتى كه ميان ظن و علم است ، در اين است كه انسان هنگامى كه يقين پيدا مىكند ، هرگز نمىتواند در باره علم خود احتمال خلاف واقع\r\n","description":"","footnote":" ( 1 ) احتجام از حجامت است كه در گذشته براى تصفيه يا تعديل خون بدن انسانى هنگامى كه آن را با وسايل مخصوصى از پشت يا عضو ديگر انسان اخراج مىكردند . .  ( 2 ) سوره حجرات ، آيه 13 . . ","page_name":" 134 ","page_number":158},
  {"content":"\r\nبدهد ، براى او در حال علم حجت و دليل قاطعانه‌اى وجود دارد ، در صورتى كه خود گمان از تحريك صد درصد جلوگيرى مىنمايد .\r\nبه عبارت ديگر براى اين كه واقعيت براى يك انسان به طور علمى كشف شود بدون شك ادله و شواهدى بروز خواهد كرد كه روى آن ادله و شواهد علم پيدا مىشود اگر آن شخص داراى وضع روانى معتدل بوده باشد ، به طورى كه اگر همان ادله و شواهد براى افراد ديگر در بارهء همان موضوع بروز مىكرد ، آنها نيز عالم به آن موضوع مىشدند بدون شك ترتيب اثر او بر علم مفروض منطقى و معتدل بوده ، هيچ عاقلى در موقع ظهور خلاف علم مفروض ، او را ملامت نخواهند كرد ، و از وجدان خود كوچكترين سرزنشى احساس نخواهد كرد ، زيرا مطابق عقل و منطق رفتار كرده مدلول ادله و شواهد را مورد بهره بردارى منطقى قرار داده است ، در صورتى كه در موقع ظن و گمان ادله و شواهد ناقص بوده و فردى كه گمان كرده است ، خود كاملا احساس مىكند كه از نقطه‌اى كه قرار گرفته است تا حصول علم فاصلهء كم و بيش وجود دارد . و اين گمان را نمىتواند به حساب واقع بينى در آورد . اين حالت انتظار روانى دايما به او گوشزد مىكند كه با انكشاف ناقص اقدام به مورد گمان مكن ، مگر اين كه عقلاى اجتماع يا مقام رسمى قانون گزارى گمان را در آن مورد كافى بداند ، ولى اين مطلب در مسائل حقوقى و ساير وظايف فردى و اجتماعى است ، اما در مسائل علمى و فلسفى و مربوط به حيات انسانى موارد عمل با يكديگر اختلاف شديد دارند .\r\n« أَنْزَلَ مِنَ اَلسَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ اَلسَّيْلُ زَبَداً رابِياً وَمِمَّا يُوقِدُونَ عَلَيْه فِي اَلنَّارِ اِبْتِغاءَ حِلْيَةٍ أَوْ مَتاعٍ زَبَدٌ مِثْلُه كَذلِكَ يَضْرِبُ الله اَلْحَقَّ وَاَلْباطِلَ فَأَمَّا اَلزَّبَدُ فَيَذْهَبُ جُفاءً وَأَمَّا ما يَنْفَعُ اَلنَّاسَ فَيَمْكُثُ فِي اَلأَرْضِ كَذلِكَ يَضْرِبُ الله اَلأَمْثالَ » 13 : 17 . ( 1 )  ( خداوند از آسمان باران را فرستاد ، و هر رودخانه و جايگاه آب به اندازه گنجايش خود از آن آب باران بر خود هموار ساخت ، اين سيل روى خود كفهاى بر آمده را حمل نمود . )\r\n","description":"","footnote":" ( 1 ) سوره رعد ، آيه 17 . . ","page_name":" 135 ","page_number":159},
  {"content":"\r\n\r\n« و همچنين » انسانها فلزهايى را كه از قبيل طلا و نقره براى زينت آلات يا به عنوان ساير متاعهاى قيمتى مىگذارند و كفهايى در روى آنها نمودار مىگردد .\r\nخداوند براى حق و باطل چنين مثال مىزند .\r\nاين كفها پايدار نبوده محو خواهد گشت ، و آن چه كه براى انسانها سودمند است پايدار خواهد بود . اينها مثلهايى است كه خداوند براى شما مىزند ) .\r\nاين آيه يكى از با عظمتترين حقايق انسانى را بيان مىكند ، و چنان كه در مورد خود بحث خواهيم كرد : اين آيه حقايق سودمند براى مردم را موتور و نيروى محرك تاريخ مىداند ، و رانندهء آن خود انسانها هستند ، چنان كه از آيهء « إِنَّ الله لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ » 13 : 11 ( 1 )  روشن مىشود .\r\n( خداوند در هيچ دسته‌اى از انسانها دگرگونى ايجاد نمىكند ، مگر اين كه آنان خودشان وسيلهء اين تحول و دگرگونى را ايجاد نمايند ) .\r\nخلاصه آن چه كه از اين آيه مربوط به ابيات مورد بررسى ما است ، اين است كه جلال الدين مىگويد : در راه تكامل شخصيت انسانى ، گرفتارىها و ناملايمات ، بلكه دست از جان شستن در حقيقت كنار زدن كفهاى ناچيز ، بلكه بر طرف ساختن آلودگىهاى مزاحم سير و سلوك مىباشد ، و براى اين كه انسان از آزمايش در آمده مانند طلا و نقره صاف و خالص ، از بوتهء امتحان بر آيد بايستى بسوزد و بگذارد و كفهاى كالبد مادى و ساير آلايش طبيعى را از خود دور بدارد .\r\nروايت\r\nدر بارهء مداحى دو روايت از پيغمبر اكرم صلى الله عليه و آله وارد شده است يكى :\r\n« احثوا فى وجوه المداحين التراب » ( 2 )  ( به صورتهاى متملقين مداح خاك بپاشيد ) و اين كنايه از سقوط مداح از مراتب عالى انسانى است . )\r\n","description":"","footnote":" ( 1 ) سوره الرعد ، آيه 11 . .  ( 2 ) سفينة البحار ، ج 2 ، ص 469 . . ","page_name":" 136 ","page_number":160},
  {"content":"\r\nدوم روايتى است كه سيوطى و مرحوم قمى نقل كرده‌اند :\r\n« إذا مدح الفاسق غضب الرب و اهتز لذلك العرش » ( 1 )  ( هنگامى كه يك فاسق مورد مدح قرار مىگيرد ، خداوند غضبناك مىشود و عرش خدا به لرزه در مىآيد ) .\r\nاگر در قلمرو اخلاقيات اسلامى همين دستور عملى مىگشت ، آن وقت مىديديم كه چه شخصيتها دگرگون مىگشتند ، بالاها پائين و پائينها بالا مىرفتند ، شايد بتوان گفت بزرگترين خيانت در اجتماع انسانى ، مدح و ثناى بىجا در بارهء اشخاصى است كه مورد طمع يا بيم مىباشند . اسلام نه تنها از تعريف و مدح فساق جلوگيرى مىكند بلكه همه را توصيه مىكند كه نه مدح بىجا را قبول كنيد و نه ديگران را مدح بىجا نماييد .\r\nمتأسفانه تاريخ شرق و غرب پر از اين خيانت بنيان كن است كه در تمام دورانها وجود داشته است .\r\nامير المؤمنين عليه السلام از شهر انبار عبور مىكرد ، روستايان و اهالى آن جا به شعار دادن و جست و خيز پرداختند ، حضر فرمودند : اينان براى چه اين حركات را در مىآورند ؟ گفتند : اين عادت ديرينهء ما است كه در مقام احترام به امراى خود انجام مىدهيم ، حضرت فرمودند : از اين گونه كارها دست برداريد ، زيرا شما با اين كارها زمامداران را مغرور و خود را ذليل و پست مىكنيد .\r\n","description":"","footnote":" ( 1 ) جامع الصغير ج 1 ، ص 34 كه سفينة البحار ج 2 ، ص 258 . . ","page_name":" 137 ","page_number":161},
  {"content":"\r\n\r\n\r\n\r\n( ( 226 ) ) آن كه جان بخشد اگر بكشد رواست\r\nنائب است او دست او دست خداست\r\n\r\nاوست مالك زندگى و مرگ\r\nاين يك جملهء الهى بسيار با ارزش است ، و مىخواهد به مالكيت مطلق خداوندى اشاره كند كه چون او مالك حيات است ، پس او مالك مرگ است ، و هيچ كس را بر كس ديگر اين حق نيست .\r\n\r\n( ( 229 ) ) عاشقان جام فرح آن گه كشند\r\nكه بدست خويش خوبانشان كشند\r\n\r\nسقوط عشق غير از سقوط ساير پديده هاى روانى است\r\nيك پديدهء قابل مشاهده وجود دارد و آن اين است كه هنگامى كه عشق مجازى به مرحلهء كمال برسد ، اگر از همان آخرين مراحل عشق به جهت زده شدن از معشوق قوس نزولى شروع شود ، يعنى عشق روبه كاهش بگذارد ، معمولا در يك نقطهء معينى نمىايستد ، بلكه اين قوس نزولى ادامه پيدا مىكند ، تا جايى كه مبدل به كينه و انتقام جويى مىشود . باز عشق در اين مورد راه خود را از پديده هاى ديگر روانى جدا مىكند ، زيرا مثلا هنگامى كه يك محبت معمولى روبه سقوط بنهد اين سقوط مبدل به ضد محبت نمىگردد ، يا لااقل شخص صاحب محبت مىتواند آن را در يك نقطه متوقف ساخته روان خود را با ضد آن رنگين نسازد ، در صورتى كه عشق چنين نيست بلكه هنگامى كه مىخواهد روبه سقوط برود ، مانند اين است كه انسان از يك عمارت صد طبقه‌اى خود را به پايين مىاندازد ، نه اين كه از پله ها تدريجا پايين بيايد . اين يك اصل است كه تقريبا به طور فراوان ديده مىشود شايد منشأ روانى اين پديده اين است كه چون در\r\n","description":"","footnote":"","page_name":" 138 ","page_number":162},
  {"content":"\r\nهنگام عشق تمام شخصيت باخته شده است ، و چون باخته شدن شخصيت به طور طبيعى زشتىهاى معشوق را ناديده گرفتن و حذف كردن است ، لذا موقعى كه عشق و لو يك نقطه تنزل پيدا كرد آن زشتىهاى حذف شده دوباره نمودار مىگردد ، در اين حال عاشق متوجه مىشود كه در راه عشق ، شخصيت ، يعنى يگانه سرمايه موجوديت خود را از دست داده بود ، با اين كه معشوق داراى چنين زشتىها بوده است ، چرا اين زشتىها را ناديده گرفته است ؟ بدينسان احساس آن زشتىها باعث شكنجه بيشتر مىگردد .\r\nولى اگر عاشق بتواند از همان عشق مجازى عبور كرده به عشق حقيقى برسد ديگر براى او نزولى وجود ندارد .\r\nعشق پادشاه به كنيز هم از مراحل مجازى عبور كرده بود .\r\nدر معناى بيت دو احتمال مىرود :\r\nاحتمال اول - مىگويد عشاق حقيقى موقعى جام شادمانى را مىنوشند كه با دست معشوق كشته شوند ، بنا بر اين بايد بگوييم ، اين بيت معناى مستقلى را گوشزد مىكند ، زيرا مضمون ابيات قبلى و بعدى مربوط به كشته شدن زرگر بدست شاه بوده است كه به كنيزك عشق مىورزيد .\r\nاحتمال دوم - اين است كه گفته شود : عشاق موقعى از باده فرح سر مست مىشوند كه معشوق خود را آن چنان به خود نزديك بدانند كه روح او را از كالبد تن آزاد كرده با روح خويش متحد بسازند ، اين احتمال در باره عشق معمولى بعيد به نظر مىرسد ولى در عشق الهى وقتى كه عشق انسانى به خدا به حد اعلا رسيد ، خداوند او را به بارگاه خود رهنمون مىسازد .\r\nسپس با يك نظر ادبى مىگويد : اگر ديدى كه خون قرمز معشوق در راه عشق ريخته شد ، گمان مبر كه آن خون است ، بلكه گل سرخ است . چنان كه هر كسى كه در راه عشق مست شد ، نمىتوان گفت او مجنون است ، مست عشق مقامى بس والاتر از عقل دارد . ( 1 ) \r\n","description":"","footnote":" ( 1 ) رجوع شود به مسائل عشق . ","page_name":" 139 ","page_number":163},
  {"content":"\r\n\r\nاگر در راه عشق مطلق ، عاشق ( خدا ) به معشوق خود قهرى نمايد ، اين غير از آن كينه توزى معمولى است كه از عداوت سرچشمه گرفته حس انتقام جويى او را اشباع مىنمايد . بلكه اين قهر تصفيه و تزكيهء عالى است كه با مهر و لطف خداوندى هماهنگ است ، و به همين جهت است كه خداوند در عين قهارى لطيف و ودود و مهربان است ، البته تعبير عاشق در باره خدا به معناى اصطلاحى آن نيست ، بلكه مقصود محبت داشتن اوست ، به طور كلى تفاوت مفهومى در الفاظ مشترك را كه هم به انسان گفته مىشود هم به خدا نبايد فراموش كنيم ، يعنى مثلا وقتى كه مىگوييم : خداوند منتقم است ، مقصود اين نيست كه او كينه توز است و از انسانها انتقام مىكشد ، بلكه معناى عالىترى منظور است كه مىگويد خداوند اثر طبيعى ستمكارى را به خود ستمكار خواهد رسانيد .\r\nتفسير ابيات\r\nمىگويد : حكيم الهى كه آن مرد زرگر را كشت ، تو گمان مكن كه از پى اميد يا ترس از محروميت و غير ذلك بوده است ، او به امر خداوند چنين اقدامى را كرد ، چنان كه خضر عليه السلام طفلى را كشت حضرت موسى عليه السلام هم متحير بود كه چرا خضر اقدام به كشتن طفل معصومى نمود ؟ اگر كارى با دست اولياء خداوندى انجام بگيرد ، بدون شك مستند به وحى و الهام خداوندى است ، و اين كه مشيت خداوندى مىتواند شخصى را بكشد ، بدون اين كه در ظاهر علتى براى آن ديده شود ، به اين جهت است كه زندگى زندگان از اوست ، اوست خالق الحياة و الموت .\r\nاگر تو هم مىخواهى مانند حضرت اسماعيل براى ابد روح خندان و شادانى داشته باشى ، بايستى مانند او سر تسليم در مقابل شمشير دوست به نهى\r\n\r\nزندهء جاويد كيست ؟\r\nكشتهء شمشير دوست\r\nكآب حيات قلوب\r\nاز دم شمشير اوست\r\nگر بشكافى هنوز\r\nخاك شهيدان عشق\r\nآيد از آن كشتگان\r\nزمزمهء دوست دوست\r\n\r\n« وَلا تَحْسَبَنَّ اَلَّذِينَ قُتِلُوا فِي سَبِيلِ الله أَمْواتاً بَلْ أَحْياءٌ عِنْدَ\r\n","description":"","footnote":"","page_name":" 140 ","page_number":164},
  {"content":"\r\nرَبِّهِمْ يُرْزَقُونَ » 3 : 169 ( 1 )  ( گمان مبر آنان كه در راه خداوندى كشته شده‌اند آنان مرده‌اند بلكه زنده هاى جاويدانى هستند و از نعماى الهى برخوردار مىباشند ) .\r\nسپس مىگويد عاشقان هنگامى از جام فرح و شادى برخوردار مىگردند كه معشوقشان در مقابل عشق آنان از زندگانى خود دست بشويد .\r\nاين دست شستن از زندگانى را گمان مبر كه آن پادشاه از روى هوى و هوس براى معشوق ( زرگر ) پيش آورد ، از اين گمانها اجتناب كن ، بلكه اين شكنجه و تصفيهء جان از بدن ، براى اين بود كه بتواند براى معشوق بال و پرى براى طيران در اوج فضاى ملكوتى ايجاد كند .\r\nمقدار زيادى از حركات و سكنات اولياء الله كه براى انسانهاى معمولى قابل تفسير و درك نيست ، فورا در بارهء آن افعال قضاوت مىكنند ، و ظاهر امر را مىبينند ، و به قول آن شاعر آنها فقط مو مىبينند ، در صورتى كه انجام دهندهء كار براى پيچش آن مو كه از نظر عموم پوشيده است اقدام نموده است ، چه بسا كارهاى زشت نما كه نه فقط نيك و شايسته مىباشند ، بلكه ضرورت زندگانى مادى يا معنوى انسانها آن را ايجاب مىنمايد . و به طور كلى مىتوان گفت : حركات و سكنات هر انسان كه در ما فوق قرار دارد ، بالنسبه به افراد مادون غير قابل تفسير ، و درك آن دشوار مىباشد ، اگر افراد معمولى به ناچيزى و جهالت خود اعتراف نداشته باشند ، بدون تامل و تدبير كردارهاى افراد ما فوق را محكوم مىكنند ، آنان بيمارانى هستند كه از بيمارى خود اطلاعى ندارند .\r\n","description":"","footnote":" ( 1 ) سوره آل عمران ، آيه 169 . . ","page_name":" 141 ","page_number":165},
  {"content":"\r\nسپس يك حقيقت اخلاقى و دينى بسيار با اهميتى را متذكر شده مىگويند : گمان مكن با اين كه پادشاه مقصر بود ، باز من از او دفاع مىكنم و مدح او را مىگويم ، چنين مداحى فسق و تبه كارى بسيار بزرگى است ، بلكه مىخواهم بگويم : او فرمان الهى را امثال نموده است . باز دوباره بر مىگردد به توضيح كار پادشاه و آن طبيب و مىگويد : اگر چه ظاهر امر آنها قهر با زرگر بود زيرا او را كشتند ، ولى اين قهر با آن لطف و مهر خداوندى هماهنگ است كه صلاح انسانى بلكه قوام جهان هستى در حال « كون و فساد » در آن است .\r\nهنگامى كه خضر با حضرت موسى عليه السلام همراه شد و خضر كارهاى فوق العاده‌اى را انجام داد ، يكى از آنها كشتن طفلى بود كه باز موسى بسيار تعجب كرد ، كه طفل بىگناه را چرا كشتى ؟ در ظاهر اين اقدام بىرحمانه بوده است ، ولى چون آن طفل باعث فساد مىگشت ، خضر خواست به موسى بيان كند كه اگر بنا شود با نظر به زير بناهاى انسان و جهان و آن چه كه از ما پوشيده است عمل كنيم ، عمر انسانى سرتاسر با شگفتىها روبرو خواهد گشت ، وانگهى شايد بعضى از آن امور به متلاشى شدن انسانها و اخلال در زندگانى آنها منجر شود .\r\nاين داستان را به داستان مورد بحث تشبيه كرده است كه عبارت است از كشتن شاه آن زرگر را ، يعنى با اين كه زرگر بىگناه بود ، ولى چون زندگانى او باعث نابودى كنيزك مىگشت ، در نتيجه پادشاه هم كه عاشق كنيزك بود از بين مىرفت ، و جوامعى كه آن پادشاه بر آنها تسلط داشت مختل مىگشت .\r\nالبته چنان كه روشن است ، شايد چنين قصه‌اى واقعيت پيدا نكرده است ، و از نظر شئون انسانيت چنين چيزى جنبهء قانونى ندارد ، ولى ما\r\n","description":"","footnote":"","page_name":" 142 ","page_number":166},
  {"content":"\r\nمىدانيم كه مقصود جلال الدين تربيت روح انسانى است كه مىخواهد آيهء قرآنى را به ياد ما بياندازد كه :\r\n« وَعَسى أَنْ تَكْرَهُوا شَيْئاً وَهُوَ خَيْرٌ لَكُمْ وَعَسى أَنْ تُحِبُّوا شَيْئاً وَهُوَ شَرٌّ لَكُمْ » 2 : 216 ( 1 )  ( شايد شما به چيزى اكراه داشته باشيد در حالى كه همان چيز خير شماست و شايد شما چيزى را دوست بداريد و همان شىء براى شما به او ناشايست بوده باشد . )\r\n","description":"","footnote":" ( 1 ) سوره بقره ، آيه 213 . . ","page_name":" 143 ","page_number":167},
  {"content":"\r\n\r\nحكايت مرد بقال روغن ريختن طوطى در دكان\r\n\r\n( ( 247 ) ) بود بقالى و او را طوطئى\r\nخوش نوا و سبز و گويا طوطئى\r\n( ( 248 ) ) بر دكان بودى نگهبان دكان\r\nنكته گفتى با همه سوداگران\r\n( ( 249 ) ) در خطاب آدمى ناطق بدى\r\nدر نواى طوطيان حاذق بدى\r\nخواجه روزى سوى خانه رفته بود\r\nبر دكان طوطى نگهبانى نمود\r\nگربه‌اى بر جست ناگه بر دكان\r\nبهر موشى طوطيك از بيم جان\r\n( ( 250 ) ) جست از صدر دكان سويى گريخت\r\nشيشه هاى روغن بادام ريخت\r\n( ( 251 ) ) از سوى خانه بيامد خواجه اش\r\nبر دكان بنشست فارغ خواجه وش\r\n( ( 252 ) ) ديد پر روغن دكان و جاش چرب\r\nبر سرش زد گشت طوطى كل ز ضرب\r\n( ( 253 ) ) روزك چندى سخن كوتاه كرد\r\nمرد بقال از ندامت آه كرد\r\n( ( 254 ) ) ريش بر مىكند و مىگفت اى دريغ\r\nكآفتاب نعمتم شد زير ميغ\r\n( ( 255 ) ) دست من بشكسته بودى آن زمان\r\nچون زدم من بر سر آن خوش زبان\r\n( ( 256 ) ) هديه ها مىداد هر درويش را\r\nتا بيايد نطق مرغ خويش را\r\n( ( 257 ) ) بعد سه روز و سه شب حيران و زار\r\nبر دكان بنشسته بد نوميد وار\r\nبا هزاران غصه و غم گشته جفت\r\nكاى عجب اين مرغ كى آيد به گفت ؟\r\n( ( 258 ) ) مىنمود آن مرغ را هر گون شگفت\r\nوز تعجب لب به دندان مىگرفت\r\nدمبه دم مىگفت از هر در سخن\r\nتا كه باشد كاندر آيد در سخن\r\nبر اميد آن كه مرغ آيد بگفت\r\nچشم او را با صور مىكرد جفت\r\n( ( 259 ) ) ناگهانى جولقيى مىگذشت\r\nبا سر بىمو چو پشت طاس و طشت\r\n( ( 260 ) ) طوطى اندر گفت آمد در زمان\r\nبانگ بر درويش زد كه اى فلان\r\n( ( 261 ) ) كز چه‌اى كل با كلان آميختى ؟\r\nتو مگر از شيشه روغن ريختى ؟\r\n( ( 262 ) ) از قياسش خنده آمد خلق را\r\nكاو چو خود پنداشت صاحب دلق را\r\n\r\n","description":"","footnote":"","page_name":" 144 ","page_number":168},
  {"content":"\r\n\r\n( ( 263 ) ) كار پاكان را قياس از خود مگير\r\nگر چه باشد در نوشتن شير شير\r\n( ( 264 ) ) جمله عالم زين سبب گمراه شد\r\nكم كسى ز ابدال حق آگاه شد ( 1 ) \r\n( ( 265 ) ) همسرى با انبياء برداشتند\r\nاولياء را همچو خود پنداشتند\r\n( ( 266 ) ) گفته اينك ما بشر ايشان بشر\r\nما و ايشان بستهء خوابيم و خور\r\n( ( 267 ) ) اين ندانستند ايشان را عمى ( 2 ) \r\nهست فرقى در ميان بىمنتها\r\n( ( 268 ) ) هر دو گون زنبور خوردند از محل\r\nليك شد ز ان نيش و زين ديگر عسل\r\n( ( 269 ) ) هر دو گون آهو گيا خوردند و آب\r\nزين يكى سرگين شد و ز ان مشك ناب\r\n( ( 270 ) ) هر دو نى خوردند از يك آب خور\r\nاين يكى خالى و آن پر از شكر\r\n( ( 271 ) ) صد هزاران اين چنين اشباه بين\r\nفرقشان هفتاد ساله راه بين\r\n( ( 272 ) ) اين خورد گردد پليدى زو جدا\r\nو آن خورد گردد همه نور خدا\r\n( ( 273 ) ) اين خورد زايد همه بخل و حسد\r\nآن خورد آيد همه نور احد\r\n( ( 274 ) ) اين زمين پاك است و آن شوره است و بد\r\nاين فرشته پاك و آن ديو است و دد\r\n( ( 275 ) ) هر دو صورت گر به هم ماند رواست\r\nآب تلخ و آب شيرين را صفاست\r\n( ( 276 ) ) جز كه صاحب ذوق كه اشناسد بياب ( 3 ) \r\nاو شناسد آب خوش از شوره آب\r\nجز كه صاحب ذوق كه اشناسد طعوم\r\nشهد را ناخورده كى داند ز موم ؟\r\n( ( 277 ) ) سحر را با معجزه كرده قياس\r\nهر دو را بر مكر بنهاده اساس\r\n( ( 278 ) ) ساحران با موسى از استيزه را\r\nبر گرفته چون عصاى او عصا\r\n\r\n","description":"","footnote":" ( 1 ) ابدال و بدلاء اشراف و در اصطلاح عرفان به اولياء الله مىگويند . .  ( 2 ) عمى كورى . .  ( 3 ) ذوق چشيدن و در مسائل معنوى به معناى روحى و قلبى است ، مثلًا مىگويند : فلان كس ذوق عرفانى دارد ، مقصود اين است كه آن شخص دريافت درونى در بارهء ادبيات يا عرفان دارد ، و اين كه گفته نمىشود فلان شخص ادبيات يا عرفان را مىبيند ، براى اين است كه ديدن غير از دريافت درونى است ، زيرا در دريافت درونى گويى موضوع دريافت شده ، با درون دريابنده نوعى اتحاد پيدا مىكند . . ","page_name":" 145 ","page_number":169},
  {"content":"\r\n\r\n( ( 279 ) ) زين عصا تا آن عصا فرق است ژرف\r\nزين عمل تا آن عمل راهى شگرف\r\n( ( 280 ) ) لعنة الله اين عمل را در قفا\r\nرحمة الله آن عمل را در وفا\r\n( ( 281 ) ) كافران اندر مرى ( 1 )  بوزينه طبع\r\nآفتى آمد درون سينه طمع\r\n( ( 282 ) ) هر چه مردم مىكند بوزينه هم\r\nآن كند گر مرد بيند دم به دم\r\n( ( 283 ) ) او گمان برده كه من كردم چو او\r\nفرق را كى داند آن استيزه جو\r\n( ( 284 ) ) اين كند از امر و آن بهر ستيز\r\nبر سر استيزه رويان خاك بيز\r\n( ( 285 ) ) آن منافق با موافق در نماز\r\nاز پى استيزه آيد در نياز\r\n( ( 286 ) ) در نماز و روزه و حج و زكات\r\nبا منافق مؤمنان در برد و مات\r\n( ( 287 ) ) مؤمنان را برد باشد عاقبت\r\nبا منافق مات اندر آخرت\r\n( ( 288 ) ) گر چه هر دو بر سر يك بازيند\r\nليك با هم مروزى و رازيند\r\n( ( 289 ) ) هر يكى سوى مقام خود رود\r\nهر يكى بر وفق نام خود رود\r\n( ( 290 ) ) مؤمنش گويند جايش خوش شود\r\nور منافق ، تند و پر آتش شود\r\n( ( 291 ) ) نام او محبوب از ذات وى است\r\nنام اين مبغوض از آفات وى است\r\n( ( 292 ) ) ميم و واو و ميم و نون تشريف نيست\r\nلفظ مؤمن جز پى تعريف نيست\r\n( ( 293 ) ) گر منافق خوانيش اين نام دون\r\nهمچو كژدم مىخلد در اندرون\r\n( ( 294 ) ) گر نه آن نام اشتقاق دوزخيست\r\nپس چرا در وى مذاق دوزخيست ؟\r\n( ( 295 ) ) زشتى اين نام بد از حرف نيست\r\nتلخى آن آب بحر از ظرف نيست\r\n( ( 296 ) ) حرف ظرف آمد در او معنى چو آب\r\nبحر معنا عنده امّ الكتاب\r\n( ( 297 ) ) بحر تلخ و بحر شيرين هم عنان\r\nدر ميانشان برزخ لا يبغيان ( 2 ) \r\n( ( 298 ) ) وان كه اين هر دو ز يك اصلى روان\r\nدر گذر زين هر دو رو تا اصل آن\r\n\r\n","description":"","footnote":" ( 1 ) مرى به معناى جدال و خود نشان دادن است . .  ( 2 ) برزخ لا يبغيان ، يعنى حد متوسطى وجود دارد كه نمىگذارد آن دو دريا در هم آميخته گردند . . ","page_name":" 146 ","page_number":170},
  {"content":"\r\n\r\n( ( 299 ) ) زرّ قلب و زر نيكو در عيار ( 1 ) \r\nبىمحك هرگز ندانى اعتبار\r\n( ( 300 ) ) هر كه را در جان خدا بنهد محك ( 2 ) \r\nهر يقين را باز داند او ز شك\r\nآن چه گفت استفت قلبك ( 3 )  مصطفى\r\nآن كسى داند كه پر بود از وفا\r\n( ( 301 ) ) در دهان زنده خاشاك ار جهد\r\nآن كه آرامد كه بيرونش نهد\r\n( ( 302 ) ) در هزاران لقمه يك خاشاك خرد\r\nچون در آمد حس زنده پى ببرد\r\n( ( 303 ) ) حس دنيا نردبان اين جهان\r\nحس عقبى نردبان آسمان\r\n( ( 305 ) ) صحت اين حس ز معمورى تن\r\nصحت آن حس ز تخريب بدن\r\n( ( 306 ) ) شاه جان مر جسم را ويران كند\r\nبعد ويرانيش آبادان كند\r\nاى خنك جانى كه بهر عشق و حال\r\nبذل كرد او خان و مال و ملك و مال\r\n( ( 307 ) ) كرد ويران خانه بهر گنج زر\r\nوز همان گنجش كند معمورتر\r\n( ( 308 ) ) آب را ببريد جو را پاك كرد\r\nبعد از آن در جو روان كرد آب خورد\r\n( ( 309 ) ) پوست را بشكافت پيكان را كشيد\r\nپوست تازه بعد از آنش بر دميد\r\n( ( 310 ) ) قلعه ويران كرد از كافر ستد\r\nبعد از آن بر ساختش صد برج و سد\r\n\r\n","description":"","footnote":" ( 1 ) عيار اندازه و مقياس و در فلزات قيمتى ، تقريباً عبارت است از چند در چند ، مثلًا مىگوييم : اين طلا از عيار هيجده است ، يعنى به اندازهء هيجده در بيست و چهار طلاى خالص است . .  ( 2 ) محك سنگى كه خالص و مغشوش بودن طلا را نشان مىدهد . .  ( 3 ) استفت ، امر از فتوى است . يعنى در هنگام تحير در تشخيص واقعيتها از قلب خود فتوى بگير ، يعنى معلوماتى كه در درون ذخيره كرده‌اى با روشنايى انسانى كه در آنها آميخته شود ، يك روشن بينى خاصى در درون انسان ايجاد مىگردد كه ممكن است واقعيت را كاملًا روشن بسازد . گاهى اين گونه ادراك را استشمام هم مىگويند . مثلًا مىگوييم : فلان شخص شمّ قضايى خوبى دارد و فلان شخص استشمام سياسىاش خوب است . . . اين گونه درك گاهى به عنوان حدس و گاهى به عنوان روشن بينى و شهود نمودار مىگردد . . ","page_name":" 147 ","page_number":171},
  {"content":"\r\n\r\n\r\n( ( 311 ) ) كار بىچون را كه كيفيت نهد ؟\r\nاين كه گفتم هم ضرورت مىدهد\r\n( ( 312 ) ) گه چنين بنمايد و گه ضد اين\r\nجز كه حيرانى نباشد كار دين\r\n( ( 313 ) ) نه چنان حيران كه پشتش سوى اوست\r\nبل چنين حيرت كه غرق و مست دوست\r\n( ( 314 ) ) آن يكى را روى او شد سوى دوست\r\nوين يكى را روى او خود روى دوست\r\n( ( 315 ) ) روى هر يك مىنگر مىدار پاس\r\nبو كه گردى تو ز خدمت رو شناس\r\n( ( 316 ) ) چون بسى ابليس آدم رو كه هست\r\nپس به هر دستى نبايد داد دست\r\n( ( 317 ) ) ز انكه صياد آورد بانگ صفير\r\nتا فريبد مرغ را آن مرغ گير\r\n( ( 318 ) ) بشنود آن مرغ بانگ جنس خويش\r\nاز هوا آيد بيابد دام خويش\r\n( ( 319 ) ) حرف درويشان بدزدد مرد دون\r\nتا بخواند بر سليمى ز آن فسون\r\n( ( 320 ) ) كار مردان روشنى و گرمى است\r\nكار دونان حيله و بىشرمى است\r\n( ( 321 ) ) جامهء پشمين از براى كدّ كنند\r\nبو مسيلم را لقب احمد كنند\r\n( ( 322 ) ) بو مسيلم را لقب كذاب ماند\r\nمر محمّد را اولو الاباب ماند\r\n( ( 323 ) ) آن شراب حق ختامش مشگ ناب\r\nباده را ختمش بود گند و عذاب\r\n( ( 263 ) ) كار پاكان را قياس از خود مگير\r\nگر چه باشد در نوشتن شير شير\r\n\r\nقياس و تنقيح مناط قطعى\r\nقياس عبارت است از حكم به يك موضوع مطابق حكم موضوع ديگر ، به جهت داشتن اشتراك ميان آن دو .\r\nدر اصطلاح اصولى مىگويند : قياس عبارت است از استنباط علت حكم يك موضوع ، و سرايت دادن آن به موضوع ديگرى كه همان علت در آن وجود دارد ، مانند اين كه بگوييم : شراب حرام است ، زيرا مست كننده است ، چون علت حرمت در خوردن\r\n","description":"","footnote":"","page_name":" 148 ","page_number":172},
  {"content":"\r\nشراب مست كردن است ، لذا اين حكم را بهر مست كننده‌اى جارى مىكنيم . البته مثال شراب براى توضيح مىباشد ، زيرا خود اين مسئله منصوص العله است ( علت حكم به حرمت شراب را خود قانون گذار اسلام بيان نموده است ) .\r\nدر فقه اماميه عمل به قياس اكيداً ممنوع شده است . زيرا استنباط ظنى علت ممكن است مخالف واقع بوده باشد ، آن چه كه مىتواند قابل عمل فقيه بوده باشد يكى از دو مورد است :\r\n1 - همان منصوص العله كه توضيح داديم كه عبارت است از بيان علت حكم يك موضوع ، و در هر مورد كه آن علت وجود داشته باشد بدون شك حكم مزبور جريان خواهد داشت .\r\n2 - تنقيح مناط قطعى - گاهى بعضى از موضوعات كه محكوم به يك حكم است ، اگر درست دقت شود و كاملا مورد بررسى قرار بگيرد ، خواهيم ديد علتى دارد كه ما مىتوانيم آن را به عنوان علت صد درصد حكم مفروض براى آن موضوع بپذيريم ، مانند موضوع ربا ، مىدانيم كه در آيات قرآنى حقيقتى به عنوان علت صد درصد حرمت ربا ذكر نشده است ، و همچنين در روايات و ساير منابع فقهى يك جمله به عنوان علت صريح ذكر نشده است ، ولى ما مىتوانيم از مجموع قراين و شواهدى كه در فقه اسلامى در بارهء موضوع مزبور داريم ، مناط قطعى حرمت ربا را به دست بياوريم ، مثلا اين علت عبارت است از عدم استحقاق سود بدون سبب قانونى از كار و تبديل كالا و غير ذلك .\r\nجلال الدين رومى در اين باره يعنى در بارهء حقايق جاريه در جهان هستى و شئون زندگانى انسانها داد سخن مىدهد و مثالهاى بسيار زيبا مىآورد .\r\nجلال الدين در اين ابيات براى مردود ساختن قياس ، تشبيهات بسيار زيبايى را بيان مىكند : كه با همهء آنها مىخواهد اين حقيقت را اثبات كند كه تشابه و همانندى در صورتها و ظواهر و بعضى از كارها نمىتواند دليل عينيت موجودات با يكديگر بوده باشد ، و اين خود از ضعف نفس است كه انسان به ديدن كوچكترين تشابه ميان دو چيز آن دو را عين يكديگر دانسته هر دو را محكوم به يك حكم نمايد ، اگر انسان داراى توانايى روحى\r\n","description":"","footnote":"","page_name":" 149 ","page_number":173},
  {"content":"\r\n\r\n\r\nو علمى بوده باشد ، مىفهمد كه حقايق موجودات و ساير شئون بشرى ممكن است در بعضى از پديده ها و خواص اولى و ثانوى با يكديگر شباهت داشته ، ولى تفاوت ميان آنها خيلى زياد بوده باشد ، تشبيهاتى كه جلال الدين در اين باره مىنمايد :\r\n1 - تشابه لفظى\r\nشير يك كلمه است ، ولى هم معناى حيوان درنده را دارد و هم شير خوردنى و هم شير سماور .\r\nالفاظ فراوانى هستند كه به اصطلاح مشترك لفظى بوده و معانى گوناگون دارند ، بلكه در الفاظ مشترك متضادهايى وجود دارد از قبيل قرء يعنى طهر و حيض ، بيع به معناى خريد و فروش .\r\n2 - تشابه در صورت\r\nمردم معمولى تشابه ميان افراد انسانى را آن چنان قاطعانه و دليل بر يكى بودن همهء آنها مىدانند كه حتى پيامبران عظام را با خود يكى دانسته مىگويند :\r\n« اينك ما بشر آنها بشر » ما هم مىخوريم و مىآشاميم و مىخوابيم آنان نيز مىخورند و مىآشامند و مىخوابند .\r\nشايد بتوان گفت : اين نكته يكى از اساسىترين علل و عدم پيش رفت انسانها در معنويات و الهيات مىباشد ، زيرا هنگامى كه مىبيند همه دو چشم دارند و همه دو گوش و يك جمجمه دارند ، همه را يكسان ديده ، كوچكترين ارزشى براى عظمت روحى منظور نمىدارند ، اينان نمىفهمند كه تفاوت ميان انسان با وجدان و انسان بىوجدان خيلى زيادتر از تفاوت ميان انسان و سنگ است ، زيرا سنگ هرگز به طور خود آگاه پاى انسانى را زخم نمىكند ، كوه آتش فشان با كينه و عداوت آتش فشانى نمىكند ، اگر چه ميليونها نفر را بنابودى بكشاند ، ولى اين انسان هنگامى كه وجدان را از دست داد و يك عامل ضد وجدانى در درون خود پيدا كرد ، با تمام خود آگاهى و علم به واقعيتها ، آن واقعيتها را نديده گرفته از روى لجاجت يا خود پرستى جهانى را به آتش مىكشد ،\r\n","description":"","footnote":"","page_name":" 150 ","page_number":174},
  {"content":"\r\n\r\n\r\n\r\n\r\nدر صورتى كه شايد همين انسان بىوجدان خيلى زيباتر و داراى قد رساتر و بيان گوياتر بوده باشد . اى داد از اين تشابه در چشم و دهان و بينى و دو پا و دو دست .\r\nفقط با يك جملهء مختصر مىگوييم : فرق ميان دو انسان پست و عالى فرق ميان دو موجود در يك خط مثبت نيست ، بلكه انسان پست مىتواند تا منهاى بىنهايت زير صفر تنزل كند . و انسان عالى و با شخصيت تا به اضافهء بىنهايت ترقى نمايد . و هيچ دو موجودى را در دنياى طبيعت سراغ نداريم كه فاصلهء ميان آن دو به اين اندازه بوده باشد .\r\n3 - تشابه در عوامل\r\nنوع زنبور يكى است زنبور عسل همان گياه را مىخورد كه زنبور عادى ، ولى همان گياه در ساختمان طبيعى زنبور عسل به شيرينى تبديل مىگردد ، و در ساختمان طبيعى زنبور معمولى مبدل به نيش زهرآگين مىگردد . بلكه همان زنبور عسل كه يك صنف و يك فرد مشخص از زنبور است با اين كه از مواد معينى تغذى مىكند همان مواد در ساختمان طبيعى آن زنبور به دو پديدهء متضاد تبديل مىگردد : پديدهء سمى ، و عسل .\r\n4 - باز تشابه در عوامل\r\nآهو يك نوع است و همه افراد اين نوع ، از گياه هاى مخصوصى تغذيه مىكنند و قسمتى از همان گياه در ناف آنها به مشگ مبدل مىشود و در معده به سرگين مبدل مىگردد .\r\n5 - باز تشابه در عوامل\r\nنوع نى يكى است و همه افراد آن از آب كه يك حقيقت است آب مىخورند ولى يكى نيشكر مىشود ديگرى نى تو خالى .\r\n6 - باز تشابه در عوامل\r\nگروه زيادى از انسانها همان غذاها را مىخورند كه انسانهاى الهى ، ولى همان\r\n","description":"","footnote":"","page_name":" 151 ","page_number":175},
  {"content":"\r\n\r\n\r\n\r\n\r\nغذاها در درون آنها مبدل به پليدىها مىگردد و بخل و حسد و خود پرستى ايجاد مىنمايد ولى انسانهاى الهى را آماده كسب نور خدايى مىنمايد .\r\n7 - تشابه در ماده عمومى\r\nزمينها يكى مىنمايد ، ولى چه تفاوتهاى شگفت انگيزى كه ميان آنها وجود ندارد ؟ قطعه‌اى از زمين باغ مىشود ، سبزه ها و گلها در آن مىرويد ، و براى عشاق صحنهء دل انگيزى مىگردد .\r\nقطعهء ديگر شوره زارى است كه محصولش خس است ، و زندگانى را در روى خود منفى مىسازد .\r\n8 - تشابه در مادهء عمومى\r\nآب هم مانند نمودهاى فوق يك حقيقت ديده مىشود ، همهء آبها ميعان دارند ، و به حسب ظرفى كه در آن قرار مىگيرند شكل پيدا مىكنند ، و اگر موادى از خارج آنها را تيره نكند ، همهء آنها صاف و عكس انسان را هم نشان مىدهند ، اما بعضى از آنها شيرين بعضى ديگر شور و دستهء ديگر از آبها تلخ مىباشند .\r\n9 - تشابه در نمودها\r\nمعجزه و سحر هر دو مخالف جريان طبيعت ديده مىشوند ولى سحر كجا و معجزه كجا ؟ سحر از عوامل دقيقتر طبيعى سرچشمه مىگيرد ، در صورتى كه معجزه از عوامل ما وراى طبيعى ناشى مىگردد .\r\n10 - باز تشابه در نمودها\r\nعصاهايى را كه ساحران فرعونى به ميدان مبارزه آورده بودند ، با عصاى موسى يكى احساس مىگشت ، ساحران با يكديگر مىگفتند : همهء اينها عصا است ، هر كارى كه موسى انجام بدهد ، ما هم با همين عصاها انجام خواهيم داد ، ولى تفاوت بسيار است\r\n","description":"","footnote":"","page_name":" 152 ","page_number":176},
  {"content":"\r\n\r\nميان عصاى چوبينى كه ارادهء خداوندى آن را در همان پهنهء طبيعت آفريده نمىخواهد از جريان طبيعى خود كنار برود ، و آن عصا كه در شكم طبيعت زاييده شده ولى مشيت خداوندى مىخواهد با جريانى از قوانين ما وراى طبيعى تمام چاره جويىهاى سحرى ساحران را نابود ساخته فرعون خود پرست را از آن مقام ساختگى واژگون نمايد .\r\n11 - تشابه كارهاى تقليدى و تحقيقى\r\nبوزينه كارهايى را مىتواند انجام بدهد كه انسانها هم آن كارها را مىكنند ، ولى چه اندازه تفاوت است ، ميان حيوانى كه به طور بازتاب و عكس العمل تقليدى از انسانها كارى مىكند ، و آن انسان كه از روى علم و اراده و تصميم و اختيار انجام مىدهد . شايد براى اين كه يك انسان سخنى بگويد ، بايستى هزاران پديده در درون او به وجود بيايد و هزاران نمودهاى طبيعى بايستى براى آن سخن تغيير پيدا كند ، در صورتى كه طوطى فقط مىتواند كلمهء « آقا آمد » را به زبان براند آن چنان كه اگر سنگى به سنگى بخورد صدايى از آنها شنيده مىشود :\r\nآرى .\r\n\r\nخدا خوان تا خدا دان فرق دارد\r\nكه حيوان تا به انسان فرق دارد\r\nمحقق را مقلد كى توان گفت\r\nكه دانا تا به نادان فرق دارد\r\nمخوان آلوده دامان هر كسى را\r\nكه دامان تا به دامان فرق دارد\r\n\r\n","description":"","footnote":"","page_name":" 153 ","page_number":177},
  {"content":"\r\n\r\n\r\n( ( 285 ) ) آن منافق با موافق در نماز\r\nاز پى استيزه آيد در نماز\r\n\r\nدو رويى و دو شخصيتى از دردهاى خانمان سوز بشرى است\r\nمنافق عموما كسى را مىگويند كه در زبان و حركات خارجى چيزى را اظهار نمايد و بدان ايمان نداشته باشد و قلبش مخالف آن چيز است كه از او نمودار مىگردد . بايستى اين صفت را يكى از كثيفترين صفات انسانى محسوب كرد ، زيرا منافق مىخواهد باطلهاى خود را با حقيقت نماها به مردم قابل هضم بسازد . و هر اندازه كه نيرومندى و انديشهء شخص منافق بيشتر باشد ، آن اندازه ضرر او به جوامع انسانى بيشتر و عميقتر خواهد بود .\r\nجوامع انسانى مخصوصا آن دسته ها كه براى خود ايده آل عالى تشخيص داده به راه افتاده‌اند ، افراد منافق بزرگترين سد راه آنان مىباشند ، لذا در قرآن مجيد در حدود 32 آيه در مذمت و توبيخ و تهديد منافقين وارد شده است ، گاهى پستى و رذالت منافقين را از كفار بيشتر معرفى كرده است .\r\nدر تمدن باستانى مصر در يكى از مواد قانونى كه مىبايست متهم در مقابل داد رس پاسخ بگويد : اين بوده است كه : « آيا او ( متهم ) به آن چه كه در زبان مىگويد در قلب خود معتقد است ؟ » .\r\nيك درد خانمان سوز كه فعاليتهاى پيامبران و اصلاح طلبان واقعى جوامع انسانى را فلج كرده است ، همين اشخاص منافقند كه هر گونه مكتبهاى دينى و اجتماعى و سياسى را مىتوانند بازيچهء آرمانهاى خود قرار داده موقعيت دل خواه خود را در هر گونه قلمرو مكتبى كه بروز مىكند تثبيت نمايند ، اينان اشخاص چند شخصيتى هم نيستند كه در تحولات زندگى راستگو و راست كردار تلقى شوند .\r\n","description":"","footnote":"","page_name":" 154 ","page_number":178},
  {"content":"\r\n\r\nاينان انسانهاى دروغين هستند ، اما آدمهاى چند شخصيتى « به اصطلاح روان شناسى » در هر وضعى كه قرار بگيرند راستگو هستند ، نهايت امر اين است كه شخصيت اين اشخاص موافق همان وضعى كه پيش آمده است تبلور مىيابد ، در صورتى كه شخص منافق واقعيت خود را از آن رويى كه به مردم نشان مىدهد تفكيك مىكند .\r\n\r\n( ( 296 ) ) حرف ظرف آمد در او معنى چو آب\r\nبحر معنى عنده ام الكتاب\r\n\r\nام الكتاب چيست ؟\r\nدر تفسير ام الكتاب دانشمندان اسلامى مطالب گوناگونى را بيان كرده‌اند ، آن چه كه مشهور است اين است كه ام الكتاب همان لوح محفوظ است ، در مقابل لوح محو و اثبات . و در حقيقت اگر بخواهيم با يك عبارت مانوستر در ذهن خود منعكس بسازيم بايد بگوييم : حقايق جاريه در جهان هستى در دو صحنهء متمايز جلوه مىكند : يكى صحنهء محو و اثبات ، مانند صحنهء خود آگاه روح انسانى ، در اين صحنه اشكال و نمودها و رنگها و ساير دريافتنىها به توسط حواس و ساير وسايل درك منعكس گشته ، سپس با دگرگون گشتن عوامل و انگيزه ها متغير و محو مىشوند . و ام الكتاب شبيه به سطح عميق « من » مىباشد كه آن را صحنهء ناخود آگاه هم مىتوان گفت ، در اين صحنه حقايق و نمودها حالت ثبوت دارد .\r\nام الكتاب شامل اساس قوانين و اصول جريان در قلمرو انسان و جهان طبيعت مىباشد .\r\nدر بعضى از روايات وارد شده است كه كسى جز خدا به اين صحنه دانا نيست و لوح محو و اثبات جلوه گاه جريان همان قوانين و اصول است كه علم به آنها براى انسانها به اندازهء توانايى شان امكان پذير است .\r\n","description":"","footnote":"","page_name":" 155 ","page_number":179},
  {"content":"\r\n\r\n\r\n( ( 300 ) ) هر كه را در جان خدا بنهد محك\r\nهر يقين را باز داند او ز شك\r\n\r\nيك محك براى تفكيك يقين از شك لازم است\r\nاين يكى از آن مسائل بسيار حساس انسانى است كه جلال الدين در كتاب مثنوى با يك اهميت خاصى مطرح مىكند .\r\nاين مسئله چنين است كه انسان هر اندازه هم كه از كمالات علمى برخوردار بوده باشد ، به چند علت نمىتواند درون خود را از آلودگىهاى شك و ترديد رهايى بخشد ، ما در اين مبحث فقط دو علت را بيان مىكنيم .\r\nاول : ارتباط شديد تمام اجزاء و موجودات جهان هستى است ، اين ارتباط اقتضا مىكند كه اگر حد اقل يك مجهول براى انسان وجود داشته باشد ، كافى است كه تمام دستگاه براى او مجهول بوده باشد .\r\nدوم : در مباحث گذشته گفتيم كه انسان هر مقدار هم با حواس و با وسايل دقيقتر مسلح شود ، باز هم نمىتواند از بازيگرى خود در جهان معلومات كنار برود ، بنا بر اين همواره اين ترديد براى او باقى خواهد بود ، كه مرز ميان بازيگرى و تماشاگرى او در بارهء جهان هستى چيست ؟ و كجا است ؟ با اين حال اگر ما بتوانيم در جهان هستى قطرهء معلومات خود را به درياى بىكران علم خداوندى مربوط يا منسوب بسازيم ، ترديد و تشكيك ما موجب شكنجه و ناراحتى روانى ما نخواهد گشت .\r\nاين كه يك فرد انسانى اگر در صدد تكامل روحى بوده باشد ، خداوند بهترين راهنما براى او در ظلمات زندگانى خواهد بود ، براى اين است كه در درون او يك نورانيت پيدا مىشود كه مىتواند مانند محك ، قلب را از خالص و صحيح را از باطل و لو به طور نسبى اما آرامش بخش تفكيك نمايد .\r\n","description":"","footnote":"","page_name":" 156 ","page_number":180},
  {"content":"\r\nخداوند جلت عظمته مىفرمايد :\r\n« اِتَّقُوا الله وَيُعَلِّمُكُمُ الله . » 2 : 282 ( 1 )  ( شما تقوا بورزيد خدا به شما تعليم خواهد كرد ) .\r\nو نيز مىفرمايد :\r\n« وَاَلَّذِينَ جاهَدُوا فِينا لَنَهْدِيَنَّهُمْ سُبُلَنا . » 29 : 69 ( 2 )  ( كسانى كه در راه ما مجاهده كنند ، يعنى در بارهء رشد و تكامل شخصيت انسانى خود بكوشند ، ما هم راه هاى خود را به آنها نشان خواهيم داد ) .\r\nپس از آن كه اين حالت ربانى درون انسانى را فرا گرفت ، او مىتواند در رويدادهاى زندگانى آن جا كه از قلمرو منطق معمولى خارج است ، با درون خود در تماس بوده و به قول جلال الدين فتواى نهايى و واقعى را بگيرد . در غير اين صورت يعنى در آن صورت كه خداوند به سبب عدم كوشش و تقوا و مجاهدت نورى در درون انسان قرار نداد . نورى براى او وجود نخواهد داشت .\r\n« وَمَنْ لَمْ يَجْعَلِ الله لَه نُوراً فَما لَه مِنْ نُورٍ . » 24 : 40 ( 3 )  او مانند مرده‌اى است كه اگر هزاران عوامل مزاحم براى او روى بياورد ، كوچكترين احساس در بارهء تزاحم آنها نخواهد داشت ، زيرا تنها آن انسان زنده است كه اگر كوچكترين خس و خاشاك به چشم او فرو رود ، احساس ناراحتى خواهد كرد ، به همين جهت است كه ما در تبه كاران خجلت و شرمندگى و ندامت را مشاهده نمىكنيم ، زيرا وجدان كه امينترين پيك الهى است در نهاد آنها مرده است .\r\n","description":"","footnote":" ( 1 ) سوره بقره ، آيه 282 . .  ( 2 ) سوره عنكبوت ، آيه 69 . .  ( 3 ) سوره نور ، آيه 40 . . ","page_name":" 157 ","page_number":181},
  {"content":"\r\n\r\nكار بىچون را كه كيفيت نهد ؟ * اينكه گفتم هم ضرورت مىدهد\r\nبحثى در كيفيت\r\n1 - كيفيت در معناى معموليش داراى يك مفهوم ساده است ، و آن همان است كه در لغت فارسى چگونگى يك حقيقت را مىگويند ، ولى در موقع تحقيقات علمى يكى از دشوارترين مفاهيم است كه تا كنون تعريف حقيقى براى آن ديده نشده است ، مثلا فلاسفه ى كلاسيك مىگفتند : كيفيت عبارت است از آن عرضى كه نه قابل قسمت است و نه قابل نسبت ، يعنى قابل قسمت نيست ، زيرا از سنخ كميت نيست ، و از سنخ مفاهيم اضافى هم نيست ، تا رابطهء نسبى ميان آن و چيز ديگرى ضرورى بوده باشد . و به عبارت ديگر كيفيت آن نمود است كه بدون احتياج به تعقل يك نمود ديگر قابل درك مىباشد ، و مانند كوچك و بزرگ يا پدر و پسر نيست كه تصور هر يك از دو مفهوم مقابل به تصور ديگرى نيازمند بوده باشد .\r\nملاحظه مىشود كه اين تعريف غير از نفى مفاهيم ديگر ، چيزى را روشن نمىكند . فلاسفه و دانشمندان متأخر از نظر تعريف چيز مهمى بر اين تعريف گذشته نيفزوده‌اند ، نهايت اين كه در اقسام كيفيات از نظر علمى تحقيقات بيشترى كرده‌اند . گمان مىرود علت اين كه يك تعريف قابل قبول همه براى كيفيت صورت نگرفته است ، براى اين است كه كيفيت با نظر به ذات آن از اوصاف حقيقت خارجى است ، در صورتى كه گروه زيادى از كيفيتها يا حد اقل تنوع آنها ناشى از خصوصيت حواس و ذهن ما است كه در حالت تماس با حقايق آنها را نمودار مىسازد ، و به عبارت فنى : عمده و اساس درك كيفيتها بازيگرى حواس و ساير وسايل است ، بنا بر اين نمىتوانيم به يك تعريف مسلم و ثابت در باره كيفيت دست بيابيم . آن چه كه مىتوانيم به عنوان يك مفهوم واضحتر در بارهء كيفيت بگوييم اين است كه :\r\n","description":"","footnote":"","page_name":" 158 ","page_number":182},
  {"content":"\r\nكيفيت عبارت است از نمود يك حقيقت كه در پهنهء طبيعت قرار گرفته است . اين نمود انواع گوناگونى دارد از قبيل :\r\n1 - نمودهاى اوليه 2 - نمودهاى ثانويه 3 - نمودهاى ثابت 4 - نمودهاى متغير 5 - نمودهاى روانى 6 - نمودهاى مربوط به كميت 7 - نمودهاى مربوط به ارزشها 8 - نمودهاى اجتماعى 9 - نمودهاى قرار دادى 10 - نمودهاى حاصله از مجموع يك سيستم . . . ضد : در تعريف فلاسفه كلاسيك ، ضد عبارت است از يك امر جودى كه با ضد مقابل خود قابل اجتماع نيست ، ولى هر دو قابل منتفى شدن مىباشند . و به همين جهت است كه مىگويند : دو ضد جمع نمىشود ولى مرتفع مىگردند . باز متفكرين متأخرين در بارهء تعريف تضاد ميان دو موجود چيز روشنترى بيان نكرده‌اند آن چه كه به نظر مىرسد اين است كه هر دو موجود كه در صورت تماس با همديگر نتوانند تشخيص و تعين يكديگر را بپذيرند ، آن دو موجود را مىتوان ضدين ناميد . مانند سياهى و سفيدى كه هنگام تماس با يكديگر نمىتوانند مانند دو آجر جامد روى هم قرار گرفته ، با همديگر از تمام جهات سازش داشته باشند ، لذا تعيين يكديگر را خنثى نموده ، به شكل خاكسترى رنگ مثلا در مىآيند . از آن جهت كه جلال الدين در بارهء تضاد ميان اشياء به طور مشروح وارد خواهد شد ، لذا ما هم بحث مفصل را به همان مباحث موكول مىكنيم .\r\n","description":"","footnote":"","page_name":" 159 ","page_number":183},
  {"content":"\r\n\r\nتفسير ابيات\r\n1 - جلال الدين حس ظاهرى را به نردبان تشبيه مىكند كه براى صعود به حقايق و نمودهاى اين جهان شايستگى دارد . حس درونى خدا دادى مانند وجدان و عقل سليم يا فطرت پاك را به نردبان ترقى به جهان ما وراى طبيعى تشبيه مىكند .\r\n2 - تربيتى كه مربى سير و سلوك الى الله انجام مىدهد و انسان را به مقام شامخ انسانيت مىرساند ، همانند ويران ساختن جسم و جسمانيات مىباشد كه عالىترين آبادى را به دنبال خود دارد ، يعنى رسيدن به عظمت انسانى و مقام عرفان واقعى محتاج به تخريب و متلاشى ساختن ساختمانهايى است كه هوى و هوس و شهوت پرستى در درون انسان بنا نهاده است .\r\n3 - پس از آن كه اعراض از نفسانيات و رو گرداندن از هوا و هوسها را كه تخريب ناميد ، مىگويد : اين تخريب شبيه به آن ويران ساختن عمارت است كه براى به دست آوردن گنج انجام مىگيرد .\r\nاين خرابى عالىترين آبادى را در دنبال دارد . آن آبادى كه خود ناشى از همين خرابى است ، چنان كه عمارتى كه خراب مىشود و گنج از آن به دست مىآيد ، خود همان گنج در آبادى آن عمارت به كار مىرود .\r\n4 - بريدن انسان را از هوى و هوس و عوارض مادى تشبيه به جلوگيرى از جريان آب جوى براى پاك كردن جوى مىنمايد ، چنان كه اين جلوگيرى آب از جوى براى آباد ساختن و هموار نمودن جويبار براى جريان آب است ، همچنين بريدن علايق مادى از جويبار بدن .\r\n5 - مىگويد : هنگامى كه پيكانى در پوست يا بدن انسانى فرو رفت ، بايستى پوست را شكافت ، و آن تير را بيرون آورد ، همچنان اگر\r\n","description":"","footnote":"","page_name":" 160 ","page_number":184},
  {"content":"\r\nرياضت و تاديب نفس باعث شكنجه و ناراحتى گردد ، به طورى كه پوست و قشر درونى انسانى شكافته شود ، براى مقدمه بيرون كشيدن تيرهاى حيوانيت و پستى لازم و ضرورى مىباشد .\r\n6 - در دنيا صداهاى فريبنده زيادى وجود دارد كه انسان را از جادهء حقيقت منحرف ساخته در تباهى مىاندازد ، اين صداها شبيه به صفير شكارچىها است كه پرندهء بىاطلاع را فريب داده به دام مىاندازند تقليد كنندگان و عوام فريبان همواره مشتى از قشرهاى مطالب عالى انسانى را طوطى وار ياد مىگيرند ، سپس براى گول زدن مردمان ساده لوح با آن مطالب براى خود جايى باز مىكنند ، اين مسئله در دوران ما به افراطىترين حد خود رسيده است ، يكى از خواص تمدن امروزهء ما اعطاى مقام به افراد ناشايست است ، اين افراد نالايق عمرى در خود پرستى و عيش و نوش و كامورىها مىگذرانند ، سپس ناگهان به صورت يك عالم تمام عيار ، يك سياست مدار ورزيده ، يك استاد عالى قدر در جامعه ظاهر مىشوند ، گروهى از اينان حتى توانايى تقليد صحيح از متصديان واقعى مقامات فوق را هم ندارند ، چه بايد كرد ؟ اينان را مخاطب قرار دادن همان اندازه احمقانه است كه گفتگو با يك عصا كه چرا به سر فلان شخص مظلوم فرود آمدى ؟ 7 - در دنيا دو گروه خود را به عنوان رهبرى براى مردم مىنمايانند :\r\nگروه اول رهبران حقيقى هستند ، مانند پيامبران عظيم الشأن الهى مانند پيغمبر اسلام صلى الله عليه و آله كه براى ابد با لقب اولى الالباب براى بشريت مطرح خواهد گشت ، و گروه ديگر پشمينه مىپوشند و در ظاهر خود را از رياضت كشان محسوب مىدارند . دير يا زود كذاب بودن اينان براى جوامع اثبات خواهد گشت .\r\nسپس جلال الدين مىگويد : حسى كه دلالت به حيات يك موجود\r\n","description":"","footnote":"","page_name":" 161 ","page_number":185},
  {"content":"\r\nمىكند بر دو قسم است :\r\n1 - حس كالبد مادى انسانى ، اين حس مىتواند حيات دنيوى را كاملا نشان بدهد . يعنى هنگامى كه مردم مىبينند يك انسان مىبيند ، مىشنود ، لذت و الم را دريافت مىكند ، مىگويند كه اين انسان زنده و داراى حيات است .\r\nولى حسى كه دلالت به حيات اخروى نمايد ، از اين سنخ نبوده و حقيقت ديگرى است . اين حس ما وراى طبيعى را با تربيت و تزكيهء نفس مىتوان تقويت نموده ، بهره بردارى كرد . آنان كه منكر وجود اين گونه حس مىباشند ، كوچكترين دليلى بر نفى آن ارائه نمىدهند ، در صورتى كه با تمام صراحت اعتراف به امكان حس ششم و هفتم و هشتم و غير ذلك مىكنند . از آن طرف كيست كه بتواند حس ابتكار و اختراع را كه غير از انديشهء منطقى و علمى و معمولى است با همين حواس كالبد مادى تفسير نهايى بنمايد ؟ و به طور خلاصه از مجموع ملاحظات در بارهء موجوديت انسان به اين نكته مىرسيم كه اين انسان كه داراى مغزى است كه در آن از 12 تا 15 ميليارد رابطهء الكتريكى وجود دارد ، براى شناسايىهاى ما قيافهء بسيار ناچيز خود را نشان داده است ، پس ما كه در بارهء قيافهء طبيعى انسان چيزى نمىدانيم ، چگونه مىتوانيم فكر چهره هاى درونى انسانى بوده باشيم كه فقط گاه گاهى در اشخاص محدود نمونه هاى مختصرى را نشان مىدهد ؟ حس ما وراى طبيعى ما تابع اين قوانين فيزيولوژى و پسيكولوژى معمولى نيست . عشق الهى خود احساس عميقترى در بارهء هستى به وجود مىآورد ، به طورى كه انسان مىتواند هستى را به عنوان يك مجموعه از وجود كه شعاعى از عظمت خداوندى است درك نمايد .\r\nاگر رهبر انسانى در مقام تربيت بگويد : بايستى از هوى و هوس كاست ، و از تمايلات حيوانى دست برداشت ، و با اين تربيت و تعليمش\r\n","description":"","footnote":"","page_name":" 162 ","page_number":186},
  {"content":"\r\nاحساس كنيم كه جنبهء ماده پرستى ما خراب مىشود ، هيچ نبايد وحشت كنيم ، زيرا اين يك خرابى است كه مهمترين آبادى را در دنبال دارد .\r\nاگر اين تعليم و تربيت آب زندگانى معمولى را در بدن ما بخشكاند ، به آن معنا نيست كه ما را از حيات ساقط خواهد كرد ، بلكه پاك كردن جوى كالبد ما است كه به جاى آن آب حيات پايندگى را روان خواهد ساخت . اگر براى بر آوردن تير خود پرستى و هوا پرستى ، پوست غرايز حيوانى ما را بشكافد ، نبايد ناله كرد ، زيرا اگر تير خود پرستى بيرون برود ، احساس زندگانى به طور اصيلتر خواهد بود ، و از درد كشيدن تير كه از لذايذ نسبى دنيوى در درون ما خليده است ، رهايى خواهيم يافت .\r\nاكنون كه مطلب به اين جا رسيده است ، اين مسئله پيش مىآيد : كه چه مىشد اگر انسانها مىتوانستند راه تكامل را پيش بگيرند ، و شخصيت الهى خود را به ثمر برسانند ، بدون اين كه به اين منجلابهاى مادى و درد بيرون آمدن از آنها مبتلا گردند ؟ در پاسخ اين سؤال مىگويد :\r\n\r\nكار بىچون را كه كيفيت نهد ؟\r\nاين كه گفتم هم ضرورت مىدهد\r\n\r\nحاصل اين پاسخ اين است كه اين بيانات كه من در اين باره مىگويم مطابق ضرورتى است كه از گنجايش فهم انسانى ناشى مىگردد ، براى فهم حكمت نزول روح به جهان آلودگىها ، و لزوم تربيت براى رجوع به عالم اصلى خود ، و تحمل ناگوارىها و تلخىها در اين راه ، ذوق ديگرى لازم است و راه ديگرى را بايد سپرى كرد .\r\nاحتمال مىرود كه مقصود از بيت مزبور اين باشد : ما كه تربيت نفوس را با تزكيه و تحمل سختىها ، به ويران كردن جسم يا ويران كردن خانه براى به دست آوردن گنج ، يا بريدن آب از جوى بدن ، و يا شكافتن پوست براى در آوردن تير ، تشبيه كرده‌ايم ، براى فهم معمولى انسانها\r\n","description":"","footnote":"","page_name":" 163 ","page_number":187},
  {"content":"\r\nاست ، و ما را محدوديت گنجايش افكار بشرى به اين ضرورت وادار ساخته است ، و الا آن چه كه در واقعيت امر مىگذرد ، و كارى كه خدا با موجودات انجام مىدهد و رابطه‌اى كه خدا با موجودات دارد ، و چگونگى تحول انسان حيوان صفت به انسان ربانى ، بالاتر از اين مثلهاى عاميانه مىباشد .\r\nدر اين جا باز جلال الدين اوج شگفت انگيز مىگيرد ، و مانند اين كه خود را در ميان تناقضات مبهوت مىبيند ، يا احساس مىكند كه راهى را كه مىرود و به ديگران هم نشان مىدهد ، با تناقضات و تضادهايى روبرو مىگردد . مثلا اگر اين بدن و خواص آن را خدا به ما داده است ، چرا دوباره منسلخ شدن و كنار گذاشتن آن را از ما مىخواهد ؟ و يا اگر مقصود خدا دست برداشتن از مقتضيات غرائز حيوانى بود چرا اين اندازه آنها را در درون ما مستحكم كرده است ؟ جلال الدين مىگويد : من خودم هم اين تناقضات را مىفهمم ، و درك مىكنم كه در اين راه خارستانهايى از تضادها وجود دارد ، ولى يك پاسخ به تو مىگويم به شرط اين كه از اعماق جانت گوش فرا دهى .\r\n\r\nگه چنين بنمايد و گه ضد اين\r\nجز كه حيرانى نباشد كار دين\r\nنه چنان حيران كه پشتش سوى اوست\r\nبل چنين حيرت كه غرق و مست دوست\r\n\r\nاين يك مسئله اساسى است كه هر چه ذهن انسانى محدودتر و شعاع فعاليتش كمتر بوده باشد ، جهان هستى براى او تناقضات زيادترى نشان مىدهد ، و همين كه پا از محدوديت بيرون گذاشت ، و تدريجا داراى عمق و گسترش فكرى بيشترى گشت ، تناقضات و اضداد هر يك جاى خود را مىگيرد ، و پشت سر هم حل و فصل مىگردد ، مثلا اگر كودكى كه از كليد برق اطلاعى ندارد در يك اطاق زير لامپى بنشيند ، و يك فرد ديگر در پشت آن اطاق كليد را روشن كند و خاموش بسازد ، اين كودك چون از كليد اطلاعى ندارد ، در بارهء لامپى كه با فاصلهء كم و بيش روشن و تاريك\r\n","description":"","footnote":"","page_name":" 164 ","page_number":188},
  {"content":"\r\nگشته است ، بهت زده و احساس تضاد خواهد كرد ، هر چه كه تكرار شود بدون اين كه به اطلاع او افزوده شود ، تضاد در باره لامپ براى او ثابتتر مىگردد ، ولى هنگامى كه درك كرد كه اين روشنايى و تاريكى مربوط به هدايت و عايق بودن سيم است كه با كليد مىتواند انجام بگيرد ، آرام مىگيرد ، و مسئله لامپ براى او حل مىگردد .\r\nپس اين اصل بسيار مهم است كه انسانها بايستى همواره آن را در نظر بگيرند ، كه هر چه معلومات انسانى تكامل بيشترى پيدا كند ، به همان اندازه از نمايش تضادها در جهان هستى براى او مىكاهد .\r\nمطلب ديگرى اين كه مىگويد : درست است كه احساس تضاد و تناقض باعث بهت انسانى مىگردد ، ولى هر بهت و حيرت را نمىتوان علامت بىچارگى و ترديد در واقعيات قرار داد ، زيرا چنان كه در آينده خواهيم گفت ، حيرت بر دو قسم است :\r\n1 - حيرتى است كه ناشى از جهل و نادانى و غفلت و فراموشى است اين حيرت نقص بزرگى در انسان است كه بايستى مطابق ديناميسم زندگانى با آن به مبارزه برخاست .\r\n2 - حيرت شعف انگيزى است كه هدف عالى انسانهاى تكامل يافته است . اين حيرت است كه موقعى كه در انسان ايجاد مىگردد ، آن انسان به جهان هستى مشرف گشته ، مانند اين كه از يك ارتفاع بسيار بلندى جهان را تحت نظاره قرار داده ، از وحدت و هماهنگى آن ، و از آهنگى كه از اين وحدت به گوش دل انسانى مىرسد ، حيرت زده مىايستد ، و همين حيرت است كه به خاتم الانبياء صلى الله عليه و آله نسبت داده شده و مىگويد : آن حضرت فرموده است :\r\n« رب زدنى تحيرا » .\r\n( خداوندا ، به تحير من بيفزا . )\r\n","description":"","footnote":"","page_name":" 165 ","page_number":189},
  {"content":"\r\nو اين قسم حيرت لذت بارترين نمود روانى يك انسان تكامل يافته است ، كه در عين دانايى در دريايى از عظمت فرو مىرود ، و در مقابل خود هيچ گونه ديوارى كه سد راه او باشد ، و روح را از سير و سلوك الى الله جلوگيرى نمايد نمىبيند .\r\nو همين مضمون است كه از طلايه داران علمى قرون و اعصار مشاهده مىكنيم ، آلبرت اينشتين مىگويد : « فرد در اين مرحله بىحاصلى آرزوها و هدفهاى بشرى را درك مىكند ، و در نظم معجزه آسا و شكوه و جلال جهان طبيعت و جهان انديشه بر وى آشكار مىشود ، سر نوشت و تقدير آدمى را و اين كه در زندان اين سر نوشت اسير است احساس مىكند ، در صدد آن بر مىآيد تا تمام هستى را به عنوان يك وحدت پر از جلال بشناسد » . ( 1 )  داستايوسكى مىگويد : « لحظاتى وجود دارد به اين معنا كه پنج يا شش لحظه در آن واحد فرا مىرسد كه شما ناگهان وجود نظام و هماهنگى تمام و كمال را كه كاملا تحقق يافته است احساس مىكنيد ، اين نظام و هماهنگى از آن دنيا نيست ، نمىخواهم بگويم كه از آسمان فرا مىرسد اما يك انسان در زندگى روزانه اش نمىتواند آن را تحمل كند ، بايد جسم را تغيير داد يا بايد مرد اين يك احساس روشن و غير قابل بحث است ، گويى كه ناگهان احساس مىكنيد كه طبيعت به شما مىگويد : « بلى همهء اينها درست و به جاست » . ( 2 )  جلال الدين پس از اين مطلب گامى فراتر نهاده مىگويد :\r\n\r\nآن يكى را روى او شد سوى دوست\r\nوين يكى را روى او خود روى دوست\r\n\r\nاگر تزكيه نفس انسانى به حد نصاب خود برسد ، تدريجاً مىتواند\r\n","description":"","footnote":" ( 1 ) مقاله دين جهانى ، از سه مقاله ترجمه احمد آرام ، ص 65 . .  ( 2 ) تسخير شدگان ، داستايوفسكى ، ج 2 ، ص 251 . . ","page_name":" 166 ","page_number":190},
  {"content":"\r\nجلوه گاه عظمت الهى شده از تابش اشعه مستقيم الهى برخوردار بوده باشد يا به عبارت ديگر آن سوى » شخصيت « انسانى كه از بارگاه جلال و جمال خداوندى به اين كالبدها متعلق شده است ، اين سوى » شخصيت « را كه سطح طبيعى آن است از علايق مادى رهايى داده ، در خود ادغام نمايد ، و از محصول آن نفس مطمئنه حاصل آيد ، سپس خطاب :\r\n« يا أيتها النفس المطمئنة ارجعى الى ربك راضيه مرضية » را بشنود .\r\n( اى نفس آرامش يافته در حالى كه خدا از تو راضى و تو از او خشنودى به سوى خدايت بر گرد ) .\r\nمىگويد : چون اين روىها ( رويى كه به سوى خداست ، و رويى كه جلوه گاه جلال و جمال خداوندى گشته است ، با يكديگر متفاوتند ، همه را يكسان مگير ، بلكه هر يك مقامى دارد ، و براى هر يك خصوصيتى در تربيت و تزكيه تو وجود دارد . و همچنين اين دو روى ربانى را با روى حيوانهاى انسان نما مقايسه مكن ، اگر چه هر سه دسته از انسانها در اعضاى طبيعى مشابه همديگرند ، ولى چون بسا ابليس آدم رو كه هست پس به هر دستى نبايد داد دست چنان كه صفير پرندهء اصلى ، ممكن است با صفير مرد صياد مشابه بوده باشد ، چنان كه مسيلمه كذاب هم در اعضاى ظاهرى با محمد صلى الله عليه و آله يكى بود هر دو مىخوردند و مىآشاميدند .\r\nاو شراب طهور خداوندى است كه به ابديّت ختم مىشود ، و طعم آن مشك ناب است ، و آنان كه خود را انسان معرفى مىكنند ، آنها هم مستى ايجاد مىكنند ، اما آن مستى كه نهايتش گند و عذاب ابدى است .\r\n","description":"","footnote":"","page_name":" 167 ","page_number":191},
  {"content":"\r\n\r\nهدف داستان\r\nداستان مرد بقال و روغن ريختن طوطى او ، داراى يك هدف عالى است كه مىگويد : نبايستى تشابه و همانندى در ميان اشياء ما را به اشتباه انداخته هر چيزى را به هر چيزى مقايسه كنيم ، زيرا تشابه در علل و انگيزه ها و معلولها به هيچ وجه نمىتواند دليل يگانگى آنها با يكديگر بوده باشد ، بلكه بايستى دقت و تحليلهاى فراوان به كار برد و هر حقيقت را با امور مربوط به آن مورد شناسايى قرار داد ، اين مسئله را بار ديگر مورد بررسى قرار خواهيم داد .\r\n","description":"","footnote":"","page_name":" 168 ","page_number":192},
  {"content":"\r\n\r\nداستان پادشاه جهودان كه نصرانيان را مىكشت از بهر تعصب ملت خود و حكايت آن استاد و شاگرد\r\n\r\n( ( 324 ) ) بود شاهى در جهودان ظلم ساز ( 1 ) \r\nدشمن عيسى و نصرانى گداز\r\n( ( 325 ) ) عهد عيسى بود و نوبت آن او\r\nجان موسى او و موسى جان او\r\n( ( 326 ) ) شاه احول كرد در راه خدا ( 2 ) \r\nآن دو دمساز خدايى را جدا\r\n( ( 327 ) ) گفت استاد احولى را كاندرا\r\nرو برون آر از وثاق آن شيشه را ( 3 ) \r\n( ( 328 ) ) گفت احول ز ان دو شيشه من كدام\r\nپيش تو آرم بكن شرح تمام ؟\r\n( ( 329 ) ) گفت استاد آن دو شيشه نيست رو\r\nاحولى بگذار و افزون بين مشو\r\n( ( 330 ) ) گفت اى استاد مرا طعنه مزن\r\nگفت استا ز ان دو يك را در شكن\r\n( ( 331 ) ) شيشه يك بود و به چشمش دو نمود\r\nچون شكست آن شيشه را ديگر نبود\r\n( ( 332 ) ) چون يكى بشكست هر دو شد ز چشم\r\nمرد احول گردد از ميلان و خشم ( 4 ) \r\n( ( 333 ) ) خشم و شهوت مرد را احول كند\r\nز استقامت روح را مبدل كند\r\n( ( 334 ) ) چون غرض آمد هنر پوشيده شد\r\nصد حجاب از دل به سوى ديده شد\r\n( ( 335 ) ) چون دهد قاضى به دل رشوت قرار\r\nكى شناسد ظالم از مظلوم زار ؟\r\n( ( 336 ) ) شاه از حقد جهودانه چنان ( 5 ) \r\nگشت احول كالأمان يا رب امان\r\n( ( 337 ) ) صد هزاران مؤمن مظلوم كشت\r\nكه پناهم دين موسى را و پشت\r\n\r\n","description":"","footnote":" ( 1 ) جهود يهود . .  ( 2 ) احول لوچ ، آن كه يكى را دو مىبيند . .  ( 3 ) وثاق زنجير و طنابى است كه چيزى را با آن مىبندند . و مقصود جلال الدين روشن است ، شايد به معناى جايگاهى استعمال كرده است كه شيشه را در آن جا مىگذاشتند ، يا در آن جا آويزان مىكردند ، يا مقصود از « برون آر » باز كردن شيشه از آن زنجير بوده است . .  ( 4 ) ميلان به معناى تمايل و هيجان رغبت . .  ( 5 ) حقد كينه . . ","page_name":" 169 ","page_number":193},
  {"content":"\r\n\r\nتفسير ابيات\r\nعداوت شديد آن پادشاه يهودى را با نصارى ، كه موجب نابود گشتن آنها مىشد ، بگداختن تشبيه كرده است ، اين تشبيه از نظر ادبى بسيار زيبا است ، زيرا گداختن عمومىتر از كشتن است ، يعنى هر كسى را كه مىتوانست مىكشت ، و اگر از آنها كسانى را زنده مىگذاشت ، در حقيقت آنها هم از زندگانى بهره‌اى نداشتند ، و چنان در شكنجه و فشار بودند كه گويى همهء آنها گداخته شده‌اند .\r\nاتحاد مكتب موسى و عيسى را با نظر به اين كه هر دو رهبر الهى بوده و مردم را به سوى خدا مىخوانده‌اند به اتحاد در روح و جان تشبيه نموده است . و ممكن است كه مسئله از قبيل تشبيه نبوده ، و مقصود اتحاد واقعى دو جان بوده باشد ، زيرا چنان كه در مباحث بعدى به طور مكرر گوشزد خواهد كرد :\r\nمتحد جانهاى شيران خداست همهء انبياء الهى از يك نورند .\r\nتبه كارى پادشاه را در راه اغراض شخص خود كه باعث تفكيك كردن موسى از عيسى عليه السلام شده بود ، به لوچ شدن تشبيه مىكند ، چنان كه لوچ واقعيتها را دگرگون مىبيند ، و يكى را دو گمان مىكند ، اين پادشاه هم كه شهوت حيوانى و غضب ديو صفتىاش ، اعتدال روانى و انديشهء صحيح را از او گرفته بود ، موسى و عيسى را دو چيز مىديد .\r\nو او نمىدانست كه مبارزه با هر يك از آن دو مبارزه با ديگرى است . استادى به شاگرد لوچش گفت : برو آن شيشه را بياور ، هنگامى كه شاگرد به شيشه نگريست ، ديد دو شيشه است ، به استاد گفت : كدام يك از دو شيشه را بياورم ؟ استاد گفت : دو شيشه وجود ندارد ، شاگرد به مقتضاى\r\n","description":"","footnote":"","page_name":" 170 ","page_number":194},
  {"content":"\r\nطبيعى نبودن چشمش ، در دو بودن شيشه اصرار مىورزيد ، استاد گفت : يكى از آن دو شيشه را بشكن ، هنگامى كه شاگرد شيشه را به زمين زد و خرد كرد ، ديد ديگر شيشه‌اى وجود ندارد .\r\nوضع لوچ بودن پادشاه يهود هم مانند همين شاگرد لوچ بود ، او اگر درست دقت مىكرد ، مىفهميد كه اين دو شخصيت يك شخصيت الهى بودند . خداوند مىفرمايد :\r\n« قُولُوا آمَنَّا بِالله وَما أُنْزِلَ إِلَيْنا وَما أُنْزِلَ إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَاَلأَسْباطِ وَما أُوتِيَ مُوسى وَعِيسى وَما أُوتِيَ اَلنَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَنَحْنُ لَه مُسْلِمُونَ » . 2 : 136 ( 1 )  ( بگوييد : ما به خدا و به آن چه كه به ما و ابراهيم و اسماعيل و اسحاق و يعقوب و اسباط نازل شده است « و همچنين » به آن چه كه به موسى و عيسى و پيامبران ديگر از خدايشان داده شده است ايمان آورديم ، ما ميان آنها فرقى نمىگذاريم و اسلام ما براى خداست . )\r\n","description":"","footnote":" ( 1 ) سوره بقره ، آيه 135 . . ","page_name":" 171 ","page_number":195},
  {"content":"\r\n\r\n\r\nحكايت وزير پادشاه و مكر او در تفريق ترسايان\r\n\r\n( ( 338 ) ) او وزيرى داشت گبر و عشوه ده ( 1 ) \r\nكو بر آب از مكر بر بستى گره\r\n( ( 339 ) ) گفت ترسايان پناه جان كنند\r\nدين خود را از ملك پنهان كنند\r\nبا ملك گفت اى شه اسرار جو\r\nكم كش ايشان را و دست از خون بشو\r\n( ( 340 ) ) كم كش ايشان را كه كشتن سود نيست\r\nدين ندارد بوى مشك و عود نيست\r\n( ( 341 ) ) سرّ پنهان است اندر صد غلاف\r\nظاهرش با توست و باطن بر خلاف\r\n( ( 342 ) ) شاه گفتش پس بگو تدبير چيست ؟\r\nچارهء آن مكر و آن تزوير چيست ؟ ( 2 ) \r\n( ( 343 ) ) تا نماند در جهان نصرانيى\r\nنى هويدا دين و نى پنهانيى\r\n( ( 340 ) ) كم كش ايشان را كه كشتن سود نيست\r\nدين ندارد بوى مشك و عود نيست\r\n\r\nعقايد دينى از نمودهاى درونى است\r\nعقايد دينى اساسىترين ركن يك دين است كه از نمودهاى روانى است ، و ركن ديگر آن حركات و سكناتى است كه مطابق آن عقايد از انسان صادر مىگردد ، به همين جهت است كه ممكن است يك فرد به جهت مخاطراتى كه محيط براى او ايجاد مىكند ، ساليان متمادى عقايد خود را پوشيده بدارد ، و كسى از راز درونى او اطلاعى نداشته باشد ، گاهى ممكن است عقيده‌اى در اعماق روح انسانى به اندازه‌اى مستحكم و رسوخ پيدا كند كه گويى به قول جلال الدين در ظرفى قرار گرفته است كه صد غلاف آن را پوشانيده است .\r\n","description":"","footnote":" ( 1 ) عشوه ناز و كرشمه . .  ( 2 ) تزوير نمودار ساختن خوبىها با داشتن باطن بد . . ","page_name":" 172 ","page_number":196},
  {"content":"\r\n\r\nتلبيس انديشيدن وزير با نصارى و مكر او\r\n\r\n( ( 344 ) ) گفت اى شه گوش و دستم را ببر\r\nبينىام بشكاف و لب از حكم مرّ ( 1 ) \r\n( ( 345 ) ) بعد از آن در زير دار آور مرا\r\nتا بخواهد يك شفاعت گر مرا\r\n( ( 346 ) ) بر منادى گاه كن اين كار تو\r\nبر سر راهى كه باشد چار سو\r\n( ( 347 ) ) آن گهم از خود بران تا شهر دور\r\nتا در اندازم بر ايشان صد فتور ( 2 ) \r\nچون شوند آن قوم از من دين پذير\r\nكار ايشان سر بسر شوريده گير\r\nدر ميانشان فتنه و شور افكنم\r\nكاهنان خيره شوند اندر فنم ( 3 ) \r\nآن چه خواهم كرد با نصرانيان\r\nآن نمىآيد كنون اندر بيان\r\nچون شمارندم امين و راز دان\r\nدام ديگرگون نهم در پيششان\r\nوز حيل بفريبم ايشان را همه\r\nو اندر ايشان افكنم صد دمدمه\r\nتا به دست خويش خون خويشتن\r\nبر زمين ريزند كوته شد سخن\r\n( ( 348 ) ) پس بگويم من پسر نصرانىام\r\nاى خدا اى راز دان مىدانىام\r\n( ( 349 ) ) شاه واقف گشت از ايمان من\r\nوز تعصب كرد قصد جان من\r\n( ( 350 ) ) خواستم تا دين ز شه پنهان كنم\r\nآن چه دين اوست آن ظاهر كنم\r\n( ( 351 ) ) شاه بويى برد از اسرار من\r\nمتهم شد پيش شه گفتار من\r\n( ( 352 ) ) گفت گفت تو چو در نان سوزن است\r\nاز دل من تا دل تو روزن است\r\n( ( 353 ) ) من از آن روزن بديدم حال تو\r\nحال ديدم كى نيوشم قال تو ( 4 ) \r\n( ( 354 ) ) گر نبودى جان عيسى چاره ام\r\nاو جهودانه بكردى پاره ام\r\n( ( 355 ) ) بهر عيسى جان سپارم سر دهم\r\nصد هزاران منتش بر جان نهم\r\n\r\n","description":"","footnote":" ( 1 ) مر تلخ . .  ( 2 ) فتور سستى . .  ( 3 ) كاهن شخصى كه با سحر و جادو فعاليتهاى خلاف عادى كارهايى انجام مىدهد كه از نظر معمولى يا با جريان طبيعى در ظاهر مخالف است . .  ( 4 ) نيوشيدن شنيدن . . ","page_name":" 173 ","page_number":197},
  {"content":"\r\n\r\n( ( 356 ) ) جان دريغم نيست از عيسى و ليك\r\nواقفم بر علم دينش نيك نيك ( 1 ) \r\n( ( 357 ) ) حيف آيد مرا كاين دين پاك\r\nدر ميان جاهلان گردد هلاك\r\n( ( 358 ) ) شكر يزدان را و عيسى را كه ما\r\nگشته‌ايم اين دين حق را رهنما\r\n( ( 359 ) ) وز جهود وز جهودان رسته ايم\r\nتا به زنّار اين ميان را بسته ايم\r\n( ( 360 ) ) دور دور عيسى است اى مردمان\r\nبشنويد اسرار كيش او به جان\r\nچون شمارندم امين و مقتدا\r\nسر نهندم جمله جويند اعتدا\r\nچون وزير آن مكر را بر شه شمرد\r\nاز دلش انديشه را كلَّى ببرد\r\n( ( 361 ) ) كرد با وى شاه آن كارى كه گفت\r\nخلق حيران مانده ز ان راز نهفت\r\nكرد رسوايش ميان انجمن\r\nتا كه واقف شد ز حالش مرد و زن\r\n( ( 362 ) ) راند او را جانب نصرانيان\r\nكرد در دعوت شروع او بعد از آن\r\nچون چنين ديدند ترسايانش زار\r\nمىشدند اندر غم او اشك بار ( 2 ) \r\nحال عالم اين چنين است اى پسر\r\nاز حسد مىخيزد اينها سر به سر\r\n\r\nسپس جلال الدين علت اساسى انحراف از واقعيتها را به طور عالى بيان مىكند . اين انحراف كه باعث اختلافات مىشود ، غير از اختلافات طبيعى است كه معلول عوامل طبيعى مىباشد ، علل و انگيزه هاى اين انحراف عبارتند از ميل و رغبت و خواستن و خشم و ساير فعاليتهاى درونى انسانى ، اين پديده ها هنگامى كه از اعتدال خارج شد ، و انسان نتوانست آنها را مهار كند ، اين مطلق العنان بودن و اين هيجانات باعث پوشيده شدن واقعيات مىگردد .\r\nدريغا ، افراد انسانى با اين كه خود داراى نقص طبيعى هستند ، و از نظر وسايل شناسايىها همواره در كمبود تماس با واقعيات به سر مىبرند ، با اين حال با محدود نكردن خشم و شهوت خود بر اين نقص و بىچارگى مىافزايند .\r\n","description":"","footnote":" ( 1 ) واقف آگاه . .  ( 2 ) ترسا نصرانى . . ","page_name":" 174 ","page_number":198},
  {"content":"\r\n\r\nآرى هنگامى كه غرض ورزى در كار آمد ، هزاران حجاب روى واقعيتها كشيده مىشود ، چشم نمىبيند و گوش نمىشنود . شاعر مىگويد :\r\n\r\nو عين الرضا عن كل عيب كليلة\r\nو لكن عين السخط تبدى المساويا (\r\n\r\nچشمى كه با رضا و خشنودى مىنگرد ، هيچ عيبى را در طرف نخواهد ديد ، زيرا چشم در آن جهت پر شده است ، ولى اگر همين چشم با كينه و عداوت پر شد ، ديگر هنرها و هيچ گونه نيكى را نديده و هر چه كه ببيند بدى و زشتى خواهد ديد ) .\r\nآرى هنگامى كه رشوه قاضى را كاملا خريدارى كرد ، محال است كه او بتواند موضوع قضاوت خود را كاملا تشخيص بدهد ، مجرم را از مبرا بشناسد ، امور براى او آن چنان مشتبه مىگردد كه هيچ گونه روشنايى براى او در كشف واقع باقى نمىماند .\r\n\r\n( ( 352 ) ) گفت گفت تو چونان در سوزن است\r\nاز دل من تا دل تو روزن است\r\n\r\nانسان هشيار مىتواند از لحن كلام هدف گوينده را تشخيص بدهد\r\nكلام مخلوط با خلاف واقع را تشبيه به سوزن در نان مىكند ، اگر چه نان طعام خوردنى است و در ظاهر امر باكى از خوردن آن نيست ، ولى ممكن است سوزنى در آن فرو رفته باشد كه هنگامى كه انسان نان را در دهان گذاشت احساس كند .\r\nدريافت قلبى را از سبك كلام گوينده به روزنهء قلب تشبيه مىكند ، و مىگويد : قلبم به آن چه كه در قلب تو مىگذرد ، آگاه است . و اين يك مثل معروفى است كه مىگويد :\r\n« القلب يهدى الى القلب » .\r\n( دل به دل رهبرى مىكند كه در آن چيست ؟ )\r\n","description":"","footnote":"","page_name":" 175 ","page_number":199},
  {"content":"\r\n\r\n\r\nتفسير ابيات\r\nمكر و حيله‌اى كه وزير مىانديشد چنين است كه مىگويد : گوش و دست مرا ببر ، و بينيم را بشكاف ، و لبهايم را پاره كن ، پس از آن تا زير دار مرا احضار نما ، اين كار در يك جايگاه باشد كه عموم بتوانند آن را مشاهده كنند ، پس از اين رسوايى مرا تبعيد كن تا من در ميان آنها شرح حال خود نمايم ، و بگويم : من يك نصرانى بودم و آن را مخفى مىكردم ، شاه از اين راز من آگاه گشت ، هر چه گفتم ، او به گفتار من بد گمان بود و باور نمىكرد ، اگر عيسى به داد من نرسيده بود و مدد غيبى آن بزرگوار نبود ، پادشاه يهودان مرا نابود كرده بود . و ما اكنون بايستى از دين عيسى دفاع كنيم ، پس از آن كه من با امثال اين سخنان در نصارى نفوذ كردم ، و مرا امين خود پنداشتند ، كارى كنم كه آنان با دست خود خون يكديگر را بريزند . پادشاه يهودان همين كار را كه وزير گفت انجام داد ، و او را به ميان نصارى فرستاد ، و آنان اظهارات او را باور نموده و هم دردى كردند .\r\nجمع آمدن نصارى با وزير و راز گفتن او با ايشان\r\n\r\n( ( 363 ) ) صد هزاران مرد ترسا سوى او\r\nاندك اندك جمع شد در كوى او\r\n( ( 364 ) ) او بيان مىكرد با ايشان به راز\r\nسرّ انگليون و زنّار ( 1 )  و نماز ( 2 ) \r\nاو بيان مىكرد با ايشان فصيح\r\nدائماً ز افعال و اقوال مسيح\r\n( ( 365 ) ) او به ظاهر واعظ احكام بود\r\nليك در باطن صفير و دام بود\r\n( ( 366 ) ) بهر اين معنا صحابه از رسول\r\nملتمس بودند مكر نفس غول\r\n\r\n","description":"","footnote":" ( 1 ) انگليون انجيل . .  ( 2 ) زنار رشتهء متصل به صليب ، كه مسيحيان به عنوان يك شمار دينى و به ياد بود صليب عيسى از گردن مىآويزند . . ","page_name":" 176 ","page_number":200},
  {"content":"\r\n\r\n( ( 367 ) ) كو چه آميزد ز اغراض نهان\r\nدر عبادتها و در اخلاص جان\r\n( ( 368 ) ) فضل ظاهر را نجستندى از او\r\nعيب باطن را بجستندى كه كو ؟\r\n( ( 369 ) ) مو به مو و ذره ذره مكر نفس\r\nمىشناسيدند چون گل از كرفس\r\nگفت فصلى ز ان حذيفه با حسن\r\nتا بدان شد وعظ تذكيرش حسن ( 1 ) \r\n( ( 370 ) ) موشكافان صحابه جمله شان\r\nخيره گشتندى در آن وعظ و بيان\r\n( ( 371 ) ) دل به دو دادند ترسايان تمام\r\nخود چه باشد قوّت تقليد عام\r\n( ( 372 ) ) در درون سينه مهرش كاشتند\r\nنايب عيسيش مىپنداشتند\r\n( ( 373 ) ) او به سر دجال يك چشم لعين\r\nاى خدا فرياد رس نعم المعين\r\n( ( 374 ) ) صد هزاران دام و دانه است اى خدا\r\nما چو مرغان حريص بىنوا\r\n( ( 375 ) ) دم به دم پا بستهء دام نويم\r\nهر يكى گر باز و سيمرغى شويم\r\n( ( 376 ) ) مىرهانى هر دمى ما را و باز\r\nسوى دامى مىرويم اى بىنياز\r\n( ( 377 ) ) ما در اين انبار گندم مىكنيم\r\nگندم جمع آمده گم مىكنيم\r\n( ( 378 ) ) مىنينديشيم آخر ما به هوش\r\nكاين خلل در گندم است از مكر موش\r\n( ( 379 ) ) موش تا انبار ما حفره زده است\r\nوز فنش انبار ما ويران شده است\r\n( ( 380 ) ) اول اى جان دفع شر موش كن\r\nوانگه اندر جمع گندم جوش كن\r\n( ( 381 ) ) بشنو از اخبار آن صدر صدور\r\nلا صلاة تم الا بالحضور\r\n( ( 382 ) ) گر نه موش دزد در انبار ماست\r\nگندم اعمال چل ساله كجاست ؟\r\n\r\n","description":"","footnote":" ( 1 ) حذيفة يكى از صحابهء پيغمبر است ، ابو بكر كلابادى در كتاب « التعرف » مىگويد : « عبد الواحد بن زيد مىگويد از حسن در بارهء علم باطن پرسيدم ، او گفت : از حذيفة بن يمان در بارهء علم باطن پرسيدم ، او گفت : از رسول خدا در بارهء علم باطن پرسيدم ، پيغمبر صلى الله عليه و آله فرمود از جبرئيل و او از خدا پرسيده است كه علم باطن چيست ؟ خدا فرموده است كه « علم باطن راز نهانى از رازهاى من است كه در دل بنده‌ام قرار مىدهم ، كس ديگر به آن راز مطلع نمىگردد » التعرف لمذهب التصوف ص 87 - تاج الاسلام ابو بكر محمد كلابادى متوفاى 380 . . ","page_name":" 177 ","page_number":201},
  {"content":"\r\n\r\n\r\n( ( 383 ) ) ريزه ريزه صدق هر روزه چرا\r\nجمع مىنايد در اين انبار ما\r\n( ( 384 ) ) بس ستاره آتش از آهن جهيد\r\nوين دل شوريده پذرفت و كشيد\r\n( ( 385 ) ) ليك در ظلمت يكى دزدى نهان\r\nمىنهد انگشت بر استارگان\r\n( ( 386 ) ) مىكشد استارگان را يك به يك\r\nتا نيفروزد چراغى بر فلك\r\nچون عناياتت شود با ما مقيم\r\nكى بود بيمى از آن دزد لئيم\r\n( ( 387 ) ) گر هزاران دام باشد هر قدم\r\nچون تو با مايى نباشد هيچ غم\r\nصد هزاران دام و دانه است اى خدا\r\nما چو مرغان حريص بىنوا\r\nدم به دم وابستهء دام نويم\r\nهر يكى گر باز و سيمرغى شويم\r\n( ( 388 ) ) هر شبى از دام تن ارواح را\r\nمىرهانى مىكنى الواح را\r\n( ( 389 ) ) مىرهند ارواح هر شب زين قفس\r\nفارغان نى حاكم و محكوم كس\r\n( ( 390 ) ) شب ز زندان بىخبر زندانيان\r\nشب ز دولت بىخبر سلطانيان\r\n( ( 391 ) ) نى غم و انديشهء سود و زيان\r\nنى خيال اين فلان و آن فلان\r\nدل به دو دادند ترسايان تمام\r\nخود چه باشد قوت تقليد عام\r\n\r\nتقليد\r\n1 - تقليد ، قبول نظر ديگرى بدون توجه به دليل آن . يا التزام به نظريهء ديگرى بدون توجه به دليل . البته بايد در نظر گرفت كه هيچ انسان عاقلى نمىتواند به حكم شعور طبيعى گفتار و كردارى را بدون هيچ گونه مدرك و دليل بپذيرد .\r\nنهايت امر اين است كه شخص صاحب نظر براى هر مسئله كه پيش مىآيد و به قلمرو نظريات او مربوط است ، با ادلهء مشروح و روش منطقى مناسب با آن مسئله ، نظريهء خود را اثبات مىكند ، در صورتى كه شخص مقلد فقط يك دليل اجمالى دارد كه مىگويد : آن شخص كه من سخن او را مىپذيرم متخصص و ماهر در مسئله است ، و چون غرضى\r\n","description":"","footnote":"","page_name":" 178 ","page_number":202},
  {"content":"\r\n\r\nندارد خلاف واقع را به من نخواهد گفت ، و اين پديدهء تقليد در هر دوران و در هر جامعه و نژاد يك اصل ضرورى است ، كه به طور اختصار آن را رجوع نادان به دانا مىنامند ، و از اين قبيل است رجوع بيمار به طبيب ، و رجوع هر كس در بارهء موضوعى كه خود آن را نمىداند و مجبور است در بارهء آن موضوع تكليف خود را يك سره نمايد .\r\n2 - دجال ، در اخبار زيادى وارد شده است كه در آخر الزمان بنام دجال شخصى ظهور مىكند كه مردم را با وعده هاى دروغين خود مىفريبد .\r\n3 - معين از اعانه است به معناى كمك كننده ، و يكى از اسماء خداوندى است .\r\n4 - سيمرغ مرغ افسانه‌اى است كه آن را عنقا نيز گويند ، و در افسانه ها براى اين مرغ اعضاء و خواص غير طبيعى نسبت مىدادند .\r\nحفره ، به معناى گودى است و در اين جا به معناى سوراخ كردن و نقب زدن است .\r\nتشبيهات\r\n1 - وزير حيله گر را به دجالى كه در آخر الزمان ظهور مىكند و مردم را مىفريبد تشبيه نموده است .\r\n2 - فريبندگى منافقان و شيادان انسان نما ، و قيافه ها و مطالب حق به جانب آنها را به دام و دانه تشبيه مىكند .\r\n3 - اعمال صالحه و فعاليتهاى ثمر بخش انسانى را به گندم تشبيه مىكند كه ما آن را جمع مىكنيم ، و ره زنان درونى و برونى را به موش تشبيه نموده است كه اندوخته هاى ما را از گندم مىدزدد .\r\n4 - يك تشبيه بسيار عالى در بارهء بارقه ها و حالا معنوى مىكند كه در روح ما مىدرخشند و خاموش مىگردند ، اين بارقه ها را به ستارگانى تشبيه مىكند كه سر مىزنند ، ولى بدون اين كه دوامى بيابند خاموش مىشوند ، مانند اين كه يك دزدى در نهانگاه كمين كرده ، بلا فاصله انگشت روى آن بارقه مىنهد و آن را خاموش مىسازد .\r\nحضرت حسين بن على عليه السلام در دعاى عرفه مىگويد :\r\n","description":"","footnote":"","page_name":" 179 ","page_number":203},
  {"content":"\r\n\r\n\r\n« الهى انك تعلم و ان لم تدم الطاعة منى فعلا جزما فقد دامت منى محبة و عزما » ( زبانم هميشه گوياى حمد و ثناى تو نيست ، و موجهاى گرايش به سوى تو را در درون خود موقت مىبينم ، ولى آن چه كه باعث آرامش خاطر من مىباشد اين است كه در نهانگاه دل سرمايهء كلانى از محبت تو اندوخته‌ام ) .\r\nروايت\r\nاز امام باقر و امام صادق عليه السلام نقل شده است كه فرمودند : « آن چه كه از نماز براى تو ثمر بخش خواهد بود آن است كه به وسيله آن نماز رو به سوى خدا برده‌اى ، و اگر در نماز توجهى نداشته باشى يا در بعضى از اجزاء آن غفلت بورزى ، به همان مقدار مردود مىگردد » . ( 1 ) \r\nتفسير ابيات\r\nمىگويد : مسيحيان بىنوا از روى تقليد دل به وزير مكار و حيله پرداز دادند اى داد از اين تقليد .\r\n\r\nخلق را تقليدشان بر باد داد\r\nاى دو صد لعنت بر اين تقليد باد\r\n\r\nاين ساده لوحان كه انعطاف پذيريشان مانند آب بود ، محبت او را در دل گرفتند ، اظهار هم دردى او را باور نموده ، او را به عنوان نائب عيسى بر خود قبولاندند .\r\nدر اين جا باز حالت نيايش جلال الدين اوج مىگيرد كه در ميان مطلب و بيان يك رويداد ، ناگهان متوجه به خدا مىگردد و مىگويد :\r\n\r\nاى خدا فرياد رس نعم المعين\r\nصد هزاران دام و دانه است اى خدا\r\nما چو مرغان حريص بىنوا\r\n\r\n","description":"","footnote":" ( 1 ) وسايل الشيعة ج 2 ، مجلد 2 ، ب 3 ، ص 687 . . ","page_name":" 180 ","page_number":204},
  {"content":"\r\n\r\nدمبه دم پا بستهء دام نويم\r\nهر يكى گر باز و سيمرغى شويم\r\n\r\nحقيقتاً اين يكى از آن مواردى است كه بايستى پناه به بارگاه خداوندى برد . زيرا تشخيص حق از باطل در لباسهاى گوناگونش ، وانگهى پس از تشخيص باطل ، رويدادهاى مخالف هوى را تحت بررسى قرار دادن ، و در اين بررسى كلاه به سر خود نگذاشتن چه سنگلاخهاى موحشى است ، انسان پس از اين كه از اين مرحلهء خطرناك عبور كرد ، با چه مخاطراتى كه در هنگام پياده كردن درك بىشائبهء خود در بارهء حقيقت روبرو خواهد گشت .\r\nمىگويد : خداوندا ، با توفيق و عنايت ربانى خود .\r\n\r\nمىرهانى هر دمى ما را و باز\r\nسوى دامى مىرويم اى بىنياز\r\n\r\nپس از آن كه وزير خود را به ميان نصارى رسانيد آنها با فريفتگى به سخنان دل پذير او در دورش جمع شدند ، وزير از تفسير انجيل و مسائل مربوط بزنار و نيايشهاى مسيحيت بيان مىكرد . در ظاهر مردم را وعظ و اندرز مىنمود ، ولى در باطن نابود كردن مسيحيت هدف اصيلش بود .\r\nآرى ، به همين طور ممكن است انسان نماها در ظاهر مطابق مردان با ايمان عبادتها كنند و احكام و مقررات و قوانين دين را عمل نمايند ، ولى درون ناپاك آنها مشغول مكر و حيله و در راه هوى و هوس شيطانى فعاليت نمايد . اين نكبت و تبه كارى در هر رشته از بايستگىها و شايستگىها كه انسانها براى خويشتن مقرر مىنمايند وجود دارد ، انسانها براى شئون فردى و اجتماعى خود به طبقاتى تقسيم مىگردند ، اين طبقات كه از لحاظهاى گوناگون در جامعهء انسانى تثبيت مىگردند ، بايستى داراى هماهنگى بوده باشند ، هماهنگى موقعى ايجاد مىشود كه هر فردى حقيقتا از نظر گفتار و كردار و ايمان معرف طبقهء واقعى خود در جامعه بوده باشد ،\r\n","description":"","footnote":"","page_name":" 181 ","page_number":205},
  {"content":"\r\nولى متأسفانه اغلب چنين نبوده است ، و افراد انسانى همواره تمايلات و اغراض شخصى خود را در هر قلمروى حفظ نموده فقط شكل و صورتى نشان مىدهند كه شبيه به خواستهء طبقهء مفروضه مىباشد .\r\nبه همين جهت بود كه ياران پيغمبر به مسئلهء درون اهميت زيادى قائل بوده براى بر كنار ساختن روح از آلودگىهاى نفسانى سؤالات مىكردند ، و مىگفتند : نمودهاى حيوانى درونى ما با عبادتها چگونه مىآميزد ؟ و چگونه آنها را تباه مىسازد ؟ و آن حضرت آنان را ارشاد و تربيت مىفرمود . از پيغمبر اكرم صلى الله عليه و آله در بارهء شايستگىهاى ظاهرى نمىپرسيدند بلكه عيوب باطنى را رسيدگى مىكردند .\r\nچه قدر جلال الدين در اصل پيش گيرى براى بهبود روانى دقت كرده ، با بيان بسيار ساده بيان مىكند كه ما آن مقدار كوشش و تلاش كه در كسب و اندوختن اعمال نيك انجام مىدهيم ، اى كاش مقدار كمى از آن را هم در بيرون ساختن موانع پذيرش اين نيكىها عملى مىساختيم .\r\nوقتى كه نفس انسانى تصفيه نشده است و حالت پذيرش واقعى بر خود نگرفته است ، چگونه مىتواند آن چه را كه مىاندوزد ، نگهدارى كرده مورد بهره بردارى قرار بدهد ؟ پروردگارا ، عناياتت را شامل حال ما فرما ، هنگامى كه به زندگانى سپرى شده مىنگريم ، مىبينيم روح ما را از كردارهاى چهل و پنجاه ساله چيزى در خود نمىبيند ، گويى : اصلا در اين دنيا حالت گرايش به خدا نداشته‌ايم ، گويى اصلا در ما روحى وجود نداشته است كه با انجام كارهاى انسانى و با تكاپو در راه خيرات به ثمر خود برسد .\r\nآن چه كه باعث تأسف است اين است كه ما روان شناسى و روان پزشكى داريم ، و در بررسىهاى اين دو قلمرو فعاليتهاى فوق العاده انجام مىدهيم ولى تا كنون علمى به وجود نياورده‌ايم كه متكفل رويانيدن و بارور ساختن\r\n","description":"","footnote":"","page_name":" 182 ","page_number":206},
  {"content":"\r\n\r\nروان انسانى بوده باشد ، قواعد الهى و اخلاق را كه پيامبران عظام و مصلحين واقعى بشريت ابلاغ كرده‌اند ، با تمام بىاعتنايى كنار زده‌ايم البته مىبايست بشر براى رهايى خود از قيود انسانيت علمى را به عنوان علم تصفيه و تربيت روانى به رسميت قبول نكند ، و اين كار را هم انجام داده است\r\n\r\n( ( 388 ) ) هر شبى از دام تن ارواح را\r\nمىرهانى مىكنى الواح را\r\n( ( 389 ) ) مىرهند ارواح هر شب زين قفس\r\nفارغان نى حاكم و محكوم كس\r\n( ( 390 ) ) شب ز زندان بىخبر زندانيان\r\nشب ز دولت بىخبر سلطانيان\r\n( ( 391 ) ) نى غم و انديشهء سود و زيان\r\nنى خيال اين فلان و آن فلان\r\n\r\nروح تعريف نشده است\r\nجلال الدين با اين كه در اين كتاب موضوع روح را بارها مطرح ساخته است ، و با اين كه در بارهء نزديكى آن با خداوند و جنبهء ما وراى طبيعى آن ، نهايت ظريف كارىها را انجام داده است ، به طورى كه مىتوان گفت : مثنوى يعنى « روح انسانى » ، با اين حال در هيچ مورد روح را به طور دقيقتر تعريف نكرده است ، بلكه در موارد زيادى تصريح كرده است : كه اين جوهر الهى شناختنى نيست .\r\nتا آن جا كه تتبعات ما اجازه مىدهد ، از اولين دوران علم و فلسفه بلكه از آغاز آن دوران كه انسان به خود متوجه گشته است ، كسى را سراغ نداريم كه روح را براى ما تعريف كرده باشد ، تنها در هر عصر و در هر قلمروى از شناسايىها ، فقط به بيان آن چه\r\n","description":"","footnote":"","page_name":" 183 ","page_number":207},
  {"content":"\r\n\r\nرا كه روح نشان مىدهد قناعت ورزيده‌اند ، ما در اين باره در مباحث آينده كه جلال الدين بيان بيشترى خواهد كرد بررسى خواهيم كرد .\r\nكالبد جسمانى قفسى براى روح است\r\nكالبد جسمانى ما را به قفس تشبيه نموده است ، و اين تشبيه در تمام ملل و ادبيات جهان وجود دارد . ( 1 )  اين خود كاشف از اين است كه مغايرت روح با بدن و استعداد پرواز روح در گذرگاه بىنهايت ، براى همه مورد پذيرش بوده است ، خود جلال الدين رومى با بيانات گوناگونى اين تشبيه را بيان كرده است ، در ديوان شمس تبريزى مىگويد :\r\n\r\nروزها فكر من اين است و به شبها سخنم\r\nكه چرا غافل از احوال دل خويشتنم ؟\r\nاز كجا آمده‌ام آمدنم بهر چه بود ؟\r\nبه كجا مىروم آخر ننمايى وطنم ؟\r\nمانده‌ام سخت عجب كز چه سبب ساخت مرا ؟\r\nيا چه بوده است مراد وى ازين ساختنم\r\nمرغ باغ ملكوتم نِيَم از عالم خاك\r\nچند روزى قفسى ساخته‌اند از بدنم\r\nاى خوش آن روز كه پرواز كنم تا بر دوست\r\nبه هواى سر كويش پر و بالى بزنم\r\n\r\nمىگويد : براى آن خدايى كه در هر شب روح را از قفس تن رهايى داده الواح ما وراى طبيعى را به آن نشان مىدهد . آن خدايى كه اين دو موجود ( كالبد و روح ) را با آن پيوستگى شگفت انگيز از هم جدا مىسازد ، و دوباره آن را به كالبد باز مىگرداند آرى ، در مقابل اين كار شگفت انگيز غير طبيعى ، دست ما را گرفتن و نظارت در\r\n","description":"","footnote":" ( 1 ) پير كرنى مىگويد : « اى خداوند - اى چشمه شكوه و جلال و جاودان ، اى تسلى بخش روح افسرده‌اى كه در زندان تن اسير است ، و هر دم نداى عشق ملكوتى تو از اين سفر زمينى به باز گشت بسر منزل آسمانى خويشتن مىخواند . اگر دهان من خاموش است ، خاموشى مرا بشنو ، صداى دل مرا بشنو كه با آهنگى كه به گوش هيچ كس جز تو نمىرسد ، و با زبانى كه حرف و كلامى ندارد پيوسته به تو چنين مىگويد : تا يكى بايد درنگ كنم ؟ تا چه وقت ؟ » منتخبى از زيباترين شاه كارهاى شعر جهان ، ص 87 . . ","page_name":" 184 ","page_number":208},
  {"content":"\r\nكارهاى ما و رهبرى با عنايت عمومىاش اهميتى ندارد .\r\nدر عالم خواب كه روح از كارگاه بدن كنار رفته است ، تمام فعاليتهاى بدن در هر قلمرو كه هست راكد مىگردد ، انديشه ها و تفكرات موقع بيدارى ، همه از بين مىرود .\r\nتا اين جا جلال الدين يك پديدهء روشنى را تفسير مىكند ، ولى به نظر مىرسد كه مسئلهء خواب دقيقتر و پيچيده تر از آن است كه در اين ابيات محدود روشن شود . بلى فقط براى منظور جلال الدين كه « مىخواهد اهميت قضيه را بيان كرده سپس نتيجه بگيرد كه براى چنين خداى بزرگى كه روح را از كالبد مىگيرد ، و سپس به جاى خود بر مىگرداند ، دستگيرى ما بسيار آسان است » مطلب فوق كافى است ، ولى بايستى در بارهء خواب از نظر فيزيولوژى و پسيكولوژى دقت بيشترى انجام داده شود .\r\nمثلا در خوابهاى معمولى با نظر به نمود آنها ، مىبينيم پديدهء خواب قابل آن تفسير است كه به زندگانى هر فرد مربوط مىباشد ، يك فرد عامى در خواب نمىبيند كه يك مسئله دشوار فلسفى يا رياضى را حل كرده است . بلى يك مسئله مهم در بارهء خواب وجود دارد ، و آن اين است كه بعضى از خوابها آن چنان مطابق واقع در آينده صورت مىگيرد كه گويى : انسان واقعا و در حالت بيدارى آن واقعهء آينده را مشاهده كرده است . ولى باز اين مسئله پيش مىآيد كه روح در حال بيدارى هم گاهى آن چنان ظرافت و لطافت پيدا مىكند كه موضوعات غير محسوس و انجام نگرفته را بدون اين كه از نظر قوانين طبيعى تاييد شود مىبيند ، و به عبارت معمولى حالت الهام پيدا مىكند .\r\nجلال الدين در بارهء خواب در ابيات آينده مقدارى گفتگو مىكند :\r\n","description":"","footnote":"","page_name":" 185 ","page_number":209},
  {"content":"\r\n\r\nتمثيل مرد عارف و تفسير « الله يَتَوَفَّى اَلأَنْفُسَ حِينَ مَوْتِها » 39 : 42\r\n\r\n( ( 392 ) ) حال عارف اين بود بىخواب هم\r\nگفت يزدان هم رقودٌ ( 1 )  زين مرم\r\n( ( 393 ) ) خفته از احوال دنيا روز و شب\r\nچون قلم در پنجهء تقليب رب ( 2 ) \r\n( ( 394 ) ) آن كه او پنجه نبيند در رقم\r\nفعل پندارد به جنبش از قلم\r\n( ( 395 ) ) شمه‌اى زين حال عارف وانمود ( 3 ) \r\nخلق را هم خواب حسى در ربود\r\n( ( 396 ) ) رفت در صحراى بىچون جانشان\r\nروحشان آسوده و ابدانشان\r\nترك روز آخر چو با زرين سپر\r\nاردوى شب را به تيغ افكنده سر\r\nميل هر جانى به سوى تن بود\r\nهر تنى از روح آبستن بود\r\n( ( 397 ) ) از صفيرى باز دام اندر كشيد\r\nجمله را در دام و در داور كشيد\r\nچون كه نور صبحدم سر بر زند\r\nكركس زرين گردون پر زند\r\n( ( 398 ) ) فالق ( 4 )  الاصباح ( 5 )  اسرافيل ( 6 )  وار\r\nجمله را در صورت آرد ز ان ديار\r\n( ( 399 ) ) روحهاى منبسط را تن كند ( 7 ) \r\nهر تنى را باز آبستن كند\r\n( ( 400 ) ) اسب جانها را كند عارى ز زين\r\nسرّ النوم اخ الموت است اين\r\n\r\n","description":"","footnote":" ( 1 ) رقود جمع رقده ، به معناى خواب يا حالت خاصى از خواب . .  ( 2 ) تقليب بر گرداندن ، و به معناى عموم تصرف در يك چيز را گويند . .  ( 3 ) شمه مقدار . .  ( 4 ) فالق از فلق به معناى شكافتن . .  ( 5 ) اصباح روشن كردن صبح . .  ( 6 ) اسرافيل ملكى است كه براى بيدار كردن خواب رفتگان مرگ براى حضور در رستاخيز شيپور اعلام خواهد زد . .  ( 7 ) منبسط از انبساط است ، روح منبسط روحى است كه از علايق مادى رها شده و گسترش تجريدى خود را باز يافته است . . ","page_name":" 186 ","page_number":210},
  {"content":"\r\n\r\n\r\n( ( 401 ) ) ليك بهر آن كه روز آيند باز\r\nبر نهد بر پايشان بند دراز\r\n( ( 402 ) ) تا كه روزش واكشد ز ان مرغزار\r\nوز چراگاه آردش در زير بار\r\n( ( 403 ) ) كاش چون اصحاب كهف آن روح را\r\nحفظ كردى يا كه كشتى نوح را\r\n( ( 404 ) ) تا از اين توفان بيدارى و هوش\r\nوارهيدى اين ضمير و چشم و گوش ( 1 ) \r\n( ( 405 ) ) اى بسا اصحاب كهف اندر جهان\r\nپهلوى تو پيش تو هست اين زمان\r\n( ( 406 ) ) غار با تو يار با تو در سرود\r\nمهر بر چشم است و بر گوشت چه سود\r\nباز دان كز چيست اين رو پوشها ؟\r\nختم حق بر چشمها و گوشها\r\n\r\nآيه\r\n« وَتَحْسَبُهُمْ أَيْقاظاً وَهُمْ رُقُودٌ ، وَنُقَلِّبُهُمْ ذاتَ اَلْيَمِينِ وَذاتَ اَلشِّمالِ وَكَلْبُهُمْ باسِطٌ ذِراعَيْه بِالْوَصِيدِ ، لَوِ اِطَّلَعْتَ عَلَيْهِمْ لَوَلَّيْتَ مِنْهُمْ فِراراً وَلَمُلِئْتَ مِنْهُمْ رُعْباً » 18 : 18 ( 2 )  ( و اگر تو آن اصحاب كهف را مىديدى ، گمان مىكردى آنان بيدارند ، در صورتى كه آنها بخواب رفته‌اند ، آنها را به راست و به چپ حركت مىداديم ، سگ آنها دو دست خود را در نزديكى همان مغاره دراز كرده بود ، اگر به آنان مطلع مىگشتى و وضع آنها را مىديدى فرار مىنمودى و رعب سرتاسر وجود تو را مىگرفت ) .\r\n« فالِقُ اَلإِصْباحِ وَجَعَلَ اَللَّيْلَ سَكَناً وَاَلشَّمْسَ وَاَلْقَمَرَ حُسْباناً » 6 : 96 . ( 3 )  ( خداوندى كه شكافندهء صبح است ، و اوست كه شب را براى آرامش و سكونت ، و آفتاب و ماه را براى محاسبه قرار داده است ) . طلوع و بر آمدن بامداد را شكافتن صبحگاهى نيز مىگويند شاعر معاصر آقاى شهريار مىگويد :\r\n\r\nفجر تا سينهء آفاق شكافت\r\nچشم بيدار على خفته نيافت\r\n\r\n","description":"","footnote":" ( 1 ) ضمير درون ، قلب ، و امروز بيشتر در وجدان استعمال مىكنند . .  ( 2 ) سوره كهف ، آيه 18 . .  ( 3 ) سوره انعام ، آيه 96 . . ","page_name":" 187 ","page_number":211},
  {"content":"\r\n\r\n\r\nروايت\r\n« النوم اخ الموت ، و اهل الجنة لا ينامون و لا يموتون . » ( 1 )  ( خواب برادر مرگ است و بهشتيان نه مىخوابند و نه مىميرند . )\r\n\r\n( ( 403 ) ) كاش چون اصحاب كهف آن روح را\r\nحفظ كردى يا كه كشتى نوح را\r\n\r\nاصحاب كهف\r\nاصحاب كهف مطابق تفاسير ، چند نفر از مردان با ايمان دورانهاى گذشته بودند ، گفته مىشود : در دورهء دقيانوس زندگى مىكردند ، اين پادشاه مردم را از ايمان به خدا باز مىداشت ، اين چند نفر كه به اصحاب كهف معروف شده‌اند ، خود را آماده مىسازند كه با پادشاه مخالفت ورزيده ايمان خود را ظاهر نمايند ، و در اين راه هر گونه شكنجه و مشقت را تحمل نمايند ، اينان در حضور دقيانوس حاضر شده گفتند : خداى ما خدايى است كه زمين و آسمانها را آفريده است ، و ما به جز او خدايى را قبول نخواهيم كرد ، زيرا در مقابل خداى حقيقى پرستيدن يك موجود ديگر تجاوز از حق و حقيقت است ، و اين مردم كه خدايان متعدد را مىپرستند ، كوچكترين دليلى بر كار خود ندارند ، سپس رئيس اين دسته ( ابن عباس مىگويد : نام او تمليخا بوده است ) به گروه خود مىگويد : اكنون كه از اين منحرف شدگان و پرستندگان خدايان متعدد كناره جويى كرديد ، برويم در غارى سكونت نماييم ، خداى شما در اين غار از رحمت خود شما را بىنياز خواهد كرد ، و آنان در مغاره در يك حالت روانى بودند ، كه اگر ( اى پيامبر ما ) تو مىديدى گمان مىكردى آنان بيدارند ، در صورتى كه آنها در خواب بودند ، به طورى كه اگر از وضع آنان دقيقا مطلع مىگشتى ، از دهشت انگيز بودن آن حادثه فرار مىكردى .\r\n","description":"","footnote":" ( 1 ) كنوز الحقائق ، ص 141 . . ","page_name":" 188 ","page_number":212},
  {"content":"\r\n\r\n\r\nچند تشبيه لطيف\r\n1 - بىاعتنايى مرد عارف را به دنيا ، و زخارف زندگى دنيوى را به خواب بودن عارف تشبيه نموده است ، چنان كه انسان در خواب رفته از رويدادهاى پيرامون خود اطلاعى ندارد ، مرد عارف نيز از پديده هاى مادى جهان بر كنار بوده ، گويى اين پديده ها به او مربوط نيستند .\r\nمرد عارف مانند قلم كه در دست نويسنده بىاختيار تابع اراده نويسنده است پيرو مشيت خداوندى است ، و هيچ گونه اراده در مقابل خدا اظهار نمىكند ، البته در مباحث جبر و اختيار اين مسئله مشروحاً بررسى خواهد شد .\r\n2 - پيوستن مجدد روح را با بدن به آبستن شدن بدن بروح تشبيه مىكند .\r\nفرود آمدن روح را به بدن مانند اين كه صفير و دانه‌اى مرغى را به قفس يا دام مىاندازد تشبيه كرده است .\r\n3 - شروع روز و انقراض شب را تشبيه مىكند به ترك جنگى كه با در دست داشتن سپر طلايى ( خورشيد ) سپاهيان شب را نابود ساخته است .\r\n4 - باز تشبيه ديگرى - كه بر آمدن آفتاب را ، به كركس طلائى تشبيه مىكند كه در فضا پر گرفته باشد .\r\n5 - در هنگام شب كه روح از بدن موقتا كنار مىرود ، به پا كشيدن انسان از زين اسب تشبيه نموده است .\r\n6 - پيوستن روح به بدن را بار ديگر به زنجير و بند دراز تشبيه مىكند .\r\n\r\nكاش چون اصحاب كهف آن روح را\r\nحفظ كردى يا كه كشتى نوح را\r\n\r\nآيا از حكمت است كه روح كه در خواب مىرود دوباره بر گردد ؟\r\nاى كاش مشيت خداوندى چنين بود كه ارواح را مانند اصحاب كهف در همان حال خواب ، يعنى در پشت پرده طبيعى نگه مىداشت ، چنان كه اگر كشتى نوح رانگه مىداشت دوباره با پياده شدن در اين كرهء خاكى و ابتلاء به ماديات ، از روحانيت\r\n","description":"","footnote":"","page_name":" 189 ","page_number":213},
  {"content":"\r\nجهان ما وراى طبيعى بر كنار نمىگشت . البته جلال الدين بيدارتر از آن است كه نداند كه اگر بنا بود ارواح در همان حال پيش از تعلق با بدان بسر مىبردند ، نزول آنها به اين جهان طبيعت و خروج آدم از بهشت بىهوده بود ، ولى مسئله بالاتر از اين است ، اگر چه گروه زيادى از متفكرين الهى در اين باره به انديشه هاى عميق فرو رفته كارشان به جايى نرسيده است ، مانند حسين بن عبد الله بن سينا كه در قصيدهء « هبوطيه » يا « عينيهء » معروفش مىگويد :\r\n\r\nهبطت اليك من المحل الارفع\r\nورقاء ذات تعزز و تمنع\r\nمحجوبة عن كل مقلة عارف\r\nو هى التي سفرت و لم تتبرقع\r\nوصلت على كره اليك و ربما\r\nكرهت فراقك و هى ذات تفجع\r\nانفت و ما انست فلما واصلت\r\nالفت مجاورة الخراب البلقع\r\nو اظنها نسيت عهودا بالحمى\r\nو منازلا بفراقها لم يقنع\r\nحتى إذا اتصلت بهاء هبوطها\r\nعن ميم مركزها بذات الاجرع\r\nعلقت بها ثاء الثقيل فاصبحت\r\nبين المعالم و الطلول الخضع\r\nتبكى و قد ذكرت عهوداً بالحمى\r\nبمدامع تحمى و لم تتقطع\r\nو تظل ساجمة على الدمن التي\r\nدرست بتكرار الرياح الاربع\r\nاذ عاقها الشرك الكثيف فصدها\r\nقفص عن الاوج الفسيح المربع ( 1 ) \r\n\r\n","description":"","footnote":" ( 1 ) روح از محل بالايى به سوى تو فرود آمده ، مانند آن مرغ و رقاء كه داراى عزت و شهامت است . . اين روح ار ديده گان هر شخص دانا پوشيده است ، ( كسى حقيقت آن را نمىشناسد ) با اين كه آشكار است ، و نقابى بر روى خود نينداخته است . . روح با اكراه با كالبد تو پيوسته و در موقع جدايى نيز با اكراه جدا مىگردد . . براى اولين بار از پيوستن با بدن امتناع داشت ، و هنگامى كه به اين بدن پيوست با همسايگى خرابهء بىآب و علف الفت گرفت . . گمان مىكنم عهدهاى ديرينه را كه در جايگاه خود داشته فراموش نموده است ، منازلى را از خاطر برده است كه جدايى از آنها قانع نبوده است . . موقعى كه هاء هبوط به اين دنيا ، او را از ميم مركز اصيلش جدا كرده به اين بيابان بىهمه چيز وارد ساخت . . ثاء ثقل ( سنگينى ) به او پيچيد ، در ميان آثار و بر آمدگىهاى فرسودهء ماده قرار گرفت روح ما اشك داغ مىريزد ، زيرا عهود ديرينه را در جايگاه اصيلش به ياد آورده است . بدينسان اين پرندهء ظريف و مجرد روى خرابه هاى بدن ترانه ها خواهد خواند ، آن خرابه ها كه با وزشها كه با وزش بادهاى چهارگانه ( جنوبى شمالى شرقى ( صبا ) غربى ( دبور ) كهنه شده است . و ممكن است مقصود از بادهاى چهارگانه عناصر چهارگانه بوده باشد . . دام سنگين بدن او را از پرواز به جايگاه خود جلوگيرى نموده اين همان قفس است . تا آن هنگام كه رهسپار به جايگاه اصيلش باز گردد ، و اوج به فضاى پهناورتر نزديك شد . ترانه اصلى خود را سر داد ، زيرا پرده برداشته شد و ديد آن چه را كه ديده گان خواب آلوده آن را نمىتواند ببيند . « اشاره به آيهء » « و كشفنا عنك غطاءك فبصرك اليوم حديد » ( در آن هنگام مرگ پرده از ديده گان تو بر مىدارد آن گاه چشمان تو بين مىگردند ) . . اكنون ديگر از جايگاه بلندى ترانه مىخواند ، و دانش افراد افتاده را بلند مىكند اين روح براى چه از مقام شامخ خود هبوط كرد ؟ براى چه به اين جهان پست سقوط نمود ؟ اگر خداوند روح را براى حكمتى نازل كرده است اين حكمت به مردم دانا و عقلا پوشيده است . . اگر هبوط اين روح براى اين بود كه در يك مشت خاك جسمانى چسبنده جاى گير گردد ، و بشنود چيزهايى را كه نشنيده بود ، و آگاه گردد به چيزهايى كه آنها نمىدانست ، پس اين شكاف او وصله‌اى بر نداشت ( روح در اين زمان به هدف مزبور نرسيد ) . . اين روح است كه در امتداد و گذرگاه زمان راه خود را به سوى ابدان پيش گرفت ، ولى بدون اين كه طلوع نمايد غروب كرد . . گويى برقى بود كه در اين جهان درخشيد ، سپس چنان درهم پيچيد ، و از بين رفت كه گويى اصلا ندرخشيده بود . . براى پاسخ به اين سؤال من ، احسان نما كه شعلهء دانش و علم فروزندگى و تشعشع دارد ) . . ","page_name":" 190 ","page_number":214},
  {"content":"\r\n\r\nحتى إذا قرب المسير الى الحمى\r\nو دنا لرحل الى الفضاء الاوسع\r\nسجعت و قد كشف الغطاء فابصرت\r\nما ليس يدرك بالعيون الهجع\r\nو غدت تغرد فوق ذروة شاهق\r\nو العلم يرفع كل من لم يرفع\r\nفلأي شىء اهبطت من شامخ\r\nعال الى قعر الحضيض الاوضع ؟\r\nان كان اهبطها الاله لحكمة\r\nطويت على الفطن اللبيب الالمع\r\nفهبوطها ان كان ضربه لازب\r\nلتكون سامعة بما لم تسمع\r\nو تعود عالمة بكل خفية\r\nفى العالمين فخرقها لم يرقع\r\nو هى التي قطع الزمان طريقها\r\nحتى لقد غربت به غير المطلع\r\nفكأنما برق تألق بالحمى\r\nثم انطوى و قضى كان لم يلمع\r\nانعم برد جواب ما انا فاحص\r\nعنه فنار العلم ذات تشعشع\r\n\r\n","description":"","footnote":"","page_name":" 191 ","page_number":215},
  {"content":"\r\nخلاصه گروه زيادى از متفكرين الهى در بارهء اين مسئله انديشيده‌اند : كه روح به آن عظمت و سابقهء جلال و جمالى كه داشته است ، روى چه حكمت به اين دنيا هبوط نموده در دام كالبد جسمانى زنجير شده است ؟ در اين باره مطالب زيادى گفته شده است ، از آن جمله به افلاطون نسبت داده‌اند كه او گفته است : چون روح در آن جهان ما وراى طبيعى مرتكب خطايى شده بود ، بدين جهت به اين عالم براى پاك شدن سقوط كرده است . اكثريت متفكرين مىگويند : ورود روح به اين جهان طبيعى نه هبوط است و نه سقوط ، بلكه جهان ماده براى روح گذرگاهى است كه رو به كمال مىرود و رشد شخصيت خود را در مىيابد ، آن چه كه قابل گفتگو است ، همين مطلب دوم است ، و براى اثبات اين مطلب بايستى اين مقدمه را تصديق كرد كه روح انسانى به طور مطلق از جهان ما وراى طبيعى نازل نگشته است ، بلكه : چنان كه در مباحث اولى اين كتاب گفتيم روح انسانى دو رو دارد كه ناشى از ارتباط به ما وراى طبيعت و پيوستگى به طبيعت مىباشد .\r\nآن روى روح كه مربوط به ما وراى طبيعى است ، نه تنها نزول نكرده است ، بلكه\r\n","description":"","footnote":"","page_name":" 192 ","page_number":216},
  {"content":"\r\nبراى آن روح نزول و صعودى وجود ندارد ، زيرا شعاعى از خورشيد انوار الهى است ، آن روح فقط براى بالا بردن اين روح طبيعى است كه از جهان ماده شروع مىگردد . مخصوصا بنا به مكتب مشائين كه ابن سينا خود از اعضاى اين مكتب است ، اينان عقيده دارند كه روح « جسمانيه الحدوث و روحانيه البقا » است يعنى روح انسانى از همين جهان ماده شروع مىگردد ، و تدريجا رو به تكامل رفته حالت تجرد از ماده به خود گرفته و شايستهء ابديت مىگردد . و به همين جهت است كه در صحت انتساب قصيدهء « هبوطيه » يا « عينيه » به ابن سينا بعضىها ترديد كرده‌اند .\r\nبه هر حال ، خواه بگوييم هر انسانى دو روى دارد ، يا بگوييم يك روى دارد كه داراى دو چهره است : يكى - مربوط به ما وراى طبيعت و جايگاه اصلى خود ، و ديگرى ناشى از همين موجودات مادى به عنوان عالىترين محصول ماده ، كه با تحت تاثير قرار گرفتن از آن روى الهى شروع به تكامل مىنمايد ، تا جايى كه ممكن است با همان روى ( شعاع ) الهى اتحاد پيدا كند .\r\nبنا به تعريف ذيل كه براى هدف زندگانى حقيقى در اين دنيا مىگوييم ، تقريباً خالى از اعتراضات مزبوره خواهد بود .\r\n« آرمانهاى زندگانى گذران را از چشمه سار حيات تكاملى آبيارى كردن و شكوفان ساختن انسان و جهان را در خود دريافتن ، و شخصيت انسانى را در حركت به سوى ابديت به ثمر رسانيدن » و معلوم است كه روح طبيعى انسانى بدون تكاپو به وسيلهء وجدان و عقل و پيامبران الهى هرگز به ثمر نخواهد رسيد .\r\nدر نتيجه آرزويى كه جلال الدين رومى در بارهء روح انسانى مىكند كه اى كاش مانند اصحاب كهف در حال رؤياى شيرين ما وراى طبيعى خود مىماند ، آرزوى غير عملى است . و بايستى بگوييم : اين آرزو از شدت عشق جلال الدين به ما وراى طبيعى و سوزش زياد او به گسترش تجريدى روح است كه در اين جهان مادى امكان پذير نيست اين گونه آرزو مانند اين است كه انسان به جهت محبت ملاقات خداوندى آرزوى مرگ\r\n","description":"","footnote":"","page_name":" 193 ","page_number":217},
  {"content":"\r\n\r\nكند ، با اين كه اين آرزو پيش از فردا رسيدن پايان عمر نامفهوم است ، با اين حال از نظر ربانى بودن انسان يك حالت روانى روحانى به شمار مىرود .\r\nسپس مىگويد :\r\nشما نمىتوانيد بگوييد : در اين دنيا همه مشغول خور و خواب و خشم و شهوت و عيش و عشرتند ، بلكه اصحاب كهف يعنى مردان الهى كه در اين زندگانى همواره با پشت پرده در تماس بوده به علايق مادى شخصيت خود را نمىفروشند فراوانند ، ولى آنان در صدد شناساندن خود نيستند ، بلكه به عالم روحانى خود اشتغال مىورزند . اين كه اين گونه افراد را نمىبينى ، نه از آن جهت است كه آنها وجود ندارند ، بلكه از اين جهت است كه مهر تاريك حيوانيت چشم و گوش تو را بسته است .\r\n« خَتَمَ الله عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ » 2 : 7 ( 1 )  ( خداوند بر دلهاى آنان مهر زده و بر گوشها و ديده گانشان پرده‌اى است ، براى آنان عذاب بزرگى است )\r\nتفسير ابيات\r\nمرد عارف در هنگام بيدارى حالتى شبيه به حالت آن خواب دارد كه حقايق بر او منكشف مىگردد . و روح در حالت آزادى خود در قلمرو حقايق گردش مىكند ، و به همين سبب از زخارف دنيا رو گردان است و شواغل جهان زندگى او را مشغول نمىدارد .\r\nو همچنين مرتبهء تسليم او به مشيت خداوندى آن چنان است كه قلم در دست نويسنده .\r\nمردم معمولى آنان را مىبينند و گمان مىكنند : كه آنها هم مانند خودشان اظهار استقلال در وجود و حركات مىنمايند ، آنان نيز به موجوديت خود مغرورند ، چنان كه اگر كسى نويسنده را مشاهده نكند ، خيال مىكند\r\n","description":"","footnote":" ( 1 ) سوره بقره ، آيه 7 . . ","page_name":" 194 ","page_number":218},
  {"content":"\r\nنويسنده خود قلم است كه حركت مىكند . مىگويد : قضيه چنين نيست كه هيچ كس از حال عارف با خبر نباشد ، بلكه بعضى از حالات عارف قابل مشاهده است ، ولى مردم در خواب حس و خيالات خود مست مىباشند .\r\nآنان در ميان مردماند ، و گاهى هم بارقه هاى وجودى آنان نمودار مىگردد ، ولى :\r\n\r\nديده‌اى خواهم كه باشد شه شناس\r\nتا شناسد شاه را در هر لباس\r\n\r\nكو آن ديده‌اى كه اين بارقه هاى خدايى را ببيند ؟ و كو آن گوشى كه با اين نغمه هاى ربانى آشنايى داشته باشد ؟ مردان عارف در قلمرو پشت پرده طبيعت روح خود را آسوده مىفرستند و ابدانشان هم در پهنهء اين طبيعت بدون اين كه به آسيبهاى شهوات و هوى و هوس دچار گردند ، در انتظار برگشت ارواح مىمانند .\r\nجلال الدين دوباره بر مىگردد به بيان پديدهء خواب و مىگويد : هنگامى كه بامداد فرا مىرسد ، دوباره هر روحى به بدن خود ميل مىكند ، و همان پيوند طبيعى خود را درمىيابد ، گويى اين روح دوباره با صداى سوت طبيعت رو به دام آورده ، بار ديگر در كشاكش شئون طبيعى كه از پيوند با كالبد پديدار مىشود مشغول تكاپو مىگردد .\r\nقانون حركات كرات آسمانى ، مانند اسرافيل آغاز بامداد را اعلان مىكند ، ارواح را كه در ديار پشت پرده در حال گسترش تجريدى خود بودند ، بسوى جسمانيات مىكشد .\r\nباز مىگويد : هنگامى كه شب فرا مىرسد ، و زين را از اسب جانها جدا مىكند ، خوابى بر آدميان مستولى مىگردد كه برادر مرگ است . در آيهء شريفه چنين است كه :\r\n« الله يَتَوَفَّى اَلأَنْفُسَ حِينَ مَوْتِها وَاَلَّتِي لَمْ تَمُتْ فِي مَنامِها فَيُمْسِكُ اَلَّتِي قَضى عَلَيْهَا اَلْمَوْتَ وَيُرْسِلُ اَلأُخْرى إِلى أَجَلٍ مُسَمًّى إِنَّ فِي ذلِكَ\r\n","description":"","footnote":"","page_name":" 195 ","page_number":219},
  {"content":"\r\nلَآياتٍ لِقَوْمٍ يَتَفَكَّرُونَ » 39 : 42 ( 1 )  ( خداوند ارواح انسانى را در موقع مرگ و در موقع خواب به سوى خود مىگيرد . و آن چه را كه مرگش فرا رسيده است ، نمىگذارد به سوى كالبد بر گردد و آن چه از مدت زندگانيش باقى است ، او را رها مىكند ، تا دوباره بدن را اداره كند ، ولى همين رها شدن براى مدت معينى است كه براى زندگانى شخص تثبيت شده است . در اين گرفتن و رها كردن آياتى است براى مردم انديشمند ) .\r\nمهمترين اين آيات مسئلهء ميعاد و برگشت ارواح به ابدان است پس از مرگ .\r\n","description":"","footnote":" ( 1 ) سوره زمر ، آيهء 42 . . ","page_name":" 196 ","page_number":220},
  {"content":"\r\n\r\nسؤال كردن خليفه از ليلى و جواب دادن ليلى او را\r\n\r\n( ( 407 ) ) گفت ليلى را خليفه كان تويى ( 1 ) \r\nكز تو مجنون ( 2 )  شد پريشان و غوى ؟ ( 3 ) \r\n( ( 408 ) ) از دگر خوبان تو افزون نيستى\r\nگفت خامش چون تو مجنون نيستى\r\nديدهء مجنون اگر بودى تو را\r\nهر دو عالم بىخطر بودى تو را\r\nبا خود تو ليك مجنون بىخود است\r\nدر طريق عشق بيدارى بد است\r\n( ( 409 ) ) هر كه بيدار است او در خوابتر\r\nهست بيداريش از خوابش بتر\r\nهر كه بيدار در خواب است بيداريش به\r\nمست غفلت عين هشياريش به\r\n( ( 410 ) ) چون به حق بيدار نبود جان ما\r\nهست بيدارى چو در بندان ما\r\n( ( 411 ) ) جان همه روز از لگدكوب خيال\r\nوز زيان و سود و از خوف و زوال\r\n( ( 412 ) ) نى صفا مىماندش نه لطف و فر ( 4 ) \r\nنى به سوى آسمان راه سفر\r\n( ( 413 ) ) خفته آن باشد كه او از هر خيال\r\nدارد اميد و كند با او مقال\r\nنى چنان كه از خيال آيد به حال\r\nآن خيالش گردد او را صد و بال\r\n( ( 414 ) ) ديو را چون حور بيند او به خواب\r\nپس ز شهوت ريزد او با ديو آب\r\n( ( 415 ) ) چون كه تخم نسل را در شوره ريخت\r\nاو به خويش آمد خيال از وى گريخت\r\n( ( 416 ) ) ضعف سر بيند از آن و تن پليد\r\nآه از آن نقش پليد ناپديد\r\n( ( 417 ) ) مرغ بر بالا پران و سايه اش\r\nمىدود بر خاك و پران مرغوش\r\n( ( 418 ) ) ابلهى صياد آن سايه شود\r\nمىدود چندان كه بىمايه شود\r\n\r\n","description":"","footnote":" ( 1 ) ليلى معشوقه مجنون . .  ( 2 ) مجنون قيس عامرى كه عشق او به ليلى در ادبيات شرقى آن چنان مشهور است كه احتياجى به تفصيل ندارد ، قصائد زيادى به مجنون نسبت داده‌اند ، و بعضى از مورخين در وجود مجنون با اين غوغاى عشقى كه به او نسبت مىدهند ترديد مىكنند . .  ( 3 ) غوى گمراه و منحرف . .  ( 4 ) فر شكوه و جلال ، و مطلق نيكى و زيبايى را نيز گويند . . ","page_name":" 197 ","page_number":221},
  {"content":"\r\n\r\n\r\n( ( 419 ) ) بىخبر كان عكس آن مرغ هواست\r\nبىخبر كه اصل آن سايه كجاست\r\n( ( 420 ) ) تير اندازد به سوى سايه او\r\nتركشش خالى شود در جستجو ( 1 ) \r\n( ( 421 ) ) تركش عمرش تهى شد عمر رفت\r\nاز دويدن در شكار سايه تفت\r\n( ( 422 ) ) سايهء يزدان چو باشد دايه اش\r\nوارهاند از خيال و سايه اش\r\n( ( 423 ) ) سايهء يزدان بود بندهء خدا\r\nمردهء اين عالم و زندهء خدا\r\nديدهء مجنون اگر بودى تو را\r\nهر دو عالم بىخطر بودى تو را\r\n\r\nچه عينكى براى مشاهدهء طبيعت و ما وراى طبيعت\r\nبه چشم زده‌ايد در اين ابيات جلال الدين يكى از اصول انسانى بسيار عالى را گوشزد مىكند و مىگويد : بگو ببينم در اين جهان چه عينكى بر ديده گان خود زده‌اى ؟ و چگونه اين دنيا را مطالعه مىكنى ؟ خليفه به ليلى كه معشوقهء مجنون بود ، گفت : اين ليلى كه مجنون ديوانهء اوست تويى ؟ تويى آن ليلى كه مجنون را پريشان در بيابانها به خود مىپيچانى ؟ تو كه از ساير زيبايان زيباتر نيستى . مجنون بىنوا در تو چه ديده است كه در عشق تو جهانى را پر از شور و هياهو كرده است ؟ ليلى مىگويد : جا دارد كه بپرسى ، و تو مىتوانى چنين قضيه‌اى را استبعاد كنى ، زيرا تو مجنون نيستى .\r\nاز اين تشبيه و از اين اصل جلال الدين نتيجه مىگيرد كه اگر كسى با ديدهء پاك\r\n","description":"","footnote":" ( 1 ) تركش جعبه يا هر گونه ظرفى بوده است كه تيرها را در آن مىگذاشتند . آخرين تير تركش كنايه از خالى شدن آن جعبه از تير بوده است . . ","page_name":" 198 ","page_number":222},
  {"content":"\r\nبه اين جهان ، بلكه به هر دو جهان بنگرد ، عاشق و شيداى اين دو جهان بنگرد ، عاشق و شيداى اين دو جهان خواهد بود .\r\nممكن است كسى بگويد : بنا بر اين اصل كه جلال الدين مىگويد ، ما نمىتوانيم با واقعيتى كه با تماشا در آن ، درك و كشفش خواهيم كرد ، روبرو گرديم ، بلكه اين بازيگرى ماست كه دو جهان را چنين و چنان خواهد كرد .\r\nپاسخ اين اعتراض اين است : كه درست است كه بازيگرى در حقايق غير از تماشاگرى در آنها است ، و بازيگرى نمىتواند واقعيت و حقيقت را براى ما اثبات كند ، بلكه اين ماييم كه واقعيت را مطابق خواسته و درك خود مىسازيم ، و از آن لذت مىبريم ولى در مورد جهان هستى قضيه از اين قرار نيست ، زيرا هيچ مرد عاقل و متفكرى نمىتواند در اين ترديد كند كه جهان هستى با نظر به نظم و ترتيب و زيبايى و عظمت خيره كننده‌اى كه دارد ، مىتواند به حد كافى روح انسان آگاه را به خود متوجه ساخته عشق و نشاطى در وى به وجود آورد .\r\nبرويد سراغ طبيعى دانان از نظم و ترتيب و هماهنگى با شما صحبت خواهند كرد .\r\nبرويد نزد اساتيد زيبا شناسى در بارهء زيبايىهاى طبيعت با شما گفتگو خواهند كرد .\r\nبرويد پيش فلاسفه ، عظمت و جلال بىپايانى را در درك جهان هستى به شما اطلاع خواهند داد .\r\nامثال اينشتين ، ماكس ، پلانك و وايتهدها كه در بارهء عظمت خيره كنندهء جهان و زيبايى لذت بخش آن با شما صحبت مىكنند ، از نظر بازيگرى نيست ، بلكه مشاهدات خود را در طبق اخلاص به شما تقديم مىكنند .\r\nبلى مهمترين مسأله‌اى كه وجود دارد ، اين است كه هنگامى كه روح انسانى اين زيبايى و جلال و عظمت را درك كرد ، از آن جا كه خود در طبيعت اصلىاش سازندگى ما وراى طبيعى دارد ، تا آن جا كه آرتورشو پنهاور مىگويد : « انسان حيوانى است متافيزيكى » عظمت و جلال و زيبايى را آن چنان عالى نشان مىدهد كه براى افراد بىطرف\r\n","description":"","footnote":"","page_name":" 199 ","page_number":223},
  {"content":"\r\nو آنان كه در صدد بهره بردارى از سرمايهء كلان ما وراى طبيعى روح نيستند ، به هيچ وجه قابل درك نبوده ، خواهند گفت : اين مشاهده ناشى از بازيگرى شما است ، نه تماشاگرى واقعيت .\r\nشايد مقصود آنان كه مىگويند : روح انسانى در مرز طبيعت و ما وراى طبيعت قرار گرفته است همين است كه روح مشاهدات طبيعى خود را به كارگاه ما وراى طبيعى منتقل مىسازد و در آن جا با فعاليت مخصوص به خود ، مشاهده شده را به شكل واحدهاى ابدى و واحدهاى مطلق در مىآورد ، و ما نمىتوانيم به هيچ وجه منكر اين حقيقت بوده باشيم ، زيرا روشنترين شاهد را در اين باره در دست داريم كه براى همگان روشن است ، و آن مسئلهء ضمير خود آگاه و ضمير ناخود آگاه است ، با اين كه روان انسانى يك واحد است و شخصيت انسانى از نظر طبيعى قابل تعدد نيست ، ولى اقسام آن به سه قلمرو خود آگاه و نيمه آگاه و ناخود آگاه آن قدرها روشن است ، كه امروزه براى هيچ روان شناسى جاى ترديد نيست ، و نيز روشن است كه خواص و فعاليتهاى اين سه قلمرو آن چنان با يكديگر مغايرت دارند كه مانند مغايرت دو قيافهء طبيعى و ما وراى طبيعى براى انسان سطحى قابل درك نمىباشد .\r\nشايد جلال الدين در اين بيت كه مىگويد :\r\n\r\nبا خودى تو ليك مجنون بىخود است\r\nدر طريق عشق بيدارى بد است\r\n\r\nهمين معنى باشد كه ما متذكر شديم ، يعنى سازندگى طبيعى روح در حال خود آگاهى معمولى امكان پذير نيست ، مجنون عامرى توانسته بود ليلى را از نمود طبيعى خود كه فقط در خود آگاه به شكل يك نسخهء مطابق اصل خارجى كه زيبايى نسبى و محدود داشت ، به جايگاه عميقتر ( سطح عميق شخصيت ) منتقل ساخته در اعماق روحش جنبهء ما وراى نمود طبيعى به آن معشوق بدهد ، و به همين جهت است كه مىگويند : هنگامى كه اجل مجنون فرا رسيد ، ليلى به بالين او آمد و اظهار كرد كه من آمده‌ام و مجنون اعتنايى به او نكرده گفت : من ديگر با تو كارى ندارم ، آن وجودى كه از تو\r\n","description":"","footnote":"","page_name":" 200 ","page_number":224},
  {"content":"\r\nدر درون من وجود دارد ، اصيلتر از وجود طبيعى تو است كه مىبينم .\r\nسپس مىگويد : هر كس كه در اين زندگانى حيات ناخود آگاه معنوى دارد « كه به خواب شبيه است » او داراى زندگانى بيدارترى است ، به همين جهت داراى بيدارى طبيعىاش كه او را به آلودگى با علايق مادى وادار مىسازد بدتر از خوابى است كه گفتيم .\r\nدر اين جا جلال الدين گامى فراتر مىنهد ، و مىگويد : اگر كسى از اين زندگانى رؤيايى معنوى بهره مند است ، بيداريش بيدارى حقيقى بوده ، حتى از آن زندگانى رؤيايى نيز كه به ديگران شبيه به خواب جلوه مىكند ، بهتر و شايسته تر مىباشد ، و هر كس كه مست غفلت است ، اگر هشيار باشد بهتر است ، زيرا باز در حال هشيارى مىتواند از نتايج غفلت تا حدودى دورى گزيند .\r\nاگر بيدارىهاى ما مربوط به حق نباشد ، يعنى نتوانيم در اين بيدارى با ارتباط به حق مورد فيض قرار بگيريم ، اين بيدارى براى ما زنجير گرانبارى خواهد بود .\r\nيكى از انسان شناسان برجسته مىگويد : « آن روز كه آفتاب بتابد و وجدان در خواب رفته‌اى را بيدار نكند ، هيچ كارى نكرده است » چرا اين بيدارى براى ما زنجير گرانبارى است ؟ براى اين كه هنگام روز كه موقع تكاپو و تلاش است ، روح در اثر فعاليت براى سود و فرار از زيان و خوف و وحشت از آسيبها و تلاش براى جاه و مقام ، لگدكوب خيالات گشته ، نه براى او صفايى مىماند ، و نه شكوه و جلالى كه در طبيعت اوست .\r\nلذا براى روح ، ديگر ياراى سير و سلوك به ملكوت آسمان نمىماند .\r\nخواب رفتگان اين زندگانى كسانى هستند كه اميد و آرزوها و ساير فعاليتهاى روانى را با موضوعات خيالى بارور مىسازند ، و به گمان اين كه به آنها نائل خواهند شد ، در خواب و مستى عميقى فرو مىروند ، و گاه گاه كه از آن خيالات بيرون مىآيند ، يعنى يك توجه الهى در روح آنان نمودار مىگردد ، احساس مىكنند كه آن اميدها و آن آرزوها باعث صرف و استهلاك نيروى روانى گشته ، مدتى از عمر را تباه كرده‌اند ، و اكنون چيزى كه دست آنها را پر كند ، نمانده است ، در اين موقع كاملا درك مىكند كه\r\n","description":"","footnote":"","page_name":" 201 ","page_number":225},
  {"content":"\r\n\r\nتمام آن لذايذ خيالى وبالى بر گردنشان شده است ، زيرا :\r\n\r\nچون به هر ميلى كه دل خواهى سپرد\r\nاز تو چيزى در نهان خواهند برد\r\n\r\nخداوند مىفرمايد :\r\n« وَيَوْمَ يُعْرَضُ اَلَّذِينَ كَفَرُوا عَلَى اَلنَّارِ أَذْهَبْتُمْ طَيِّباتِكُمْ فِي حَياتِكُمُ اَلدُّنْيا وَاِسْتَمْتَعْتُمْ بِها » 46 : 20 ( 1 )  ( رستاخيز روزى است كه كفار بر آتش عرضه مىشوند ، « به آنان گفته مىشود : كه شما امروز نمىتوانيد از ما چيزى مطالبه كنيد » زيرا نيروهاى پاك خود را در دنيا مستهلك كرده‌ايد ) مثالى را كه جلال الدين در دو بيت بعدى مىزند با آيهء فوق بسيار قابل تطبيق است :\r\n\r\nديو را چون حور بيند او به خواب\r\nپس ز شهوت ريزد او با ديو آب\r\nچون كه تخم نسل را در شوره ريخت\r\nاو به خويش آمد خيال از وى گريخت\r\n\r\nبيدار مىشود مىبيند ، نيرو به استهلاك رفته ، بدن ضعيف و جسم كثيف شده است .\r\n\r\n( ( 416 ) ) ضعف سر بيند از آن و تن پليد\r\nآه از آن نقش پليد ناپديد\r\n\r\nجوهر زندگانى ما را رؤياها مستهلك مىسازند\r\nپس از اين جلال الدين به يك تشبيه ديگر شروع مىكند كه در ابيات گذشته نيز مقدارى در اين تشبيه صحبت كرده بود ، مىگويد : اين لذايذ و برخوردارى از آنها درست شبيه به اين است كه مرغى در فضاى بالا مشغول پرواز بوده باشد ، و صياد احمق كه بالاتر را نمىبيند ، سايهء آن مرغ « كه به زمين افتاده است » او را جلب كرده ، به دنبال خويش مىكشاند ، اين صياد ابله آن مقدار مىدود تا نيروى خود را از دست مىدهد ،\r\n","description":"","footnote":" ( 1 ) سوره احقاف ، آيهء 20 . . ","page_name":" 202 ","page_number":226},
  {"content":"\r\n\r\nاو درك نمىكند كه آن چه را كه دنبال كرده است ، سايه مرغى است كه در فضا مشغول پريدن است ، او تير به سوى سايه مىاندازد ، و اين كار را آن قدر تكرار مىكند كه تير تركشش خلاص شود ، يعنى عمر انسانى با اين سايه گيرىها سپرى مىگردد ، آن گاه كه پرده از ديده گانش برداشته شد ، آن وقت مىفهمد كه سايه ها را دنبال مىكرد .\r\nمسئلهء ديگرى در اين جا وجود دارد ، و آن عبارت است از اين كه تمام حقايق جهان كه براى ما اصيل جلوه مىكنند ، سايه هاى آن حقايق هستند كه جنبهء ما وراى طبيعى دارند ، و اين نظريه‌اى است كه به نظريهء « مثل » افلاطونى معروف است ، و چون جلال الدين در آينده ابياتى در بارهء اين موضوع خواهد گفت ، لذا ما بحث مشروح را به آن موارد موكول مىكنيم .\r\nبالاخره جلال الدين يك اصل اساسى را براى انسان پيش نهاد مىكند و مىگويد : اگر مىخواهيد از اين سايه هاى اصيل نما رهايى بيابيد ، و عمر عزيز را بدون نتيجه سپرى نكنيد ، سايهء خداوندى را جستجو كنيد ، اين سايه اصيلترين حقايق است ، و اساسىترين واقعيات را به شما خواهد آموخت . اگر كسى بتواند در زير اين سايه آرامش پيدا كند ، او مانند مردگان در طبيعت است ولى زنده در سايهء خداوندى .\r\nدر تحريص متابعت ولى و مرشد\r\n\r\n( ( 424 ) ) دامن او گير زودتر بىگمان\r\nتا رهى از آفت آخر زمان\r\n( ( 425 ) ) كيف مدّ الظل نقش اولياست\r\nكو دليل نور خورشيد خداست\r\n( ( 426 ) ) اندر اين وادى مرو بىاين دليل\r\nلا احب الآفِلِينَ گو چون خليل\r\n( ( 427 ) ) روز سايهء آفتابى را بياب\r\nدامن شه شمس تبريزى بتاب\r\n( ( 428 ) ) ره ندانى جانب اين سور ( 1 )  و عرس ( 2 ) \r\nاز ضياء الحق حسام الدين بپرس\r\n\r\n","description":"","footnote":" ( 1 ) سور شادى . .  ( 2 ) عرس عروس ، و مقصود در اين جا نهايت شادمانى است . . ","page_name":" 203 ","page_number":227},
  {"content":"\r\n\r\n\r\n( ( 429 ) ) ور حسد گيرد تو را ره در گلو\r\nدر حسد ابليس را باشد غلو ( 1 ) \r\n( ( 430 ) ) كو ز آدم ننگ دارد از حسد\r\nبا سعادت جنگ دارد از حسد\r\n( ( 431 ) ) عقبه‌اى ( 2 )  زين صعبتر ( 3 )  در راه نيست\r\nاى خنك آن كش حسد همراه نيست\r\n( ( 432 ) ) اين جسد خانهء حسد آمد بدان\r\nكز حسد آلوده گردد خاندان\r\nخان و مانها از حسد گردد خراب\r\nباز شاهى از حسد گردد غراب ( 4 ) \r\n( ( 433 ) ) ار جسد خانهء حسد باشد و ليك\r\nآن جسد را پاك كرد الله نيك\r\nيافت پاكى از جناب كبريا\r\nجسم پر از كبر و پر حقد و ريا\r\n( ( 434 ) ) طهّرا بيتى بيان پاكى است\r\nگنج نور است ار طلسمش خاكى است\r\n( ( 435 ) ) چون كنى بر بىحسد مكر و حسد\r\nز ان حسد دل را سياهىها رسد\r\n( ( 436 ) ) خاك شو مردان حق را زير پا\r\nخاك بر سر كن حسد را همچو ما\r\n\r\nآيه\r\n« أَلَمْ تَرَ إِلى رَبِّكَ كَيْفَ مَدَّ اَلظِّلَّ وَلَوْ شاءَ لَجَعَلَه ساكِناً ثُمَّ جَعَلْنَا اَلشَّمْسَ عَلَيْه دَلِيلًا . ثُمَّ قَبَضْناه إِلَيْنا قَبْضاً يَسِيراً . » 25 : 45 - 46 ( 5 )  ( آيا نمىبينى كه خداى تو چگونه سايه را « در روى زمين » گسترانيده است ؟ اگر او بخواهد سايه را براى هميشه در روى زمين نگه مىدارد . سپس خورشيد را دليل وجود آن سايه و حركاتش كرده است ، و سپس اين سايه ها را به آسانى « با بر آمدن آفتاب » به سوى خود كشيديم . )\r\n","description":"","footnote":" ( 1 ) غلو افراط . .  ( 2 ) عقبه گردنه ، راه صعب العبور . .  ( 3 ) صعب سخت و دشوار . .  ( 4 ) غراب كلاغ . .  ( 5 ) سوره فرقان ، آيه 45 و 46 . . ","page_name":" 204 ","page_number":228},
  {"content":"\r\nمقصود بيان يك نمود طبيعى است ، خورشيد در حركات خود به اجسام مىتابد سايه ها ايجاد مىكند ، اندازه و كشش اين سايه ها مربوط به آفتاب است ، هنگامى كه شب فرا مىرسد باز به جهت ناپديد شدن خورشيد از فضا كه به سبب حركت زمين انجام مىشود ، سايه ناپديد مىگردد .\r\n« فَلَمَّا جَنَّ عَلَيْه اَللَّيْلُ رَأى كَوْكَباً قالَ هذا رَبِّي ، فَلَمَّا أَفَلَ ، قالَ لا أُحِبُّ اَلآفِلِينَ ، فَلَمَّا رَأَى اَلْقَمَرَ بازِغاً ، قالَ هذا رَبِّي ، فَلَمَّا أَفَلَ ، قالَ لَئِنْ لَمْ يَهْدِنِي رَبِّي لأَكُونَنَّ مِنَ اَلْقَوْمِ اَلضَّالِّينَ . فَلَمَّا رَأَى اَلشَّمْسَ بازِغَةً ، قالَ هذا رَبِّي ، هذا أَكْبَرُ ، فَلَمَّا أَفَلَتْ ، قالَ يا قَوْمِ إِنِّي بَرِيءٌ مِمَّا تُشْرِكُونَ » 6 : 76 - 78 ( 1 )  ( هنگامى كه شبانگاه رسيد ، ستاره را ديد و گفت : اين است خداى من ، وقتى كه غروب كرد ، گفت : من غروب كنندگان را دوست ندارم . و هنگامى كه ماه را ديد ، گفت : اين است خداى من ، وقتى كه ماه غروب نمود ، گفت : اگر خدايم مرا ارشاد و هدايت نكند از گروه گمراهان خواهم بود . و هنگامى كه آفتاب را ديد كه طلوع كرده است ، گفت اين است خداى من ، و اين بزرگتر است ، و هنگامى كه غروب نمود گفت : من از مشركين بيزارم ) .\r\n« وَعَهِدْنا إِلى إِبْراهِيمَ وَإِسْماعِيلَ أَنْ طَهِّرا بَيْتِيَ لِلطَّائِفِينَ وَاَلْعاكِفِينَ وَاَلرُّكَّعِ اَلسُّجُودِ » 2 : 125 . ( 2 )  ( ما با ابراهيم و اسماعيل پيمان بستيم كه خانهء ما ( بيت الحرام ) را براى معتكفين و ركوع و سجود كنندگان پاكيزه نگاه دارند ) .\r\n","description":"","footnote":" ( 1 ) سوره انعام ، آيهء 78 - 76 . .  ( 2 ) سوره بقره ، آيه 125 . . ","page_name":" 205 ","page_number":229},
  {"content":"\r\n\r\n\r\n( ( 424 ) ) دامن او گير زودتر بىگمان\r\nتا رهى از آفت آخر زمان\r\n\r\nمغرور مباش ، هنگامى كه مربى الهى پيدا كردى دامن او را بگير\r\nمىگويد : هنگامى كه تو يكى از اولياء الله را ديدى و كاملا درك كردى كه او از اولياء الله است ، بدون توقف دامن او را بگير ، زيرا او دليل نور خورشيد خداست .\r\nمىگويد : راهى كه ما را به سر منزل ما وراى طبيعى و تا پيشگاه ربوبى خواهد رسانيد ، بدون رهبر امكان پذير نخواهد بود آرى :\r\n\r\nقطع اين مرحله بىهمرهى خضر مكن\r\nظلمات است بترس از خطر گمراهى\r\n\r\nمىگويد : اين كه احساس غرور در خود مىكنى ، و نمىتوانى پيروى از مردان خدا را بر خود تحمل كنى ، اين از حسد خانمان سوز است كه تلفات فراوانى را بر اولاد آدم وارد ساخته است ، تو مىگويى رهبر چيست ؟ من خودم هم مىتوانم با عقل و انديشهء خود زمين راه را سپرى كنم ، ولى واقعيت اين طور نيست كه گمان مىكنى ، اگر هر كسى مىتوانست راه حقايق را به پيمايد خداوند براى ارشاد مردم انبياء نمىفرستاد . اين يك جريان طبيعى است كه انسان در مراحل اوليه موجوديت خود تنها « خود » را مىبيند ، تمام مزاياى زندگانى را براى « خود » مىخواهد ، ولى در مقابل اين جريان طبيعى ، هشياران به افراد پيش رو مىنگرند و با اشتياق به كمالى كه سرتاسر وجود آنها را گرفته است دنبال آنان حركت مىكنند . ( 1 ) \r\n","description":"","footnote":" ( 1 ) ويليام شكسپير جريان فوق را در يك قطعه چنين مىگويد : « گناه خود پسندى بر ديده گان من ، بر روح من ، بر سراپاى من استيلا يافته ، چنان در دلم ريشه كرده كه دارويى براى درمان اين درد نمىيابم ، خيال مىكنم هيچ چهره‌اى لطف چهرهء مرا ندارد ، هيچ اندامى به برازندگى اندام من نيست . هيچ رفتارى با آراستگى رفتار من برابرى نمىكند . پياپى چون مردى كه از دور به من نگرد و در من جز حسن و كمال نبيند محاسن خود را براى ديده گانم توصيف مىكنم . . اما همين كه به آيينهء خود مىنگرم و چهرهء خويشتن را آن چنان كه هست فرسوده و پر چين مىيابم ، عشقى را كه به خويشتن دارم به صورتى ديگر مىيابم ، يعنى در آن وقت كه مىبينم با چنين چهرهء افسرده‌اى خود را دوست نمىتوانم داشت ، به جاى وصف خود زبان به ستايش جمال دلاراى تو مىگشايم . . . » . . منتخبى از زيباترين شاه كارهاى شعر جهان ، ص 4 . . البته مقصود شكسپير ديدن مطلق جمال و كمال در « خود » مىباشد . . ","page_name":" 206 ","page_number":230},
  {"content":"\r\nسپس جلال الدين در بارهء صفت خبيثه حسد مطالب بسيار اخلاقى عميقى را بيان مىكند :\r\n1 - مىگويد : وقتى كه احساس مىكنى حسد تو را گلو گير شده است ، متوجه باش اين همان نمود كثيفى است كه شيطان را از سعادت ابدى محروم كرده به شقاوت جاودانى دچار ساخت ، اين نبود مگر از اين جهت كه شيطان در ارزيابى خود غلو و افراط كرده خود را بالاتر از آدم فرض نموده ، و به او حسد ورزيده و سجده نكرد .\r\n2 - راه صعب العبور و گردنه‌اى كه حسد در مسير انسانى رو به حقايق ايجاد مىكند بزرگترين مانع در راه وصول به هدفهاى ربانى خواهد گشت ، زيرا انسان در موقع حسد خود را مىبيند نه حقايق را ، اگر خود واقعى را مىديد باز چندان مانعى از راه رفتن نبود ، ولى مسئله اين است كه حسد « من » و « شخصيت » انسانى را با مقدار زيادى از خيالات و اوهام رنگ آميزى مىنمايد ، و آن « من » كه براى حسود مطرح شده است ، مخالف تمام واقعيات است ، و از « من » كه رنگ حسد بر خود گرفته است تا آن « من » كه به عنوان يك راهرو حقيقى مىباشد كشيده مىشود ، گويى موضوع در دو طرف مثبت و منفى مطرح مىگردد .\r\n3 - سپس آلودگىهاى روانى را كه در صورت بروز حسد در درون ايجاد مىگردد مطرح مىكند ، و مىگويد : خانمان روانى انسان را آن چنان خراب مىسازد كه وضع طبيعى\r\n","description":"","footnote":"","page_name":" 207 ","page_number":231},
  {"content":"\r\n\r\nروان دگرگون مىگردد .\r\n4 - مىگويد : اگر چه روان انسانى ريشهء حسد را كه از « خود دوستى » افراطى بر مىخيزد ، در نهاد خود دارد ، يعنى اين خود دوستى كه يك پديدهء طبيعى در انسانها است مىتواند روح انسانى را آمادهء حسد ورزى نمايد ، ولى كسى كه تحمل زحمت و مشقت رياضات نفسانيه را بر خود هموار كند ، خداوند او را از حسد و ساير صفات پليد پاك خواهد كرد\r\n\r\n( ( 436 ) ) خاك شو مردان حق را زير پا\r\nخاك بر سر كن حسد را همچو ما\r\n\r\nاحتياج انسان به رهبر طبيعى است\r\nاصل پيروى كه در مباحث پيشين بيان نموديم يك اصل قاطعانه‌اى است ، زيرا كمالات و ترقيات انسانى تدريجى الحصول بوده و هر كس قدرت رسيدن به هر گونه كمالات را ندارد ، و همواره گروه معدودى بوده‌اند كه توانسته‌اند شخصيت خود را به ثمر رسانيده در گذرگاه بىنهايت هستى طبيعت روح ربانى را به حد نصاب خود برسانند ، لذا در هر رشته و هر قلمروى مسئلهء پيروى به عنوان يك اصل مسلم است ، تعليم و تربيت كه در دفتر دوم بررسى خواهد شد ، از همين اصل ناشى مىگردد .\r\nآن چه در اين مسائل عرفانى مطرح است ، بالاتر از اين پيروى معمولى و عقلانى است كه تمام ملل و اقوام در تمدنها از آن بهره بردارى كرده‌اند .\r\nدر اين تبعيت و ارادت و به اصطلاح سر سپردن گرايشى بالاتر از آن كه يك فرد مىخواهد به حقايق مجهول خود برسد وجود دارد ، مريد يا سيركننده يا مسافر ديار حق ( يا هر اصطلاح ديگر ) بايستى تدريجا موجوديت خود را در رهبر فانى نموده ، از اين راه به سر منزل ربوبى گام بر دارد ، مراحل ابتدايى اين سر سپردگى از محبت و علاقه سرچشمه گرفته تدريجا به مراحل خود باختگى و عشق واقعى مىرسد . در اين كه چنين پديده اى\r\n","description":"","footnote":"","page_name":" 208 ","page_number":232},
  {"content":"\r\nوجود دارد و در ميان افراد اين گونه علاقه به سر سپردگى جريان پيدا مىكند ، ترديدى نيست ، و باز در اين كه اين گونه سر سپردگى منشا آثار فوق العاده‌اى بوده است كوچكترين شكى وجود ندارد ، همين گويندهء شيداى ما جلال الدين رومى خود شاهد بسيار زنده و عالى همين اصل است ، و اين گونه افراد با مراتب كم و بيش در تاريخ به طور فراوان ديده مىشوند . بلكه مىتوان گفت : بارور شدن اين گونه اخلاص و سر سپردگى منحصر به عالم عرفان هم نيست ، زيرا به طور خيلى زياد مشاهده شده است كه آن تلاميذى كه به اساتيد و رهنمايان خود علاقه‌اى غير از علاقهء معمولى تعليم و تربيتى داشته‌اند ، و حقيقتا از شدت محبت خود را در استاد و استاد را در خود مشاهده كرده ، كوشيده‌اند كه مانند استاد بلكه عين او بوده باشند ، بهرهء زيادترى از حقايق را برده‌اند ، اگر چه در رشته هاى غير عرفانى بوده باشد ، اين محبت يك حالت تسليم و بىاختيارى در فرد پيرو ايجاد مىكند ، گويى آن چه كه در رهبر وجود دارد بدون مانع و بدون اين كه در سر راه خود به سنگلاخى بر خورد نمايد در درون پيرو و راهرو فرو مىريزد .\r\nولى يك مطلب بسيار مهم اين است كه مرتبهء عشق به رهبر بايستى تا چه حدود بوده باشد ؟ در اين مسئله تا كنون اختلافات زيادى وجود داشته است ، گروهى مىگويند : اگر اين محبت به همان اندازهء طبيعى منحصر گردد و به عشق ديوانه وار مبدل نشود يك نمود ضرورى است .\r\nگروه ديگرى مىگويند : محبت راهرو به راهبر خود اگر به مرتبهء عشق هم برسد ممنوع نيست ، ولى بايستى اين عشق انسان را از سير و سلوك به سوى خداوند كه رهبر واسطه اش مىباشد جلوگيرى نكند .\r\nبراى اين كه اين مسئله در موارد متعددى در مثنوى مطرح خواهد گشت ، لذا شايسته است كه ما در اين مبحث به عنوان يك اصل در بارهء مسئلهء فوق بررسى داشته باشيم :\r\nدر بارهء انقلابى كه رهبر روحانى مىتواند در روح راهرو ايجاد كند مسائل\r\n","description":"","footnote":"","page_name":" 209 ","page_number":233},
  {"content":"\r\nمتعددى وجود دارد .\r\nيكم - رهبر از طريق تعليم و تربيت طبيعى راهرو را آمادهء حركت به سوى كمال مىسازد ، و چنان كه جبران خليل جبران مىگويد : چراغى به دست گرفته ، شخص راهرو را تا آستانهء روح خويشتن هدايت مىكند ، پس از آن كه راهرو به آستانهء روح خويش قدم گذاشت ، با يك اقيانوس بىكران و ژرفايى روبرو مىگردد . راهبر بايستى به اين تماشا و نظاره و خيره شدن به اقيانوس خويشتن كه راهرو به آن رسيده است قناعت نورزد ، بلكه بايستى او را كمك نمايد ، تا به آن اقيانوس خم شده خويشتن را دقيقاً دريابد .\r\nو روشن است كه مقصود از دريافت خويشتن شناخت حقيقى روح نيست ، زيرا چنان كه گفتيم : اين كار امكان پذير نمىباشد ، بلكه با خم شدن و در خويشتن نگريستن او را به قاره هاى پر نمود و فعاليت و جنب و جوش « من خويشتن » آشنا مىسازد هنگامى كه به اين مرتبه رسيد ، جهان خارجى به كمك او مىشتابد ، دريافتهايى كه از جهان خارج به او دست مىدهد ، پر معناتر و داراى مفاهيم بسيار عالى مىگردد ، او مىتواند از ترانهء يك پرندهء ظريف كه در سايهء برگى آرميده است صداى خدا را بشنود و در عين حال بداند كه اين ترانه يك جريان طبيعى است كه در باد پاى قوانين طبيعى انجام مىگيرد . البته اين حالت روانى كه در طبيعت و ما وراى طبيعت نشان داده مىشود ، ممكن است بدون استاد و رهبر نيز ايجاد شود ، ولى با اين كه ممكن است در اين راه به انحرافاتى دچار گردد ، احتياج به گذشت زمانهاى بس طولانى دارد .\r\nبه عبارت ديگر تفاوت زيادى است ميان آن كه يك فرد انسان بگردد ، جستجو كند و گلى پيدا كند و از عطر آن بهره مند گردد ، و اين كه پهلوى گلى نشيند و تدريجا همان گل در درون او حالت دريافتى پيدا نموده و تمام خواص گل را در خود ببيند ، مانند زيبايى و طراوت برگهاى گل و شكل ظريف و عطر روح افزاى آن .\r\nدوم - رهبر با يك قيافه يا يك جمله و به عبارت عمومىتر با يك سخن و يا كردارى در روح راهرو ضربهء بسيار مؤثرى ايجاد مىنمايد كه باعث انفجار روانى راهرو\r\n","description":"","footnote":"","page_name":" 210 ","page_number":234},
  {"content":"\r\nشود ، اين گونه تماسها و انقلابهاى درونى هم در ميان افراد بشر زياد ديده مىشود ، به نظر مىرسد در اين قسم هم رهبر حقايق و واقعيات را نمىتواند در درون راهرو ايجاد كند ، بلكه كارى كه مىكند اين است كه راهرو با استعداد ، آمادگى شگفت انگيزى براى پذيرش حقايق پيدا مىكند ، به طورى كه براى به دست آوردن آن آمادگى ممكن است سالهاى طولانى وقت احتياج داشته باشد كه چنين انفجارى در روح او روى بدهد ، يا روح استعداد چنان بارورى را داشته باشد . و هرگز نمىتوان گفت : شمس تبريزى در تمام زندگانيش فقط با جلال الدين رومى روبرو گشته است ، بلكه بدون ترديد اشخاص ديگرى را هم ديده و ضربهء روانى را وارد ساخته است ، ولى تأثيرى كه از ضربهء روانى شمس تبريزى در جلال الدين نمودار گشته است در كس ديگر ديده نمىشود ، اين تأثير به جهت استعدادى بوده كه در خود جلال الدين نهفته بوده است .\r\nسوم - تأثير راهبر در روح راهرو چنان عميق و گسترده مىگردد كه در حقيقت مانند جزء روح راهبر مىباشد ، يا راهبر جزء روح راهرو مىگردد . اين اتحاد در وجود ، چنان كه در پديدهء عشق به طور مختصر گفتيم در درون انسانى قابل مشاهده است .\r\nچهارم - گاهى چنين است كه ارشاد كننده ، يا به اصطلاحى كه ما در اين مبحث به كار برديم ، راهبر موجودى مىشود كه راهرو فعاليت بىنهايت روحى خود را در او اشباع مىكند ، تمام تمايلات و رغبات و تصورات و تجسمات و اراده ها و تصميمهايش يك باره در اختيار آن موجود قرار مىگيرد كه آن را راهبر مىداند . از آن جا كه در اين قسم سر سپردگى روان راهرو حالت طبيعى خود را از دست داده است ، ممكن است حتى خود دوستى و ديگر دوستى و ساير محبتها و پرستش و عاطفه ها به كلى در راه همان راهبر بسيج شوند . اگر در اين حالت كه منطق و انديشه ها مفاهيم غير طبيعى به خود گرفته‌اند ، كمترين مسامحه‌اى روى بدهد ممكن است فرد مورد عشق ( راهبر ) ن معبودى به خود گرفته از سير و سلوك راهرو كاملا جلوگيرى نمايد .\r\nپنجم - راهبر در نظر راهرو جنبهء طبيعى خود را از دست داده عنوان « طريق الى الله » را پيدا مىكند ، در اين صورت بايستى راهبر به عنوان يك موجود انسانى كه\r\n","description":"","footnote":"","page_name":" 211 ","page_number":235},
  {"content":"\r\nمىخورد و مىخوابد و غرايز حيوانى خود را اشباع مىكند مطرح نبوده باشد بلكه تنها جنبهء روحانى تكامل يافتهء او مورد توجه فرد دنباله رو بوده باشد . در اين نوع هم مادامى كه راهبر جنبهء معبودى به خود نگرفته است از نظر سير و سلوك دست راهرو را مىتواند به طور كامل بگيرد .\r\nششم - با اهميتترين نوع اين است كه دنباله رو به اصطلاح معمولى فرد سر سپرده بتواند تشخيص بدهد كه آيا توانسته است از جويبار محدود عبور كرده به اقيانوس بىكران به پيوندد يا نه .\r\nزيرا چنان كه گفتيم ممكن است فردى از انسان موجودى را آن چنان مورد ريزش فعاليت درونى خويش كند كه او را با تمام محدوديتى كه دارد تا بىنهايت اوج بدهد و بگستراند . مخصوصا در موجود انسانى كه به جهت داشتن روح شايستگى تا بىنهايت يك امر طبيعى است . اگر انسان در سير و يا سلوك واقعا بخواهد رو به بىنهايت برود محال است كه تمام موجودات را زير پا نگذارد ، اگر چه همه انسانها جزيى از آن موجودات بوده باشد . بزرگترين دليل اين مدعا اين است كه هر اندازه هم رهبر در نظر راهرو بىنهايت جلوه نمايد بالاخره همان راهرو « اگر چه قصدى هم نداشته باشد » بالاخره روزى به مقام همان رهبرى خواهد رسيد ، و رسيدن به مقام رهبرى بدون عبور از تمام نقاط هستى كه يكى از آنها هم موجوديت رهبر است امكان پذير نخواهد بود . اين حقيقت كه راهرو در هر مقامى كه باشد بالاخره در وسط راه است ، نشان مىدهد كه رهبر يا قطب هر اندازه هم كه با عظمت بوده باشد سر منزل نهايى نيست ، و چون سر منزل نهايى نيست نبايستى تا حدود پرستش به مسافر راه حق جلوه نمايد ، زيرا او را از راه رفتن باز خواهد داشت . چنان كه روزى سر گذشت خود راهبر همين بود كه در مقابلش راهبرى او را هدايت مىكرد ، و اگر آن راهبر او را تا بارگاه موجوديت خود مىآورد ، سپس او را در همان نقطه ميخكوب مىكرد ، او امروزه نمىتوانست كسوت رهبرى بپوشد .\r\nالبته چنان كه گفتيم اصل تبعيت يك اصل بسيار ضرورى است و توجه با تمام شخصيت يك فرد انسانى بيك موضوع به شرط اين كه سد راه او نباشد ، يعنى اقيانوس\r\n","description":"","footnote":"","page_name":" 212 ","page_number":236},
  {"content":"\r\n\r\nدرون او را در خود نخشكاند عالىترين وسيله براى رهسپار شدن به سوى پيشگاه حق تعالى است .\r\nهفتم - نفوس انسانى براى تكاپو در راه حق و حقيقت با يك وسيلهء معين آماده نمىشوند . در اين آمادگى عوامل گوناگونى وجود دارد مثلا بعضى از اشخاص از احساس عظمت متأثر مىگردند و به راه مىافتند . گروه ديگر را محبت آمادهء حركت مىسازد . دسته‌اى را ترس از جا كنده ، و با كنده شدن از جاى و موقعيت فعلى آمادهء تكاپو مىشوند . بعضى ديگر را دانش تحريك مىكند . هشتم - آن چه كه در منابع معتبر اسلامى ديده مىشود اين است كه وجود ولى و امام نه تنها براى تبليغ و تفسير قوانين و دستورات الهى است بلكه وجود او داراى نوعى از تأثير در هستى مىباشد . مثلا خداوند غرض خود را از آفرينش انسانها چنين بيان مىكند « انى جاعل فى الارض خليفه » و جاى ترديد نيست كه از نظر منطق علمى هدف در خود كار تأثير طبيعى دارد . سپس بايستى ديد كه اين « خليفه الله » چگونه و چه مقدار بايستى مورد خضوع انسانها قرار بگيرد ؟ اين سؤال با پاسخهاى گوناگونى روبرو شده است ، و به طور خلاصه بايد گفت : با نظر به تمام اصول عقلى و نقلى نبايستى خضوع و تسليم به حد پرستش برسد زيرا « لا معبود الا الله » ( معبودى به غير از خدا وجود ندارد ) اما چون خليفه الله به طور مستقيم مورد عنايت خداوندى است ( و به همين جهت شايستهء خلافت شده است ) لذا او مىتواند بهترين وسيلهء تكامل شخصيت انسانها بوده باشد ، شايستهء اين مقام و الا در اولين درجه پيامبران عظام و اولياء الله هستند .\r\nدر بيان حسد كردن وزير جهود\r\n\r\n( ( 437 ) ) آن وزيرك از حسد بودش نژاد\r\nتا به باطل گوش و بينى باد داد\r\n( ( 438 ) ) بر اميد آن كه از نيش حسد\r\nزهر او در جان مسكينان رسد\r\n( ( 439 ) ) هر كسى كو از حسد بينى كند\r\nخويشتن بىگوش و بىبينى كند\r\n( ( 440 ) ) بينى آن باشد كه او بويى برد\r\nبوى او را جانب كويى برد\r\n\r\n","description":"","footnote":"","page_name":" 213 ","page_number":237},
  {"content":"\r\n\r\n\r\n\r\n( ( 441 ) ) هر كه بويش نيست بىبينى بود\r\nبوى او بوى است كان دينى بود\r\n( ( 442 ) ) چون كه بويى برد و شكر آن نكرد\r\nكفر نعمت آمد و بينيش خورد\r\n( ( 443 ) ) شكر كن مر شاكران را بنده باش\r\nپيش ايشان مرده شود پاينده باش\r\n( ( 444 ) ) چون وزير از ره زنى مايه مساز\r\nخلق را تو بر نياور از نماز\r\n\r\nدو تشبيه لطيف\r\n1 - بد خواهى حسود را كه همواره با اقدام به ضرر مسيحيون بوده است ، به نيشى تشبيه مىكند كه وزير براى ريختن زهر نابكارانهء خود در جامعه مسيحيت در آنها فرو برده بود .\r\n2 - براى استشمام معنويات و كمالات انسانى كه لازمهء موجوديت انسانى است نيروى عقلانى و وجدانى را به بينى تشبيه مىكند و مىگويد : هر كس كه اين بينى را ندارد استشمام حقايق براى او وجود ندارد .\r\nتفسير ابيات\r\nگويى نژاد وزير حسود از حسد بوده است كه مانند عوامل وراثت در اعماق درون او ريشه دوانيده بود ، آن چنان حسادت او را منحرف ساخته بود كه بينى و گوش آن اعضاى شريفه را ، در اين راه از دست داده خود را مثله كرد ، چنان كه افراد ديگر در راه تبه كارى و حسد و خود دوستى افراطى عالىترين نيروهاى انسانى خود را از دست مىدهند . بسيار خوب . حالا مقصود از بينى چيست ؟ آيا همين بينى عضوى كالبد مادى است ؟ مىگويد : نه آن بينى را مىگويم كه بويى مىبرد ، و آن بو او را به سوى كويى مىكشاند .\r\nاين بينى همان دريافت عميق است كه ما به عنوان عالىترين نيروى انسانى معرفى كرديم .\r\nسپس مىگويد : براى هر كس كه حقيقتى مطرح نيست ، وسيله اى\r\n","description":"","footnote":"","page_name":" 214 ","page_number":238},
  {"content":"\r\n\r\nبراى رسيدن به آن حقيقت هم وجود ندارد .\r\nو اين يك اصل است بسيار عالى است ، و توضيح آن چنين است كه :\r\nاولا بايستى براى يك فرد امورى به عنوان حقايق نمودار گردد ، به طورى كه رسيدن به آن حقايق بتواند براى او ايده آل و هدف از تلاش و تكاپوها جلوه كند ، پس از اين مرحله به درون خود نگريسته با آشنايى با نيروهاى درونى خود دريابد : كه چگونه بايستى از اين حقايق بهره بردارى كند .\r\nآن گاه نوبت چشيدن حقايق و استشمام آنها فرا مىرسد ، پس وجود حقايق ايجاد كنندهء وسيلهء دريافت حقايق مىباشد . پس از آن كه آن وسايل ايجاد شد ، خواهد ديد : كه وسيله بيش از آن چه را كه حقايق ابتدايى اقتضا مىكرد نيرومند است ، و وسايل تحصيل شده ، راه را به سوى حقايق عالىتر باز مىكند ، همچنان كه آن حقايق ابتدايى را بسيار عميقتر جلوه مىدهد .\r\nفهم كردن حاذقان نصارى مكر وزير را\r\n\r\n( ( 445 ) ) ناصح دين گشته آن كافر وزير\r\nكرد او از مكر در لوزينه سير ( 1 ) \r\n( ( 446 ) ) هر كه صاحب ذوق بود از گفت او\r\nلذتى مىديد و تلخى جفت او\r\n( ( 447 ) ) نكته ها مىگفت او آميخته\r\nدر جلاب قند زهرى ريخته ( 2 ) \r\nهان مشو مغرور ز ان گفت نكو\r\nز انكه دارد صد بدى در زير او\r\nاو چو باشد زشت گفتش زشت دان\r\nهر چه گويد مرده آن را نيست جان\r\nگفت انسان پاره‌اى ز انسان بود\r\nپاره‌اى از نان يقين كه نان بود\r\n\r\n","description":"","footnote":" ( 1 ) لوزينه هر غذايى كه در آن مغز بادام مخلوط شود . .  ( 2 ) جلاب ، معرب گلاب . . ","page_name":" 215 ","page_number":239},
  {"content":"\r\n\r\n\r\nز ان على فرمود نقل جاهلان\r\nبر مزابل همچو سبزه است اى فلان ( 1 ) \r\nبر چنان سبزه هر آن كو بر نشست\r\nبر نجاست بىشكى بنشسته است\r\nبايدش خود را بشستن از حدث ( 2 ) \r\nتا نماز فرض او نبود عبث ( 3 ) \r\n( ( 448 ) ) ظاهرش مىگفت در ره چست شو ( 4 ) \r\nوز اثر مىگفت جان را سست شو\r\n( ( 449 ) ) ظاهر نقره گر اسپيد است و نو\r\nدست و جامه مىسيه گردد از او\r\n( ( 450 ) ) آتش از چه سرخ روى است از شرر\r\nتو ز فعل او سيه كارى نگر\r\n( ( 451 ) ) برق از چه نور آيد در نظر\r\nليك هست از خاصيت دزد بصر\r\n( ( 452 ) ) هر كه جز آگاه و صاحب ذوق بود\r\nگفت او در گردن او طوق بود\r\n( ( 453 ) ) مدت شش سال در هجران شاه\r\nشد وزير اتباع عيسى را پناه\r\n( ( 454 ) ) دين و دل را كل به دو بسپرد خلق\r\nپيش امر و حكم او مىمرد خلق\r\nاو چو باشد زشت گفتش زشت دان\r\nهر چه گويد مرده آن را نيست جان\r\n\r\nسخنان تبه كار بىجان است زيرا از روح مرده بيرون مىآيد\r\nوزير را از نظر روح و معنى به مرده تشبيه مىكند ، چنان كه در بعضى از روايات است : « كسى كه از انسانيت ساقط گشته است او مرده‌اى در ميان زنده ها است » . و چون گفتار او اصل و ريشه‌اى ندارد ، لذا گفتار او را هم به جملهء بىجان تشبيه مىكند . و اين يكى از تشبيهات بسيار عالى است ، حتى در اصطلاح عرفى هم مىگويند : سخن\r\n","description":"","footnote":" ( 1 ) مزابل جمع مزبله جايى كه كثافت ريخته مىشود . .  ( 2 ) حدث در اصطلاح موجبات غسل و وضو را گويند . .  ( 3 ) عبث بىهوده . .  ( 4 ) چست چالاك . . ","page_name":" 216 ","page_number":240},
  {"content":"\r\n\r\nفلان كس جاندار بود ، و گفتگوى آن ديگرى بىجان بود . آرى ، هنگامى كه سخن با ايمان و با ملاحظهء همه جانبه گفته مىشود ، مانند اين است كه از جان بر مىآيد ، و بر جان مىنشيند ، لذا اثرى كه اين گونه سخنان دارند غير از سخن خالى از ايمان و بدون آگاهى به تمام جوانب آن است . و بىعلت نبوده است كه همواره يكى از عناصر بسيار با اهميت ارزش سخن را با گويندهء آن منظور مىكنند .\r\n\r\nگفت انسان پاره‌اى ز انسان بود\r\nپاره‌اى از نان يقين كه نان بود\r\n\r\nآيا بنى آدم اعضاى يكديگرند ؟\r\nانسان به يك مجموعه مركب تشبيه شده پس افراد را به منزلهء اجزاء آن معرفى كرده است . و اين سنخيت مانند پاره‌اى از نان است كه هم سنخ اجزاء ديگر نان است .\r\nدر اين مسئله تشبيهات گوناگونى چه در شرق و چه در غرب انجام گرفته است ، و مىتوان گفت : تا كنون يكى از آن موارد كه متفكرين علوم انسانى عالىترين جملات را گفته‌اند ، همين مورد انسان است كه براى نزديك كردن آنها به يكديگر خواسته‌اند : تمام اصناف و طبقات و افراد انسانى را از هر جامعه و نژادى كه باشد ، يك مجموعه فرض كرده و همهء افراد را اجزاء آن معرفى نمايند ، يكى از ادباى مشهور مشرق زمين كه سعدى است چنين مىگويد :\r\n\r\nبنى آدم اعضاى يكديگرند\r\nكه در آفرينش ز يك گوهرند\r\nچو عضوى به درد آورد روزگار\r\nدگر عضوها را نماند قرار\r\nتو كز محنت ديگران بىغمى\r\nنشايد كه نامت نهند آدمى\r\n\r\nآن چه كه در آيات قرآن مجيد است به قرار ذيل است :\r\n« ما خَلْقُكُمْ وَلا بَعْثُكُمْ إِلَّا كَنَفْسٍ واحِدَةٍ » 31 : 28 ( 1 ) \r\n","description":"","footnote":" ( 1 ) سوره لقمان ، آيه 28 . . ","page_name":" 217 ","page_number":241},
  {"content":"\r\n( آفرينش و انگيختن شما نيست مگر مانند يك نفس ) .\r\n« مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي اَلأَرْضِ فَكَأَنَّما قَتَلَ اَلنَّاسَ جَمِيعاً وَمَنْ أَحْياها فَكَأَنَّما أَحْيَا اَلنَّاسَ جَمِيعاً » 5 : 32 . ( 1 )  ( و به همين جهت بود كه ما به بنى اسرائيل مقرر داشتيم هر كس كه فردى را بدون عنوان مجوزى ( قتل نفس يا فساد در روى زمين ) بكشد ، مانند اين است كه تمام مردم را كشته است . و هر كس يك فرد را احياء نمايد مانند اين است كه تمام مردم را احياء كرده است ) .\r\nو آن چه كه در روايات ديده مىشود به قرار ذيل است :\r\n« المؤمنون كاعضاء جسد واحد إذا اشتكى منه عضو اشتكى منه الاخر » .\r\n( مردمان با ايمان مانند اعضاى يك جسد مىباشند ، اگر عضوى از آنها دچار ناراحتى گردد و شكايت نمايد ، ساير اعضاء هم احساس همان ناراحتى را خواهند كرد ) .\r\nاين انسانها هستند كه جلال الدين در بارهء آنها مىگويد :\r\n\r\nاين همه عربده و كينه و ناسازى چيست\r\nنه همه همره و هم قافله و هم زادند ؟\r\n\r\nبه نظر مىرسد كه با قطع نظر از ارتباط طبيعى كه خداوند از جهت آفرينش ميان افراد انسانى برقرار ساخته است ، پديدهء ديگرى از ارتباط كه باعث هم دردى يا هم خوشى اجتماعى بوده باشد مشاهده نمىگردد ، و اين مطلبى نيست كه بتوان آن را انكار نمود . فقط كافى است كه اوراق تاريخ را بگرديم و ببينيم همين انسانها كه اجزاء يكديگرند ، چه آتشى به جان هم انداخته و چه تلفات ناجوانمردانه بر همديگر وارد ساخته‌اند . و اگر بخواهيم محصول تمام رويدادهاى تاريخ را در بارهء خصومت انسانها با يكديگر ببينيم ، كافى است كه به عنوان شعار هميشگى عبارت توماس هابس را كه در كتابهاى فلسفى و اجتماعى نوشته مىشود مطالعه كنيم ، او با صراحت و بدون پرده پوشى مىگويد :\r\n","description":"","footnote":" ( 1 ) سوره مائده ، آيهء 32 . . ","page_name":" 218 ","page_number":242},
  {"content":"\r\n« انسان گرگ انسان است » آيا شما در پهنهء تاريخ جز حكومت تنازع در بقا چيز ديگرى ديده‌ايد ؟ پس چه بايد كرد ؟ اينان چه مىگويند ؟ اين راد مردان دل سوز به جهان انسانى چه هدفى از اين جمله دارند كه مىگويند : تمام انسانها مانند اعضاى يك خانواده و تمام كشورها مانند اطاقهاى متعددى است كه اعضاى خانواده را در بر گرفته است ؟ حتى اين مطلب در تاريخ 19 آذر ماه 1327 مطابق 10 دسامبر 1948 در اعلاميهء جهانى حقوق بشر به عنوان مادهء اول تثبيت گشته تمام دولتهاى عفو و پارلمانهاى آنها آن را تصويب نمودند ، مادهء مزبوره بدين شكل است :\r\n« تمام افراد بشر آزاد به دنيا مىآيند و از لحاظ حيثيت و حقوق با هم برابرند ، داراى عقل و وجدان مىباشند و بايد نسبت به يكديگر با روح برادرى رفتار كنند » ( 1 )  ما عقيده منديم كه همهء اين خوش بينىها با نظر به طبيعت مادى انسان ، رؤياهاى زيبايى است كه به عوض شعر با نثر گفته مىشود . و بايستى اين مسئله را در ما وراى ادبيات و شعر گويى رسيدگى كرد . و حاصل نظريهء ما در اين مسئله اين است كه انسان با نظر به طبيعت مادى و سود جويى كه دارد نبايستى دور خيالات اتحاد و هم زيستى واقعى و عدالت اجتماعى و . . . امثال اين كلمات فريبنده گشته عمر خود را در اين خرافات سپرى\r\n","description":"","footnote":" ( 1 ) اعلاميهء جهانى حقوق بشر - مادهء اول . . البته واضح است كه نويسندگان مواد مزبور متوجه همين نكته بوده‌اند كه افراد انسانى با نظر به طبيعت مادى آنها برادرى و برابرى را درك نمىكنند ، لذا با كلمهء « بايستى » در حقيقت وظيفه‌اى را بيان مىكنند كه مىگويند انسان بايستى انسان ديگر را مانند عضو خود بداند . ولى روشن است كه اين « بايستى » از آن جهت كه مربوط به درون انسانى است نمىتواند مورد عمل واقع گردد ، و به عبارت ديگر با قطع نظر از محاسبه الهى در بارهء انسانها اين « بايستى » نه علت منطقى دارد و نه ضمانت اجراى قطعى . . ","page_name":" 219 ","page_number":243},
  {"content":"\r\n\r\nكند ، فقط آرى فقط ، يك راه وجود دارد و آن اين است كه بايستى كوشيد و به تمام انسانها يك ايده آل كلى كه بتواند براى همهء افراد انسانى به عنوان هدف كلى زندگانى تثبيت گردد نشان داد ، وقتى براى افراد انسانى كه همه در اجزاء مادى كالبد بدن و نيروهاى درونى با يكديگر شباهت دارند ، و مىتوانند با همديگر تفاهم داشته باشند هدفى اثبات شود كه آن هدف بتواند جان و مال آنها را به يكنواخت مطالبه نمايد ، و آنها هم اهميت آن هدف را واقعا درك كنند و بدانند كه پيش رفت آنان منحصر در همان هدف مىباشد ، در اين صورت مىتوان گفت : همهء انسانها اعضاى يك پيكرند . لذا روايت گذشته هم اين قيد را داشت كه مردم با ايمان مانند اعضاى يك پيكرند نه بنى آدم ، چنان كه سعدى يا ساير شعراى انسانى مىگويند . خلاصه اين فرمول شگفت انگيز كه انسانها اجزاء يكديگرند ، بدون فرض يك روح كلى كه بتواند تمام آرمانهاى انسانى را به طور مشترك نشان بدهد ، و همگى بتوانند در وصول به آن روح كلى كه عبارت است از انسان به تمام معنى كامل ، فرموليست كه بحث در آن نتيجه‌اى نخواهد داشت . و به عبارت ديگر اين انسانها كه گاهى تفاوت ميان آنها از بىنهايت تا بىنهايت است ، نمىتوانند با اين كلماتى كه در موقع هيجانات روحى مانند شعرهاى زيبا مىسراييم ، اتحادى پيدا كرده اجزاء يكديگر بوده باشند .\r\nاما دو آيه شريفه مربوط به اين مسئله نيستند ، زيرا آيه اولى آفرينش انسانها را از نظر خدا بيان مىكند ، آيهء دوم انسان را با نظر به طبيعت اولى او مىگويد ، نه با عوارض حيوانى كه قتل نفس و فساد را ايجاب مىكند آيهء مربوطه اين است :\r\n« انما المؤمنون اخوه » ( مردم با ايمان برادرند ) .\r\nچند تشبيه لطيف\r\n1 - تشبيهى است كه امير المؤمنين على عليه السلام در بارهء جاهلان فرموده است ، مىفرمايد » مثل جاهلان مانند سبزه زيبايى است كه روى مزبله روييده است » . چنان كه سبزه در روى مزبله انسان را مىفريبد ، در صورتى كه نه ريشه‌اى دارد و نه مىتواند در جايگاه صحيحى ريشه بدواند ، انسان جاهل همچنين صورت زيبايى دارد ، ولى ريشه و اصل\r\n","description":"","footnote":"","page_name":" 220 ","page_number":244},
  {"content":"\r\n\r\nاساسى كه قابل اعتماد بوده باشد دارا نيست . جاهل درون كثيفى دارد ، نشستن بر روى كثافت براى بهره گيرى از بوى آلوده با عفونت يك سبزه نمىارزد .\r\n2 - آراستگى ظاهرى انسان را تشبيه به نقره مىكند كه در ظاهر سفيد است ولى هنگامى كه مقدارى به او دست ماليده شود ، دست سياه خواهد گشت . شخص جاهل و تبه كار هم ممكن است داراى ظاهر بسيار زيبا و دوست داشتنى باشد ، ولى هنگامى كه مقدارى با روح او تماس گرفتى ، تباهكارى او تو را متنفر مىنمايد .\r\n3 - آتش هم ظاهرى بسيار فريبنده دارد ، رنگ قرمز آن بسيار جالب است ، ولى نتيجه فعاليت آن احتراقى است كه سياهى را در دنبال دارد .\r\n4 - برق با اين كه روشنايى است و چشم بدون آن نمىتواند ببيند ، ولى در عين حال تدريجا باعث استهداك نور چشم مىشود .\r\nتفسير ابيات\r\nآن وزير تبه كار كافر ناصح و مروج دين گشته بود . لوزينه‌اى آميخته با سير براى آن مردم تهيه كرده ، هدف پليد خود را به وسيلهء دين كه حساسترين پديدهء انسانى است تعقيب مىكرد ، اشخاصى كه داراى ذوق و درك عالى بودند ، دو جانبه بودن فعاليتهاى نابكارانهء او را درمىيافتند ، الفاظ بسيار زيبا و مضامين دل فريب ، ولى اين زيبايى با هدف زشت او مخلوط گشته گلابى براى مردم تهيه كرده بود آميخته با زهرى كشنده .\r\nآرى نبايستى در دنيا فريب ظواهر آراسته را خورد ، وقتى كه انسان از نظر معنوى مرده است كلام او نيز حيات ندارد ، و اين يك اصل است كه كلام هر گاه قايلش معلوم نشود فقط مضمون خود را آشكار مىكند . و هر گاه گويندهء آن را بشناسيم ، اگر گوينده بىايمان به مضمون آن كلام باشد خواهيم گفت ، اين فرد غرض ورزى است ، او نه تنها هدف انسانى ندارد ، بلكه شايد خود اين مطلب هم واقعيت ندارد ، و اگر گويندهء سخن ، خود\r\n","description":"","footnote":"","page_name":" 221 ","page_number":245},
  {"content":"\r\nبه آن سخن ايمان داشته باشد به اضافهء واقعيت مضامين روحى در كلام او دميده شده است كه مىتواند در اعماق روان تأثير نمايد . و اگر براى ما كشف شود كه اين شخص بىغرض مطلب غير واقعى را براى ما گفته است ، در اين صورت روح انسانى مشوش نمىگردد و از بىوجدانى گوينده جراحتى به روح او وارد نمىشود ، زيرا فرض اين است كه آن شخص داراى وجدان بوده است ، نهايت امر اين است كه اشتباهى كرده و اين اشتباه به هر شكل هم بوده باشد ، مىتواند در مقابل بىغرض بودن گوينده قابل اغماض بوده باشد .\r\nسپس جلال الدين اصلى را كه ما تا حدودى شرح نموديم بيان مىكند و مىگويد : انسان پارهء انسان است . در ظاهر ، اين بيت ارتباطى با مضامين گذشته ندارد ، ولى ممكن است مقصود جلال الدين از اين بيت كه مىگويد « انسان پارهء انسان بود » اين معنى بوده باشد كه هنگامى كه يك فرد غرض ورز دوگانگى روح خود را آشكار نمايد ، تو انسان كه جزيى از انسانى مىتوانى همان حالت دوگانگى را كشف نمايى .\r\nدر اثبات همين حقيقت بود كه على عليه السلام مىفرمود جاهل هر چه كه نيك نما بوده باشد ، بالاخره از نظر ادبى اصلى مانند سبزه‌اى است كه روى مزبله قرار گرفته است ، يك نيكى او صدها زشتى در پشت پرده دارد .\r\nاگر كسى بخواهد قدمى در راه معنى بر دارد و با خداى خود ارتباطى برقرار بسازد ، بايستى اولا كثافتهاى درونى خود را مانند كثافتهاى برونى از خود دور نمايد ، سپس شايستگى نيايش با آن موجود برتر را دارا شود .\r\nوزير در ظاهر و نمايشهاى عوام فريبانه اش تحريك به سوى خدا نموده روح را به حركت و نشاط الهى وادار مىكرد ، در صورتى كه آثار و نتايج كارهايش جان انسانها را سست و بىحركت مىساخت . سپس تشبيهاتى را در اين باره بيان مىكند كه همهء آنها را توضيح داديم .\r\nمدت شش سال اين وزير حيله گر در جدايى از شاه مشغول انجام\r\n","description":"","footnote":"","page_name":" 222 ","page_number":246},
  {"content":"\r\n\r\nمأموريت بود ، و با عالىترين وسيله كه در دين مردم است بدترين نتيجه را كه نابودى خود آنها بود به دست مىآورد\r\nپيغام شاه پنهانى به سوى وزير پر تزوير\r\n\r\n( ( 455 ) ) در ميان شاه و او پيغامها\r\nشاه را پنهان بد و آرامها\r\nآخر الامر از براى آن مراد\r\nتا دهد چون خاك ايشان را به باد\r\n( ( 456 ) ) پيش او بنوشت شه كاى مقبلم\r\nوقت آمد زود فارغ كن دلم ( 1 ) \r\nز انتظارم ديده و دل بر رهست\r\nزين غمم آزاد كن گر وقت هست\r\n( ( 457 ) ) گفت اينك اندر آن كارم شها\r\nكافكنم در دين عيسى فتنه ها\r\n( ( 458 ) ) قوم عيسى را بد اندر دار و گير\r\nحاكمانشان ده امير و دو امير\r\n( ( 459 ) ) هر فريقى ( 2 )  مر اميرى را تبع ( 3 ) \r\nبنده گشته مير خود را از طمع\r\n( ( 460 ) ) اين ده و آن دو امير و قومشان\r\nگشت بندهء آن وزير بد نشان\r\n( ( 461 ) ) اعتماد جمله بر گفتار او\r\nاقتداى جمله بر رفتار او ( 4 ) \r\n( ( 462 ) ) پيش او در وقت و ساعت هر امير\r\nجان بدادى گر به دو گفتى كه مير\r\nچون زبون كرد آن جهودك جمله را\r\nفتنه‌اى انگيخت از مكر و دها ( 5 ) \r\n( ( 463 ) ) ساخت طومارى به نام هر يكى\r\nنقش هر طومار ديگر مسلكى\r\n\r\n","description":"","footnote":" ( 1 ) مقبل رو آورنده و معمولًا به نعمت دهنده و سعادتمند به كار مىرود . . رباعى ذيل منسوب به ابن سينا است :\r\nاى كاش بدانمى كه من كيستمى ؟ * سر گشته در اين جهان پى چيستمى ؟\r\nگر مقبلم آسوده و خوش زيستمى * ور نه به هزار چشم بگريستمى .  ( 2 ) فريق گروه ، دسته . .  ( 3 ) تبع پيرو . .  ( 4 ) اقتدا پيروى . .  ( 5 ) دها مكر زيركانه ، داهيه مكار خيلى ماهر . . ","page_name":" 223 ","page_number":247},
  {"content":"\r\n\r\n\r\nتفسير ابيات\r\nوزير در ميان فعاليتهاى خود ارتباط كامل با پادشاه داشته ، گزارشها را مشروحا مىداد كه مثلا كارها تا كجا رسيده است ، و از گزارشاتى كه وزير به پادشاه مىداده است براى پادشاه كه احساس رسيدن به هدف دست مىداد ، موجب آرامش مىگشت . هنگامى كه مدت فعاليت وزير طول مىكشد پادشاه به او مىنويسد : اى مرد فعال و سعادتمند ، علت تأخير در نتيجه گيرى چيست ؟ وزير جواب مىدهد كه كارها منظم و پيش رفت مرتب است ، حيله‌اى كه انديشيده‌ام خواهم توانست با آن حيله در ميان ملت عيسى فتنه ها بر پا كنم و دودمانشان را ويران نمايم .\r\nبراى ملت عيسى در حوادث اجتماعى و دينى و به اصطلاح مرجع امور زندگانى مادى و معنوى ، دوازده امير وجود داشته است ، همهء عيسويان و آن دوازده نفر به وزير اعتماد كامل داشته سر سپردگان او بوده‌اند . آن چنان اعتماد كه اگر وزير از آنها جان مطالبه مىكرد ، آنان دريغ نداشتند .\r\nوزير يهود به شمارهء اين امرا يعنى مطابق دوازده عدد امرا ، طومارها ساخته در هر يك از طومارها بيانيه هاى گوناگونى نوشته بود ، و به عنوان دستور كه ذيلا بيان مىگردد ، به هر يك از آن امرا تسليم كرده بود .\r\nتخليط وزير در احكام و انجيل و مكر آن\r\n\r\n( ( 464 ) ) حكمهاى هر يكى نوع دگر\r\nاين خلاف آن ز پايان تا بسر\r\n( ( 465 ) ) در يكى راه رياضت را و جوع ( 1 ) \r\nركن توبه كرده و شرط رجوع\r\n( ( 466 ) ) در يكى گفته رياضت سود نيست\r\nاندرين ره مخلصى جز جود نيست\r\n( ( 467 ) ) در يكى گفته كه جوع و جود تو\r\nشرك باشد از تو با معبود تو\r\n( ( 468 ) ) جز توكل جز كه تسليم تمام\r\nدر غم و راحت همه مكر است و دام\r\n\r\n","description":"","footnote":" ( 1 ) رياضت مشقت و تحمل آن براى تربيت روح . . ","page_name":" 224 ","page_number":248},
  {"content":"\r\n\r\n( ( 469 ) ) در يكى گفته كه واجب خدمت است\r\nور نه انديشهء توكل تهمت است ( 1 ) \r\n( ( 470 ) ) در يكى گفته كه امر و نهىهاست\r\nبهر كردن نيست شرح عجز ماست\r\n( ( 471 ) ) تا كه عجز خود ببينم اندر آن\r\nقدرت حق را بدانيم آن زمان\r\n( ( 472 ) ) در يكى گفته كه عجز خود مبين\r\nكفر نعمت كردن است آن عجز هين\r\n( ( 473 ) ) قدرت خود بين كه اين قدرت از اوست\r\nقدرت خود نعمت او دان كه هوست ( 2 ) \r\n( ( 474 ) ) در يكى گفته كزين دو بر گذر\r\nبت بود هر چه بكنجد در نظر\r\n( ( 475 ) ) در يكى گفته مكش اين شمع را\r\nكاين نظر چون شمع آمد جمع را\r\nاز هواى خويش در هر ملتى\r\nگشته هر قومى اسير ذلتى\r\n( ( 476 ) ) از نظر چون بگذرى و از خيال\r\nگشته باشى نيم شب شمع وصال\r\n( ( 477 ) ) در يكى گفته بكش باكى مدار\r\nتا عوض بينى يكى را صد هزار\r\n( ( 478 ) ) كه ز كشتن شمع جان افزون شود\r\nليلىات از صبر چون مجنون شود\r\n( ( 479 ) ) ترك دنيا هر كه كرد از زهد خويش\r\nپيش آمد پيش او دنيا و پيش\r\n( ( 480 ) ) در يكى گفته كه آن چه ت داد حق\r\nبر تو شيرين كرد در ايجاد حق\r\n( ( 481 ) ) بر تو آسان كرد و خوش آن را بگير\r\nخويشتن را در نيفكن در زحير ( 3 ) \r\n( ( 482 ) ) در يكى گفته كه بگذر آن خود\r\nكان قبول طبع تو ردّ است و بدّ\r\n( ( 483 ) ) راه هاى مختلف آسان شده است\r\nهر يكى را ملتى چون جان شده است\r\n( ( 484 ) ) گر ميسر كردن حق ره بدى\r\nهر جهود و گبر از او آگه شدى\r\n( ( 485 ) ) در يكى گفته ميسر آن بود\r\nكه حيات دل غذاى جان بود\r\n( ( 486 ) ) هر چه ذوق طبع باشد چون گذشت\r\nبر نيارد همچو شوره ريع و كشت\r\n\r\n","description":"","footnote":" ( 1 ) تهمت قضيه زشتى را با علم به خلاف واقع بودن به زبان آوردن و به كسى نسبت دادن . .  ( 2 ) هو در لغت عربى ضمير مفرد مذكر غائب است و در اصطلاح عرفان اشاره به غيب الغيوب خدايى است . .  ( 3 ) زحير اسهال ، پيچش دل ، پيچ شكم ، و به معناى صدا يا نفسى كه به سبب آزردگى و خستگى مانند ناله در مىآيد . . . ","page_name":" 225 ","page_number":249},
  {"content":"\r\n\r\n( ( 487 ) ) جز پشيمانى نباشد ريع او\r\nجز خسارت پيش نارد بيع او\r\n( ( 488 ) ) آن ميسر نبود اندر عاقبت\r\nنام او باشد معسّر عاقبت\r\n( ( 489 ) ) تو معسّر از ميسّر باز دان ( 1 ) \r\nعاقبت بنگر جمال اين و آن\r\n( ( 490 ) ) در يكى گفته كه استادى طلب\r\nعاقبت بينى نيايى در حسب\r\nچشم بر سر او ندارد اختلاف\r\nدور شو تا يا بى از حق ائتلاف\r\n( ( 491 ) ) عاقبت ديدند هر گون امّتى\r\nلاجرم گشتند اسير زلَّتى\r\n( ( 492 ) ) عاقبت ديدن نباشد دست باف\r\nور نه مىبودى ز ديدنها خلاف\r\n( ( 493 ) ) در يكى گفتا كه استا هم تويى\r\nز انكه استا را شناسا هم تويى\r\n( ( 494 ) ) مرد باش و سخرهء مردان مشو\r\nرو سر خود گير و سر گردان مشو\r\n( ( 495 ) ) در يكى گفته كه اين جمله تويى\r\nمىنگنجد در ميان ما دوئى\r\nاين همه آغاز ما آخر يكيست\r\nهر كه او دو بيند احول مرد كيست\r\n( ( 496 ) ) در يكى گفته كه صد يك چون بود\r\nاين كه انديشد مگر مجنون بود\r\n( ( 497 ) ) هر يكى قوليست ضد همديگر\r\nچون يكى باشد بگو زهر و شكر\r\nدر معانى اختلاف و در صور\r\nروز و شب بين خار و گل سنگ و گهر\r\n( ( 498 ) ) تا ز زهر و از شكر در نگذرى\r\nكى تو از گلزار وحدت بو برى ؟\r\nوحدت اندر وحدتيست اين مثنوى\r\nاز سمك رو تا سماك اى معنوى ( 2 ) \r\n\r\n","description":"","footnote":" ( 1 ) معسر از عسر به معناى دشواريست و در مقابل يسر است كه به معناى آسانى مىباشد .  ( 2 ) سمك ماهى ، و گاهى به معناى بنا استعمال مىگردد ، در اين بيت چون در مقابل سماك به كار برده شده است و سماك به معناى آسمان است ، لذا هم به معناى ماهى مىتوان گرفت كه كنايه از زمين است كه دريا در آن قرار دارد ، و هم به معناى بناهاى زمينى و به هر حال در مقابل سماك هميشه در مفهوم پايين استعمال مىشود . . ","page_name":" 226 ","page_number":250},
  {"content":"\r\n\r\nعقايد گوناگونى كه وزير به بزرگان نصارى تعليم كرد و در ميان آنها اختلاف انداخت\r\nوزير يهودى براى هر يك از امرا طومارى معين كرد كه هر يك دستور العملى مخالف ديگرى داشت . تفصيل دستور العملهاى فوق به قرار ذيل است :\r\n1 - آن چه كه بايستى انجام داد تحمل رياضت و گرسنگى است ، اين است ركن اساسى توبه و رجوع به سوى خدا .\r\n2 - رياضت سودى ندارد ، بلكه بايستى فقط جود و احسان نمود ، اين است هدف زندگانى .\r\n3 - رياضت و بخشش همه شرك است بايستى فقط توكل كرده تسليم خدا گشت . زيرا راه رياضت و بخشش كه به عنوان وسيله رسيدن به خدا منظور شود ، منافى با تسليم و توكل است كه انسانى را مستقيما با خدا در تماس مىگذارد .\r\n4 - توكل تهمت زدن به خدا است ، زيرا معناى توكل نسبت دادن چيزى به خدا است كه واقعيت ندارد . انسان با توكل خود مىخواهد نيروى فعاليت و كوشش را نديده بگيرد ، در صورتى كه خدا اين نيرو را به ما داده است كه كوشش و تلاش كرده زندگانى مادى و معنوى خود را اداره كنيم . بلكه آن چه كه اهميت دارد مسئله خدمت است .\r\n5 - تمام دستورات و تكاليفى كه به توسط انبياء براى ما ابلاغ شده است ، براى امتثال و عمل كردن نيست ، بلكه براى اين است كه خداوند بلند پروازى و عجز ما را بر ما اثبات كند ، اين دستورات براى درك ناتوانى خود ، و قدرت مطلقهء خداوندى است كه بدانيم تمام قدرتهاى ما وابسته به قدرت اوست .\r\n6 - ناتوانى اصلا وجود ندارد ، و احساس ناتوانى كفران نعمت خداوندى است چه قدرت ما وابسته به قدرت اوست .\r\n7 - مسئلهء عجز و قدرت و دريافت آن دو به عنوان هدف زندگانى انسانى بت پرستى\r\n","description":"","footnote":"","page_name":" 227 ","page_number":251},
  {"content":"\r\nاست و به طور عموم هر چه كه به عنوان يك موضوع باعث توجه نظر بوده باشد ، بت پرستى خواهد بود .\r\n8 - نظر در حقايق را از دست مىدهيد ، زيرا اين نظر مانند شمع جمع است ، يعنى به منزلهء شمعى است كه باعث تمركز قواى درونى شما شده وحدت تمام فعاليتهاى درونى شما را تضمين مىنمايد . دستبردارى از نظر ، در حقيقت خاموش كردن آن شمع وصال است در آن هنگام كه احتياج شديدى به آن داريم .\r\n9 - بايستى هر موضوعى را كه باعث توجه و گرايش مطلق به او مىشود از بين برد ، و همين يكى را از دست بده ، صد هزار عوض خواهى گرفت ، اگر توانستى شمعى را كه تمام شخصيت تو را خريده بود كنار بگذارى ، آن گاه است كه شمع جان تو بر افروخته مىشود ، ليلاى جانت كه معشوقهء آن شمع بود به يك باره مجنون عالىترين معشوق خواهد گشت .\r\n10 - خدا آن چه را كه براى تو پيش آورده است و آن چيز تو را جلب كرده بپذير ، و خود را در شكنجه و مشقت مىانداز .\r\n11 - آن چه كه براى خود خوشايند مىبينى و طبع تو آن را مىپذيرد رها كن ، هر يك از طريق گوناگون رسوم و سنن براى ملتى آسان جلوه نموده آن ملت مانند جان آن را پذيرفته است . و اين پذيرش اين اندازه كينه توزىها به بار آورده است ، اگر بنا بود كه خداوند راه واقعيت را براى همه آسان و ساده نمودار مىساخت ، جهود و گبر و ساير ملل باطله نيز از آن راه سادهء واقعيت آگاهى داشتند .\r\n12 - چيزى كه براى انسان امكان پذير و قابل دل سپردن است آن است : كه حيات دل و غذاى جان باشد ، هر چه كه روح تو را به ذوق آورد نبايد از دست بدهى ، زيرا پس از گذشتن بر نمىگردد ، تا براى تو ثمرى داشته باشد .\r\n13 - شخصيت انسانى احتياج به رهبر دارد ، انديشه در عاقبت و نتايج كارها نمىتواند باعث پيش رفت شخصيت بوده باشد ، ملتها و اقوام گوناگون دنيا براى خود\r\n","description":"","footnote":"","page_name":" 228 ","page_number":252},
  {"content":"\r\n\r\nعاقبتها ساخته‌اند كه اين اندازه در لغزش افتاده‌اند .\r\n14 - تو خود استادى ، زيرا استاد شناسى ، خودت مرد باش تا مسخره مردان نگردى .\r\n15 - تمام موضوعات كه به عنوان هدف هستى براى انسان نمودار شود يكى است ، و آن يكى هم خود تو هستى ، آغاز و انجام دو چيز نيست ، لوچ مباش دو ديدن را كنار بگذار .\r\n16 - صد چگونه مىتواند يكى بوده باشد ؟ اين گونه انديشه ها شايستهء ديوانگان است كه مىگويند : تمام مختلفها يكى است .\r\nاختلاف بيانداز آقايى كن\r\nچند اصل مهم در اين ابيات بايستى مورد توجه قرار بگيرد :\r\n1 - اولا وزير خواسته است با اين روش كه طومارها را درست كرده دستورات گوناگونى در آنها براى امرا معين نمايد ، تا در نتيجه ملت عيسى در دام اختلاف و كينه توزى بيفتند ، مطابق آن اصل تخريب كننده اجتماعى است كه مىگويد :\r\n« نافق تسد » ( نفاق بيانداز و آقايى كن ) .\r\nهيچ سلاحى در دنيا براى تسلط به ديگران قاطعانه تر از ايجاد اختلاف در ميان آنها نيست ، وحدت در يك قوم و ملت هر چند كه افراد آن اندك بوده باشد ، عظيمترين نيرويى است كه خداوند براى جوامع عنايت كرده است .\r\nناگفته نماند اين طومارها كه جلال الدين بيان كرده است تا حدود شانزده بالغ مىگردد ، در صورتى كه عدد امرايى كه اين طومارها به آنها نوشته شده است دوازده نفر است ممكن است اشتباه از استنساخ كنندگان مثنوى بوده است كه يك مطلب را چند مطلب نموده با جملهء « در يكى گفته » از يكديگر جدا كرده‌اند ، زيرا بعضى از اين دستورات كه با جملهء ( در يكى گفته ) شروع مىشود با بعضى ديگر قابل جمع بوده و ممكن است آن دو را يك مطلب قرار داد .\r\n","description":"","footnote":"","page_name":" 229 ","page_number":253},
  {"content":"\r\n2 - اصولى كه در طومارهاى مزبور بيان شده است مىتواند از دو نظر مورد مطالعه قرار بگيرد :\r\nيكى - اين كه خود آنها مطالب شايسته‌اى هستند كه مىتوانند در زندگانى مادى و معنوى انسانى نقشهاى مهمى را بازى كنند .\r\nدوم - ملاحظهء آن امور است با شئون گوناگون انسانى . بدون شك با نظر به ملاحظهء مزبور هيچ يك از آن امور نمىتواند آخرين و منحصرترين دستور براى زندگانى همه جانبهء انسانى بوده باشد ، بلكه هر يك از آنها مىتوانند قيافه‌اى از زندگانى انسانى را نشان بدهند ، يا درد مخصوصى از دردهاى انسانى را دوا نمايند . به همين جهت است كه اگر آن امرا شروع به مبارزه مىكردند ، اغلب از اين جهت بوده است كه هر يك مطابق طومار خود تمام هدفها و روشها را در مضامين آن طومار منحصر مىديده است . و اين يك درد بىدرمانى است كه تاريخ بشرى را بروز سياه نشانيده است زيرا هر كس كه شيفتهء نظريه‌اى مىگردد ، براى او ليلايى ايجاد مىشود كه تمام زندگانى را بلكه دو قلمرو انسان و جهان را ، بلكه تمام هستى را از طبيعت و ما وراى طبيعت مىخواهد در آن ليلاى معشوقش تفسير كند .\r\n3 - مسئلهء تضادها كه در ايدئولوژىها ديده مىشود - جاى ترديد نيست كه تاريخ بشريت پر از مكتب سازىهايى است كه موجب تفكيك ملل از يكديگر گشته ، به طورى كه در هر دوره‌اى شايد بعدد جوامع كوچك و بزرگ يك عده عقايد مورد تبعيت هر يك از آنها بوده است .\r\nدر بارهء تفسير اين عقايد و دسته بندىهاى مكتبى ، كتابها نوشته شده ، دسته بندىها صورت گرفته است . و ما در اين كتاب نمىتوانيم همهء آنها را بررسى نماييم .\r\nولى براى توضيح مربوط به موضوع بحث بايستى اصل تلازم اتحادها و اختلافها را متذكر شويم :\r\n","description":"","footnote":"","page_name":" 230 ","page_number":254},
  {"content":"\r\n\r\nاصل تلازم اتحادها و اختلافها\r\nيك اصل ديگر در علوم انسانى بايستى مورد توجه قرار بگيرد . و آن اصلى است دو جانبه كه مىگويد :\r\nالف - هيچ قضيه‌اى مورد اتحاد نظر نيست ، مگر اين كه در ريشه ها و پيرامون آن ، اختلافها و مسائل نظرى وجود دارد .\r\nب - هيچ قضيهء مورد نظر و اختلاف وجود ندارد ، مگر اين كه در ريشه ها يا پيرامون آن قضايايى وجود دارد كه مورد قبول و اتحاد نظر مىباشد .\r\nمثال اولى - اين قضيه مورد وحدت نظر است كه :\r\nزندگانى داراى دو پديدهء لذت و الم است ، اگر سفسطه بازىها را كنار بگذاريم ، هيچ كس منكر اين اصل نيست ، زيرا مطلب محسوسى است . ولى هنگامى كه بخواهيم . لذت و الم را تفسير نماييم ، مشكلاتى در تعريف آن دو ، و در اشكال تزاحم هر يك از آنها با مصاديق خود ، و تصادم آنها با يكديگر و چگونگى تأثيرات آنها در روان انسانى و مراتب آنها وجود دارد ، كه موجب بروز اختلافات گوناگونى مىگردد ، و اگر كسى اين اصل را درك نكند ، نمىتواند مفهومى براى شناسايىهاى علوم انسانى و ايدئولوژىها تصور نمايد .\r\nمثال دومى - اين قضيه مورد اختلاف است كه آيا فرد انسانى در اجتماع بايستى داراى آزادى فردى بوده باشد ، يا اين كه فرد به طور كلى مانند پيچ و مهرهء اجتماع است كه به طور قطع آزادى فردى را منفى مىسازد ؟ ولى همين قضيهء مورد اختلاف در ريشه هاى خود مسائل مورد اتفاق نظرى دارد ، از قبيل :\r\n« بشر مجبور به زندگانى اجتماعى است » .\r\nبشر از نظر فردى به طور طبيعى آزادى را دوست دارد . . . . افراد معمولى انسانها همواره مىخواهند در زندگى با قضاياى بديهى و مورد\r\n","description":"","footnote":"","page_name":" 231 ","page_number":255},
  {"content":"\r\nاتفاق نظر روبرو گردند ، آنان از فرو رفتن در مسائل نظرى و شك و ترديد و گمان فرار مىكنند ، به همين جهت است كه اختلافات و تشتت آراء در بارهء دو قلمرو انسان و جهان را كنار مىگذارند ، و ميل دارند به هيچ وجه با اين قضيه كه « ممكن است اين طور نباشد » يا « ممكن است قضيه قيافهء ديگرى داشته باشد » براى خود سنگلاخى ايجاد نمىكنند ولى تاريخ پر فراز و نشيب انسانى از يك طرف ، و محدوديت حواس و ساير وسايل درك حقايق از طرف ديگر ، پاسخ اين روش ساده لوحان است كه مىگويند « اختلاف يعنى چه » « اختلاف ما را بىچاره كرده است » با نظر به اصل فوق اتحاد و اختلاف در دو قيافهء متضاد اساسىترين اصل زندگانى متحرك و معظمترين ركن پيش رفت علم و تمدن است .\r\nچند مقدمهء ساده و محسوس مىتواند ما را با تلازم اتحاد و اختلاف آشنا بسازد .\r\nمقدمه يكم - انسان يك نفر نيست ، بلكه افراد متعدد و گوناگونى هستند كه داراى نيروها و محيطها و خواص روانى مختلف مىباشند . لازمهء طبيعى اين مقدمه اين است كه دو فرد از انسان پيدا نمىشود كه در همهء مسائل و موضوعات يكسان حكم كنند .\r\nمقدمهء دوم - جهان هم مانند انسان داراى موجودات متعدد و گوناگون و در حال تحول مىباشد .\r\nاين مقدمه هم به طور واضح اين اصل را در بر دارد كه جهان طبيعى مانند اين است كه حقايق و نمودهاى خود را براى افراد تقسيم نموده هر فردى مقدارى از آنها را با كيفيتهاى مشخصى درك خواهد كرد .\r\nمقدمهء سوم - هيچ گاه يك انسان نمىتواند در بارهء انسان و جهان به دانش مطلق برسد .\r\nاين مقدمه كه به نوبت خود مانند نتيجهء قطعى در مقدمهء گذشته است ، اين اصل را اثبات مىكند كه جهان براى هميشه در مقابل درك افراد يك صحنهء مركب از تاريكى و روشنايى را مىگستراند .\r\n","description":"","footnote":"","page_name":" 232 ","page_number":256},
  {"content":"\r\nمقدمهء چهارم - آن چه كه باعث جريان و پيش رفت اجتماعات بشريت است ، باز بودن راه درك و شناسايىها به انديشه ها و مغزهاى بزرگ است كه طلايه داران معرفت و علم و صنعت مىباشند . و همين مقدمه تدريجى بودن آشنايى با جهان هستى را براى افراد انسانى كاملًا روشن مىسازد ، زيرا اگر همه چيز براى همه كس بدون احتياج به گذشت زمان قابل درك بود ، زندگانى در همان گامهاى اول به نابودى مىگراييد ، زيرا ديگر تضاد در انديشه وجود نداشت كه باعث تكاپوى افراد گشته آنان را در راه ادامه و رشد شخصيت به فعاليت وادار نمايد .\r\nبه قول جلال الدين رومى :\r\n\r\nقبلهء جان را چو پنهان كرده اند\r\nهر كسى رو جانبى آورده اند\r\n\r\nو اگر قبلهء جانها يعنى هدف مطلق براى همه به طور كامل روشن مىگشت ، يا در انتخاب وسايل براى رسيدن به آن هدف همگان معلومات متحدى داشتند ، هرگز تكاپو و كوشش براى حركت به سوى هدف وجود نداشت .\r\nمقدمهء پنجم - جاى ترديد نيست كه جهان طبيعى ما يك پيوستگى پنهانى با قلمرو ما وراى طبيعت دارد . بنا بر اين معناى اين كه « ما جهان طبيعت را شناختيم » اين است كه جهان ما وراى طبيعت را هم درك نموده‌ايم ، زيرا بديهى است كه بدون تسلط به يك موضوع و بالاتر رفتن از آن ، نمىتوان آن موضوع را از همه جهات روشن و معلوم فرض كرد ، مادامى كه كرمى در يك لجنزار غوطه مىخورد چگونه مىتواند آن لجنزار را كاملًا بشناسد ؟ ماهى كه در دريا است و غير از دريا را نمىشناسد ، نمىتواند معناى آب را كاملًا درك نمايد . بنا بر اين اصل :\r\nشناسايى كامل جهان طبيعت براى همهء افراد بىكسان احتياج به درك كامل ما وراى طبيعت دارد ، ممكن است درك كامل ما وراى طبيعت بدون حذف عوارض و نمودهاى مخصوص به طبيعت امكان پذير نباشد ، در اين صورت بايستى افراد تمام خصوصيتهاى حس و سطح طبيعى روانى خود را از دست بدهند .\r\nدر نتيجه يا هيچ كس به شناسايى طبيعت نائل نخواهد گشت ، يا افراد نادرى آن را\r\n","description":"","footnote":"","page_name":" 233 ","page_number":257},
  {"content":"\r\n\r\n\r\nخواهند شناخت ، ولى زبان گويا و مفاهيم معمولى را از دست خواهند داد .\r\nانواع اتحادها\r\nمسلم است كه به استثناى قضاياى معدودى از مسائل نمىتوان اصلى را پيدا كرد كه از نظر واقع بينى مطلق نسبى نبوده باشد ، هر قضيه كليه‌اى كه به عنوان آكسيوم ( اصل اولى ) پوستولا ( اصل موضوعى ) تلقى شود ، مىتوان با يك دقت نظر آن را از قلمرو مخصوص به موضوع خود كناره زده ، مسائل نظرى زيادى را در پيرامون آن مشاهده كرد .\r\nاين كه گفتيم « از قلمرو موضوع خود كنار زده » مقصود اين نيست كه يك موضوع اجنبى را به جاى موضوع مفروض فرض نماييم ، بلكه مقصود اين است كه اگر آن اصل را بخواهيم با قطع نظر از خصوصيت موردى بررسى نماييم ، خواهيم ديد كه پيرامون آن را مسائل نظرى فراوانى احاطه كرده است ، مثلًا در رياضيات مىگوييم 4 2 2 است ، البته مادامى كه منظور ما صورت همين فرمول است ، مىتوان آن را به عنوان يك قضيهء بديهى تلقى كرد ، ولى هنگامى كه بخواهيم معناى 2 را از نظر روانى در نظر بگيريم ، و همچنين معناى علامت را ، خواهيم ديد : كه اگر مسائل مربوط به فعاليتهاى ذهنى روشن نشود ، معلومات ما در بارهء عدد و علامت مزبور ، از يك رشته شناسايىهاى ابتدايى تجاوز نخواهد كرد .\r\nبلى يك عده مسائل معدود است كه مىتواند بدون ترديد براى همگان مورد قبول بوده باشد ، از قبيل اين كه ادامه زندگانى احتياج به تلاش دارد ، زندگانى داراى لذت و الم است . . .\r\nانواع اختلافها\r\nنوع اول - يك اختلاف طبيعى در وسايل و اشكال درك انسانى در بارهء انسان و جهان وجود دارد ، اين اختلاف را به هيچ وجه نمىتوان از بين برد ، زيرا ريشهء آن در چگونگى ساختمان حواس و ميدان فعاليت روانى انسانى است كه مغز اوست . توقع\r\n","description":"","footnote":"","page_name":" 234 ","page_number":258},
  {"content":"\r\nاين كه روزى فرا رسد كه كسى كوه البرز را از نزديك به همان اندازه ببيند كه كس ديگر آن را از دور مشاهده مىكند ، حذف شالودهء حواس ماست . خلاصه بايستى انسانهاى ديگرى غير از آن انسانها كه تا كنون در طبيعت ساخته مىشود بيافرينيم .\r\nخداوند در قرآن مىفرمايد :\r\n« قُلْ كُلٌّ يَعْمَلُ عَلى شاكِلَتِه فَرَبُّكُمْ أَعْلَمُ بِمَنْ هُوَ أَهْدى سَبِيلًا » 17 : 84 . ( 1 )  ( بگو هر كس مطابق وضع خود عمل مىكند خدا به كسانى كه به راه راست هدايت شده‌اند داناتر است ) .\r\n« وَقَدْ خَلَقَكُمْ أَطْواراً » 71 : 14 . ( 2 )  ( شما را در اشكال گوناگونى آفريده است ) .\r\nاز طرف ديگر عوامل وراثت را كه از نياكان مختلف بر انسانها منتقل مىگردد ، چگونه مىتوان يكى دانست .\r\nنوع دوم - اختلافاتى است كه ناشى از خصايص محيط و چگونگى بر خورد انسان با انگيزه ها و عواملى است كه در مقابل او گسترده شده است .\r\nنوع سوم - اختلافات از نظر اندوخته هاى علمى و اكتساب معارف و تجربه ها و ورزيدگى در شئون زندگى مادى و معنوى مىباشد .\r\nاين انواع سه گانه ، از اختلافات طبيعى و ضرورى زندگانى انسانى بوده ، نه فقط با زندگانى مزاحم نيست ، و نه فقط خللى به هم زيستى اجتماعى و عدالت اجتماعى وارد نمىسازد ، بلكه اين اختلافات براى ادامهء زندگى انسانها ضرورى بوده ، اتحاد كامل نمىتواند هيچ گونه تحركى در انسانها ، بلكه در تمام جانداران ايجاد نمايد . اين اختلافات همچنين از سير و سلوك الى الله نه فقط جلوگيرى نمىكند ، بلكه در حال تفاعل و تكاپو با يكديگر ، مىتوانند قلهء عظيم هدف جهان هستى را مجموعاً در پيش گرفته و به بالاى آن صعود نمايند . اگر اين اختلافات را به حال طبيعى خود بگذارند ،\r\n","description":"","footnote":" ( 1 ) سوره الإسراء ، آيهء 84 . .  ( 2 ) سوره نوح ، آيه 13 . . ","page_name":" 235 ","page_number":259},
  {"content":"\r\nمسلماً در زمينهء اقتصاد دكتر كنه را توليد مىكند كه مىگويد : هر كس بتواند آن چنان كه توليد و فعاليت مىنمايد ثروت را تصاحب كند . » و افراد ديگر و اجتماع مطرح نيست » .\r\nهمين اختلافات اگر به حال طبيعى خود گذاشته شود ، در فلسفهء هدف زندگى ، اپيكور ايجاد مىكند كه مىگويد : هدف زندگانى بهره بردارى از حد اكثر لذت شخصى است .\r\nو اگر همين اختلافات به حال طبيعى خود گذاشته شود ، مىگويد : زندگى فقط براى هنر اگر چه باعث نابودى اجتماع بوده باشد .\r\nدر سياست ماكياولى ايجاد مىكند كه مىگويد : آن چه كه براى سياست مدار مطرح است ، عبارت است از اين هدف كه اجتماع را مطابق تشخيص خود اداره كند ، و هيچ گونه ملاحظهء اصول انسانى در وسايل در سياست مفهوم ندارد . نبايد مرد سياست مدار فريب آن اصول را خورده از كار باز بماند .\r\nدر فلسفه نيچه توليد مىشود كه مىگويد : حق با قدرت است .\r\nدر شناسايى اجتماع و فرد توماس هابس را مىزايد كه مىگويد : « انسان گرگ انسان است » بقيه حرف اندر حرف است .\r\nچنان كه اگر در يك طرف فضا اكسيژن وجود داشته باشد و در طرف ديگر هيدروژن هرگز ما ، آب نخواهيم داشت . و ممكن است هر دو به طور انفراد با يكديگر قيافهء مبارزه بگيرند ، در صورتى كه اگر به طور منطقى با همديگر تفاعل بورزند آب را ايجاد خواهند كرد . و همچنين اگر يك دنيا اكسيژن داشته باشيم آب به وجود نخواهد آمد . بنا بر اين براى اين كه اين پديدهء اختلاف دمار از روزگار بشريت در نياورد ، رهبران خردمند و مصلحين انسانى مورد احتياج است كه اين اختلافات را رهبرى كرده ، اين عالىترين نمود هستى را كه سيستم هستى ، شالودهء خود را روى آن بنا نهاده است ، وسيلهء تخريب و كشتن حق و نابود ساختن اصول عالى انسانى قرار ندهند .\r\nاوراق تاريخ بشرى ، تا آن جا كه همين اختلافات را به طور منطقى و محاسبه شده براى خود مطرح ساخته است ، بسيار درخشنده و بارور نشان مىدهد . نمىتوان تمدنى\r\n","description":"","footnote":"","page_name":" 236 ","page_number":260},
  {"content":"\r\n\r\nرا سراغ گرفت كه اصالتى به خود داشته ، باشد ، و رهبران آن تمدن اختلافات مزبوره را مطابق آرمان خود در تكامل اجتماعى مورد محاسبه قرار نداده باشند . و اگر بخواهيم همين اصل را در شكل بسيار ساده و معمولى آن مطالعه كنيم ، بايستى به پديده تقسيم كار مراجعه كنيم ، خواهيم ديد : بشر از موقعى توانسته است مسائل اجتماعى خود را تحت اصل و قانون در آورد كه تقسيم كار را كم و بيش عملى ساخته است . و اقدام آدام اسميت در حقيقت به بيان آوردن چيزى بوده است كه بشر آن را كاملًا درك و به طور خام و ناخود آگاه در تمدنهاى گذشته مورد عمل قرار داده است .\r\nانواع اختلافات مصنوعى\r\nافراد بشرى در پهنهء گوناگون زندگانى در حال ارتباط با يكديگر انواع متعددى از اختلافات را ايجاد مىكنند :\r\nنوع اول - اختلافات ناشى از عدم محاسبه در اندازه و كيفيت سود جويى . با اين كه اصل سود جويى تقريباً يك ريشه طبيعى دارد ، با اين حال اين پديده در زندگانى اجتماعى دگرگون گشته ، لزوم مهار گشتن خواسته ها همان مقدار طبيعى و ضرورى مىگردد كه اصل ادامهء حيات براى جاندار . اما افراد بشرى با اين كه مىبينند در اجتماع زندگانى مىكند ، و زندگانى اجتماعى با مطلق بودن و بدون قيد و شرط بودن خواسته ها به هيچ وجه سازگار نيست ، همان سود جويى طبيعى خود را كه قيد و بندى نمىشناسد ، به طور افراط مىخواهند در پهنهء اجتماع اشباع مىنمايند .\r\nپس با نظر به زندگانى اجتماعى بىمهار بودن سود جويى ، يك حالت مصنوعى است كه ريشهء طبيعى داشته در قلمرو اجتماع كه مىبايست ريشه هاى خام رهبرى گشته ، مطابق زندگانى اجتماعى بارور گردد ، به حال خود باقى مىماند ، به اضافهء اين كه اين سود جويى بدون تجاوز به حقوق ديگران قابل اشباع نخواهد بود .\r\nاكنون فرض كنيد تمام افراد يا بعضى از آنها نمىخواهند معناى زندگانى اجتماعى و لزوم مهار شدن خواسته ها را بر خود تحميل نمايند ، در اين صورت يك\r\n","description":"","footnote":"","page_name":" 237 ","page_number":261},
  {"content":"\r\nنوع اختلاف مصنوعى ايجاد خواهد گشت كه اگر در سيستم اجتماعى زنبور عسلها صورت مىگرفت نه كندويى وجود داشت و نه عسلى .\r\nاما اين اختلاف كه بسيار تلفات جبران ناپذير در بر دارد ، ايجاد مكتب و اختلاف ايدئولوژيكى نمىكند ، زيرا مىدانيم كه پس از انعقاد زندگانى اجتماعى هيچ فردى نمىتواند خواستهء مطلق داشته باشد ، و كسى كه چنين خوابى را ببيند ، بدون ترديد تعبيرى نخواهد داشت .\r\nآن چه كه مىتواند منشا مكتب سازى بوده باشد ، اندازهء آزادى و سود جويى يك فرد در زندگانى اجتماعى مىباشد .\r\nنوع دوم - اختلافاتى است كه افراد بشرى پس از متشكل شدن به صورت اجتماعات گوناگون به طور مصنوعى در خود ايجاد مىكنند .\r\nاين اختلافات آنها را رو در روى يكديگر قرار مىدهد ، چنان كه غرايز افراد يكديگر را رو در روى هم قرار داده است . مثلًا :\r\n« من مىخواهم فردى » مبدل مىشود به « ما نژاد چنين مىخواهيم » .\r\n« من مىخواهم فردى » مبدل مىشود به « ما اهل فلان كشور يا فلان قاره چنين مىخواهيم » .\r\n« من مىخواهم فردى » مبدل به « ما معتقدين به فلان مكتب چنين مىخواهيم » .\r\nاين اختلافات اگر چه ممكن است ناشى از انواع اختلافات طبيعى بوده باشد ، ولى آن گاه كه دسته بندىهاى اجتماعى شروع مىشود ، و جوامع قيافهء مبارزه با يكديگر را مىگيرند ، خصوصيت هر ملتى براى خود آن ملت به طورى تلقين مىشود كه گويى يك مزيت طبيعى صد درصد ضرورى است كه هيچ گونه توانايى تعديل آن را ندارد . رهبران و زمامداران در اين اختلافات مىتوانند مهمترين بهره بردارىهاى ظالمانه را به دست بگيرند و چنان كه ممكن است بهترين هدايت را به عهده گرفته ، به جاى مبارزه هاى نابود كننده ، ملل خود را مانند چند فرد متشكل به تكاپوى متحد وادار نمايند .\r\nدريغا ، قرون و اعصار بسيار طولانى مىگذرد كه دين و اخلاق و حقوق جهانى فقط\r\n","description":"","footnote":"","page_name":" 238 ","page_number":262},
  {"content":"\r\nدر قيافهء يك عده اصول كلى و قابل وحدت نظر روشن شده است ، ولى نيرومندان غرض ورز عمداً روى اين روشنايى پردهء تاريك كشيده ميدانى براى جولانهاى خود باز كرده‌اند ، آن چنان كه گويى حتى يك قضيه هم به عنوان اصل بديهى مورد وحدت نظر براى انسانها وجود ندارد .\r\nپس از بيان اين مقدمه اكنون بر مىگرديم به بيان جلال الدين رومى در بارهء اختلافات كه مىگويد : همهء اين اختلافات از كجبينى و لوچبينى و ناشى از انحراف روح از مسير اصلى خويش است ، اگر انسان بتواند مغز و روح خود را كاملًا تربيت كند ، خواهد ديد تمام اين اختلافها ناشى از ديدن رنگها و اشكال گوناگون ، و ناديده گرفتن اصل حقيقت است .\r\nخود جلال الدين ضمناً اعتراف مىكند كه اين اختلافات كشنده و نابود سازنده است ، و اينها در همين وضعى كه موجود هستند قابل اتحاد نيستند ، ولى يك تكامل روحى مىتواند وحدت بسيار عالى را كه در ما فوق همهء اين اختلافات وجود دارد ، درك كرده ، از آن استفاده نمايد .\r\nاين اصل را كه جلال الدين اظهار مىدارد ، با مقدماتى كه ما گفتيم قابل تأمل خواهد بود ، زيرا در اين كه حس وحدت جويى در نهاد انسانى يكى از مهمترين آرمانها است ، مورد ترديد نمىباشد ، « به طورى كه همين حس وحدت جويى است كه براى ما مكتبهاى فلسفى مىسازد ، و همهء فلاسفه در سيستم فلسفى خود همين وعده را به افراد انسانى مىدهند كه « ما آن وحدت را كه شما مىخواهيد در اين سيستم تنظيم كرده‌ايم » . بلكه شهوديون و اهل عرفان نيز براى پيدا كردن آن وحدت حقيقى چه اختلافات شگفت انگيزى كه با هم ندارند ، لذا اين حقيقت را نبايد ناديده گرفت كه تا كنون هيچ مكتب فلسفى و عرفانى مشاهده نشده است كه بتواند وحدتى در روش فكرى خود نشان بدهد كه از تمام جهات با مكتب فلسفى يا عرفانى ديگر در همان وحدت قابل اتحاد بوده باشد .\r\nاز آن طرف فرق زيادى است ميان اين كه بگوييم : تمام اختلافات بىاساس است ،\r\n","description":"","footnote":"","page_name":" 239 ","page_number":263},
  {"content":"\r\nو هيچ يك از مكاتب حقيقتى را در بر ندارد ، و يك وحدت در ما فوق همهء اينها وجود دارد كه حقيقت همان است و بس . و اين كه بگوييم : اين اختلافات را تا آن جا كه طبيعى است ، مىتوان به عنوان عناصر يك سيستم متشكل ساخته ، و يك واحد عالىترى را از آنها استخراج كرد .\r\nاما اين مطلب كه راه حل همهء اين اختلافات عبارت است از ناديده گرفتن آنها ، و اين كه هيچ يك از آن عقايد و مكتبها داراى حقيقتى نيستند ، خود احتياج به طرفدارى از مكتبى دارد كه تمام اين تمايزات را كنار بگذارد .\r\nخلاصه ، دو قسم اختلاف و تكثر وجود دارد كه بايستى در اين مبحث مورد بررسى قرار بگيرد :\r\nيكى - مسئلهء اختلافات در عقايد است ، گفتيم : اين اختلافات اگر به كمك رهبران دل سوز درست و منطقى هدايت شوند ، موجب پيش رفت مىگردند ، نه موجب بد بختى و ركود و كينه توزى ، مخصوصاً اگر از اصل رقابت منطقى هم بتوانند بهره بردارى نمايند .\r\nدوم - اختلافاتى است كه ناشى از چگونگى تفسير حقايق جهان هستى است كه گروهى را از گروه ديگر تفكيك مىكند . به نظر مىرسد در اين مورد يك اشتباه وجود دارد كه اختلافات مزبور را نابجا نشان مىدهد ، و آن اين است كه بعضى از متفكرين نمىخواهند درك كنند كه همهء سيستمهاى فلسفى براى آن به وجود مىآيند كه بتوانند حد اكثر كوشش را براى به دست آوردن آن مفاهيم كلى مصرف كنند كه بتوانند تكثرات را به وحدتها و وحدتها را به وحدت كلى تبديل كنند .\r\nهمه مىخواهند در بارهء ماده جهان هستى يك حقيقت واحد را پيدا كرده ، آن را تعريف كنند .\r\nهمه مىخواهند عامل محرك تاريخ را به عنوان يك واحد به دست آورده آن را به مردم بشناسانند .\r\nهمه مىخواهند بدانند آن كدامين مفهوم واحدى است كه حركت با تمام اقسام\r\n","description":"","footnote":"","page_name":" 240 ","page_number":264},
  {"content":"\r\nمتكثرش در آن مفهوم ، وحدت پيدا مىكند ؟ و . . . اما وحدتى كه پانته ايستها ( وحدت موجودىها يا وحدت وجودىهاى افراطى ) در نظر گرفته‌اند ، اگر از سنگلاخهاى بازيگرى ذهنى نجات پيدا كند و اگر عنوان فرار از مشكلات تكثرات به خود نگيرد كه خود نوعى از ناتوانى فكرى است ، مىتواند به عنوان يك مكتب تلقى شود كه مقدار مطابقت با واقعيتش بستگى به دليل صحيحى دارد كه نشان داده خواهد شد .\r\nاگر چه اين دليل با تحريكات روانى و تمركز قواى درونى انجام بگيرد .\r\nاما اين كه جهان از نظر سيستم زير بنايى يك واحد مرتبط مىباشد ، و اين كه انسانها از يك مبدأ و به يك پايان منتهى مىگردند ، و اين كه براى انسان يك عده حالات روانى وجود دارد كه اين وحدتها را مشاهده مىكند ، و همچنين جلال واحدى كه به عنوان نور مطلق در ما وراى اين پديده هاى متمايز و مختلف نور افكنى مىنمايد ، با يك رشد مغزى و تعالى روانى قابل دريافت روشنى مىباشد . و اگر عرفاى ما از اين حد تجاوز ننموده بشر را به درك همين وحدتها تعليم و تربيت و تحريك كنند ، بزرگترين گام را براى پيش برد عالم انسانيت برداشته‌اند . و اميدواريم چنين روزى فرا رسد .\r\nو اما وحدت مذاهب ، مىدانيم كه طبيعت سود جوى بشر هر گونه عالىترين وسيله ترقى را مىتواند وسيلهء سوء استفاده قرار داده ، آنها را در راه سود جويى خود استخدام كند . بشر براى خود صدها اصول و قوانين اقتصادى صحيح و حقوقى و اخلاقى و سياسى بسيار عالى مىداند ، آيا به اين اصول عمل مىكند ؟ آيا مىتوانيم بگوييم : همهء اين روشهاى متضاد در زندگانى كه همان اصول و قوانين عالى را زير پا گذاشته ميليونها تلفات انسانى را ايجاد مىكند ، درست است و بايستى همه را مورد تصديق قرار داده بگوييم :\r\nعقد الخلائق فى « الحياة » عقائدا و انا اعتقدت جميع ما اعتقدوه ( مردم در بارهء « زندگى » عقايدى دارند و من همهء آن عقايد را عقيده مندم ) .\r\nيا بگوييم :\r\n\r\nجنگ هفتاد و دو ملت همه را عذر بنه\r\nچون نديدند حقيقت ره افسانه زدند\r\n\r\n","description":"","footnote":"","page_name":" 241 ","page_number":265},
  {"content":"\r\n\r\nحالا اگر كسى در بارهء حيات اعتقاد كند كه حيات عبارت است از يك نمود واحد حقيقى ، و هم آن زندگىها ، كه افسانه هاى قديمى و روش فعلى جوامع مىگويند ، اين تناقض در عقيده چگونه قابل تحمل است ؟ ما در بارهء اين مبحث در آينده مطالب ديگرى را خواهيم گفت :\r\nدر بيان آن كه اختلاف در صورت و روش است نه در حقيقت\r\n\r\n( ( 499 ) ) زين نمط زين نوع ده طومار و دو\r\nبر نوشت آن دين عيسى را عدو\r\n( ( 500 ) ) او ز يك رنگىِّ عيسى بو نداشت\r\nوز مزاج خمِّ عيسى خو نداشت\r\n( ( 501 ) ) جامهء صد رنگ ز ان خمّ صفا\r\nساده و يك رنگ گشتى چون ضياء\r\n( ( 502 ) ) نيست يك رنگى كزو خيزد ملال\r\nبل مثال ماهى و آب زلال\r\n( ( 503 ) ) گر چه در خشكى هزاران رنگهاست\r\nماهيان را با يبوست جنگهاست\r\n( ( 504 ) ) كيست ماهى چيست دريا فى المثل ؟\r\nتا بدان ماند خدا عز و جل\r\n( ( 505 ) ) صد هزاران بحر و ماهى در وجود\r\nسجده آرد پيش آن درياى جود\r\n( ( 506 ) ) چند باران عطا باران بده\r\nتا بدان آن بحر درّ افشان شده\r\n( ( 507 ) ) چند خورشيد كرم افروخته\r\nتا كه ابر و بحر جود آموخته\r\nچند خورشيد كرم تابان بده\r\nتا بدان يك ذره سر گردان شده\r\n( ( 508 ) ) پرتو دانش زده بر ماء و طين\r\nتا شده دانه پذيرنده زمين\r\n( ( 509 ) ) خاك امين و هر چه در وى كاشتى\r\nبىخيانت جنس آن برداشتى\r\n( ( 510 ) ) اين امانت ز ان عنايت يافته است\r\nكافتاب عدل بر وى تافته است\r\n( ( 511 ) ) تا نشان حق نيارد نو بهار\r\nخاك سرها را نسازد آشكار\r\n( ( 512 ) ) آن جوادى كه جمادى را بداد\r\nاين هنرها وين امانت اين سداد ( 1 ) \r\n\r\n","description":"","footnote":" ( 1 ) سداد راستى و رستگارى . . ","page_name":" 242 ","page_number":266},
  {"content":"\r\n\r\nآن جماد از لطف چون جان مىشود\r\nزمهرير از قهر پنهان مىشود ( 1 ) \r\nآن جمادى گشت از فضلش لطيف\r\nكل شىء من ظريف هو ظريف\r\n( ( 513 ) ) هر جمادى را كند فضلش خبير\r\nغافلان را كرده قهر او ضرير ( 2 ) \r\n( ( 514 ) ) جان و دل را طاقت اين جوش نيست\r\nبا كه گويم در جهان يك گوش نيست\r\n( ( 515 ) ) هر كجا گوشى بد از وى چشم گشت\r\nهر كجا سنگى بد از وى يشم گشت ( 3 ) \r\n( ( 516 ) ) كيميا ساز است چبود كيميا ( 4 ) \r\nمعجزه بخش است چبود سيميا ( 5 ) \r\n( ( 517 ) ) اين ثنا گفتن ز من ترك ثناست\r\nكاين دليل هستى و هستى خطاست\r\n( ( 518 ) ) پيش هست وى ببايد نيست بود\r\nچيست هستى پيش او كور و كبود\r\n( ( 519 ) ) گر نبودى كور ازو بگداختى\r\nگرمى خورشيد را بشناختى\r\n( ( 520 ) ) ور نبودى او كبود از تعزيت ( 6 ) \r\nكى فسردى همچو يخ اين ناحيت\r\n\r\n","description":"","footnote":" ( 1 ) زمهرير سابقاً مىگفتند : در مقابل كرهء حرارت كره سردى نيز وجود دارد ، و آن را زمهرير مىناميدند ، در سورهء انسان در آيه شريفه اين كلمه در مقابل آفتاب قرار گرفته است « لا يرون شمسا و لا زمهريرا » به معناى مطلق سردى است . .  ( 2 ) ضرير به معناى متحمل مشقت و شكنجه است ، و به نابينا كه ضرير گفته مىشود ، شايد به همين جهت است كه به جهت نابينايى در معرض آسيب قرار مىگيرد . .  ( 3 ) يشم قسمتى از عقيق است كه در ساختن زينت آلات به كار مىرود . .  ( 4 ) كيميا علمى بود كه مسائلى را مطرح مىكرد كه تبديل ماده‌اى به مادهء ديگر را امكان پذير مىساخت . و با همين كيميا در صدد تبديل مس به طلا مىكوشيدند . اين كلمه همان شيمياست كه بدون الف ( شيمى ) استعمال مىگردد و علمى است كه در نسبتهاى مختلف عناصر و تفاعل آنها و شرايط تفاعل را مورد بحث قرار مىدهد . .  ( 5 ) سيميا علمى بوده است كه مىتوانستند به وسيلهء آن نمودهاى روحى را در معرض تفاهم قرار بدهند . .  ( 6 ) تعزيت تسليت و دل دارى . . ","page_name":" 243 ","page_number":267},
  {"content":"\r\n\r\n\r\nچند تشبيه لطيف\r\n1 - وحدت مقصود و تبليغ عيسى عليه السلام را به خمى تشبيه مىكند كه يك رنگ داشته هر گونه رنگها را محو مىساخت .\r\n2 - ماهيان در دريا با يك حقيقت و يك رنگ روبرو هستند ، و آن آب است . و ماهىها بدين جهت از خشكى بيزارند ، كه خشكى داراى انواع مختلفى از حقايق و رنگها است . سپس از اين كه ماهى را به انسان و دريا را به خدا تشبيه نموده است ، اعتذار طلبيده مانند اين كه مىگويد :\r\n« خاك بر فرق من و تمثيل من » بلكه صد هزاران ماهى و درياها بنده و تسليم او هستند .\r\n3 - تابش مشيت عادلانهء خداوند را بر خاك و آماده ساختن آن را به حركت به آفتاب تشبيه نموده است . يعنى آفتاب طبيعى كه بر خاك تابيده آن را مستعد رويانيدن نباتات مىكند ، اگر در حقيقت امر بنگريم ، خواهيم ديد كه نه آفتاب مىتواند به نفسه موجد اين حركت بوده باشد ، و نه خود خاك سياه . بلكه اين ارادهء عادلانهء خداوندى است كه حركت و تحول را در زمين ايجاد مىكند .\r\n\r\n( ( 502 ) ) نيست يك رنگى كزو خيزد ملال\r\nبل مثال ماهى و آب زلال\r\n\r\nگرايش به وحدت گيرى\r\nملال از اختلافات و دگرگونىها است نه از يك رنگى . اين يك اصل است كه با نظر به يكى از نمودهاى روانى ما بسيار عالى است ، و آن نمود اين است كه نمايش قيود و زنجيرهايى كه در طبيعت ديده مىشود ، گويى براى سير و سلوك ما از يك نظر مانع و سد راه مىباشد .\r\n","description":"","footnote":"","page_name":" 244 ","page_number":268},
  {"content":"\r\nو به همين جهت است كه هيچ انسان آگاهى با رسيدن به اين قيود و شرايط احساس اشباع روحى نمىكند . مثلًا فرض كنيد يك انسان طالب ثروت است ، اين خواهش در او به هيچ وجه به جايى نمىرسد كه توقف نمايد ، و همچنين است علم و مقام . از آن طرف در تماشاى جهان طبيعت هر نمودى كه پيش مىآيد ، انسان طالب آن است كه ما وراى آن را هم بداند ، بلكه اگر بتواند به همهء آن چه كه با آن روبروست مسلط شود ، امتناعى ندارد ، اين احساس هرگز فرو نمىنشيند ، تا آن كه يك نقطهء نظر بىنهايت پاسخ گوى حركت و فعاليت روانى او بوده باشد . در مبحث گذشته مطالبى را كه در بارهء وحدت گفتيم ، مقدارى از اساسىترين ريشه هاى روانى همين اصل است كه مىگويد : برو ، و برو ، و از اين قيود و موضوعات محدود تجاوز كن .\r\nآدم عامى با نظر ابتدايى موجودات جهان هستى را گسيخته و غير مرتبط مىبيند . او نمىداند كه براى اين كه دريايى به حالت دريايى برسد و داراى در و صدف و مرجان باشد ، هزاران عوامل بازى كرده است . و اين كه مىبيند يك ذره در فضا رقص كنان در حركت است ، هزاران خورشيد در اين جهان فعاليت كرده آن را به حالت فعلى در آورده است ، منشأ اين اصل پيوستگى بسيار عالى است كه در جهان هستى حكمفرما است ، تا آن جا كه يكى از فيزيك دانان جديد مىگويد : اگر من به شما بگويم كه با حركت چمدانم در زمين تأثيرى در تودهء كهكشانها ايجاد كرده‌ام بايستى تصديق كنيد .\r\n","description":"","footnote":"","page_name":" 245 ","page_number":269},
  {"content":"\r\n\r\n\r\n\r\n( ( 517 ) ) اين ثنا گفتن ز من ترك ثناست\r\nكاين دليل هستى و هستى خطاست\r\n\r\nثنا گفتن بر دو قسم است\r\nثنا گفتن ممكن است با يكى از دو نوع انجام بگيرد :\r\nيكى - اين كه انسان ثنا و ستايش كند بدون اين كه آگاهى و توجه به خود داشته باشد ، به اين معنى كه در درون او چنين منعكس شود : كه اين منم كه ستايش و ثنا مىگويم ، اين عالىترين نوع ستايش است ، زيرا نگاهى به حقارت و ناچيزى خود دارد ، احساسى در بارهء عظمت خداوند بىچون . اين نگاه و احساس او را از توجه به خود باز مىدارد .\r\nدوم - اين كه ثنا مىگويد و ستايش مىنمايد ، در عين حال به اصطلاح معمولى به خود آمده مىگويد : بله ، اين منم كه خدا را ستايش مىكنم و با او در تماس هستم ، اين همان غرور است كه از خود بينى ناشى شده و با داشتن آن ، هيچ فردى نمىتواند كوچكترين گامى در سلوك الى الله بر دارد . چه خوش سروده است دانشمند مرحوم نوقانى :\r\n\r\nخواهى بدانى معنى حب الوطن را\r\nيك چند از خود دور كن مايى و من را\r\nاين طفل نورس را ز شير دايه برگير\r\nبسپار با مامش تو جان خويشتن را\r\nدر چاه ماندستى چرا اى يوسف جان\r\nبگذار اين چه را و برگير اين رسن\r\nمرغ دلت چون شد اسير دام صياد\r\nخوش مىسرايد قصهء مور و لگن را\r\n\r\nتفسير ابيات\r\nمىگويد : آن وزير تبه كار مىدانست كه اين طومارها را كه ترتيب داده هر يك را به دست يكى از امراى مسيحيت مىدهد ، موجب اختلاف و پراكندگى خواهد گشت ، ولى نمىدانست يا نمىخواست بداند كه عيسى عليه السلام از اين گونه اختلافات برى و منزه است ، او مانند ساير پيامبران\r\n","description":"","footnote":"","page_name":" 246 ","page_number":270},
  {"content":"\r\nاز نزد خداى واحد آمده يك ايدهء بيشتر براى مردم نشان نمىدهد ، او مانند ساير پيامبران مىخواهد افراد بشر در اين جهان تكاپو ، اين اصل را درك كنند كه همهء موجودات و انسانها از خدا و به سوى خدا مىروند .\r\n« يا أَيُّهَا اَلإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه » 84 : 6 ( 1 )  ( اى انسان تو در حال كوشش بسيار سخت به ديدار خدا نائل خواهى گشت ) .\r\nانسان و ايده آل نهايى آن چنان ملايم يكديگر هستند ، و آن چنان با هم سنخيت دارند كه در حقيقت مانند ماهى و آب مىباشد كه يك موجود است و يك حقيقت كه تمام زندگانى او را تفسير مىنمايد ، سپس مىگويد : من كه قيافهء وحدت انسانى را به دريا تشبيه نمودم از ناچارى بود ، و آب را نمىتوان به خدا تشبيه كرد ، زيرا براى اين كه آب دريا به وجود بيايد ، هزاران عوامل كارگر بوده است ، در صورتى كه خداوند عز و جل حقيقت واحده ازلى و ابدى است كه هيچ گونه احتياجى در وجود و ابديت به چيزى ندارد . جلال الدين از اين مطلب به يك مسئلهء مهم ديگر منتقل گشته ، مىگويد : گمان نرود كه اين اجزاء جهان هستى با اين اشكال گوناگون كه در ابتداى نظر گسيخته مشاهده مىشوند ، در واقع همينطور است ، اين گمان غلطى است زيرا :\r\n\r\nچند خورشيد كرم افروخته\r\nتا كه بحر و ابر جود آموخته\r\nچند خورشيد كرم تابان بده\r\nتا بدان يك ذره سر گردان شده\r\n\r\nسپس مىگويد : اين بذرها كه در زمين مىپاشيم ، چيزى جز سنخ بذر ايجاد نمىكند و اين پرتو ذات خداوندى است كه به اين خاك تيره مىتابد و از خاك چه گلها و چه ميوه جات و چه روييدنىهاى رنگارنگ ايجاد مىكند ، اين عنايتى است كه آفتاب\r\n","description":"","footnote":" ( 1 ) سوره الانشقاق ، آيهء 6 . . ","page_name":" 247 ","page_number":271},
  {"content":"\r\nعدالت خداوندى در زمين نمودار مىسازد .\r\nآرى تا از بارگاه ربوبى نو بهار زيبا نشانى نياورد ، دانه هاى نهفته در زمين را نمىتواند با آن اشكال گوناگون بروياند ، و همان خورشيد دادگرى خداوندى كه جماد را با لطف خدايى خود قابل حركت به سوى نباتات ساخته ، همان خورشيد اين جمادات و نباتات را جان مىبخشد . آرى ، فضل خداوندى به اين جماد تابيده است ، و چون فضل او لطيف است ، بنا بر اين مطابق سنخيت علت و معلول محصول اين فعاليت لطيف است كه جان آدمى است .\r\nاز اين مسئله به خوبى روشن مىگردد كه مواد جهان هستى خود نمىتوانند هدف نهايى خلقت بوده باشند ، زيرا هدف بايستى با آن كسى كه آن را به هدف بودن انتخاب كرده است شباهتى و لو معنوى داشته باشد ، آن چه كه در اين جهان شباهت معنوى با خداوند دارد روح انسانى است نه جماد و نبات و ساير جانداران .\r\nهنگامى كه عينك الهى را به ديده گان خود مىزنيم ، اين حقيقت را مىبينيم كه تمام اجزاء جهان با يك خاموشى بهت انگيز اين ترانه را مىسرايد كه :\r\n\r\nما سميعيم و بصيريم و هُشيم\r\nبا شما نامحرمان ما خامشيم\r\n\r\nدر اين هنگام است كه جلال الدين سنگينى گوشهاى مردم عادى را درك كرده مىگويد :\r\nمن چگونه به اين مردم عامى بفهمانم كه جهان به اين عظمت ظريف و لطيف است زيرا از يك واحد ظريف و لطيف صادر شده است و جلوه گاه لطف خداوندى است ؟ آرى :\r\n","description":"","footnote":"","page_name":" 248 ","page_number":272},
  {"content":"\r\n\r\nجان و دل را طاقت اين جوش نيست\r\nبا كه گويم ؟ در جهان يك گوش نيست\r\n\r\nاگر مردم گوش شنوا داشتند ، به طور لزوم ديدهء حق بين هم داشتند ولى چه بايد كرد ؟ گوش مردم از نعره هاى مستانهء شهوت پرستى پر است او چگونه بشنود صدايى را كه از اعماق جان هستى طنين مىاندازد ؟ اگر انسانها مىتوانستند اين حقيقت را درك كنند كه در جهان لطيف و ظريفى زندگى مىكنند ، و اگر مىفهميدند كه ريزش فيض خداوندى بر اين جهان چگونه دائمى و لحظه به لحظه است ، در آن موقع درك مىكردند كه خداوندى كه جماد را تبديل به جان آدمى مىكند ، همان خدا كيميا سازى است كه قدرت هر گونه فعاليت در هر موجودى براى او وجود دارد .\r\nسپس يك مسئلهء با اهميت ديگرى را متذكر مىشود كه در روش زندگانى انسانى شايد عالىترين مسئله است ، و بدون توجه به آن ، تمام مساعى انسانى بىهوده و بىثمر خواهد بود . اين مسئله مىگويد :\r\n\r\nبر آستان جانان گر سر توان نهادن\r\nگلبانگ سر بلندى بر آسمان توان زد\r\n\r\nاين مسئله مىگويد :\r\n\r\nدر آستان معشوق از آسمان مينديش\r\nكز اوج سربلندى افتى به خاك پستى\r\n\r\nاين مسئله مىگويد :\r\n\r\nتا جان به تن به بينى مشغول كار او شو\r\nهر قبله‌اى كه بينى بهتر ز خود پرستى\r\n\r\nهستى با عظمت خداوندى قابل قياس با هستى ساير موجودات نمىباشد ولى اين به آن معنا نيست كه ساير موجودات هستى ، ندارند ، بلكه هستى آنها در مقابل هستى خداوند آن چنان ناچيز است كه موجوديت كالبد مادى ما در مقابل روح با آن عظمت خيره كننده اش .\r\nاين بحث از عميقترين مباحث فلسفه و عرفان است كه در مثنوى بارها\r\n","description":"","footnote":"","page_name":" 249 ","page_number":273},
  {"content":"\r\n\r\nمورد تذكر قرار گرفته و ما در آينده در بارهء آن تفصيل بيشترى خواهيم داشت .\r\nبيان خسارت وزير در اين خدعه و مكر\r\n\r\n( ( 521 ) ) همچو شه نادان و غافل بد وزير\r\nپنجه مىزد با قديم ناگزير\r\nناگزير جمله كان حىّ قدير\r\nلا يزال ( 1 )  و لم يزل ( 2 )  فرد و بصير\r\n( ( 522 ) ) با چنان قادر خدايى كز عدم\r\nصد چو عالم هست گرداند به دم\r\n( ( 523 ) ) صد چو عالم در نظر پيدا كند\r\nچون كه چشمت را به خود بينا كند\r\n( ( 524 ) ) گر جهان پيشت بزرگ و بىبنى است ( 3 ) \r\nپيش قدرت ذره‌اى ميدان كه نيست\r\n( ( 525 ) ) اين جهان خود حبس جانهاى شماست\r\nهين دويد آن سو كه صحراى شماست\r\n( ( 526 ) ) اين جهان محدود ، آن خود بىحد است\r\nنقش صورت پيش آن معنا سد است\r\n( ( 527 ) ) صد هزاران نيزهء فرعون را\r\nدر شكست از موسِيى با يك عصا\r\n( ( 528 ) ) صد هزاران طب جالينوس بود\r\nپيش عيسى و دُمش افسوس بود\r\n( ( 529 ) ) صد هزاران دفتر اشعار بود\r\nپيش حرف امّيىاش عار بود ( 4 ) \r\n( ( 530 ) ) با چنين غالب خداوندى كسى\r\nچون نميرد گر نباشد او خسى\r\n( ( 531 ) ) بس دل چون كوه را انگيخت او\r\nمرغ زيرك با دو پا آويخت او\r\n( ( 532 ) ) فهم و خاطر تيز كردن نيست راه\r\nجز شكسته مىنگيرد فضل شاه\r\n( ( 533 ) ) اى بسا گنج آكنان ( 5 )  كنجكاو\r\nكان خيال انديش ريش گاو\r\n\r\n","description":"","footnote":" ( 1 ) لا يزال به معناى ابديت است . .  ( 2 ) لم يزل ، اگر چه از نظر لغت معمولى به معناى « تا كنون زائل نشده » ولى در بارهء خداوند ازلى بودن است كه فنا بر آن راهيابى ندارد . .  ( 3 ) بنى در اين جا به معناى بنا است . .  ( 4 ) امى درس ناخوانده . و نيز منسوب به « ام القرى » را مىگويند كه همان « مكه » است . .  ( 5 ) گنج آكنان آنان كه مال و ثروت را متراكم مىسازند . . ","page_name":" 250 ","page_number":274},
  {"content":"\r\n\r\n( ( 534 ) ) گاو كه بود ؟ تا تو ريش او شوى\r\nخاك چبود ؟ تا حشيش او شوى\r\nزر و نقره چيست تا مفتون ( 1 )  شوى ؟\r\nچيست صورت تا چنين مجنون شوى ؟\r\nاين سرا و باغ تو زندان توست\r\nملك و مال تو بلاى جان توست\r\nآن جماعت را كه ايزد مسخ كرد\r\nآيت تصويرشان را نسخ كرد ( 2 ) \r\n( ( 535 ) ) چون زنى از كار بد شد روى زرد\r\nمسخ كرد او را خدا و زهره كرد\r\n( ( 536 ) ) عورتى را زهره كردن مسخ ( 3 )  بود\r\nخاك و گل گشتن چه باشد اى عنود\r\n( ( 537 ) ) روح مىبردت سوى چرخ برين\r\nسوى آب و گل شدى در اسفلين\r\n( ( 538 ) ) خويشتن را مسخ كردى از سفول\r\nز ان وجودى كه بد او رشك عقول\r\n( ( 539 ) ) پس بتر زين مسخ كردن چون بود\r\nپيش آن مسخ اين به غايت دون بود\r\n( ( 540 ) ) اسب همت سوى اختر تاختى\r\nآدم مسجود را نشناختى\r\n( ( 541 ) ) آخر آدم زاده‌اى اى ناخلف\r\nچند پندارى تو پستى را شرف ؟\r\n( ( 542 ) ) چند گويى مىبگيرم عالمى ؟\r\nاين جهان را پر كنم از خود همى ؟\r\n( ( 543 ) ) گر جهان پر برف گردد سر بسر\r\nتاب خور ( 4 )  بگذاردش از يك نظر\r\n( ( 544 ) ) وزر او و وزرا و ( 5 )  چون صد هزار\r\nنيست گرداند خدا از يك شرار ( 6 ) \r\n( ( 545 ) ) عين آن تخييل را حكمت كند\r\nعين آن زهر آب را شربت كند\r\nدر خرابى گنجها پنهان كند\r\nخار را گل جسمها را جان كند\r\n\r\n","description":"","footnote":" ( 1 ) مفتون مبتلا . .  ( 2 ) نسخ ، تبديل مطلق را مىگويند ، خواه از پست به عالى يا عالى به پست . .  ( 3 ) مسخ تبدل انسانى به صورت حيوان و به طور عموم ، مسخ عبارت است از تبدل از يك نوع به نوع عالى پست . .  ( 4 ) تاب خور تابش خورشيد . .  ( 5 ) وزر گناه و نتيجه گناه . .  ( 6 ) شرار غور آتش . . ","page_name":" 251 ","page_number":275},
  {"content":"\r\n\r\n\r\n( ( 546 ) ) آن گمان انگيز را سازد يقين\r\nمهرها انگيزد از اسباب كين\r\n( ( 547 ) ) پرورد در آتش ابراهيم را\r\nايمنىِّ روح سازد بيم را\r\n( ( 548 ) ) از سبب سازيش من سودائىام\r\nوز سبب سوزيش سوفسطائىام ( 1 ) \r\nدر سبب سازيش سر گردان شدم\r\nوز سبب سوزيش هم حيران شدم\r\n\r\n1 - بعيد نيست كه جلال الدين مىخواهد از غفلت وزير در مقابل خداوند كه با او حيله مىورزد به آيه شريفهء ذيل اشاره كند :\r\nآيه\r\n« يُخادِعُونَ الله وَاَلَّذِينَ آمَنُوا وَما يَخْدَعُونَ إِلَّا أَنْفُسَهُمْ وَما يَشْعُرُونَ » 2 : 9 ( 2 )  ( آنان در صدد مكر و خدعه با خدا و مردمان با ايمان بر آمده‌اند ، ولى درك نمىكنند كه آنان خودشان را مىفريبند ) .\r\n« وَأَلْقِ ما فِي يَمِينِكَ تَلْقَفْ ما صَنَعُوا إِنَّما صَنَعُوا كَيْدُ ساحِرٍ وَلا يُفْلِحُ اَلسَّاحِرُ حَيْثُ أَتى » 20 : 69 ( 3 )  ( خطاب به موسى عليه السلام : آن چه كه در دست دارى بيانداز ، تمام آن نمودهاى سحرى را كه گسترده‌اند خواهد بلعيد ، آنان حيلهء ساحرانه به كار برده‌اند ، در هر شكلى كه ساحر كار كند و به هر وسيله‌اى كه چنگ بزند رستگار نخواهد بود ) .\r\n« وَإِذْ نَتَقْنَا اَلْجَبَلَ فَوْقَهُمْ كَأَنَّه ظُلَّةٌ وَظَنُّوا أَنَّه واقِعٌ بِهِمْ خُذُوا ما\r\n","description":"","footnote":" ( 1 ) سوفسطائى اسم از سفسطه است ، به معناى پوشانيدن حقايق با الفاظ و خيال بافى است . اين روش بود كه در يونان از سقراط تا دوران سقراط گروهى از فلاسفه عمل مىكردند ، و با خيال بافى و لفظ بازى در همه چيز ايجاد ترديد مىنمودند . گاهى هم به هر فيلسوفى كه در بعضى حقايق ترديد داشته باشد ، مىگويند : اين شخص سوفسطائيست ، از بزرگان اين مكتب گورگياس و پيرهو است . .  ( 2 ) سوره بقره ، آيهء 17 . .  ( 3 ) سوره طه ، آيهء 16 . . ","page_name":" 252 ","page_number":276},
  {"content":"\r\nآتَيْناكُمْ بِقُوَّةٍ وَاُذْكُرُوا ما فِيه لَعَلَّكُمْ تَتَّقُونَ » 7 : 171 ( 1 )  بيان داستان بنى اسرائيل است كه ( خداوند كوه را از جايش كنده و در بالاى سر آنان نگه داشت ، مانند اين كه وسيله سايبان است حتى آنان گمان كردند كه كوه به سر آنها فرود مىآيد ) .\r\nبعيد نيست مقصود جلال الدين از اين بيت كه مىگويد :\r\n\r\nبس دل چون كوه را انگيخت او\r\nمرغ زيرك با دو پا آويخت او\r\n\r\nهمين آيه بوده باشد كه خداوند براى سپاهيان بنى اسرائيل كوه را از جا كنده و عليه فرعون آنها را حفظ نمود ، و فرعون زيرك را در مقابل سپاه موسى مانند مرغ زيرك از دو پا آويزان كرد ، به اين معنا كه در مقابل موسويان فرعونيان ناتوان گشتند .\r\nو ممكن است مقصود جلال الدين استشهاد به آيه نبوده فقط خود مطلب را به عنوان يك اصل گوشزد مىكنند : كه او خداوندى است كه دلهاى مانند كوه را متزلزل مىكند ، مطابق مضمون اين آيه :\r\n« وَاِعْلَمُوا أَنَّ الله يَحُولُ بَيْنَ اَلْمَرْءِ وَقَلْبِه » 8 : 24 ( 2 )  ( و مرد بسيار زيرك و هشيار را مانند شكارچى كه مرغ زيرك را مىگيرد ، و از پاهايش آويزان مىنمايد گرفتار و ساقط مىكند ) .\r\n« وَلَقَدْ عَلِمْتُمُ اَلَّذِينَ اِعْتَدَوْا مِنْكُمْ فِي اَلسَّبْتِ فَقُلْنا لَهُمْ كُونُوا قِرَدَةً خاسِئِينَ » 2 : 65 ( 3 )  ( مىدانيد آنان كه از شما يهودىها از مقررات روز شنبه تجاوز كردند گفتيم تبديل به ميمون شوند ) .\r\n« قُلْنا يا نارُ كُونِي بَرْداً وَسَلاماً عَلى إِبْراهِيمَ » 21 : 69 ( 4 )  ( گفتيم : اى آتش به ابراهيم خنك و گوارا و تسليم باش ) .\r\n","description":"","footnote":" ( 1 ) سوره الاعراف ، آيهء 171 . .  ( 2 ) سوره الانفال ، آيهء 24 . .  ( 3 ) سوره البقرة ، آيهء 65 . .  ( 4 ) سوره الانبياء ، آيهء 69 . . ","page_name":" 253 ","page_number":277},
  {"content":"\r\n\r\n\r\n( ( 522 ) ) با چنان قادر خدايى كز عدم\r\nصد چو عالم هست گرداند بدم\r\n\r\nناچيزى آفرينش در مقابل توانايى خدا\r\nدر اين ابيات باز جلال الدين چند مطلب بسيار عالى حكمت الهى و انسانى را متذكر مىگردد كه واقعاً مىتوان با مراعات آنها عالىترين گامها را در راه تكامل و ترقى برداشت :\r\n1 - صدها جهان مانند همين جهان هستى در مقابل توانايى خداوند چنان ناچيز است كه مىتواند در يك لحظه آنها را به وجود بياورد . شيخ محمود شبسترى مىگويد :\r\n\r\nتعالى الله قديمى كو به يك دم\r\nكند آغاز و انجام دو عالم\r\n\r\nخداوند مىفرمايد :\r\n« انما أمره إذا اراد شيئا ان يقول له كن فيكون » ( 1 )  ( توانايى او چنين است كه اگر بخواهد چيزى موجود شود فقط يك كلمهء « كن » ( باش ) خواهد گفت ) .\r\nالبته اين كلمهء « كن » فقط براى تفاهم مردم است و الا احتياجى به همين كلمه هم وجود ندارد ؟ خلاصه بزرگترين مطلبى كه در اينجا ديده مىشود و باز در ابيات آينده جلال الدين آن را مورد دقت قرار خواهد داد ، اين است كه در آفرينش موجودات چنان كه براى خداوند وسيله‌اى مورد احتياج نيست . همچنين گذشت زمان براى او مفهومى ندارد ، وجود او برتر از گذشت زمان است .\r\nبه وجود آمدن جهان و اسير شدن آن به زمان ، مخصوص ذات خود جهان مادى است\r\n","description":"","footnote":" ( 1 ) سورهء يس ، آيهء 82 . . ","page_name":" 254 ","page_number":278},
  {"content":"\r\nو اما براى او آغاز و انجام و گذشت قرون و اعصار اثرى ندارد ، بلكه مطرح نيست .\r\n2 - اصل دوم كه از نظر تحريك انسان به تكامل فوق العاده عالى است ، اين است كه تو اين جهان هستى را به اين شكل محدود كه مىبينى مولود اين حواس و سازمان درونى تو است كه به كار نبسته به طور طبيعى از آنها بهره بردارى مىنمايى ، اگر روان خود را تربيت و تزكيه كنى و در خود استعداد گيرندگى ايجاد كنى ، آن وقت خواهى ديد كه همين جهان هستى صدها جهان ديگرى را دارا است كه از حواس و ذهن مردم معمولى به دور است .\r\nاين مطلب با در نظر داشتن نسبيت حواس و ادراكات درونى كاملًا قابل قبول است ، زيرا مىبينيم كسى كه داراى يك حس است به اندازهء همان حس براى خود جهانى درك مىكند ، و كسى كه دو حس دارد همچنان جهانى مطابق محصول دو حس . . . . مخصوصاً با در نظر داشتن اين كه قاره هاى كشف نشدهء روح محدود نيست ، و انسان از سرمايهء كلانى كه در درون خود دارد بهره بردارى نمىكند . اگر بتوانيم با تلاش در علوم از يك طرف و تصفيهء باطن از طرف ديگر در قله هاى جهان هستى صعود كنيم دنياهاى زيادى خواهيم ديد ، چنان كه كودك هنگامى كه از شكم مادر بيرون مىآيد جهانى فراختر و شگفت انگيزترى را مىبيند .\r\nخداوند مىفرمايد :\r\n« وَاِتَّقُوا الله وَيُعَلِّمُكُمُ الله » 2 : 282 ( 1 )  ( شما تقوى بورزيد و خدا به شما تعليم خواهد كرد ) و اين است معناى اين بيت كه مىگويد :\r\n\r\nصد چو عالم در نظر پيدا كند\r\nچون كه چشمت را به خود بينا كند\r\n\r\nاصل سوم - مىگويد : اگر چه جهان هستى در مقابل تو بسيار بزرگ و با عظمت مىنمايد ، ولى در مقابل عظمت آن وجود بزرگ به مقدار ذرّه‌اى نيست .\r\n","description":"","footnote":" ( 1 ) سوره البقرة ، آيهء 282 . . ","page_name":" 255 ","page_number":279},
  {"content":"\r\n\r\nدر بارهء عظمت جهان هستى همين مقدار مىدانيم كه از نظر وسعت ، تا نورى از بعضى از كهكشانها به زمين برسد بايستى ميليونها سال نورى سپرى كند . كازارها با قطر يك هزار سال نورى در حركتند ، و حركت آنها تقريباً صدى شصت سرعت نور است . از آن طرف درخشندگى آنها مطابق ده ميليون برابر نور خورشيد است .\r\nبا اين حال در مقابل عظمت خداوندى به طورى ناچيز است كه مىتوان گفت موجوديتى ندارد .\r\nيك مثال معمولى كه تا حدودى مىتواند شگفتى اين مسئله را از ما دور نمايد مسئلهء روح و جسم است ، در مقابل عظمت روح كه مىتواند زمان را اگر چه داراى امتداد بىشمار بوده باشد يك لحظه تصور كند ، تمام موجودات جهان هستى را مىتواند در ضمير خود جاى دهد ، بدون اين كه روح انسانى بزرگ شود مثلًا در حجمش افزوده گردد .\r\nتفسير ابيات\r\nوزير هم مانند خود شاه نادان ، غافل بود كه با خدا نمىتوان مبارزه كرد ، زيرا دين خواستهء خداوند براى مردم است ، او در صدد حيله گرى با خدا در آمده بود .\r\nاو مىخواست دين را وسيلهء نابود ساختن دين بنمايد . چقدر عالى مىگويد : افلاطون هنگامى كه در بارهء اصول اساسى دين گفتگو مىكند ، مىگويد :\r\n« براى دولت هيچ قانونى وجود ندارد مادامى كه به قاعدهء فوق ( خدا و نظارت او و دادگرى او ) تكيه نكند . . . سپس مىگويد : هر دولتى كه افراد جامعهء خود را با اين سه اصل معظم تربيت نكرده است ، دولتى است كه زوال بر او حكومت خواهد كرد . واقعيت امر چنان نيست كه بعضى از سياست مداران گمان مىكنند كه مىتوانند دين را وسيلهء حكومت\r\n","description":"","footnote":"","page_name":" 256 ","page_number":280},
  {"content":"\r\nخود قرار بدهند » . ( 1 )  اين وزير با كدام خدا در صدد مبارزه بر آمده بود ؟ آن خدايى كه صدها جهان را در يك دم مىتواند بيافريند . آن خدايى كه اگر انسان را به درون خويش بينا و آگاه بسازد صدها عالم براى او نشان مىدهد . آن خدايى كه جهان به اين بزرگى در مقابل عظمت او ذرّه‌اى بيش نيست ، اين شماييد كه اين جهان را به اين بزرگى مىبينيد ، و حق هم با شما است ، زيرا كه حواس شما مجبور است جهان را به شما با وضعى كه دارد خيلى عريض و طويل بنماياند . اما واقعيت جهان اين نيست كه به شما نشان مىدهد ، زيرا اگر از حواس محدود و فعاليتهاى محدود آن رها شويد به سوى صحراى خود ( ما وراى طبيعى ) خواهيد رفت كه اين جهان در مقابل آن قطره‌اى از دريا هم نيست .\r\nاين جهان محدود است و جايگاه صورتها است كه سد راه آن جهان است .\r\nآن خداوندى كه با عصاى موسى صد هزاران نيزه و اسلحهء فرعون را نابود ساخت .\r\nآن خداوندى كه با دم عيسى صد هزاران طب جالينوس را پوچ ساخت .\r\nصد هزاران دفتر شعر و ادبيات و حكمت و علم را در مقابل كلماتى از يك مرد استاد ناديده و درس ناخوانده ( محمد صلى الله عليه و آله ) تباه نمود .\r\nدر مقابل چنين خداوندى كه بر همه چيز و همه كس در همهء زمانها چيره و غالب است ، آن شخص تسليم نمىگردد كه پستترين موجودات بوده باشد .\r\n","description":"","footnote":" ( 1 ) كتاب سياست تأليف ارسطو مقدمه به قلم بارتلمى سانتهيلر ص 20 و 21 . . ","page_name":" 257 ","page_number":281},
  {"content":"\r\nبسيار به خويشتن مغرور مباش ، زيرا در ما فوق تو خدايى وجود دارد كه دل كوه ها را مىشكافد ، و هشيارترين پرندگان را در دام صياد مىاندازد .\r\nهر اندازه هم كه تيز فهم و هوشيار باشى و هر اندازه هم از وسايل درك و قدرت بهره ور بوده باشى ، آن چه كه خداوند مىخواهد تواضع و فروتنى تو است ، و به عبارت ديگر كه جلال الدين مطابق بعضى از روايات گفته است : خدا « دل شكسته مىخواهد » مقصود از دل شكسته سقوط فعاليت روحى نيست كه خود باعث خموشى و ركود روان انسانى مىباشد ، بلكه مقصود از شكستگى همان انفجار روانى است كه با داشتن حالت تسليم در پيشگاه خداوندى به والاترين مقام روحانى نائل مىگردد .\r\nدر روايت است كه « انا عند المنكسره قلوبهم » ( من در نزد كسانى هستم كه داراى دل شكسته مىباشند ) . مقصود از شكسته شدن همان معنا است كه در فوق متذكر شديم .\r\nدر امتداد تاريخ با اقويا و زبر دستانى روبرو مىگرديم كه از حيث ثروت ، گنج آكنان بودند و از حيث نيرومندى جباران روزگار بودند ، ولى آن چنان در نمودهاى بىمايه و ناچيز ، خداوند آنها را بىچاره كرد كه به خيال خويش هم راه نمىدادند .\r\nآنان اسير چيزهايى مىگشتند كه شايستگى توجه را نداشتند .\r\nمگر طلا و نقره چيست اى انسان تا تو گرفتار و عاشق آنها بوده باشى ؟ اين صورتهاى زيبا چيست تا كه مجنون آنها گردى ؟ اگر طلا و نقره به عنوان وسيله براى جوامع مطرح نشود ، گمان نمىرود هيچ يك از اين بلاهاى خانمان سوز مرتفع گردد ، و اگر زيبايىهاى ظاهرى به طور صحيح ارزيابى نشوند گمان نمىرود كه عشق و علاقه ها كه از عالىترين\r\n","description":"","footnote":"","page_name":" 258 ","page_number":282},
  {"content":"\r\nفعاليتهاى درونى ماست ثمر بخش بوده باشد و از آلام ما جلوگيرى نمايد زيبايىها و مزاياى اين جهان كه براى تو باغ و گلشن مىنمايد ، و آن آزادى خيالى كه در راه به دست آوردن آن ، اين اندازه در رؤياها فرو رفته‌اى ، يك عمر گران بها را با ارزانترين قيمت مبادله مىكنى ، زندان تنگ با زنجيرهاى گرانبارى است كه به صداى آنها دل خوشى ، چنان كه به صداى موسيقى زيبا .\r\nخداوند انسان را براى آن آفريده است كه به سوى چرخ برينش ببرد ، نه اين كه در اسفل سافلين ساقطش كند ، اين انسان است كه خود را مسخ مىكند ، چنان كه قومى از بنى اسرائيل به جهت تخلف از مقررات روز شنبه مسخ گشتند .\r\nدر اين مورد جلال الدين مثال ديگرى را ذكر مىكند كه جزء افسانه هاى كهن مىباشد ، اين افسانه مىگويد ستارهء زهره يك زن بد كارهء بود كه خدا او را مسخ نموده به صورت ستارهء زهره در آورد .\r\n","description":"","footnote":"","page_name":" 259 ","page_number":283},
  {"content":"\r\nمتأسفانه جلال الدين گاه گاهى همان خرافات دورانهاى كهن را باز گو مىكند ، مانند اين كه آنها را قبول دارد ، يكى از آن موارد همين است كه در ادبيات مورد بحث متذكر شده مىگويد : زهره زن فاحشه‌اى بود كه مسخ شده است . ولى احتمال مىرود كه جلال الدين به اين افسانه عقيده مند نبوده ، مىخواهد از يك افسانهء مشهور بهره بردارى كند .\r\nطبيعت الهى روح ، تو را به سوى اعلا عليين مىبرد ، تو خويشتن را مسخ كرده به پستترين مراتب وجود نازل مىكنى . آرى\r\n\r\nهوى ناقتى خلفى و قدامى الهوى\r\nو انى و اياها لمختلفان (\r\n\r\nهواى شتر من در پشت سر من است ، زيرا كه بچه‌اى زاييده و آن را در طويله گذاشته بيرون آمده‌ايم ، او بچه اش را مىخواهد به پشت سر بر مىگردد ، و من ليلى را كه در پيش رويم هست ، من و او دو تمايل متضاد داريم ) . طبيعت روح رو به بالا ، و طبيعت مادى جسمانى ما رو به سقوط .\r\nممكن است تو داراى اهميت بسيار عالى بوده باشى ، ولى با نشناختن هدف زندگانى و نيروى شگرف روح نتيجه‌اى از آن همت و الا نبرى ، آدمى را كه مىبايست به آن سجده كنى نشناختى .\r\nآخر اى آدم زاده ناخلف ، چقدر در ارزيابىهاى خود منحرف خواهى گشت ؟ پستىها را بالا و بالاها را پستى خواهى فهميد ؟ تا كى خواهى گفت : من عالمى را مىگيرم ، اين جهان را با « من » خود پر مىكنم ؟ اين جهان خود چيست و چه ارزشى دارد كه با « من » تو پر شود ؟ آن « من » كه اگر در راه تكامل مىانداختى هزاران جهان براى آن بىاهميت بود .\r\nاين تشبيه را در نظر بگير كه اگر تمام دنيا برف بوده باشد يك تابش خورشيد كافى است كه او را نابود سازد ، يك توجه الهى كافى است كه بىپايه بودن تمام جهان را براى تو اثبات كند ، يا آن گاه كه اجل از كمين\r\n","description":"","footnote":"","page_name":" 260 ","page_number":284},
  {"content":"\r\nبر آيد ، در يك نفس همهء اندوخته هاى مادى دنيا مانند گردى به هوا پاشيده مىشود كه ذرّه‌اى از آن دستگيرت نگردد .\r\nآن گاه وزر سنگين و و بال جانكاهش به دوش روح ظريف تو خواهد ماند . و اگر بخواهى به سوى خدا از روى حقيقت رهنمون گردى ، تمام وزرهاى تو را مانند پنبه‌اى كه در مقابل شرار آتش محو مىگردد ، نابود خواهد ساخت .\r\nاگر در جهان تخيل بودى همين كه واقعاً به سوى خدا روى آوردى آن خيال را به حكمت مبدل خواهى ساخت ، زيرا وقتى كه نور خداوندى بر يك دل تابيدن بگيرد ، بدون شك تاريكىها روشن گشته ، خس و خاشاكها مبدل بدسته گلهاى عطر آگين مىگردد .\r\nاگر در اين راه خرابت كند گنجها از تو بروز خواهد كرد ، خارهاى جسم تو را گل ، و نمودهاى مادى تو را به روح و جان مبدل خواهد ساخت . عواملى كه تا كنون براى تو گمان آورد و ترديد آور بود همه را مبدل به يقين خواهد كرد . همان عواملى را كه سابقاً براى تو انگيزه كين و عداوت بود وسيلهء مهر و محبت خواهد ساخت . آرى اين همان خداست كه آتش را براى ابراهيم خنك و گوارا و تسليم نمود . مىگويد :\r\n\r\nاز سبب سازيش من سودائىام\r\nوز سبب سوزيش سوفسطائىام\r\n\r\nپس از بيان قدرت خداوندى بر به هم زدن هر گونه رو بناهاى طبيعت ، و اين كه جهان هستى در مقابل توانايى او به اندازهء ذرّه‌اى اهميت ندارد مىگويد :\r\nاز يك طرف خداوند جهان را محل اسباب و مسببات ( علل و معلولات ) قرار داده تمام موجودات و اجزاء آنها را آن چنان به يكديگر پيوسته و هماهنگ كرده است كه عقول بشرى حيران است .\r\nاز طرف ديگر همين پيوستگىها و ارتباطات و قوانين جاريه در\r\n","description":"","footnote":"","page_name":" 261 ","page_number":285},
  {"content":"\r\nجهان با يك ارادهء او از هم گسيخته مىشود ، اين سبب سوزىاش انسان را مانند سوفسطائىها مىكند كه همه چيز را منكر است حتى وجود خود را .\r\nولى اين مطلب را جلال الدين در ابيات آينده كه پديده هاى مخالف سيستم جهان را مورد تفسير قرار خواهد داد كاملًا حل و فصل خواهد كرد ، حاصل مطلبى را كه در آن جا خواهد گفت اين است كه نظم و هماهنگى و علل و معلولات و خواص طبيعى اشياء همه و همه اينها در روبناى طبيعت جريان دارد . و اين روبنا از يك جهان ما وراى طبيعى سرچشمه مىگيرد كه نسبت آن به جهان طبيعت نسبت روح است به كالبد مادى ما . بحث مشروحى در اين باره در تفسير ابيات آينده انجام خواهيم داد .\r\n","description":"","footnote":"","page_name":" 262 ","page_number":286},
  {"content":"\r\n\r\nمكر كردن وزير و در خلوت نشستن و شور افكندن در قوم\r\n\r\nچون وزير ماكر بد اعتقاد ( 1 ) \r\nدين عيسى را بدل كرد از فساد\r\n( ( 549 ) ) مكر ديگر آن وزير از خود ببست\r\nوعظ بگذاشت در خلوت نشست\r\n( ( 550 ) ) در مريدان در فكند از شوق سوز\r\nبود در خلوت چهل پنجاه روز\r\n( ( 551 ) ) خلق ديوانه شدند از شوق او\r\nاز فراق حال و قال و ذوق او ( 2 ) \r\n( ( 552 ) ) لابه و زارى همىكردند و او\r\nاز رياضت گشته در خلوت دو تو\r\n( ( 553 ) ) گفته ايشان بىتو ما را نيست نور\r\nبىعصا كش چون بدى احوال كور ؟\r\n( ( 554 ) ) از سر اكرام و از بهر خدا\r\nبيش از اين ما را مدار از خود جدا\r\n( ( 555 ) ) ما چو طفلانيم و ما را دايه نو\r\nبر سر ما گستران آن سايه تو\r\n( ( 556 ) ) گفت جانم از محبان دور نيست\r\nليك بيرون آمدن دستور نيست\r\n( ( 557 ) ) آن اميران در شفاعت آمدند\r\nو ان مريدان در ضراعت ( 3 )  آمدند\r\n( ( 558 ) ) كاين چه بد بختى است ما را اى كريم\r\nاز دل و دين مانده ما بىتو يتيم\r\n( ( 559 ) ) تو بهانه مىكنى و ما ز درد\r\nمىزنيم از سوز دل دمهاى سرد\r\n( ( 560 ) ) ما به گفتار خوشت خو كرده ايم\r\nما ز شير حكمت تو خورده ايم\r\n( ( 561 ) ) الله ا لله اين جفا با ما مكن\r\nلطف كن امروز را فردا مكن\r\n( ( 562 ) ) مىدهد دل مر تو را اى بىدلان\r\nبىتو گردند آخر از بىحاصلان\r\n( ( 563 ) ) جمله در خشكى چو ماهى مىطپند\r\nآب را بگشا ز جو بردار بند\r\n( ( 564 ) ) اى كه چون تو در زمانه نيست كس\r\nالله الله خلق را فرياد رس\r\n\r\n","description":"","footnote":" ( 1 ) ماكر اسم فاعل از مكر به معناى حيله گر . .  ( 2 ) حال و قال در مباحث آينده مشروحاً توضيح داده خواهد شد . .  ( 3 ) ضراعت و تضرع به معناى ناله با سوز و گداز است . . ","page_name":" 263 ","page_number":287},
  {"content":"\r\n\r\nتفسير ابيات\r\nآن وزير حيله گر پس از انجام كارهاى طومار نويسى و ايجاد اختلاف در دين مسيحيت ، از آن مردم كناره گرفته و در خلوت مىنشيند . اين هم يكى از وسايل تحريك به سوى خويش است كه بعضى از كارگردانان روان شناس طبيعى راه هاى آن را به خوبى مىدانند كه خلوت نشستن و آن را به صورت مبهم در آوردن چه اندازه در دل بىنوايان و پيروان تأثير مىبخشد مردم براى ديدار وزير حالت جنون پيدا كردند . شوق و سوز عجيبى داشتند كه آن شاگرد مكتب ماكياولى و هم داستان توماس هابس را ببينند ، بىچارگان مىگفتند : ما را بىتو روشنايى نيست ، ما همان كورانيم كه كارش بدون عصا كش لنگ است . براى خدا بيا ، ما را اين اندازه از وجود خود محروم مدار ما طفلانى هستيم كه دايهء ما تويى .\r\nوزير با يك عبارت عوام فريبانه سوز و گداز آنها را تشديد مىكند ، مىگويد : من رشتهء محبت از شما نگسيخته‌ام ، ولى چه كنم ؟ بيرون آمدن من امكان ندارد ، چون تمام كارهاى من روى دستور است ، و براى بيرون آمدن من دستورى نرسيده است . بىچارگان فريب خورده مىبينند خودشان نمىتوانند در بارهء وزير كارى انجام بدهند ، دست به دامن آن اميران مىزنند كه مانند خود آنها فريب خورده بودند ، نهايت امر اين كه فريب خوردن آنها با چند جملهء ساده لوحانه انجام گرفته بود ، ولى اميران با طومار و مطالب گول زنندهء حق به جانب در دام وزير افتاده بودند . خلاصه اميران را مىفرستند كه برو و به آقاى مطلق ما بگو : اين بد بختى را براى ما روا مدار ، ما بىتو يتيم مانده‌ايم ، گفتار خوشت ما را جلب كرده از حكمت تو تغذى كرده‌ايم . دلهاى اين بىنوايان بىدل در دست تست ، بدون لطف تو اينان حاصلى از زندگانى نخواهند داشت . ما مانند آن ماهيان هستيم\r\n","description":"","footnote":"","page_name":" 264 ","page_number":288},
  {"content":"\r\n\r\n\r\nكه آب زندگانى ما در دست تست ، بيا آب را در جويبار زندگانى ما روانه ساز ، بيا به فرياد ما برس .\r\nدفع كردن وزير مريدان را\r\n\r\n( ( 565 ) ) گفت هان اى سخرگان گفتگو\r\nوعظ و گفتار زبان و گوش جو\r\n( ( 566 ) ) پنبه اندر گوش حس دون كنيد\r\nبند حس از چشم خود بيرون كنيد\r\n( ( 567 ) ) پنبهء آن گوش سرّ گوش سر است\r\nتا نگردد اين كر آن باطن كر است\r\n( ( 568 ) ) بىحس و بىگوش و بىفكرت شويد\r\nتا خطاب ارجعى را بشنويد\r\n( ( 569 ) ) تا بگفت و گوى و پندار اندرى\r\nتو ز گفت خواب كى بويى برى ؟\r\n( ( 570 ) ) سير بيرون است قول و فعل ما\r\nسير باطن هست بالاى سما\r\n( ( 571 ) ) حس خشكى ديد كز خشكى بزاد\r\nموسى جان پاى در دريا نهاد\r\n( ( 573 ) ) چون كه عمر اندر ره خشكى گذشت\r\nگاه كوه و گاه صحرا گاه دشت\r\n( ( 572 ) ) سير جسم خشك بر خشكى فتاد\r\nسير جان پا در دل دريا نهاد\r\n( ( 574 ) ) آب حيوان را كجا خواهى تو يافت ؟\r\nموج دريا را كجا خواهى شكافت ؟\r\n( ( 575 ) ) موج خاكى فهم و وهم و فكر ماست\r\nموج آبى صحو و سكر است و فناست\r\n( ( 576 ) ) تا در اين فكرى از آن سكرى تو دور\r\nتا از اين مستى از آن جامى نفور\r\n( ( 577 ) ) گفت و گوى ظاهر آمد چون غبار\r\nمدتى خاموش خو كن هوشدار\r\n\r\nآيه\r\n« يا أَيَّتُهَا اَلنَّفْسُ اَلْمُطْمَئِنَّةُ اِرْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَاُدْخُلِي جَنَّتِي » 89 : 27 - 30 ( 1 )  ( اى نفس با آرامش در حالى كه تو از خدا خشنود و خدا از تو راضى است به سوى خدايت بر گرد در گروه بندگانم به فردوس برين وارد شو )\r\n","description":"","footnote":" ( 1 ) سوره الفجر ، آيهء 28 . . ","page_name":" 265 ","page_number":289},
  {"content":"\r\n\r\n\r\n( ( 571 ) ) حس خشكى ديد كز خشكى بزاد\r\nموسى جان پاى در دريا نهاد\r\n\r\nآيا آگاهى از راه حواس ظاهرى و آگاهى از راه حواس درونى معنوى سازگار هستند ؟\r\nهرگز دو آگاهى ( آگاهى از راه حواس ظاهرى و معمولى ) و ( آگاهى از راه حواس معنوى و درونى ) با يكديگر سازگار نيستند ، يا بايستى از آگاهى برونى دست برداشت و حواس ظاهرى را مورد بىاعتنايى قرار داد ، تا آگاهى درونى و روانى قوىتر و تيز بينتر گردد ، يا بالعكس ، ولى هنگامى كه ملاحظه مىكنيم مىبينيم كه حواس برونى و ظاهرى كه فعاليتهايش از امور جزيى زود گذر تجاوز نمىكند ، همواره درون انسانى را با امورى مشغول مىكند كه هيچ گونه اصالتى ندارند ، مجبوريم كه حواس درونى را تقويت كنيم .\r\nبه نظر مىرسد كه جلال الدين در بارهء اين مطلب كه در كتاب مثنوى بارها تكرار خواهد كرد هدف ديگرى دارد ، اين هدف غير از آن است كه ظاهر اشعارش مىرساند ، من گمان مىكنم كه جلال الدين مىخواهد از افراطگرى مكتب حسيون كه دائماً از حواس ظاهرى دم زده حتى به جايى رسيده‌اند كه گروهى از آنان فعاليت عقل را هم به طور انفراد منكر شده‌اند ، جلوگيرى كند ، و اين يك پا فشارى بسيار بجا است ، زيرا اين حسيون چيزى را مىگويند كه اگر درست دقت كنند خودشان هم نمىتوانند قبول كنند . آنان مگر نمىبينند قلمرو ناخود آگاه روانى ما چه اندازه با قلمرو خود آگاه كه مستقيماً با حواس سر و كار دارد تفاوت دارند ؟ مگر آنها نمىدانند كه دسته‌اى از اصول هستند كه آنها به اصطلاح كانت آپريورى ( قبلى ) بوده براى درك آن احتياجى به تجربه نداريم ؟ مانند درك اين اصل\r\n","description":"","footnote":"","page_name":" 266 ","page_number":290},
  {"content":"\r\n\r\n\r\nكه جاندار از جان خود دفاع مىكند .\r\nساختمان مغزى ما طورى است كه زمان را انتزاع مىكند و كششى از آن درمىيابد . . . اگر پديدهء نظم و اين كه جهان نظمى دارد ، در ذهن انسانى به طور اصيل وجود نداشت ، چگونه افراد انسانى از آغاز زندگى در صدد كشف چگونگى اين نظم و ترتيب بر آمده‌اند ؟ بدين جهت است كه نمىتوان گفت جلال الدين هيچ گونه توجهى به حواس ظاهرى و اهميت فعاليت آن نداشته است ، لذا در ابيات آينده بارها در حال تعجب خواهد پرسيد : كه اين مردم چرا از نيروهاى خدا دادى كه در كالبد آنها بوديعت نهاده است بهره بردارى نمىكنند ؟\r\nدو تشبيه عالى\r\n1 - گوش ظاهرى را كه صبح تا شام مشغول شنيدن مطالب بىپايه بوده و فعاليتهايش فقط منحصر در شنيدن چيزهايى است كه براى منافع مادى او مفيد است ، به پنبه گوش باطنى تشبيه مىكند .\r\n2 - جهان طبيعت و نمودهاى آن را به خشكى تشبيه مىكند ، زيرا اين جهان مادى داراى نيرويى نيست كه جنبهء ما وراى طبيعى ما را بروياند ، در صورتى كه جهان درونى ما مىتواند با جهان ما وراى طبيعى تماس بگيرد و مانند آب كه نباتات را مىروياند جهان درونى ما هم مىتواند هسته هاى ملكوتى ما را به روياند و بپروراند .\r\nتفسير ابيات\r\nالبته مطالبى كه در اين ابيات تذكر داده شده است ، نمىتواند گفتگوى وزير حيله گر بوده باشد ، زيرا او از سكوت خويش مىخواست بهره بردارى سياسى كند كه در پيش گرفته بود ، ولى مىدانيم كه جلال الدين گاهى در مثنوى فقط به تشابه صورى قناعت كرده ، با يك ربط ظريف\r\n","description":"","footnote":"","page_name":" 267 ","page_number":291},
  {"content":"\r\nمعانى را پشت سر هم منظم مىكند . اين معانى در ابيات در حقيقت خارج از خود هدف داستان وزير است ، و به هر حال مطالب بسيار عالى را در اين ابيات مشاهده مىكنيم مىگويد :\r\nگفت اى مسخره شدگان سخن و سخنورى ، اين اندازه به گوش ظاهرى اهميت ندهيد ، زنجير حس ظاهرى به ديده گان شما پرده‌اى كشيده است كه نمىتوانيد حقايق را ببينيد ، اين گوش سر در حقيقت پنبه آن گوش باطنى است ، تا اين گوش مىشنود آن گوش باطنى كر است ، اگر مىخواهيد خطاب :\r\n« يا أيتها النفس المطمئنة ارجعى الى ربك راضيه مرضية » را بشنويد ، بايستى اين حواس ظاهرى را از تماس با اشياء پوچ تعطيل كنيد .\r\nمادامى كه شما در گفتگوى سخنان بىهوده و شنيدن مطالب بىاساس و چشيدن نمودهاى بىطعم به سر مىبريد ، نمىتوانيد از گفتگوهاى رؤيايى روح بهره ور شويد .\r\nگفتار و كردارهاى ظاهرى ما ، سير در همين جهان مادى محدود است ، در صورتى كه مسير باطنى ما سلوك الى اللَّه بوده بالاتر از آسمان اين جهان طبيعى است .\r\nاز آن جهت كه حواس ظاهرى ما از ماده و ماديات توليد شده است ، لذا كار و فعاليت اين حواس و نتايج آنها نمىتواند حيات اصيل را ايجاد كند . اين حواس درونى است كه آب حيات را مىنماياند تا موساى جان بتواند در آن گام بگذارد ، و مادامى كه به آن درياى امواج دل پا نگذارى چيزى از حيات ابدى نخواهى چشيد ، امواج مادى يعنى كيفيتها و كميتهاى موجوده در جهان مستند به حواس ظاهرى شما است . البته اين\r\n","description":"","footnote":"","page_name":" 268 ","page_number":292},
  {"content":"\r\n\r\nمبحث در فلسفه يكى از مسائل بسيار مهم به شمار مىرود كه مىگويند : كيفيتها و كميتها ساختهء حواس و ادراكات ما مىباشد . و ما در مورد خود در آينده بحث مشروحى در اين باره خواهيم داشت .\r\nولى امواج و نمودهاى حيات درونى ، هشيارى واقعى و مستى ، و بالاخره غوطه خوردن در درياى عظمت الهى است . و تا كسى در اين انديشه هاى زود گذر مادى به سر مىبرد ، بدون شك از آن مستى كه عين هشيارى است محروم خواهد بود .\r\nمكرر كردن مريدان كه خلوت را بشكن\r\n\r\n( ( 578 ) ) جمله گفتند اى حكيم رخنه جو\r\nاين فريب و اين جفا با ما مگو\r\nما اسيرانيم تا كى زين فريب\r\nبىدل و جانيم چندين اين عتيب ( 1 ) \r\nچون پذيرفتى تو ما را ز ابتدا\r\nمرحمت كن همچنين تا انتها\r\nضعف و عجز و فقر ما دانسته اى\r\nدرد ما را هم دوا دانسته اى\r\n( ( 579 ) ) چار پا را قدر طاقت بار نه\r\nبر ضعيفان قدر قوت كار نه\r\n( ( 580 ) ) دانهء هر مرغ اندازهء ويست\r\nطعمهء هر مرغ انجيرى كيست ؟\r\n( ( 581 ) ) طفل را گر نان دهى بر جاى شير\r\nطفل مسكين را از آن نان مرده گير\r\n( ( 582 ) ) چون كه دندانها بر آرد بعد از آن\r\nهم به خود گردد دلش جوياى نان\r\n( ( 583 ) ) مرغ پر نارسته چون پران شود\r\nلقمهء هر گربهء دران شود\r\n( ( 584 ) ) چون بر آرد پر ببرد او به خود\r\nبىتكلف بىصفير نيك و بد\r\n( ( 585 ) ) ديو را نطق تو خامش مىكند\r\nگوش ما را گفت تو هش مىكند\r\n( ( 586 ) ) گوش ما هوش است چون گويا تويى\r\nخشك ما بحر است چون دريا تويى\r\n( ( 587 ) ) با تو ما را خاك بهتر از فلك\r\nاى سماك از تو منور تا سمك\r\n\r\n","description":"","footnote":" ( 1 ) عتيب براى ضرورت شعر با وزن مزبور گفته شده است . . ","page_name":" 269 ","page_number":293},
  {"content":"\r\n\r\n\r\n( ( 588 ) ) بىتو ما را بر فلك تاريكى است\r\nبا تو اى مه اين زمين تارى كى است ؟\r\nبا مه روى تو شب تارى كى است ؟ ( 1 ) \r\nروز را بىنور تو تاريكى است\r\nبا تو بر خاك از فلك برديم دست\r\nبر سما ما بىتو چون خاكيم پست\r\n( ( 589 ) ) صورت رفعت بود افلاك را\r\nمعنى رفعت روان پاك را\r\n( ( 590 ) ) صورت رفعت براى جسمهاست\r\nجسمها در پيش معنى اسمهاست\r\nالله الله يك نظر با ما فكن\r\nلا تقنطنا فقد طال الحزن ( 2 ) \r\n\r\nبيت ذيل به عنوان يك ضرب المثل معروف است :\r\n\r\nمرغ پر نارسته چون پرّان شود\r\nلقمهء هر گربهء درّان شود\r\n( ( 590 ) ) صورت رفعت براى جسمهاست\r\nجسمها در پيش معنى اسمهاست\r\n\r\nاسم الاسم ، اسم ، معنى\r\nدر اصطلاح فلسفى - عرفانى با نظر به مراتب موجود از نمود تا حقيقت چند مرحله است :\r\n1 - اسم الاسم همان كلمه است كه دلالت بر مسمى مىكند مانند كتاب ، انسان قلم ، ستاره . . . 2 - اسم تمام اجسام و نمودهاى محسوس است كه جهان طبيعت را پر كرده است و به مطلق حقايق نيز اسم گويند ، و در آيه شريفه كه مىگويد « و علم آدم الاسماء كلها ثم عرضهم على الملائكة » مقصود همان حقايق است .\r\n","description":"","footnote":" ( 1 ) تار به معناى تاريكى است و مقصود اين است كه با مه روى تو اين زمين تاريك نيست . .  ( 2 ) لا تقنطنا فقد طال الحزن » ( ما را مأيوس مكن اندوه ما طولانى شده است ) . . ","page_name":" 270 ","page_number":294},
  {"content":"\r\n\r\n3 - معنى ، زير بناى ما وراى طبيعى اين حقايق را معنى مىگويند .\r\n4 - معنى المعنى ، حالت پيوستگى حقايق به ما وراى طبيعى است كه زير بناى جهان هستى است .\r\nتفسير ابيات\r\nمسيحيان باز به ناله و زارى در آمده گفتند : ما اسيران تو هستيم ، اين قدر به ما جفا مكن . از آن جهت كه آغاز هدايت و رشد ما با تو بوده است ، همين رهبرى را تا پايان كار و مقصد نهايى به عهده بگير ، تويى كه ناتوانى و دردهاى ما را مىدانى . حكمت اقتضا مىكند كه به مقدار توانايى زيرا هر چار پايى بار محدودى مىبرد ، و هر مرغى دانه مناسبى را مىتواند تغذى نمايد . تو در حال خلوت ممكن است براى خود فعاليتهاى روحى بسيار عالى داشته باشى ، ولى براى ما قابل تحمل نيست چنان كه به كودك نوزاد كه شير خوار است ، دادن نان ستم در حق اوست . ما كه در راه هدايتى كه تو نشان داده‌اى هنوز ورزيده نگشته‌ايم ، اگر از ما حمايت نكنى مانند آن مرغ كه پر نياورده مىخواهد بپرد ، لقمهء اقوياى جهان خواهيم گشت . تويى آن وزير با حكمت كه ديو را نطق تو خاموش مىكند . گوشهاى ما را صداى تو با حقايق آشنا مىسازد . اين كرهء خاكى با وجود تو براى ما بهتر از فلك به آن عظمت است ، تو نباشى فلك براى ما تاريك است ، و با وجود تو زمين هميشه براى ما روشن خواهد بود . تو بودى كه وسيلهء عظمت و ارتقاى روحى ما گشته ، ما توانسته‌ايم از همين خاك پست بر فلك دست بياندازيم ، اگر در آسمان باشيم بدون وجود تو خاك پستى خواهيم بود . آرى ، اين افلاك با اين عظمت بلند و بالا مىنمايد ، ولى فقط از نظر صورت و ظاهر . آن رفعت حقيقى و معنوى در روان انسانى است كه تكامل و اعتلاء يافته است . آن جسمها كه رفعت صورى و ظاهرى را سپرى\r\n","description":"","footnote":"","page_name":" 271 ","page_number":295},
  {"content":"\r\n\r\n\r\nمىكند به معنى مىرسد ، جسمها در پيش معنى چيزى جز اسمها نيستند . اى وزير خدا را در نظر بگير ، نظرى به ما بيفكن ، اندوه ما طولانى شده است ، ما را مأيوس مدار .\r\nجواب گفتن وزير كه خلوت را نمىشكنم\r\n\r\n( ( 591 ) ) گفت حجتهاى خود كوته كنيد ( 1 ) \r\nپند را در جان و در دل ره كنيد\r\n( ( 592 ) ) گر امينم ؟ متهم نبود امين\r\nگر بگويم آسمان را من زمين\r\n( ( 593 ) ) گر كمالم با كمال انكار چيست ؟\r\nور نيم اين زحمت و آزار چيست ؟\r\n( ( 594 ) ) من نخواهم شد از اين خلوت برون\r\nز انكه مشغولم به احوال درون\r\n( ( 592 ) ) گر امينم ؟ متهم نبود امين\r\nگر بگويم آسمان را من زمين\r\n\r\nآدم امين متهم نمىشود\r\nامين متهم نمىشود . اصلى است كه در حقوق و فقه اسلامى مورد عمل مىباشد . و نمىتوان گفت : اين يك اصل تعبدى است ، زيرا تمام عقلا در مسائل اجتماعى ، اشخاصى را كه به صدق و امانت بپذيرند ، در مورد ترديد كه آيا شخص امين منحرف شده است يا نه ؟ عمل به اصل مزبور مىكنند تا خلاف آن ثابت گردد . اين اصل به طريق معكوس هم به اشكال مختلفى در حقوق اسلامى مطرح است ، از آن جمله عبارت فقها است كه مىگويند : « لا يجوز شهادة المتهم » ( شهادت متهم جايز نيست ) .\r\n","description":"","footnote":" ( 1 ) حجت يعنى دليل ، و قضايى كه با سيستم منطقى تشكيل پيدا كرده مدعا را اثبات مىكند . . ","page_name":" 272 ","page_number":296},
  {"content":"\r\n\r\n\r\nروايت\r\nدر مورد اصل فوق رواياتى نيز وارد شده است از آن جمله :\r\nامام صادق عليه السلام فرمود : « تو نمىتوانى كسى را كه به تو خيانت كرده است امين بشمارى و نمىتوانى كسى را كه امين مىدانى او را متهم بسازى » . ( 1 )  امام باقر عليه السلام فرمود : پيغمبر اكرم صلى الله عليه و آله فرموده است : « تو نمىتوانى كسى را كه امين مىدانى او را متهم بسازى و شخص خائنى را هم كه تجربه كرده‌اى و خيانت او بر تو آشكار شده است امين مشمار » ( 2 ) \r\nتفسير ابيات\r\nوزير در پاسخ مسيحيان مىگويد : شما اين اندازه اصرار نكنيد كه من از خلوت بيرون بيايم ، دليل و حجت كم بياوريد ، پند مرا از جان و دل بشنويد . اگر شما مرا امين مىدانيد اين انكار و سماجت يعنى چه ؟ مگر امين هم متهم مىشود ؟ اگر من زمين را آسمان و آسمان را زمين بگويم ، شما مطابق قانون عقلا نبايد به من اعتراض كنيد ، و اگر امين نيستم چرا اين اندازه مرا اذيت مىكنيد ؟ چرا به من اين قدر دل بسته‌ايد ؟\r\n","description":"","footnote":" ( 1 ) وسايل ج 3 ، مجلد 6 ، ص 229 . .  ( 2 ) وسايل ج 3 ، مجلد 6 ، ص 229 . . ","page_name":" 273 ","page_number":297},
  {"content":"\r\n\r\nاعتراض كردن مريدان بر خلاف وزير بار ديگر\r\n\r\n( ( 595 ) ) جمله گفتند اى وزير انكار نيست\r\nگفت ما چون گفتهء اغيار نيست\r\n( ( 596 ) ) اشك ديده ست از فراق تو روان\r\nآه آهست از ميان جان دوان\r\n( ( 597 ) ) طفل با دايه نه استيزد و ليك\r\nگريد او گر چه نه بد داند نه نيك\r\n( ( 598 ) ) ما چو چنگيم و تو زخمه مىزنى ( 1 ) \r\nزارى از ما نى تو زارى مىكنى\r\n( ( 599 ) ) ما چو ناييم و نوا در ما ز توست\r\nما چو كوهيم و صدا در ما ز توست\r\n( ( 600 ) ) ما چو شطرنجيم اندر برد و مات\r\nبرد و مات ما ز توست اى خوش صفات\r\n( ( 601 ) ) ما كه باشيم اى تو ما را جان جان\r\nتا كه ما باشيم با تو در ميان\r\n( ( 602 ) ) ما عدمهائيم و هستىهاى ما\r\nتو وجود مطلق فانى به ما [ نما 
  ]\r\n( ( 603 ) ) ما همه شيران ولى شير علم ( 2 ) \r\nحمله مان از باد باشد دمبه دم\r\n( ( 604 ) ) حمله مان از باد و ناپيداست باد\r\nجان فداى آن كه ناپيداست باد\r\n( ( 605 ) ) باد ما و بود ما از داد توست\r\nهستى ما جمله از ايجاد توست\r\n( ( 606 ) ) لذت هستى نمودى نيست را\r\nعاشق خود كرده بودى نيست را\r\n( ( 607 ) ) لذت انعام خود را وامگير\r\nنقل و بادهء جام خود را وامگير\r\n( ( 608 ) ) ور بگيرى كيست جست و جو كند ؟\r\nنقش با نقاش كى نيرو كند ؟\r\n( ( 609 ) ) منگر اندر ما مكن در ما نظر\r\nو اندر اكرام و سخاى خود نگر\r\n( ( 610 ) ) ما نبوديم و تقاضامان نبود\r\nلطف تو ناگفته ما مىشُنود\r\n( ( 611 ) ) نقش باشد پيش نقاش و قلم\r\nعاجز و بسته چو كودك در شكم\r\n( ( 612 ) ) نقش قدرت خلق جمله بارگه\r\nعاجزان چون پيش سوزن كارگه\r\n( ( 613 ) ) گاه نقش ديو و گه آدم كند\r\nگاه نقش شادى و گه غم كند\r\n\r\n","description":"","footnote":" ( 1 ) زخمه ، بر وزن نغمه مضراب . .  ( 2 ) شير علم شيرى كه بر پرچم نقش شده است . . ","page_name":" 274 ","page_number":298},
  {"content":"\r\n\r\n( ( 614 ) ) دست نى تا دست جنباند به دفع\r\nنطق نى تا دم زند از ضرّ و نفع\r\n( ( 615 ) ) تو ز قرآن باز خوان تفسير بيت\r\nگفت ايزد ما رميت إذ رميت\r\n( ( 616 ) ) گر بپرانيم تير آن نى ز ماست\r\nما كمان و تير اندازش خداست\r\n( ( 617 ) ) اين نه جبر اين معنى جبارى است\r\nذكر جبارى براى زارى است\r\n( ( 618 ) ) زارى ما شد دليل اضطرار\r\nخجلت ما شد دليل اختيار\r\n( ( 619 ) ) گر نبودى اختيار اين شرم چيست ؟\r\nوين دريغ و خجلت و آزرم چيست ؟ ( 1 ) \r\n( ( 620 ) ) زجر استادان به شاگردان چراست ؟ ( 2 ) \r\nخاطر از تدبيرها گردان چراست\r\n( ( 621 ) ) ور تو گويى غافل است از جبر او\r\nماه حق پنهان شد اندر ابر او\r\n( ( 622 ) ) هست اين را خوش جواب ار بشنوى\r\nبگذرى از كفر و بر دين بگروى\r\n( ( 623 ) ) حسرت و زارى گه بيمارى است\r\nوقت بيمارى همه بيدارى است\r\n( ( 624 ) ) آن زمان كه مىشوى بيمار تو\r\nمىكنى از جرم استغفار تو\r\n( ( 625 ) ) مىنمايد در تو زشتى گنه\r\nمىكنى نيت كه باز آيم به ره\r\n( ( 626 ) ) عهد و پيمان مىكنى كه بعد از اين\r\nجز كه طاعت نبودم كارى گزين\r\n( ( 627 ) ) پس يقين گشت آن كه بيمارى تو را\r\nمىببخشد هوش و بيدارى تو را\r\n( ( 628 ) ) پس بدان اين اصل را اى اصل جو\r\nهر كه را در دست او بر دست بو\r\n( ( 629 ) ) هر كه او بيدارتر پر دردتر\r\nهر كه او آگاه تر رخ زردتر\r\n( ( 630 ) ) گر ز جبرش آگهى زاريت كو ؟\r\nجنبش زنجير جباريت كو ؟\r\n( ( 631 ) ) بسته در زنجير شادى چون كند ؟\r\nچوب اشكسته عمادى چون كند ؟ ( 3 ) \r\nكى اسير حبس آزادى كند ؟\r\nكى گرفتار بلا شادى كند ؟\r\n( ( 632 ) ) ور تو مىبينى كه پايت بسته اند\r\nبر تو سرهنگان شه بنشسته اند\r\n\r\n","description":"","footnote":" ( 1 ) آزرم شرم و حيا . .  ( 2 ) زجر نهى و تنبيه . .  ( 3 ) عماد ستون . . ","page_name":" 275 ","page_number":299},
  {"content":"\r\n\r\n\r\n\r\n( ( 633 ) ) پس تو سرهنگى مكن با عاجزان\r\nز انكه نبود طبع و خوى عاجز آن\r\n( ( 634 ) ) چون تو جبر او نمىبينى مگو\r\nور همىبينى نشان ديد كو\r\n( ( 635 ) ) در هر آن كارى كه ميل استت بدان\r\nقدرت خود را همىبينى عيان\r\nدر هر آن كارى كه ميلت نيست و خواست\r\nاندر آن جبرى شوى كاين از خداست\r\n( ( 636 ) ) انبيا در كار دنيا جبريند\r\nكافران در كار عقبى جبريند\r\n( ( 637 ) ) انبيا را كار عقبى اختيار\r\nكافران را كار دنيا اختيار\r\n( ( 639 ) ) ز انكه هر مرغى به سوى جنس خويش\r\nمىپرد او در پس و جان پيش پيش\r\n( ( 640 ) ) كافران چون جنس سجّين آمدند ( 1 ) \r\nسجن دنيا را خوش آئين آمدند\r\n( ( 641 ) ) انبيا چون جنس عليين بُدند\r\nسوى عليين به جان و دل شدند ( 2 ) \r\nاى خدا بنما تو جان را آن مقام\r\nكاندر آن بىحرف مىرويد كلام\r\n( ( 642 ) ) اين سخن پايان ندارد ليك ما\r\nباز گوييم آن تمامى قصه را\r\n\r\nآيه\r\n« فَلَمْ تَقْتُلُوهُمْ وَلكِنَّ الله قَتَلَهُمْ وَما رَمَيْتَ إِذْ رَمَيْتَ وَلكِنَّ الله رَمى » 8 : 17 ( 3 )  ( آنها را ( كفار را ) شما نكشتيد بلكه خداوند آنها را كشت ، تو نبودى كه آن يك مشت خاك را به سوى كفار انداختى ، بلكه خدا بود كه آن را انداخت ) .\r\nتشبيهات قابل توجه\r\n1 - اصرار و اعتراض مسيحيان را بر وزير ، به ستيزه كردن كودك با مادر تشبيه مىكند ، يعنى چنان كه ستيزه گرى كودك با مادر از روى علم و عمد نيست ، همچنان ما مريدان با تو از روى عناد و علم پيكار نمىكنيم .\r\n2 - انسانى را كه در دست رهبران نيرومند ، بىاختيار قابل انعطاف به هر شكل\r\n","description":"","footnote":" ( 1 ) سجين سنگ جهنم . .  ( 2 ) عليين - عالىترين و روحانىترين عالمى كه يك انسان مىتواند قدم به آن بگذارد . .  ( 3 ) سوره الانفال ، آيهء 17 . . ","page_name":" 276 ","page_number":300},
  {"content":"\r\n\r\nقرار مىگيرند ، به چنگ تشبيه كرده است كه مضرابش دست رهبران است اين تشبيه چه در غرب و چه در شرق به طور فراوان گفته شده است .\r\nولى مطلبى كه هست اين است كه هر اندازه كه نوازنده اين دستگاه ها هدف شهرت و مقام و ثروتش بيشتر باشد ، به همان اندازه كه نوازنده دستگاه موسيقى انسانى صداهاى مصنوعى بروز خواهد داد .\r\n3 - انعكاس فعاليتهاى وزير را در روان مسيحيان به انعكاس صدا در كوه تشبيه مىكند ، چنان كه انعكاس صدا در كوه بدون اختيار و باز دهندهء همان صدا است كه در وى پيچيده است ، بدون اين كه كوچكترين اختيارى در كوه بوده باشد همچنين انسانهاى سر سپرده به رهبر .\r\n4 - باز از نظر بىاختيار بودن پيروان در مقابل رهبران ، آنها را به شطرنج تشبيه مىكند كه هر چه در پيرو انجام مىگيرد ، و هر گونه تغييرات كه منجر به برد يا باخت مىگردد ، به اختيار بازى كننده مىباشد ، نه به اختيار آن چند عدد اجسام ناخود آگاه و بىاختيار .\r\n5 - بار ديگر انسان را به شير نقش شده در علم تشبيه مىكند كه هر گونه حركت در او ديده مىشود مربوط به بادى است كه آن را به حركت درمىآورد .\r\nمباحثى در جبر و اختيار\r\nجلال الدين در اين ابيات مسئلهء جبر و اختيار را آغاز مىكند ، و در سراسر مثنوى اين مسئلهء معظم و با اهميت به طور فراوان مورد تذكر جلال الدين قرار خواهد گرفت . قضاوتهاى مردم در بارهء اين كه جلال الدين از دستهء جبريون يا اختياريون است مدتها است كه افكار را به خود مشغول ساخته است . و معمولًا در اين باره براى ترجيح نظريهء خود به چند بيت استشهاد كرده به گمان اين كه مقصود جلال الدين را درك كرده‌اند مسئله را پايان مىدهند . از آن جا كه ما در آينده با اين مسئله به طور فراوان روبرو خواهيم گشت ناچاريم در اين بحث اين مسئله را از نظر جلال الدين و ديگران مورد بررسى\r\n","description":"","footnote":"","page_name":" 277 ","page_number":301},
  {"content":"\r\nمشروح قرار بدهيم ، و اگر در مباحث آينده با نكاتى روبرو گشتيم كه در اين ابيات وجود ندارد باز مورد تفسير قرار خواهيم داد .\r\nما اولًا نظريهء جلال الدين رومى را در بارهء جبر و اختيار بيان نموده ، سپس آن چه كه براى ما در اين مسئله قابل درك است متذكر مىشويم .\r\nنمىتوان ترديد كرد در اين كه جلال الدين در كتاب مثنوى هر دو روش جبر و اختيار را مورد تذكر قرار داده براى هر يك از دو روش مطالب و استدلالهايى را وارد كرده است .\r\nاولًا بايد بدانيم كه در اين مسئلهء مهم براى جلال الدين سه موضوع مطرح است 1 - آيا انسانها در كارهاى خود اختيار دارند ؟ 2 - آيا انسانها در كارهاى خود مجبورند ؟ 3 - جبارى خداوند غير از مجبور بودن انسانها است .\r\nخلاصهء نظريهء جلال الدين در بارهء كارهاى انسانى در تمام مثنوى كه مورد تتبع و تدريس اين جانب قرار گرفته است به قرار ذيل است :\r\nهنگامى كه جلال الدين از جهان طبيعى و انسان بالاتر مىرود ، يعنى فعاليت روانى او از حدود كيفيتها و كميتها و ساير نمودهاى طبيعت در انسان و جهان تجاوز كرده به عالم ربوبى متوجه مىشود آن چنان جلال و جمال و كبرياى خداوندى او را مبهوت و دهشت زده مىسازد كه در مقابل وجود اعلاى خداوندى موجودى را نمىبيند ، گويى در مقابل خداوند وجودى نمىتواند عرض اندام نمايد ، كجا رسد كه آن موجود از خود اختيارى هم داشته باشد ، او در درون خود مىگويد : آيا اين موجودات انسانى با اين ناچيزيشان در مقابل خداوند ، با اين همه عوامل جبرى طبيعت و علل اضطرارى درونى كه او را فرا گرفته است ، اختيار دارند ؟ آيا اين افراد انسانى هستند كه در مقابل عظمت خداوندى كه نمىتوانند ذرّه‌اى در مقابل ميلياردها كهكشانها محسوب گردند ، اختيار دارند ؟ مگر فاعل مطلق خدا نيست ؟ مگر خدا نيست كه به تمام اجزاء جهان و\r\n","description":"","footnote":"","page_name":" 278 ","page_number":302},
  {"content":"\r\nنمودهاى آن داناست ؟ مگر مىتواند در حيطهء خدايى او كوچكترين رويدادى بدون اراده او ايجاد شود ؟ تقريباً مىتوان گفت جلال الدين در اين حال جبرى است .\r\nاما آن گاه كه از جهان بالا فرود مىآيد ، انسانها را مىبيند ، شخصيت را ملاحظه مىكند ، مسئوليتها را احساس مىكند ، ارسال پيامبران و انزال كتب را مشاهده مىكند پشيمانى از كردارها و خجلت و شرم و حيا را مىبيند مىگويد : انسان اختيار دارد .\r\nو گاهى هم در ميان دو قلمرو جهان طبيعى و ما وراى طبيعى مىايستد ، گاهى به پايين و گاهى به بالا مىنگرد در نتيجه نمىتواند به مقتضاى هر يك از آن دو قلمرو مطلب قاطعانه‌اى را بيان كند مىگويد :\r\n« اين نه جبر اين معنى جبارى است » .\r\nو چنان كه پس از اين بيان خواهيم كرد اين مطلب تا حدودى از حدت جبر مىكاهد ، ولى اختيار كامل را هم اثبات نمىكند .\r\nبايستى در نظر گرفت كه اين مسئله ( جبر و اختيار ) مشكلترين مسئلهء روانى و فلسفى و الهى مىباشد كه در معلومات بشرى سراغ داريم در اين باره كتابها نوشته شده مطالب فراوان در دسترس انسانها قرار گرفته است . ما در اين مسئله كتابى به نام « جبر و اختيار » تأليف كرده مكتبهاى مربوط را مورد بررسى قرار داده‌ايم ، آن چه كه در اين كتاب مورد بحث ما قرار مىگيرد ، تعريف اختيار و ملاحظه جبر و اختيار به طور مختصر است .\r\nچند مطلب را متذكر مىشويم :\r\n1 - اولًا به هيچ وجه كسى نمىتواند ادعا كند كه تمام كارهاى انسانى با اختيار صادر مىشود ، بلكه چنان كه در كتاب « جبر و اختيار » متذكر شده‌ايم ، حتى نمىتوان ادعا كرد كه كارى را كه شروع مىكنيم از آغاز آن تا پايانش به يك سنخ بوده دگرگونى و اختلاط در كار از نظر تنوع اراده و اضطرار و اكراه و اجبار و انفعال روى نمىدهد .\r\n","description":"","footnote":"","page_name":" 279 ","page_number":303},
  {"content":"\r\nمثلًا ممكن است ، كارى ابتدا به طور اجبار شروع شود ، و پس از سپرى كردن چند نقطه از كار اجبار به اضطرار مبدل گردد ، يا اجبار صد درصد به عادى صد درصد منقلب شود ، يا لحظاتى چند اختيار جلوه كرده انگيزه هاى گوناگون اختيار را منتفى بسازند .\r\nلذا ممكن است مثلًا كارى كه در يك ساعت انجام خواهد گرفت بيش از دو ثانيه آن اختيارى نبوده باشد ، و ممكن است كارى مركب از تمام شش قسم انواع كار انجام بگيرد .\r\nاين شش قسم كار عبارت است از :\r\n1 - كار اجبارى ، كارى است كه صد درصد ضرورى بوده با نظر به عوامل درونى و برونى صدور آن كار لازم بوده است ، در اين حال انسان حكم يك ماشين را دارد كه كوچكترين احتمال مخالف كار ، در او وجود ندارد .\r\n2 - كار اضطرارى ، در اين نوع از كار اراده انسانى وجود دارد ولى انگيزهء اين اراده از عوامل معمولى و طبيعى نبوده است ، انسان كار مزبور را مىخواهد ولى در خواستنش مجبور است .\r\nمانند اين كه ما نمىخواهيم قيافه جنگ خونينى را كه در محلى وقوع پيدا كرده است ، در ذهن خود مجسم بسازيم ، ولى اضطرار پيدا كرده‌ايم كه در همان محل مهندسى ساختمانى را به عهده بگيريم ، در اين صورت گاه گاهى به طور اضطرار منظرهء آن جنگ خونين در ذهن ما نمودار مىگردد . چون اين اراده اضطرارى بر ما تحميل شده است لذا ارادهء دور كردن منظرهء جنگ از ذهن ما را دچار شكنجه مىسازد .\r\n3 - كار انفعالى ، در اصطلاح فنى اين گونه كارها را بازتاب مىگويند ، مادرى كه در اطاق نشسته ناگهان مىبيند كه كودك او به حوض آب افتاد ، حركات عضوى از قبيل دويدن به طرف حوض و اضطراب در حركات او نمودار مىگردد ، اين قبيل حركات را انفعالى مىگويند ، مانند سرخى چهره در موقع غضب و غير ذلك .\r\n","description":"","footnote":"","page_name":" 280 ","page_number":304},
  {"content":"\r\n4 - كار عادى ، اين قسم كارها به طور آسان و روان از انسان صادر مىگردد كه در نتيجه كار مكرر به شكل عادى در مىآيد ، اگر اراده وجود داشته باشد ، تحريك آن اراده احتياج به فعاليت روانى زيادى ندارد .\r\n5 - ارادى ، كارهاى ارادى در هر جاندارى وجود دارد ، بنا به تعريف اراده كه عبارت است از خواستن به طور عمومى ، براى زندگانى مانند زير بنايى است كه دائماً در فعاليت است . اين اراده كه يك پديدهء عمومى است با كارهاى اضطرارى و عادى هم سازش دارد ، نهايت امر اين است كه در كارهاى اضطرارى خواستن بدون احساس لذت است ، زيرا اراده در كارهاى اضطرارى تحميلى مىباشد .\r\n6 - كارهاى اختيارى ، در تعريف اختيار كه حساسترين پديدهء روانى انسانى است آن چنان كه مىبايست دقت نمىشود ، و به همين جهت است كه اغلب تفاهم صحيح ميان متفكرين و نويسندگان در اين مسئله مشاهده نشده است . تعريفى كه مىتوان براى اختيار در نظر گرفت به اين قرار است :\r\nهر كارى كه با تسلط و نظارت « من » كه دو قطب كار و خوددارى را هدايت مىكند انجام بگيرد ، اين كار اختيارى مىباشد .\r\nپس در حقيقت اساس كار اختيارى همان نظارت و تسلط « من » است ، و اندازه اختيارى بودن كار بايستى با همين « نظارت و تسلط من » سنجيده شود .\r\nو از آن جهت كه انگيزگى عوامل براى « من » هاى انسانى گوناگون است ، يا « من » هاى انسانى در مقابل انگيزه ها از نظر مقاومت و خود باختگى مختلف است ، لذا هرگز نمىتوان گفت كه قانون بهره بردارى انسانها از نيروهاى اختيار چيست ، و كارى كه شروع مىشود چگونه به پايان خواهد رسيد ، آيا همهء آن كار اختيارى خواهد بود ، يا مركب از اختيار و غير اختيار از اقسام پنجگانهء كار كه به طور اختصار تعريف كرديم ؟\r\n","description":"","footnote":"","page_name":" 281 ","page_number":305},
  {"content":"\r\n\r\nروشنترين دليل اختيار\r\nما در اين باره يك استدلال براى اختيار بيان مىكنيم كه براى خود اين جانب جلوه كرده قانع ساخته است ، و مطالعه كنندهء محترم خود با انديشهء همه جانبه در اين باره به تفكر خواهد پرداخت ، دليلى كه مرا قانع ساخته است كه در انسان نيرويى يا حالتى به عنوان اختيار وجود دارد ، يا به طور عموم انسان مىتواند بعضى از كارها را اختيارا انجام دهد ، به قرار ذيل است :\r\nتصور فرماييد كه من يك تابلوى بسيار زيبايى دارم كه فوق العاده آن را مىخواهم و به هيچ وجه حاضر نيستم آن را از دست بدهم ، و به عبارت كلى هيچ يك از عوامل معمولى كه ممكن است انگيزهء فروش يا از دست دادن اين تابلوى مفروض بوده باشد ، نمىتواند مرا وادار نمايد كه اين تابلو را در مرتبهء شديدترين اراده مىخواهم .\r\nاكنون فرض كنيد يك حادثه بسيار با اهميتى روى داده است ، اين حادثه با جان من بازى مىكند ، مثلًا محتاج به عمل جراحى شده‌ام كه اگر اين عمل را انجام ندهم براى من خطر جانى خواهد داشت ، پولى را كه براى اين عمل بايستى بپردازم ندارم ، فقط قيمت اين تابلوست كه مىتواند اين پول را براى من فراهم بسازد ، در اين فرض روش عقل و انديشه و وجدان همگى دست به هم داده مرا وادار به فروش تابلوى مفروض مىسازند ، و اگر خواستن تابلوى مزبور به مرتبهء بيمارى روانى نرسيده باشد ، بدون شك تابلو را فروخته ، اقدام به عمل جراحى خواهم كرد .\r\nتا اينجا مثال بسيار روشن است ، اكنون مىتوانيم وضع خواست تابلو را كه پيش از رويداد عمل جراحى در من وجود داشت مورد مطالعه قرار بدهيم ، مىدانيم كه با اين رويداد ، خواست تابلو در من از بين نرفته و نمرده است ، بلكه تحت فشار ارادهء دوم كه عبارت است از خواستن عمل جراحى قرار گرفته ، روح مرا شكنجه مىدهد ، يعنى به اصطلاح\r\n","description":"","footnote":"","page_name":" 282 ","page_number":306},
  {"content":"\r\nمعمولى درد جراحى از يك طرف و درد از دست دادن تابلوى محبوب از طرف ديگر مرا شكنجه مىدهد .\r\nپس خواستن تابلو به كلى محو و نابود نگشته است ، بلكه مانند فنرى تحت فشار ارادهء دوم يعنى عمل جراحى بوجود خود ادامه مىدهد . دليل اين كه ارادهء داشتن تابلو به وجود خود ادامه مىدهد ، اين است كه اگر فرض كنيم در همين موقع كه من مصمم به فروش تابلو گشته‌ام ، يكى از دوستانم مىرسد و مىگويد : من مبلغ پنج هزار تومان به شما مديونم و فعلًا امكان پرداخت آن را دارم ، بفرماييد پول خودتان را تحويل بگيريد ، در همين حال خواهيم ديد مانند اين كه پا را از روى فنر برداريم همان اراده و خواستن تابلو به جاى خود بر مىگردد و يك شادى فوق العاده در خود احساس مىكنيم ، اين شادى ناشى از اين است كه خواسته اولى ما از بين نرفته و ما توانستيم هم خواستهء دوم ( جراحى ) را عملى كنيم و هم به خواسته اول برسيم كه عبارت است از داشتن تابلوى محبوب .\r\nدقت بفرماييد كه ما در اين فرض شاد و خرسند گشته‌ايم .\r\nاكنون يك مثال ديگر را در نظر مىگيريم ، تصور كنيد كه حر بن يزيد رياحى در داستان نينوا پشيمان گشته و جان به كف پيش حسين عليه السلام آمده گفت : من از كردهء خود پشيمانم و توبه كردم اگر توبهء من پذيرفته است من هم در راه شما جان فشانى كرده زندگانيم را پايان بدهم .\r\nدر اين حادثه حر بن يزيد رياحى شديدترين خواستهء خود را كه خواست زندگى است كنار گذارده تسليم ارادهء دوم مىگردد ، يعنى مىخواهد وجدان خود را از كار تباهى كه كرده است آسوده ساخته عذاب ابدى خدا را از خود دور بسازد . در اين حال اگر فرض كنيم كه وضع حادثه نينوا قيافهء ديگرى به خود گرفته مسئلهء حسين عليه السلام بدون كشتن خاتمه مىيافت ، در اين صورت باز گشت حر بن يزيد به طرف حسين و از دست دادن حيات در راه حسين موضوعى نداشت ، مثلًا مىگفتند ميان ابن زياد و حسين عليه السلام آشتى شد . آيا در اين مورد كه ارادهء اصلى حر بن يزيد يعنى خواستن و حيات دوباره زنده مىشود .\r\n","description":"","footnote":"","page_name":" 283 ","page_number":307},
  {"content":"\r\nاحساس شادى مىكرد ؟ آيا او از آن جهت كه جان خود را از دست نداده است خرسند مىشد ؟ نه ، البته نه ، زيرا او خواستن زندگانى را با اضطرار يا با اجبار كنار نگذاشته بود تا مانند فنر هنگامى كه پاى از روى آن بر دارد ، به حالت اولى باز گردد . او با اختيار خود ارادهء زندگانى را كنار گذاشته ، به مرگ حاضر گشته بود ، لذا با بر گشتنش به حال عادى كه زندگانى خود را ادامه بدهد خوشحال نخواهد گشت . همچنين سقراط كه پس از محاكمه و محكوم به مرگ شدن در محكمهء علياى آتن ( اريوباك ) اگر به او مىگفتند : قضاوتى كه به اعدام تو راى داده‌اند پشيمان شده رأى خود را پس گرفته‌اند ، در نتيجه شما اعدام نخواهيد شد ، او از بر گشتن به عرصهء زندگى خوشحال نمىشد ، زيرا خواست زندگى را به طور اضطرار و اكراه تحت فشار قرار نداده بود .\r\nشما خواهيد گفت درست است كه در مثال دوم انسان از يك اراده به ارادهء ديگر قدم مىگذارد ، و در موقع بر خورد اراده دوم با مانع ، باز گشت اراده اول در او شادى و لذت ايجاد نمىكند ، ولى باز اين كه در مدار ارادهء دوم قرار گرفته است ، معلول علت عالىتر مىباشد ، بنا بر اين باز خواستهء دوم عمل خود را به طور جبر انجام داده است .\r\nمىگوييم :\r\nاولًا نظارت و تسلط « من » و هدايت كردن آن ، دو قطب مثبت و منفى كار را ، از حيطهء قانون علت و معلول بر كنار است ، و جهان « من » جهان ديگرى است ، چنان كه ساير قوانين پهنهء طبيعت در قلمرو « من » جريان ندارد ، يا قيافهء ديگرى غير از قيافهء معمولى در خارج به خود مىگيرد ، همچنان قانون عليت . و اگر ما در اين مورد با وجود اين مشاهدات باز دو دستى به « عليت » چسبيده بگوييم : قانون عليت همچنان كه در طبيعت حكمفرماست در درون انسانى هم با همان شرايط و كيفيات جريان دارد ، و هيچ گونه تفاوتى ميان برون و درون وجود ندارد ، اين يك تجريد عمومى در بارهء قوانين جاريه در دستگاه هستى است ، كه ما بدون دليل آن را پذيرفته مىخواهيم جريان واقعيت را با آنها تطبيق كنيم .\r\n","description":"","footnote":"","page_name":" 284 ","page_number":308},
  {"content":"\r\n\r\nو ثانياً - فرض مىكنيم كه تحت تأثير انگيزهء اراده دوم قرار گرفتن نيز با قانون عليت انجام گرفته است ، ولى اين مطلب را مىتوانيم صراحتاً بگوييم كه اى انسانها تا مىتوانيد در تحت تأثير انگيزه هاى عالىتر قرار بگيريد ، و از انگيزه هاى پست حيوانى خود را بالاتر بكشيد ، اگر چه اين ترقيات و اعتلاى روانى براى شما با قانون عليت امكان پذير خواهد بود . اين مطلب قابل تصديق همگانى است كه ما در كودكى در باد پاى انگيزه هايى قرار داشتيم كه تدريجاً و با رشد شخصيت و معلومات ، آن انگيزه ها اثر خود را براى ما از دست داده‌اند ، روزى بود كه پستان مادرى براى ما همهء جهان بود و شخصيت ما را ( بر فرض اين كه شخصيتى داشتيم ) كاملًا مىخريد ، ولى روزى فرا مىرسد كه آقايى دنيا ما را نمىتواند تحريك نمايد ، شما مىگوييد همين ترقى در ارزيابى انگيزه ها نيز تحت قانون عليت بوده است ، ما نمىخواهيم مناقشه لفظى كنيم ، ولى همين مطلب را مىتوانيم بگوييم كه اى افراد انسانى شما داراى نيروى مقاومتى هستيد با تقويت آن نيرو از عوامل پست به عوامل عالىتر گام بگذاريد ، و اگر از كلمهء اختيار ترسيديد نام آن را جبر بگذاريد .\r\nجنبهء الهى كارها كه از انسان صادر مىگردد\r\nچند مطلب است كه الهيون جبريون براى سلب اختيار از انسان استناد مىكنند :\r\nيكى - فاعل مطلق بودن خداوند است به طورى كه هيچ موجودى در مقابل او اختيار انجام كارى را ندارد .\r\nدوم - هيچ موجودى و رويدادى در جهان بدون ارادهء خداوند ايجاد نمىگردد .\r\nسه - اگر خداوند به انجام كارى داناست ، بايستى آن كار ايجاد شود ، و الا علم خدا مبدل به جهل مىگردد .\r\nچهار - از آن جهت كه موجوديت انسان در مقابل وجود خدا هيچ گونه استقلالى ندارد ، لذا هيچ فردى از انسان نمىتواند در مقابل خدا كارى انجام بدهد كه به خود او مستند بوده باشد .\r\n","description":"","footnote":"","page_name":" 285 ","page_number":309},
  {"content":"\r\nمىگوييم :\r\nاگر مقصود اين است كه ، هيچ موجودى قدرت عرض وجود در مقابل خدا ندارد بسيار مطلب صحيحى است ، زيرا اگر اعضاى كالبد مادى ما بتواند در مقابل روح ما عرض اندام نموده در مقابل روح كارى به خلاف خواستهء روح انجام بدهد انسان هم مىتواند در مقابل خدا و خواست او كارى انجام بدهد . بلكه اگر ما فاعليت انسان را در مقابل فاعليت خدا قرار داده آن دو را با همديگر مقايسه كرده بگوييم : فاعليت خدا چنين است و فاعليت انسان چنان ، خود يك بررسى بسيار بىمعنى و پوچ است . چنان كه احساسى كه ما در بارهء زمان و فضا و همچنين در باره ساير موجودات جهان هستى داريم نمىتوانيم همين احساس را براى خدا نسبت داده گمان كنيم كه زمان و فضا و ساير موجودات براى او همان مفهومى را دارد كه براى ما . همچنين مسئلهء فاعليت ما مفهومى غير از حقيقت فاعليت خدا دارد ، زيرا ما هرگز چيزى را موجود نمىكنيم ، بلكه موجودات را تغيير مىدهيم يا جا به جا مىكنيم . در صورتى كه خدا موجود را مىآفريند . در هيچ يك از كارهاى اختيارى ، ما چيزى را موجود يا چيزى را معدوم نمىكنيم ، بلكه در پهنهء موجودات درونى و برونى تصرفات مىكنيم ، خود همين نيرو در اثر تابش شعاع خورشيد خداوندى است كه « من » طبيعى ما را به وسيلهء عقل و وجدان رشد يافته به فعاليت وادار مىكند .\r\n","description":"","footnote":"","page_name":" 286 ","page_number":310},
  {"content":"\r\n\r\nآيا بدون ارادهء خداوندى موجودى يا رويدادى صورت مىگيرد ؟\r\nاين مسئله در موضوع جبر و اختيار نقش مهمى به عهده دارد ، مىگويند محال است كه در دنيا موجودى يا حادثه‌اى بدون ارادهء خداوندى ايجاد شود ، و اگر اراده خداوندى به چيزى متعلق شود ، بايستى همان چيز مطابق اراده خداوندى ايجاد يا اعدام گردد .\r\nمىگوييم : فرق است ميان اين كه خدا همه چيز و همهء رويدادها را اراده كرده است ، و اين كه اگر اراده كند تخلف موجود از آن اراده امكان ناپذير است ، آن چه كه عقل و وجدان آدمى حكم مىكند : اين است كه در مقابل ارادهء خداوندى هيچ مانع و قدرت ديگرى وجود ندارد كه از عملى شدن اراده او جلوگيرى كند ، و اما اين كه همه چيز را او اراده كرده است ؟ كدامين دليل عقلى و منطقى يا كدامين دليل شهودى مىتواند چنين ادعا را اثبات نمايد ؟ حقيقت اين است كه ما انسانها در باره صفات خداوندى همان مفاهيم را به كار مىبريم كه در صفات خودمان بهره بردارى مىكنيم . ميليونها افراد انسانى در پهنهء زندگانى مرتكب هزاران ناشايسته ها مىشوند ، عقل و وجدان به كمك پيامبران يا پيامبران به كمك عقل و وجدان انسانى فرياد مىزنند : آدم نكشيد ، ظلم نكنيد ، دروغ نگوييد آيا اين كارها را خدا اراده نموده ، سپس به انبيا و عقل و وجدان هم بىهوده گفته است : فرياد بزنيد ؟ آيا فرياد اين سه پيك خداوندى مخالف اراده خدا نيست ؟\r\n","description":"","footnote":"","page_name":" 287 ","page_number":311},
  {"content":"\r\n\r\nاگر خدا به وقوع كارى داناست بايستى آن كار واقع شود و الا علم او مبدل به جهل مىگردد\r\nگروهى هم مسئلهء علم خدا را بر تمام موجودات و حوادث ، دليل بىاختيار بودن انسانها معرفى كرده‌اند ، ولى به نظر ما اين هم يك نوع مسامحه در با عظمتترين مسئله انسانى است .\r\nاجازه بدهيد ببينيم آيا تا كنون انسانى را سراغ داريد كه پيش از اين كه كارى را انجام بدهد ، بنشيند فكر كند : من كه اين كار را انجام مىدهم آيا خدا مىداند كه اين كار خواهد شد يا نه ؟ شايد به طور قطع بتوان گفت : كه تاريخ انسانى چنين فردى را تا كنون به خود نديده است . حتى الهىترين فرد اين كار را نمىكند .\r\nزيرا اگر ما بتوانيم تمام متفكرين تاريخ انسانى را تا كنون جمع كنيم و اين سؤال را از آنها بكنيم كه آقايان محترم اين آقا مىخواهد اين كار را انجام بدهد ، آيا خدا مىداند كه اين كار را انجام خواهد داد يا مىداند كه انجام نخواهد داد ؟ اگر از موازين عقل و وجدان و دستورات انبياء عظام قطع نظر كنيم ، و كار مفروض را با يكى از آنها ارزيابى نكنيم ، ابدا نمىتوانيم به سؤال فوق جوابى بشنويم ، اگر چه تمام افراد انسانى در پاسخ گويى شركت داشته باشند . يعنى هيچ فردى پيدا نمىشود كه بگويد : آرى ، يا نه ، بلكه همهء افراد خواهند گفت : بايد ديد عقل و وجدان انسانى چه حكم مىكند ؟ يا رهبر ما فوق طبيعى در اين مورد چه دستورى دارد ؟ آن چه كه واقعيت دارد اين است كه ما انسانها به طرق مختلف و در شرايط و عوامل گوناگون انگيزه ها را بررسى مىكنيم و هدفهاى خود را انتخاب مىكنيم ، و راه خود را در پيش مىگيريم ، و هرگز نمىتوانيم يكى از آن انگيزه ها را علم خدا قرار داده بگوييم : بلى تمام مقدمات و علل تمام شده فقط علم خدا مانده است كه ببينيم : مىداند ما اين كار را خواهيم كرد ، پس اقدام به كار كنيم ، و اگر مىداند كه اين كار را نخواهيم كرد ، پس بنشينيم .\r\n","description":"","footnote":"","page_name":" 288 ","page_number":312},
  {"content":"\r\n\r\nلذا اگر مسئلهء علم خداوندى در كارهاى ما دخالت داشت ، به نظر مىرسد بشر نمىتوانست كوچكترين گامى در راه زندگانى خود بر دارد ، كجا رسد كه براى خود تاريخى بسازد و امروزه تا كرات آسمانى هم قدم بگذارد .\r\nبلى خداوند همه چيز را مىداند و هيچ حادثه‌اى در جهان هستى نيست كه از علم خداوندى بر كنار بوده باشد ، ولى اين علم هيچ گونه دليلى بر اين نخواهد بود كه كارى را كه من انجام مىدهم بايستى از روى جبر بوده باشد .\r\nزيرا اولًا خداوند به كارهاى خود علم دارد ، آيا مىتوان گفت : در كارهاى خود مجبور است ؟ زيرا اگر كارى را مىداند ، بايستى آن كار را انجام بدهد و نمىتواند اختيارى داشته باشد ، آيا اين نقص بر ذات ربوبى نيست كه اختيار نداشته باشد ؟ ثانياً - آيا خداوند تنها به خود كارهايى كه ما صادر مىكنيم دانا است ، و اما مقدمات آن را كه عبارت است از علم و درك و مقايسه و ارزيابى موضوعات و اراده و تصميم و اختيار را نمىداند ؟\r\nموجوديت انسان در مقابل خدا استقلالى ندارد چگونه مىتوان گفت انسان در كارهاى خود اختيار دارد ؟\r\nآرى عظمت خداوندى خيلى بالاتر از آن است كه نه تنها انسان ، بلكه همهء جهان هستى قابليت موجوديت استقلالى در مقابل او را داشته باشد ، ولى اين مطلب با اختيار انسانى منافاتى ندارد ، زيرا اين خود يكى از بزرگترين ادلهء عظمت خداوندى است كه انسانى آفريده است كه مىتواند اختيارى داشته باشد ، و به عبارت ديگر اگر داشتن اختيار دلالت مىكند بر اين كه انسان داراى سرمايهء خيلى با اهميتى است ، بالاخره نيروى همين سرمايهء با اهميت را خدا داده است ، خلاصه مصنوع هر اندازه كه با عظمتتر باشد صانع او نيز با عظمتتر خواهد بود .\r\nبارتلمى سانتهيلر عبارتى دارد كه مىگويد : اختيار با اين كه در ما خيلى اندك است ولى با اين اندك بودن از تمام جهان با عظمت هستى مهمتر است . چرا ؟\r\n","description":"","footnote":"","page_name":" 289 ","page_number":313},
  {"content":"\r\nزيرا انسان فقط در حال اختيار است كه پا از جهان و قوانين آن بالاتر گذاشته تشابه با آفريننده پيدا مىكند .\r\nاز آن طرف تمام متفكرين انسانى از يك طرف ، و پيامبران عظام الهى از طرف ديگر و گروه عرفا و صلحاى اولاد آدم ، تمام كوششان در اين است كه براى انسانها راه هايى را نشان بدهند كه با تربيت روحى آنها را به خدا نزديكتر نمايند .\r\nاين نزديكتر بودن مسئله نزديكى مكانى نيست ، بلكه تخلق به اخلاق اللَّه و به فعليت رسانيدن آن چيز است كه خدا در نهاد آنها به وديعت نهاده است . و آن تشابه در صفات جلال و جمال خداوندى به اندازهء امكان بشرى است .\r\nبا اين هدف اگر درست دقت كنيم خواهيم ديد اگر تربيت روحى باعث مىگردد كه انسان در علم و قدرت و اراده نمونهء خداوندى مىشود ، چرا انسان در صفت اختيار نمونهء خداوندى نگردد ؟ خلاصه با نظر به جميع معلوماتى كه تا كنون از انسان و جهان در دسترس بشرى قرار گرفته است ، اين مسئله براى ما روشن است كه بزرگترين عظمت انسان و بزرگترين شاهد بر وجود خداوندى و عظمت آن ، پديدهء اختيار است ، انسان در حال اختيار مىتواند به خدا شبيه بوده باشد ، البته مقصود از تشبيه همان بود كه در بالا گفتيم كه مىتواند مظهر جلال و جمال خداوندى بوده باشد .\r\nاين بود بحث مختصرى در بارهء جبر و اختيار كه تقريباً كليات اين مسئله را بيان مىكند . و در بارهء تفصيل مشروح اين مسئله مطالعه كنندهء محترم مىتواند به كتاب « جبر و اختيار » اين جانب مراجعه فرمايد ، و باز در ابيات آيندهء مثنوى كه اين مسئله مطرح خواهد گشت مطالب مربوطه را متذكر خواهيم شد .\r\nمىگويد :\r\n\r\n( ( 602 ) ) ما عدمهاييم و هستىهاى ما\r\nتو وجود مطلقى فانى نما\r\n\r\n","description":"","footnote":"","page_name":" 290 ","page_number":314},
  {"content":"\r\n\r\nنظرى در وحدت موجود و وحدت وجود\r\nاين مسئله نظرى در مسئلهء ارتباط حادث با قديم يا ارتباط ممكن با واجب الوجود مىباشد . براى توضيح اين مسئله مجبوريم به عنوان مقدمه مطالبى را بيان كنيم :\r\nمطلب اول - جايى براى ترديد نيست كه مشكلاتى در جهان هستى وجود دارد كه ناشى از اين است كه افكار انسانى خدايى را براى خود مطرح مىكند ، سپس در مقابل خدا ساير موجودات را مطرح مىكند . هنگامى كه اين دو موضوع ( خدا و غير خدا ) براى او مطرح شد ، از خود مىپرسد آيا خدا علت به همان معناى اصطلاحى و غير خدا تمام موجودات معلول « به معناى اصطلاحى » مىباشد ؟ گفته مىشود : براى تصور علت و معلول اصطلاحى در اين باره احساس مىكند كه بايستى بگويد : تمام موجودات ازلى و ابديست ، يا اين كه خدا سابقه نيستى دارد ، زيرا اگر بگوييم : از هنگام وجود معلولات خدا يعنى موجودات عرصهء هستى ، خدا وجود دارد ، پس خدا مسبوق به نيستى است ، زيرا معلولات مسبوق به نيستى مىباشند . و اگر بگوييم : از هنگام وجود خدا معلولات وجود دارند ، بايستى بگوييم موجودات ازلى مىباشد .\r\nو همچنين مسئلهء سنخيت مطرح مىشود كه يكى از شرايط ضرورى در قانون عليت به معناى كلاسيكى آن ذكر شده است . خلاصه عليت نمىتواند مسئله « خدا و غير خدا » را كاملًا حل و فصل كند ، لذا در آيات قرآنى و روايات معتبره عنوان علت براى خدا ديده نشده است . و همچنين مشكلات ديگرى در بارهء هدف خلقت و نزديكى خدا به انسان و ساير موجودات مطرح مىگردد . اين مشكلات در فلسفه به پاسخهاى قانع كننده‌اى نرسيده است ، از اين جهت مسئلهء « وحدت » براى اذهان گروهى جلوه نموده است ، اين وحدت مىتواند تمام اشكالات ناشى از دوئىها را بر طرف بسازد .\r\nدر بارهء وحدت كه اين مشكلات را حل و فصل مىكند . نظريات گوناگونى\r\n","description":"","footnote":"","page_name":" 291 ","page_number":315},
  {"content":"\r\nنشان داده شده است كه در كتب شرقى و غربى به طور فراوان بررسى شده است ، مخصوصاً فلاسفه ى شرق در اين مسئله نهايت كوشش و فعاليتهاى مغزى زيادى به كار برده‌اند .\r\nاستاد بزرگ فلسفهء شرق مرحوم آقا ميرزا مهدى آشتيانى در باره وحدت ( به طور عمومى يعنى وحدت وجود و وحدت موجود ) تا چهل و هشت نظريه به دست آورده آن را در رساله‌اى مورد بررسى قرار داده‌اند ، اين رساله را بعضى از دوستان دانشمند ما زياد جستجو كردند ، حتى كتابخانهء مرحوم آشتيانى را دقيقاً فحص كرده‌اند ولى پيدا نشده است .\r\nمرحوم آشتيانى شماره اين نظريات را در كتاب « اساس التوحيد » بدين ترتيب بيان كرد :\r\n« ولى سباحين درياى لا يتناهاى وحدت و سياحين بيداء بىمنتهاى معرفت توحيد ، عامى را به سى و شش قسم و اقسام ديگر را به دوازده قسم تقسيم نموده‌اند كه ما در رسالهء وحدت وجود به آن اقسام اشاره خواهيم نمود » ( 1 )  ما در اين مبحث چند نظريهء اساسى را در بارهء « وحدت » بيان مىكنيم ، البته با دقت در اين نظريات مىتوان بقيهء نظريات را هم تا حدودى احساس كرد :\r\n1 - وحدت موجود - اين نظريه مىگويد : تمام موجودات جهان هستى از كوچك و بزرگ ، متحرك و ساكن ، گذشته و حال و حاضر ، در هر شكل و هر صورتى بوده باشد يك موجود بيشتر نيست ، موجوداتى كه به نظر ما گسيخته و مجزا از يكديگر ديده مىشوند مربوط به حواس ما است . و مادامى كه در همين حواس طبيعى گرفتاريم ، نمىتوانيم اين وحدت را آن چنان كه شايسته است درك كنيم ، براى قابل هضم ساختن اين گونه وحدت با تكثرات محسوسى كه مشاهده مىگردد تشبيهات فراوانى بيان كرده‌اند از آن جمله :\r\n","description":"","footnote":" ( 1 ) اساس التوحيد ، ميرزا مهدى آشتيانى ، ص 449 . . ","page_name":" 292 ","page_number":316},
  {"content":"\r\n1 - كلى و افراد ، با اين كه افراد در جهان خارج متكثر و متعدد و گوناگون مىباشد با اين حال كلى يك حقيقت است و همهء آنها مشمول كلى مىباشند .\r\n2 - دريا و قطراتش .\r\n3 - جسم و سايه اش .\r\n4 - كل و اجزايش .\r\n5 - دريا و امواجش .\r\n6 - گل و برگهايش .\r\n7 - عدد واحد و تكثراتش .\r\nاين مكتب شايد مورد استبعاد اكثر متفكرين بوده باشد ، ولى به هر حال خواه از نظر شعرى و ذوقى و خواه از نظر فلسفى عباراتى كه صريحاً اين قبيل وحدت موجود را مىرساند ديده مىشود .\r\nمثلًا بعضى از رباعيات عبد الرحمن جامى تقريباً از همين قبيل عبارات است ، او مىگويد :\r\n\r\nچون حق به تفاصيل و شئون گشت عيان\r\nمشهود شد اين عالم پر سود و زيان\r\nچون باز روند عالم و عالميان\r\nدر رتبهء اجمال حق آيد به ميان\r\n\r\nباز مىگويد :\r\n\r\nآن شاهد غيبى ز نهان خانهء بود\r\nزد جلوه كنان خيمه به صحراى وجود\r\nاز زلف تعينات بر عارض ذات\r\nهر حلقه كه بست دل ز صد حلقه ربود\r\n\r\nالبته من نمىگويم جامى از همه جهات به اين مكتب عقيده مند بوده است ، ولى به هر حال اين رباعيات از اوست ، و شايد در مقام ذوق پردازى گفته باشد .\r\nآن چه كه در بارهء مكتب « وحدت موجود » از نظر شخصيت گوينده و استحكام مطالب مىتوان در نظر گرفت ، صدر المتالهين فيلسوف نامى شرق است كه در اسفار و\r\n","description":"","footnote":"","page_name":" 293 ","page_number":317},
  {"content":"\r\nساير كتابهايش با بيانات گوناگون توضيح داده است ، ما در اين باره چند عبارت از اين متفكر نقل مىكنيم ، او مىگويد :\r\nفصل فى التنصيص على عدميه الممكنات بحسب اعيان ماهياتها :\r\n« گويا تو از مراتب گذشته كه گفتيم و تو شنيدى ، به توحيد خاص الهى ايمان آوردى و تصديق كردى كه وجود حقيقت واحده‌اى است كه عين حق است و براى ماهيات و اعيان امكانى وجود حقيقى نيست ، بلكه موجوديت آنها به جهت رنگ آميزى شدن با نور وجود و مقول بودن آنها به نحوى از انحاء ظهور وجود و قسمتى از تجلى آن است . و آن چه كه در نمودها و ماهيات آشكار است ، و در هر گونه شئون و تعينات ديده مىشود جز حقيقت وجود چيز ديگرى نيست ، بلكه تمام آنها وجود حق است با تفاوت نمودها و تعدد شئون و تكثر حيثيتهاى آن » ( 1 )  باز در جاى ديگر از اسفار مىگويد :\r\n« فصل فى ذكر نمط آخر من البرهان على ان واجب الوجود فردانى الذات تام الحقيقة لا يخرج من حقيقه شىء من الاشياء » :\r\nبدان كه واجب الوجود بسيط الحقيقة است در نهايت بساطت و هر بسيط الحقيقة كه در نهايت بساطت است ، همهء اشياء است :\r\n","description":"","footnote":" ( 1 ) كانك قد آمنت من تضاعيف ما قرع سمعك منا بتوحيد الله سبحانه توحيدا خاصا ، و اذعنت بان الوجود حقيقة واحدة و هي عين الحق و ليس للماهيات و الأعيان الامكانية وجود حقيقى انما موجوديتها بانصباغها بنور الوجود و مقوليتها من نحو من انحاء ظهور الوجود و طور من اطوار تجليه و ان الظاهر فى جميع المظاهر و الماهيات و المشهود فى كل الشهود و التعينات ليس إلا حقيقة الوجود بل الوجود الحق بحسب تفاوت مظاهره و تعدد شؤونه و تكثر حيثياته . اسفار - سفر اول از الهيات 292 . . ","page_name":" 294 ","page_number":318},
  {"content":"\r\nپس واجب الوجود همهء اشياء است ، و هيچ چيزى خارج از واجب الوجود نيست . دليل اين مدعا به طور اجمال اين است كه اگر از حقيقت واجب الوجود چيزى بيرون بوده باشد ، ذات خداوند مصداق سلب همان چيز خواهد بود ، و اگر مصداق سلب آن چيز نبوده باشد بايستى به حكم محال بودن ارتفاع نقيضين مصداق سلب آن چيز بوده باشد ، پس همان چيز عين واجب الوجود خواهد بود ( بنا به قاعده سلب سلب است كه اثبات مىشود ) ، و اين خلاف فرض است . زيرا فرض اين بود كه خدا غير از آن چيز است . و اگر بگوييم كه خدا مصداق سلب آن چيز است ، ذات خداوندى از يك حقيقت مثبت كه ذات خود او است ، و نفى حقيقت همان چيز ، مركب مىگردد ، اگر چه اين تركيب از نظر عقلى با نوعى از تحليل بوده باشد ، و اين خلاف فرض ما است كه گفتيم خداوند در نهايت بساطت است . ( 1 )  عبارات فوق اگر چه ممكن است با يك عده تأويلات از ظاهر منصرف گشته ، عنوان وحدت وجودى به خود بگيرد ، ولى همه مىدانيم كه اين گونه تأويلات مقاصد مؤلفين را منحرف كردن است .\r\nاگر به طور صحيح دقت كنيم خواهيم ديد : اين عبارات كه مىگويد : « و آن چه كه\r\n","description":"","footnote":" ( 1 ) اعلم ان واجب الوجود بسيط الحقيقة غاية البساطة ، و كل بسيط الحقيقة غاية البساطة ، و كل بسيط الحقيقة كذلك فهو كل الاشياء ، فواجب الوجود كل الاشياء ، لا يخرج عنه شيء من الاشياء و برهانه على الاجمال انه لو خرج عن هوية حقيقته شىء لكان ذاته بذاته مصداق سلب ذلك الشيء و الا لصدق عليه سلب سلب ذلك الشيء إذ لا مخرج عن النقيضين و سلب السلب مساوق للثبوت فيكون ذلك الشيء ثابتاً غير مسلوب عنه و قد فرضناه مسلوباً عنه هف و إذا صدق عليه سلب ذلك الشيء عنه كانت ذاته متحصلة القوام من حقيقة شىء و لا حقيقة شىء فيكون فيه تركيب و لو بحسب العقل بضرب من التحليل و قد فرضناه بسيطا هف » ( هذا خلف ) . . ","page_name":" 295 ","page_number":319},
  {"content":"\r\nدر نمودها و ماهيات آشكار است و در هر گونه شئون و تعينات ديده مىشود ، جز حقيقت وجود چيز ديگرى نيست ، بلكه تمام آنها وجود حق است ، با تفاوت نمودها و تعدد شئون و تكثر حيثيتهاى آنها » صريح در همين وحدت موجودى است كه مىگويد : جهان واقعيت يك موجود بيشتر نيست .\r\nو همچنين عباراتى كه در مبحث « علت و معلول » مىگويد .\r\nو صريحترين عبارات در اين باره همان عبارات است كه به صورت شكل اول منطقى ارسطويى در آورده و در مبحث « بسيط الحقيقة بيان نموده است » :\r\n« فواجب الوجود كل الاشياء و لا يخرج منه شىء من الاشياء » ( بنا بر برهان فوق واجب الوجود همهء اشياء است ، و چيزى بيرون از واجب الوجود نيست ) .\r\nبرهانى كه صدر المتالهين براى مدعاى خود در وحدت موجودى متذكر شده است ، نمىتواند اثبات كنندهء آن مدعا بوده باشد زيرا ايشان مىگويند :\r\nاگر چيزى غير از واجب الوجود بوده باشد ، لازم مىآيد كه واجب الوجود مركب بوده باشد از حقيقت مثبت خود ، و نفى حقيقت آن چيز ، و اين قسمى از تركيب است اگر چه تحليل آن فقط جنبهء تعقلى دارد . و اين مسأله‌اى است شگفت انگيز : كه صدر المتالهين اين مرد بزرگ از تركيب عقلى وحشت مىكند ، ولى از تركب حسى و واقعى ، كه حس فقط نشان دهندهء آن است بيمى به خود راه نمىدهد وانگهى هيچ متفكرى با نظر دقيق در هر قلمرو علمى و فلسفى كه بوده باشد نمىتواند اين مطلب را بپذيرد كه حقيقتى كه در قيافه مثبت نظر به « خود » و قيافهء منفى نظر به « نفى ساير اشياء » دارد ، موجب تركب آن حقيقت بوده باشد . بلى براى شناسايى يك حقيقت شناسايى حقايق ديگر بسيار با اهميت است ، ولى اين شناسايى به عنوان شناختن جزء آن حقيقت نمىباشد ، بلكه شناختن ما وراى يك حقيقت كه عبارت است از افراد مماثل و ضد و مخالف و ساير مفاهيم ، براى تكميل درك آن حقيقت است از\r\n","description":"","footnote":"","page_name":" 296 ","page_number":320},
  {"content":"\r\nنظر ما وراى مرزهاى وجود همان حقيقت . زيرا اگر شناسايى مفهوم مقابل شناسايى جزء يك حقيقت باشد ، بايستى براى يك معرفت جزئى شناسايىهاى بىنهايتى لازم باشد ، مثلًا اگر از نظر علمى و همه جانبه بخواهيم اين قلم را بشناسيم لازم است كه تمام كهكشانها را بشناسيم .\r\nو همچنين جاى ترديد نيست كه روح انسانى پس از رشد و تكامل حتى بنا به روش صدر المتالهين غير از بدن جسمانى است . آيا مىتوانيم بگوييم : روح عين كالبد جسمانى است . به اين دليل كه اگر عين كالبد جسمانى نباشد لازم مىآيد كه روح مركب باشد از « خود » و غير خود يعنى غير جسم ؟ ما همين مكتب وحدت موجود را در بعضى از عبارات « اوپانيشاد » مىبينيم كه مىگويد :\r\nدر مرحلهء نخست وجود مطلق اساس و عله العلل وجود است ، در مرحلهء بعد ناموس حركت و جنبش يا فلك الافلاك مىشود ، به ارادهء مطلق خويش قوه خلاقه مىگردد و در اين مرحله داراى قدرت « شكتى » و قابليت ظهور « مايا » و امكان دوئى مىگردد . از مرحلهء دوم مرحلهء سوم پيدا مىشود ، به اين معنى كه قوهء خلاقه در جهان سارى مىگردد . بالاخره كائنات به وجود مىآيد ، و موجودات مادى پديدار مىگردد ، و در مخلوق كثرت پيدا مىشود ، اسامى اين مراحل چهارگانه بدين طريق است :\r\n1 - وجود مطلق ( براهمن ) 2 - آفريدگار ( ايشوارا ) 3 - سارى در كائنات ( هرن گربهه ) 4 - كائنات ( ويراج ) واقعيت كائنات :\r\nحال وضع نتيجهء نهايى اين جريان منطقى چيست ؟ آيا جهان داراى واقعيت است يا تنها خطاى باصره‌اى بيش نيست ؟ جوابى كه در « اوپانيشاد » به اين پرسشها داده شده قابل تعبيرات مختلف است\r\n","description":"","footnote":"","page_name":" 297 ","page_number":321},
  {"content":"\r\nمتن كتاب سخن از ورود خالق در خلقت مىراند ، آفريدگار نه تنها سلطان باطنى است ( انتر جامى ) مىباشد ، بلكه براهمن به صورت تمام آن چه موجود است از ذى حيات و غير ذى حيات ذى شعور و غير ذى شعور در آمده است . . . تا آن جا كه براهمن اساس كل وجود شناخته مىشود براهمن در جمع ذرات هستى ساريست » . ( 1 )  اين مكتب كه از يك ريشهء روانى بيشتر سرچشمه مىگيرد تا برهان منطقى واقعى ، اگر چه مىتواند اشكالاتى را كه از دوئىها در شناسايى جهان نمودار مىشود ، بر طرف نمايد ، ولى با پايهء تمام معلومات ما كه اصل « استحالهء اجتماع ضدين و اجتماع و ارتفاع نقيضين » است قيافهء مبارزه عجيبى به خود مىگيرد ، خلاصه نمىتواند علت اين حركت و به شكل تكثرات در آمدن را معنى كند ، و نيز نمىتواند هيچ يك از اصول اخلاقى و دينى و مسئوليتها و شخصيت و بقاى روح و به طور كلى خوبى و بدى و تحول و تكامل را تفسير نمايد .\r\nبنا بر اين بايستى بگوييم : اين مكتب در حقيقت پناهگاهى به خسته شدگان سنگلاخهاى دوئىهاست ، نه اين كه واقعاً براى صحت و واقعيت اين مكتب دليلى نشان داده شده است ، و يا اين كه عنوان ذوق پردازى دارد كه حتى در اشعار شعراى معمولى كه از مراحل دانش و فلسفه اطلاعى ندارند مشاهده مىشود ، البته نمىخواهيم بگوييم : در هر موردى كه مطالبى در بارهء وحدت موجود مطرح مىشود ، فقط جنبهء شعرى دارد ، نه حقيقت علمى و فلسفى كه قابل دفاع بوده باشد . زيرا متفكرين اين مكتب اگر چه در صدد استدلال بر مىآيند ، ولى اگر درست دقت كنيم خواهيم ديد : تمام آن استدلالات تقريباً براى چاره جويى در مقابل دوئىها انجام مىگيرد ، و اين استدلالات آن چنان با حدت و اخلاص صورت مىگيرد كه يك حالت دريافتى روانى را نشان مىدهد كه آنان در درون خود احساس مىكنند صدر المتالهين اين بزرگ متفكر صريحاً اين حالت دريافتى خود را به قرار تذكر مىدهد :\r\n","description":"","footnote":" ( 1 ) اوپانيشاد ترجمهء دارا شكوه از متن سانسكريت مقدمه به قلم آقاى دكتر تاراچند ص 300 . . ","page_name":" 298 ","page_number":322},
  {"content":"\r\n« و چنان كه خداوند با فضل و رحمت خود مرا موفق ساخت تا به هلاك سرمدى و بطلان ازلى ماهيات امكانى و اعيان ممكنه اطلاع پيدا كنم ، و همچنين خدايم مرا با يك برهان نورانى عرشى به صراط مستقيم رهبرى فرمود ، اين صراط مستقيم عبارت از اين است كه وجود و موجود در يك حقيقت واحد شخصى كه در موجوديت حقيقى شريك ندارد ، و در عالم عينى دوم ندارد ، منحصر مىباشد ، و در قلمرو هستى ديارى جز او وجود ندارد و هر چه كه در جهان هستى چنين نمايد كه غير از اوست آن چيز از ظهورات و نمودهاى ذات او بوده از تجليات صفات اوست كه در حقيقت عين ذات اوست .\r\nچنان كه گفتار بعضى از عرفا مىرساند : آن چه كه به او غير از خدا گفته مىشود ، يا ماسواى خدا يا جهان گفته مىشود ، نسبت آن چيز به خدا نسبت سايه است بر شخص صاحب سايه » . ( 1 )  اگر همين مفاهيم را از عينك يك انسان اديب و خوش ذوق كه سوزش و اشتياق نزديكى به خدا ، وعده اتحاد را به او مىدهد ، مطالعه نماييم ، به شكل ذيل در مىآيد كه شيلى شاعر معروف در موقع مناجات با خدا مىگويد :\r\n« خداوندا ، كوچكترين برگى از برگهاى درختان كه بازيچهء وزش باد است پاره اى\r\n","description":"","footnote":" ( 1 ) فكلما وفقني الله تعالى بفضله و رحمته بالاطلاع على الهلاك السرمدى و البطلان الازلى للماهيات الامكانية و الاعيان الجوازية ، فكذلك هداني ربى بالبرهان النير العرشى الى صراط مستقيم من كون الموجود و الوجود منحصرا فى حقيقة واحدة شخصية لا شريك له فى الموجودية الحقيقة ، و لا ثانى له فى العين ، و ليس فى دار الوجود غيره ديار ، و كلما يتراءى فى عالم الوجود انه غير الواجب المعبود ، فانما هو من ظهور ذاته و تجليات صفاته التي هى فى الحقيقة عين ذاته كما صرح به بعض لسان العرفاء بقوله : « فالمقول عليه سوى الله او غيره او المسمى بالعالم هو بالنسبة إليه تعالى كالظل للشخص فهو ظل الله » . . اسفار ، ج 2 ، از سفر اول ، ص 292 . . ","page_name":" 299 ","page_number":323},
  {"content":"\r\n\r\nاز تو بوده است ، و جزئى از تو مىباشد ، و من حتى مورچه‌اى را كه در گور و دخمه منزل گزيده و به گوشت مردگان خود را فربه مىسازد هرگز خوار نمىشمارم ، هر قدر كه او در حيات جاودانى كمتر شريك است ، و نيز اين روحى كه در هر جا وجود مىيابد و هر چيز به دو زنده است همانا تويى » . ( 1 )  اما وحدت وجود - نظريات گوناگونى در باره آن وجود دارد كه ما فقط به بيان چند نظر اكتفا مىكنيم :\r\n1 - وحدت سنخى وجود\r\nمقصود از اين وحدت اين است كه تمام موجودات از جنبهء دارا بودن وجود سنخيت دارند ، يعنى وجود يك سنخ است ، اين موجودات است كه با يكديگر مختلف مىباشند . تمام جهان هستى از خدا تا كوچكترين موجود و پديده همه در سنخ وجود با همديگر مشتركند ، تنها تفاوتى كه ميان آنها وجود دارد مربوط به اندازهء بهره و سهمى است كه از وجود دارند ، خداوند اكمل و اتم موجودات است ، در حالى كه يك دانه شن هم موجود است ولى از وجود كمترين بهره را دارا است . اين مكتب مورد بحث و بررسى زيادى قرار گرفته و گفته مىشود : كه براى رفع دشوارىهاى دوئى در ميان موجودات و ميان آنها و خدا ، اين نظريه نرمترين و مناسبترين نظريات مىباشد .\r\nولى بايستى اين نظريه مورد دقت بيشترى قرار بگيرد ، زيرا اگر بگوييم : آن چه در جهان عينى اعم از طبيعى و ما وراى طبيعى تحقق پيدا مىكند ، از سنخ وجود مىباشد ، و با فرض اين كه اصالت با وجود است و ماهيات سايه هاى همان وجود واحد اصيل هستند اين نتيجه به دست مىآيد : كه يك وجود واحد در دو قلمرو طبيعت و ما وراى طبيعت عينيت دارد ، و بدون ترديد همين نظريه ، براى پاسخ از تمام سؤالات مربوطه به وحدت موجود كه پيش از اين مطرح كرديم مطرح مىگردد .\r\n","description":"","footnote":" ( 1 ) اصول فلسفه - راپو پرت ، ص 113 . . ","page_name":" 300 ","page_number":324},
  {"content":"\r\n\r\n\r\n\r\n2 - وحدت شخصى وجود\r\nاين مكتب مىگويد : تمام موجودات يك وجود بيش نيست ، و بقيه سايه ها يا خيالاتى است كه ما ايجاد كرده‌ايم . اين همان وحدت موجود صريح است كه در بارهء آن مشروحاً بررسى نموديم اگر چه بعضىها از اين نظريه را وحدت وجود مىدانند .\r\n3 - وحدت شخصى و طولى وجود\r\nاين نظريه مىگويد : در مقابل وحدت شخصى كه در تمام موجودات تصور شده است ، بايستى وحدت را طورى فرض كرد كه با كثرات مشهود در موجودات ، مخالف نبوده باشد . و ما بايستى كثرت در موجودات و شئون و آثار آنها را بپذيريم ، ولى در عين حال وجود كه يك واحد سارى در تمام آن كثرات است ، مانند نفس انسانى در عين وحدت شامل تمام قواى درونى بوده بلكه در حقيقت با همان قواى درونى متحد مىباشد .\r\nاين نظريه از بعضى مطالب صدر المتالهين شيرازى بر مىآيد ، اگر چه از لحاظ تصور مناسبتر از وحدت موجود است ولى لازمهء آن نيز بالاخره همان مكتب وحدت موجود مىباشد . و شاهد اين استنباط همان جملات است كه در توضيح مكتب وحدت موجود از خود صدر المتالهين نقل كرديم .\r\n4 - وحدت وجود « رفيعى »\r\nاين نظريه با بيانى كه دانشمند محترم آقاى كشفى از استاد خود آقاى رفيعى قزوينى نقل مىكنند به قرار ذيل است :\r\n« مراد از وحدت وجود : وحدت در نظر مردم بيدار است كه از خوابگاه طبيعت و نفس و هوى بيدار شده به عوالم كثرت و تعينات بىشمار عالم امكان وقعى نمىگذارند . كثرت و تعدد و اختلاف انواع و اصناف و افراد را بالمشاهده همه مىدانيم و مىبينيم . از طرفى هم حضرت حق عز اسمه با ايجاد و تكوين ممكنات مختلف به علم و قدرت و حيات و اراده خود در آنها جلوه و ظهور كرده است ، همچنان كه سخنان فصيح و بليغ\r\n","description":"","footnote":"","page_name":" 301 ","page_number":325},
  {"content":"\r\n\r\nدر كلام خود متكلم تجلى مىكند ، و يا همچو فردى كه برابر چندين آينه قرار دارد ، و عكس او در تعداد بىشمارى از آينه هاى مختلف منعكس مىشود .\r\nصورتهايى كه از فرد در آبگينه ها نقش مىبندد ، صورت اصلى فرد را به نوعى از بزرگى و كوچكى و صفا و كدورت ظاهر مىسازد ، پس آن چه از گوينده در سخن و از فرد در آينه هويدا است ، جلوه يا مظهر اوست نه خود او ، اين نه حلول در آينه است ( روح خدا در بنده حلول نمىكند ) و نه اتحاد با آينه ، ( خداوند و بنده يكى نيستند ، و عالم خاك را با عالم پاك چكار ) بديهى است كه اگر شخص ثالثى به اين مظاهر و مرائى نظر كند ، هم صورت فرد را كه نشسته در آينه ها منعكس مىشود مىبيند ، و هم جسم و شكل و چگونگى درخشش و تعداد آينه ها را . ( 1 )  اين نظريه اگر چه از بعضى از اشكالات خود را رها كرده است ، ولى باز اين مسئله بدون حل و فصل در اين نظريه باقى مىماند كه چون اين موجودات به منزلهء آينه نشان ده صفات و مظاهر خداوندى است ، نه ذات او . بنا بر اين موجودات مىتوانند فقط جنبهء نشان دهى داشته باشند ، به عبارت ديگر اين نظريه فقط مىتواند اثبات كند كه انسان بيدار مىتواند خدا را در موجودات مشاهده نمايد ، اما رابطهء خداوند با اين موجودات چيست ؟ آيا رابطهء علت و معلول است ، يا خالق و مخلوق ؟ اين نظريه پاسخ سؤال فوق را نمىدهد .\r\nاين بود اقسام معروف وحدت وجود و موجود ، كه به استثناى نظريهء اخير همهء آنها يا به طور مستقيم و يا به طور غير مستقيم به وحدت موجود منجر مىگردد .\r\nرابطهء خدا با ساير موجودات\r\nمسئلهء رابطه خدا با ساير موجودات ( رابطهء حادث با قديم ) ( رابطهء واجب و ممكن ) ، از ديرگاه توجه اغلب متفكرين جوامع انسانى را به خود جلب كرده است . و از آن جهت كه حواس و مغز انسانى داراى قيود و شرايط مشخص بوده و وسايل فعاليت و مقولات علمى و فلسفى خود را از جهان طبيعت كسب مىكند ، نمىتواند در اين مسئله\r\n","description":"","footnote":" ( 1 ) مجلهء روان پزشكى شماره پنجم سال چهارم دى ماه 1347 . . ","page_name":" 302 ","page_number":326},
  {"content":"\r\nبه هويت يك طرف از اين رابطه كه « خدا » است آشنايى معمولى پيدا كند ، مانند آن آشنايى كه در بارهء طرف ديگر يعنى ساير موجودات طبيعى دارا مىباشد .\r\nاغلب مطالبى را كه در اين باره گفته شده است ، يا يك دريافت شخصى بوده ، يا يك عده تشبيهات ادبى است كه مىتواند فقط بعضى از مغزها را قانع بسازد ، مثلًا يكى از آن تشبيهات بسيار زيبا را در ابيات ذيل كه از شيخ محمود شبسترى است ، مىتوان مشاهده كرد ، او مىگويد :\r\n\r\nعدم آيينه عالم عكس و انسان\r\nچو چشم عكس در وى شخص پنهان\r\nتو چشم عكسى و او نور ديده است\r\nبه ديده ديده را ديده كه ديده است ؟\r\nجهان انسان شد و انسان جهانى\r\nاز اين پاكيزه تر نبود بيانى\r\n\r\nولى آيا واقعيت اين است ؟ حقيقتاً جهان عكس خدا است كه در آينهء عدم منعكس شده است ؟ عدم چيزى نيست كه بتواند مانند آينه چيز ديگرى را نشان بدهد ، و آن گهى بىنهايت چگونه مىتواند در اجزاء محدوده منعكس گردد ؟ اين همان اشكال است كه به نظريهء وحدت وجود رفيعى هم وارد مىآمد .\r\nبه هر حال بهتر آن است كه ما به اصل مسئلهء « رابطه خدا با ساير موجودات » بپردازيم شايسته ترين راه براى افكار معتدل در رسيدن به اين موضوع دشوار آن است كه ما يك عده مسائل روشن را كه مىتوانند به عنوان مقدمه براى شناخت مسئلهء فوق مفيد بوده باشند مطرح كرده تدريجاً رو به سوى موضوع گام برداريم .\r\n1 - جهانى در مقابل ما گسترده است ، اين جهان عينيت دارد و ساختهء حواس ما نمىباشد .\r\n2 - اين جهان يك واحد بسيط نيست ، بلكه مركب است از موجوداتى كه با يكديگر در حال ارتباطاند .\r\n3 - اين جهان در حال حركت و تحول و كون و فساد است .\r\n4 - موجودات و اجزاء اين جهان از لحاظ ثبات و زوال يكسان نبوده با يكديگر متفاوتند .\r\n","description":"","footnote":"","page_name":" 303 ","page_number":327},
  {"content":"\r\n5 - كميتها و كيفيتهاى گوناگونى در موجودات اين جهان نمودار گشته ، حواس ما مىتواند به توسط اين دو مقوله با جهان طبيعت تماس حاصل كند .\r\n6 - انسان در اين جهان موجود جاندارى است كه به جهت داشتن نيروى تفكر و پديدهء روانى در بارهء اين جهان فكر مىكند ، براى خود معلوماتى كسب مىنمايد ، و به زندگانى دل خواه خود راه باز كند .\r\n7 - يكى از اساسىترين قوانينى كه در اين جهان براى او احراز شده است ، قانون « محال بودن تصادف » است . زيرا امكان تصادف را حواس و مغز او نپذيرفته است .\r\n8 - همين قانون در درجهء اول باعث شده است كه او معتقد باشد كه اين جهان خدايى دارد .\r\n9 - از آن جهت كه قانون « عليت » را به توسط حواس و مغز خود از همين جهان بهره بردارى كرده است ، و اين قانون احكام و شرايطى مخصوص دارد ، « مثلًا بايستى معلول با علت هم سنخ بوده باشد » .\r\nاين مسئله پيش آمده است كه خدا ( علت ) با موجودات ( معلول ) چه رابطه‌اى دارد ؟ آيا اين دو علت و معلول هم مانند ساير علل و معلولات جهان طبيعت با يكديگر سنخيت دارند ؟ 10 - در مقابل اين مسئله با يك قضيه روشن ديگر روبرو هستيم كه مىگويد : روح انسانى يا به هر اصطلاحى كه مناسب باشد از قبيل « من » يا « درون » يا « مغز » و « تشكيلات مخصوص اعصاب » مانند يك علت در كالبد مادى ايجاد تأثير مىنمايد ، ولى هيچ گونه سنخيتى هم ميان آن دو ( روح و پديده هاى اعضاى مادى ) ما وجود ندارد .\r\nبنا بر اين ما مىتوانيم در باره تعيين رابطهء خدا با ساير موجودات از قانون « عليت » اصطلاحى دست برداريم .\r\n11 - احتياج به ماده غير از احتياج به صادر كننده ( فاعل ) مىباشد ، آن چه كه در بارهء\r\n","description":"","footnote":"","page_name":" 304 ","page_number":328},
  {"content":"\r\nهمين جهان گسترده در مقابل حس و عقل ضرورت دارد ، اين است كه جهان مستند به غير خود مىباشد ، لذا فاعلى دارد ، اما اين كه مىبايست از ازل براى او ماده‌اى مانند ماده موجودات در حال حركت وجود داشته باشد ، دليلى وجود ندارد . اين مطلب در فعاليتهاى روانى كاملًا ديده مىشود كه روح انسانى صدها فعاليت دارد ، ولى نمودهاى حاصله از آن فعاليتها چگونه احتياجى به ماده ندارد .\r\nروى همين مقدمهء يازدهم مىتوانيم اين نتيجه را هم بگيريم : كه مسئلهء عليت خداوند بر ساير موجودات حتى از جنبه عليت هم غير از عليت موجودات با يكديگر مىباشد ، زيرا در عليتهاى معمولى به اضافهء علت فاعلى علت مادى هم كه مانند نخ تسبيح دانه هاى حوادث روى آن مىغلطند ، ضرورت دارد ، در صورتى كه در عليت خداوند بر ساير موجودات چنين شرطى مشاهده نمىشود .\r\n12 - خدا مانند ساير موجودات كه در مقابل يكديگر ، پهنهء فضاى معين و زمان معينى را اشغال مىكنند ، در مقابل مخلوقات خود فضا و زمان مشخصى بر خود نگرفته است .\r\nدر نتيجه رابطهء او با ساير موجودات ، مانند رابطهء دو موجود طبيعى با يكديگر نخواهد بود . پس بايستى اين رابطه ما فوق تمام روابط بوده باشد .\r\nآن چه كه از مجموع معلومات بشرى به دست آمده است ، اين است كه اين رابطه را ما هرگز نخواهيم توانست با مفاهيم و موضوعاتى كه از طبيعت و حواس و مغز بهره بردارى كرده‌ايم ، كشف نموده و جملهء نهايى را در اين باره بگوييم . پس از اين ناحيه نبايستى مغز را شكنجه داده خود را در پيچ و خم اصطلاحات متحير بسازيم .\r\nما بايستى در اين مورد دو مسئله را از يكديگر تفكيك كنيم :\r\nيكى - رابطهء خدا با ساير ممكنات .\r\nدوم - چگونگى دريافت ما در بارهء خدا .\r\nدر بارهء مسئلهء اول ، پس از قطع به اين كه هيچ گونه مفاهيم متخذ از نمودها و روابط طبيعت نمىتواند اين رابطه را تفسير نمايد ، همين مقدار مىتوان گفت كه\r\n","description":"","footnote":"","page_name":" 305 ","page_number":329},
  {"content":"\r\n\r\nرابطهء آن وجود برتر با ساير موجودات مانند رابطهء فاعل با مصنوع مىباشد ، نه علت با معلول خود به معناى اصطلاحى آن . اين كه گفتيم فاعل با مصنوع ، مقصود مانند نجار و ميز ، و ماشين ساز و ماشين نيست ، بلكه مانند رابطهء « من » انسانى با فعاليتى است كه انجام مىدهد .\r\nدر اين رابطه با اين كه « من » با فعاليتهاى خويش « مثلًا تصور » سنخيتى ندارد ولى در عين حال ساختهء آن است ، و در ايجاد كردن فعاليت مزبور هم احتياجى به ماده پيشين ندارد ، ما بيشتر از اين مقدار در رابطهء حادث و قديم ، يعنى خدا و ساير موجودات نمىدانيم ، و چنان كه گفتيم : روابط ديگرى كه گفته شده است ، از حدود تشبيهات تجاوز نمىكند ، يا يك عده دريافتهاى شخصى است كه با استدلالات منطقى و علمى سازگار نمىباشد . بلى بايستى در نظر بگيريم كه ممكن است كه با تأديب و تربيت بيشتر روان انسانى در باره دريافت رابطهء خدا با ساير موجودات با واقعيت بيشترى روبرو گردد ، ولى اين دريافتها شخصى بوده و نمىتواند با اصطلاحات و مفاهيم معمولى كه در شناسايىها وجود دارد بيان شود .\r\nاز همين جا تكليف مسئلهء دوم هم روشن مىشود ، و انسان خوب احساس مىكند كه خداوند چه اندازه با موجودات نزديك است ، و انسان چه اندازه مىتواند با او رابطهء نزديك برقرار نمايد .\r\nبرقرارى رابطهء مزبور به تكاپو در ايمان و عمل نيكو كه كشش خاصى به سوى او ايجاد مىكند ، نيازمند مىباشد .\r\nتفسير ابيات\r\nمريدان به وزير اعتراض مىكنند كه ، ما در مقام انكار تو نيستيم گفتگوى ما با تو مانند گفتگوى اغيار با يكديگر نمىباشد ، اين اعتراض و انكار نيست ، بلكه اشك ديده گان ما و آه هايى است كه از اعماق جان ما بر مىخيزند . ستيزهء ما با تو همان اندازه امكان پذير است ، كه ستيزهء\r\n","description":"","footnote":"","page_name":" 306 ","page_number":330},
  {"content":"\r\nكودك با دايه ، گريه كودك در مقابل دايه از نظر احساس نيك و بد در بارهء او نيست .\r\nهمچنين ما آن دستگاه خاموش موسيقى هستيم كه تو ما را به صدا درمىآورى . اين زارىها كه ما مىكنيم از ما نيست ، بلكه ايجاد كنندهء اين زارىها تويى .\r\nما همانند آن ناى هستيم كه نواى آن را تو مىنوازى ، آرى ما صدا ايجاد مىكنيم ، ولى صدا از ما نيست ، بلكه ما مانند آن كوه هستيم كه صدا را منعكس مىنمايد .\r\nما به منزلهء آن وسايل شطرنج هستيم كه برد و باختى كه در آن نقش مىبندد ، از بازيگر است نه از خود وسايل شطرنج .\r\nبالاتر از همهء اينها اصلا ما كيستيم كه در مقابل تو بگوييم ما هستيم و تو هستى ؟ و بدينسان در مقابل هستى تو براى خود هستى اثبات كنيم ؟ در بيت ، ذيل طرف سخن خداى يگانه است :\r\n\r\nما عدمهاييم و هستىهاى ما\r\nتو وجود مطلق فانى نما\r\n\r\nموجوديت ما در مقابل ذات احديت نمايش هستى دارد نه اينكه حقيقتاً داراى موجوديت اصيل بوده باشد ، آن جنبهء هستى واقعى ما وجود مطلقى است كه نمايش فنا در ساير موجودات متكثره دارد . بنا بر اين همهء ما داراى آن نمود هستيم كه شير نقش شده در پرچم ، اگر حركتى از او ديده شود با هيچ منطق و عقلى نمىتوان آن را به خود شير نقش شده در يك پارچه نسبت داد . اين حركت از باد است ، و تمام تكاپوها و فعاليتهاى ما از آن نيروى نهانى است ، آن نيروى نهانى كه جانهاى ما فدايش باد .\r\nالبته مقدارى از ابيات جلال الدين در بارهء رابطهء كارهاى انسان بلكه موجوديت انسانى با خدا ، داراى همان مضمون است كه اين جمله : « لا\r\n","description":"","footnote":"","page_name":" 307 ","page_number":331},
  {"content":"\r\nحول و لا قوه الا باللَّه » در بر دارد . توضيح اين جمله در آينده مورد بررسى و توضيح قرار خواهد گرفت .\r\nاى خدا\r\n\r\nباد ما و بود ما از داد توست\r\nهستى ما جمله از ايجاد توست\r\n\r\nلذت هستى را تو به اين موجود نماها عطا كردى ، تويى كه اين نيستها را به خود عاشق ساختى . اين لذايذ معنوى را تو به ما داده‌اى .\r\nپروردگارا ، اين نقل و باده را كه به ما بخشيده‌اى از ما مگير . تسلط تو بر جهان هستى آن چنان است كه اگر بخواهى همهء آن چه را كه بخشيده‌اى از ما بگيرى كيست كه در مقابل تو عرض اندام نموده ، به صورت طلبكار در آيد ؟ آخر اى خداى توانا ، تابلوى نقاشى بىاختيار هم مىتواند با نقاش خود پنجه در افكند ؟ خداوندا در ما و ناچيزى ما منگر ، به عظمت و اكرام و سخاى خود بنگر .\r\nآن گاه كه ما موجودات انسانى در نهانگاه نيستى بوديم ، آن گاه كه از وجود ما كوچكترين اثرى در ديار هستى نبود ، تقاضايى هم نداشتيم با اين حال لطف و عنايت تو ناگفته هاى ما را مىدانست . ما چگونه در مقابل تو مىتوانيم عرض وجود نماييم ، مگر نقش در مقابل نقاش و قلم مانند كودك در شكم نيست كه در زنجير قوانين طبيعت بسته شده ، كوچكترين اختيارى از خود ندارد ؟ در نزد قدرت مطلق تو تمام موجودات آن چناناند كه جايگاه فرو رفتن سوزن در مقابل سوزن . آن خداى بزرگى كه با ارادهء مطلق خود هر گونه موجودات را از كتم عدم به وجود مىآورد .\r\nآن موجود توانايى كه ديو و آدم و نقشه هاى شادى و اندوه مىكشد . كجا است آن دستى كه جلوى فعاليتهاى خداوندى را بگيرد ؟ كو\r\n","description":"","footnote":"","page_name":" 308 ","page_number":332},
  {"content":"\r\nآن نطقى كه بتواند ضرر و نفع واقعى خود را بيان نمايد ؟ اگر مىخواهى تسلط ارادهء الهى را در قلمرو فعاليتهاى انسانى بدانى ، به آيهء شريفه قرآن مراجعه كن ، كه خطاب به پيامبر عظيم الشأن مىفرمايد :\r\n« ما رميت إذ رميت و لكن اللَّه رمى » ( تو نبودى كه آن مشت خاك را به روى كفار پاشيدى ، او خدا بود كه خاك را به روى آنها پاشيد ) تو گمان مىكنى كه تيرى را كه ما از كمان رها مىكنيم ، آن ماييم كه تير مىاندازيم ؟ نه ، تير انداز حقيقى خدا است .\r\nبا اين مطلب تو گمان خواهى كرد كه من عين جبر را مىگويم ، و مىگويم : انسان هيچ گونه اختيارى ندارد . اين اشتباه است . من مىخواهم عظمت جبارى خداوند را براى تو بگويم . تفاوت زيادى است ميان اين كه بگوييم انسان در كارهاى خود مجبور بوده هيچ گونه اختيارى ندارد ، و اين كه بگوييم : خداوند تسلط مطلق به جهان و شئون آن دارد ، اين دومى را مىگويم كه معناى جبارى خداوند است . اگر همين حقيقت را كاملًا مورد توجه قرار بدهى ، خواهى ديد : كه چرا من شما را به صفت جبارى خداوند متوجه مىكنم ، زيرا اين صفت شما را به حالت تسليم مطلق وادار خواهد كرد .\r\nجلال الدين پس از اين بر مىگردد و پديدهء اختيار را مطرح ساخته از پديده هاى روشنى به وجود اختيار در انسانها استدلال مىنمايد ، او مىگويد :\r\n\r\nزارى ما شد دليل اضطرار\r\nخجلت ما شد دليل اختيار\r\n\r\nروشن است كه اگر ما در بر طرف ساختن ناملايمات اختيارى داشتيم ناله و زارى نمىكرديم كه خود از زبونى و بىچارگى كشف مىكند . از آن طرف كاملًا محسوس است كه هنگامى كه تقصير ما به ديگران كشف مىشود\r\n","description":"","footnote":"","page_name":" 309 ","page_number":333},
  {"content":"\r\nاحساس خجلت مىكنيم ، بلكه هنگامى كه پس از ارتكاب معصيت به درون خود متوجه مىشويم ، نوعى از سرافكندگى و خجلت را در خود مشاهده مىكنيم ، اگر اختيارى در كار نبود اين خجلت و شرم و آزرم هيچ گونه مفهومى نداشت ، زيرا خجلت كشف مىكند از اين كه هنگامى كه فرد راه زشتى را انتخاب مىكرده راه نيك ، يا راه بىطرفى باز بوده است ، و راه زشتى را با امكان حركت در راه مخالف انتخاب كرده است .\r\nو همچنين اگر اختيارى وجود نداشت ، چرا مربيان بشرى اين همه كوشش در تعليم و تربيت افراد مىنمايند ؟ چيست آن انگيزه كه روان شما را از تدبيرهاى انجام گرفته بر مىگرداند ؟ جلال الدين در مصرع اول اين بيت كه مسئله تعليم و تربيت است مىخواهد اختيار را اثبات كند به توضيح اين كه اگر وراثت و محيط و ساير عوامل طبيعى موجوديت يك انسان را آن چنان مىسازد كه ديگر نمىتواند مخالف آن عوامل كارى انجام بدهد ، پس اين تعليم و تربيت چه مفهوم و چه نتيجه‌اى خواهد داشت ؟ ولى استدلال درست نيست ، زيرا پديدهء تعليم و تربيت فقط مىتواند اثبات كند كه انسان موجودى قابل انعطاف است ، به طورى كه حتى تعليم و تربيت هم مىتواند در ساختن موجوديت او تأثير داشته باشد ، ولى همين پديدهء انعطاف با قانون عليت هيچ گونه منافاتى ندارد ، زيرا خود تعليم و تربيت هم مىتواند انگيزه‌اى مانند ساير انگيزه ها به طور جبر براى فرد مؤثر بوده باشد ، چنان كه بارش قطرات باران مداوم مىتواند سنگى را تدريجاً سوراخ نمايد .\r\nمصرع دوم ( خاطر از تدبيرها گردان چراست ؟ ) جمله‌اى است كه مىتواند هر دو پديدهء جبر و اختيار را تأييد كند ، يعنى اگر بگوييم : مقصود اين است كه يك فرد انسانى براى خود تدبيرها مىكند و دستوراتى براى خود مىنهد ، به طورى كه اگر جبر نظريهء صحيحى بود همان تدبيرها و دستورها\r\n","description":"","footnote":"","page_name":" 310 ","page_number":334},
  {"content":"\r\nكه براى او اثبات شده سمت كار را نشان مىدهد ، مىتوانست علت كامل اقدام به كار يا خوددارى از آن بوده باشد ، ولى تعليم و تربيت و تلقين روانى همهء آنها را بر هم مىزند . پس ممكن است بگوييم : اختيار وجود دارد . و ممكن است معناى ديگرى از مصرع مزبور اراده شود ، و تقريباً همان مضمون كه به انورى نسبت داده شده است كه مىگويد :\r\n\r\nاگر محول جان جهانيان نه قضاست\r\nچرا مجارى احوال بر خلاف رضاست ؟\r\nبلى قضاست بهر نيك و بد عنان كش خلق\r\nبدان دليل كه تدبيرهاى جمله خطاست\r\n\r\nاگر تو بگويى : استاد يا تلقين كننده‌اى كه مىخواهد مخالف طبيعت كودك كارى انجام دهد ، اين استاد از جبر غفلت ورزيده حقيقت بر او پوشيده شده است ، اگر درست گوش فرا دهى . جوابى به اين تو هم بىجاى تو خواهم گفت .\r\nمىگويد : اين حسرت و زارى كه در هنگام بيمارى از تو سر مىزند ، كشف مىكند از اين كه تو از خواب غفلت كه در حالت بهبودى سر تا پاى ترا فرا گرفته بود ، بيدار گشته رو به خالق الاسباب و العلل نموده‌اى . در همين حال بيمارى است كه تو از گناهان خود استغفار مىكنى ، زشتى گناهان بر تو آشكار مىگردد . در حال بيمارى است كه از كردارهاى خود نادم گشته ، مىگويى : اگر بهبودى يابم به راه حق و حقيقت روم ، با خود چنين عهد و پيمان مىبندى كه دائماً در اطاعت خدا خواهم بود .\r\nپس با اين مقدمات يقين كردى كه بيمارى براى تو هوش و بيدارى ارمغان مىآورد . پس از اينجا يك اصل براى تو روشن مىگردد ، و آن اين است كه هر كس كه در اين زندگانى دردى دارد تنها اوست كه بويى از توجه به خدا برده است ، و همچنين هر كس كه در اين دنيا بيدارتر است ، او پر دردتر است .\r\nاين مطلب هم فى نفسه مسئلهء بسيار مهمى است كه هشياران تاريخ\r\n","description":"","footnote":"","page_name":" 311 ","page_number":335},
  {"content":"\r\nبشرى سكوت و اندوهشان بيش از خنده و شادىشان بوده است ، زيرا تعمق در درون و اعماق جهان سكون مىآورد و تعمق در سر گذشت خويش و ديگران كه اغلب روى جهالت بوده و از تمام امكانات بهره بردارى نشده است موجب اندوه مىگردد .\r\nاين مطلب را جلال الدين به عنوان جواب از سؤال آن شخص بيان كرد كه مىگفت تعليم و تربيت كنندگان از مسئلهء جبر آگاهى ندارند ، ولى چنان كه روشن است بيان جلال الدين در چند بيت گذشته پديدهء بيمارى و تأثير آن در توجه و گرايش انسان به مبدأ فياض بوده پاسخى به آن گفته نمىتواند بوده باشد .\r\nسپس مىگويد :\r\nاگر تو حقيقتاً از تسلط مطلق خداوندى اطلاعى دارى ، پس چرا هميشه مغرور و بىخبر زندگى مىكنى ؟ اگر تو واقعاً تسلط او را مىديدى ، زارىها مىكردى و حركت حلقه هاى زنجير زندگانى را به او وابسته مىدانستى اگر تو احساس كرده‌اى كه به زنجير جبارى خداوندى وابسته‌اى ، چرا اسير شادىهاى بىاساس گشته‌اى ؟ تو كه مانند چوب شكسته‌اى چطور براى خود استقلال وجودى را اعتقاد كرده‌اى ؟ مانند چوب شكسته‌اى كه هواى ستون بودن به سرش بزند .\r\nاسير زندان عوامل ما فوق ، نمىتواند در خود احساس آزادى نمايد اگر تو احساس كرده‌اى كه گرفتار زنجير علل ما فوق هستى ، چگونه مىتوانى شادى كنى ؟ اگر تو مىبينى كه عوامل نيرومندترى بر موجوديت تو مسلط است چرا ابراز نيرومندى بر ناتوانان مىكنى ؟ پس اگر تو تسلط و جبارى او را نمىبينى ، در آن باره گفتگو مكن و اگر جبارى او را مىبينى علامت اين ديدن را به ما هم نشان بده .\r\nتو يك موجود نادانى ، زيرا هر گاه كه بيك چيزى تمايل دارى در بارهء\r\n","description":"","footnote":"","page_name":" 312 ","page_number":336},
  {"content":"\r\nبه دست آوردن آن چيز براى خود توانايى احساس مىكنى ، و هر كارى را كه مورد تمايل نيست به خدا نسبت مىدهى .\r\nو اين مطلب را كه جلال الدين مىگويد ، يكى از مسائل بسيار عالى است كه مطرح كرده است ، زيرا هنگامى كه تمايل انسان ، مخصوصاً مرتبهء شديد آن ، به يك چيز تعلق پيدا مىكند ، قدرت و توانايى خود را آن چنان مشاهده مىكند كه مانند ناپلئون مىگويد : من در دنيا چيز محالى سراغ ندارم ، زيرا ناپلئون آن چه را كه براى خود مىخواست ممكن مىدانست و آن آقايى تمام دنيا بود نه فقط اروپا . و بالعكس انسان هنگامى كه ميل به چيزى ندارد ، دائماً مىخواهد آن را از حيطه توانايى خود خارج بسازد ، گاهى به قضا و قدر نسبت مىدهد ، و در زمان معاصر ما فردى كه نمىخواهد اصلاح شود ، فوراً مىگويد : مادامى كه اجتماع اصلاح نشده است ، من چگونه مىتوانم راه روشن را انتخاب كنم ؟ البته اين استدلال دوم تا حدودى درست است ، زيرا اجتماع در ساختن فرد نقش بسيار مهمى را ايفا مىكند .\r\nولى اگر درست دقت شود ، واقعيت آن چنان نيست كه به طور كلى تابع اين ايده باشد . يعنى اين كه فرد ساخته شدهء اجتماع است چنان كه اميل دوركايم مىگويد ، تا حدود زيادى مبالغه است ، زيرا ما مىبينيم : تمام تحولات علمى و سياسى و اجتماعى و دينى و اخلاقى به توسط افرادى انجام گرفته است كه درست به خلاف سمت حركت اجتماع حركت كرده‌اند سپس مىگويد :\r\n\r\nانبياء در كار دنيا جبريند\r\nكافران در كار عقبى جبريند\r\nانبيا را كار عقبى اختيار\r\nكافران را كار دنيا اختيار\r\n\r\nروى محاسبه فوق اين مطلب نتيجه گرفته مىشود كه : چون انبياء به كار دنيا ميل ندارند ، بنا بر اين دخالت و فعاليت آنها در كارهاى دنيوى به طور جبر و اكراه انجام مىگيرد . و بالعكس از آن جهت كه سراى پشت پرده و دنياى\r\n","description":"","footnote":"","page_name":" 313 ","page_number":337},
  {"content":"\r\nابدى مورد تمايل آنها است ، توانايى و اختيار خود را در آن مىبينند و در مقابل انبياء كفار و تبه كاران قرار گرفته‌اند . ممكن است به جاى جبر كلمهء اكراه در اين مورد به كار برده شود ولى اين مطلب تا حدودى قابل تأمل به نظر مىرسد ، زيرا پيامبران عظام تفكيكى ميان دنيا و آخرت و از حيث اين كه هر دو در راه هدف قرار گرفته‌اند نمىبينند ، امير المؤمنين عليه السلام كسى كه دنيا را مورد تقبيح قرار داده بود ملامت مىكند . بلكه در دين مقدس اسلام دنيا كاملًا براى همهء افراد انسانى اعم از پيامبر و فرد معمولى مطرح است ، خداوند مىفرمايد :\r\n« وَاِبْتَغِ فِيما آتاكَ الله اَلدَّارَ اَلآخِرَةَ وَلا تَنْسَ نَصِيبَكَ مِنَ اَلدُّنْيا » 28 : 77 . ( 1 )  ( در آن چه كه خداوند به تو داده است سراى آخرت را جستجو كن ، و ضمناً سهم خود را هم از دنيا فراموش مكن ) .\r\nباز مىفرمايد :\r\n« مَنْ كانَ فِي هذِه أَعْمى ، فَهُوَ فِي اَلآخِرَةِ أَعْمى وَأَضَلُّ سَبِيلًا » 17 : 72 ( 2 )  ( هر كس كه در اين دنيا كور باشد ، در آن دنيا كور و گمراه خواهد بود ) در منابع معتبر اسلامى به طور فراوان اين مضمون ديده مىشود كه خاندان پيغمبر و پيشوايان جهان اسلام فرموده‌اند :\r\n« ليس منا من ترك آخرته لدنياه او ترك دنياه لآخرته » ( 3 )  1 - تفاوت جبر با اكراه اين است كه در اكراه اراده‌اى وجود دارد كه در درون شخص اكراه شده با مقاومتى روبروست ، در صورتى كه در جبر اراده‌اى وجود ندارد .\r\n","description":"","footnote":" ( 1 ) سوره القصص ، آيهء 77 . .  ( 2 ) سوره الإسراء ، آيهء 72 . .  ( 3 ) فروع كافى . . ","page_name":" 314 ","page_number":338},
  {"content":"\r\n( از ما نيست كسى كه آخرت خود را براى دنيا و يا دنياى خود را براى آخرت رها كند ) البته آن چه كه اهميت دارد اين است كه براى انسان كامل دنيا و مزايا و زيبايىها لذايذ آن نبايد به عنوان موضوعات قابل پرستش جلوه نمايد ، بلكه آنها مىتوانند وسايل خوبى براى پيش برد حيات تكاملى بوده باشند . و به همين اصل مىتوان بيت بعدى را تفسير كرد .\r\n\r\nز انكه هر مرغى به سوى جنس خويش\r\nمىپرد او در پس و جان پيش پيش\r\n\r\nزيرا هنگامى كه مواد لذت بخش دنيا عنوان وسيله‌اى پيدا كرد ، روح در حقيقت هم جنس خود را دريافت كرده است .\r\nسپس در باره طينت كافران و پيامبران اين مسئله را مطرح مىكند : كه طينت كفار از سجين ( مواد دوزخى ) و طينت انبياء از عليين يعنى از ما وراى طبيعت است . و هر يك از اين دو گروه به سوى طينت خود مىرود . اين مطلب هم بارها در كتاب مثنوى تكرار خواهد گشت ، و بعضى از روايات هم اين مطلب را تأييد مىكند ، ولى با نظر به مجموع تفكرات عقلانى و مطالعات اسلامى اگر مقصود از طينت اين است كه انسانها از ابتدا طورى آفريده شده‌اند كه هر كس مطابق همان خلقت بدون كوچكترين امكان تخلف زندگى خواهند كرد ، اين نظريه باطل و غير قابل قبول است ، زيرا به اضافهء اين كه مخالف مشاهدات حسى ما در باره فعاليتهاى ارادى و اختيارى درون ماست ، تمام موضوعات مربوط به اختيار از قبيل تكليف و شخصيت و ندامت و خجلت كه خود جلال الدين آنها را وسيله‌اى براى اختيار معرفى كرده است ، و همچنين انزال پيامبران و كتب و غير ذلك بىهوده خواهد گشت .\r\n","description":"","footnote":"","page_name":" 315 ","page_number":339},
  {"content":"\r\n\r\n\r\nنوميد كردن وزير مريدان را از نقض خلوت خود\r\n\r\n( ( 643 ) ) آن وزير از اندرون آواز داد\r\nكاى مريدان از من اين معلوم باد\r\n( ( 644 ) ) كه مرا عيسى چنين پيغام كرد\r\nكز همه ياران و خويشان باش فرد\r\n( ( 645 ) ) روى بر ديوار كن تنها نشين\r\nوز وجود خويش هم خلوت گزين\r\n( ( 646 ) ) بعد از اين دستورى گفتار نيست\r\nبعد از اين با گفتگويم كار نيست\r\n( ( 647 ) ) الوداع اى دوستان من مرده ام\r\nرخت بر چارم فلك در برده ام\r\n( ( 648 ) ) تا به زير چرخ نارى چون حطب ( 1 ) \r\nمىنسوزم در عنا و در عطب ( 2 ) \r\n( ( 649 ) ) پهلوى عيسى نشينم بعد از اين\r\nبر فراز آسمان چارمين ( 3 ) \r\n( ( 645 ) ) روى بر ديوار كن تنها نشين\r\nوز وجود خويش هم خلوت گزين\r\n\r\nيك پديدهء روانى شگفت انگيز ( با خود براز و نياز پرداختن )\r\nدر فعاليتهاى روانى دو پديدهء بسيار شگفت انگيز وجود دارد :\r\n1 - با خويشتن خلوت كردن و خود را رو در روى خود قرار دادن و به درياى خويشتن خم شدن . اين پديده هنگامى است كه انسان با خود خلوت كرده « من » خود را كاملًا رو در روى خود قرار داده است ، چه حالت شگفت انگيز است اين حالت كه انسان با خود به راز و نياز مىپردازد ؟ اين راز و نياز با يك « من » شخصى نيست\r\n","description":"","footnote":" ( 1 ) حطب هيزم . .  ( 2 ) عطب هلاكت . .  ( 3 ) آسمان چارم در بعضى از آثار جايگاهى است كه عيسى عليه السلام بدان جا سعود كرده است . . ","page_name":" 316 ","page_number":340},
  {"content":"\r\n\r\nبلكه در حقيقت در اين پديده جهان را در برابر خود بر نهادن است ، در هيچ يك از اجزاء جهان هستى و در هيچ يك از جانداران چنين حالت اسرار آميزى ديده نمىشود ، تنها انسان است كه خود را بدون پرده و بدون بازيگرى رو در روى خود مىگذارد ، و در بارهء او مىانديشد ، و با او به گفتگو بر مىآيد ، انسان در اين حالت شگفت انگيز هم « او » ست ، هم « من » .\r\n2 - مضمونى است كه جلال الدين در بيت فوق اشاره مىكند و آن اين است كه انسان همهء جهان را به يك سو مىنهد ، حتى خود را هم از خود كنار مىكند ، اين همان حالت ناخود آگاهى شگفت انگيز است كه تمام روان شناسان را به زانو در آورده است ، اين چه تجريد و تخليه است كه انسان خود را هم كنار مىگذارد ؟ در اين هنگام نظاره كننده كيست ؟ و بچه موضوعى نظاره مىكند .\r\nتفسير ابيات\r\nوزير از اندرون خانه به آنها مىگويد : بايد بدانيد كه عيسى عليه السلام به من دستورى داده است و گفته است : كه بايستى تنها بنشينم ، و هيچ كس با من دمساز نباشد حتى خودم . پس از اين دستور ديگر با كسى نمىتوانم گفتگو نمايم من از اين جهان رخت بر بسته به بارگاهى كه عيسى عليه السلام در آن جا آرميده است ، رخت كشيده‌ام ، ديگر در اين جهان مادى و آتشين در مشقت و بىچارگى و هلاكت گرفتار نخواهم گشت\r\n","description":"","footnote":"","page_name":" 317 ","page_number":341},
  {"content":"\r\n\r\nفريفتن وزير امير را هر يك به نوعى ديگر\r\n\r\n( ( 650 ) ) وانگهانى آن اميران را بخواند\r\nيك به يك تنها به هر يك حرف راند\r\n( ( 651 ) ) گفت هر يك را به دين عيسوى\r\nنايب حق و خليفهء من تويى ( 1 ) \r\n( ( 652 ) ) و ان اميران دگر اتباع تو\r\nكرد عيسى جمله را اشياع تو ( 2 ) \r\n( ( 653 ) ) هر اميرى كو كشد گردن بگير\r\nيا بكش يا خود همىدارش اسير\r\n( ( 654 ) ) ليك من تا زنده‌ام اين را مگوى\r\nتا نميرم اين رياست را مجوى\r\n( ( 655 ) ) تا نميرم من تو اين پيدا مكن\r\nدعوى شاهى و استيلا مكن ( 3 ) \r\n( ( 656 ) ) اينك اين طومار و احكام مسيح\r\nيك به يك بر خوان تو بر امّت فصيح ( 4 ) \r\n( ( 657 ) ) هر اميرى را چنين گفت او جدا\r\nنيست نايب جز تو در دين خدا\r\n( ( 658 ) ) هر يكى را كرد اندر سرّ عزيز\r\nهر چه آن را گفت اين را گفت نيز\r\n( ( 659 ) ) هر يكى را او يكى طومار داد\r\nهر يكى ضدّ دگر بد المراد\r\nضد همديگر ز پايان تا به سر\r\nشرح دادستم من اين را اى پسر\r\n( ( 660 ) ) جملگى طومارها بد مختلف\r\nهمچو شكل حرفها ياء تا الف\r\n( ( 661 ) ) حكم اين طومار ضدّ حكم آن\r\nپيش از اين كرديم اين ضد را بيان\r\n\r\n","description":"","footnote":" ( 1 ) خليفه جانشين . .  ( 2 ) اشياع ، جمع شيعه تابع . .  ( 3 ) استيلا غلبه و پيروزى . .  ( 4 ) فصيح روشن ، آشكار ، كلام فصيح آن سخن را گويند كه مقصود را با كلمات روشن بيان نمايد . . ","page_name":" 318 ","page_number":342},
  {"content":"\r\n\r\n\r\n\r\n( ( 660 ) ) جملگى طومارها بد مختلف\r\nهمچو شكل حرفها ياء تا الف\r\n\r\nيك نكته عرفانى در تفسير وحدت و كثرت\r\nدر رشتهء عرفان براى تفسير وحدت و كثرت و اتحاد آن دو با يكديگر ، تشبيهات زيادى گفته شده است ، از آن جمله عدد 1 و ساير اعداد كه چيز ديگرى غير از مكرر شدن لحاظ همان 1 چيز ديگرى نيستند .\r\nيكى از آن تشبيهات همين موضوع حروف است ، با اين كه حروف با همديگر اضداد جلوه مىكنند ، با اين حال براى آشكار ساختن مقصود گوينده ، همهء حروف با يكديگر اشتراك ورزيده صدها تركيب پيدا مىكنند ، ولى همگى يك مطلب را نشان مىدهند ، و به عبارت ديگر حروف با آن اشكال متضادش معنا را نشان مىدهند در صورتى كه در معانى نه كميت است و نه كيفيت .\r\nبا يك اعتبار ديگر مىگويند : حرف الف داراى همه حروف است و او منشأ تمام آنها است .\r\n\r\nدل گفت مرا علم لدنى هوس است\r\nتعليمم كن اگر تو را دسترس است\r\nگفتم كه الف گفت دگر هيچ مگوى\r\nدر خانه اگر كس است يك حرف بس است\r\n\r\nتفسير ابيات\r\nسپس وزير امراى مسيحيت را احضار كرده ، به هر يك از آنها مىگويد : نايب حق و خليفهء عيسى عليه السلام تويى ، و همه امرا بايستى تحت فرمان تو باشند ، و اگر يكى از آنها مخالفت ورزيد ، او را بكش\r\n","description":"","footnote":"","page_name":" 319 ","page_number":343},
  {"content":"\r\nيا اسير كن . اين راز را بايستى تا پس از مرگ من پوشيده بدارى و اين مقام را پس از مرگ من حيات خواهى كرد ، سپس يكى از آن طومارها را كه نوشته بود به دست او مىسپارد . پس از آن امراى ديگر را يك به يك مىخواهد و همين مطلب را با او در ميان مىگذارد ، و طومار ديگرى هم به او مىدهد و چنان كه پيش از اين گفتيم هر يك از اين طومارها با يكديگر مختلف و متضاد بودند .\r\n","description":"","footnote":"","page_name":" 320 ","page_number":344},
  {"content":"\r\n\r\nكشتن وزير خود را در خلوت از مريدان\r\n\r\n( ( 662 ) ) بعد از آن چل روز ديگر در ببست\r\nخويش كشت و از وجود خود برست\r\n( ( 663 ) ) چون كه خلق از مرگ او آگاه شد\r\nبر سر گورش قيامتگاه شد\r\n( ( 664 ) ) خلق چندان جمع شد بر گور او\r\nموكشان جامه دران در شور او\r\n( ( 665 ) ) كان عدد را هم خدا داند شمرد\r\nاز عرب وز ترك وز رومى و كرد\r\n( ( 666 ) ) خاك او كردند بر سرهاى خويش\r\nدرد او ديدند درمانهاى خويش\r\n( ( 667 ) ) آن خلايق بر سر گورش مهى\r\nكرده خون را از دو چشم خود رهى\r\nجمله از درد فراقش در فغان\r\nهم شهان و هم كهان ( 1 )  و هم مهان ( 2 ) \r\n( ( 668 ) ) بعد ماهى خلق گفتند اى مهان\r\nاز اميران كيست بر جايش نشان ؟\r\n( ( 669 ) ) تا به جاى او شناسيمش امام\r\nتا كه كار ما ازو گردد تمام\r\nسر همه بر اختيار او نهيم\r\nدست بر دامان و دست او نهيم\r\n( ( 670 ) ) چون كه شد خورشيد و ما را كرد داغ\r\nچاره نبود بر مقامش از چراغ\r\n( ( 671 ) ) چون كه شد از پيش ديده روى يار\r\nنايبى بايد ازو مان يادگار\r\n( ( 672 ) ) چون كه گل بگذشت و گلشن شد خراب\r\nبوى گل را از كه جوييم از گلاب\r\n( ( 673 ) ) چون خدا اندر نيايد در عيان\r\nنايب حقند اين پيغمبران\r\n( ( 674 ) ) نى غلط گفتم كه نايب با منوب ( 3 ) \r\nگر دو پندارى قبيح آيد نه خوب\r\n( ( 675 ) ) نى دو باشد تا تويى صورت پرست\r\nپيش او يك گشت كز صورت برست\r\n( ( 676 ) ) چون به صورت بنگرى چشمت دو است\r\nتو به نورش درنگر كان يك تو است\r\nلاجرم چون بر يكى افتد بصر\r\nآن يكى باشد دو نايد در نظر\r\n( ( 677 ) ) نور هر دو چشم نتوان فرق كرد\r\nچون كه در نورش نظر انداخت مرد\r\n\r\n","description":"","footnote":" ( 1 ) كه كوچك .  ( 2 ) مه بزرگ . .  ( 3 ) منوب يا منوب عنه كسى كه نيابت از طرف او به كسى سپرده مىشود . . ","page_name":" 321 ","page_number":345},
  {"content":"\r\n\r\n\r\nتا به جاى او شناسيمش امام\r\nتا كه كار ما ازو گردد تمام\r\n\r\nاصل امامت و خلافت دامنهء پيامبرى است\r\nشايد بتوان گفت كه مسئلهء جانشينى يكى از اصول تثبيت شدهء جوامع بشرى است ، اگر چه اشكال و انواع گوناگونى دارد ، و مطابق رسوم و عادات و شئون هر جامعه رنگ مخصوصى به خود مىگيرد . اگر به اين قانون منطقى توجه كنيم كه هيچ جامعه بشرى نمىتواند بدون رهبر واقعى ، دوامى داشته باشد « خواه از نظر قانون گذارى ، و خواه از نظر تفسير قانون ، و بالخصوص از نظر راهنمايى همه جانبه براى زندگانى داراى حركت و استقرار » اين نتيجه را خواهيم گرفت : كه وجود يك رهبر كه داراى قيافهء برترين بوده باشد ، يك اصل ضرورى است ، و تمام تواريخ شاهد گوياى اين اصل است ، زيرا تا آن جا كه تواريخ نشان مىدهد هر ملتى كه براى خود رهبرى با قيافهء فوق داشته است ، هم از نظر مادى و هم از نظر معنوى داراى تكامل عالىتر و تمدن اصيلتر بوده است .\r\nبارزترين افرادى كه داراى قيافهء مزبور بوده‌اند ، پيامبران الهى مىباشند كه مردم هم روح خود را به آنها تسليم كرده‌اند و هم جسم خود را . و به عبارت روشنتر مردم وجدان آزاد خود را در طول تاريخ به كسانى سپرده‌اند كه آنان توانسته‌اند هر دو نيروى گرايش به طبيعت و ما وراى طبيعت آنها را اشباع كنند .\r\nبه همين جهت است كه خليفه و جانشين واقعى پيامبر اسلام ، بايستى داراى قيافه الهى شبيه به قيافهء خود پيامبر داشته باشد .\r\nآرى جوامع بشرى بدون خصوصيت مزبور براى خود زمامداران و قانون گذاران انتخاب كرده به زندگانى خود ادامه داده‌اند ، و از اين به بعد هم مانند گذشته زندگانى خواهند كرد ، ولى تفاوت فقط در همين است كه در زندگانى با رهبرى قيافهء الهى سؤالات\r\n","description":"","footnote":"","page_name":" 322 ","page_number":346},
  {"content":"\r\n\r\nمردم در بارهء « چرا زندگانى مىكنيم » پاسخ داده مىشود ، در صورتى كه در روشهاى معمولى حكومتها و تمدنها ، فقط هم زيستى و خوردن و خوابيدن تأمين مىگردد .\r\nدر ايدهء اسلامى جانشين تقريباً دامنهء همان رهبر الهى است كه پيامبر ناميده مىشود . در آينده در بارهء اين موضوع بحث بيشترى خواهيم داشت .\r\nاحتياج به پيامبران براى جوامع بشرى ، از اين روست كه مردم نمىتوانند به طور مستقيم و محسوس با حواس معمولى با خداوند در تماس بوده باشند ، لذا خداوند از سنخ خود آنها براى آنان پيامبرانى فرستاده است تا بتوانند مشيت خداوندى را در بارهء شئون زندگانى مادى و معنوى انسانها بيان نمايند . اين مسئله كه چرا خداوند به عقول و وجدانهاى انسانى كفايت ننموده آنان را به پيامبران نيازمند كرده است ؟ در مباحث بعدى توضيح داده خواهد شد .\r\nتفسير ابيات\r\nوزير جهود پس از سپردن طومارها چهل روز در خانه نشسته ، در به روى همگان مىبندد و سپس خودكشى نموده از آن « خود » رذل و كثيف رهايى پيدا مىكند . هنگامى كه مردمان فريب خورده مسيحيون ، آن ساده لوحان كه اكثريت تاريخ را تشكيل داده ميدان براى حيله گران را ناخود آگاه باز مىكنند ، بر سر قبرش اجتماع نموده هنگامى كه به پا كردند .\r\nآنان از شدت درد فراق وزير نابكار ، خاك گور او را به سرهاى خود مىپاشيدند . يك ماه آن بىچارگان خون از ديده ها فرو ريختند ، كوچك و بزرگ و شاه و گدا در ماتمش نوحه سر دادند .\r\nپس از آن كه سوگوارى آنها تمام شد ، در جستجوى جانشين او بر آمدند كه كيست كه جانشين و خليفهء اين نائب عيسى عليه السلام كه از دست ما رفت ؟ زود باشيد و امام و جانشين اين شخص را پيدا كنيد ، تا كارها را\r\n","description":"","footnote":"","page_name":" 323 ","page_number":347},
  {"content":"\r\nبه او بسپاريم ، زيرا او خورشيد زندگانى ما بود ، اكنون كه از دست رفته است بايستى چراغى فرا راه زندگانى خود بجوييم . اكنون كه از ديدار روى يار محروم گشته‌ايم ، كسى را پيدا كنيد كه بتواند نمونه‌اى از او بوده ما خود را به او بسپاريم . آرى چنين است كه :\r\n\r\nچون كه گل رفت و گلستان شد خراب\r\nبوى گل را از كه جوييم از گلاب\r\n\r\nباز دوباره جلال الدين اين مطلب را شروع مىكند كه مسئلهء نائب و منوب عنه يعنى شخص الهى و جانشينش دو حقيقت نيستند ، و اين حس صورت پرستى ماست كه آنها را دو نشان مىدهد ، و اگر ديدهء حقيقت بين داشته باشيم و نور واقعى را درك كنيم خواهيم ديد : كه همهء آنها يك حقيقت بيش نيستند .\r\nالبته به اين مضمون روايتى در بارهء امامان وارد شده است كه مىگويد :\r\n« كلهم نور واحد » .\r\n( همهء پيشوايان راه حق و حقيقت يك نورند ) از اين نظر حقيقتاً چنين است كه آنان در يك روح كلى الهى مشترك مىباشند .\r\n","description":"","footnote":"","page_name":" 324 ","page_number":348},
  {"content":"\r\n\r\n\r\nدر بيان آن كه جمله پيغمبران حقند كه ( لا نفرق بين احد من رسله )\r\n\r\n( ( 678 ) ) ده چراغ ار حاضر آرى در مكان\r\nهر يكى باشد به صورت غير آن\r\n( ( 679 ) ) فرق بتوان كرد نور هر يكى\r\nچون به نورش روى آرى بىشكى\r\nاطلب المعنى من الفرقان و قل\r\nلا نفرق بين آحاد الرسل\r\n( ( 680 ) ) گر تو صد سيب و صد آبى بشمرى\r\nصد نماند يك شود چون بفشرى\r\n( ( 681 ) ) در معانى قسمت و اعداد نيست\r\nدر معانى تجزيه و افراد نيست\r\n( ( 682 ) ) اتحاد يار با ياران خوش است\r\nپاى معنى گير صورت سركش است\r\n( ( 683 ) ) صورت سركش گدازان كن ز رنج\r\nتا ببينى زير آن وحدت چو گنج\r\n( ( 684 ) ) ور تو نگدازى عنايتهاى او\r\nخود گدازد اى دلم مولاى او\r\n( ( 685 ) ) او نمايد هم بدلها خويش را\r\nاو بدوزد خرقه درويش را\r\n( ( 686 ) ) منبسط بوديم و يك گوهر همه ( 1 ) \r\nبىسر و بىپا بديم آن سر همه\r\n( ( 687 ) ) يك گهر بوديم همچون آفتاب\r\nبىگره بوديم و صافى همچو آب\r\n( ( 688 ) ) چون به صورت آمد آن نور سره ( 2 ) \r\nشد عدد چون سايه هاى كنگره\r\n( ( 689 ) ) كنگره ويران كنيد از منجنيق ( 3 ) \r\nتا رود فرق از ميان اين فريق\r\n\r\nآيه\r\n« قُولُوا آمَنَّا بِالله وَما أُنْزِلَ إِلَيْنا وَما أُنْزِلَ إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَاَلأَسْباطِ وَما أُوتِيَ مُوسى وَعِيسى وَما أُوتِيَ اَلنَّبِيُّونَ مِنْ رَبِّهِمْ\r\n","description":"","footnote":" ( 1 ) منبسط از بسط به معناى گشادگى است ، هنگامى كه در فلسفه به كار مىرود ، عبارت است از حقيقتى كه جزء نداشته باشد « البسيط ما لا جزء له » . .  ( 2 ) سره بىنقص ، نيكو ، صافى . .  ( 3 ) كنگره دندانه هاى بالاى قصر . . ","page_name":" 325 ","page_number":349},
  {"content":"\r\n\r\n« لا نُفَرِّقُ بَيْنَ أَحَدٍ مِنْهُمْ وَنَحْنُ لَه مُسْلِمُونَ » 2 : 136 ( 1 )  ( بگوييد ما به خدا و به آن چه كه به ابراهيم و اسماعيل و اسحاق و يعقوب و اسباط و موسى و عيسى و ساير پيامبران نازل شده است ( از خدايشان ) ايمان آورده‌ايم ما ميان هيچ يك از آن پيامبران تفاوتى قائل نيستيم و ما به خدا اسلام آورده‌ايم . )\r\n\r\n( ( 680 ) ) گر تو صد سيب و صد آبى بشمرى\r\nصد نماند يك شود چون بفشرى\r\n\r\nتجسمى در بارهء وحدت و كثرت\r\nبار ديگر جلال الدين در بارهء محكوم ساختن اعتقاد به كثرتها در جهان وجود هجوم كرده با دو تشبيه ادبى اين وحدت را گوشزد مىنمايد :\r\nيكى - اين كه اگر چند نوع ميوه را به حال طبيعى خود منظور كنى ، خواهى ديد : هر يك از آنها داراى شكل و اندازهء مخصوص است ، و براى هر يك تمايزى وجود دارد كه از ديگرى تفكيك مىگردد ، ولى هنگامى كه آنها را در هم فشردى ، خواهى ديد كه همهء آنها در هم آميخته يك نوع آب مىشوند . البته اين تشبيه يك مسامحه دارد ، و آن اين است كه پس از درهم آميختن آب ميوه هاى مختلف مانند سيب و گلابى مثلًا ، بدون ترديد طعم آنها عوض شده يك طعم سومى كه محصول در آميختن آن دو ميوه با هم است ايجاد خواهد گشت .\r\nدوم - اگر شماره زيادى چراغ بياورى خواهى ديد كه آنها از نظر خصوصيتهاى فلزى مثلًا ، يا از جهت كوچكى و بزرگى با يكديگر مختلفاند ، ولى هنگامى كه محصول كار آنها را در نظر بگيرى ، خواهى ديد كه همهء آنها يك نور منتشر مىكنند و نورهاى متعدد آنها در يكديگر ادغام گشته هيچ گونه قابل تمايز نمىباشد . البته\r\n","description":"","footnote":" ( 1 ) سوره البقرة ، آيهء 136 . . ","page_name":" 326 ","page_number":350},
  {"content":"\r\nاين مثال تا حدودى از مثال فوق مناسبتر به نظر مىرسد ، ولى باز اگر آن نورها را در امواج گوناگون ملاحظه كنيم خواهيم ديد : قابل تجزيه به امواج مختلفى مىباشند . و به هر حال هدف جلال الدين روشن است ، او مىخواهد اختلاف صورتها را به كلى الغاء ساخته ، از نظر حقيقت يكى بودن همهء آنها را گوشزد نمايد .\r\nسپس مىگويد : كثرت در الفاظ و صور جريان دارد ، و اما از نظر معنى تقسيم و كميت و تجزيه و تفكيك ميان آنها امكان پذير نمىباشد .\r\nاين مسئله روشن است كه اگر مقصود از معانى مفاهيم خالص بوده باشند ، و آن مفاهيم از آن جهت كه از صور ذهنيه و از كيفيات روانى محسوب مىگردند ، البته قابل تجزيه نخواهند بود ، زيرا اگر مثلًا فرض كنيم كه بخواهيم ده متر كميت را كه در ذهن تصور نموده‌ايم ، به دو پنج متر تقسيم كنيم ، در حقيقت دو پنج متر كه در ذهن ما نمودار مىگردد دو نصف ده متر مشخص و مفروض نخواهد بود ، بلكه دو نمود جديدى است كه در ذهن ما منعكس شده است .\r\nو از اينجا روشن مىگردد كه ساير كيفيتها و نمودها كه از مقولهء كميت نيستند هنگامى كه حالت مفهومى به خود مىگيرند هرگز قابل تقسيم و تجزيه نخواهند گشت .\r\nمىگويد : ما در جهان ما وراى طبيعى حالت بسيطى داشتيم ، و هنگامى كه به اين جهان ماديات قدم گذاشتيم ، اين حالت بساطت مبدل به تركيب گشته وجود ما مقرون ماديات و شئون آنها گشت .\r\nعبد الرحمن جامى مىگويد :\r\n\r\nحبّذا روزى كه پيش از روز و شب\r\nفارغ از اندوه و آزاد از طرب\r\nمتحد بوديم با شاه وجود\r\nحكم غيريّت به كلى محو بود\r\nناگهان در جنبش آمد بحر جود\r\nجمله را از خود ز خود بىخود نمود\r\n\r\nولى اين مسئله براى ابد در مكتب وحدتىها لا ينحل خواهد ماند كه چرا از آن حالت بساطت و اتصال به مبدأ اعلا كه عالىترين مقام وجود است ، تنزل كرده اسير ماديات در اين خاكدان و سيه چال گشته‌ايم ؟\r\n","description":"","footnote":"","page_name":" 327 ","page_number":351},
  {"content":"\r\n\r\n\r\n\r\n( ( 684 ) ) ور تو نگدازى عنايتهاى او\r\nخود گدازد اى دلم مولاى او\r\n\r\nعنايت خداوندى سر وحدت را بر ما آشكار خواهد ساخت\r\nمىگويد اگر تو خود نتوانى سر اين وحدت را درك كنى ، خود خداوند اين حالت با عظمت « يكى ديدن » را به تو خواهد بخشيد ، البته بايستى به اين نكته اضافه كرد كه اين عنايت حق پس از آن است كه خود انسان در مقام تعالى و تكامل بر آيد .\r\n« و الذين جاهدوا فينا لنهدينهم سبلنا » .\r\n( آنان كه در راه ما بكوشند ما آنها را به راه هاى خود هدايت خواهيم كرد ) .\r\nهيجان روانى جلال الدين\r\nاگر درست توجه كنيم خواهيم ديد جلال الدين در اين حال كه مىگويد :\r\nاگر براى كسى پيدا كردن ديد وحدت در موجودات دشوار شود ، و نتواند اين راه را به پيمايد و نتواند از قيد و زنجير كثرتها رهايى يابد ، خود خداوند اين كار را خواهد كرد ، اين مطلب را باز با يك هيجان روحى متذكر گشته مىگويد :\r\n« اى دلم مولاى او » اين حالت روانى كشف مىكند كه جلال الدين نمىخواهد فقط از نظر علمى يا دينى عادى اين دشوارى را چاره جويى كند ، بلكه مانند اين كه خود مبتلا به دشوارى مزبور گشته است ، در حال نيايش به سر مىبرد نه گفتگوى يك مسئلهء علمى .\r\nو اين حالت روانى در موارد زيادى از مثنوى ديده مىشود كه جلال الدين را به خود مشغول داشته مطالعه كننده را حقيقتاً منقلب مىسازد .\r\n","description":"","footnote":"","page_name":" 328 ","page_number":352},
  {"content":"\r\n\r\nتفسير ابيات\r\nمىگويد : مشاهدهء كثرات تو را به اشتباه نياندازد ، زيرا اگر ده چراغ را در يك مكان جمع كنى ، خواهى ديد : همهء آنها با تمام اختلافاتى كه در صورت و شكل دارند يك نور را شعله ور مىسازند .\r\nآيات قرآنى هم اختلاف از پيامبران را منفى ساخته ، مىگويد : ما ميان هيچ يك از انبياء تفاوتى قائل نيستيم ، يعنى همهء آنها مانند يك موجود و يك هدف مىباشند .\r\nدوباره تشبيه ديگرى مىكند و مىگويد : اگر صد عدد سيب و آبى را ببينى ، خواهى گفت آنها موجودات متكثر و متمايزى هستند ، ولى هنگامى كه آنها را فشردى خواهى ديد همه آنها يك آب دارند .\r\nآرى اگر از صورتها بتوانى تجاوز كرده ، به عالم معانى گام بگزارى ، خواهى ديد : مسائل كميت و خواص آن از قبيل تقسيم و تجزيه در آن جا راهيابى ندارد ، و در عالم حقيقت ياران الهى با هم اتحاد دارند .\r\nبيا صورت بينى را رها كن . اگر تو صورت سركش را بگذارى و با رياضتهاى نفسانى آن را از بين ببرى ، زيرا خرابى كثرتهاى صورى گنجى خواهى ديد كه نام آن وحدت است . اگر تو هم نتوانستى به اين گنج بىپايان برسى ، آن خدايى كه دلها در تصرف اوست ، آن خدايى كه راهنماى حقيقى آدميان است ، او اين كار را خواهد كرد .\r\nاو خدايى است كه نور خود را به دلهاى انسانهايى كه در صدد سير و سلوك هستند ، فروزان خواهد ساخت .\r\nاو هر كسى را كه حالت تسليم و درويشى به خود بگيرد ارشاد خواهد كرد .\r\nاين كثرات از عوارض ديار ماده و ماديات است ، ما پيش از آن كه\r\n","description":"","footnote":"","page_name":" 329 ","page_number":353},
  {"content":"\r\nبه اين جهان رنگ و صورت قدم بگذاريم ، در يك حالت بساطت به سر مىبرديم ، نزول ما به اين جهان ما را گرفتار و اسير علايق جسمانيات كرده است . ما مانند آفتاب يك گوهر بيش نبوديم ، ما مانند آب صافى هيچ گونه گرهى نداشتيم .\r\nاز آن هنگام كه پا به صحراى وجود گذاشتيم آن نور خالص و بىپيچ و خم ، تعدد و رنگهاى گوناگون بر خود گرفت ، و مانند سايه هاى كنگره شماره هاى براى خود ايجاد كرد .\r\nبياييد كنگرهء طبيعت را ويران كنيم تا اين تمايزات طبيعى و اين گره ها كه موجب تاريك و روشن بودن آن نور خالص شده است از بين برود .\r\n","description":"","footnote":"","page_name":" 330 ","page_number":354},
  {"content":"\r\n\r\n\r\nدر بيان آن كه انبياء عليهم السلام را گفتند : « كلموا الناس على قدر عقولهم » ( زيرا كه آن چه ندانند انكار كنند و ايشان را زيان دارد ) « قال عليه السلام أمرنا ان ننزل الناس منازلهم الى آخره . »\r\n\r\n( ( 690 ) ) شرح اين را گفتمى من از مرى\r\nليك ترسم تا نلغزد خاطرى\r\n( ( 691 ) ) نكته ها چون تيغ پولاد است تيز\r\nگر ندارى تو سپر وا پس گريز\r\n( ( 692 ) ) پيش اين الماس بىاسپر ميا\r\nكز بريدن تيغ را نبود حيا\r\n( ( 693 ) ) زين سبب من تيغ كردم در غلاف\r\nتا كه كژ خوانى نخواند بر خلاف\r\n( ( 691 ) ) نكته ها چون تيغ پولاد است تيز\r\nگر ندارى تو سپر وا پس گريز\r\n\r\nكسى كه استعداد معرفت ندارد نبايستى خود را در مقابل مشكلات معرفت به خطر بياندازد\r\nنكته هاى علمى يا فلسفى يا عرفانى شبيه به تيغ پولادين است كه بدون وسيله روبرو شدن و مبارزه با آن بسيار خطرناك است ، و اين مسئله كاملًا ديده مىشود كه مطالب دشوار براى كسانى كه استعداد معرفت ندارند ، نه تنها مفيد نيست بلكه مضر بوده حتى آن اندازه از اندوخته هاى ناقص علمى هم كه دارد در معرض تباهى قرار مىگيرد . پس اين مطلب كه بايستى در فرا گرفتن علوم و فلسفه و ساير معارف يكسان باشند شبيه به رؤيايى است كه اگر عملى شود زيان آور خواهد بود ، و يكى از عوامل تحير مردم دوران ما مراعات نكردن همين اصل است كه هر كس هر چيزى را كه به نظرش مىآيد به همه كس و در همه شرايط با قلم يا زبان آزادانه مىگويد .\r\n","description":"","footnote":"","page_name":" 331 ","page_number":355},
  {"content":"\r\n\r\nتفسير ابيات\r\nدر بارهء مباحث گذشته كه شامل وحدت وجود بود ، مىگويد : من تقريباً راه معمولى را پيش گرفتم ، و نخواستم دقيقاً تمام نكات را باز گو كنم زيرا درك اشخاص معمولى آن استعداد را ندارد كه بتواند حقايق عاليه را كاملًا هضم كند . لذا مىگويد : تا در درون خود مراتب عالى دانش و عرفان را احساس نمىكنى ، به اين مطلب نزديك مشو كه راه بس خطرناكى است .\r\n","description":"","footnote":"","page_name":" 332 ","page_number":356},
  {"content":"\r\n\r\nمنازعت كردن امرا با يكديگر در وليعهدى\r\n\r\n( ( 694 ) ) آمديم اندر تمامى داستان\r\nوز وفادارى جمع راستان\r\n( ( 695 ) ) كز پس آن پيشوا برخاستند\r\nبه مقامش نائبى مىخواستند\r\n( ( 696 ) ) يك اميرى ز ان اميران پيش رفت\r\nپيش آن قوم وفا انديش رفت\r\n( ( 697 ) ) گفت اينك نائبِ آن مرد من\r\nنائب عيسى منم اندر زمن\r\n( ( 698 ) ) اينك اين طومار برهان من است\r\nكاين نيابت بعد ازو آنِ من است\r\n( ( 699 ) ) آن امير ديگر آمد از كمين\r\nدعوى او در خلافت بد همين\r\n( ( 700 ) ) از بغل او نيز طومارى نمود\r\nتا بر آمد هر دو را خشم و جحود\r\n( ( 701 ) ) آن اميران دگر يك يك قطار\r\nبر كشيده تيغهاى آب دار\r\n( ( 702 ) ) هر يكى را تيغ و طومارى به دست\r\nدر هم افتادند چون پيلان مست\r\nهر اميرى داشت خيل بىكران\r\nتيغها را بر كشيدند آن زمان\r\n( ( 703 ) ) صد هزاران مرد ترسا كشته شد\r\nتا ز سرهاى بريده پشته شد\r\n( ( 704 ) ) خون روان شد همچو سيل از چپ و راست\r\nكوه كوه اندر هوا زين گرد خاست\r\n( ( 705 ) ) تخمهاى فتنه ها كو كشته بود\r\nآفت سرهاى ايشان گشته بود\r\n( ( 706 ) ) جوزها بشكست و آن كان مغز داشت ( 1 ) \r\nبعد كشتن روح پاك نغز داشت ( 2 ) \r\n( ( 707 ) ) كشتن و مردن كه بر نقش تن است\r\nچون انار و سيب را بشكستن است\r\n( ( 708 ) ) آن چه شيرين است آن شد يار دانك ( 3 ) \r\nو انچه پوسيده است نبود غير بانگ\r\nآن چه پر مغز است چون مشكست پاك\r\nو انچه پوسيده است نبود غير خاك\r\n( ( 709 ) ) آن چه با معنى است خوش پيدا شود\r\nو آنچه بىمعنى است خود رسوا شود\r\n\r\n","description":"","footnote":" ( 1 ) جوز گردو .  ( 2 ) نغز زيبا ، ظريف ، نيكو .  ( 3 ) دانگ ، هر نوع دانه را گويند ، و واحد مقياس مساحت نيز مىباشد . . ","page_name":" 333 ","page_number":357},
  {"content":"\r\n\r\n( ( 710 ) ) رو به معنا كوش اى صورت پرست\r\nز انكه معنا بر تن صورت پر است\r\n( ( 711 ) ) همنشين اهل معنا باش تا\r\nهم عطا يا بى و هم باشى فتا ( 1 ) \r\n( ( 712 ) ) جان بىمعنى در اين تن بىخلاف\r\nهست همچون تيغ چوبين در غلاف\r\n( ( 713 ) ) تا غلاف اندر بود با قيمت است\r\nچون برون شد سوختن را آلت است\r\n( ( 714 ) ) تيغ چوبين را مبر در كارزار\r\nبنگر اول تا نگردد كار زار\r\n( ( 715 ) ) گر بود چوبين برو ديگر طلب\r\nور بود الماس پيش آ با طرب\r\n( ( 716 ) ) تيغ در زرادخانه اولياست ( 2 ) \r\nديدن ايشان شما را كيمياست\r\n( ( 717 ) ) جمله دانايان همين گفتند همين\r\nهست دانا رحمة للعالمين\r\n( ( 718 ) ) گر انارى مىخرى خندان بخر\r\nتا دهد خنده ز دانهء او خبر\r\n( ( 719 ) ) اى مبارك خنده اش كو از دهان\r\nمىنمايد دل چو در از درج جان ( 3 ) \r\n( ( 721 ) ) نار خندان باغ را خندان كند\r\nصحبت مردانت چون مردان كند\r\n( ( 720 ) ) نامبارك خندهء آن لاله بود\r\nكز دهان او سواد دل نمود\r\nيك زمانى صحبتى با اولياء\r\nبهتر از صد ساله طاعت بىريا\r\n( ( 722 ) ) گر تو سنگ صخره و مرمر بوى\r\nچون به صاحب دل رسى گوهر شوى\r\n( ( 723 ) ) مهر پاكان در ميان جانشان\r\nدل مده الا به مهر دل خوشان\r\n( ( 724 ) ) كوى نوميدى مرو اميدهاست\r\nسوى تاريكى مرو خورشيدهاست\r\n( ( 725 ) ) دل تو را در كوى اهل دل كشد\r\nتن تو را در حبس آب و گل كشد\r\n( ( 726 ) ) هين غذاى دل طلب از هم دلى\r\nرو بجو اقبال را از مقبلى\r\nدست زن در ذيل صاحب دولتى\r\nتا ز افضالش بيابى رفعتى\r\nصحبت صالح تو را صالح كند\r\nصحبت طالح تو را طالح كند ( 4 ) \r\n\r\n","description":"","footnote":" ( 1 ) فتا ، فتى جوان ، گاهى به جوانمرد به معناى راد مرد گفته مىشود . .  ( 2 ) زرادخانه جايگاه اسلحه و مهمات نظامى و ذخائر جنگى . .  ( 3 ) درج جايگاه و جعبه كوچك كه جواهر و فلزات گرانبها را در آن مىگذارند . .  ( 4 ) طالح تبه كار . . ","page_name":" 334 ","page_number":358},
  {"content":"\r\n\r\n\r\nتشبيهات\r\n1 - شدت حمايت و دفاع از عقيده‌اى كه شخص دارا مىباشد ، مانند پيل مست است كه هيچ گونه انديشه و گذشت و عاطفه براى او مطرح نيست .\r\n2 - آن فتنه جويىها و نفاق پردازىها را كه وزير انجام داده بود ، به بذرهايى تشبيه مىكند كه آفتى براى سر مسيحيون گشت يعنى سرهاى آنان را بر باد داد .\r\n3 - روح را به مغز و بدن را به پوست تشبيه مىكند .\r\n4 - روح فاسد و ناچيز در بدن ، مانند تيغ چوبين در غلاف است كه به پشيزى نمىارزد .\r\n5 - درون اولياء اللَّه را بزراد خانه تشبيه مىكند ، كه اسلحهء براى حقايق در آن ذخيره شده است .\r\n6 - بشاش و خندان بودن انسان را كه كشف از خندان بودن روح او مىكند به انار خندان تشبيه مىكند كه درون خود را با خنده مىنماياند .\r\n\r\nصحبت صالح تو را صالح كند\r\nصحبت طالح تو را طالح كند\r\n\r\nتأثير همنشين در روح انسانى\r\nتأثير همنشين در افراد انسانى بسيار با اهميت است . بعضى از اشخاص در اين باره تعبيرى دارند و مىگويند : نفس انسانى دزد عجيبى است ، بدون اين كه خود انسان مطلع بوده باشد ، از انگيزه ها و پديده هايى كه مىبيند تدريجاً مىدزدد ، و در شخصيت خود جا مىدهد .\r\nمتأسفانه دوران معاصر ما براى اين مسئله حياتى هيچ گونه اهميتى قائل نمىشود ، زيرا اصلا مسئلهء تعليم و تربيت يك حالت مسخ شده‌اى پيدا كرده است ، كه نه نتيجهء\r\n","description":"","footnote":"","page_name":" 335 ","page_number":359},
  {"content":"\r\nمنطقى در بر دارد ، و نه روش اساسى و ريشه دار ، كه از منطق اصالت برخوردار باشد . محصول تربيت دوران معاصر ما ، با صدها بلكه هزاران كتابهايش كه در امور تربيتى نوشته است ، اين است كه مزاحم ديگران نباشيد ، بايستى بكوشيد تا با همهء افراد جامعه تان هم زيستى كنيد .\r\nاما اين كه آيا روح انسانى قابل تكامل اخلاقى و معنوى است ؟ و اين كه آيا روح انسانى به غذاى ديگرى احتياج دارد ؟ و اين كه آيا در مقابل حقوق زندگانى مادى ، حقوق ديگرى هم براى جانها وجود دارد يا نه ؟ چيزى است كه براى فلاسفه و متفكرين معاصر ما اصلا مطرح نيست . بلكه متأسفانه بايستى بگوييم : كه بعضى از اينان بزرگترين هنر خود را در اين مىبينند كه هر گونه اصل انسانى را با مغلطه بازىها و سفسطه گويىها از هم متلاشى سازند ، و از اين راه حس شهرت پرستى خود را اشباع كنند .\r\nخداوندا ، عنايتى فرما و مغزهاى ما را مطابق خواسته هاى روح انسانى ما اصلاح فرما .\r\nاين كه جلال الدين مىگويد :\r\n\r\nيك زمانى صحبتى با اولياء\r\nبهتر از صد ساله طاعت بىريا\r\n\r\nنظير آن روايت است كه مىگويد :\r\n« تفكر ساعة افضل من عباده سنه » ( تفكر يك ساعت بهتر از عبادت يك ساله است ) .\r\nچنان كه انسان ممكن است در حال انديشه متوجه مغز عبادت بوده هدف از اطاعت را متوجه شود ، همچنين ممكن است هم صحبت شدن با اولياء اللَّه و لو چند لحظه باعث سعادت و فضيلت واقعى يك عمر بوده باشد . اگر چه از يك نظر هم مىتوان گفت : خود تفكر عبادت است ، نهايت امر اين است كه عظمت اين عبادت بيش از ساير عبادات است ، و همچنين همنشينى با اولياء خداوندى .\r\nهرگز نوميدى را بدل خود راه ندهيم و هرگز جهان و زندگانى در جهان را تاريك گمان نكنيم زيرا .\r\n","description":"","footnote":"","page_name":" 336 ","page_number":360},
  {"content":"\r\n\r\n\r\n\r\nكوى نوميدى مرو اميدهاست\r\nسوى تاريكى مرو خورشيدهاست\r\n\r\nهرگز نااميد مباشيد\r\n\r\nدر نوميدى بسى اميد است\r\nپايان شب سيه سپيد است\r\nهان مشو نوميد چون واقف نه‌اى ز اسرار غيب\r\nباشد اندر پرده بازىهاى پنهان غم مخور\r\n\r\nاز آن جهت كه تمام علل و معلولات و حوادثى كه در پهنهء جهان هستى در جريان است ، تحت محاسبهء ما نيست ، و از آن جهت كه خداوند بزرگ به طور استمرار و دوام ناظر به جريان جهان هستى است ، ما هرگز نوميدى را به خود راه نخواهيم داد ، زيرا\r\n\r\nهزار نقش بر آرد زمانه و نبود\r\nيكى چنان كه در آينه تصور ماست\r\n\r\nو همچنين هيچ گونه تاريكى مطلق در دنيا وجود ندارد كه اگر در هنگام احساس تاريكى به درون خود مراجعه كنيم روزنه‌اى در مقابل ما قرار نگيرد و خورشيد پشت پرده‌اى را براى ما نشان ندهد .\r\nتفسير ابيات\r\nپس از آن كه آن وزير خود را مىكشد ، و جان خود را در راه سياست شوم و بنيان كن از دست مىدهد ، امرا يك به يك پيش آمده خود را به عنوان نايب وزير معرفى مىنمايند . و هر يك براى اثبات مقام خود طومارى به مردم نشان مىدهند .\r\nاگر طومارها داراى مضمون متحدى بود ، باز آنان در بارهء رياست با يكديگر گلاويز گشته و جبهه بندىها مىكردند ، در صورتى كه خود طومارها هم داراى محتويات مختلف و متضاد بوده است . اين اختلاف باعث چنان تشنج مىگردد كه جنگ و پيكار شروع گشته خونها روانه مىگردد\r\n","description":"","footnote":"","page_name":" 337 ","page_number":361},
  {"content":"\r\nسرها از بدنها جدا مىشود . آرى اين اصل مخرب سياسى در هر دوران با اشكال مختلفى جريان داشته است .\r\nسپس جلال الدين نتيجهء بسيار زيبايى گرفته ، مىگويد : در ميان اين كشته شدگان اشخاصى بودند كه شكافتن تن و بيرون رفتن روح آنان ، مانند شكستن پوست و بيرون آمدن مغز بود كه اصالت و حقيقت با آن است . و بعضى ديگر بدون مغز بودند كه كشته شدن آنها مانند شكستن پوست گردوى بىمغز بود كه جز صداى شكستن چيز ديگرى ايجاد نمىكرد .\r\nبنا بر اين مرگ يعنى هنگام بروز درونها . هر كس كه داراى معنا بوده باشد دل خوش و خرم خواهد بود ، و هر كس كه در اين زندگانى مانند حيوانات به چريدن در علفزار ماديات قناعت ورزيده است ، غير از رسوايى چيزى محصول نخواهد داشت .\r\nبه همين جهت است كه گرفتارى تبه كاران در آتش ، امر شايسته‌اى است ، زيرا كه چوب خشك غير از سوخته شدن چه نتيجه‌اى مىتواند داشته باشد ؟\r\n\r\nبسوزند برگ درختان بىبر\r\nسزا خود همين است مر بىبرى را\r\n\r\nرستاخيز الهى مانند كارزار است ، مبادا براى چنين روزى تير چوبى به جاى اسلحهء بران تهيه كنى . ساعاتى در وضع درونى خود بينديش اگر ديدى آن چه كه در درون تست ، نفس پليد و ناچيزى است كه هيچ كمالى در آن نمىبينى ، معطل مباش ، مسامحه روا مدار ، برخيز پيش از آن كه خورشيد زندگانى به لب بام رسد به تصفيه و تأديب روح بپرداز ، زيرا آن چه در آن بازار خريدارى خواهد گشت روح انسانى است ، نه روح شيطانى و حيوانى .\r\n","description":"","footnote":"","page_name":" 338 ","page_number":362},
  {"content":"\r\nبسيار خوب جايگاه اين اسلحهء بران كجاست ؟ جايگاه اين اسلحه ، ارواح بلند و با عظمت اولياء اللَّه است كه دست تو را گرفته تدريجاً رو به سوى خدا خواهند برد ، مگر نمىدانى كه رهبران دانا رحمت خداوندى در جهاناند ؟ و نيز بسيار هشيار باش و دقت كن كه\r\n\r\nاى بسا ابليس آدم رو كه هست\r\nپس به هر دستى نبايد داد دست\r\n\r\nبا يك فراست و نور الهى اولياء اللَّه را درياب ، آنان به كمك عظمت درونى خود نور الهى را در رخساره هاى خويش فروزان ساخته‌اند ، مانند انارى كه مىخندد و دانه هاى رسيده و زيباى خود را نمودار مىسازد .\r\nحقيقتاً تأثير نيكان در انسان مانند كيميا است ، كه مىتواند مس وجود انسانى را به گران بهاترين موجود تبديل بسازد .\r\nاين اولياء اللَّه خاصيتهاى ديگرى دارند ، از آن جمله مهر و محبت آنان صورى نيست ، يعنى چنان نيست كه در ظاهر بخندند ، و باطنشان كريه تر و تنفر آورتر از صورت ديوان و عفريتها بوده باشد ، آنان اگر محبتى به تو ابراز كنند از اعماق جانشان سرچشمه مىگيرد ، اگر آنان بگويند : تو را دوست مىدارم واقعاً دوست مىدارند .\r\nاگر در پيدا كردن اولياء به مشقت و شكنجه افتادى ، دلگير مباش و نااميدى را به خود راه مده ، زيرا در اين جهان پهناور با داشتن خداى مهربان ، چگونه مىتوانى نااميد باشى ؟ تو گمان مبر كه اگر حوادث جهان تو را در تاريكى قرار داد حقيقت و حقيقت بينان هم براى هميشه از تو پوشيده خواهد ماند ، نه ، زيرا در اين دنيا براى رسيدن به راه راست به حد كافى پرتو عنايت الهى مىدرخشد .\r\nاگر ديدى هيچ گونه تمايلى به همنشينى با صاحب نظران و حقيقت\r\n","description":"","footnote":"","page_name":" 339 ","page_number":363},
  {"content":"\r\nبينان ندارى ، بدان كه اين حالت مربوط به جنبهء جسمانى و مادى تست ، در چاره جويى و رهايى از اين بىچارگى بكوش و دل را تقويت كن ، به خويشتن توجهى نما ، زيرا دل تو را به كوى اهل دل خواهد كشيد و اين قانون را به عنوان يك قانون كلى بپذير كه\r\n\r\nصحبت صالح تو را صالح كند\r\nصحبت طالح تو را طالح كند\r\n\r\n","description":"","footnote":"","page_name":" 340 ","page_number":364},
  {"content":"\r\n\r\nنعمت تعظيم حضرت مصطفى عليه السلام كه در انجيل بود\r\n\r\n( ( 727 ) ) بود در انجيل نام مصطفى\r\nآن سر پيغمبران بحر صفا\r\n( ( 728 ) ) بود ذكر حليه ها و شكل او ( 1 ) \r\nبود ذكر غزو و صوم و اكل او\r\n( ( 729 ) ) طايفهء نصرانيان بهر ثواب\r\nچون رسيدندى بدين نام و خطاب\r\n( ( 730 ) ) بوسه دادندى بدان نام شريف\r\nرو نهادندى بدان وصف لطيف\r\n( ( 731 ) ) اندر اين فتنه كه گفتم آن گروه\r\nايمن از فتنه بدند و از شكوه\r\n( ( 732 ) ) ايمن از شر اميران و وزير\r\nدر پناه نام احمد مستجير\r\n( ( 733 ) ) نسل ايشان نيز هم بسيار شد\r\nنور احمد ناصر آمد يار شد\r\n( ( 734 ) ) و آن گروه ديگر از نصرانيان\r\nنام احمد داشتندى مستهان ( 2 ) \r\n( ( 735 ) ) مستهان و خوار گشتند از فتن\r\nاز وزير شوم و رأى شوم فن\r\nمستهان و خوار گشتند آن فريق\r\nگشته محروم از خود و شرط طريق\r\n( ( 736 ) ) هم مخبّط حكمشان و دينشان ( 3 ) \r\nاز پى طومارهاى كج بيان\r\n( ( 737 ) ) نام احمد چون چنين يارى كند\r\nتا كه نورش چون مددكارى كند\r\n( ( 738 ) ) نام احمد چون حصارى شد حصين ( 4 ) \r\nتا چه باشد ذات آن روح الامين\r\n( ( 739 ) ) بعد ازين خونريز درمانناپذير\r\nكاندر افتاد از بلاى آن وزير\r\n\r\n","description":"","footnote":" ( 1 ) حليه زيور و زينت .  ( 2 ) مستهان از اهانت به معناى توهين و پست شمردن است . .  ( 3 ) مخبط گمراه شده ، و گاهى به معناى اختلال روانى هم استعمال مىگردد . .  ( 4 ) حصين محكم . . ","page_name":" 341 ","page_number":365},
  {"content":"\r\n\r\nتفسير ابيات\r\nسپس مىگويد : اين نصرانيان كه وزير در ميان آنها آشوب و فتنه راه انداخته بود دو گروه بودند : يكى از آن دو گروه هر موقع كه نام پيغمبر اسلام و وصف و شكل و جهاد و روزه و خوردن و ساير اوصاف او را مىديدند ، با احترام به آنها مىنگريستند ، و او را از جان و دل دوست مىداشتند ، اين گروه از فتنه ها و آشوبهاى آن وزير در امان ماندند ، و هيچ گونه صدمه‌اى به آنها وارد نگشت ، آنان توالد و تناسل كردند و نسلشان هم فراوان گشت .\r\nاين نتيجه ادب بود كه سابقاً هم توضيحى در اين باره داديم ، و گفتيم : اين كه جلال الدين مىگويد :\r\n\r\nاز خدا جوييم توفيق ادب\r\nبىادب محروم ماند از لطف رب\r\n\r\nدر حقيقت يكى از با اهميتترين دعاها است ، كه جلال الدين متوجه شده است ، زيرا ادب و متانت روحى كه كشف از شخصيت مىكند پديده‌اى است كه حتى در هنگام دشمنى يا خطا و اشتباه نيز صاحب خود را از هلاكت باز مىدارد .\r\nگروه دوم آن نصرانيان بودند كه هنگامى كه در انجيل به نام پيغمبر اسلام مىرسيدند به نام شريف او اهانت مىورزيدند ، اينان در اين فتنه و گرفتارى كه وزير براى آنها ايجاد كرده بود متلاشى گشتند .\r\nالبته از نظر تاريخى نمىدانيم چنين داستانى اتفاق افتاده است يا نه ؟ ولى مطالبى را كه جلال الدين در اين داستان بيان نموده و نتايج اخلاقى و روانى و دينى كه از آنها گرفته است ، بسيار قابل توجه مىباشد .\r\n","description":"","footnote":"","page_name":" 342 ","page_number":366},
  {"content":"\r\n\r\nدر بيان حكايت پادشاه جهود ديگر كه در هلاك دين عيسى جهد كرد\r\n\r\n( ( 740 ) ) يك شه ديگر ز نسل آن جحود\r\nدر هلاك قوم عيسى رو نمود\r\n( ( 741 ) ) گر خبر خواهى ازين ديگر خروج\r\nسوره بر خوان و السما ذات البروج\r\n( ( 742 ) ) سنت بد كز شه اول بزاد ( 1 ) \r\nاين شه ديگر قدم بر وى نهاد\r\n( ( 743 ) ) هر كه او بنهاد ناخوش سنتى\r\nسوى او نفرين رود هر ساعتى\r\nز انكه هر چه اين كند ز ان گون ستم\r\nز اولين جويد خدا بىبيش و كم\r\n( ( 744 ) ) نيكوان رفتند و سنتها بماند\r\nوز لئيمان ظلم و لعنتها بماند\r\n( ( 745 ) ) تا قيامت هر كه جنس آن بدان\r\nدر وجود آيد بود رويش بدان\r\n( ( 746 ) ) رگ رگ است اين آب شيرين و آب شور\r\nدر خلايق مىرود تا نفخ صور\r\n( ( 747 ) ) نيكوان را هست ميراث از خوشاب\r\nآن چه ميراث است اورثنا الكتاب\r\n( ( 748 ) ) شد نثار طالبان ار بنگرى\r\nشعله ها از گوهر پيغمبرى\r\n( ( 749 ) ) شعله ها با گوهران گردان بود\r\nشعله آن جانب رود هم كان رود\r\n( ( 750 ) ) نور روزن گرد خانه مىرود\r\nز انكه خور بر جى به برجى مىدود\r\n( ( 751 ) ) هر كه را با اخترى پيوستگى است\r\nمر و را با اختر خود هم تكى است ( 2 ) \r\n( ( 752 ) ) طالعش گر زهره باشد در طرب\r\nميل كلى دارد و عشق و طلب\r\n( ( 753 ) ) ور بود مريخى خونريز جو\r\nجنگ و بهتان و خصومت جويد او\r\n( ( 754 ) ) اخترانند از وراى اختران\r\nكاحتراق و نحس نبود اندر آن\r\n( ( 755 ) ) سايران در آسمانهاى دگر\r\nغير اين هفت آسمان مشتهر\r\n\r\n","description":"","footnote":" ( 1 ) سنت رسم و عادتى كه به شكل قانون در آمده است ، و به خود قانون نيز اطلاق مىشود . .  ( 2 ) هم تك با هم دويدن و به معناى همراه به طور مطلق نيز گفته مىشود . . ","page_name":" 343 ","page_number":367},
  {"content":"\r\n\r\n\r\n( ( 756 ) ) راسخان در تاب انوار خدا\r\nنى به هم پيوسته نى از هم جدا\r\n( ( 757 ) ) هر كه باشد طالع او ز ان نجوم\r\nنفس او كفار سوزد در رجوم ( 1 ) \r\n( ( 758 ) ) خشم مريخى نباشد خشم او\r\nمنقلب رو غالب مغلوب خو\r\n( ( 759 ) ) نور غالب ايمن از كسف ( 2 )  و غسق ( 3 ) \r\nدر ميان اصبعين نور حق ( 4 ) \r\n( ( 760 ) ) حق فشاند آن نور را بر جانها\r\nمقبلان برداشته دامانها\r\n( ( 761 ) ) و ان نثار نور هر كس يافته ( 5 ) \r\nروى از غير خدا بر تافته\r\n( ( 762 ) ) هر كه را دامان عشقى نابده\r\nز ان نثار نور بىبهره شده\r\n( ( 763 ) ) جزوها را روىها سوى گل است\r\nبلبلان را عشق با روى گل است\r\n( ( 764 ) ) گاو را رنگ از برون و مرد را\r\nاز درون جو رنگ سرخ و زرد را\r\n( ( 765 ) ) رنگهاى نيك از خم صفاست\r\nرنگ زشتان از سياه آب جفاست\r\n( ( 766 ) ) صبغة الله نام آن رنگ لطيف ( 6 ) \r\nلعنة الله بوى اين رنگ كثيف\r\n( ( 767 ) ) آن چه از دريا به دريا مىرود\r\nاز همان جا كامد آن جا مىرود\r\n( ( 768 ) ) از سر كُه سيلهاى تيز رو\r\nوز تن ما جان عشق آميز رو\r\n\r\nآيه\r\n* - « بِسْمِ الله اَلرَّحْمنِ اَلرَّحِيمِ وَاَلسَّماءِ ذاتِ اَلْبُرُوجِ وَاَلْيَوْمِ اَلْمَوْعُودِ وَشاهِدٍ وَمَشْهُودٍ قُتِلَ أَصْحابُ اَلأُخْدُودِ اَلنَّارِ ذاتِ اَلْوَقُودِ إِذْ هُمْ عَلَيْها قُعُودٌ وَهُمْ عَلى ما يَفْعَلُونَ بِالْمُؤْمِنِينَ شُهُودٌ وَما نَقَمُوا مِنْهُمْ إِلَّا أَنْ يُؤْمِنُوا بِالله اَلْعَزِيزِ اَلْحَمِيدِ . » 85 : 0 - 8 ( 7 ) \r\n","description":"","footnote":" ( 1 ) رجوم از رجم به معناى سنگسار كردن . .  ( 2 ) كسف گرفتن آفتاب . .  ( 3 ) غسق تاريكى . .  ( 4 ) اصبع انگشت .  ( 5 ) نثار بخشش . .  ( 6 ) صبغة الله رنگ آميزى خدايى . .  ( 7 ) سوره البروج ، آيات 1 و 2 و 3 و 4 و 5 و 6 و 7 و 8 و 9 . . ","page_name":" 344 ","page_number":368},
  {"content":"\r\n\r\n( سوگند به آسمان كه داراى مدارها است ، سوگند به روزى كه وعده داده شده است ( رستاخيز ) و سوگند به شاهد و مشهود اصحاب اخدود كشته شوند ( مورد لعنت خدا قرار بگيرند ) اين اصحاب اخدود در كنار آتش نشسته بر سوخته شدن مردم با ايمان تماشا مىكردند ، آنان از مؤمنين انتقام نمىكشيدند مگر براى اين كه آنان به خداى عزيز و حميد ايمان آورده بودند ) .\r\nداستان اصحاب اخدود\r\nدر نقل اين داستان اندك اختلافى ميان روات و مفسرين وجود دارد ، آن چه كه مىتواند مورد اتفاق بوده باشد ، روايتى است كه جابر از حضرت باقر عليه السلام نقل مىكند كه آن حضرت از جد بزرگوارش امير المؤمنين عليه السلام روايت مىكند كه « امير المؤمنين عليه السلام كسى را به نزد اسقف نجران فرستاد ، و گفت ، از اسقف در بارهء اصحاب اخدود بپرس ، اسقف نجران مطلبى را در اين باره گفت كه امير المؤمنين عليه السلام نه پسنديد . و فرمود : داستان اخدود را به شما اطلاع مىدهم : خداوند يك مرد حبشى را به پيامبرى بر گزيد ، حبشىها او را تكذيب كردند ، آن پيامبر با آن تكذيب كنندگان جنگيد . حبشىهاى گروهى از ياوران آن پيامبر را كشتند ، و باقيماندگان را با خود همان پيامبر اسير كردند . سپس جايگاه گودى درست كردند و در آن آتش افروختند مردم را همگى به آن جا جمع كرده ، گفتند : هر كس كه از ما نيست بايستى خود را به آتش بياندازد .\r\nياوران اين پيامبر در سبقت به آتش با يكديگر تصادم مىكردند ( 1 ) \r\nدر اين حال يك زنى كودك در بغلش به سر آتش مىآيد ، هنگامى كه مىخواهد خود را بياندازد ، سوختن كودك او را فوق العاده ناراحت مىكند ، كودك از بغل او صدا مىزند ، مادر نترس هم مرا و هم خودت را در آتش بيانداز ، زيرا سوختن در راه خدا يك امر ناچيز است ، مادر خود را با همان\r\n","description":"","footnote":" ( 1 ) آن چه كه در روايت است كلمه تهافت است . و ما آن را به تصادم معنا كرديم كه تقريباً همان معنى را مىرساند . زيرا تهافت به معناى رو در رو قرار گرفتن و تعارض با يكديگر مىباشد . شاعرى در باره ياران حسين عليه السلام اين كلمه را به كار برده مىگويد :\r\nلبسوا القلوب على الدروع و اقبلوا * يتهافتون على ذهاب الانفس\r\n( آنان دلها را از روى زره ها پوشيده در سبقت به كشته شدن با يك ديگر تهافت داشتند . . ) ","page_name":" 345 ","page_number":369},
  {"content":"\r\n\r\nكودك در آتش انداخت ، و اين كودك از آن كودكها است كه در گهواره مانند عيسى عليه السلام تكلم كرده است » . ( 1 )  « ثُمَّ أَوْرَثْنَا اَلْكِتابَ اَلَّذِينَ اِصْطَفَيْنا مِنْ عِبادِنا » 35 : 32 ( 2 )  ( سپس ما كتاب را به بندگانى كه بر گزيده بوديم واگذاشتيم )\r\nروايت\r\nاز حضرت باقر عليه السلام چنين روايت شده است كه فرمود : هر بنده‌اى از بندگان خدا سنت نيكويى ايجاد كند ، براى او همان پاداش خواهد بود كه به عمل كنندهء آن سنت مقرر شده است ، بدون اين كه از پاداش عمل كننده چيزى كاسته شود . و هر بنده‌اى از بندگان خداوند سنت بد و گمراه كننده‌اى را تثبيت كند ، كيفر و وزرى كه مرتكب آن سنت زشت خواهد داشت ، به همان تثبيت كنندهء سنت بد هم نصيب خواهد گشت ، بدون اين كه از وزر و كيفر عمل كننده كاسته شود » . ( 3 )  مىتوان ايجاد كنندگان سنتها را به دو گروه عمده تقسيم كرد :\r\nگروه اول - كسانى هستند كه به جهت انگيزه هاى زود گذر و بدون توجه به بقا و ادامهء آن سنت اقدام مىكنند .\r\nگروه دوم - نه تنها سنت ايجاد مىكنند . بلكه دوام و ابديت آن را هم مىخواهند . اگر ايجاد كنندهء سنت نيكو و يا زشت قصد دوام آن سنت را داشته باشد ، بدون ترديد نتيجهء همان سنت دامن او را خواهد گرفت . و در غير اين صورت با عذاب خداوندى سازگار نمىباشد مثلًا كسى كه يك سنت زشتى را ناخود آگاه و بدون توجه به حكم يا موضوع آن ايجاد نمايد ، و همچنين اگر حكم و موضوع را دانسته باشد ولى مقصودش جريان\r\n","description":"","footnote":" ( 1 ) مجمع البيان - طبرسى ، ج 10 ، ص 465 و 466 . .  ( 2 ) سوره فاطر ، آيهء 32 . .  ( 3 ) اين روايت بدون اختلاف در سفينة البحار ، قمى ، ج 1 ، ص 665 و صحيح مسلم ، ج 8 ، ص 61 و جامع صفير ، سيوطى ، ج 1 ، ص 46 وارد شده است . . ","page_name":" 346 ","page_number":370},
  {"content":"\r\n\r\nهميشگى آن نبوده باشد ، بسيار بعيد به نظر مىرسد كه در صورتى كه آن سنت مورد عمل ابدى قرار بگيرد ، كيفر يا وزر ابدى براى او شايسته بوده باشد .\r\nپس اثر هر سنتى كه در جوامع بشرى ايجاد مىگردد به ايجاد كنندهء آن سنت نيز منعكس خواهد گشت . اين مطلب يك تأييد علمى روشن دارد ، چنان كه در گذشته گفتيم : پيوستگى حقايق و نمودهاى دو قلمرو انسان و جهان چنين اقتضا مىكند كه هر حادثه‌اى كه در اين جهان روى دهد ، تأثير آن در تمام قلمروهاى جزئى و كلى منعكس مىگردد ، و گفتيم كه اين بيت جلال الدين\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\nيك مطلب علمى خالص است\r\n\r\n( ( 754 ) ) اخترانند از وراى اختران\r\nكاحتراق و نحس نبود اندر آن\r\n\r\nنمودهاى رو بناى جهان هستى از قوانين زير بناى آن است\r\nيك مسئلهء بسيار مهم ديگرى است كه جلال الدين آن را بارها در مثنوى تكرار مىكند و سابقاً هم به طور مختصر به آن اشاره نموديم ، آن مسئله :\r\nزير بناى عالم هستى و روبناى آن است .\r\nخواص و لوازم و آثار طبيعى كه در روبناى جهان هستى مشاهده مىشود . از قبيل حركت و سكون و زوال و كون و فساد و نحس بودن و مبارك بودن و . . . غير ذلك در زير بناى جهان هستى حكمفرما نمىباشد مىگويد :\r\n\r\nاخترانند از وراى اختران\r\nكاحتراق و نحس نبود اندر آن\r\n\r\nدر ابيات بعد از اين همچنين مىگويد :\r\n\r\nسنگ بر آهن زنى آتش جهد\r\nهم به امر حق قدم بيرون نهد\r\nآهن و سنگ ستم بر هم مزن\r\nكاين دو مىزايند همچون مرد و زن\r\n\r\n","description":"","footnote":"","page_name":" 347 ","page_number":371},
  {"content":"\r\n\r\nسنگ و آهن خود سبب آمد و ليك\r\nتو به بالاتر نگر اى مرد نيك\r\nكاين سبب را آن سبب آورد پيش\r\nبىسبب هرگز سبب كى شد ز خويش\r\nاين سبب را چرخ گردان علت است\r\nچرخ گردان را نديدن زلت است\r\nاين سبب چه بود ؟ به تازى گو رسن\r\nكاندر اين چَه اين رسن آمد به فن\r\nاين سببها راست محرم عقلها\r\nآن سببها راست محرم انبيا\r\nاين سببهاى رسنها در جهان\r\nهان و هان زين چرخ سر گردان مدان\r\n\r\nدر زير بناى جهان هستى آثار طبيعى كه بر اين مواد به ترتيب است وجود ندارد ، زمان آن جا مفهوم خود را از دست مىدهد . و براى تصور چنين جهانى ، و براى تصديق امكان چنين زير بنايى ، كافى است كه ما به دو جهان خود آگاه و ناخود آگاه خويش مراجعه كنيم .\r\nدر اين دو جهان حقايق با يكديگر مختلف مىباشند . مثلًا در جهان خود آگاه مسئلهء محال بودن يك پديده در دو مكان ، و بالعكس محال بودن دو پديده در يك مكان ، و همچنين مسئلهء كشش زمان ، و انتزاع سه نقطهء ( ماضى و حاضر و آينده ) ، و نيز مفهوم شبه فضا در خود آگاه ، همه و همه به طور طبيعى منعكس مىگردد ، در صورتى كه در جهان ناخود آگاه هيچ يك از اين خواص مطرح نيست ، ما مىتوانيم در ناخود آگاه زمان را اگر چه به امتداد ده ها قرن بوده باشد ، در يك نقطه خلاصه كنيم . حوادثى را كه در امتداد قرون متمادى صورت گرفته است در يك لحظه مجسم نماييم .\r\n","description":"","footnote":"","page_name":" 348 ","page_number":372},
  {"content":"\r\n\r\n\r\n\r\nو آن نثار نور هر كس يافته\r\nروى از غير خدا بر تافته\r\n\r\nميل حقيقى به چيزى در سازندگى شخصيت تأثير دارد\r\nهر چه كه انسانها ميل حقيقى و روحى به سوى آن داشته باشند همان چيز شخصيت آنها را خواهد ساخت .\r\nو از آن طرف تمام پديده هاى عارضى انسانى به سوى آن حقيقت تمايل مىكند كه به منزلهء اصل و منشأ اوست ، چنان كه نور تابع كانون خويش مىباشد ، به هر طرف كه منبع و كانون نور حركت كند ، نور نيز به همان طرف حركت خواهد كرد . روزنه‌اى كه در يك خانه نور را مىنماياند ، مىبينيم نور را به اطراف خانه حركت مىدهد ، اين خود روزنه نيست كه باعث دور زدن نور مىگردد ، بلكه خورشيد است كه با نظر به چگونگى محاذات آن با روزنه نور خود را حركت مىدهد .\r\n\r\nجزوها را روىها سوى كل است\r\nبلبلان را عشق با روى گل است\r\n\r\nتمايل جزوها به سوى كل خويش\r\nاين اصل شبيه به آن اصل است كه مىگويد :\r\n« هر چيزى به اصل خويش رجوع مىكند » ما در اولين مباحث شرح مثنوى توضيح داديم كه اصل رجوع هر چيزى به اصل خود ، از يك نظر معمولى صحيح است ، انسان هم با اين نظر معمولى مشاهده مىكند كه گندم زير خاك از يك عده مواد مناسب تغذيه كرده ، سپس سر از خاك بيرون آورده و دوران سنبلى و غير ذلك را مىگذراند ، و در نتيجه باز به همان محصول گندم\r\n","description":"","footnote":"","page_name":" 349 ","page_number":373},
  {"content":"\r\nمىرسد ، ولى روشن است كه اين جريان بيش از تشابه در نقاط حركت ماده چيز ديگرى نيست ، و بنا بر حركت در تمام جهان ، اين مسئله ارزش علمى و فلسفى خود را از دست مىدهد .\r\nو اما در بارهء خدا كه به عنوان اصل تمام موجودات تلقى شده گفته مىشود : همه موجودات به او خواهند پيوست ، مسأله‌اى است نظرى كه احتياج به دقت بيشتر از آن چه كه در كتابها ديده مىشود دارد ، بلى اين مقدار مىدانيم كه هيچ يك از موجودات از حيطهء مقام ربوبى نمىتواند بيرون بوده باشد ، و همچنين اين كه انسانهايى كه شخصيت خود را در اين جهان به ثمر رسانيده‌اند رو به بارگاه الهى مىروند ، مىتواند هم از نظر منطق علمى و هم از مفاد آيات قرآن مجيد استفاده شود .\r\nآيات ذيل شاهد صريح اين معنا است :\r\n« انا للَّه و انا إليه راجعون » .\r\n( ما براى خداييم و به سوى او رجوع خواهيم كرد ) .\r\n« يا ايها الانسان انك كادح الى ربك كدحا فملاقيه » .\r\n( اى انسان تو در حالى كه تلاش و كوشش مىكنى به سوى خدا رهسپار گشته او را ملاقات خواهى كرد ) .\r\nو جاى ترديد نيست كه اين ملاقات واپسين غير از ملاقات در همين جهان است ، با اين كه در همين جهان سنخى از ملاقات وجود دارد كه از مفاد آيهء :\r\n« و نحن اقرب إليه من حبل الوريد » .\r\n( ما به او از رگ گردنش نزديكتريم ) .\r\nاستفاده مىشود .\r\n« يا أيتها النفس المطمئنة ارجعى الى ربك راضيه مرضية » .\r\n( اى نفس با آرامش در حالى كه تو از خدا راضى و خدا از تو خشنود است به سوى خدايت بر گرد ) .\r\n","description":"","footnote":"","page_name":" 350 ","page_number":374},
  {"content":"\r\nاما اين اصل كه جزوها به سوى كل خويش تمايل دارند ، و رهسپار كوى كل خويشند احتياج به توضيح دارد كه ما به طور اختصار بيان مىكنيم :\r\nاگر بخواهيم دو مفهوم « جزء و كل » را آن چنان كه در روشهاى علمى و فلسفى منظور مىگردند ، مطرح كنيم تعريف آنها بدين قرار است :\r\nجزء آن واحد در دستگاه مركب است كه بدون وجود او مركب مفروض به همان اندازه ناقص مىباشد .\r\nدخالت جزء در كل ، به جهت خواص وجودى اوست كه در يك دستگاه مركب مطلوب واقع مىگردد .\r\nكل عبارت است از اجتماع يك عده اجزاء در يك دستگاه مربوط به هم كه مىتوانند به جهت ارتباط و سيستمى كه ايجاد كرده‌اند ، هدف و محصول منظور را ايجاد كنند ، و از همين جاست كه اگر يك عده اجزاء بدون ارتباط و اشتراك در ايجاد يك سنتز ، يا يك هدف ، با يكديگر اجتماع داشته باشند ، مجموع آنها را كل نمىنامند ، بلى اگر بخواهيم يك اصطلاح ديگر در بارهء مفهوم كل داشته باشيم ، و بگوييم : بعضى از واحدها هم بدون اين كه يك موجود آگاه آنها را با يكديگر مرتبط بسازد ، اگر با همديگر پيوستگى پيدا كنند ، باز كل ناميده مىشوند ، مانعى وجود ندارد . و در نتيجه دو قسم كل وجود خواهد داشت .\r\nپس از تعريف مختصر در باره دو مفهوم « جزء و كل » ، و اكنون بايد ببينيم : اين اصل چه معنا دارد كه هر جزئى به سوى كل خويش مىرود ؟ چند معنى ممكن است از اين اصل استفاده كرد :\r\nيكى - اين كه واحدى از واحدهاى داخل در سيستم كل است ، چون با يك نظر عالىتر جزء مىتواند آينهء تمام نماى كل بوده باشد ، بنا بر اين موجودات جهان هستى كه به منزلهء اجزاء وجود كل ( خدا ) هستند تمايل به او دارند . اين تفسير صحيح به نظر نمىرسد ، زيرا اگر يك واحد به عنوان جزء يك كل ، مطرح بوده باشد ، نمىتواند آينهء تمام نماى يك كل بوده باشد كه شامل همان جزء است و اجزاء ديگر و به عبارت\r\n","description":"","footnote":"","page_name":" 351 ","page_number":375},
  {"content":"\r\n\r\nروشنتر اين قضيه با فرض كل مجموعى كه از اجزاء گوناگونى تشكل پيدا كرده است سازگار نمىباشد .\r\nدوم - مقصود از جزء معنايى شبيه معناى جزئى ( فرد و مصداق ) بوده باشد ، البته در اين فرض مىتوان اين اصل را درست تلقى كرد ، زيرا هر فردى داراى حصه‌اى از كلى مىباشد ، به اين معنا كه هر فرد نمايندهء كل است به اضافهء تشخصات فردى كه دارد . ولى در اين صورت باز اين مسئله پيش مىآيد كه اين تشخصات چيست ؟ آيا خارج از ذات آن كل يا كلى است ؟ در صورتى كه فرض شده است كه تمام موجودات عين اوست .\r\nسوم - اين كه تشبيه به مسئلهء جزء و كل يك تشبيه ادبى - عرفانى بوده باشد ، به اين معنى كه احساس قرب به خدا ، آن چنان در انسانهاى رشد يافته شديد است كه خود را به منزلهء جزء از كل ( خدا ) مىدانند و به همين معنى جامى اشاره كرده مىگويد :\r\n\r\nگر در دل تو گل گذرد گل باشى\r\nور بلبل بىقرار بلبل باشى\r\nتو جزئى و حق كل است اگر روزى چند\r\nانديشهء كل پيشه كنى كل باشى\r\n\r\nو ناگفته نماند كه با نظر به ساير ابيات مورد تفسير ، اين بيت كه :\r\n\r\nجزوها را روىها سوى كل است\r\nبلبلان را عشق با روى گل است\r\n\r\nدر بارهء رابطه خدا با ساير موجودات صريح نيست ، ولى با نظر به روش كلى جلال الدين در مثنوى ، و ملاحظهء تشبيهاتى كه در اين ابيات دارد ، مىتواند مقصود از جزء و كل خدا و ساير موجودات بوده باشد ، نهايت امر اين است كه بايستى در بارهء بيان اين رابطه ( رابطهء جزء و كل موجودات و خدا ) تفسير و تأملى بيشتر كرد .\r\nتفسير ابيات\r\nمىگويد : از نسل همان پادشاه يهود پادشاه ديگرى در هلاك ساختن عيسويان مىكوشيد . در تفاسير معتبر اثبات نشده است كه اين پادشاه يهودى و كشته شدگان در دين عيسى بوده‌اند ، شايد جلال الدين مدركى براى اين مطلب داشته است .\r\n","description":"","footnote":"","page_name":" 352 ","page_number":376},
  {"content":"\r\nو به هر حال داستان در قرآن در سورهء « البروج » ذكر شده است . اين سنت بد ، يعنى نصرانى كشتن از آن پادشاه پيشين تثبيت گشت . آن پادشاه اول كه اين سنت زشت را مقرر كرد ، در كيفر و وزر پادشاه دوم كه به سنت او عمل مىكرد ، مشترك شد . و اين يك قاعده كلى است كه هر كس سنتى را در ميان جامعه‌اى ترويج و تثبيت كرد ، از آثار همان سنت به او نيز خواهد رسيد .\r\nدر تاريخ بشرى ثبات و بقايى براى افراد انسانى نيست ولى سنتهايى را كه از خود بجا مىگذارند باقى مىماند ، و اثر آنها در روزگاران كار خود را مىكند ، گروهى را به اضلال يا ارشاد وامىدارد . هر كس كه مىخواهد در اين دنيا روش تباه داشته باشد ، به سنتهاى زشت تمايل مىكند ، و بالعكس اشخاص نيكو به سوى سنتهاى نيكو متمايل مىگردند .\r\nاين جدايى دو راه همواره در ميان خلايق ريشه دار بوده ، تا قيامت جريان خواهد داشت براى نيك مردان از كتابهايى كه خداوند به پيامبران فرستاده نصيب مىگردد .\r\nآنان كه در حال جستجوى حقايق و واقعياتند ، و آنان كه مىخواهند در اين زندگانى گام به سوى بارگاه ربوبى بگذارند ، خداوند از گوهر پيغمبرى به آنها عنايت مىفرمايد .\r\nچنانچه در روايات است كه دانايان و خردمندان هر قومى به منزلهء پيامبران آن قومند .\r\nصدر المتالهين در كتاب مفاتيح الغيب اين حديث را نقل كرده است كه :\r\n« ان للَّه عبادا ليسوا بأنبياء يغبطهم النبوة » ( براى خداوند بندگانى وجود دارد با اين كه پيغمبر نيستند ، ولى پيامبران به آنان غبطه مىخورند ) .\r\n","description":"","footnote":"","page_name":" 353 ","page_number":377},
  {"content":"\r\nو هنگامى كه فردى از انسان گوهرى از پيامبرى دريافت كرد ، تمام روش او نيكو بوده متخلق به اخلاق الهى مىباشد . چنان كه مشاهده مىكنيم كه مسير نور همواره تابع كانون و منبع نور مىباشد . و همچنين نورى كه از روزنه مىتابد ، به پيروى از شكل محاذات خورشيد با آن روزنه در تغيير و تبديل مىباشد .\r\nسپس مىگويد : هر فردى مطابق اخترى كه طالع او در آن است زندگانى مىكند ، اگر طالع او ستارهء زهره باشد او طالب طرب و عيش و عشق خواهد بود .\r\nالبته اين مسئله را هم كه جلال الدين اشاره مىكند يكى از نظريات نجوم باستانى است در آن دوران گمان مىكردند : براى هر كس در آسمانها ستاره‌اى مخصوص است ، و براى آن ستارگان خواصى اعتقاد كرده بودند ، و هر كس مطابق خاصيت ستارهء خود زندگانيش را شكل مىداد . ولى بدون ترديد امروزه اين مسئله از ارزش واقعيت برخوردار نيست ، و از نظر اسلامى هم مسئلهء سعد و نحس ستارگان به هيچ وجه صحت ندارد .\r\nسپس جلال الدين به يك مسئلهء با اهميت مىپردازد ، مىگويد : ولى گمان مكن كه همهء افراد انسانى گرفتار اين ستاره ها و طالعهاى گوناگون مىباشند . اگر درست دقت كنى خواهى ديد : در ما وراى اين ستاره ها اخترانى وجود دارد كه هيچ يك از خواص جهان طبيعت را دارا نمىباشند آنها احتراق و نحس و سعد و كون و فساد ندارند . اين اختران در آسمانهاى ديگر در سير و حركتند ، و اين آسمانها غير از آسمانهاى هفتگانهء معمولىاند كه قابل مشاهدهء حسى هستند . آن آسمانها مستقيماً مورد تابش انوار خداوندى مىباشند ، در آن آسمانها مسئلهء پيوستگى و گسيختگى كه از خواص اجسام فيزيكى است ، مطرح نيست ، اگر فردى از انسان بتواند آن چنان شخصيت خود را به تكامل برساند كه از اسارت اين اختران محترق\r\n","description":"","footnote":"","page_name":" 354 ","page_number":378},
  {"content":"\r\nو داراى سعد و نحس رهايى ببخشد ، او خواهد توانست با آن اختران ما وراى طبيعى پيوستگى داشته باشد ، او با اين اتصال مىتواند ، كفار و تبه كاران را كه مىخواهند به سوى آسمانها عروج كنند ، سنگسار كند . اگر اين اشخاص خشمگين گردند ، خشم آنان معلول و يا هم سنخ خشم مريخ آسمان طبيعى نمىباشد ، بلكه اگر چه در ظاهر منقلب به نظر مىآيد ، ولى در باطن پيروزمندى است كه در ظاهر خاصيت مغلوبى دارد .\r\nبه عبارت روشنتر دو مفهوم غالب و مغلوب براى او غير از دو مفهوم غالب و مغلوب زندگانى طبيعى است . نور غالب الهى نه كسوفى دارد و نه تاريكى ، زيرا اين تاريكىها و كسوفها در نتيجهء آميختن عوامل طبيعت با يكديگر نمودار مىشوند ، در صورتى كه نور الهى آميزشى با عوامل طبيعت ندارد ، اين نور الهى كه در افراد جلوه مىكند ، در ميان دو انگشت خداوندى است .\r\nاكنون گمان مبر كه در بخشش اين نور ربانى ، خداوند در ميان مردم تفاوتى ايجاد كرده است ، بلكه او به طور عادلانه و مساوى نور خود را براى مردم تابانيده است ، ولى آنان كه داراى رشد و صلاحاند دامنهاى خود را باز كرده آن نور را به جان و دل خويشتن خريده‌اند ، زيرا آنان مانند اجزاء نور الهى هستند كه تمايل به كل خويش دارند ، چنان كه بلبلان تمايل طبيعى به گل ابراز مىنمايند .\r\nرنگهاى ظاهرى تو را نفريبد ، اين حيوانات است كه ظواهر آنها مطلوب است ، تو بايستى رنگ حقيقى انسانها را از درون آنها جستجو نمايى و انگاه متوجه باش كه رنگهاى زيباى درون انسانى منبع صفا و نيكويى دارد ، و بالعكس رنگ زشت سيرتان از آب سياه جفا مىباشد ، رنگهاى نيكو صبغه اللَّه ، و رنگ زشت موجب لعنت خداوندى است .\r\n","description":"","footnote":"","page_name":" 355 ","page_number":379},
  {"content":"\r\nباز اين هم يك اصلى است كه هر چه از دريا سرازير گردد بالاخره به سوى آن خواهد برگشت ، اين مطلب اشاره به همان اصل :\r\n« كل شىء يرجع الى اصله » ( هر چيز به سوى اصل خويش مىرود ) مىباشد ، كه ما مقدارى در آن بررسى نموديم . از سر كوه ها سيلهاى تيز رو به درياها سرازير مىگردد ، و از تن ما جان عشق آميز به سوى خداوند جريان خواهد داشت .\r\n","description":"","footnote":"","page_name":" 356 ","page_number":380},
  {"content":"\r\n\r\nآتش افروختن پادشاه و بت را در پهلوى آتش نهادن كه هر كه به اين بت سجود كند از آتش برهد\r\n\r\n( ( 769 ) ) آن جحود سگ ببين چه راى كرد\r\nپهلوى آتش بتى بر پاى كرد\r\n( ( 770 ) ) كان كه اين بت را سجود آرد برست\r\nور نيارد در دل آتش نشست\r\n( ( 771 ) ) چون سزاى اين بت نفس او نداد\r\nاز بت نفسش بت ديگر بزاد\r\n( ( 772 ) ) مادر بتها بت نفس شماست\r\nز انكه آن بت مار و اين بت اژدهاست\r\n( ( 773 ) ) آهن و سنگ است نفس و بت شرار\r\nآن شرار از آب مىگيرد قرار\r\n( ( 774 ) ) سنگ و آهن ز اب كى ساكن شود ؟\r\nآدمى با اين دو كى ايمن بود ؟\r\nسنگ و آهن در درون دارند نار\r\nآب را بر نارشان نبود گذار\r\nز اب چون نار برون كشته شود\r\nدر درون سنگ و آهن كى رود ؟\r\nآهن و سنگ است اصل نار و دود\r\nفرع هر دو كفر و ترسا و جحود\r\n( ( 775 ) ) بت سياه آب است در كوزه نهان\r\nنفس مر آب سيه را چشمه دان\r\n( ( 776 ) ) آن بت منحوت چون سيل سياه ( 1 ) \r\nنفس شومت چشمهء آن اى مُصرّ ( 2 ) \r\n( ( 777 ) ) صد سبو را بشكند يك پاره سنگ\r\nو اب چشمه مىزهاند بىدرنگ ( 3 ) \r\nآب خم و كوزه گر فانى شود\r\nآب چشمه تازه و باقى بود\r\n( ( 778 ) ) بت شكستن سهل باشد نيك سهل\r\nسهل ديدن نفس را جهل است جهل\r\n( ( 779 ) ) صورت نفس ار بجويى اى پسر\r\nقصهء دوزخ بخوان با هفت در\r\n( ( 780 ) ) هر نفس مكرى و در هر مكر از آن\r\nغرقه صد فرعون با فرعونيان\r\n\r\n","description":"","footnote":" ( 1 ) منحوت از نحت . تراشيده شدن .  ( 2 ) مصر اصرار كننده . .  ( 3 ) زهيدن جوشيدن چشمه . ","page_name":" 357 ","page_number":381},
  {"content":"\r\n\r\n\r\n( ( 781 ) ) در خداى موسى و موسى گريز\r\nآب ايمان را ز فرعونى مريز\r\n( ( 782 ) ) دست را اندر احد و احمد بزن\r\nاى برادر واره از بو جهل تن\r\n( ( 772 ) ) مادر بتها بت نفس شماست\r\nز انكه آن بت مار و اين بت اژدهاست\r\n\r\nبت بيرونى و بت درونى\r\nبتهايى را كه آدميان مورد پرستش قرار مىدهند ، به دو قسم جداگانه تقسيم مىشوند :\r\nبت بيرونى و بت درونى .\r\nبت بيرونى همان مواد است كه انسانها براى خود ساخته آنها را مىپرستيدند ، البته اين پرستش دليل اين نبود كه آنان خدا را اعتقاد نداشتند ، بلكه آنها بتها را تقرب به خدا مىپرستيدند . به اين مطلب چند دليل مىتوان نشان داد :\r\nيكى اين كه ما گروه فراوانى از بت پرستىهاى عرب جاهليت را مىبينيم كه در عين پرستش بت ، به خداى بزرگ نيز عقيده مند بودند ، مثلًا هنگامى كه براى انجام عبادت به مكه كه جايگاه بتها بود مىآمدند ، شعار لبيك گروهى از آنان به قرار ذيل بوده است :\r\n« لبيك اللَّهم لبيك ، لبيك لا شريك لك الا شريك هو لك تملكه و ما ملك » و يكى از بتها را مثلًا « عزى » را به عنوان شريك ، ولى در عين حال مملوك خدا معرفى مىكردند .\r\nدوم - هنگامى كه مىخواستند سوگند اكيد ياد كنند اول به بت و سپس به خدا به عنوان شديدترين تأكيد قسم ياد مىكردند ، مثلًا مىگفتند :\r\n« احلف باللات و العزى و بالله ان الله اكبر » ( سوگند ياد مىكنم به لات و عزى و به خدا كه از آنها بزرگتر است )\r\n","description":"","footnote":"","page_name":" 358 ","page_number":382},
  {"content":"\r\nسوم اين كه در نامه هايى كه به يكديگر مىنوشتند ، اولًا با نام خدا شروع كرده ، سپس مطلب خود را با تبريك به يكى از نامهاى بتها بيان مىكردند .\r\n« باسمك اللَّهم . . » .\r\nو چنان كه در آيهء شريفه مىبينيم :\r\n« وَما يُؤْمِنُ أَكْثَرُهُمْ بِالله إِلَّا وَهُمْ مُشْرِكُونَ » 12 : 106 ( 1 )  ( اكثريت آنها به خدا ايمان نمىآوردند مگر اين كه شرك مىورزند ) اما بت درونى - اين بت عبارت است از نفس اماره كه امروزه در اصطلاح روان شناسى غريزه كنترل نشده نيز مىتوان ناميد .\r\nپس از اين مقدمه مىگوييم : اگر درست دقت شود رواج بت پرستى بيرونى از بت پرستى درونى مىباشد . زيرا اگر انسان خود آگاه در مقام انديشه و تحقيق بر آيد ، خواهد ديد كه يك بت جامد يا زنده چه توانايى دارد كه بتواند در مقابل خدا عرض اندام نمايد ، ولى موقعى كه مىبيند با اين اعتراف ، مقام و جاه و ثروتش از دست مىرود به همان بت پرستى خود ادامه مىدهد لذا وقتى كه دقيقاً متوجه مىگرديم ، مىبينيم ادامهء بت پرستى براى يك انسان آگاه نتيجهء پرستش نفس اماره است كه او را فريب مىدهد و ظواهر دنياى مادى را بر او جلوه گر مىسازد .\r\nوانگهى مبارزه با بت بيرونى خيلى آسانتر از بت درونى است ، زيرا ممكن است با ذكر ادله و براهين ناشايستگى بت بيرونى را اثبات كرد ، چنان كه پيامبران با آوردن معجزات و شواهد توانستند با بت پرستى مبارزه كرده تا حدود بسيار زياد در اين راه پيش رفت كنند . در صورتى كه بت درونى در اعماق جان انسانى جاى گرفته ، با هزاران وسوسه و خود فريبى در پرستش آن بت زندگانى را سپرى مىكند .\r\nو به عبارت ديگر بت درونى به جهت ارتباط با « من » انسانى به طور شديد ، مىتواند در هر لحظه انسان را دگرگون بسازد ، و نام آن را بت پرستى نگذارد .\r\n","description":"","footnote":" ( 1 ) سوره يوسف ، آيهء 106 . . ","page_name":" 359 ","page_number":383},
  {"content":"\r\n\r\nتفسير ابيات\r\nمىگويد : آن جهود سگ سيرت چنين انديشيد كه : در كنار آتش بتى بگذارد و مردم را دستور دهد كه به آن بت سجده كنند ( 1 )  هر كس به آن بت سجده كرد ، از آتش رهايى يافت ، و الا بايستى در آتش بيافتد .\r\nمىگويد : اين پادشاه مردم را كه به آتش مىانداخت ، براى اين بود كه بت نفس خود را نشكسته بود ، و از آن بت نفس يك بت خارجى زاييده شده بود . اگر درست دقت كنيم اصل تمام بتها بتى است كه افراد انسانى در درون خود ساخته‌اند ، بت خارجى به منزلهء مار و بت نفس انسانى مانند اژدهاست . مىگويد : اگر توجه كنيد خواهيد ديد كه : نفس انسانى مانند آهن و سنگى است كه با اصطكاك و فعاليتهاى گوناگون آنها را شرارى توليد مىگردد كه آن شرار بت مستحكم و ريشه دارى است . شراره و آتش برونى را مىتوان با آب خاموش ساخت ، ولى اين شرار درونى كه جايگاه بس مستحكمى دارد ، با آب خاموش شدنى نيست .\r\nمادامى كه سنگ و آهن نفس اماره وجود دارد ، هيچ فرد انسانى نمىتواند به ايمنى كامل برسد ، سنگ و آهنى كه آتش نفسانى را در درون شعله ور مىسازند آب را گذرى بر آن نيست .\r\n","description":"","footnote":" ( 1 ) مقصود جلال الدين از اين بيت روشن نشد ، زيرا پادشاه يهود نمىتواند بت پرست بوده باشد . يا بايد مقصود او از جحود بىدين به معناى عمومى باشد كه بت پرست را هم شامل گردد . يا بايستى مقصودش از بت ، مثلًا يكى از شعارهاى بدعت آميزى بوده باشد كه آن پادشاه يهود در دين موسى عليه السلام ايجاد كرده بود . . ","page_name":" 360 ","page_number":384},
  {"content":"\r\nسپس همين مطلب را تكرار كرده مىگويد : با آب برونى آتش برونى خاموش مىگردد ، ولى آب بيرونى نمىتواند آتش درونى را از بين ببرد . اين آهن و سنگ درونى كه با اصطكاك فعاليت مىكنند ، نتيجه و معلول اين اصطكاك همان كفر و جحود است ( 1 )  . اگر بت منحرف كننده به منزلهء آب سياه و تيره است ، منبع اصلى اين آب تيره نفس امارهء انسانيست منبعى كه اگر كوششى از اعماق روح انسانى در تصفيهء آن انجام نگيرد ، براى ابد هم كه عمر انسانى را فرض كنيم اين آب از آن منبع جريان خواهد داشت .\r\nو بالعكس حالت روحانى انسانى شبيه به آب زلال است كه منبع آن روح تزكيه شده و ملكوتى انسانى است ، كه اگر انسان بتواند شخصيت روحى خود را تحت تزكيه و تصفيه قرار داده نمودهاى جهان هستى را به طور منطقى و الهى ارزيابى كند ، اين منبع تا بىنهايت آن آب زلال پاك كننده را جارى خواهد ساخت .\r\nاگر بخواهيم بت خارجى تراشيده شده با دست انسانى را ، به سيل سياه تشبيه نماييم ، نفس بتگر و بت ساز به منزلهء چشمهء شاه راه انسانى است كه تمام راه ها و روشهاى انسانى از آن جا مشتق مىگردد ، و اين تعبير بسيار ارزنده‌اى است ، زيرا مقصود از شاه راه در اين بيت آن چيزى است كه تمام زندگانى انسانى را مىتواند تفسير نمايد ، اين شاه راه هر چه باشد\r\n","description":"","footnote":" ( 1 ) مقصود جلال الدين از آهن و سنگ كه از اصطكاك آنها شرارهء بت نفس اماره توليد مىگردد . ممكن است دو پديدهء حيات ( اصل ديناميسم - زندگى كه تمام جانوران دارند ) و ماده خارجى بوده باشد . اصطكاك ميان اين دو پديده بدون وساطت اصول عاليهء انسانى قيافه‌اى در نفس انسانى مىسازد كه غير از خور و خواب و شهوت و تنازع در بقا هيچ مفهومى را براى خود مطرح نمىكند . . ","page_name":" 361 ","page_number":385},
  {"content":"\r\nچون براى خود انسان به عنوان شاه راه و سر لوحهء زندگانى تلقى گشته است ، مانند قطب نما تمام شئون زندگانى او را رهبرى و هدايت مىكند ، مثلًا اگر فرض كنيم شاه راه زندگانى يك انسان مقام و جا هست ، يعنى اين مفهوم را براى خود عالىترين ايده آل تلقى كرده است ، در آن هنگام كه اين جاه و مقام به حد پرستش و تفسير كنندهء تمام شئون زندگانى فردى و اجتماعى براى آن انسان پذيرفته شود ، بتى تراشيده مىشود كه هر چه از آن بت سرازير گردد ، خلاف حقايق بوده مىتواند بتهايى را در خارج براى پرستش نيز بسازد . اگر فرض كنيم كه صد عدد كوزه داشته باشيم مىتوانيم آن كوزه ها را با يك سنگ از هم متلاشى كنيم ، در صورتى كه جريان آب چشمه دائمى بوده مادامى كه به مادر چاه و اصل منبع متصل است ، عوارض خارجى نمىتواند آن را از جريان باز بدارد .\r\nاز آن جهت كه بتهاى خارجى ، موجودات محسوس و محدود و تحت تسلط انسانى مىباشند ، با يك مقدار تلقينات صحيح و منطقى مىتوان آنها را شكسته و از هم متلاشى ساخت ، اما بت نفس را نمىتوان به آسانى و سهولت متلاشى كرد .\r\nچه قيافه هاى حق به جانبى كه به خود مىگيرد .\r\nچه استدلالات سفسطه آميزى كه پيش روى انسانى مىگذارد .\r\nآرى بسيار مشكل است از عهدهء رام كردن نفس بر آمدن . زيرا چنان كه در بحث سابق گفتيم : پيوستگى آن با اصل حيات آن چنان قوى است كه اغلب اوقات مبارزه با نفس ، با مبارزه با اصل حيات اشتباه مىشود . بدين جهت است كه مبارزه با نفس اماره را آسان شمردن نادانى محض است . صورت نفس انسانى مانند دوزخ با هفت در است : اين نفس بتگر و بت ساز در هر نفس مىتواند مكرها و حيله ها و فريبها بر سر راه انسان\r\n","description":"","footnote":"","page_name":" 362 ","page_number":386},
  {"content":"\r\nبگستراند ، توانايى حيله گرى نفس به آن اندازه است كه گويى مىتواند صدها فرعون و فرعونيان را در هر نفس در نوسانات خود غرق نمايد .\r\nپس بيا اى سالك راه انسانى به سوى خداى موسى بگريز ، و مگذار فرعونى بودن نفس ، آب ايمان تو را بريزد . دست التماس و تضرع به بارگاه ربوبى ببر و چنگ بر دامان احمد صلى الله عليه و آله بزن ، رها كن بو جهل تن را كه حقايق را مىبيند و باز لجاجت مىكند .\r\n","description":"","footnote":"","page_name":" 363 ","page_number":387},
  {"content":"\r\n\r\nآوردن پادشاه جحود زنى را با طفل و انداختن او طفل را در آتش و به سخن آمدن طفل در ميان آتش\r\n\r\n( ( 783 ) ) يك زنى با طفل آورد آن جحود\r\nپيش آن بت و آتش اندر شعله بود\r\nگفت اى زن پيش اين بت سجده كن\r\nور نه در آتش بسوزى بىسخن\r\nبود آن زن پاك دين و مؤمنه\r\nسجدهء آن بت نكرد آن موقنه\r\n( ( 784 ) ) طفل ازو بستاند در آتش فكند\r\nزن بترسيد و دل از ايمان بكند\r\n( ( 785 ) ) خواست تا او سجده آرد پيش بت\r\nبانگ زد آن طفل كانى لم امت\r\n( ( 786 ) ) اندر آ مادر كه من اين جا خوشم\r\nگر چه در صورت ميان آتشم\r\n( ( 787 ) ) چشم بند است آتش از بهر حجيب\r\nرحمت است اين سر بر آورده ز جيب\r\n( ( 788 ) ) اندر آ مادر ببين برهان حق\r\nتا ببينى عشرت خاصان حق\r\n( ( 789 ) ) اندر آ و آب بين آتش مثال ( 1 ) \r\nاز جهانى كاتش است آبش مثال\r\n( ( 790 ) ) اندر آ اسرار ابراهيم بين\r\nكو در آتش يافت ورد و ياسمين\r\n( ( 791 ) ) مرگ مىديدم گه زادن ز تو\r\nسخت خوفم بود افتادن ز تو\r\n( ( 792 ) ) چون بزادم رستم از زندان تنگ\r\nدر جهانى خوش هوايى خوب رنگ\r\n( ( 793 ) ) اين جهان را چون رحم ديدم كنون\r\nچون در اين آتش بديدم اين سكون\r\n( ( 794 ) ) اندر اين آتش بديدم عالمى\r\nذره ذره اندر او عيسى دمى\r\n( ( 795 ) ) نك جهان نيست شكل هست ذات\r\nو آن جهانتان هست شكل بىثبات\r\n( ( 796 ) ) اندر آ مادر به حق مادرى\r\nبين كه اين آذر ندارد آذرى ( 2 ) \r\n\r\n","description":"","footnote":" ( 1 ) مثال ، به معناى مثل و شبيه است و يك معناى فلسفى دارد كه به معناى شبح و سياه مىباشد . و مثل افلاطونى حقائق معقولاند كه اساس هستى موجودات صورى مىباشند و ما در مباحث آينده در بارهء مثل مشروحاً بحث خواهيم كرد . .  ( 2 ) آذر آتش . ","page_name":" 364 ","page_number":388},
  {"content":"\r\n\r\n( ( 797 ) ) اندر آ مادر كه اقبال آمده است\r\nاندر آ مادر مده دولت ز دست ( 1 ) \r\n( ( 798 ) ) قدرت آن سگ بديدى اندر آ\r\nتا ببينى قدرت و فضل خدا\r\n( ( 799 ) ) من ز رحمت مىگشايم پاى تو\r\nكز طرب خود نيستم پرواى تو\r\n( ( 800 ) ) اندر آ و ديگران را هم بخوان\r\nكاندر آتش شاه بنهادست خوان\r\n( ( 802 ) ) اندر آييد اى همه پروانه وار\r\nاندر اين آتش كه دارد صد بهار\r\n( ( 801 ) ) اندر آييد اى مسلمانان همه\r\nغير عذب دين عذاب است آن همه ( 2 ) \r\nاندر آييد و ببينيد اين چنين\r\nسرد گشته آتش گرم مهين\r\nاندر آييد اى همه مست و خراب\r\nاندر آييد اى همه عين عتاب\r\nاندر آييد اندرين بحر عميق\r\nتا كه گردد روح صافى و رقيق ( 3 ) \r\nمادرش انداخت خود را اندر او\r\nدست او بگرفت طفل مهر خو\r\nاندر آمد مادر آن طفل خرد\r\nاندر آتش گوى دولت را ببرد\r\nمادرش هم ز ان نسق گفتن گرفت ( 4 ) \r\nدرّ وصف لطف حق سفتن گرفت\r\n( ( 803 ) ) بانگ مىزد در ميان آن گروه\r\nپر همىشد جان خلقان از شكوه\r\nنعره مىزد خلق را كاى مردمان\r\nاندر آتش بنگريد اين بوستان\r\n\r\n","description":"","footnote":" ( 1 ) دولت به معناى جريان است ، و اصطلاح دولت به معناى امروزى مأخوذ از همين مفهوم تحرك و جريان است كه در اختيار گروهى قرار مىگيرد . . و تلك الايام نداولها بين الناس . .  ( 2 ) عذب شيرين .  ( 3 ) رقيق از رقت به معناى ظريف است . .  ( 4 ) نسق ترتيب . . ","page_name":" 365 ","page_number":389},
  {"content":"\r\n\r\n\r\n\r\nآيه\r\n« قُلْنا يا نارُ كُونِي بَرْداً وَسَلاماً عَلى إِبْراهِيمَ » 21 : 69 ( 1 )  ( گفتيم اى آتش خنك شو و تسليم به ابراهيم باش )\r\nتفاوت مثل افلاطون با نظريهء جلال الدين در باره نمودها\r\nدر مسئلهء « مثل افلاطونى » هر يك از حقايق اصيل كه جنبهء ما وراى طبيعى دارد ، با سايه هاى خود مشابه و هم سنخ هستند ، يعنى مثلًا آب كه يك حقيقت است جنبهء اصيل آن نيز از سنخ آب است ، ولى اصيلتر و ثابتتر ، اما در اين فرض كه جلال الدين بيان مىكند سنخيت ميان دو قيافهء ظاهرى و باطنى اشياء وجود ندارد ، زيرا در ظاهر آتش ديده مىشود ولى در واقع آب است ، زيرا آتش در آن جهان پشت پرده ، با سايهء آب در اين جهان ديده مىشود ، و بالعكس آب پشت پرده در اين جهان آتش نمودار مىگردد .\r\nالبته بايستى اين نكته را توجه كرد كه ممكن است اين تباين و نداشتن سنخيت ميان دو نمود پشت پرده و روى پردهء جهان هستى ، در مورد اين داستان بوده باشد ، كه مورد اعجاز است ، يعنى فقط در اين گونه موارد است كه سنخيت ميان دو قيافه وجود ندارد ، مانند آتشى كه به ابراهيم خليل عليه السلام سرد و خنك گشته بود . ولى مصرع دوم با اين تفسير منافات دارد ، زيرا مصرع دوم چنين مىنمايد كه قاعدهء آن جهان همين است كه آتش آن جهان آب اين دنيا و بالعكس ( آتش اين قلمرو آب آن قلمرو باشد ، ولى اين احتمال به دقت بيشترى احتياج دارد .\r\nآيا اين جهان مانند زندان است ؟\r\nانسان هنگام زاييدن با اين كه از يك زندان تنگ يعنى رحم مادر نجات پيدا مىكند ، ولى از آن جهت كه با همان زندان تنگ و تاريك انس گرفته بود ، اين رهايى بسيار كراهت بار به نظرش جلوه مىكند ، لذا با ترس و لرز به اين جهان گام مىگذاشت .\r\n","description":"","footnote":" ( 1 ) سوره الانبياء ، آيه 69 . . ","page_name":" 366 ","page_number":390},
  {"content":"\r\n\r\nپس از آن كه تا حدودى با اين جهان آشنا مىگردد ، احساس مىكند كه با تمام تشنگى كه براى دانش مطلق ، و اشباع مطلق غرائز ، و فعاليتهاى مطلق عقل دارد ، به هيچ يك از آنها نائل نمىگردد ، بدينسان جهان به اين خوش هوايى و خوش رنگى و وسعت براى او يك زندان تاريك جلوه مىكند ، و اين نوا را سر مىدهد كه :\r\n\r\nمرغ باغ ملكوتم نيم از عالم خاك\r\nچند روزى قفسى ساخته‌اند از بدنم\r\nاى خوش آن روز كه پرواز كنم تا بر دوست\r\nبه هواى سر كويش پر و بالى بزنم\r\n\r\nپس از اين كه سير مراتب كه از تنگنا به پهنهء وسيعتر پيش مىرود ، اين ارزيابى منطقى خواهد بود كه جهان طبيعت زندان بزرگترى است كه در مقابل زندان رحم تا حدودى داراى ارزش نسبى است .\r\nآن جهان پشت پرده داراى ارزش مطلق است كه مسئلهء كميت و كيفيتها كه با ديدگاه هاى محدود در اينجا مطرح است ، در آن قلمرو ما وراى طبيعى موضوعى ندارد .\r\nخلاصه محدوديت جهان طبيعت خود از يك طرف ، و محدوديت وسايل جهان بينى و بهره بردارى از آن از طرف ديگر ، ارزش مطلق را از اين جهان سلب مىكند .\r\nاين نمودهاى طبيعى در آن پشت پرده جنبهء ماديت خود را از دست داده ، همهء آنها در يك وضع روحانى قرار مىگيرند ، در توى آتش كه ما مىبينيم جهانى وجود دارد كه تمام ذرات آن هر يك به منزلهء دم روحانى عيسى بن مريم عليهما السلام مىباشند . ولى در مسائل آينده خواهيم ديد كه همين جهان طبيعت چگونه صحنه‌اى از بارگاه الهى است .\r\nتفسير ابيات\r\nمردم با ايمان دسته دسته خود را به آتش مىافكندند ، و آن بت جامد را كه يك بت زنده ايجاد كرده بود نمىپرستيدند ، در ميان اين دسته ها مادرى از راه رسيد ، كودك خردسالى در بغل داشت .\r\nپادشاه امر كرد كه اى زن بايستى به اين بت سجده كنى . اما اين دستور\r\n","description":"","footnote":"","page_name":" 367 ","page_number":391},
  {"content":"\r\nدر وى مؤثر نگشت ، زيرا دستورى از ما فوق احساس مىكرد كه مىگفت : در مقابل خدا هيچ موجودى قابل پرستش نيست .\r\nزن ايستاد ، پادشاه امر كرد كودك خردسال او را گرفته در آتش افكندند . عاطفهء مادرى كه با طبيعت مادران سرشته است ، او را به وحشت انداخت ، نزديك بود دست از ايمان بشويد .\r\n( آرى سنت جاريهء تناسل چنين است كه براى بقاى فرزند و در راه زندگانى او مادران حتى ناموس خود را از دست دادند ، در تابلويى كه ويكتور هوگو در بارهء فانتين و دست برداشتن او از ناموسش در راه زندگانى كوزت كودك خردسالش كشيده است ، اين نقش اسف انگيز جلوهء عجيبى دارد .\r\nنزديك بود كه زن به آن بت سجده كند ، ناگهان صدايى از كودك بلند شد ، چه صدايى ؟ صدايى كه فقط گوش انسانهاى واقع بين مىشنود ، گفت :\r\nاى مادر خود را مباز ، مضطرب مشو ، ايمان را از دست مده اگر براى اين است كه مىترسى من در زبانهء اين آتش بسوزم ؟ بيم به خود راه مده من نمرده‌ام ، بيا ببين در ميان اين آتش در چه حال خوشى هستم .\r\nمادر جانم پرده‌اى در ديده گان شماها هست كه رحمت خدايى را آتش مىبيند .\r\nاى مادر بيا ، برهان روشن حق متعال را ببين . بيا مجلس عيش و نوش ما را از نزديك ببين .\r\nاى مادر بيا ، آن چه را كه آتش مىبينى ، خواهى ديد سايه‌اى بيش نبوده ، باطن آن آب زلال و خوشگوارى است . آرى اين جهانى كه مرا چند لحظه است به مهمانى پذيرفته ، آتشش سايهء آب دارد و بالعكس آبش سايهء آتش در جهان شما .\r\nاى مادر بيا اسرار آتش ابراهيم خليل را ببين كه چگونه ابراهيم از گلها و ياسمنها در ميان آتش دماغ روح خود را معطر ساخت .\r\n","description":"","footnote":"","page_name":" 368 ","page_number":392},
  {"content":"\r\nاى مادر ، جهان طبيعى شما را مانند رحم مىبينم كه براى من زندان تنگ و تاريك بود . جهان عالى در اين آتش مىبينم كه از طبيعت و حدود آن ، و از ماده و از تاريكىهاى آن اثرى نبوده و هر ذره از ذرات اين جهان آن چنان روحانى است كه گويى دم عيسى عليه السلام است .\r\nاين جهان كه فعلًا من در آن هستم ، چه جهان پهناورى است ، جهانى است اگر چه شكل نيست دارد ، زيرا ديگر آن امتداد ماده و كون و فساد و محدوديت در آن ديده نمىشود ، ولى ذرات هستى در اين جهان است ، اين جهان ذاتاً موجود است ، و موجوديت آن احتياج به تكيه به غير از خود ندارد ، آن جهانى كه شما در آن زندگانى مىكنيد ، يك شكل و صورت بىثبات و در معرض كون و فساد است . اقبال و دولت كه فرزندان آدم آن اندازه در راه به دست آوردن آن تلاشها كرده رؤياها مىبينند در اين جهان جنبهء تحقق دارد .\r\nاى مادر ، توانايى نيرومندان جهان مادى را ديدى ، چنگال خونين آنها را در سينهء خود احساس كردى ، اكنون بيا در اين جهان فضل و احسان خداوندى را هم ببين .\r\nگفتگوى ساحران فرعونى پس از آن كه اعجاز موسى عليه السلام را ديدند ، با فرعون چنين بود :\r\n« قالَ آمَنْتُمْ لَه قَبْلَ أَنْ آذَنَ لَكُمْ إِنَّه لَكَبِيرُكُمُ اَلَّذِي عَلَّمَكُمُ اَلسِّحْرَ فَلأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ وَلأُصَلِّبَنَّكُمْ فِي جُذُوعِ اَلنَّخْلِ وَلَتَعْلَمُنَّ أَيُّنا أَشَدُّ عَذاباً وَأَبْقى .\r\n« قالُوا لَنْ نُؤْثِرَكَ عَلى ما جاءَنا مِنَ اَلْبَيِّناتِ وَاَلَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِه اَلْحَياةَ اَلدُّنْيا إِنَّا آمَنَّا بِرَبِّنا لِيَغْفِرَ لَنا خَطايانا وَما أَكْرَهْتَنا عَلَيْه مِنَ اَلسِّحْرِ وَالله خَيْرٌ وَأَبْقى » 20 : 71 - 73 ( 1 ) \r\n","description":"","footnote":" ( 1 ) سوره طه ، آيهء 71 تا 73 . . ","page_name":" 369 ","page_number":393},
  {"content":"\r\n( هنگامى كه ساحران به خداى موسى سجده كردند ، فرعون گفت : شما بدون اين كه من اعلان كنم به او ايمان آورديد ، خود موسى معلم شما بوده سحر را به شما ياد داده است ، دست و پايتان را به طور ( خلاف ) مىبرم ( 1 )  سپس از شاخه هاى نخل شما را به دار مىآويزم . آن گاه مىفهميد عذاب من شديدتر و پايدارتر است يا عذاب خداى موسى . ساحران گفتند : آن چه كه از آيات روشن الهى براى ما روشن گشت ، تو را و فرمان تو را به آنها مقدم نخواهيم داشت ، هر حكمى كه دارى در بارهء ما صادر كن ، حكم تو فقط در اين زندگانى دنيا قابل اجراء است .\r\nما به خداى خود ايمان آورديم ، باشد كه خطاهاى ما را و اقدام به سحرى را كه با اكراه و تهديد تو كرده بوديم ببخشايد ، خداى ما بهتر و پاينده تر است ) .\r\nآرى در اين دنيا خونخواران و نيرومندان مىتوانند بىنوايان را بروز سياه بنشانند ، ولى پشت پرده حاكميت مطلق با خدا و فضل و احسان اوست .\r\nمادرا ، از رحمت خداوندى و به رحمت خداوندى تو را دعوت مىكنم ، آن چنان طرب و سرور سر تا پاى وجودم را گرفته است كه تو را هم درك نمىكنم به آمدن خود قناعت مكن ، ديگران را هم با خود بياور .\r\nبياييد و به ببينيد چه خوان كرمى در آتش براى شما گسترده شده است .\r\nبياييد خرمى و شادابى بهاران را در اين آتش مشاهده كنيد .\r\nبياييد پروانه وار خود را به اين آتش بزنيد ، و عطر و رياحين بهارى كه در اين آتش عطر افشانى مىكند به استقبال شما خواهد آمد .\r\nاى مسلمانان همه و همه بياييد ، خواهيد ديد غير از شيرينى دين\r\n","description":"","footnote":" ( 1 ) بريدن دست و پاى به طور خلاف اين است كه مثلًا دست راست را با پاى چپ مىبُرند . . ","page_name":" 370 ","page_number":394},
  {"content":"\r\nكه فقط روح شما مىتواند آن را بچشد ، شيرينى ديگرى وجود ندارد . بياييد اى مستان بادهء طبيعت .\r\nبياييد اى موضوع عتاب و ملامت زور گويان جامعهء انسانها .\r\nاينجا اقيانوس عميقى است .\r\nبياييد روح خود را در اين اقيانوس از علايق و آلودگىهاى من و مايى تصفيه كنيد .\r\nچنان كه مادر با عاطفه به جهت گريهء عاطفه انگيز كودك شير خوار ، خود را بىاختيار به سوى كودك مىاندازد ، مادر خود را در آتش روى كودك انداخت ، اين دفعه طفل خردسال دست مادر را گرفت ، دولت ابديت را به او نشان داد ، همين كه مادر به آن جهان آتش گام گذاشت ، ساير مردم ديدند آن مادر هم شروع كرد به آن گفتگوها كه كودك خردسال مىگفت . آن هم بانگ زدن آغاز كرد و مردم را به سوى بوستان و گلستان در آتش دعوت مىكرد .\r\n","description":"","footnote":"","page_name":" 371 ","page_number":395},
  {"content":"\r\n\r\n\r\nانداختن مردمان خود را به ارادت در آتش از سر ذوق\r\n\r\n( ( 804 ) ) خلق خود را بعد از آن بىخويشتن\r\nمىفكندند اندر آتش مرد و زن\r\n( ( 805 ) ) بىموكل بىكشش از عشق دوست\r\nز انكه شيرين كردن هر تلخ ازوست\r\n( ( 806 ) ) تا چنان شد آن عوانان ( 1 )  خلق را\r\nمنع مىكردند كاتش در ميا\r\n( ( 807 ) ) آن يهودى شد سيه روز و خجل\r\nشد پشيمان زين سبب بيمار دل\r\n( ( 808 ) ) كاندر ايمان خلق عاشقتر شدند\r\nدر فناى جسم صادقتر شدند\r\n( ( 809 ) ) مكر شيطان هم در او پيچيد شكر\r\nديو هم خود را سيه رو ديد شكر\r\n( ( 810 ) ) آن چه مىماليد بر روى كسان\r\nجمع شد در چهرهء آن ناكس آن\r\n( ( 811 ) ) آن كه مىدرّيد جامه خلق چست\r\nشد دريده آن او ز يشان درست\r\n( ( 804 ) ) خلق خود را بعد آن بىخويشتن\r\nمىفكندند اندر آتش مرد و زن\r\n\r\nپذيرش روانى در موقع تلقين عميق\r\nاين يك اصل روانى بسيار با اهميت است كه در طول تاريخ همواره مشاهده شده ، براى هر دو طرف ( نيك و بد ) بهره بردارى شده است . اين اصل چنين است كه افراد انسانى در عين حال كه داراى تفكر و انديشه و اختيار و استقلال « اگر چه در حدود نسبى » هستند ، ولى هنگامى كه فردى از افرادى توانستند با مهارت كامل و با نشان دادن درستى و منطق و روش خود براى افراد حق بودن خود را اثبات كنند ، آنان مىتوانند اختيار كامل روح آنها را در اختيار بگيرند ، و به قول داستايوسكى وجدان\r\n","description":"","footnote":" ( 1 ) عوانان ، جمع عوان شخص ميانسال ، پاسبان ، مأمور اجرا ، سرهنگ ديوان . . ","page_name":" 372 ","page_number":396},
  {"content":"\r\n\r\nآزاد افراد را در اختيار خود داشته باشند .\r\nدر اين موقع است كه قدرت تفكر و انديشه از انسانها سلب مىگردد ، و آن چه را كه مىبينند فقط همان رهبر و روش اوست ، آنان حالت ناخود آگاهى به خود گرفته يا اصلا « من » را درك نمىكنند يا « من » خود را به كلى در اختيار رهبر مىبينند ، اين اصل در حركتها و تحولات اجتماعى جوامع بشرى به طور شگفت انگيزى نمودار مىگردد ، صفحات تاريخ از اين خود باختگىها پر است ، كه با يك شعار مثلًا « نژاد ژرمن فوق همه » از دهان هيتلر يا « فرانسه آقاى جهان » كه در مكتب ناپلئون تثبيت شده بود ، چه كشتارگاه ها كه تشكيل نشد ، و چه انسانها كه جان خود را ناخود آگاه از دست ندادند .\r\nپس اين اصل يكى از حساسترين اصول فردى و اجتماعى انسانها مىباشد ، كه توانسته است در تاريخ بشرى دستاويز انقلابات و تلاشهاى طاقت فرسا بوده باشد ، و چنان كه گفتيم : از اين اصل هم در باطل و سوار كردن نيرومندان به دوش اجتماعات انسانى بهره بردارى شده است ، و هم در راه منافع واقعى مردم .\r\n\r\n( ( 805 ) ) بىموكل بىكشش از عشق دوست\r\nز انكه شيرين كردن هر تلخ ازوست\r\n\r\nاصل انقلاب نمودها\r\nبا توجه كافى در بارهء انسان و تماس او با جهان هستى به يك نكتهء جالبى بر مىخوريم اين نكته را مىتوان به صورت يك اصل چنين بيان كرد كه :\r\nنمودهاى جهان از قبيل شكل و طعم و بو و ساير خواص اجسام طبيعى كه انسانها با آنها سر و كار دارند ، داراى دو نوع تغييرات مىباشند :\r\n1 - تغييرات ذاتى و طبيعى كه به جهت بر خورد با عوامل مربوطه پديدار مىگردد ، مانند تغيير بوها با مجاورت هوا و غيره .\r\n","description":"","footnote":"","page_name":" 373 ","page_number":397},
  {"content":"\r\n\r\n2 - تغييراتى است كه از كيفيت روبرو گشتن انسان با وضع مخصوص روحى با نمودها ظاهر مىشود . مثلًا در حالات بيمارى مىدانيم كه بعضى از بيمارىها طعمها را براى انسان دگرگون نشان مىدهد ، و در بعضى از شرايط طبيعى ديدن براى انسان متفاوت مىباشد . . . . اين قسم دوم از تغييرات با اين كه مربوط به واقعيت جهان هستى نيست » زيرا شكل دايره در فلان تخته وجود دارد خواه ما آن را ببينيم يا نبينيم ، ولى از آن جهت كه در موقع مطرح شدن اشياء براى ما ، حواس و فعاليتهاى مخصوص درونى ماست كه آن شىء مخصوص را تحت تصرف قرار مىدهد ، لذا تغييرات مزبور براى ما درست مانند يك عده واقعيات نمودار مىگردند .\r\nاصل افزايش نيرو در موقع لجاجت و يا ضديت با لجاجت\r\nلجاجت يك پديدهء روانى است كه ممكن است در حيوانات ديگر به صورت خام وجود داشته باشد ، و در انسان همراه با خود آگاهى بروز نمايد . در تعريف لجاجت يك مفهوم مشخص مانند مفهوم يك نمود فيزيكى در دست نداريم ، ولى اين مقدار مىتواند ما را به اين پديده روشن بسازد كه لجاجت عبارت است از مقاومت بدون علت در مقابل آن چه كه حق ديده مىشود .\r\nكسى كه به لجاجت افتاده است ، براى حفظ مقاومت شديد مجبور است كه نيروى بيشترى براى ادامهء مقاومت به كار برد ، زيرا مقاومتهاى طبيعى ، احتياجى به افزايش نيرو ندارد ، بلكه به طور طبيعى پديده‌اى است كه مطابق علت طبيعى خود ايجاد مىگردد .\r\nمثلًا كسى كه از ارتكاب به مىگسارى خوددارى مىكند ، با نظر به گناه بودن يا مضر بودن آن مىباشد ، هر دو انگيزهء مزبور به اندازهء معينى به حسب وضع روانى فرد در باره گناه يا اندازهء ضررى كه از مىگسارى عائد او مىگردد ، در درون فرد مزبور مقاومت ايجاد مىنمايد .\r\n","description":"","footnote":"","page_name":" 374 ","page_number":398},
  {"content":"\r\nو اما اگر فرض كنيم كه مقاومت به حد لجاجت برسد مثلًا مىخواهد مطلبى را كه گفته و خلاف واقع بودن آن اثبات شده است ، از همان مطلب دفاع نمايد ، در اين مورد به اضافهء انگيزه‌اى كه او را وادار مىكند از مطلب خود دفاع نمايد ، يك حالت ايستادگى در روح او ايجاد شده است كه درجهء مقاومت او را بالاتر برده از انگيزهء طبيعى شديدتر گشته است .\r\nاين اصل كلى است : پديدهء لجاجت اگر چه به نظر لجاجت كننده اهميتى نداشته باشد ، ولى از نظر روانى فوق العاده باعث اختلال مىگردد ، زيرا شخصيت انسانى در حال اعتدال مىخواهد انگيزه ها را به طور طبيعى خود دريافته ترتيب اثر طبيعى به آنها بدهد . در صورتى كه در حال لجاجت تمام اصول درونى و برونى دگرگون مىشود .\r\nدر مورد داستانى كه جلال الدين در اين ابيات بيان مىكند ، اين مطلب را مىتوان بهره بردارى كرد كه هنگامى كه مردم با ايمان از زن و مرد فدا كارى مادر را ديدند ، يك مقاومت شديد روحى در خود احساس كردند كه دسته دسته خود را به آتش انداختند .\r\nولى ناگفته نماند كه اين مورد اگر چه ممكن است از نظر سطحى با لجاجت اشتباه شود ، ولى اندك تفكر روشن مىسازد كه اين مقاومت روحانى در مقابل ايمانى « كه به آنها دست داده بود » حاصل گشته ، آنها را تا حد از دست دادن جان پيش مىبرد\r\n","description":"","footnote":"","page_name":" 375 ","page_number":399},
  {"content":"\r\n\r\n\r\n\r\n( ( 807 ) ) آن يهودى شد سيه روز و خجل\r\nشد پشيمان زين سبب بيمار دل\r\n\r\nجاى سپاس است كه نيرومند تبه كار هم تبه كارى خود را دريابد\r\nمىگويد : هنگامى كه آن پادشاه ستمكار ديد كه مردم بدون پروا از شعله هاى سوزان آتش ، خود را در زبانه هاى آن فرو مىبرند ، به خود آمد و نادم گشت و سياه رويى خود را درك كرد . و اين مورد حقيقتاً جاى شكر است ، زيرا انقلاب روحى يك موجود ديو سيرت شيطان صفت و به خود آمدن او ، به اضافهء اين كه مردم را از دست او رهايى مىبخشد ، ضمناً اثبات مىكند كه گاهى مىشود كه انسان در عين تبه كارى خود را دريابد چنان كه مىگويند : يزيد بن معاويه نيز پس از ماجراى خونين دشت نينوا حالت ندامت پيدا كرده گفت اى كاش من با حسين عليه السلام چنين معامله‌اى را نمىكردم .\r\nبلى ، گاهى وجدان انسانى از اعماق جان سر مىكشد ، ولى موقعى است كه نفس حيوانى انسان كارهاى خود را انجام داده هزاران انسانها را به خاك و خون كشيده است . گويى نوشداروهايى آورده‌اند كه به سهراب مرده بخورانند .\r\nتفسير ابيات\r\nپس از مشاهدهء جريان كودك و مادر ، مردم با ايمان از مرد و زن خود را در آتش مىافكندند . اين فدا كارى و اين دست شستن از زندگانى شيرين ، نه مأمور اجرايى داشت و نه كسى به انداختن آنها در آتش ، موكل شده بود . آرى اين عشق بود كه بدون هيچ انگيزه و بدون احساس تلخى و ناگوارى ، عاشق را به سوى دوست مىكشد . چگونه مىكشد ؟ موكشانش مىكشد تا كوى دوست . شوق و علاقهء مردم به سوختن در آتش به جايى رسيد\r\n","description":"","footnote":"","page_name":" 376 ","page_number":400},
  {"content":"\r\nكه مأمورين آن پادشاه در صدد جلوگيرى مردم از افتادن در آتش بر آمدند . آن پادشاه جحود كه نيرنگ جاهلانه‌اى كشيده بود ، خجل گشت و پشيمانى به سراغش آمد . آن پشيمانى كه از هزاران كيفر طبيعى شديدتر و مؤثرتر است .\r\nچرا پشيمان نگردد و خجل نشود ؟ زيرا اين مقدار شعور داشت كه بفهمد كه اين فدا كارى و بازى با اساسىترين اصل ( اصل حيات ) نمىتواند شوخى بوده باشد . و آنگهى هنگامى كه عاشقى در آتش عشق مىسوزد ، سنگ خارا نيز نمىتواند در مقابل شعله هاى آن آتش خاموش بنشيند ، و با ديده گان خيره در آن ننگرد .\r\nآرى مردم در ايمان عاشقتر ، و در از بين بردن كالبد مادى در راه عشق مطلق صادقانه تر گشتند . مكر شيطانى كه در پيش پاى مردم گسترده بود به پاى خود پيچيد ، و سپاس خدا را كه ديو هم خود را سياه روى ديد .\r\nاى افراد انسانى هوشيار باشيد .\r\nاى افراد انسانى در هر طبقه كه هستيد به خود بياييد ، آن چه را كه به روى ديگران مىماليد و آن چه را كه به پاى ديگران مىپيچيد روزى گريبان گير شما خواهد گشت .\r\nباز بگوييم :\r\n« و ان ليس للانسان الا ما سعى و ان سعيه سوف يرى » .\r\n( براى انسان چيزى نخواهد رسيد مگر آن چه را كه عمل كرده است ) .\r\nآرى :\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\n","description":"","footnote":"","page_name":" 377 ","page_number":401},
  {"content":"\r\n\r\n\r\nكژ ماندن دهان آن شخص گستاخ كه نام پيغمبر را به تمسخر خواند\r\n\r\n( ( 812 ) ) آن دهان كژ كرد و از تسخر بخواند\r\nنام احمد را دهانش كژ بماند\r\n( ( 813 ) ) باز آمد كاى محمد عفو كن\r\nاى تو را الطاف علم من لدن\r\n( ( 814 ) ) من تو را افسوس مىكردم ز جهل\r\nمن بدم افسوس را منسوب و اهل\r\n( ( 815 ) ) چون خدا خواهد كه پردهء كس درد\r\nميلش اندر طعنهء پاكان برد\r\n( ( 816 ) ) ور خدا خواهد كه پوشد عيب كس\r\nكم زند در عيب معيوبان نفس\r\n( ( 817 ) ) چون خدا خواهد كه مان يارى كند\r\nميل ما را جانب زارى كند\r\n( ( 818 ) ) اى خنك چشمى كه او گريان اوست\r\nاى همايون دل كه او بريان اوست\r\n( ( 819 ) ) از پى هر گريه آخر خنده‌اى است\r\nمرد آخر بين مبارك بنده‌اى است\r\n( ( 820 ) ) هر كجا آب روان سبزه شود\r\nهر كجا اشك روان رحمت شود\r\n( ( 821 ) ) باش چون دولاب نالان چشم تر\r\nتا ز صحن جانت بر رويد خضر\r\nمرحمت فرمود سيد عفو كرد\r\nچون ز جرأت توبه كرد آن روى زرد\r\nرحم خواهى رحم كن بر اشكبار\r\nرحم خواهى بر ضعيفان رحم آر\r\n( ( 813 ) ) باز آمد كاى محمد عفو كن\r\nاى تو را الطاف علم من لدن\r\n\r\nعلم لدنى چيست ؟\r\nعلم من لدن ، در مقابل علم اكتسابى كه به طور معمولى از اساتيد و كتب و شناسايى موضوعات جهان با حواس و تفكر به دست مىآيد ، علم ديگرى وجود دارد كه احتياجى به اين وسايل معمولى و طبيعى ندارد . ممكن است اين مطلب امروزه با انكار شديد دانش\r\n","description":"","footnote":"","page_name":" 378 ","page_number":402},
  {"content":"\r\nپژوهان سطحى روبرو گردد ، ولى در مسائل مربوط به انسانى كه داراى « در حدود » پانزده ميليارد رابطهء الكتريسته در مغز مىباشد ، قضاوت شتابزده علامت خامى و ساده لوحى است .\r\nاگر ما در بارهء اكتشافات و اختراعات از نظر روانى و منطقى دقيقاً فكر كنيم ، خواهيم ديد كه : آخرين جهش فكرى مرد محقق كه باعث ظهور يك معلوم تازه در ليست معلومات موجوده مىگردد ، هرگز از مقدمات منطقى معمولى سرچشمه نمىگيرد . زيرا اگر اين انتقال و اكتشاف مجهول ، مطابق ارگان طبيعى فكر بوده همچنين از مقدمات رسمى منطق پيروى مىكرده است ، چرا فقط براى آن شخص مفروض و در لحظات معين رو داده است ؟ البته هيچ كس نمىتواند انكار كند كه آن شخص به حل يك مجهول نائل مىگردد و آن را جزء ليست معلومات مىآورد كه در مقدمات آن رشته از علم ، تلاش مىكند ، ولى علت نهايى بروز آن ، مجهول بوده ، اكتشاف آن حقيقت كاملًا شخصى است . كلود برنار در مقدمه طب آزمايشى با صراحت مىگويد :\r\n« هيچ قاعده و دستورى نمىتوان به دست داد كه هنگام مشاهده امرى معين در مغز مرد محقق فكرى مثمر راهيابى كند ، فقط پس از آن كه آن فكر جديد به ظهور پيوست مىتوان آن را با قوانين منطق معمولى تنظيم نموده و بررسى كرد ولى ريشه و منشأ آن كاملًا مجهول است .\r\n« با اين ملاحظه مىتوان گفت : خداوند در درون همهء انسانها روزنه‌اى براى علم لدنى بوديعت نهاده است كه با كوشش و تلاش مىتواند آن را به ثمر برساند . البته اين روزنه در پيامبران و اولياء الله وسيعتر مىباشد . »\r\n","description":"","footnote":"","page_name":" 379 ","page_number":403},
  {"content":"\r\n\r\n\r\n\r\n( ( 815 ) ) چون خدا خواهد كه پردهء كس درد\r\nميلش اندر طعنهء پاكان برد\r\n\r\n1 - عيب جويى از بىشخصيتى است\r\nانسان پاك دامن و پاك روح ، نبايستى دهان به عيب جويى و عيب گيرى انسانها مخصوصاً پاكان افراد آدم آلوده بسازد ، زيرا چنان كه در روايات صحيح وارد شده است پيامبر عظيم الشان روزى به كسى كه به يك انسان توهين كرد فرمود توهين مكن زيرا خداوند آدم و ساير پيامبران را به صورت او آفريده است . حال كه نمىتوان به صورت يك انسان توهين كرد تكليف توهين به تمام شخصيت يك انسان روشن مىشود كه چه اندازه ركيك و وقيح مىباشد .\r\nو اين يك خاصيت طبيعى و به اصطلاح فنى اثر وضعى است كه اگر كسى در صدد دريدن پردهء افراد بر آيد خداوند نيز پردهء او را خواهد دريد .\r\n\r\nرحم خواهى رحم كن بر اشكبار\r\nرحم خواهى بر ضعيفان رحم آر\r\n\r\nتفسير مشروحى در بارهء ترحم\r\n2 - روايت معتبرى است كه مىگويد :\r\n« ارحم ترحم » ( رحم كن تا مورد رحم واقع شوى ) اين تحريك عاطفى موجب رواج دادن ذلت و تحقير شخصيت آدميان نيست . اين مطلب ياد آورى اين نكته است كه افراد انسانى محال است كه در شئون زندگانى فردى و اجتماعى و روابط مقرره با يكديگر دقيقاً از نظر رياضى رفتار كنند . مقصود\r\n","description":"","footnote":"","page_name":" 380 ","page_number":404},
  {"content":"\r\n\r\nاز ترحم آن مفهوم دل سوزى نيست كه در ذهن اشخاص معمولى رواج دارد . بلكه مقصود توجه دادن انسانها به اين نكته است كه ايجاد رابطهء رياضى ميان انسانها از نظر داد و ستد و مسائل سياسى و اجتماعى و اقتصادى و علمى و ساير شئون زندگانى امكان ناپذير است ، و بايستى انسانها اين حقيقت را كه « همهء آنان انسانند » و خواستهء خداوندى هستند ، و كالاى يك كارگاهند ، و در مورد تابش اشعهء خداوندى هستند ، مورد پيوستگى روحى قرار بگيرند ، نه اين كه در مواقع درماندگى از روى عدم تحمل شكنجهء بىنوايان بر آنان رحم نمايند ، زيرا اين ترحم عالى مربوط به ديدن تيره بختى يك انسان نيست ، تا او بخواهد با دل سوزى لحظه‌اى منظرهء نكبتبار يك فردى را كه او را شكنجه مىدهد ، از بين ببرد . بلكه در حقيقت او با يك نيت متعالى به خويشتن دل سوزى مىكند نه به يك فرد از انسان .\r\nاين گونه ترحم كه ما گفتيم ، به عبارت مختصرتر عبارت است از دريافت واقعيت انسانى و ارتباط آن با خداوند ، كه آخرين درمان دردهاى بشرى است كه هنوز طعم آن را نچشيده‌ايم ترحم به همين معناست كه مادامى كه در طبقات عاليهء جوامع انسانى پيدا نشود براى هميشه مجبورند دروغ بگويند ، و براى هميشه جدا از وجدان و تعقل سليم حركت خواهند كرد ، ناله بىنوايان در گوش آنان طنين نخواهد داشت .\r\nتفسير ابيات\r\nشخصى در زمان پيغمبر اكرم صلى الله عليه و آله نام پيامبر عزيز را با سخريه به زبان آورد ، در نتيجه دهان او كج شد . از اين عمل خويش كه به رسوائيش منجر گشته بود ، نادم شده پيش پيامبر براى عرض معذرت آمد ، و طلب عفو و بخشايش نمود . گفت من در بارهء تو ياوه گويى كردم ، ولى در حقيقت خود من سزاوار ياوه گويى بوده‌ام ، من گستاخى كرده‌ام مرا ببخشا . هنگامى كه خدا بخواهد پردهء كسى را به درد يعنى فردى اعمالى را انجام بدهد كه شايستهء دريده شدن پردهء شخصيت بوده باشد ، آخرين بار به هتك حرمت نيكان مبتلا مىگردد ، و بالعكس هنگامى كه خدا بخواهد عيبهاى\r\n","description":"","footnote":"","page_name":" 381 ","page_number":405},
  {"content":"\r\nكسى را مخفى بدارد ، او را وادار مىكند تا در عيب جويى ديگران تلاش نكند .\r\nخدا هنگامى كه مىخواهد ما را يارى فرمايد ، ما را به سوى تواضع و زارى و فروتنى متمايل مىسازد . خوشا به وضع روانى كسى كه از عيب ديگران اعراض كرده عيوب خود را منظور نموده در راه از بين بردن آن اندوهناك نمىشود ، و در صدد رفع آن بر مىآيد . با گريه‌اى كه مقدمهء تصفيهء درونى است ، با دلى كه براى تزكيهء روح بريان شده است ، گامهاى نخستين را براى پيمودن راه هاى تكامل برداشته است .\r\nآرى در دنبال هر گريه خنده‌اى است ، مگر نه مىبينيد كه سبزىها و گلها از گريهء ابر بهارى سر بر مىزنند ، و شكوفان و خندان مىگردند ؟ پيامبر ما روى قاعده « ارحم ترحم » به آن شخص مرحمت و محبت فرمود و او را عفو كرد .\r\n","description":"","footnote":"","page_name":" 382 ","page_number":406},
  {"content":"\r\n\r\nعتاب كردن جحود آتش را كه چرا نمىسوزى\r\n\r\n( ( 823 ) ) رو به آتش كرد او كاى تند خو\r\nآن جهان سوز طبيعى خوت كو\r\n( ( 824 ) ) چون نمىسوزى چه شد خاصيتت ؟\r\nيا ز بخت ما دگر شد نيتت ؟\r\n( ( 825 ) ) مىنبخشايى تو بر آتش پرست\r\nآن كه نپرستد تو را او چون برست\r\n( ( 826 ) ) هرگز اى آتش تو صابر نيستى\r\nچون نسوزى چيست قادر نيستى ؟\r\n( ( 827 ) ) چشم بند است اى عجب يا هوش بند\r\nچون نسوزاند چنين شعلهء بلند ؟\r\n( ( 828 ) ) جادويى كردت كسى يا سيمياست ؟\r\nيا خلاف طبع تو از بخت ماست ؟\r\n( ( 829 ) ) گفت آتش من همانم آتشم\r\nاندر آ تا تو ببينى تابشم\r\n( ( 830 ) ) طبع من ديگر نگشت و عنصرم\r\nتيغ حقم هم به دستورى برم\r\n( ( 831 ) ) بر در خرگه سگان تركمان\r\nچاپلوسى كرده پيش ميهمان\r\n( ( 832 ) ) ور به خرگه بگذرد بيگانه رو\r\nحمله بيند از سگان شيرانه او\r\n( ( 833 ) ) من ز سگ كم نيستم در بندگى\r\nكم ز تركى نيست حق در زندگى\r\n( ( 834 ) ) آتش طبعت اگر غمگين كند\r\nسوزش از امر مليك دين كند\r\n( ( 835 ) ) آتش طبعت اگر شادى دهد\r\nاندر او شادى مليك دين نهد\r\n( ( 836 ) ) چون كه غم بينى تو استغفار كن\r\nغم به امر خالق آمد كار كن\r\n( ( 837 ) ) چون بخواهد عين غم شادى شود\r\nعين بند پاى آزادى شود\r\n( ( 838 ) ) باد و خاك و آب و آتش بنده اند\r\nبا من و تو مرده با حق زنده اند\r\n( ( 839 ) ) پيش حق آتش هميشه در قيام\r\nهمچو عاشق روز و شب پيچان مدام\r\n( ( 840 ) ) سنگ بر آهن زنى آتش جهد\r\nهم به امر حق قدم بيرون نهد\r\n( ( 841 ) ) آهن و سنگ ستم بر هم مزن\r\nكاين دو مىزايند همچون مرد و زن\r\n( ( 842 ) ) سنگ و آهن خود سبب آمد و ليك\r\nتو به بالاتر نگر اى مرد نيك\r\n( ( 843 ) ) كاين سبب را آن سبب آورد پيش\r\nبىسبب هرگز سبب كى شد ز خويش\r\n\r\n","description":"","footnote":"","page_name":" 383 ","page_number":407},
  {"content":"\r\n\r\n\r\n\r\n( ( 845 ) ) اين سبب را آن سبب عامل كند\r\nباز گاهى بىپر و عاطل كند ( 1 ) \r\n( ( 844 ) ) و آن سببها كانبيا را رهبر است\r\nآن سببها زين سببها برتر است\r\n( ( 846 ) ) اين سبب را محرم آمد عقل ما\r\nو آن سببها راست محرم انبياء\r\n( ( 847 ) ) اين سبب چه بود به تازى گو رسن\r\nكاندر اين چه اين رسن آمد به فن\r\n( ( 848 ) ) گردش چرخ اين رسن را علت است\r\nچرخ گردان را نديدن زلَّت است ( 2 ) \r\n( ( 849 ) ) اين رسنهاى سببها در جهان\r\nهان و هان زين چرخ سر گردان مدان\r\n( ( 850 ) ) تا نمانى صفر و سر گردان چو چرخ\r\nتا نسوزى تو ز بىمغزى چو مرخ ( 3 ) \r\n( ( 851 ) ) باد و آتش مىشود از امر حق\r\nهر دو سر مست آمدند از خمر حق\r\n( ( 852 ) ) آب حلم و آتش خشم اى پسر\r\nهم ز حق بينى چو بگشايى نظر\r\n( ( 853 ) ) گر نبودى واقف از حق جان باد\r\nفرق چون كردى ميان قوم عاد\r\n\r\nتعريف عنصر\r\nعنصر - مادهء بسيط را كه قابل تجزيه به غير از خود نبوده باشد ، عنصر مىنامند و در علوم طبيعى گذشتگان و فلسفه عنصر منحصر به چهار بوده است :\r\n( آب ، آتش ، خاك ، باد ) ولى در دورانهاى متأخر ثابت گشته است كه عناصر نه تنها منحصر به چهار عنصر مزبور نيست ، بلكه اصلا آن چهار تا عنصر نمىباشند .\r\nتقسيم كلى در نژاد عرب\r\nعاد نام يكى از قبايل عرب بائده است .\r\nعرب از حيث نژاد اولاد به دو گروه عمده تقسيم مىگردد :\r\n1 - عرب بائده .\r\n","description":"","footnote":" ( 1 ) عاطل بىكار .  ( 2 ) زلت لغزش .  ( 3 ) مرخ درخت بادام تلخ و نام گياهى است كه سابقاً در ايجاد آتش آن را در زير هيزم مىگذاشتند كه به جهت اصطكاك و مالش از آن آتش توليد مىگشت . . ","page_name":" 384 ","page_number":408},
  {"content":"\r\n\r\n2 - عرب باقيه .\r\nعرب بائده آن عرب هستند كه نسل آنان به كلى منقرض گشته مانند عاد و اميم و جرهم اولى . . . عرب باقيه عربهايى هستند كه فعلًا نژاد آنها باقى است عرب باقيه به دو اصل مهم تقسيم مىگردد :\r\nعرب يمين كه به قحطان مىرسد و عرب حجاز كه به عدنان متصل مىگردد .\r\nعرب قحطانى را كه عرب عاربه نيز مىگويند ، زيرا نژاد آنان اصيلتر و غير مخلوط است و عرب عدنانى را عرب مستعربه گويند زيرا با كلدان و ساير نژادها مخلوط شده‌اند .\r\nپيامبر زمان عاد حضرت هود است .\r\nيك بحث فلسفى در تفسير حقيقت قانون طبيعى\r\nآيا ممكن است در جهان هستى خلاف جريانات و قوانين طبيعى حادثه‌اى رخ بدهد ؟ با نظر به ثبوت معجزات جواب اين سؤال مثبت است .\r\nپس از اين كه ممكن است در جهان هستى خلاف جريانات طبيعى حادثه‌اى رخ بدهد ، اين مخالف با جريان طبيعى چگونه توجيه مىگردد ؟ جلال الدين رومى در اين مبحث راه بسيار منطقى و مقبولى را نشان مىدهد . پيش از بيان گفتهء جلال الدين در اين موضوع ، مجبوريم يك مسئله را به عنوان مقدمه متذكر گرديم :\r\nاين مقدمه چنين است كه هنگامى كه مىگوييم : فلان موضوع داراى فلان محصول است يعنى چه ؟ مثلًا وقتى كه مىگوييم : جسم اگر از فضا رها شود به زمين سقوط مىكند ، مقصود چيست ؟ آيا معنايش اين است كه سقوط به زمين در حال رهايى از هوا جزء ذات جسم است ؟\r\n","description":"","footnote":"","page_name":" 385 ","page_number":409},
  {"content":"\r\nو هنگامى كه مىگوييم آب طبيعتاً ميعان دارد ، آيا معنايش اين است كه ذات آب داراى ميعان است ، و اين ذات قابل دگرگونى نيست ؟ در اين مورد سه نظريهء عمده وجود دارد كه ما به طور اختصار به آنها اشاره مىكنيم :\r\nنظريهء اول - مىگويد : هيچ يك از خواص و امور كه در موجودات ديده مىشوند نمىتوانند ذاتى آن موجودات بوده باشند ، زيرا همهء اين خواص مربوط به حركت و تحولى است كه در اشياء وجود دارد ، و اگر ما فرض كنيم كه حركت داخل در ذات موجودات نيست « اگر چه دائماً همراه موجودات است » اين مسئله كه چيزى ذاتى چيز ديگرى بوده باشد به طور قطعى منفى خواهد گشت .\r\nاگر بخواهيم اين نظريه را تا حدودى توضيح بدهيم ، اين است كه بايد بگوييم : جهانى كه سر تا پا در حركت و تحول است و جهانى كه تمام اجزاء آن با يكديگر پيوستگى كامل دارند ، نمىتواند موجود گسيخته از عوامل و حركتى را به ما نشان بدهند كه ما آن موجود را به طور استقلال منظور كرده و براى او چيزهايى را به عنوان ذاتيات قرار بدهيم .\r\nدوام نسبى بعضى از خواص در بعضى از اجسام ، ما را به اين اشتباه انداخته است كه : گمان كنيم كه ذاتيات همان موجودات هستند .\r\nما با يك عده مواد و صور سر و كار داريم كه تحت شرايط معينى ، خواصى را در درون خود « مدتى از زمان را با نظر به شرايط مناسب » حفظ مىكنند ، در صورتى كه تغييرات و دگرگونىها فرا مىرسند و همان خاصيت درونى را كه براى ما ذاتى جلوه كرده بود بيرون مىآورند ، آن گاه در معرض تغييرات قرار مىدهند .\r\nمثلًا الكترنها و پرتونها مادامى كه در درون جسماند ، و از دستبرد تغييرات در امانند ، ما در بارهء آنها به عنوان ذاتى ساختمان اتم مىنگريم ، و همين كه آنها را در صورت دسته هايى از الكترونها بيرون كشيديم ، مثلًا در اطاق ويلسون مورد توجه قرار داديم ، مىگوييم : خود الكترونها كه نمودهاى معينى هستند محكوم به فلان خواص مىباشند . ملاحظه مىشود چيزى كه تحت يك عده شرايط ، درونى و ذاتى جلوه مىكرد در تحت شرايط و دگرگونىهاى ديگر غير از ذاتى و به عنوان يك عده نمودهاى ظاهرى نمودار مىگردند .\r\n","description":"","footnote":"","page_name":" 386 ","page_number":410},
  {"content":"\r\nاز اين اصل چنين نتيجه مىگيريم كه ما در هيچ يك از موجودات كه در صحنهء گستردهء ماده در جريانند ، امورى به عنوان ذاتيات نداريم . بلى مانعى نيست از اين كه به جهت زيادى دوام و ثبات بعضى از خواص در موجودات ، آنها را در مقابل ساير خواص سريع الزوال ذاتى بناميم .\r\nخلاصه اين نظريه مىگويد : هيچ موجودى نمىتواند از ذات خود خاصيتى داشته باشد كه آن خاصيت در عرصه و كشش جريانات طبيعى ، حتمى الوقوع بوده ، چاره‌اى از پيوستگى آن خاصيت به موجود مفروض نبوده باشد . بنا بر اين معناى يك قانون اين است كه در روبناى طبيعت و جريان موجودات ، مانند جريان فوتونهاى نور به طور ريزش بوده ، و چنين نيست كه موجوداتى به طور مستقل و پى در پى با يك عده ذاتيات در جريان بوده باشند .\r\nنظريهء دوم - مىگويد : موجودات جهان هستى داراى خواص ذاتى و غير ذاتى دارد و امور ذاتى قابل دگرگونى و تحول نمىباشد ، و تمام اشياء براى خود امور ذاتى دارند ، و قابل تخلف از آن امور ذاتى نيستند . اين نظريه در فلسفهء كلاسيك حمايت كنندگان زيادى داشته است .\r\nنظريهء سوم - اين است كه مفاهيمى از اين قبيل كه فلان چيز خاصيت ذاتى غير قابل تجزيهء فلان موجود است ، يا خاصيت غير ذاتى آن است ، و همچنين ميان آن دو چيز رابطه « عليت » وجود دارد ، جز عادات ذهنى ما كه از حواس بهره بردارى مىنمايد ، نمىباشد .\r\nسر دستهء اين مكتب دويد هيوم انگليسى است كه از ايده آليستهاى به نام اروپا است .\r\nبراى انتقاد از اين دو نظريه محل ديگرى است كه ما در آينده تا حدودى بررسى خواهيم كرد .\r\nآن چه كه بسيار جالب و موافق منطق به نظر مىآيد ، همان نظريهء اول است كه گروه زيادى از فلاسفه و دانشمندان نامور شرق و غرب عقيده مند مىباشند .\r\n","description":"","footnote":"","page_name":" 387 ","page_number":411},
  {"content":"\r\nروى اين نظريه مسأله‌اى كه در اول مبحث مطرح ساختيم ، به شكل بسيار منطقى و مقبول در مىآيد ، و آن اين است كه آن چه كه در جريان طبيعت بر خلاف نمودار مىگردد ، فقط از نظر روبناى طبيعت است ، و جريانات روبناى طبيعى كه ضرورتهاى ذاتى را تضمين نمىكند نمىتواند زير بناى نمودهاى طبيعت را منفى بسازد .\r\nبه عبارت روشنتر ما در اين جهان طبيعت با هزاران نمودها و قوانين روبرو هستيم ، و اين مطلب را انكار نمىكنيم كه اين پهنهء طبيعت براى خود قوانين و جرياناتى دارد كه مىتواند منشأ انتزاع علوم و صنايع بوده باشد ، ولى در عين حال مىگوييم : اين روبناها از يك زير بناها سرچشمه مىگيرد كه گاهى آن را به عنوان پشت پرده معرفى مىكنيم . تمام جريانات روپردهء طبيعت آن ارتباط را با جريانات پشت پرده دارد ، كه نمودهاى سطح ظاهرى شخصيت ( روان ) انسانى با سطح عميق » شخصيت » .\r\nحال اگر بگوييم : آتش به ابراهيم سرد و گوارا شد ، نمىگوييم : در جهان واقعيت قانونى چيزى مخالف واقعيت صورت گرفته است ، بلكه مقصود اين است كه جريان روپرده طبيعت به جهت تماس روح بزرگ ابراهيم با پشت پرده توانسته است دگرگون گشته ، مانند اين كه لامپ برقى را با كليد روشن و خاموش نماييم كارى انجام گرفته است . اگر كسى اطلاعى از كليد برق نداشته باشد روشن و خاموش كردن برق براى او قابل حل نبوده به صورت يك نمود متناقض جلوه خواهد كرد .\r\nاين است معناى تشبيهى كه جلال الدين جريانات و قوانين جهان طبيعت را به رسن ( طناب ) تشبيه كرده ، مىگويد :\r\n\r\n( ( 849 ) ) اين رسنهاى سببها در جهان\r\nهان و هان زين چرخ سر گردان مدان\r\n\r\nفرض كنيم اگر كسى همواره در ته چاهى مسكن داشته باشد ، و ببيند كه دائماً سطلى از طناب آويزان به ته چاه مىرسد ، و آبى را پر مىكند ، سپس به بالا مىرود . چنين شخصى معلومات خود را در باره سطل و طناب و فاصله هايى را كه آمدن سطل به ته چاه مىپيمايد ، و مقدار آبى را كه در سطل مشاهده مىكند ، كه از چاه پر مىشود سپس بالا مىرود يك عده امور ضرورى و ذاتى رسن و سطل خيال كرده تفكر ديگر در بارهء امور مزبوره\r\n","description":"","footnote":"","page_name":" 388 ","page_number":412},
  {"content":"\r\n\r\nبراى چنين شخصى امكان ناپذير مىباشد .\r\nوضع ما در جهان طبيعت شبيه به همين شخص است كه در چاه طبيعت نشسته قوانين و جرياناتى را مىكند ، و براى آنها عليت و خواص امور ديگر تثبيت مىكند .\r\nاكنون اگر آن كسى كه در بالاى چاه ايستاده به وسيلهء چرخ سطل و طناب را به ته چاه مىفرستد ، دست از كار بر دارد ، يا سطل را از نيمهء چاه بر گرداند ، اين آقاى چاه نشين خواهد گفت : عجب تناقضى است ؟ چطور ممكن است كه طناب به چاه فرود نيايد ؟ يا چطور ممكن است كه سطل از نيمهء چاه بر گردد ؟ البته اين شگفتىها همه با مورد است ، ولى براى چاه نشين ، نه براى كسى كه در لب چاه ايستاده از علل و هدف فرو رفتن سطل آويخته از رسن به چاه اطلاعى كامل دارد .\r\nتفسير ابيات\r\nپادشاه هنگامى كه مىبيند آتش آنها را نمىسوزاند ، به آتش خطاب مىكند كه مگر تو آتش نيستى ؟ مگر خاصيت ذاتى تو سوزاندن نيست ؟ پس كو آن خاصيت طبيعى و ذاتى تو ؟ خاصيت تو معدوم شده است يا بخت بر گشتهء من باعث شده است كه تو از سوزاندن دست برداشته‌اى ؟ شگفتا ، تو آتش پرستان را كه تو را مىپرستند و به تو احترام مىگذارند مىسوزانى ، ولى آنان كه تو را يك موجود عادى فرض كرده تو را براى پخت و پز خود شايسته مىبينند و كوچكترين احترامى به تو قائل نيستند نمىسوزانى ؟ تو كه اى آتش در سوزاندن تأخيرى نمىكنى ، تو كه كاملًا قدرت سوزاندن دارى ، چه شده است كه احتراق را از دست داده‌اى ؟ شايد اين كه مىبينم چشم بندى است ، يا نمودى است كه هوش مرا دگرگون كرده است كه جريان طبيعى\r\n","description":"","footnote":"","page_name":" 389 ","page_number":413},
  {"content":"\r\nتو را دگرگون مىبينم ؟ آتش به گفتگو در مىآيد ، مىگويد : من همان آتشم ، و عنصرم هم عوض نگشته است ، مىخواهى ببينى كه من همان آتشم ؟ بيا نزديكتر تا به تو نشان بدهم كه در جريان روى پردهء طبيعت خاصيت خود را از دست نداده‌ام ، اما تو نابينايى ، تو از حقايق جهان هستى فقط به يك عده نمودهاى پا در هوا فريب خورده‌اى ، من تيغ حقم ، بريدن من وابسته به دستور اوست .\r\nتو مگر نمىبينى كه سگان خرگاه تركمانها در مقابل ميهمان چه كرنشها مىكنند ؟ ولى اگر بيگانه‌اى به آن جايگاه روى آورد با دندان و چنگال خود به جان او مىافتند ، حمله هاى شيرانه مىكنند ، من كه آتشم در مقام بندگى به خدا كمتر از سگ تركمانها نيستم ، چنان كه خداوند هم در بنده پرورى كم از يك تركمان نيست .\r\nاين تسليم كه حقايق در مقابل خداوندى دارند ، حتى در ظريفترين پديده ها نيز حكمفرما است . آتش طبيعت انسانى يك نيرو يا پديدهء مشخص درونى است ، ولى همين آتش آن موقع مىسوزاند كه خداوند يگانه به او دستور بدهد . نتيجهء تندى آتش خشم اين است كه تو در آن موقع خود را غمگين خواهى يافت ، و نيز با امر خداوندى همين آتش طبيعت به صورت غنچهء شكوفان در آمده تو را شادمان مىسازد . در اين موقع همان را كه تو بند پاى خويش گمان مىكنى وسيلهء آزادى مىگردد .\r\nتمام عناصر جهان هستى بندهء خداوندى بوده ، تسليم امر او هستند ، براى من و تو آنها مرده و بىجان مىنمايند ، ما آنها را جامد مىناميم ، ولى در پشت پرده كه صحنهء ما وراى طبيعى است زنده و جاندارند ، مىشنوند و مىبينند .\r\nاين موجودات همواره در مقابل بارگاه خداوندى از عشق سوزانى\r\n","description":"","footnote":"","page_name":" 390 ","page_number":414},
  {"content":"\r\nپيچان و در هيجاناند .\r\nدر اينجا جلال الدين احساس مىكند كه ممكن است اين مطلب براى بعضى از ساده لوحان و آنان كه در جهان ماده به طور افراط مستغرق گشته‌اند ، سنگين آمده در صدد انكار بر آيند . مىگويد : من هم مىدانم كه در جهان هستى قوانينى در جريان است . من هم مىدانم و ايمان دارم كه در دنيا قانون علت و معلول به شدت حكمفرما است : بلى :\r\n\r\nسنگ بر آهن زنى آتش جهد\r\n\r\nولى فراموش نكنيم كه :\r\n\r\nهم به امر حق قدم بيرون نهد\r\n\r\nاين عليتها و اين سببيتها ، و به عبارت عمومىتر تمام قوانين ، ضرورت و روابط خود را در ميان موضوعات و محمولات از خدا مىگيرند ، چنان كه در نظريهء اول از نظريات سه گانه بيان نموديم .\r\nمىگويد : درست است كه سنگ را اگر بر آهن بزنى ، آتش خواهد جست ، و اگر تو سنگ و آهن ستم را بر هم بزنى نتيجهء خود را مانند زن و مرد توليد خواهند كرد ، و سببيت همهء اينها را قبول دارم ، ولى من چيزى را در اينجا اضافه مىكنم كه تمام سؤالات شما را پاسخ خواهد گفت ، و آن اين است كه سببيت تمام اين اسباب از خدا است ، يعنى اين اسباب طبيعى مستند به يك عده اسباب پشت پرده است كه آنها به طور مستقيم با خدا ارتباط دارند . اين اسبابهاى ظاهرى را آن اسبابهاى درونى بروز مىدهند و موجب به نتيجه رسيدن آنها مىگردند .\r\nخود سببيت يك حادثه است ، و اين كه مثلًا آتش بسوزاند پديده‌اى است كه همواره تحت نظارت و تسلط خداوندى است .\r\n« يا مسبب الاسباب » .\r\n( اى سبب كنندهء سببها ) .\r\n","description":"","footnote":"","page_name":" 391 ","page_number":415},
  {"content":"\r\nمىگويد : همان سببهاى پشت پرده است كه انبيا را در كارهاى خويش رهبرى مىنمايد .\r\nآنان با تماس با آن سببها ، مىتوانند معجزاتى را در اين جهان مادى نمودار بسازند . آن اسباب پشت پرده‌اى يا از حيث ثبات و عظمت از اين سببهاى عاريتى برتر است . عقول ما آدميان با همين علل و اسباب طبيعى مأنوس و محرم است ، در صورتى كه انبياء مىتوانند آن اسباب برترين را در اختيار بگيرند .\r\nاگر بخواهى اسباب اين جهان را مجسم كنيم ، مىتوانيم آنها را به طنابهايى تشبيه كنيم كه به چاه طبيعت با وسايل و قوانين طبيعى سرازير مىگردند . ولى اين رسنها به خودى خود به چاه فرو نمىآيند ، و آب پر نمىكنند ، و سپس به بالا نمىآيند ، بلكه همهء اينها علل عالىترى را دارد كه خود همان چرخ گردان دهنهء چاه و هدفها و اصول مقررهء است .\r\nكوتاه ساختن نظر و منحصر كردن ديدگاه در رسن بدون توجه به چرخهء گردان بالاى چاه ، لغزش عقلانى و وجدانى است كه آدميان كوته بين مبتلا هستند ، اين رسنهاى سببها را در جهان نمىتوان به خود آن رسنها نسبت داد .\r\nپس براى اين كه در اين جهان از نظر علمى و احساسى دست خالى نباشى ، و براى اين كه موجودى باشى كه به ثمر رسيده باشد ، و مانند آن گياه خشك فقط براى سوختن زندگانى نكنى اين عوامل و پديده ها را به خود آنها نسبت مده .\r\nنظامى گنجوى آن شاعر گران مايه و حكيم سترگ مىگويد :\r\n\r\nبر طبل تهى مزن جرس را\r\nبىكار مدان نواى كس را\r\nهر ذره كه هست اگر غبارى است\r\nدر پرده مملكت به كارى است\r\nاين هفت حصار بر كشيده\r\nآخر به گزاف نيست كرده\r\n\r\n","description":"","footnote":"","page_name":" 392 ","page_number":416},
  {"content":"\r\n\r\nكار من و تو بدين درازى\r\nكوتاه كنم كه نيست بازى\r\nديباچهء ما كه در نورد است\r\nنه ز بهر هوى و خواب و خورد است\r\nاز خواب و خورش به ار بتابى\r\nكاين در همه گاو و خر بيابى\r\nز ان مايه كه طبعها سرشتند\r\nما را ورقى دگر نوشتند\r\nتا در نگريم و راز جوييم\r\nسر رشتهء كار باز جوييم\r\nبينيم زمين و آسمان را\r\nجوييم يكايك اين و آن را\r\nهر نقش بديع كايدت پيش\r\nجز مبدع او درو ميانديش\r\nزين هفت پرند پرنيان رنگ\r\nگر پاى برون نهى خورى سنگ\r\nپنداشتى اين پرنده پوشى\r\nمعلوم تو گردد ار بكوشى\r\nاين رشته قضا نه آن چنان تافت\r\nكان را سر رشته وا توان يافت\r\nگرداند كس كه چون جهان كرد\r\nممكن كه تواند آن چنان كرد\r\nبيرونتر از اين حواله گاهى است\r\nكانجا ز طريق عجز راهى است\r\nز ان پرده نسيم ده نفس را\r\nكو پردهء كژ نداد كس را\r\nاين هفت فلك به پرده سازى\r\nهست از جهت خيال بازى\r\nزين پرده ترانه ساخت نتوان\r\nكاين پرده به خود شناخت نتوان\r\nگر پرده شناس ازين قياسى\r\nهم پردهء خود نمىشناسى\r\n\r\nبزرگترين نكته را كه در اين ابيات نظامى منظور كرده‌ايم ، اين است كه نه تنها درك پشت پرده از نظر توجه به خداوند و كارهاى او و مسئلهء معجزات اهميت فوق العاده دارد ، بلكه اصلا بدون توجه به ما وراى همين موجودات پا در هوا نمىتوان جهان طبيعت را تفسير كرد ، ملاحظه مىشود كه مىگويد :\r\n\r\nزين پرده ترانه ساخت نتوان\r\nوين پرده به خود شناخت نتوان\r\n\r\nيك مثال ديگر از برتراند راسل فيلسوف معاصر انگليسى در اين مورد مناسب است كه ذيلًا بيان مىكنيم او در توضيح و تفسير نظريهء نسبيت\r\n","description":"","footnote":"","page_name":" 393 ","page_number":417},
  {"content":"\r\nمىگويد :\r\n« ما مثل آن كر مادر زاديم كه در ميان جمعى نشسته است كه اركستر مىنوازند ، اين كر مادر زاد مىبيند كه حركات تمام اعضاى نوازندگان اركستر مرتب و منظم است . او با درك عقلانى خود مىفهمد كه اين حركات كه اعضاى اركستر ايجاد مىكنند فقط در همين حركات منحصر نمىگردد ، و مسلماً مقصود و آهنگى را هدف گيرى كرده‌اند ، ولى چون گوش اين شنونده كر است ، نمىتواند آهنگ اين اركستر را بشنود . . » .\r\nپس ملاحظه مىشود كه با نظر به معلومات همه جانبه‌اى كه در پهنهء طبيعت داريم نمىتوانيم تا گام از آن فراتر ننهاده‌ايم و تا به پشت پرده آشنا نگشته‌ايم ، اين موجودات و روابط آنها را دقيقاً درك كنيم .\r\nبا نظر به ما وراى اين نمودها است كه مىبينيم باد آتش مىشود ، و آتش گلستان مىگردد .\r\nچرا ؟ زيرا هر دو موجود در تحت اختيار اسباب پشت پرده مانند قرار گرفتن اعضاى كالبد مادى ما در اختيار روح ماست .\r\n","description":"","footnote":"","page_name":" 394 ","page_number":418},
  {"content":"\r\n\r\nقصهء هلاك كردن باد در عهد هود عليه السلام قوم عاد را\r\n\r\n( ( 854 ) ) هود گرد مؤمنان خط مىكشيد ( 1 ) \r\nنرم مىشد باد كانجا مىرسيد\r\n( ( 855 ) ) هر كه بيرون بود ز ان خط جمله را\r\nپاره پاره مىگسست اندر هوا\r\n( ( 856 ) ) همچنين شيبان راعى مىكشيد\r\nگرد بر گرد رمه خطى پديد\r\n( ( 857 ) ) چون به جمعه مىشد او وقت نماز\r\nتا نيارد گرگ آن جا ترك تاز\r\n( ( 858 ) ) هيچ گرگى در نرفتى اندر آن\r\nگوسپندى هم نگشتى ز ان نشان\r\n( ( 859 ) ) باد حرص گرگ و حرص گوسپند\r\nدائره مرد خدا را بود بند\r\n( ( 860 ) ) همچنين باد اجل با عارفان\r\nنرم و خوش همچون نسيم بوستان\r\n( ( 861 ) ) آتش ابراهيم را دندان نزد\r\nچون گزيده حق بود چونش گزد ؟\r\n( ( 862 ) ) آتش شهوت نسوزد اهل دين\r\nياغيان را برده تا قعر زمين\r\n( ( 863 ) ) موج دريا چون به امر حق بتاخت\r\nاهل موسى را ز قبطى واشناخت ( 2 ) \r\n( ( 864 ) ) خاك قارون را چو فرمان در رسيد\r\nباز رو تختش به قعر خود كشيد\r\n( ( 865 ) ) آب و گل چون از دم عيسى چريد\r\nبال و پر بگشاد و مرغى شد پريد\r\nاز دهانت چون بر آمد حمد حق\r\nمرغ جنت سازدش رب الفلق\r\n( ( 866 ) ) هست تسبيحت به جاى آب و گل\r\nمرغ جنت شد ز نفع صدق دل\r\n( ( 867 ) ) كوه طور از نور موسى شد به رقص\r\nصوفئى كامل شد و رست او ز نقص\r\n\r\n","description":"","footnote":" ( 1 ) هود پيامبرى از نژاد عاد بوده به همين مردم عادى مبعوث شده آنها را دعوت بسوى خدا كرد . ولى در مقابل او مقاومت كرده مىگفتند خدايان ما در روح تو تصرف كرده و اختلال روانى پيدا كرده‌اى و هر گونه آيه‌اى كه براى اثبات پيامبرى خويش آورد آنان انكار كردند . و لجاجت خود را افزودند . .  ( 2 ) قبط نژاد مصريان . . ","page_name":" 395 ","page_number":419},
  {"content":"\r\n\r\n\r\n\r\n( ( 868 ) ) چه عجب گر كوه صوفى شد عزيز\r\nجسم موسى از كلوخى بود نيز\r\n( ( 869 ) ) اين عجائب ديد آن شاه جحود\r\nجز كه طنز و جز كه انكارش نبود\r\n\r\nآيه\r\nخداوند داستان هلاك قوم عاد را در سوره الحاقة چنين مىفرمايد :\r\n« وَأَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ . سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ حُسُوماً فَتَرَى اَلْقَوْمَ فِيها صَرْعى . كَأَنَّهُمْ أَعْجازُ نَخْلٍ خاوِيَةٍ ، فَهَلْ تَرى لَهُمْ مِنْ باقِيَةٍ » 69 : 6 - 8 ( 1 )  ( اما قوم عاد با بادهاى طوفانى بسيار تند به هلاكت رسيدند اين باد طوفانى را مدت هفت شب و هشت روز به طور متعاقب و بدون فاصله بر آنها مسلط نمود . ( اگر آن جا بودى ) مىديدى كه قوم عاد چگونه روى زمين افتاده بودند گويى آنها نخلهايى بودند كه از ريشه خشك شده و افتاده بودند آيا كسى از آنها باقى ماند ؟ ) داستان شيبان راعى ( چوپان ) را بعضى از اشخاص نقل كرده‌اند كه او براى حضور در نماز جمعه گوسفندها را در يك جا گردآورده و دور آنها خط مىكشيد و آنها را به خدا مىسپرد .\r\n\r\n( ( 867 ) ) كوه طور از نور موسى شد به رقص\r\nصوفئى كامل شد و رست او ز نقص\r\n\r\nرقص و طرب روحى\r\nباد اجل كه بر عارفان وزيدن مىگيرد ، مانند اين است كه نسيم جان نوازى از بوستان بر جان آنها مىوزد ، و آن را به هيجان در مىآورد .\r\n","description":"","footnote":" ( 1 ) سوره الحاقة ، آيهء 6 تا 8 . . ","page_name":" 396 ","page_number":420},
  {"content":"\r\n\r\nهيجان روحانى و تحركات عضوى را در نتيجه آن هيجان روحانى به رقص معمولى تشبيه كرده است . متلاشى شدن كوه طور به منزلهء رقص بود كه از تابش نور خدايى به وجود آمد .\r\nجلال الدين در اين ابيات رقص كوه را رهااى از نقص معرفى كرده است در دفترهاى بعدى نيز همين مضمون را تكرار خواهد كرد ، در آن جا مىگويد :\r\n\r\nرقص آن جا كن كه خود را بشكنى\r\nپنبه را از ريش شهوت بر كنى\r\nرقص و جولان بر سر ميدان كنند\r\nرقص اندر خون خود مردان كنند\r\nچون رهند از دست خود دستى زنند\r\nچون جهند از نقص خود رقصى كنند\r\nمطربانشان از درون دف مىزنند\r\nبحرها در شورشان كف مىزنند\r\n( ( 868 ) ) چه عجب گر كوه صوفى شد عزيز\r\nجسم موسى از كلوخى بود نيز\r\n\r\nرقص و هيجان كوه شگفت انگيز نيست\r\nاين هم مانند يك اصل است كه هنگامى كه از حقايق امور اطلاعى پيدا كنيم ، خواهيم ديد كه موضوعات زيادى را كه انكار مىكنيم يا براى ما شگفت انگيز جلوه مىنمايد ، موضوعاتى هستند كاملًا ممكن و قابل تحقق . مثلًا در مورد كوه طور اگر بشنويم : اين كوه با اين كه جامد است به هيجان آمد و نبايستى در صدد انكار بر آييم ، زيرا هنگامى كه به حقيقت انسانها كه حضرت موسى عليه السلام هم يكى از آنها است متوجه مىشويم ، مىبينيم آنها در حقيقت خاك و كلوخ و ساير عناصر جامد بيش نيستند ، فقط اين روح است كه انسانها را از جوامد ظاهرى جدا ساخته است .\r\nدر ابيات بعدى جلال الدين خواهد گفت :\r\n\r\nاى برادر تو همه انديشه اى\r\nما بقى خود استخوان و ريشه اى\r\n\r\n","description":"","footnote":"","page_name":" 397 ","page_number":421},
  {"content":"\r\n\r\nپس چه مانع عقلى دارد كه همان خدايى كه به موسى روح داده و او به وسيلهء همان روح معانى و عظمت الهى را درك مىكند ، همان خدا روحى به كوه طور عنايت فرمايد كه مانند موسى عليه السلام به هيجان در آيد ؟\r\nتفسير ابيات\r\nبنا به مضامين ابيات سابق ، مسئلهء هود عليه السلام هم روشن مىگردد كه چگونه آن حضرت دور مؤمنين خطى مىكشيد ، و از هجوم طوفانى كه قوم عاد را به هلاكت رسانيد جلوگيرى مىكرد .\r\nباد طوفانى كه به آن جا مىرسيد به جهت جنبش اسباب پشت پرده‌اى خاصيت هجوم و تخريب خود را از دست مىداد . در صورتى كه باد در بيرون از آن خط و محاصره به مقتضاى خواص طبيعى خود هر كه را سر راه خود مىديد متلاشى مىساخت .\r\nبلكه در شخصى كوچكتر از هود كه پيامبر هم نبود ، مانند شيبان راعى ، مىبينيم كه هنگامى كه گرگ به خط دور گوسفندان آن چوپان مىرسيد ، خاصيت درندگى خويش را از دست مىداد . مىبينيم باد طوفانى حرص و طمع گرگ او را وادار مىكرد تا درون خط برود و گوسفندها را به درد ، و باد طمع گوسفند كه از خط بيرون برود ، و براى خود آب و گياهى پيدا كند ، در مقابل دايرهء آن مرد خدا ( شيبان چوپان ) بند مىگشت ، و از اثر مىافتاد .\r\nو بدينسان با اين كه باد اجل با خشونت كامل شعلهء زندگى را خاموش مىكند ، و زندگان را به طور شديد ناراحت مىكند ، ولى براى مرد عارف آن چنان نرم و خوش است كه گويى نسيم بوستانى است كه به جان آنان مىوزد\r\n","description":"","footnote":"","page_name":" 398 ","page_number":422},
  {"content":"\r\nهمچنين آتش براى ابراهيم نتوانست مؤثر شود ، زيرا آتش در مقابل ابراهيم كه در زير بناى جهان طبيعت با روح خود با آن اسباب پشت پرده در تماس بوده است ، توانايى نفوذ طبيعى خود را از دست مىدهد .\r\nامواج دريا با آن خاصيت فرو بردن و غرق كردن كه دارد ، هنگامى كه به موسى و يارانش مىرسد ، از آنها مانند يك ميزبان خوشرو پذيرايى مىكند ، در صورتى كه فرعونيان را از زندگى ساقط كرده پايان تنفس آنها را اعلان مىدارد .\r\nهمان خاك كه براى همه جانداران وسيلهء مسكن و كشت و زرع است ، قارون را در خود فرو برد .\r\nآب و گل جامد را بنگريد هنگامى كه دم عيسى به آنها مىرسد ، به شكل پرنده‌اى در آمده بال و پر مىگشايد .\r\nحمد و سپاس حق تعالى در ظاهر كلماتى است كه از اصطكاك هوا توليد مىشود ، ولى چون حمد و ثناى خداوندى و از روى اخلاص است ، در فردوس اعلا به صورت مرغ زيبايى در مىآيد ، و همچنين تسبيحات تو كه در اين جهان طبيعى يك عده پديده هاى بىجان هستند در آن جهان به شكل جان و روح در مىآيند .\r\nكوه طور را ببينيد كه يك مشت خاك و كلوخ و سنگ ، چگونه ، از مشاهدهء عظمت نور خداوندى به هيجان در مىآيد و مىرقصد .\r\nهيچ تعجب نكنيد زيرا اگر از روح موسى عليه السلام مطلع نظر كنيم ، او جسمى است طبيعى ، و از خاك و كلوخ و ساير عناصر بىجان توليد شده است .\r\n","description":"","footnote":"","page_name":" 399 ","page_number":423},
  {"content":"\r\nاين نمودهاى شگفت انگيز را كه پادشاه جحود مىبيند ، به جاى آن كه تنبهى به خود بگيرد ، و باعث هشيارى او گردد ، موجب لجاجت و انكارش مىشود . ( 1 ) \r\n","description":"","footnote":" ( 1 ) در ابيات پيشين گفته بود : كه پادشاه تبه كار از ديدن اين كه آتش مؤمنان را نسوخت و مردم گروه گروه خود را در آتش افكندند ، پشيمان گشت يك بيت آن ابيات گذشته چنين بود . .\r\nآن يهودى شد سيه روى و خجل * شد پشيمان ز ان سبب بيمار دل\r\nولى در ابيات مورد بحث مىگويد : نسوزاندن آتش موجب لجاجت و انكار او گشت . ","page_name":" 400 ","page_number":424},
  {"content":"\r\n\r\nطنز و انكار كردن پادشاه جحود و نصيحت ناصحان او را\r\n\r\n( ( 870 ) ) ناصحان گفتند از حد مگذران\r\nمركب استيزه را چندين مران\r\nبگذر از كشتن مكن اين فعل بد\r\nبعد از اين آتش مزن در جان خود\r\n( ( 871 ) ) ناصحان را دست بست و بند كرد\r\nظلم را پيوند در پيوند كرد\r\n( ( 872 ) ) بانگ آمد كار چون اين جا رسيد\r\nپاى دار اى سگ كه قهر ما رسيد\r\n( ( 873 ) ) بعد از آن آتش چهل گز بر فروخت\r\nحلقه گشت و آن جحودان را بسوخت\r\n( ( 874 ) ) اصل ايشان بود آتش ز ابتدا\r\nسوى اصل خويش رفتند انتها\r\n( ( 875 ) ) هم ز آتش زاده بودند آن فريق\r\nجزوها را سوى كل باشد طريق\r\nهم ز آتش زاده بودند آن خسان\r\nحرف مىراندند از نار و دخان\r\n( ( 876 ) ) آتشى بودند مؤمن سوز و بس\r\nسوخت خود را آتش ايشان چو خس\r\n( ( 877 ) ) آن كه بوده است امّه الهاويه ( 1 ) \r\nهاويه آمد مر او را زاويه\r\n( ( 878 ) ) مادر فرزند جوياى وى است\r\nاصلها مر فرعها را در پى است\r\n( ( 879 ) ) آب اندر حوض اگر زندانى است\r\nباد نشفش مىكند كان كانى است\r\n( ( 880 ) ) مىرهاند مىبرد تا معدنش\r\nاندك اندك تا نبينى بردنش\r\n( ( 881 ) ) وين نفس جانهاى ما را همچنان\r\nاندك اندك دزدد از حبس جهان\r\n( ( 882 ) ) تا إليه يصعد أطياب الكلم\r\nصاعدا منا الى حيث علم\r\n( ( 883 ) ) ترتقي انفاسنا بالمنتقى\r\nمتحفا منا الى دار البقا\r\n( ( 884 ) ) ثم تأتينا مكافات المقال\r\nضعف ذلك رحمة من ذى الجلال\r\n( ( 885 ) ) ثم يلجينا الى امثالها\r\nكى ينال العبد مما نالها\r\n( ( 886 ) ) هكذا تعرج و تنزل دائما\r\nذا فلا زالت عليه قائما\r\n( ( 887 ) ) پارسى گوييم يعنى اين كشش\r\nز ان طرف آيد كه آمد اين چشش\r\n( ( 888 ) ) چشم هر قومى به سويى مانده است\r\nكان طرف يك روز ذوقى رانده است\r\n\r\n","description":"","footnote":" ( 1 ) هاويه يكى از دركات دوزخ است . . ","page_name":" 401 ","page_number":425},
  {"content":"\r\n\r\n\r\n( ( 889 ) ) ذوق جنس از جنس خود باشد يقين\r\nذوق جزو از كل خود باشد ببين\r\n( ( 890 ) ) يا مگر آن قابل جنسى بود\r\nچون به دو پيوست جنس او شود\r\n( ( 891 ) ) همچو آب و نان كه جنس ما نبود\r\nگشت جنس ما و اندر ما فزود\r\n( ( 892 ) ) نقش جنسيت ندارد آب و نان\r\nز اعتبار آخر آن را جنس دان\r\n( ( 893 ) ) ور ز غير جنس باشد ذوق ما\r\nآن مگر مانند باشد جنس را\r\n( ( 894 ) ) آن كه مانند است باشد عاريت\r\nعاريت باقى نماند عاقبت\r\n( ( 895 ) ) مرغ را گر ذوق آيد از سراى\r\nچون رسد در وى گريزد جويد آب\r\n( ( 897 ) ) مفلسان گر خوش شوند از زرّ قلب\r\nليك آن رسوا شود در دار ضرب\r\n( ( 898 ) ) تا زر اندوديت از ره نفكند\r\nتا خيال كژ تو را چه نفكند\r\n( ( 899 ) ) از كليله باز خوان اين قصه را\r\nو اندر آن قصه طلب كن حصه را\r\n\r\nترجمه ابيات عربى\r\n\r\n( ( 882 ) ) « تا إليه يصعد أطياب الكلم\r\nصاعدا منا الى حيث علم » (\r\n\r\nكلمات پاكيزه به سوى او صعود مىكند ، صعود مىكند به جايى كه خدا مىداند يا « به جايى كه از نظر عقل و منابع اسلامى دانسته شده است » ( جهان روحانى الهى )\r\n\r\n( ( 883 ) ) ترتقي انفاسنا بالمنتقى\r\nمتحفا منا الى دار البقا (\r\n\r\nانفاس ما به وسيله تزكيه شدن آنها در حالى كه مانند تحفه‌اى است از ما به سوى سراى ابديت ارتقاء پيدا مىكند ) در اين بيت جلال الدين از نظر ارتباط انسانهاى رشد يافته با خدا ، مضمون بسيار عالى را بيان مىكند ، زيرا او مىگويد : هنگامى كه سخنان ما پاكيزه بوده باشد به سوى عالم ملكوت صعود مىكند ، و همچنين نفسهاى ما هنگامى كه در حال هشيارى به هدف هستى و توجه به آفرينندهء هستى كشيده مىشود ، در حقيقت مانند تحفه گران بهايى به سوى خدا و ابديت روانه مىگردد .\r\nآيا مىتوان رابطه‌اى بهتر از اين ميان انسان و خدا تصور كرد كه در هر نفس كه\r\n","description":"","footnote":"","page_name":" 402 ","page_number":426},
  {"content":"\r\n\r\nبر مىآورد در حال تماس با خداست ؟ و در هر نفس ، وجود انسانى تحفه‌اى به جهان ما وراى طبيعى مىفرستد ؟ با اين فرض چگونه براى يك فرد ممكن است در زندگانى حالت يأس و نوميدى دست بدهد ؟ « و اما من خفت موازينه فأمه هاويه و ما ادراك ما هيه نار حاميه » ( كسانى كه موازين نيكو كارى و ايمانشان سبك باشد ( تبه كار بوده باشند ) آخرين منزل آنها هاويه است . تو چه مىدانى هاويه چيست ؟ يك آتش سوزان است ) .\r\n\r\n( ( 884 ) ) ثم تأتينا مكافات المقال\r\nضعف ذلك رحمة من ذى الجلال (\r\n\r\nسپس در مقابل كلمات پاكيزه‌اى كه از ما به عالم بالا صعود كرده است دو برابر يا چند برابر از رحمت خداوند ذو الجلال به عنوان عوض و مكافات به ما خواهد رسيد ) .\r\n\r\n( ( 885 ) ) ثم يلجينا الى امثالها\r\nكى ينال العبد مما نالها (\r\n\r\nسپس به جهت قدمى كه ما در راه او برداشته‌ايم ، باز ما را به تكامل در راه گرايش به سوى او به گفتن چنان كلمات و به بر آوردن چنان نفسها وادار مىسازد ، تا بندهء سالك ، بالاخره به آن روحانيت كه خود نفس يا كلام رسيده است نائل گردد ) .\r\n\r\n( ( 886 ) ) هكذا تعرج و تنزل دائما\r\nذا فلا زالت عليه قائما (\r\n\r\nو بدينسان كلمات و نفسها در حال عروج و نزول ، انسان را در حال شهود در پيشگاه الهى قرار خواهند داد ) .\r\nآيه\r\n« مَنْ كانَ يُرِيدُ اَلْعِزَّةَ فَلِلَّه اَلْعِزَّةُ جَمِيعاً إِلَيْه يَصْعَدُ اَلْكَلِمُ اَلطَّيِّبُ وَاَلْعَمَلُ اَلصَّالِحُ يَرْفَعُه وَاَلَّذِينَ يَمْكُرُونَ اَلسَّيِّئاتِ لَهُمْ عَذابٌ شَدِيدٌ وَمَكْرُ أُولئِكَ هُوَ يَبُورُ » 35 : 10 ( 1 )  ( كسى كه عزت مىخواهد همهء عزت از خداست ، كلمات پاكيزه به سوى او صعود مىكند خداوند عمل صالح را به سوى خود مىبر . براى آنان كه در راه انجام كارهاى تباه و ارتكاب گناه ، و مكرها و حيله ها مىكنند ، عذاب سختى است ، و مكر و حيله گرى آنان نابود شدنى است . )\r\n","description":"","footnote":" ( 1 ) سوره فاطر ، آيه 19 . . ","page_name":" 403 ","page_number":427},
  {"content":"\r\n\r\n\r\n\r\n( ( 871 ) ) ناصحان را دست بست و بند كرد\r\nظلم را پيوند در پيوند كرد\r\n\r\nيك اصل بنيان كن كه دمار از روزگار اجتماعات بر مىآورد :\r\nانسان خير خواه خود را برنجاند\r\nپادشاه جحود ناصحان و اندرز دهندگان را به زنجير بست .\r\nاين يك اصل بسيار مخرب و بنيان كن است كه هنگامى كه انسان به سبب عشق بر هدفى كه دنبال مىكند ، چشم و گوش خود را از دست مىدهد ، نه تنها آنها را كه او را از اقدامات وحشيانه اش باز مىدارند ناديده مىگيرد ، بلكه آنان را دشمن مىپندارد ، و با آنها به پيكار بر مىخيزد ، و اين غايت سقوط يك شخصيت است كه خير خواه خود را از بد خواهش تشخيص ندهد . آرى انسان در رو به بىنهايت سقوط به جايى مىرسد كه ارزشهاى تمام مفاهيم در مقابل ديده گانش دگرگون مىگردد ، زيرا شخصيت انسانى او از حد اعتدال بيرون شده است .\r\n\r\n( ( 872 ) ) بانگ آمد كار چون اينجا رسيد\r\nپاى دار اى سگ كه قهر ما رسيد\r\n\r\nاصل انتقام\r\nاين اصل مىگويد :\r\n\r\nلطف حق با تو مداراها كند\r\nچون كه از حد بگذرد رسوا كند\r\n\r\n« وَلا تَقْتُلُوا اَلنَّفْسَ اَلَّتِي حَرَّمَ الله إِلَّا بِالْحَقِّ وَمَنْ قُتِلَ مَظْلُوماً فَقَدْ جَعَلْنا لِوَلِيِّه سُلْطاناً فَلا يُسْرِفْ فِي اَلْقَتْلِ إِنَّه كانَ مَنْصُوراً » 17 : 33 ( 1 ) \r\n","description":"","footnote":" ( 1 ) سوره اسراء ، آيهء 33 . . ","page_name":" 404 ","page_number":428},
  {"content":"\r\n( هيچ نفسى را كه خدا كشتن او را تحريم فرموده است از پا در نياوريد مگر مرتكب خطايى شود كه مستحق كشتن شود ، و هر كس كه مظلوم كشته شود بولى او تسلطى بر قاتل داده‌ايم در كشتن اسراف نكنيد زيرا او يارى خواهد گشت ) .\r\nمسلم است كه كشتن يك فرد از انسان بزرگترين معصيت است ، با اين حال خداوند دوباره تأكيد فرموده مىگويد : در كشتن اسراف نكنيد ، زيرا او را يارى خواهيم كرد . اين همان اصل انتقام است كه هنگامى كه ارتكاب ظلم به شكل وقيحانه تر در آيد ، مخالف مشيت خداوندى بوده و آن را بىانتقام نخواهد گذاشت .\r\nتاريخ هم اين اصل را به طور روشن در موارد زيادى به ما نشان داده است ، مثلًا در داستان خونين نينوا ، كاروان حق را با اين كه كوچكترين گناهى نداشتند كشتند ، ولى در اين كشتار اسراف شد ، گويى آنان انسان نبودند ، تشنه و زير آفتاب سوزان و بدون اين كه به مطلب و ادعاى آنان گوش كنند . تاريخ نشان مىدهد كه پس از مدت اندكى چه كشتار عجيبى در ميان خونخواران وادى نينوا با دست مختار وقوع پيدا كرد .\r\nدر داستان سعيد بن جبير مىبينيم كه اين مرد كهنسال و پارسا و قارى و فقيه را حجاج بن يوسف ثقفى با اسراف كشت ، و بدون فاصله به زندگانى حجاج با وضع بسيار پستى خاتمه داده شد . . . .\r\n","description":"","footnote":"","page_name":" 405 ","page_number":429},
  {"content":"\r\n\r\n\r\n( ( 874 ) ) اصل ايشان بود ز آتش ز ابتدا\r\nسوى اصل خويش رفتند انتها\r\n\r\nباز نظرى به باز گشت فرع به اصل خود\r\nجلال الدين بار ديگر در اين ابيات مسئلهء رجوع به اصل را مطرح ساخته ، مىگويد آن پادشاه جحود و ياورانش از آتش بودند كه آتش در دودمان انسانهاى با ايمان بر افروختند .\r\nما در گذشته اين مطلب را بيان نموده گفتيم ، اين يك اصل كاملًا صحيح نيست زيرا مسئلهء حركت و تحول همه جانبه و همگانى كه در موجودات حكمفرماست ، رجوع به اصل از نظر علمى و فلسفى صحيح نيست .\r\nبه نظر مىرسد اين مسئله « سرشت اولى انسانى » و « خميرهء اصلى » و « ذات او » مفاهيمى را مىگويد كه براى رو پوشى به نادانىهاى بشريت ساخته شده است ، مانند بهره بردارى نابجا از كلمات قضا و قدر . . . و غير ذلك .\r\nولى مطلبى كه مىتوان گفت انسان چنان كه از نيكويى و رشد شخصيت به جايى مىرسد كه گويى ذات او نيكو است ، گويى واقعاً از خميرهء عليين سرشته شده است ، همچنين از زشتى و تبه كارى به مرتبه‌اى از سقوط مىرسد كه به نظر مىآيد كه اين فرد ذاتاً و از نظر ماهيت زشت و ستمكار و بد فطرت است . اين مطلب قابل مشاهده است ، ولى بايستى با دقت بيشترى اين اصل را رسيدگى كرد . زيرا ادلهء فراوانى اثبات مىكند كه هيچ كودك هنگام زائيده شدن نيكى و بدى را به طور صد درصد با خود نمىآورد ، بلى به قول روان شناسان هر فردى كه قدم به اين جهان مىگذارد دو چمدان پر از عوامل وراثت زير بغل او مىدهند ، و به اين دنيا روانه اش مىسازند ، ولى اين عوامل وراثت هرگز نمىتواند به طور صد درصد سر نوشت آيندهء يك انسان را معين نمايد ، اغلب پدران كه داراى فرزندان متعدد هستند از نظر اخلاقى و نمودهاى روانى با يكديگر\r\n","description":"","footnote":"","page_name":" 406 ","page_number":430},
  {"content":"\r\n\r\nمختلف مىباشند ، چرا در اين موارد وراثت به يكسان منتقل نمىگردد ؟ و اگر در واقع مسئلهء سرشت اولى هم وجود داشته باشد ممكن است با اين شرط قبول كنيم كه شكل سرشت اولى آن چنان نيست كه به تمام معنى انسان را ساخته شده به اين جهان فرستاده باشند ، زيرا بنا بر اين فرض نه براى شخصيت معنايى مىماند و نه به تكامل آن ، و تعليم و تربيت يك مفهوم مسخره و خود فريبى جلوه خواهد كرد .\r\nهمچنين نه براى مسئوليتها موضوعى مىماند ، و نه آثار به ترتب بر آن مسئوليتها . . . .\r\n\r\n( ( 875 ) ) هم ز آتش زاده بودند آن خسان\r\nحرف مىراندند از نار و دخان\r\n\r\nاصل تلازم سنخيت با پيوستگى\r\nاين اصل در فلسفهء گذشتگان با اين عبارت بيان مىگردد .\r\n« السنخيه عله الانضمام » .\r\n( سنخيت ميان دو چيز باعث ضميمه شدن ( پيوستن آنها ) به يكديگر مىباشد ) .\r\nاين اصل تا حدود زيادى قابل قبول است ، زيرا ما مىبينيم كه جانداران چگونه با يكديگر در تعاون نوعى بسر مىبرند . ولى در غير جانداران ، اگر هم پيوستن به جهت يك عده عوامل طبيعى صورت بگيرد ، اين پيوستن آگاهانه نمىباشد ، لذا اين قانون در مورد جوامد يا جريان ندارد و يا از نوعى ديگر مىباشد .\r\nاين پيوستگى در انواع هم جنس بچه علت است و چه انگيزه‌اى در اين پيوستگى دارند ؟ ممكن است جوابهاى گوناگونى در اين مورد داده شود ، كه جلال الدين آنها را بيان نكرده است .\r\nاز نظر افلاطون اين سؤال ، جواب بسيار روشنى دارد ، و آن اين است كه تمام\r\n","description":"","footnote":"","page_name":" 407 ","page_number":431},
  {"content":"\r\n\r\n\r\nافراد يك نوع به منزلهء سايه هايى هستند كه وجود حقيقى ندارند ، وجود حقيقى مخصوص همان نوع مثالى است كه جنبهء ما وراى طبيعى دارد ، بنا بر اين كشش افراد يك نوع يا انواع يك جنس به يكديگر به جهت همان نوع يا جنس حقيقى است كه در پشت پرده افراد را مىگرداند .\r\n\r\n( ( 889 ) ) ذوق جنس از جنس خود باشد يقين\r\nذوق جزو از كل خود باشد ببين\r\n\r\nاجزاء و كل با همديگر مجانست دارند\r\nاين اصل را جلال الدين در ابيات گذشته بيان كرده است ، و ما هم در شرح آن ابيات در بارهء آن بحثى كرده‌ايم ، و اگر در اين مورد مقصود از كل و جزء معنايى شبيه به نظريهء افلاطون بوده باشد ، قابل توجيه منطقىترى مىباشد . رجوع شود به مسئلهء « مثل » .\r\n\r\n( ( 894 ) ) آن كه مانند است باشد عاريت\r\nعاريت باقى نماند عاقبت\r\n\r\nهم سنخ بودنهاى عاريتى زائل شدنى است\r\nاين هم يك اصل بسيار صحيحى است كه تشابه در نوع و جنس اگر عارضى باشد ، بدون ترديد پيوستگى ميان آنها عارضى بوده پوچ بودن خود را نشان خواهد داد .\r\nدر مسائل فردى و اجتماعى با اين تشابهات مصنوعى به طور خيلى فراوان روبرو هستيم . و مردم بىشخصيت مطابق حوادث و پيش آمدهاى گوناگون براى خود شخصيتى مشابه شخصيت مطلوب آن حادثه و پيش آمد مىسازند ، اين بىنوايان اختيارى همواره\r\n","description":"","footnote":"","page_name":" 408 ","page_number":432},
  {"content":"\r\nبه بيمارى چند شخصيتى گرفتارند ، و چون هيچ گونه محاسبه‌اى در مسائل روحى ميان جوامع امروزى وجود ندارد ، و تمام كوشش حقوقدانان و علماى اجتماع در اين است كه افراد بدون مزاحمت با يكديگر زندگى كنند ، اين اصل را مورد اهميت قرار نمىدهند كه با اين افراد چند شخصيتى كدامين تمدنى را مطرح ساخته ، براى پرستش آن به زانو در آمده به گذشتگان افتخار مىكنند ؟ اين تشابه هاى عاريتى و اين مخلوق الساعة بودن متأسفانه دامن تمام جوامع امروزى را گرفته است ، حتى براى بعضىها عنوان اصل شايسته‌اى پيدا كرده مىگويند : مرد زمان كسى است كه بتواند با محيطهاى مختلف خود را سازش بدهد . به همين جهت است كه بزرگترين جامعه شناسان و روان شناسان و مورخين و فلاسفه ى تاريخ نمىتوانند كوچكترين حدس منطقى در بارهء امروز و فرداى بشريت اظهار نمايند .\r\nوايتهد مىگويد :\r\n« ما حتى از موجوديت امروزى خود آگاه نيستيم ، اصلا ما نمىدانيم در كدامين گوشهء تاريخ زندگانى مىكنيم » . به همين جهت است كه عالىترين و ضرورىترين اصلى كه امروز براى يك متفكر در بارهء انسان اثبات مىشود ، نمىتواند حتى بقاى يك سالهء آن را تضمين علمى كند .\r\nشما مىگوييد : چه مانعى دارد ؟ بگذاريد همين راه را كه انسان براى خود انتخاب كرده است ادامه بدهد ، او كه زندگانى مىكند خواه يك شخصيتى باشد خواه صد شخصيتى .\r\nمن هم با شما در اين جهت كه انسان مىتواند به همين شكل هم زندگانى كند موافقم ، من مىگويم : انسان نه تنها مىتواند با چند شخصيتى زندگى كند بلكه انسان مىتواند بدون شخصيت هم در اين دنيا بلولد ، ولى فرق زيادى است ميان لوليدن و زندگانى كردن .\r\nفرق ميان لوليدن و زندگانى كردن ، همان فرق ميان آزادى و اختيار ، با جبر و بىاختيارى است ، اين مطلب شعر گل و بلبلى نيست كه هنگامى كه مىگوييم : انسانى كه\r\n","description":"","footnote":"","page_name":" 409 ","page_number":433},
  {"content":"\r\n\r\nشخصيت ندارد ، مانند يك حيوان بدون اختيار در باد پاى عوامل جبرى محيط و نيرومندان مىباشد .\r\nكلمات انسانيت و دموكراسى و آزادى و عدالت منهاى شخصيت غير از يك مشت اصطلاحات مسخره چيزى نخواهد بود .\r\n\r\n( ( 881 ) ) وين نفس جانهاى ما را همچنان\r\nاندك اندك دزدد از حبس جهان\r\n\r\nلحظه به لحظه به ابديت نزديك مىشويم\r\nديگرى مىگويد :\r\n\r\nدر قطع نخل سركش باغ حيات ما\r\nچون اره دو سر نفس اندر كشاكش است\r\n\r\nاين يك مسئله طبيعى است ، نه اندوهى مىخواهد و نه ناله‌اى ، آن چه كه اهميت دارد اين است كه اين نفسها چگونه مىخواهد پايان بپذيرد ؟ آيا آن چنان مىخواهد تمام شود كه لرمانتوف مىگويد :\r\n« با ديده گان فرو بسته لب بر جام زندگى نهاده‌ايم ، و اشك سوزان بر كنارهء زرين آن فرو مىريزيم ، اما روزى فرا مىرسد كه دست مرگ نقاب از ديده گان بر مىدارد ، و هر آن چه را كه در زندگانى مورد علاقه شديد ما بود از ما مىگيرد . فقط آن وقت مىفهميم كه جام زندگى از اول خالى بوده است ، و ما از روز نخست از اين جام جز بادهء خيال ننوشيده‌ايم » .\r\nيا به قول آن شاعر خواهيم گفت كه :\r\n\r\nافسوس كه مرغ عمر را دانه نماند\r\nاميد به هيچ خويش و بيگانه نماند\r\nدردا و دريغا كه در اين مدت عمر\r\nاز هر چه بگفتيم جز افسانه نماند\r\n\r\nيا اين كه در موقع شنيدن اين خطاب كه :\r\n« يا أيتها النفس المطمئنة ارجعى الى ربك راضيه مرضية »\r\n","description":"","footnote":"","page_name":" 410 ","page_number":434},
  {"content":"\r\n( اى نفس با آرامش در حالى كه تو از خدا راضى و او از تو خشنود است به سوى خدايت بر گرد ) خواهيم گفت :\r\n« لبيك اللَّهم لبيك ؟ » يك نكتهء بسيار لطيفى كه در مضمون بيت جلال الدين وجود دارد اين است كه :\r\nنفسهايى كه بر مىآوريم ، جانهاى ما را اندك اندك از اين جهان زندگى مىدزدد . اين اندك اندك دزديدن باعث اين است كه ما هيچ گونه به لحظات عمر گران مايه فكر نمىكنيم .\r\nمثال بسيار لطيفى در اين باره از بعضى از علماى اخلاق معروف است ، او مىگويد :\r\nيك فرد هشيارى به دكان بقالى رفت و به او گفت : هر صد عدد از اين گردوها چند است ؟ مرد بقال گفت : هر صد عدد مثلًا ده ريال ، آن مرد گفت : پنجاه عدد از اين گردوها چند خواهد شد ؟ بقال گفت : پنج ريال ، آن مرد گفت : بيست و پنج عدد از اين گردوها چند مىشود ؟ گفت دو ريال .\r\nباز آن مرد پرسيد : دوازده و نيم عدد از اين گردوها چند است ؟ بقال گفت : يك قران و پنج شاهى .\r\nتدريجاً به جايى رسيد كه براى يك عدد از گردوها واحد پول مثلًا يك ده شاهى وجود نداشت .\r\nگفت : يك عدد گردو چند است ؟ گفت : ارزشى ندارد ، آن مرد گفت بنا بر اين يك عدد گردو به من بده ، باز گردوى دومى را خواست .\r\nاين مثال از آن جهت كه عدم توجه به واحدهاى اوليهء ارزش مىتواند ارزش كلى را هم ساقط كند ، بسيار اديبانه گفته شده است ، مخصوصاً در نظر گرفتن اين كه لحظات زمان در حال گذشتن لحظه به لحظه انجام مىگيرد ، و انسان لحظه ها را به طور متراكم كه مثلًا يك روز يا يك ماه را تشكيل بدهد مىبيند ، لذا عمر گران مايه مانند آن دانه هاى گردو بدون ارزش مستهلك مىگردد .\r\n","description":"","footnote":"","page_name":" 411 ","page_number":435},
  {"content":"\r\n\r\nتفسير ابيات\r\nاندرز گويان به پادشاه گفتند : در كشتن اين مردم با ايمان اين اندازه افراطگرى و اسراف مكن . اين گونه اسراف و لجاجت ستم بر آنها نيست ، بلكه شعله در جان خود مىزنى . اين پادشاه مغرور كه مغز و تعقل خود را از دست داده بود ، نه تنها پيش نهاد مردان نيكو را نشنيد ، بلكه با آنها مانند دشمنان رفتار كرد . ولى آن ستمگرى و افراطگرى در كشتن و سوزاندن نهالهاى خداوندى ، به آن پادشاه « فرمان ايست » داد و گفت : بس است .\r\nحال نوبت انتقام ماست ، آتشى كه براى از بين بردن انسانها شعله ور ساخته بود زبانه كشيد ، تا آن جا كه خود آن پادشاه و هم دستان او را تباه ساخت .\r\nآنان از آتش زاييده بودند ، و بالاخره در كام آتش فرو رفتند . آنان آتشى بودند كه مؤمنان را مىسوزانيدند ، ولى نمىدانستند كه با اين آتش سوزى خود نيز به صورت خسى در مىآيند كه در شعله هاى همان آتش خواهند سوخت .\r\nاصل آنان از هاويه بود ، بالاخره رو به سوى اصل خويش رفتند . چنان كه مادر جوياى فرزند خويش است ، و چنان كه آب با اين كه در حوض است ولى تدريجاً بخار شده به سوى منبع خويش مىرود ، آنان نيز كه از اصل آتش بودند آتشى افروختند ، و جانهاى انسانها را سوزاندن آن آتش فرو رفتند . نفسهاى ما هم جانهاى ما را اندك اندك به سوى خدا مىبرد ، كلمات پاكيزه به سوى اصل خويش روانه مىگردد .\r\nنفسهاى تزكيه شده ما مانند\r\n","description":"","footnote":"","page_name":" 412 ","page_number":436},
  {"content":"\r\nتحفه هايى به سوى ابديت بالا مىرود ، سپس نيروهايى به عنوان پاداش آن كلمات و آن نفسها به شخصيت انسانى ما سرازير مىگردد . و به همين سان دائماً جان ما در حال داد و ستد است ، اگر بخواهيم با زبان فارسى اين مطلب را بگوييم : بايستى چنين بگوييم : اين جذب و كشش از آن سوى طبيعت نمودار گشته است ، ديده گان مردم همواره در آن سو مىماند يا به آن سو نگران است كه روزى ذوق روحى او در همان سو بوده است ؟ سنخيت انواع در جنس ، و سنخيت جزء با كل ، همواره باعث پيوستگى ميان انواع جنس و جزء و كل مىباشد .\r\nو ممكن است كه ميان دو چيز سنخيت جنسى فعلى نبوده باشد ، ولى يكى از آن دو قابل پذيرش جنس آن موجود بوده باشد ، در اين صورت نيز رابطهء پيوستگى ميان آنها برقرار مىگردد . مانند آب و نان كه در صورت فعلى سنخيتى ميان آنها و موجود انسانى كه داراى احساس و حركت و توالد و تناسل و تفكر و تداعى معانى و وجدان است ، نمىباشد . ولى در حقيقت و پشت پردهء همين ظواهر طبيعت آن نان و آب بىجان با انسان سنخيتى دارد كه مىتواند پس از ورود به درون انسان به اجزاء درونى و برونى او تبديل شود .\r\nاگر ذوق ما به موضوعى متعلق شود كه آن موضوع با ما سنخيت ندارد ، هر چند ما پيوستگى با آن موضوع را اظهار كنيم و به خود ببنديم ، اين سنخيت و هم جنس گشتن حقيقى نخواهد بود ، بلكه تشابهى است عاريتى ، كه دير و زود از بين خواهد رفت همچنان كه مرغ به گمان هم جنسى با صفير صياد از فضا پايين مىآيد ، ولى مىبيند كه اين صفير از پرندهء هم جنس او\r\n","description":"","footnote":"","page_name":" 413 ","page_number":437},
  {"content":"\r\nنبوده است ، لذا تا آخرين حدى كه براى او امكان دارد ، بايستى در فرار از چنان صفير بكوشد . و همچنان كه سراب انسان تشنه را به ذوق آب تحريك مىكند ، ولى هنگامى كه نزديك مىشود ، مىبيند شوره زار است ، تنفر و انزجار در او توليد مىگردد ، و به جستجوى آب از آن جا دور مىشود . همچنان كه آدم بىنوا و فقير از طلاى قلب خوشحال مىگردد ، ولى هنگامى كه آن طلا به محل كشيده مىشود ، و در دار الضرب به ماهيت او رسيدگى مىشود رسوا مىگردد .\r\n","description":"","footnote":"","page_name":" 414 ","page_number":438},
  {"content":"\r\n\r\n\r\n\r\nقصه نخجيران و بيان توكل و ترك جهد كردن\r\n\r\n( ( 900 ) ) طايفهء نخجير در وادى خوش\r\nبودشان با شير دائم كش مكش\r\n( ( 901 ) ) بس كه آن شير از كمين در مىربود\r\nآن چرا بر جمله ناخوش گشته بود\r\n( ( 902 ) ) حيله كردند آمدند ايشان به شير\r\nكز وظيفه ما تو را داريم سير\r\nجز وظيفه در پى صيدى ميا\r\nتا نگردد تلخ بر ما اين كيا\r\n\r\nجواب شير نخجيران را و بيان خاصيت جهد\r\n\r\n( ( 904 ) ) گفت آرى گر وفا بينم نه مكر\r\nمكرها بس ديده‌ام از زيد و بكر\r\n( ( 905 ) ) من هلاك فعل و مكر مردمم\r\nمن گزيده زخم مار و كژدمم\r\n( ( 906 ) ) مردم نفس از درونم در كمين\r\nاز همه مردم بتر در مكر و كين\r\n( ( 907 ) ) گوش من لا يلدغ المؤمن شنيد\r\nقول پيغمبر به جان و دل گزيد\r\n\r\nروايت\r\n« لا يلدغ المؤمن من جحر مرتين » ( 1 )  ( مرد با ايمان از آشيانهء حشرهء موذى دو بار گزيده نمىشود ) .\r\nكنايه از اين است كه انسان با فراست هنگامى كه راهى را سپرى كرد و در آن راه ضرر ديد ، دوباره همان راه را نمىپيمايد .\r\n« اعدى عدوك نفسك التي بين جنبيك » ( 2 )  ( دشمنترين دشمنانت آن نفس است كه در ميان دو پهلوى ( درون ) تو قرار گرفته است ) .\r\n","description":"","footnote":" ( 1 ) در كتاب مجمع البحرين صفحه 376 روايت فوق با كلمهء لا يلسع وارد شده است : « لا يلسع المؤمن من جحر مرتين » لسع و لدغ در لغت گزيدن را گويند . .  ( 2 ) محجة البيضاء ، ج 5 ، ص 6 . . ","page_name":" 415 ","page_number":439},
  {"content":"\r\n\r\n\r\n\r\nباز ترجيح دادن نخجيران توكل را بر جهد\r\n\r\n( ( 908 ) ) جمله گفتند اى حكيم با خبر\r\nالحذر دع ليس يغنى عن قدر\r\n( ( 909 ) ) در حذر شوريدن شور و شر است\r\nرو توكل كن توكل بهتر است\r\n( ( 910 ) ) با قضا پنجه مزن اى تند و تيز\r\nتا نگيرد هم قضا با تو ستيز\r\n( ( 911 ) ) مرده بايد بود پيش حكم حق\r\nتا نيايد زخمت از رب الفلق\r\n\r\nروايت\r\nروايتى به اين مضمون نقل شده است كه مىگويد :\r\n« الحذر لا يغنى عن القدر » .\r\n( احتياط نمىتواند از جريان قدر جلوگيرى نمايد يا بىنياز كند ) .\r\nباز بحث مختصر در بارهء قضاء و قدر\r\nدر بارهء اين دو كلمه تفسيرات مختلف ، و در تطبيق آنها به موارد خود اختلافات زيادى ميان دانشمندان الهى وجود دارد . ما در اين مورد نمىخواهيم به آن مسائل مفصل وارد شويم ، و همين مقدار نظريهء خود را بيان كرده مىگذريم . اين دو مفهوم را از دو منبع مىتوان رسيدگى كرد :\r\nيكى - منبع عقلانى كه روى مواد علمى فعاليت مىكند .\r\nدوم - منابع اسلامى كه عبارت است از ادلهء چهارگانه .\r\nاما از نظر عقلانى آن چه كه مىتوان با استناد به معلومات بشرى توضيح داد ، اين است كه خداوند بىچون بدون ترديد به اين جهان هستى كه آفريده است دانا است ، و در بارهء جريانات اين جهان گسترده منظور و هدفى دارد ، بدون شك روى آن هدف منظور محكمى به اين قوانين هستى صادر كرده است ، و دائماً در حال نظارت و تسلط به آن قوانين مىباشد . اين حكم بر قوانين و روابط ، همان قضاى الهى است كه هيچ موجودى را تخلف از آن امكان پذير نمىباشد . و محصول اين حكم كه نقشهء بسيار منظم و\r\n","description":"","footnote":"","page_name":" 416 ","page_number":440},
  {"content":"\r\nسيستماتيك جهان است قدر مىباشد . ( 1 )  اين دو مفهوم در اين حدود كه ما گفتيم ، از نظر منطقى و عقلى با هيچ گونه غلط و تناقضى روبرو نمىگردد . و به عبارت روشنتر به مقتضاى خلاقيت و علم خداوندى قضا و قدر به اين مفهوم كه دو نسبت داشتن جهان ( نسبت به حكم و مشيت خدا يعنى قضا و نسبت به خود فى نفسه يعنى قدر ) هيچ گونه مانع عقلانى ندارد و اما از نظر منابع اسلامى خواه در روايات و خواه در آيات غير از همين دو مفهوم كه بيان نموديم چيزى وجود ندارد .\r\nبنا بر اين تمسك به قضا و قدر براى موجه نشان دادن ركود و مسامحه در حركات و تلاش زندگانى مادى و معنوى ، به هيچ وجه منطقى نخواهد بود ، زيرا خود زور بازو و تلاش با اراده و تصميم در قضاى خداوندى تثبيت شده است ، و پس از آن كه ما كوشش كرديم و تلاش نموده و دگرگونى در باره مواد جهان طبيعت ايجاد كرديم ، و يا به هر گونه حادثه‌اى كه با فعاليت ما در اين جهان نقش بست قدر ايجاد مىگردد . پس اين كه ما بنشينيم و كارها را به قضا و قدر موكول كنيم ، خود مخالف قضا خواهد بود . تسليم محض در مقابل پيشگاه خداوندى ركود و تنبلى نيست ، بلكه تسليم واقعى همان كوشش و تلاشى است كه خداوند مىفرمايد من خمير مايهء تو را در كوشش قرار داده‌ام .\r\n« لقد خلقنا الانسان فى كبد » .\r\n( ما انسان را در مكابده ( 2 )  آفريديم ) متأسفانه در اين دو مفهوم ( قضا و قدر ) ذوق شعراى ساده لوح بيشتر از مغز\r\n","description":"","footnote":" ( 1 ) مردم معمولى غالباً در موقع روبه رو شدن با حوادث برجسته به ياد قضا و قدر مىافتند . مثلًا موقعى كه كودكشان از پشت بام افتاد ، اگر نمرد مىگويند : آرى ، قضا و قدر نگذاشت كودك بميرد . ولى آنان نمىدانند كه مسئلهء قضا و قدر رو پوش نادانىهاى ما نيست بلكه داراى عالىترين مفهوم است كه جهان بدون آن وجود ندارد . .  ( 2 ) معناى مكابده نهايت كوشش و تقلا مىباشد . . ","page_name":" 417 ","page_number":441},
  {"content":"\r\n\r\nفلاسفه و دانشمندان بزرگ و ارباب اديان واقعى در اذهان مردم كارگر بوده است .\r\nآنان با زبان عاميانه شعر مىگويند ، و هر كسى در دوران خود ناملايمات و اندوه هاى فراوانى دارد و شكستهاى زيادى را ديده است تمام اينها را مىخواهد با اين دو كلمه ( قضا و قدر ) يعنى با نابجا به كار بردن آن دو كلمه بشويد .\r\nمىگويد :\r\n\r\nاى دل اول قدم پاك دلان\r\nبا بد و نيك جهان ساختن است\r\nبا قضا چيره زبان نتوان بود\r\nكه بدوزند اگر صد دهن است\r\n\r\nبلى ولى قضا چيست ؟ آرى ولى قدر چيست ؟ اگر در تعريف گذشته دقت كنيم خواهيم ديد :\r\nموجوديت هر دو قلمرو انسان و جهان محصول حكم خداوندى است ، زيرا آن خداست كه قوانين اين دو قلمرو را خواسته است كه با جريان همان قوانين با اين وضع تكوينى حركت كند و نه وضع ديگر ، اين است قضا ، و همين خواستهء خداوندى در جهان هستى تحقق يافته است ، اين است قدر .\r\nبنا بر اين چون اختيار و كوشش هم يكى از خواسته هاى خداست ، در نتيجه قضا و قدر نمىتواند دستاويز منفى ساختن خود قضا و قدر باشد .\r\nتفسير ابيات\r\nحيوانات به شير مىگويند : اين احتياط را كه تو مىكنى ، و گمان مىكنى كه مبادا اگر كوشش نكنى ، و هر روز براى شكار به اين وادى نيايى ، بدون غذا مىمانى ، هيچ يك از اين احتياطها و گمانها نمىتواند از قدر جلوگيرى كند ، و به اصطلاح معمولى تو در مقابل سر نوشت حتمى هيچ كارى را نمىتوانى انجام بدهى . پس در احتياط كردن كه با تقديرات دست و پنجه نرم كردن است ، در حقيقت نتيجه‌اى كه خواهى\r\n","description":"","footnote":"","page_name":" 418 ","page_number":442},
  {"content":"\r\nگرفت طوفانى ساختن شور و شر است .\r\nبرو توكل كن ، كه توكل بهتر است ، بيا با قضا پنجه مزن ، كه اگر قضا بخواهد با تو ستيزد ، تو در مقابل قضا هيچ كارى نمىتوانى كرد .\r\nدر مقابل قضا و قدر خداوندى مانند مردگان تسليم باش ، تا از خدايى كه ماده را شكافته است صدمه‌اى به تو نرسد .\r\n","description":"","footnote":"","page_name":" 419 ","page_number":443},
  {"content":"\r\n\r\n\r\n\r\nباز ترجيح دادن شير جهد را بر توكل و تسليم\r\n\r\n( ( 912 ) ) گفت آرى گر توكل رهبر است\r\nاين سبب هم سنت پيغمبر است\r\n( ( 913 ) ) گفت پيغمبر به آواز بلند\r\nبا توكل زانوى اشتر ببند\r\n( ( 914 ) ) رمز الكاسب جيب الله شنو\r\nاز توكل در سبب كاهل مشو\r\nرو توكل كن تو با كسب اى عمو\r\nجهد مىكن كسب مىكن مو به مو\r\nجهد كن جدى نما تا وا رهى\r\nور تو از جهدش بمانى ابلهى\r\n\r\nروايت\r\nاز پيغمبر اكرم صلى الله عليه و آله چنين روايت شده است كه : به آن اعرابى كه توكل كرده و شتر را رها ساخته بود ، فرمود چگونه شتر را رها كردى ؟ اعرابى گفت به خدا توكل كردم آن حضرت فرمود : « اعقلها و توكل » ( پاى شتر را ببند و سپس توكل نما ) . ( 1 ) \r\n\r\n( ( 913 ) ) گفت پيغمبر به آواز بلند\r\nبا توكل زانوى اشتر ببند\r\n\r\nقانون كوشش - توكل\r\nاين چند بيت بهترين مضمون و قاعده را در بارهء توكل و كار بيان نموده است ، زيرا هر دو جهت را در نظر گرفته است : هم كار و هم كوشش را ، كه چنان كه گفتيم : داخل در مسئلهء قضا و قدر است ، و هم توكل را كه در آيات و روايات زيادى وارد شده و عقل و نيز آن را تصديق مىكند . به توضيح اين كه حس و عقل حكم مىكند : جهان جاى تكاپو و تلاش است ، به اضافهء حس و عقل ، آن اندازه آيات و روايات در اين باره وارد شده است كه حتى احتياج به ذكر نمونه‌اى هم از آنها احساس نمىشود . فقط كافى است كه به اين آيه\r\n","description":"","footnote":" ( 1 ) المحجة البيضاء ، ص 26 . . ","page_name":" 420 ","page_number":444},
  {"content":"\r\nشريفه توجه شود كه مىفرمايد :\r\n« و ان ليس للانسان الا ما سعى و ان سعيه سوف يرى » ( نيست براى انسان مگر آن چه كه كوشيده است و انسان نتيجهء كار خود را به زودى خواهد ديد ) .\r\nملاحظه مىشود كه : در آيهء شريفه « انما » وجود دارد كه دلالت بر حصر حقيقى مىنمايد .\r\nاز آن طرف علل محاسبه نشده و نظارت خدا به موجودات و جريان استمرارى حوادث نمىگذارد كه هيچ انسانى « اگر چه تمام نيروهاى فكرى و فرزندان آدم را در مغز خود جاى بدهد » به طور يقين و جزم مقدماتى را كه براى نتيجه‌اى ايجاد كرده است ، آن چنان قطعى بداند كه احتمال تخلفى در آن نبوده باشد . آرى ما به جهان هستى مسلط نيستيم . ما حدود اختيارات خود را كاملًا مىشناسيم كه چه اندازه كم و ناچيز است و به همين جهت است كه خداوند مىفرمايد :\r\n« و لا تقولن لشىء انى فاعل ذلك غدا الا ان يشاء اللَّه » ( مگو من چيزى را فردا انجام خواهم داد ، مگر اين كه آن را به مشيت خداوندى مرتبط بسازى ) .\r\nو نيز روشن است كه پيوستن حوادث و رويدادها به مشيت خداوندى ، چه اندازه باعث آرامش قلبى مىگردد ، زيرا در آن هنگام كه مطابق تصورات انسان كارى انجام نمىگيرد ، و تمام مقدمات به هدر مىرود ، با يأس و نوميدى بنيان كنى مواجه مىگردد ، در صورتى كه اگر تمام حوادث را پس از فعاليتهاى ممكن به مشيت خداوندى موكول نمايد ، هنگام تخلف از نتيجهء آن اضطراب و نوميدى صورت نخواهد گرفت .\r\nهمين روش دو جانبه را خداوند در آيهء شريفه چنين مىفرمايد :\r\n« فَبِما رَحْمَةٍ مِنَ الله لِنْتَ لَهُمْ وَلَوْ كُنْتَ فَظًّا غَلِيظَ اَلْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَاِسْتَغْفِرْ لَهُمْ وَشاوِرْهُمْ فِي اَلأَمْرِ فَإِذا عَزَمْتَ فَتَوَكَّلْ\r\n","description":"","footnote":"","page_name":" 421 ","page_number":445},
  {"content":"\r\n\r\nعَلَى الله إِنَّ الله يُحِبُّ اَلْمُتَوَكِّلِينَ » 3 : 159 ( 1 )  ( به سبب رحمت خداوندى است كه با آنها با نرمى و عطوفت رفتار مىكنى ، اگر تند خو و سنگ دل بودى ، از پيرامون تو پراكنده مىگشتند . از آنها بگذر ، و در امور با آنها مشورت نما ، هنگامى كه به نتيجهء جز مىرسيدى آن گاه توكل كرده ( اقدام كن ) خداوند توكل كنندگان را دوست مىدارد ) .\r\nگفتيم : آيات و روايات بىشمارى وجود دارد كه به كار و توليد و صنعت و كشاورزى و معاملات تحريك مىكند ، از آن جمله روايتى است كه جلال الدين به آن اشاره مىكند :\r\n« الكاسب حبيب اللَّه » ( مردى كه كسب مىكند دوست خداوند است ) .\r\nتفسير ابيات\r\nشير در مقابل حيوانات مىگويد : آرى توكل در كار بسيار مهم است ، و رهبر اصلى ما در كارها توكل كرده است ، ولى سنت پيامبر را هم فراموش نكنيم كه به آن اعرابى فرمود : اول پاى شتر را ببند سپس آن را به خدا بسپار از آن طرف اين هم سنت پيامبر است كه مىفرمايد : مرد كاسب دوست خداست بلى بايستى توكل كرد ولى به اندازهء زور بازو بايستى كوشيد و مو به مو از نيرو بايستى استفاده كرد ، كسى كه از جهد و تقلا و تكاپو در اين زندگانى سر باز زند او ابله محض است .\r\n","description":"","footnote":" ( 1 ) سوره آل عمران ، آيه 159 . . ","page_name":" 422 ","page_number":446},
  {"content":"\r\n\r\n\r\nباز ترجيح نخجيران توكل را بر جهد و كسب\r\n\r\n( ( 915 ) ) قوم گفتندش كه كسب از ضعف خلق\r\nلقمهء تزوير دان بر قدر حلق\r\nپس بدان كه كسبها از ضعف خاست\r\nدر توكل تكيه بر غيرى خطاست\r\n( ( 916 ) ) نيست كسبى از توكل خوبتر\r\nچيست از تسليم خود محبوبتر\r\n( ( 917 ) ) بس گريزند از بلا سوى بلا\r\nبس جهند از مار سوى اژدها\r\n( ( 918 ) ) حيله كرد انسان و حيله اش دام بود\r\nآن كه جان پنداشت خون آشام بود\r\n( ( 919 ) ) در ببست و دشمن اندر خانه بود\r\nحيلهء فرعون زين افسانه بود\r\n( ( 920 ) ) صد هزاران طفل كشت آن كينه كش\r\nوان كه او مىجست اندر خانه اش\r\n( ( 921 ) ) ديدهء ما چون بسى علت در اوست\r\nرو فنا كن ديد خود در ديد دوست\r\n( ( 922 ) ) ديد ما را ديد او نعم العوض\r\nيا بى اندر ديد او كل غرض\r\n( ( 923 ) ) طفل تا گيرا و تا پويا نبود\r\nمركبش جز شانهء بابا نبود\r\n( ( 924 ) ) چون فضولى كرد و دست و پا نمود\r\nدر عنا افتاد و در كور و كبود\r\n( ( 925 ) ) جانهاى خلق پيش از دست و پا\r\nمىپريدند از وفا سوى صفا\r\n( ( 926 ) ) چون به امر اهبطوا بندى شدند\r\nحبس خشم و حرص و خرسندى شدند\r\n( ( 927 ) ) ما عيال حضرتيم و شير خواه\r\nگفت : الخلق عيال للاله\r\n( ( 928 ) ) آن كه او از آسمان باران دهد\r\nهم تواند كو ز رحمت نان دهد\r\n\r\nآيه\r\n« وَقُلْنَا اِهْبِطُوا بَعْضُكُمْ لِبَعْضٍ عَدُوٌّ وَلَكُمْ فِي اَلأَرْضِ مُسْتَقَرٌّ وَمَتاعٌ إِلى حِينٍ » 2 : 36 ( 1 )  ( ما به آنان گفتيم به زمين فرود آييد در حالى كه بعضى از شما دشمن بعضى ديگر مىباشيد و براى شما در روى زمين استقرار و متاعى است تا مدت معين ) .\r\n","description":"","footnote":" ( 1 ) سوره بقره ، آيهء 36 . . ","page_name":" 423 ","page_number":447},
  {"content":"\r\n\r\n\r\n\r\nروايت\r\nابن سينا از حضرت امام صادق نقل مىكند كه خداوند فرموده است :\r\n« الخلق كلهم عيالى فأحبهم إلي ألطفهم بهم و أسعاهم في حوائجهم » ( 1 )  ( تمام مردم عيال مناند محبوبترين آنان در نزد من كسانى هستند كه به مردم لطف و محبت بورزند و در بر آوردن احتياجات آنها بكوشند ) .\r\nمطالبى كه معمولًا در ترجيح توكل گفته مىشود در توكل تكيه بر غير وجود ندارد\r\n1 - در توكل تكيه بر غير وجود ندارد ، زيرا فقط خداست كه طرف توجه انسان است . البته هيچ كس منكر نيست كه انسان بايستى در همه شئون خود خداوند را مورد توجه قرار بدهد .\r\nولى هنگامى كه درست دقت كنيم خواهيم ديد كه : كار و كوشش به حسب قوانين طبيعت كه جلوه گاه مشيت خداوندى است ، بهترين وسيلهء توجه به خدا ، و اطاعت از دستور اوست كه نيروى بازوى خدا دادى را به كار مىاندازد ، و در راه معاش خود و ديگران با تقلايى كه مىكند بهترين عبادت را انجام مىدهد ، مرد آگاه هرگز نيرو پرست نيست ، مرد با ايمان مىداند كه سبب ساز تمام سببها خداست . بلكه سر تا پاى وجود او از خداست بنا به اين توجه چگونه مىتواند تكيه پرستش آميز به اعضاى درونى و برونى خود نمايد ؟\r\nتسليم به خدا محبوبتر از همه چيز است\r\n2 - تسليم به خدا محبوبتر از همه چيز است .\r\nتقريباً اين مطلب همان اصل اولى را مىگويد كه متذكر شديم . و در پاسخ آن گفتيم كه : تسليم حقيقى پس از آن است كه انسان خدا و مشيتهاى او را بداند ، و مطابق مشيت او تسليم گردد ، و يكى از مشيتهاى او به كار بردن نيروى عقل و انديشه\r\n","description":"","footnote":" ( 1 ) وسايل ، ج 6 ، باب 27 ، ص 583 . . ","page_name":" 424 ","page_number":448},
  {"content":"\r\n\r\nو بهره بردارى از قواى عضلانى در امتداد زندگانى است . و تا كنون هيچ يك از پيامبران الهى و مصلحين و اولياء اللَّه ديده نشده است كه بنشيند و دست روى دست بگذارد و بگويد من به خداى خود توكل كرده‌ام ، و خدا همه كارها را انجام خواهد داد .\r\nوسايل و مهارتهاى در مقابل مقدرات خنثى مىگردند\r\n3 - گفته مىشود : ما هزاران مردم هشيار و عاقل را ديديم كه در زندگانى به هزاران وسيله تشبيث كردند ، و هر گونه چاره جويى در امور را مىدانستند ، ولى اسكنجبينهايشان صفرا مىآورد ، و روغن بادامهايى كه تهيه مىكردند خشكى مىنمود ، آنان از بلايى به بلاى ديگر رو مىآوردند .\r\nبراى بهبود زندگانى تقلاها مىكردند ، ولى در حقيقت از مار رهايى پيدا مىكردند ، اما به چنگ اژدها مىافتادند .\r\nما اين مطلب را انكار نمىكنيم ، ولى چيزى كه هست اين است كه اين محروميت كه دامن گير افراد فراوانى مىگشت ، علتش منحصر در مسئلهء قضا و قدر اجبارى نبوده است زيرا گاهى فساد جامعه آنان را از رسيدن به مقصود باز مىداشت ، گاهى طمع مال زيادتر يا مقام والاتر آنها را كور و كر مىكرد . گاهى در تشخيص وسايل افراطگرى مىنمودند . به اضافهء اين كه در مقابل اينان افراد فراوانى هم نتيجهء سعى و كوشش خود را كاملًا به دست مىآوردند .\r\nو اما اگر دقت بيشترى كنيم خواهيم ديد مطابق اين آيهء شريفه كه مىفرمايد :\r\n« نحن قسمنا بينهم معيشتهم » .\r\n( ما هستيم كه روزىهاى آنها را ميانشان تقسيم كرده‌ايم ) .\r\nخصوصيت محيطها و نيروهايى كه وسيلهء تحصيل موقعيت مادى و يا معنوى در زندگانى است ، براى افراد انسانى مختلف و محدود و معين است . و اين مسأله‌اى است كه هيچ كس نمىتواند منكر آن بوده باشد .\r\nولى با اين حال براى به دست آوردن همان معيشت مقسوم و پيش بينى شده ،\r\n","description":"","footnote":"","page_name":" 425 ","page_number":449},
  {"content":"\r\nچنان كه گفتيم : وسيله ها مقرر شده است ، و چون هيچ كس نمىداند و نمىتواند به همين معيشت مقسوم اطلاعى پيدا كند ، عقل و وجدان او مىگويد : بايستى براى به دست آوردن وسايل زندگانى مادى و معنوى نبايستى كوچكترين مسامحه‌اى را روا بداريم .\r\nتكيه بر مشخص بودن سهم هر يك از افراد در معيشت براى ركود و جمود ، شبيه به اين است كه خداوند مىداند : ما انسانها در طول زندگانى چه كارهايى را انجام خواهيم داد و چه كارهايى را ترك خواهيم كرد ، بنا بر اين ما در كارهاى خويش اختيارى نداريم . ولى چنان كه در گذشته ( در مباحث جبر و اختيار ) گفتيم : اين دانايى خداوند به كارهاى ما دليل اين نيست كه ما بنشينيم و دست روى دست بگذاريم و بگوييم كه : ما نمىتوانيم مخالف علم خداوندى رفتارى كنيم ، و تا كنون يك فرد از انسان ديده نشده است كه خواه دانا بوده باشد و خواه نادان ، بنشيند و بگويد : چون نمىدانم علم خدا در بارهء وضع من چيست ؟ لذا نبايد كارى انجام بدهم ، بلى پس از آن كه كارى را انجام داديم ، مىگوييم : خدا مىدانسته است كه اين كار بايستى انجام بگيرد .\r\nو اگر چنين موضوعى ( نشستن و انتظار كشيدن به اين كه علم خدا در بارهء اين كار چيست ؟ ) منطقى بود ، بشر در همان مرحلهء اول زندگانى از بين رفته و براى خود تاريخ و علم و تمدن و صنعتى را ايجاد نمىكرد .\r\nخلاصه درست است كه تمام حركات و سكنات انسانها براى خداوند معلوم است ، و هر چه را كه انسان در طول زندگيش تحصيل كند يا از دست بدهد ، خدا مىداند ، ولى اين اصل هم روشن است كه همهء اين امور جارى در زندگى با وسايلى خواهد بود كه به ما عطا شده است ، تا با آن وسايل در اين زندگانى حركت كنيم . به اضافه اين كه علم خداوندى مطابق فعاليت خود ما است ، و چون فعاليت ما دائمى است ما نمىتوانيم يقين پيدا كنيم كه آيا سهم ما در زندگانى مثلًا بىنيازى است يا فقر مادى يا معنوى است كه فعلًا گريبان ما را گرفته است . نيز با فرض تثبيت شدن تمام امور براى دعا موردى نمىماند .\r\n","description":"","footnote":"","page_name":" 426 ","page_number":450},
  {"content":"\r\n\r\n\r\nحيله سازى و مكر پردازىها نقش بر آب مىشود\r\n4 - انسان حيله ها مىسازد ، و مكرها و تدبيرها به كار مىبرد ، ولى همهء آنها نقش بر آب مىشود .\r\nانورى مىگويد :\r\n\r\nاگر محول جان جهانيان نه قضاست\r\nچرا مجارى احوال بر خلاف رضاست ؟\r\nبلى قضاست به هر نيك و بد عنان كش خلق\r\nبدان دليل كه تدبيرهاى جمله خطاست\r\nهزار نقش بر آرد زمانه و نبود\r\nيكى چنان كه در آيينهء تصور ماست\r\n\r\nاين مطلب را مىگويند ، ولى اگر درست دقت كنيم باز اين مسئله همان مسئلهء دوم و سوم است كه پاسخ آنها را به طور اجمال بيان نموديم . و از همين قبيل است دو بيت بعدى :\r\n\r\n( ( 919 ) ) در ببست و دشمن اندر خانه بود\r\nحيلهء فرعون زين افسانه بود\r\n( ( 920 ) ) صد هزاران طفل كشت آن كينه كش\r\nوان كه او مىجست اندر خانه اش\r\n\r\nبنا بر ادلهء گذشته بايستى تمام وسايل شناسايىهاى خود را در اختيار خدا بگذاريم زيرا وسايل شناسايىهاى ما مانند ديده گان و غير ذلك ، داراى علتها و خطاها و محدوديتها است .\r\nتفسير ابيات\r\nحيوانات به شير گفتند : مردم از ضعف خلقت خود دست به كسب و كار مىزنند ، تا لقمه‌اى به مقدار حلق خود تهيه كنند ، پس اين نتيجهء قابل انكار نيست كه كار و كسب از ضعف است ، اما در توكل تكيه بر غير خدا خطاست . چيزى از توكل بهتر وجود ندارد ، آنان كه خود را در امور زندگانى چابك و چالاكتر از همه مىبينند از بلايى به بلاى ديگر فرار مىكنند . حيله براى خود آنها دامهايى است كه براى خويش مىگسترانند ، و گمان مىكنند : براى جان خود كوشيده‌اند ، در صورتى كه\r\n","description":"","footnote":"","page_name":" 427 ","page_number":451},
  {"content":"\r\nوسيلهء سقوط زندگانى خود را آماده مىسازند . فرعون درها را بست و دنيايى را به خون كشيد تا قاتلش زاييده نشود ، در صورتى كه قاتل در خانه او زاييده شده بود و راه مىرفت . از آن جهت كه وسايل درك ما ناتوانست نمىتواند واقعيات را آن چنان كه هستند درك نمايد .\r\nپس بياييد ديده گان خود را از دست بدهيم و ديده از خدا بگيريم مادامى كه طفل هنوز پا نگشاده و راه نيفتاده است ، بر شانه پدر و مادر مىنشيند ، ولى هنگامى كه راه رفتن آغاز مىكند صدها مشقت و سختى در سر راهش گسترده است . ( 1 )  ارواح انسانها پيش از ورود به اين عالم طبيعت در حال تجرد و روحانيت بودند ، از قيود زمان و مكان و ساير علايق مادى بر كنار بوده موافق تمايلات خود مىپريدند و حركت مىكردند و ساكن مىشدند .\r\n« اين مطلب هم تقريباً بدون نظر همه جانبه گفته شده است ، زيرا در مباحث سابقه » در مسئلهء اصحاب كهف « گفتيم كه : نزول روح انسانى است ؟ و اگر بدين عالم نزول نمىكرد كمالى براى او وجود نداشت . و به عبارت ديگر ابراهيم خليل يا محمد و موسى و عيسى عليهم السلام با اين كمال شخصيت كه در اين دنيا به خود اندوختند وجود نداشتند » .\r\nاز آن هنگام كه با دستور « اهبطوا » ( به زمين فرود آييد ) انسانها\r\n","description":"","footnote":" ( 1 ) ترديدى نيست كه اين استشهاد مبالغه آميز است ، زيرا ايستادن و حركت با تكيه به غير خود نقص است ، در صورتى كه حركت و ايستادن با تكيه به خويشتن اگر چه هزاران مشقت باشد ، كمال است . و كوشش انسانها در جهان هستى بايستى مصروف همين استقلال بوده باشد ، استقلالى كه با استناد كلى عوامل و انگيزه ها به خدا منافاتى نداشته باشد . . ","page_name":" 428 ","page_number":452},
  {"content":"\r\nبه اين كرهء خاكى گام نهادند ، مبتلا به خشم و شهوت و حرص و شادى و الم شدند .\r\n« آرى تمام پديده هاى مزبور نتيجهء تماس روح با كالبد خاكى است كه توليد شدهء اين عالم طبيعت است ، ولى فراموش نكنيم كه با داشتن چنين نيروها و چنين آمادگىهاى حيوانى ، رشد يافتن و به جايى رسيدن كه چيزى به جز خدا براى انسان مطرح نباشد ، خيلى معظمتر و با ارزشتر از اين است كه انسان بدون اين كه كوچكترين تماس و ارتباطى با ماده داشته باشد داراى زندگانى روحانى مانند فرشتگان بوده باشد » .\r\nما عيال و جيره خور خداوندى هستيم ، از پستان ما وراى طبيعت شير مىخوريم ، زيرا همهء مردم عيال خداوندى هستند .\r\n« اما استشهاد به همين روايت كه مىگويد :\r\n« الخلق كلهم عيال اللَّه و احبهم إليه انفعهم لهم » اگر جملهء دوم را حذف كرده از جملهء اول بخواهيم بهره بردارى كنيم ، مانند آن مثل معروف است كه مىگويند : از يك نفر پرسيدند يا شما نماز مىخوانيد ؟ گفت : نه ، من نماز نمىخوانم . گفتند : چرا ؟ گفت : براى اين كه خدا در قرآن فرموده است ، گفتند : خدا در كجاى قرآن گفته است نماز نخوانيد ؟ گفت : آن جا كه مىفرمايد :\r\n« و لا تقربوا الصلاة » .\r\n( به نماز نزديك نشويد ) .\r\nگفتند : اين آيه دنباله دارد كه جملهء حاليه است و آن اين است « و أنتم سكارى » يعنى در حالى كه حالت مستى داريد و نمىفهميد كه در نماز چه مىگوييد » .\r\nدر روايت فوق هم مىگويد : محبوبترين بندگان كسى است كه به عيال خداوندى سودمندتر بوده باشد ، آيا مىتوان بدون كار و كوشش چيزى\r\n","description":"","footnote":"","page_name":" 429 ","page_number":453},
  {"content":"\r\nاندوخته و به عيال خداوندى كمك كرد ؟ خلاصه جملهء آخر بدون دستور به كوشش معنا نمىدهد ، ممكن است كسى چنين توهم كند كه جملهء بعدى نمىگويد : بكوشيد ، بلكه آن چه را كه مطابق سر نوشت ازلى و قطعى براى بعضىها بيشتر از ديگران رسيده است به ديگران نيز بدهند . اين توهم عاميانه است ، زيرا از دست دادن آن چه كه از طرف خدا نصيب انسان گشته است ، خلاف سر نوشت و قسمت ازلى نيست ؟ پس آن كسى كه از راه فكر يا ماديات به مردم خدمت مىكند ، در حقيقت كار مىكند ، و نمىگذارد طبيعت در جريان خود ناهشيارانه افراد جامعه را به خاك و خون بكشد ، و اين تلاش مخالف قسمت و مسئلهء سر نوشت است « به اصطلاح عاميان است »\r\n","description":"","footnote":"","page_name":" 430 ","page_number":454},
  {"content":"\r\n\r\nديگر بار بيان كردن شير ترجيح جهد بر توكل\r\n\r\n( ( 929 ) ) گفت شير آرى ولى ربّ العباد\r\nنردبانى پيش پاى ما نهاد\r\n( ( 930 ) ) پايه پايه رفت بايد سوى بام\r\nهست جبرى بودن اينجا طمع خام\r\n( ( 931 ) ) پاى دارى چون كنى خود را تو لنگ\r\nدست دارى چون كنى پنهان تو چنگ ؟\r\n( ( 932 ) ) خواجه چون بيلى به دست بنده داد\r\nبىزبان معلوم شد او را مراد\r\n( ( 933 ) ) دست همچون بيل اشارتهاى اوست\r\nآخر انديشى عبارتهاى اوست\r\n( ( 934 ) ) چون اشارتهاش را بر جان نهى\r\nدر وفاى آن اشارت جان دهى\r\n( ( 935 ) ) پس اشارتهاش اسرارت دهد\r\nبار بر دارد ز تو كارت دهد\r\n( ( 936 ) ) حاملى محمول گرداند تو را\r\nقابلى مقبول گرداند تو را\r\n( ( 937 ) ) قابل امر ويى قابل شوى\r\nوصل جويى بعد از آن و اصل شوى\r\n( ( 938 ) ) سعى شكر نعمت قدرت بود\r\nجبر تو انكار آن نعمت بود\r\n( ( 939 ) ) شكر نعمت نعمتت افزون كند\r\nكفر نعمت از كفت بيرون كند\r\n( ( 940 ) ) جبر تو خفتن بود در ره مخسب\r\nتا نبينى آن درو درگه مخسب\r\n( ( 941 ) ) هان مخسب اى جبرى بىاعتبار\r\nجز به زير آن درخت ميوه دار\r\n( ( 942 ) ) تا كه شاخ افشان كند هر لحظه بار\r\nبر سر خفته بريزد نقل و زاد\r\n( ( 943 ) ) جبر خفتن در ميان ره زنان\r\nمرغ بىهنگام كى بايد امان\r\n( ( 944 ) ) ور اشارتهاش را بينى زنى\r\nمرد پندارى و چون بينى زنى\r\n( ( 945 ) ) اين قدر عقلى كه دارى گم شود\r\nسر كه عقل از وى بپرد دم شود\r\n( ( 946 ) ) ز انكه بىشكرى بود شوم و شنار ( 1 ) \r\nمىبرد بىشكر را تا قعر نار\r\n( ( 947 ) ) گر توكل مىكنى در كار كن\r\nكسب كن پس تكيه بر جبار كن\r\nتكيه بر جبار كن تا وارهى\r\nور نه افتى در بلاى گمرهى\r\n\r\n","description":"","footnote":" ( 1 ) شنار عيب و نقص . . ","page_name":" 431 ","page_number":455},
  {"content":"\r\n\r\n\r\n\r\nتعريف مختصر در بارهء قابل\r\nقابل محلى كه پديده‌اى را مىپذيرد و از نظر فلسفى قابل از نظر موقعيت وجودى در حال استعداد بوده ، تا ورود به مرز فعليت همراه نقص است .\r\nمقبول همان حالت فعليت موجود است كه در فلسفهء ارسطو از آن تعبير به صورت نوعيه مىگردد ، مثلًا ريشهء درخت قابل است كه ساقه و شكوفه و غنچه و گل و بالاخره داراى ميوه باشد .\r\nولى ميوه مقبول است ، يعنى موجودى است در حال فعليت . البته اين نكته هم ناگفته نماند كه به استثناى هيولى يا ماده اولى تمام موجودات كه در جهان فيزيكى نمودار مىگردند ، با اختلاف نسبت : هم قابل ، يعنى هم قوه‌اند ، و هم مقبول يعنى فعليت . زيرا هر موجودى بالنسبه به ما قبل خود كه آن را پشت سر گذاشته است فعلى و مقبول ، و هر موجودى بالنسبه به ما بعد خود قوه و استعداد و قابل مىباشد .\r\nدر ابيات مورد بررسى مقصود از حامل و محمول همين دو معنا بود كه به قابل و مقبول نموديم .\r\nادله‌اى كه براى ضرورت كار و كوشش گفته مىشود :\r\n1 - تكامل بدون حركت امكان پذير نيست\r\n1 - يك دليل بسيار مهم در ابيات فوق براى ضرورت كوشش بيان شده است كه در عين حال كه كوشش و كار و لزوم آن را گوشزد مىكند ، به يك معناى بسيار عالى هم اشاره مىكند و آن اين است كه اين جهان هستى جايگاه تكامل است ، و تكامل هرگز بدون حركت و تحول تدريجى كه موجب به وجود آمدن پديده هاى تدريجى مىباشد ، قابل تصور نيست و به عبارت ديگر اين حركت است كه خواهد توانست موجودات را از وضع استعداد و قوه به فعليت رسانيده ، در امتداد حركت رو به تكامل ببرد .\r\nاين وسايل كار و قوانين حركت ، مانند نردبانى است كه خداوند جلت عظمه\r\n","description":"","footnote":"","page_name":" 432 ","page_number":456},
  {"content":"\r\n\r\n\r\nبراى صعود به اوج تكامل در اختيار ما نهاده است . و توقع رسيدن به مقصود بدون مقدمه و كار مانند توقع صعود بر بام است بدون نردبان .\r\nوسايل حركت و كوشش براى ما مانند پاى است كه بايستى با آن گام برداريم ، اكنون كه ما پا داريم با كدامين منطق خود را لنگ نموده منتظر عصاى غيبى گرديم ؟ مگر خود اين پاها از قوانين جهان هستى بر ما عطا نشده است ؟ مگر خود اين پا همان عصاى غيبى نيست كه در حال شهود احساس مىكنيم ؟\r\nوسايلى كه در اختيار ما قرار گرفته است بهترين دليل لزوم كار و كوشش است\r\n2 - هنگامى كه كار فرما و فرمانده بيلى به دست كارگر و فرمانبر داد ، بدون كوچكترين تأمل فرمانبر يقين مىكند به اين كه از او كارى مىخواهند . اعضاى برونى و نيروهاى درونى ما مانند بيل است كه به دست ما داده‌اند ، با ديدن اين دست و پا و عقل و انديشه تأمل در اين كه اين وسايل براى چيست ؟ مبارزه با بديهيات بلكه مبارزه با خويشتن مىباشد .\r\nكار استعداد نهفتهء انسانى را به فعليت مىرساند\r\n3 - كار است كه تو را از استعداد محض به فعليت خواهد رسانيد .\r\nبايستى اين حقيقت تلخ را به ياد آورد كه در دورانهاى گذشته با قطع نظر از مكتب اسلام كار مخصوصاً كار عضلانى نشانهء پستى و حقارت افراد انسانى شناخته شده بود ، به طورى كه كار براى انسانها عيب و نقص شمرده مىشد ، حتى در مسائل اجتماعى و سياسى هيچ گونه حقى براى كارگر منظور نمىگشت . از قرن هيجدهم به اين طرف به جهت ظهور صنايع بزرگ به طور جدى در بارهء كار تفكرات علمى انجام گرفت ، تا تدريجاً كار به عنوان يك واحد اصيل ، بلكه بنا بر بعضى از مكاتب اصيلترين واحد زير بنايى و رو بنايى اجتماع و سياست معرفى گشت .\r\nمتأسفانه بايد بگوييم : روى آن قاعدهء معروف كه بشر كمتر در جادهء متوسط\r\n","description":"","footnote":"","page_name":" 433 ","page_number":457},
  {"content":"\r\n\r\nگام بر مىدارد ، مسئله كار دقيقاً ارزيابى نگشته در بلوكهاى متفاوت تفسيرهاى گوناگونى بر خود گرفت ، آن چه كه در بارهء ارزش معنوى و اخلاقى كار مىتوان در نظر گرفت كه در واقع مكتب اسلامى نيز از آن دفاع مىكند ، به قرارى است كه ما ذيلًا از جبران خليل جبران نقل مىكنيم ، و ضمناً ناگفته نماند كه در اين جا بحث فقط از هماهنگ ساختن جنبهء معنوى و اخلاقى و متافيزيكى كار است با جنبهء اقتصادى و حقوقى آن .\r\n4 - عظمت كار و كوشش از نظر جبران خليل جبران\r\n« سپس كشاورزى پيش آمد و گفت : اى پيامبر عزيز در بارهء كار با ما صحبت بدار .\r\nپيامبر چنين گفت :\r\nشما مىكوشيد كه دانه ها را از زمين برويانيد ، زمين خود در حال حركت و تحول است .\r\nزيرا آدم كسل و بىحال از فصول زمين بيگانه بوده ، حيران و مضطربى است كه نمىتواند همراه قافلهء زندگان به مقصد روانه شود ، آن زندگانى كه در فضاى بىنهايت رو به بىنهايت در حركت است .\r\nهنگامى كه مشغول به كار مىشوى ، تو در حقيقت آن ناى پر شور هستى كه زمزمه هاى روزگاران را در دل خود ترنم مىكند ، و اين زمزمه ها به يك آهنگ ابدى مبدل مىگردد .\r\nآيا كسى از شما هست كه بخواهد يك ناى بىصدا و كرى بوده باشد ؟ در صورتى كه در پيرامون شما همهء اشياء با آهنگهاى موزون نغمه سرايى مىكنند .\r\nشما از مدتها پيش مىگفتيد : كار چيز لعنتى است ، و كوشش مصيبت و نكبت است . اما من به شما مىگويم : شما با كار كردن خود به رؤياهاى عميق زمين جامهء عمل مىپوشانيد . اين شايستگى را شما از موقع تولد با خود همراه آورده‌ايد . اگر به كارهاى نافع و سودمند اهميت بدهيد ، دريچهء دلهاى خود را براى محبت زندگى باز كرده‌ايد زيرا كسى كه با انجام كارهاى سودمند به زندگى محبت بورزد ، زندگى همهء اعماق خود\r\n","description":"","footnote":"","page_name":" 434 ","page_number":458},
  {"content":"\r\nرا براى او باز نموده و مرموزترين اسرار خويش را به او فاش خواهد كرد . ولى اگر شما در هنگام غم و اندوه ، زاييده شدن در اين دنيا را بد بختى تلقى كنيد و ستون و قوام زندگى ( كار ) را لعنتى بدانيد كه بر پيشانى شما نوشته شده است ، من از روى حقيقت به شما مىگويم كه : هيچ عاملى نمىتواند اين نقش و آثار آن را از پيشانىهاى شما پاك كند مگر كوشش و مجاهدتهاى شما . شما اين جمله لعنتى را از نيكان خود به ارث برده‌ايد كه مىگوييد : « زندگى ظلمت وحشتناكى است » . در دوران مشقتها و زحمات همين جمله را كه از نياكان سر گشته تان به ارث برده‌ايد تكرار مىكنيد . من هم از روى حقيقت به شما مىگويم : زندگانى حقيقتاً ظلمت مرگبارى است اگر حركت و كوشش همراهش نبوده باشد .\r\nكوشش و فعاليت اگر حركت و تلاش همراهش نبوده باشد كوركورانه بوده و آگاهانه نمىباشد .\r\nمعرفت هم به نوبت خود خنثى و بىنتيجه است اگر كار و كوشش همراه آن نباشد .\r\nاگر كار و كوشش با محبت توام نباشد پوچ و بىثمر است ، اگر شما با محبت به فعاليت برخيزيد ارواح خود را به يكديگر وصل كرده همهء شما به خدا مربوط خواهيد گشت .\r\nبسيار خوب كار با محبت چه معنا دارد ؟ لباس را با نخهايى كه از تار و پود قلبت رشته‌اى ببافى ، و چنين اعتقاد كنى كه اين لباس را محبوب تو خواهد پوشيد . خانه را با سنگهايى كه از معدن محبت و اخلاصت استخراج كرده‌اى بنا كنى ، و چنين اعتقاد كنى كه اين محبوب تست كه در آن خانه مسكن خواهد گزيد . دانه ها را با دقت و اهميت در زير خاك بكارى ، سپس با يك لذت و شادى آنها را درو كنى ، چرا ؟ براى اين كه آن را به سفرهء محبوبت آماده مىكنى .\r\nدر هر كار نسيمى از روح خود را بوزيدن وادار نمايى ، و اطمينان داشته باشى كه تمام ارواحى كه از اين خاكدان رو به عالم بالا رخت سفر بر بسته‌اند ، از آن عالم\r\n","description":"","footnote":"","page_name":" 435 ","page_number":459},
  {"content":"\r\nبالا در كار تو تأمل و نظارت مىكنند .\r\nمن به طور فراوان شنيده‌ام « گويا خواب عميقى شما را فرا گرفته بود » كه مىگفتيد كسى كه سنگها را تراشيده مجسمه‌اى را در آن سنگ جامد نقش مىكند ، از آن كشاورز كه زمين را شخم مىكند ، و آن كسى كه از رنگين كمان رنگهاى زيبايى را استفاده كرده در يك پارچه ناچيز صورت انسانى مىكشد ، برتر است از كفاشى كه براى پاهاى ما كفش مىدوزد . اما من به شما مىگويم : « نه در خواب شبانگاهى بلكه در بيدارى روز روشن » نسيم روح افزا درخت بلوط را با لهجه‌اى شيرينتر از آن چه كه گياهان زمين را طرف گفتگو قرار مىدهد سخن نمىگويد .\r\nبزرگ مرد حقيقى كسى است كه هجوم باد را به سرودى مبدل بسازد كه شيرينى و گوارايى آهنگ آن لذيذتر بوده باشد . آرى كار صورت آشكارى براى محبت كامل است .\r\nاگر نتوانى كار را از روى محبت انجام بدهى و احساس مىكنى كه با خستگى و ملالت مشغول كار شده‌اى ، سزاوار اين است كه كارت را رها بسازى ، و روى پله هاى معبد بنشينى ، و از آن كارگران كه با شادى و آرامش كار كرده‌اند ، صدقه مطالبه كنى .\r\nزيرا تو اگر نانى بپزى و در اين كار پختن احساس لذت نكنى ، تو در حقيقت حنظلى پخته‌اى كه مقدار كمى از گرسنگان انسانى را با تلخى سير خواهد كرد . اگر ترانه هاى فرشتگان را بسرايى در حالى كه اين سرودن از روى محبت و رغبت نيست ، تو با اين سرودن گوشهاى مردم را از شنيدن ترانه هاى خويش نيز جلوگيرى مىكنى و آنان را از گوش فرا دادن به سرودهاى شبانه روزى طبيعت محروم مىسازى » . ( 1 )  اين است معناى كار ، و اين است هدفى كه از كار در اين جهان هستى مطرح شده است .\r\nسعى و كوشش در زندگانى شكر نعمت او را بجا آوردن است كه عبارت است از نيرو و عضلات .\r\n","description":"","footnote":" ( 1 ) النَّبىّ - كار ، جبران خليل جبران . . ","page_name":" 436 ","page_number":460},
  {"content":"\r\n\r\n\r\nجبر را دستاويز قرار دادن ، خوابيدن در وسط راهست\r\nتعبيرى كه در اين ابيات از نتيجهء تباه جبر شده است يكى از عالىترين تعبيرات است كه از فلاسفه و عرفا در اين مورد در دسترس داريم ، مىگويد :\r\n\r\n( ( 940 ) ) جبر تو خفتن بود در ره مخسب\r\nتا نبينى آن در و درگه مخسب\r\n\r\nاين كه ما تمام فعاليتهاى بشرى را به خدا استناد بدهيم ، يعنى خدا را آن چنان تصور كنيم كه دست و پا و نيروهاى انديشه و وجدان ما آلات اوست ، و اوست كه تمام كارها را انجام مىدهد و با اين تلقينات خرافى و موهوم به نشينيم ، تا ببينيم : قضا و قدر چه حكم مىكند ؟ به منزلهء خوابيدن در راه است . به منزلهء خوابيدن در راه چه معنا دارد ؟ ما در راه تكامل گام بر مىداريم ، ما در اين زندگانى در حال سير و سلوكيم ، و جاى ترديد نيست كه با هر فعاليتى اعم از روحى و مادى كه به طور غير مستقيم به فعاليت روحى بر مىگردد ، گامى در راهى بر مىداريم كه مقصدش خداست . ما به خيال جبر در كارها در وسط راه نشسته منتظريم كه راه خود به خود سپرى گردد ، زهى تفكر باطل ، زهى ساده لوحى تيره بختانه .\r\nمىگويد : تا در و درگاه مقصد را نبينى ( تا دم مرگ كه عبور به آن سوى طبيعت آغاز مىگردد نرسيده‌اى ) خوابيدن در اين راه احمقانه ، و دور از منطق و عقل است .\r\nتفسير ابيات\r\nشير در جواب حيوانات مىگويد : بلى تسليم به خدا شايستهء هر بندهء آگاه است ، ولى فراموش نكنيم كه خداوند پيش پاى ما نردبانى نهاده است او به ما دست ، عنايت فرموده است ، من چطور مىتوانم اين دست و چنگ را مخفى بدارم مگر آقاى ما ، فرمانده ما به دست ما بيلى نداده است ؟ اين زمين قابل عمران و آبادى ، و اين وسايل كشتن ، و اين هم بيل ، آيا دلالت ندارند بر اين كه بايستى با بيل كار كرده كشت و كارى در\r\n","description":"","footnote":"","page_name":" 437 ","page_number":461},
  {"content":"\r\nاين مزرعه انجام داد دست و پا و ساير عضلات و نيروهاى تفكر به منزلهء بيل ، اشاره به اين است كه بايد كار كنيم ، و در اختيار قرار دادن بيل پاسخ روشن اين سؤال است كه « چه بايد كرد ؟ » .\r\nاگر تو مطابق اشارتهاى او حركت كنى ، در وفاى به داده هاى او گام بردارى ، همان اشارتها اسرارى را به تو فاش خواهد كرد ، بار سنگينى را از روح تو برداشته سبكبارت خواهد ساخت .\r\n( و اين همان مطلب است كه جبران خليل گفت كه كار موجب بروز اسرار زمين و ساير عوامل خواهد گشت ) . اگر در زندگانى تلاش كنى تو كه حامل پديده هاى طبيعى بودى ، يعنى فقط جنبهء پذيرش داشتى ، اين دفعه تو محمول و جنبهء فاعليت در وجود پيدا خواهى كرد .\r\nاگر تو دستور خدا را بپذيرى ، قابل هر گونه رشد و تكامل شخصيت مىگردى ، اگر حقيقتاً وصل جويى « وصل فعاليت است » حتماً به وصال يار عزيز خواهى رسيد .\r\nمگر نه اين است كه قدرت و عضلات و ساير اجزاء درونى و برونى ما نعمتى از خداوند كريم است ؟ غير از كار و توليد و تصرف در مواد طبيعت به سود زندگان هيچ شكر شايسته‌اى براى اين نعمت وجود ندارد . هنگامى كه تو به بهانهء جبر مىنشينى و مىگويى : كارها دست خداست ، تو در حقيقت نعمتهاى خداوندى را انكار مىكنى ، اگر به نعمتى كه به تو داده شده است شكر گذار باشى ، خدا در نعمت تو خواهد افزود ، چنان كه كفران نعمت همان نعمت را از دست تو خواهد گرفت .\r\nآيا هيچ مىدانى كه توسل به جبر ، خفتن در راه است كه عقل و منطق\r\n","description":"","footnote":"","page_name":" 438 ","page_number":462},
  {"content":"\r\nبه تو مىگويد : در آن راه نبايد خوابيد . آقايى كه از جبر طرفدارى مىكنى ، متوجه باش و در اين بيابان اسرار آميز در روى ريگهاى سوزان مخواب ، اگر مىخواهى بخوابى ، در زير درخت ميوه دارى بخواب كه حد اقل اگر ميوه‌اى هم از آن درخت به طور ناخود آگاه افتاد ، به دهان تو بيفتد . حتى خود كوشش و جستجو براى پيدا كردن درخت بار دار خود كارى است ، و از جبر مطلق رهايى يافتن است .\r\nباز مىخواهيد اعتقاد به جبر مطلق را براى شما توضيح بدهم ؟ جبر در ميان راه زنان خوابيدن است .\r\nعوامل طبيعت از هر سو بر شما حمله مىآورد ، شما در ميان عوامل محاسبه نشده مورد شبيخون آن عوامل هستيد ، اگر مىخواهيد خود را تسليم به همين عوامل بنيان كن بسازيد ، « به بهانهء اين كه كارها دست خداست » پس برويد در ميان كوهستانها بخوابيد ، و از راه زنان هم بيمى نداشته باشيد ، زيرا تمام كارها در دست خداست ، بگذاريد ميكرب تمام بدن شما را نابود كند ، زيرا تمام كارها در دست خداست ، و بگوييد آن ميكرب ساختهء قوانين طبيعت است ، كه جلوه گاه مشيت خداست ، پس به مبارزه بر نخيزيد تسليم تكوينى به تمام معنا در مقابل خدا ، در اين جهان زندگانى كار ، و در جهان ابديت گرفتن نتايج آن است بدون توانايى به ايجاد تغيير ، در آن موقع هيچ كار و فعاليتى از ما خواسته نخواهد شد ، زيرا به قول امير المؤمنين عليه السلام :\r\n« اليوم عمل و لا حساب ، و غدا حساب و لا عمل » .\r\n( امروز كار است و محاسبه آن مشهود نيست ، و فردا كه راه به سوى ما وراى طبيعت باز كردى و از دنياى كوشش و تلاش رهايى پيدا كردى\r\n","description":"","footnote":"","page_name":" 439 ","page_number":463},
  {"content":"\r\nمحاسبه شروع مىشود ، يا موقع مشاهدهء محاسبه بوده و عملى وجود نخواهد داشت ) .\r\nبنا بر اين تسليم تكوينى و خود را راكد كردن در اين دنيا ، كه از نمودهاى ما وراى طبيعى است ، مانند خواندن نابه هنگام مرغ است كه نصيبى غير از كشته شدن از بىنوايى در كارزار زندگى نخواهد داشت ؟ اگر به اشارتهاى خداوندى بىاعتنايى كنى ، خواهى ديد كه تو با اين كه جنبهء فاعليت ندارى خود را شخص فعال مىپندارى ، زيرا اين قضاوت در بارهء جهان كه دست و بيل و زمين براى كشت و كار نيست و مىتوان نشست و زندگانى كرد ، يك فاعليت انديشه است در مقابل فاعليت خداوندى كه ضد اين انديشهء خرافاتى مىباشد .\r\nچقدر زيبا و منطقى مىگويد :\r\nهنگامى كه عقل را به كار نيانداختى ، مانند اين كه عضلات را به كار نيندازى ، همان مقدار موجود هم اگر ناچيز باشد از دست خواهد رفت . و اين يك قانون بسيار عالى و طبيعى است كه هر عضوى از انسان خواه درونى و خواه برونى ، هنگامى كه مطابق طبيعت و ساختمان خود كار نكرد و راكد ماند ، تدريجاً نيروى فعاليت خود را از دست داده ، مبدل به يك موجود بىكار و بىهدف و بىهمه چيز مىگردد . چنان كه در وجدان هم مىبينيم : كسانى كه وجدان را به كار نمىاندازند ، يعنى به نداهاى او گوش از فعاليت ايستاده ، انسان به جايى مىرسد كه از حيوانات پستتر مىشود .\r\nآن گاه كه عقل از سر انسان پريد ، ديگر آن سر آدمى نيست ، بلكه مانند دم حيوانات خواهد بود .\r\n","description":"","footnote":"","page_name":" 440 ","page_number":464},
  {"content":"\r\nاز آن طرف نيرو و عضلات چنان كه توضيح داديم : نعمتهاى خداوندى هستند ، و آنها موجب شكر مىباشد ، اگر شكر آن نعمتها را بجا نياورى تا قعر آتش الهى سر نگون خواهى گشت .\r\nآرى پس از آن كه تمام فعاليتهاى خود را انجام دادى ، و آن چه كه در اختيار تو بود بجا آوردى ، نتيجهء كار را كه ممكن است به جهت عوامل محاسبه نشده عقيم گردد به خدا بسپار اين است معناى توكَّل .\r\n","description":"","footnote":"","page_name":" 441 ","page_number":465},
  {"content":"\r\n\r\n\r\nباز ترجيح نهادن نخجيران مر توكل را بر جهد\r\n\r\n( ( 948 ) ) جمله با وى بانگها برداشتند\r\nكان حريصان كاين سببها كاشتند\r\n( ( 949 ) ) صد هزار اندر هزاران مرد و زن\r\nپس چرا محروم ماندند از زمن\r\n( ( 950 ) ) صد هزاران قرن از آغاز جهان\r\nهمچو اژدرها گشاده صد دهان\r\n( ( 951 ) ) مكرها كردند آن دانا گروه\r\nكه ز بن بر كنده شد ز ان مكر كوه\r\nكرده مكر و حيله آن قوم خبيث\r\nور ز ما باور ندارى اين حديث\r\n( ( 952 ) ) كرد وصف مكرهاشان ذو الجلال\r\nلتزول منه اقلال الجبال\r\n( ( 953 ) ) جز كه آن قسمت كه رفت اندر ازل\r\nروى ننمود از سگال و از عمل\r\n( ( 954 ) ) جمله افتادند از تدبير و كار\r\nمانده كار و حكمهاى كردگار\r\n( ( 955 ) ) كسب جز نامى مدان اى نامدار\r\nجهد جز وهمى نپندار اى عيار\r\n\r\nآيه\r\n« وَقَدْ مَكَرُوا مَكْرَهُمْ وَعِنْدَ الله مَكْرُهُمْ وَإِنْ كانَ مَكْرُهُمْ لِتَزُولَ مِنْه اَلْجِبالُ » 14 : 46 ( 1 )  ( آنان حيله هاى خود را پرداختند حيلهء آنان در نزد خدا محفوظ است آن چنان حيله پردازى مىكردند كه مىتوانست كوه ها را از جا بر كند ) .\r\n","description":"","footnote":" ( 1 ) سوره ابراهيم ، آيهء 46 . . ","page_name":" 442 ","page_number":466},
  {"content":"\r\n\r\n\r\n( ( 950 ) ) صد هزاران قرن از آغاز جهان\r\nهمچو اژدرها گشاده صد دهان\r\n\r\nمقصود از صد هزاران قرن چيست ؟\r\nصد هزاران : اين گونه جمع را در فارسى ممكن است به دو قسم توضيح داد :\r\nيكى اين كه مقصود جمع خود هزاران بوده باشد كه اقل آن سه است ، در اين صورت حد اقل عدد 300000 خواهد بود .\r\nدوم - به معناى صدها هزار منظور كنيم ، باز چون اقل جمع سه است همان نتيجهء 300000 را خواهيم داشت .\r\nالبته بعيد است كه مقصود جلال الدين تاريخ زندگى حقيقى انسانها در اين كرهء خاكى بوده باشد ، بلكه او مىخواهد يك عدد زيادى را بياورد ، ولى احتمال هم هست كه مقصود بيان تاريخ واقعى زندگانى آدميان بوده باشد ، اگر اين احتمال صحيح بوده باشد فوق العاده شگفت انگيز خواهد بود ( 1 )  ، زيرا تقريباً در اين اواخر نظر زمين شناسان و انسان شناسان همين است كه از عمر انسان در روى زمين در حدود سيصد هزار سال مىگذرد .\r\nبه هر حال نمىدانيم مقصود جلال الدين چيست ؟ ولى رواياتى كه در بارهء هبوط آدم بحث كرده مىگويد : در حدود شش هزار سال يا هشت هزار سال از هبوط آدم مىگذرد روايات معتبرى نمىباشد . و احتمال ديگرى هم وجود دارد ، و آن احتمال اين است كه مقصود انفجار كهكشانها و كرات فضايى باشد ، يعنى صدها هزار قرن است كه جهان آغاز شده است .\r\n","description":"","footnote":" ( 1 ) اما بايستى مقصود از قرن سال باشد كه به طور مبالغه گفته است ، ولى بعيد به نظر مىرسد . . ","page_name":" 443 ","page_number":467},
  {"content":"\r\n\r\nتفسير ابيات\r\nحيوانات جملگى به فرياد در آمدند ، و گفتند : اى شير اشتباه مىكنى ، اين مسئلهء كار و سبب مفاهيمى هستند كه حريصان و طمع كاران در آورده‌اند ، اگر واقعاً نتيجه به حسب كار براى انجام دهندهء كار عائد مىگشت ، چرا صدها هزار مرد و زن در اين دنيا از همه چيز محروم مانده نتوانستند نتيجه كار خود را دريابند ؟ صدها هزار قرن از طول عمر جهان يا انسانها مىگذرد ، مردم مانند اژدها دهان حرص و آز گشوده‌اند . مكرها كرده‌اند چنان كه در قرآن مجيد خدا تذكر داده است ، ولى تمام دهان باز كردن و مكر و حيله پردازىهاى آنان خنثى گشته است . فقط آن چه كه در اختيار مردم قرار گرفته ، همان است كه از روز ازل براى آنها قسمت شده است ، همهء آنها رفتند ، و كارهاى آنان باطل و بىهوده گشت ، مگر كارهاى خدا و حكمهاى او . پس اى عزيز تو از اين كلمهء كسب و كار و سبب جز اسم چيز ديگرى توقع مدار . چون پاسخ اين مطالب در شرح ابيات گذشته گفته شده است ، لذا تكرار نمىكنيم .\r\n","description":"","footnote":"","page_name":" 444 ","page_number":468},
  {"content":"\r\n\r\nنگريستن عزرائيل بر مردى و گريختن او در سراى حضرت سليمان و تقرير ترجيح توكل بر جهد و كوشش\r\n\r\n( ( 956 ) ) ساده مردى چاشتگاهى در رسيد\r\nدر سرا عدل سليمانى دويد\r\n( ( 957 ) ) رويش از غم زرد و هر دو لب كبود\r\nپس سليمان گفت اى خواجه چه بود ؟\r\n( ( 958 ) ) گفت عزرائيل در من اين چنين\r\nيك نظر انداخت پر از خشم و كين\r\n( ( 959 ) ) گفت هين اكنون چه مىخواهى بخواه\r\nگفت فرما باد را اى جان پناه\r\n( ( 960 ) ) تا مرا ز ينجا به هندستان برد\r\nبو كه بنده كان طرف شد جان برد\r\n( ( 961 ) ) نك ز درويشى گريزانند خلق\r\nلقمهء حرص و امل ز انند خلق\r\n( ( 962 ) ) ترس درويشى مثال آن هراس\r\nحرص و كوشش را تو هندستان شناس\r\n( ( 963 ) ) باد را فرمود تا او را شتاب\r\nبرد سوى خاك هندستان بر آب\r\n( ( 964 ) ) روز ديگر وقت ديوان و لقا\r\nشه سليمان گفت عزرائيل را\r\n( ( 965 ) ) كان مسلمان را به خشم از چه سبب\r\nبنگريدى باز گو اى پيك رب\r\nاى عجب اين كرده باشى بهر آن\r\nتا شود آواره او از خان و مان ؟\r\nگفتش اى شاه جهان بىزوال\r\nفهم كژ كرد و نمود او را خيال\r\n( ( 966 ) ) من و را از خشم كى كردم نظر\r\nاز تعجب ديدمش در رهگذر\r\n( ( 967 ) ) كه مرا فرمود حق كامروز هان\r\nجان او را تو به هندستان ستان\r\nديدمش اينجا و بس حيران شدم\r\nدر تفكر رفته سر گردان شدم\r\n( ( 968 ) ) از عجب گفتم گر او را صد پر است\r\nزو به هندستان شدن دور اندر است\r\nچون به امر حق به هندستان شدم\r\nديدمش آن جا و جانش بستدم\r\n( ( 969 ) ) تو همه كار جهان را همچنين\r\nكن قياس و چشم بگشا و ببين\r\n( ( 970 ) ) از كه بگريزيم از خود اى محال\r\nاز كه بر تابيم از حق اين و بال\r\n\r\n","description":"","footnote":"","page_name":" 445 ","page_number":469},
  {"content":"\r\n\r\n\r\nآيه\r\n« و إذا جاء اجلهم لا يستاخرون ساعة و لا يستقدمون » .\r\n( هنگامى كه اجل آنان فرا رسد در كوچ از اين دنيا نه ساعتى تأخير مىتوانند بياندازند و نه تقديم مىتوانند بكنند ) .\r\nسرتاسر اين داستان براى توضيح اين مسئله است كه هنگامى كه اجل فرا رسيد هزاران كار و فرار از شهر و ديار به اميد رهايى از مرگ نتيجه‌اى نخواهد داشت . البته معلوم است كه يك اصل صحيح است ، ولى نمىتوان به ادعاى تسليمىهاى افراطى دليل بوده باشد ، زيرا هزاران كار و فرار از شهر و ديار به اميد رهايى از مرگ نتيجه‌اى نخواهد داشت . البته معلوم است كه اين يك اصل صحيح است ، ولى نمىتواند به ادعاى تسليمىهاى افراطى دليل بوده باشد ، زيرا :\r\nاولًا - هيچ كس نمىداند ساعت مرگش كى است و خود اين مجهول بودن مانند مجهول بودن علم خدا در بارهء كارهاى ما كاملترين شاهد اين است كه خداوند مىخواهد : ما تا آخرين لحظات از زندگى دفاع نموده براى ادامهء آن بكوشيم .\r\nثانياً - چنان كه حيات براى ما مجهول و در اختيار ما نيست ، و اين مجهول بودن و در اختيار قرار نگرفتن نمىتواند دليل عدم كوشش در مسئلهء توالد از نظر طبيعى و ساير مقررات بوده باشد ، همچنين است مرگ و فرا رسيدن اجل .\r\nبه عبارت روشنتر ما در مسائل تكوينى كه زندگى و مرگ يكى از آنها است صحبت نداريم ، بلى آنها به طور طبيعى در اختيار ما نيستند ، ولى بحث در بارهء كارهايى است كه ما در آنها توانايى در خويشتن احساس مىكنيم .\r\nتفسير ابيات\r\nداستانى است كه مىگويد : يك مرد ساده‌اى صبحگاه به سراپردهء سليمان آمد ، در حالى كه رويش از ترس و اندوه زرد و لبهايش كبود گشته بود .\r\nسليمان عليه السلام پرسيد : چيست كه اين گونه دگرگون گشته‌اى ؟ مرد مىگويد : عزرائيل را ديدم كه با نظر خشم و كين به من نگاه كرد . سليمان عليه السلام گفت از من اكنون چه مىخواهى ؟ چاره‌اى از دست من مىآيد ؟\r\n","description":"","footnote":"","page_name":" 446 ","page_number":470},
  {"content":"\r\nبگو انجام بدهم . مرد گفت به باد دستور ده مرا تا به هندوستان ببرد ، شايد كه عزرائيل نتواند به آن جا بيايد يا اشتباه كند فرار از مرگ مانند فرار از معرفت و درويشى حقيقى است ولى مردم فرو رفته در لجنزار هوى و هوس تعقل صحيحى ندارند تا بفهمند درويشى حقيقى آراسته شدن به فضايل انسانى است ، مرگ هم سپردن كالبد مادى به خاك و بردن روح به عليين و ملاقات خداوند ذو الجلال است .\r\nآرى مردم مانند اين است كه از لقمهء حرص و آرزو هستند .\r\nسليمان به باد دستور داد : آن مرد را با شتاب به هندوستان برد . چون روز ديگر شد ، عزرائيل موقع بار عام حضرت سليمان در بارگاهش حاضر بود ، سليمان عليه السلام فرمود : چرا به آن مرد ساده با خشم و كينه نگريستى ؟ آيا هدف تو اين بود كه آن بىچاره از ديار و خانمان خود آواره شود و به هندوستان پناه ببرد ؟ عزرائيل در پاسخ سليمان مىگويد : من به آن مرد از روى خشم و كينه ننگريستم ، بلكه نگاه من براى تعجب بود ، زيرا خدا فرموده بود كه جان آن مرد را در هندوستان بگيرم ، ولى هنگامى كه او را در اينجا ديدم ، در دل خود مىگفتم : اگر او صد بال و پر داشته باشد چگونه مىتواند در يك روز به هندوستان بپرد ؟ اما هنگامى كه به هندوستان رفتم ديدم اين مرد در آن جا است .\r\nپس نتيجه چنين است كه تمام كارهاى دنيا از اين قبيل است ، ما هزاران مقدمه چينى مىكنيم . ولى سر نوشت به اين اقدامات بىنتيجهء ما لبخند مىزند .\r\nآيا مىتوانيم از خود بگريزيم ؟ به سوى كه بگريزيم ؟ آيا مىتوانيم از حق رو گردان شويم ؟ آيا رو گردانى از حق و بال نيست ؟\r\n","description":"","footnote":"","page_name":" 447 ","page_number":471},
  {"content":"\r\n\r\nبيان ترجيح دادن شير جهد را بر توكل و فوايد بيان كردن\r\n\r\n( ( 971 ) ) شير گفت آرى و ليكن هم ببين\r\nجهدهاى انبيا و مؤمنين\r\nسعى ابرار و جهاد مؤمنان ( 1 ) \r\nتا بدين ساعت از آغاز جهان\r\n( ( 972 ) ) حق تعالى جهدشان را راست كرد\r\nآن چه ديدند از جفا و گرم و سرد\r\n( ( 973 ) ) حيله هاشان جمله حال آمد لطيف\r\nكل شىء من ظريف هو ظريف ( 2 ) \r\n( ( 974 ) ) دامهاشان مرغ گردونى گرفت\r\nنقصهاشان جمله افزونى گرفت\r\n( ( 975 ) ) جهد مىكن تا توانى اى كيا\r\nدر طريق انبياء و اولياء\r\n( ( 976 ) ) با قضا پنجه زدن نبود جهاد\r\nز آن كه اين را هم قضا بر ما نهاد\r\n( ( 977 ) ) كافرم من گر زيان كردست كس\r\nدر ره ايمان و طاعت يك نفس\r\n( ( 978 ) ) سر شكسته نيست اين سر را نبند\r\nيك دو روزى جهد كن باقى بخند\r\n( ( 979 ) ) بد محالى جست كو دنيا بجست\r\nنيك حالى جست كو عقبى بجست\r\n( ( 980 ) ) مكرها در كسب دنيا بارد است\r\nمكرها در ترك دنيا وارد است\r\n( ( 981 ) ) مكر آن باشد كه زندان حفره كرد\r\nآن كه حفره بست آن مكرى است سرد\r\n( ( 982 ) ) اين جهان زندان و ما زندانيان\r\nحفره كن زندان و خود را وارهان\r\n( ( 983 ) ) چيست دنيا از خدا غافل شدن\r\nنى قماش و نقره و فرزند و زن\r\n( ( 984 ) ) مال را گر بهر دين باشى حمول\r\nنعم مال صالح خواندش رسول\r\n( ( 985 ) ) آب در كشتى هلاك كشتى است\r\nآب اندر زير كشتى پشتى است\r\n( ( 986 ) ) چون كه مال و ملك را از دل براند\r\nز ان سليمان خويش جز مسكين نخواند\r\n( ( 987 ) ) كوزهء سر بسته اندر آب زفت ( 3 ) \r\nاز دل پر باد فوق آب رفت\r\n\r\n","description":"","footnote":" ( 1 ) ابرار ، جمع بر نيكو كار . .  ( 2 ) كل شىء من ظريف هو ظريف ( هر چيزى كه از ظريف صادر شود ظريف است ) . .  ( 3 ) زفت پر و مالامال . . ","page_name":" 448 ","page_number":472},
  {"content":"\r\n\r\n\r\n\r\n\r\n( ( 988 ) ) باد درويشى چو در باطن بود\r\nبر سر آب جهان ساكن بود\r\nآب نتواند مر او را غوطه داد\r\nكش دل از نفحهء الهى گشت شاد ( 1 ) \r\n( ( 989 ) ) گر چه اين جمله جهان ملك وى است\r\nملك در چشم دل او لا شي است\r\n( ( 990 ) ) پس دهان دل ببند و مهر كن\r\nپر كنش از باد كبر من لدن\r\n( ( 991 ) ) جهد حق است و دوا حق است درد\r\nمنكر اندر نفى جهدش جهد كرد\r\nكسب كن سعيى نما و جهد كن\r\nتا بدانى سرّ علم من لدن\r\nگر چه اين جملهء جهان بر جهد شد\r\nجهد در كام جاهل شهد شد ؟\r\n( ( 992 ) ) زين نمط ( 2 )  بسيار برهان گفت شير\r\nكز جواب آن جبريان گشتند سير\r\n\r\nروايت\r\nاز حضرت رسول صلى الله عليه و آله وارد شده است كه « نعم المال الصالح للعبد الصالح » . ( 3 )  ( چه نيكوست مال صالح براى بنده صالح ) در بعضى از روايات ديگر چنين تفسير شده است كه مرد شايسته مال را مىشناسد و آن را درست ارزيابى نموده در خيرات و مبرات به كار مىبرد .\r\nدو دليل ديگر براى ضرورت جهد و كوشش :\r\n1 - تمام انبياء و اولياء كار كرده اند\r\n1 - تمام انبياء و مؤمنين و اولياء همگى مردان كارگر بوده‌اند ، آنان هرگز ننشستند ، تا وسايل زندگانى مادى و معنوى آنان از بالاى سرشان فرود آيد . در روايات معتبر به طور فراوان وارد شده است : كه تمام انبيا كشاورزى يا چوپانى ( به معناى دامدارى ) كرده‌اند ، مگر ادريس كه خياط بوده است . پيامبر عظيم الشأن اسلام در جوانى به چراگاه رفته ، گوسفند چرانيده است .\r\n","description":"","footnote":" ( 1 ) نفحه دم . .  ( 2 ) نمط نوع . .  ( 3 ) احياء العلوم غزالى ، ج 2 ، ص 162 و كنوز الحقائق ، ص 139 . . ","page_name":" 449 ","page_number":473},
  {"content":"\r\nخود امير المؤمنين باغها احداث كرده چند چشمه در آورده است كه در وصيت نامهء آن حضرت منعكس است ، به نام چشمه هاى بنى نيزير و بنى بغيبغه . نخلهاى زيادى غرس نموده آنها را بارور ساخت .\r\nكوشش و مجاهدت انبياء و اولياء را هيچ كس نمىتواند منكر بوده باشد . خداوند كوشش و سعى آنها را به نتيجه رسانيد . چاره جويىهاى آنان در دنياى زندگانى از قبيل حيله گرىها كه مردم ضعيف النفس و تبه كار انجام مىدهند ، بوده است . آنان داراى روح دستگاه هستى مطلع بودند ، لذا چاره جويىهاى آنان را نمىتوان از قبيل مكر و حيله پردازىهاى ساير اشخاص محسوب كرد .\r\nقانونى داريم كه مىگويد : نمودهاى فعاليت انسانى نه از نظر پديدهء طبيعى ، بلكه از نظر واقعيت زير بنايى تابع نيتهاى اشخاص است . چنان كه در مطالب جبران خليل جبران بيان شد : اگر كار را به انگيزهء محبت انجام بدهيد ، آن كار پر معنا و به هدف جهان خلقت نزديكتر خواهد گشت . از آن جهت كه انبياء عليهم السلام اين حقيقت را بيشتر از ديگران چشيده بودند ، لذا كار آنان غير از كار ديگران مىباشد كه هدف آنان فقط اشباع جنبهء مادى آنها است .\r\nنتيجهء هدف گيرى مادى در كسب دنيا نوعى از تنازع در بقا و خود پرستى خواهد بود و اگر كوشش آنان نتيجه بخش نشد پژمرده و قالب بىروح و بىچاره مىباشند . لذا بايستى گفت : آنان كه مانند انبياء به ارزش كار مطلع هستند ، و روى همان هدف انبياء كار مىكنند ، در حقيقت كار و چاره جويىهاى آنان عبادت و پرستش و حال عرفانى دارد ، زيرا خود را در معبد سترگ اين جهان در حال تلاش مىبينند كه خود عبادت بسيار مهمى است .\r\n","description":"","footnote":"","page_name":" 450 ","page_number":474},
  {"content":"\r\n\r\n\r\nاگر توكل و تسليم به قضا و قدر لازم است كار و كوشش نيز از قضا و قدر است .\r\n2 - شما كه مىخواهيد با تكيه به قضا بگوييد : توكل و تسليم كافى است و نبايد تلاش كرد ، هيچ متوجه هستيد كه خود كار يكى از نقشه هاى اساسى قضا و قدر است ؟ زيرا چنان كه در ابيات گذشته گفتيم : بيلى به دست ما داده‌اند كه مىگويد بايستى كار كرد .\r\nدر اين جا جلال الدين بيتى دارد كه شايسته بسيار تأمل و دقت است او مىگويد :\r\n\r\n( ( 982 ) ) اين جهان زندان و ما زندانيان\r\nحفره كن زندان و خود را وارهان\r\n\r\nممكن است مقصود اين باشد كه چنان كه براى فرار از زندان بايستى نقب زد و از آن رهايى يافت ، همچنين رهايى از اين دنيا احتياج به حفره كندن و نقب زدن دارد ، و مقصود از نقب زدن بىاعتنايى و اعراض از پرستش ماديات مىباشد .\r\nممكن است مقصود از نقب زدن و حفره كندن كار و كوشش بوده باشد . و اين معنا به نظر ما بسيار عالى مىرسد ، زيرا چنان كه گفتيم : اين كار و كوشش كه ما انجام مىدهيم ، در حقيقت وضع روحانى ما را به بالا مىبرد ، و چون مطابق خواست خداوندى است بدون شك روح براى خود عظمت مىگيرد . و همين كه روح در اين دنيا رشد و شخصيت خود را باز يافت ، مسلماً او را ديگر در زندان بدن محبوس نيست ، اگر چه واقعاً در اين دنيا زنده هم بوده باشد .\r\nارزش كلى ماديات\r\nدر اين ابيات جلال الدين مىخواهد از اشتباهى جلوگيرى كند كه ممكن است براى بعضى از مردم پيش بيايد ، و آن اين است كه خوب ، اگر بنا شود كه ما به كار دنيا مشغول شويم و مال بيندوزيم ، در اين صورت از آخرت و از لذايذ جنبهء ملكوتى خود محروم خواهيم بود .\r\nجلال الدين براى جلوگيرى از اين اشتباه اصلى را بيان مىكند كه تقريباً به صورت ذيل در مىآيد :\r\n","description":"","footnote":"","page_name":" 451 ","page_number":475},
  {"content":"\r\n\r\nارزش ماديات به آن اندازه است كه بتواند زندگانى تو را در اين دنيا تأمين نمايد ، تا به ديگران محتاج و كل نباشى ، و دست احتياج و ذلت به ديگران دراز ننمايى ، و احتياجات جامعه را به اندازهء توانايى بر طرف نمايى ، و آن گاه بدانى كه اين مال دنيا رفتنى است ، و آن چه كه از مال دنيا مىتوانى بيندوزى عبارت است از نتايج معنوى آن . نه متراكم ساختن طلا و نقره .\r\nپس نقره و طلا و ساير اموال دنيا را نمىتوان به هر حال محكوم كرد ، بلكه بايستى ببينيم با اين اموال چه كارى انجام داده مىشود ؟ و چه نتايجى مىخواهيم بگيريم ؟ خلاصه ارزش مال استقلال ندارد ، بلكه مربوط به اين است كه چه وسيله‌اى از آن انتخاب خواهد شد ؟ و رو بچه هدف سير خواهيم كرد ؟ در روايتى وارد شده است كه دنيا عبارت است از غافل شدن از ياد خدا ، هر چه كه انسان را از خدا غافل بسازد همان دنياى پست است ، اگر چه علم بوده باشد ، كه به نظر با ارزشتر از همه چيز مىرسد .\r\nبا اين ارزيابى ممكن است يك انسان با داشتن بزرگترين مقام و رياست در دنيا و با داشتن ميلياردها ثروت و خلاصه با داشتن تمام مزاياى زندگى مادى چيزى نداشته باشد كه سد راه او بوده باشد . چنان كه ممكن است فردى وجود داشته باشد كه با نداشتن چيزى جز يك حصير ناچيز دنيا پرست ، بوده باشد . اگر مزاياى جهان مادى نتواند روح انسانى را از ماديات سنگين ، نمايد ، مانند كوزه‌اى كه از باد پر است روى آب قرار مىگيرد انسان در روى جهان طبيعت و مشرف به آن مىباشد .\r\nكوشش و درد و دوا همه حق است\r\nاگر درست دقت كنيم خواهيم ديد : آن خدايى كه براى ما به وسيلهء شكم ، گرسنگى داده ، و آن خدايى كه به جهت عوامل مزاحم طبيعت ، به ما درد داده است ، نان و دوا را هم در اختيار ما گذاشته است . و آن كس كه مىخواهد كوشش و ارزش آن را نفى كند در حقيقت مىكوشد تا بتواند مطلوبيت تلاش و سعى را انكار نمايد . اين نظير همان مطلب است كه ارسطو مىگويد :\r\n","description":"","footnote":"","page_name":" 452 ","page_number":476},
  {"content":"\r\n\r\n« اگر امر مقتضى است كه فيلسوفى كنيم بايستى فيلسوفى كرد ، و اگر امر مقتضى نيست براى فلسفه گويى باز بايستى فلسفه بگوييم تا اثبات كنيم كه مقتضى براى فلسفه گفتن وجود ندارد » .\r\nتفسير ابيات\r\nشير به حيوانات مىگويد : آرى ، و ليكن خوب است كه كوشش و مجاهدت انبياء و اولياء را هم به ياد بياوريم ، و متوجه شويم كه چگونه در اين دنيا نيكو كاران و مردان الهى هميشه كار و تقلا كردند . از آن جهت كه آنان مطابق خواستهء خداوندى نيروها را به كار انداختند ، خدا هم كوششهاى آنها را به نتيجه رسانيد .\r\nهر چه ناملايمات ديده بودند ، براى آنان اندوختهء روحانى گشت آنان هم در اين دنيا مانند ديگران چاره جويىها كردند ، ولى چاره جوييهاى آنان براى هدفهاى با عظمت و با وسيله هاى شايسته بود ، زيرا آنان كه روحشان ظريف بود ، كارهاى آنان نيز ظريف بود . آنان دام مىافكندند ( 1 )  ،\r\nولى دام آنها شكارهاى ملكوتى مىگرفت ، هر چه كه براى اهل دنيا نقص جلوه مىكرد براى آنها در واقع فزونى بود ، يا هر چه كه به اقتضاى بشرى در آنها نقص و كاهش مىنمود ، به جهت مجاهدتهاى شبانه روزىشان افزونى مىگشت .\r\nاى مرد بزرگ تا مىتوانى در طريق انبياء و اولياء مجاهدت نما .\r\n\r\nتا رسد دستت به خود شو كارگر\r\nچون فتى از كار خواهى زد بسر\r\n\r\n","description":"","footnote":" ( 1 ) اين دام كه جلال الدين در بيت فوق مىگويد ، اشاره به آن بيت معروف است كه مىگويد :\r\nكل من فى الوجود يطلب صيدا * انما الاختلاف فى الشبكات\r\n( هر كس كه در عالم وجود است در جستجوى شكارى است فقط اختلاف در دامهاست )\r\nدامهاى انبياء وسايل الهى براى هدفهاى الهى است . . ","page_name":" 453 ","page_number":477},
  {"content":"\r\nو از آن جهت كه كوشش و مجاهدت را هم خود قضا براى ما تعيين كرده است ، از اين جهت بايستى كار كرد تا با قضا مبارزه نشود . اگر در اين مطلب كه كار و اطاعت به هيچ كس ضرر نرسانيده است دروغ يا گزافه گويى كنم ايمان ندارم . اين يك مطلب ديگرى است كه مىخواهد بگويد : در بىكارى و تسليم كور كورانه احتمال ضرر قطعى است ، در صورتى كه در كار و كوشش هيچ كس زيان نديده است ، زيرا نه عقل و نه روشهاى محسوس زندگانى و نه آيات الهى و نه روايات صادره از مقام معصوم در بارهء كوشش و كار كوچكترين توبيخ يا منعى ننموده است .\r\nبلكه چنان كه گفتيم : تمام مدارك معتبر اسلامى كار و كوشش را مجاهدت در راه خدا معرفى كرده است .\r\nتو كه سر سالم دارى چرا به سر خود دستمال مىبندى ؟ « اين يك مثل ظريفى است كه مىگويند : « سرى كه درد نمىكند دستمال مبند » . اكنون كه تو وسايل كار و كوشش دارى چرا خود را به لنگى و كرى و كورى مىزنى ؟ آرى اين چند روز زود گذر را بكوش و سعى كن و متحمل ناراحتىها باش ، بقيهء دامنهء وجود را كه تا به ابديت كشيده شده است ، بخند و شادمان باش .\r\nآن كس كه در كارهاى خود هدف از زندگانى را دنيا قرار داد ، و در جستجويش زندگانى خود را سپرى نمود ، بدترين محال را منظور كرده است ، زيرا كه دنيا آن چنان كه مورد تمايل ماست دستگير ما نخواهد بود ، به اين معنا كه آن « مىخواهم » بىنهايت كه فقط با يك هدف بىنهايت روحانى اشباع خواهد گشت ، نمىشوند با نمودها و پديده هاى زندگانى دنيا اشباع شود . بهترين حال را به دست آورده است كسى كه از تمام كوششهاى دنيوى عنوان وسيله منظور نموده و عقبى را جستجو مىكند .\r\n","description":"","footnote":"","page_name":" 454 ","page_number":478},
  {"content":"\r\nدر بارهء كسب دنيوى هر چه حيله و مكر و دانايى به كار ببرى ، سرد است و نابجاست . حيله و زيركى براى ترك دنيا پرستى شايسته مىباشد . مىگويد : كسى كه در يك زندان نشسته در جستجوى رهايى از زندان است كار خردمندانه را آن موقع انجام داده است كه در آن زندان نقبى بزند ، شايد كه از آن زندان رهايى يابد ، و بستن زندان كار ابلهانه‌اى است ، مانند كرم ابريشمى كه هر چه مىتند گرفتارى خود را اضافه مىكند . مقصودم از دنيا پرستى غافل شدن از خداست ، نه اين كه دنيا پرستى عبارت است از داشتن مال و منال و مقام دنيا . زيرا چنان كه در اول توضيح مطالب گفتيم : اگر شخص صاحب مال به طور دقيق مال را ارزيابى كند ، و اين ارزيابى را كاملًا بجا آورد ، او خدا پرست است ، او در حقيقت كار عبادت را انجام مىدهد .\r\nروايات زيادى در اين باره وارد شده است كه :\r\n« نعم العون على الاخره الدنيا » .\r\n( چه كمك خوبى است مال دنيا براى آخرت ) .\r\nاگر مال دنيا را آن چنان كه دين دستور داده است مالك شوى ، اين همان مال است كه پيغمبر صلى الله عليه و آله در بارهء آن گفته است : « چه نيكوست : مال مشروع و صالح به بندهء صالح » .\r\nاگر مال دنيا و محبت آن را در اعماق دل خود جاى دهى ، مانند اين است كه آب توى كشتى راه يابد ، اين آب متراكم شده باعث غرق شدن كشتى خواهد شد ، اما اگر مال دنيا و محبت آن در اعماق قلبت نبوده باشد مانند آب در زير كشتى موجب حركت او خواهد گشت . و از همين جهت بود كه سليمان عليه السلام با آن مال و ثروت خود را مسكين و فقير مىدانست . هنگامى كه يك كوزهء خالى و بىآب سرش بسته شده باشد ، در روى\r\n","description":"","footnote":"","page_name":" 455 ","page_number":479},
  {"content":"\r\nآب مىايستد . از آن جهت كه درون مرد خدا خالى از نمودهاى سنگين مال دوستى است ، لذا تا روى جهان هستى سر مىكشد ، و مشرف به جهان مىگردد ، چرا آب نمىتواند مرد الهى را در خود فرو ببرد ؟ زيرا كه از نفخهء الهى كوزهء روح او پر است . اگر تمام دنيا ملك مرد خدا باشد ، با اين حال خود را بىچيز مىداند .\r\n« يا ايها الناس أنتم الفقراء الى اللَّه و اللَّه هو الغنى » .\r\n( اى مردم همهء شما محتاج به خداييد و فقط خداست كه بىنياز حقيقى است ) .\r\nبنا به گفته هاى بالا دهان دل را ببند و مهر كن ، وانگهى از باد كبرياى من لدن ( از نفخهء الهى ) پر كن .\r\nپس كوشش و درد و دوا همهء آنها حق است ، آن منكر كه مىخواهد حق بودن كوشش را انكار كند ، در حقيقت كوشش مىكند كه كوشش را نفى كند . براى پى بردن به اسرار عالم ما وراى طبيعى ، كار بهترين وسيله مىباشد . اما هر جهد و كوشش زير بناى جهان هستى نيست ، بلكه كوششى نتيجه خواهد داد كه مقرون به معرفت بوده باشد ، زيرا جاهل نمىداند چه مىخواهد ، و نمىداند چه مىكند ، اين مطلب را جبران خليل با عبارات زيبايى بيان كرده است كه ما نقل نموديم .\r\n","description":"","footnote":"","page_name":" 456 ","page_number":480},
  {"content":"\r\n\r\n\r\nمقرر شدن ترجيح جهد بر توكل\r\n\r\n( ( 993 ) ) روبه و آهو و خرگوش و شغال\r\nجبر را بگذاشتند و قيل و قال\r\n( ( 994 ) ) عهدها كردند با شير ژيان\r\nكاندر اين بيعت نيفتد در زيان\r\n( ( 995 ) ) قسم هر روزش بيايد بىضرر\r\nحاجتش نبود تقاضاى دگر\r\nعهد چون بستند و رفتند آن زمان\r\nسوى مرعى ايمن از شير ژيان\r\nجمع بنشستند يك جا آن وحوش\r\nاوفتاده در ميان جمله جوش\r\nهر كسى تدبير و رائى مىزدى\r\nهر كسى در خون هر يك مىشدى\r\nعاقبت شد اتفاق جمله شان\r\nتا بيايد قرعه‌اى اندر ميان\r\n( ( 996 ) ) قرعه بر هر كه اوفتد او طعمه است\r\nبىسخن شير ژيان را لقمه است\r\nهم بر اين كردند آن جمله قرار\r\nقرعه آمد سر به سر را اختيار\r\nقرعه بر هر كه اوفتادى روز روز\r\nسوى آن شير او دويدى همچو يوز\r\n( ( 997 ) ) چون به خرگوش آمد اين ساغر به دور\r\nبانگ زد خرگوش آخر چند جور\r\n\r\nتفسير ابيات\r\nتمام حيوانات هنگامى كه استدلالات شير را ديدند ، جبر بازى را كنار گذاشتند ، و با شير عهد و قرار داد بستند كه هر روز مرتب قسمت غذاى او را برسانند ، به طورى كه ديگر تقاضايى از او نماند . پيمان چنين بود كه هر روز يكى از آن حيوانات با اختيار خود براى غذاى شير ، خود را آماده بسازد و برود و شير او را غذاى خود قرار بدهد . آمدند و نشستند ، هر يك از حيوانات مىگفت : نوبت تست و مرگ خود را\r\n","description":"","footnote":"","page_name":" 457 ","page_number":481},
  {"content":"\r\nتأخير مىانداخت . ديدند كه به اين شكل صحيح نيست ، و هر روز بايستى يك مقدار با گفتگو و جدال بگذرانند ، بالاخره قرار به اين شد كه ميان خود هر روز قرعه‌اى بكشند ، به نام هر كس كه قرعه اصابت كرد براى غذاى شير آماده گردد ، بدين ترتيب عمل مىكردند ، تا نوبت به خرگوش رسيد او تسليم قرار داد نگشته بانگ مىزند كه اى حيوانات تا كى اين اندازه ستم و جور را تحمل خواهيد كرد ؟\r\n","description":"","footnote":"","page_name":" 458 ","page_number":482},
  {"content":"\r\n\r\n\r\n\r\nانكار كردن نخجيران و جواب خرگوش مر ايشان را\r\n\r\n( ( 998 ) ) قوم گفتندش كه چندين گاه ما\r\nجان فدا كرديم در عهد و وفا\r\n( ( 999 ) ) تو مجو بد نامى ما اى عنود ( 1 ) \r\nتا نرنجد شير رو رو زود زود\r\n\r\nمهلت خواستن خرگوش نخجيران را\r\n\r\n( ( 1000 ) ) گفت اى ياران مرا مهلت دهيد\r\nتا به مكرم از بلا بيرون جهيد\r\n( ( 1001 ) ) تا امان يابد به مكر جانتان\r\nماند اين ميراث فرزندانتان\r\n( ( 1002 ) ) هر پيمبر امّتان را در جهان\r\nهمچنين تا مخلصى مىخواندشان\r\n( ( 1003 ) ) كز فلك راه برون شو ديده بود\r\nدر نظر چون مردمك پيچيده بود\r\n( ( 1004 ) ) مردمش چون مردمك ديدند خرد\r\nدر بزرگى مردمك كس ره نبرد\r\n\r\nمردم ظاهر انبياء را مىنگريستند و آنها را كوچك مىشمردند\r\nدرك نكردن حيوانات مكر و تدبير خرگوش را ، به درك نكردن افراد جوامع تشبيه كرده است كه حقيقت دعوتهاى انبياء را نمىفهميدند . و چه تشبيه بجايى است ، واقعاً مردم با در نظر گرفتن وجود ظاهرى پيامبران كه مانند خود آنها مىخوابند و مىآشامند و دو چشم و دو گوش و يك دهان به طور كلى با آنها در همهء اعضاء شركت دارند ، آنها را به اشتباه انداخته معناى پيامبرى را درك نمىكنند ولى اگر حقيقت امر را بنگريم ، خواهيم ديد كه پيامبران از چار چوبه اين جهان طبيعت راه و روزنهء بيرون رفتن را مشاهده كرده\r\n","description":"","footnote":" ( 1 ) عنود عناد كننده . . ","page_name":" 459 ","page_number":483},
  {"content":"\r\n\r\nبه مردم تأكيد مىكردند كه : ما درك مىكنيم چه آهنگى در پشت سر اين دستگاه نواخته مىشود ، و ما جهان بزرگ و با عظمت ديگرى را مىبينيم ، شما دنبال ما بياييد ، تا شما را به مقام واقعى قرب الهى برسانيم ، ولى مردم پيامبران را مانند مردمك ديده كوچك و خرد مىديدند ، آرى مردمك ديده كوچك است ، ولى ديدگاه بىنهايت را مىتواند همان مردمك كوچك در مقابل خود بنهد .\r\nتفسير ابيات\r\nهنگامى كه نوبت به خرگوش رسيد ، به حيوانات گفت : اى ياران مرا مهلت دهيد تا شر اين شير را از سر شما دور كنم ، حيوانات به جثه و هيكل خرگوش نگريستند ، و به كوچكى او نگاه كردند ، او را به باد مسخره گرفتند ، ولى آنها نمىدانستند كه خرگوش واقعاً يك مكر بسيار عالى انديشيده شير را نابود خواهد ساخت : آرى كار اشخاص كوته بين از همين قرار است ، همواره كار پاكان را از خود قياس مىگيرند .\r\n","description":"","footnote":"","page_name":" 460 ","page_number":484},
  {"content":"\r\n\r\nاعتراض كردن نخجيران بر خرگوش و جواب دادن خرگوش ايشان را\r\n\r\n( ( 1005 ) ) قوم گفتندش كه اى خر گوش دار\r\nخويش را اندازهء خرگوش دار\r\n( ( 1006 ) ) هين چه لافست اين كه از تو مهتران\r\nدر نياوردند اندر خاطر آن\r\n( ( 1007 ) ) معجبى يا خود قضامان در پى است\r\nور نه اين دم لايق چون تو كى است ؟\r\n( ( 1008 ) ) گفت اى ياران حقم الهام داد\r\nمر ضعيفى را قوى رائى فتاد\r\n( ( 1009 ) ) آن چه حق آموخت مر زنبور را\r\nآن نباشد شير را و گور را\r\n( ( 1010 ) ) خانها سازد پر از حلواى تر\r\nحق بر او آن علم را بگشاد در\r\n( ( 1011 ) ) آن چه حق آموخت كرم پيله را\r\nهيچ پيلى داند آن گون حيله را ؟\r\n( ( 1012 ) ) آدم خاكى ز حق آموخت علم\r\nتا به هفتم آسمان افروخت علم\r\n( ( 1013 ) ) نام و ناموس ملك را در شكست\r\nكورى آن كس كه با حق در شكست\r\n( ( 1014 ) ) زاهد ششصد هزاران ساله را ( 1 ) \r\nپوز بندى ساخت آن گوساله را\r\n( ( 1015 ) ) تا نتابد شير علم دين كشيد\r\nتا نگردد گرد آن قصر مشيد ( 2 ) \r\n( ( 1016 ) ) علمهاى اهل حس شد پوز بند\r\nتا نگيرد شير ز ان علم بلند\r\n( ( 1017 ) ) قطرهء دل را يكى گوهر فتاد\r\nكان به گردونها و درياها نداد\r\n( ( 1018 ) ) چند صورت آخر اى صورت پرست ؟\r\nجان بىمعنيت از صورت نرست ؟\r\n( ( 1019 ) ) گر به صورت آدمى انسان بدى\r\nاحمد و بو جهل خود يكسان بدى\r\nاحمد و بو جهل در بت خانه رفت\r\nزين شدن تا آن شدن فرقى است زفت\r\nاين در آيد سر نهند آن را بتان\r\nو ان در آيد سر نهد چون امتان\r\n( ( 1020 ) ) نقش بر ديوار مثل آدم است\r\nبنگر از صورت چه چيز او را كم است\r\n( ( 1021 ) ) جان كم است آن صورت بىتاب را\r\nرو بجو آن گوهر ناياب را\r\n\r\n","description":"","footnote":" ( 1 ) زاهد ششصد هزاران ساله شيطان . .  ( 2 ) قصر مشيد كاخ بلند و بالا و محكم . . ","page_name":" 461 ","page_number":485},
  {"content":"\r\n\r\n\r\n( ( 1022 ) ) شد سر شيران عالم جمله پست\r\nچون سگ اصحاب را دادند دست\r\n( ( 1023 ) ) چه زيانستش از آن نقش نفور\r\nچون كه جانش غرق شد در بحر نور\r\n( ( 1024 ) ) وصف صورت نيست اندر خامه ها\r\nعالم و عادل بود در نامه ها\r\n( ( 1025 ) ) عالم و عادل همه معناست و بس\r\nكش نيابى در مكان و پيش و پس\r\n( ( 1026 ) ) مىزند بر تن ز سوى لا مكان\r\nمىنگنجد در فلك خورشيد جان\r\n( ( 1027 ) ) اين سخن پايان ندارد هوش دار\r\nگوش سوى قصهء خرگوش دار\r\n( ( 1018 ) ) چند صورت آخر اى صورت پرست ؟\r\nجان بىمعنيت از صورت نرست ؟\r\n\r\nيك رسم بنيان كن در از دست دادن واقعيات به جهت صورت پرستى\r\nيكى از آن عواملى كه در تاريخ بشرى باعث لگدمال شدن حقايق گشته ، انسانها را از وصول به درجات عالى مادى و معنوى باز داشته است . همين ظاهر بينى از حيث سن و سال و صورت ناچيز است .\r\nچه حقايقى كه فداى خردسالى صاحبان حق و حقيقت شده است ، و چه واقعياتى كه از دست بشرى سلب شده است ، چرا ؟ براى اين كه كشف كنندهء آن واقعيات از نظر عادات و پديده هاى جاريه داراى ظاهر مطلوب نبوده است ، مثلًا زشت بوده يا از نژاد پست بوده است . چنان كه هنگامى كه پيغمبر اكرم صلى الله عليه و آله اسامه بن زيد را فرمانده لشكريان اسلام كرد ، بعضى از كهنسالان به كوچكى سن او اعتراض كردند .\r\nچنين مىنمايد كه خداوند حقايق و واقعيات را در صورتهاى گوناگون بشرى توزيع كرده است ، زيرا مىبينيم كه در هر زمان و در هر مكان و با هر گونه شرايط فردى و اجتماعى حقايقى از اشخاص بروز مىكند ، كه روى رسوم و عادات نبايستى از آنها سر بزند\r\n","description":"","footnote":"","page_name":" 462 ","page_number":486},
  {"content":"\r\n\r\nبنا بر اين مرد خردمند كسى است كه به حقايق تسليم شود ، نه بر آنها كه حقايق از آنها ظاهر مىگردد .\r\nدر اين گونه موارد غالباً كهنسالان و آنان كه با رسوم و عادات متبلور گشته‌اند . موضوع را طور ديگر تفسير مىكنند . مثلًا مىگويند : گويا قضا و قدرى در كار است كه بايستى چنين كار غير مترقبه‌اى رخ دهد كه اين زشت رو يا اين مرد فقير ، يا اين جوان براى ما راهنمايى كند .\r\n\r\n( ( 1009 ) ) آن چه حق آموخت مر زنبور را\r\nآن نباشد شير را و گور را\r\n\r\nمحاسبات بشرى در بارهء شايستگىها هميشه منطقى نيست\r\nبراى اثبات اين حقيقت جلال الدين مثالهاى خوبى مىزند :\r\nزنبور خيلى كوچك و ناچيز است ، ولى مادهء به آن مهمى را به نام عسل توليد مىكند . كرم پيله بسيار ناچيز به نظر مىرسد ، ولى كرم پيله پرنيان گران قيمت توليد مىكند .\r\nمگر خود اين آدم خاكى چيست ؟ غير از اين است كه از يك عده عناصر جامد توليد گشته است ؟ در صورتى كه مىبينيم چه كارهاى محير العقول كه نمىكند ، و چه مقامات عالى را كه در راه حق و حقيقت نمىپيمايد . او از فرشتگان بالاتر مىرود ، و به مقام قرب الهى مىرسد .\r\nبالعكس موجودى بسيار با اهميت تلقى مىشود ، ولى وقتى كه درست مىنگريم مىبينيم : آن موجود در هدف وجود كوچكترين ارزشى ندارد ، مانند شيطان كه با عبادات ششصد هزار ساله اش با تكبر يك لحظه به سقوط ابدى دچار مىگردد .\r\n","description":"","footnote":"","page_name":" 463 ","page_number":487},
  {"content":"\r\n\r\n\r\n( ( 1016 ) ) علمهاى اهل حس شد پوز بند\r\nتا نگيرد شير ز ان علم بلند\r\n\r\nعلم مأخوذ از حواس ظاهرى\r\nمعلوماتى كه از حواس ظاهرى نصيب انسانها شده ، در درون آنها نور الهى ايجاد نمىكند ، علمها ممكن است يك روشنايى براى انسان بياورد ، ولى چون اين روشنايىها كامل نيست ، و انسان خيال مىكند كه كامل و رسا است ، لذا باعث سد راه و مانع سلوك الى اللَّه مىشود . و روى همين علمهاى ناقص است كه ما به ظاهر نگريسته واقعيات را با آنها مىسنجيم . اگر بخواهيم به كوچكى كمى موجودات بنگريم ، و در بارهء آنها قضاوت كنيم ، چه اندازه خود را فريفته‌ايم .\r\nآخر مگر دل انسانى به چه بزرگى است ؟ مگر در دل انسان با آن كوچكى جسمانى گوهرى وجود ندارد كه تمام جهان هستى در مقابل آن بسيار ناچيز است ؟ زيرا كه خدا جايگاه خود را در آن قرار داده است . چنان كه در ابيات آينده متذكر خواهيم گشت .\r\nويكتور هوگو مىگويد :\r\n« تماشا گهى بس عظيم وجود دارد كه دريا ناميده مىشود تماشاگهى عظيمتر از آن هم وجود دارد كه آسمانش مىگويند . يك تماشاگه عظيمتر از هر دو وجود دارد و آن وجدان آدمى است » .\r\n","description":"","footnote":"","page_name":" 464 ","page_number":488},
  {"content":"\r\n\r\n\r\n( ( 1025 ) ) عالم و عادل همه معناست و بس\r\nكش نيابى در مكان و پيش و پس\r\n\r\nمعنا و حقيقت در كتابت و كالبدهاى مادى محدود نمىگنجد\r\nاين كه مىبينيد در نامه ها و كتابها مىنويسيم : عالم و عادل و خردمند و مرد الهى و غير ذلك ، اينها يك مشت الفاظ خشكاند ، اما حقيقت علم و عدالت و خرد و الهى بودن در نامه ها و كتابها نمىگنجد ، اين حقايق از مقوله الفاظ و صورتها نمىباشد .\r\nاين هم يك اصل بسيار عالى است كه الفاظ هرگز نخواهند توانست معنا را مجسم كنند ، بلكه حتى آن مفهوم را كه در ذهن ما تثبيت شده و مىخواهيم آن را با الفاظ نمودار بسازيم ، نخواهيم توانست .\r\nزيرا كلمات ابتدا و انتها و اندازهء معين دارند ، مثلًا وقتى كه ما مىگوييم : اراده اين كلمه از الف شروع شده ، در هاء پايان مىپذيرد . و يا وقتى كه مىگوييم « عشق » سه حرف تركيب شده را به زبان آورده‌ايم ، در صورتى كه از نظر مفهوم حقيقى اين كلمات داراى مفاهيم گسترده تر و پيچيده ترى مىباشند . مثلًا همان اراده را در نظر بگيريم ، خواهيم ديد كه از كوچكترين فعاليت غريزه شروع گشته ، در حدود متوسط كه معنى ميل و رغبت است ريشه گرفته ، از مراتب بسيار دقيق عبور مىكند ، سپس به حال خواستن ارادى مىرسد . و همچنين هنگامى كه اين نمود ( اراده ) مىخواهد از صحنهء ذهن دور شود ، يا مبدل به يك پديدهء ديگر شود ، چنين نيست كه مانند اين كه يك آجر را برداريم و آجر ديگرى را بر جاى آن بگذاريم ، بلكه چه فعاليتهاى دقيقى كه در اين تبدل و تحول رخ خواهد داد .\r\nاز آن طرف اين اراده مقرون به تصميم يا غير مقرون به تصميم ناشى از اضطرار ، موقت يا غير موقت ، و صدها مفاهيم ديگر از هر طرف پيرامون آن را گرفته انسان نمىتواند حتى در آن حال كه كلمهء اراده را به زبان مىآورد ، يقين داشته باشد كه ذهن او در چه حال است ، و فعاليت روانى او به كجا رسيده است .\r\n","description":"","footnote":"","page_name":" 465 ","page_number":489},
  {"content":"\r\n\r\nتفسير ابيات\r\nحيوانات به خرگوش مىگويند : اى حيوان نفهم كه مانند خرى ، درست گوش بده ، تو خرگوشى ، و بايستى ارزش محدود خودت را بدانى از تو بزرگترها نظر داده و ما با شير قرار داد بسته‌ايم . اين گونه كه تو ايستادگى و بىتوجهى نشان مىدهى ، ما نمىدانيم غرور و فريبايى توست كه بر كارهاى ما گره مىزند ، يا سر نوشت بدى در انتظار ماست ؟ خرگوش مىگويد : اى دوستان ، خدا به من الهامى فرموده است ، اگر چه من ناچيزم و در مقابل بزرگتران قيمتى ندارم ، ولى گاهى هم ممكن است ناچيزها منشأ تحولات و كارهاى بسيار مهمى بوده باشند . مگر نمىبينيد كه زنبور با آن كوچكى و ناچيزى چه ماده گرانبها را به نام عسل توليد مىكند ؟ همچنين كرم پيله . بالاتر از اينها ، مگر اصول طبيعى همين انسانها كه زمين و آسمان را زير پا نهاده است چيست ؟ مگر غير از مشتى رگ و استخوان و خون كه از همين عناصر بىجان تشكيل مىشود چيز ديگرى است ؟ اين همان انسان است كه از فرشتگان بالاتر مىرود . بلكه شگفت انگيزتر اين است كه گوهرى به قلب ناچيز انسان عطا فرموده است كه مىتواند بىنهايتها را در هم نوردد ، خدا را در خود جاى بدهد ، يعنى آن قابليت را دارد كه بتواند محل تابش نور خداوندى بوده باشد .\r\nبياييد اين اندازه صورت پرست نباشيد ، بدانيد كه جهان معنا گسترده و عميقتر از جهان صورت است . درست توجه كنيد چه مىگويم ، مىگويم خداوند آن زاهد ششصد هزار ساله يعنى شيطان را با آن عظمت وجودى چگونه از موجوديت خود و از آن مقام و الا سر نگون ساخت ؟ شما كه مىخواهيد تمام قضاوتهاى خويش را روى صورت انجام بدهيد\r\n","description":"","footnote":"","page_name":" 466 ","page_number":490},
  {"content":"\r\nچه تفاوتى ميان احمد صلى الله عليه و آله و ابو جهل خواهيد گذاشت ؟ اگر شما به صورت مىنگريد و تمام ارزشها را با صورت تعيين مىكنيد ، و پديده هاى انسانى را يكنواخت تفسير مىكنيد ، توجه كنيد هر دو نفر ( احمد صلى الله عليه و آله و ابو جهل ) به بت خانه قدم گذاشتند ، يكى براى سر نگون كردن بتها ديگرى براى سر نگون شدن در مقابل بتهاى جامد .\r\nبرويد صورتها و نقشهاى زيبا را كه در تابلوها كشيده مىشود تماشا كنيد و لبخند ژوكوندها را ببينيد ، آيا مىتوانيد بگوييد آن صورتهاى زيبا عالىتر و كاملتر از صورت زشت سقراط است كه براى جوامع بشرى از بهترين مربيان بوده است ؟ شما هم مانند من تصديق مىكنيد كه : صورتهاى زيبا و نقشهاى عالى و هنرمندانه همه چيز را دارد فقط يك چيز كم دارد و آن جان است ، پس جان را منظور كنيد ، و كالبدهاى بزرگ و كوچك را ملاك ارزش قرار ندهيد . سگ اصحاب كهف را به ياد آوريد ، او سگ بود ولى هنگامى كه با نيكان نشست هزاران شير با عظمت در مقابل او به پشيزى نمىارزد .\r\nصورت سگ اصحاب كهف نفرت انگيز است ، اما جانش را بنگريد كه چگونه در عالم در نور مستغرق گشته است .\r\nقلمها نمىتوانند وصف معانى از قبيل عالم و عادل را به شما نشان بدهند ، زيرا عالم و عادل از قبيل معانى هستند نه صور . آنها زمان و مكان ندارند و از ابعاد طبيعى محدود بر كنارند ، گمان نكنيد كه يك كالبد مادى بتواند روح را آن چنان كه هست به شما نشان بدهد .\r\nخورشيد جان در فلك ماده گنجايش ندارد .\r\n","description":"","footnote":"","page_name":" 467 ","page_number":491},
  {"content":"\r\n\r\n\r\nذكر دانش خرگوش و بيان فضيلت و منافع دانش\r\n\r\n( ( 1028 ) ) گوش خر به فروش ديگر گوش خر\r\nكاين سخن را در نيابد گوش خر\r\n( ( 1029 ) ) رو تو روبه بازى خرگوش بين\r\nمكر و شير اندازى خرگوش بين\r\n( ( 1030 ) ) خاتم ملك سليمان است علم\r\nجمله عالم صورت و جان است علم\r\n( ( 1031 ) ) آدمى را زين هنر بىچاره گشت\r\nخلق درياها و خلق كوه و دشت\r\n( ( 1032 ) ) زو پلنگ و شير ترسان همچو موش\r\nزو شده پنهان به دشت و كُه وحوش\r\n( ( 1033 ) ) زو پرى و ديو ساحلها گرفت\r\nهر يكى در جاى پنهان جا گرفت\r\n( ( 1034 ) ) آدمى را دشمن پنهان بسى است\r\nآدمى با حذر عاقل كسى است\r\n( ( 1035 ) ) خلق پنهان زشتشان و خوبشان\r\nمىزند بر دل به هر دم كوبشان\r\n( ( 1036 ) ) بهر غسل ار در روى در جويبار\r\nبر تو آسيبى زند در آب خار\r\n( ( 1037 ) ) گر چه پنهان خار در آبست پست\r\nچون كه در تو مىخلد دانى كه هست\r\n( ( 1038 ) ) خار خار حيله ها و وسوسه\r\nاز هزاران كس بود نى يك كسه\r\n( ( 1039 ) ) باش تا حسهاى تو مبدل شود\r\nتا ببينيشان و مشكل حل شود\r\n( ( 1040 ) ) تا سخنهاى كيان رد كرده اى\r\nتا كيان را سرور خود كرده اى\r\n\r\nارزيابى دانش\r\nبهترين تشبيهى را كه جلال الدين در بارهء دانش بيان نموده است ، همان است كه در مصرع ذيل ديده مىشود :\r\n« جمله عالم به صورت و جان است علم » .\r\nاگر تمام فنونها و حقايق جهان هستى را به منزلهء كالبد قرار بدهيم ، دانش روح اين جهان است .\r\nآيات و روايات منابع اسلامى ارزشى كه براى علم مقرر فرموده است در هيچ يك از مكاتب ديده نمىشود ، تا آن جا كه با اين كه بزرگترين هدف دين اسلام عبارت است\r\n","description":"","footnote":"","page_name":" 468 ","page_number":492},
  {"content":"\r\nاز ايمان به خدا و زندگانى آگاهانه در اين دنيا ، اين ايمان را بدون علم و معرفت چيز پوچى معرفى مىكند ، و بالاترين درجات را بدون علم قابل وصول نمىداند . هيچ يك از پديده هاى با ارزش انسانى ، از قبيل اخلاق و فعاليتهاى فردى و اجتماعى به طور عموم حتى محبت و عشق بدون علم ، يك مشت عوارض بىپايه و زود گذر و بىمعنا مىباشند .\r\nاز اينجاست كه به طور قطع مىتوان گفت كه : در مكتب عرفاى واقعى هيچ گونه مبارزه‌اى با علم وجود ندارد ، بلكه كاملًا از علم دفاع مىشود ، و به سوى فرا گرفتن آن ، با وسايل گوناگون تحريك مىگردد . و اگر گاه گاهى مىبينيم كه تعقل و دانش را محكوم مىكنند ، مقصود اين نيست كه دانش و تعقل اساسى ندارند ، بلكه مقصودشان جلوگيرى از بلند پروازىهايى است كه گاهى صاحبان تعقل و علم ابراز مىدارند . آنان مىخواهند انسان را به اين نكتهء با اهميت توجه بدهند كه : انسانى است در ما وراى علم و تعقل قرار گرفته است ، بدين معنى كه علم و تعقل مىتوانند بهترين وسيلهء وصول به هدف جهان هستى بوده باشند ، نه اين كه خود آن دو پديده هدف اقصاى جهان هستى مىباشند .\r\nو همچنين براى تحريك به پيش روى در تعقل و علم است كه انسان را از سر راه بردارند و رو به مقصد نهايى روانه سازند ، و نگذارند راه را با هدف اشتباه كند . و نيز از اين جهت است كه مىخواهند ارزش واقعى انديشه و هنر و دانش را قابل درك بسازند كه آنها هر قدر هم با ارزش بوده باشند ، به جهت محدوديتى كه دارند ، نمىتوانند حس بىنهايت جويى انسانها را كاملًا اشباع كنند .\r\nو گاهى هم منظورشان اين است كه رهروان علم و انديشه نبايستى خود را به يك عده اصطلاحات خوشايند دل خوش نمايند بلكه بايستى به عالم حقيقت و معنى بيشتر بپردازند . خلاصه با اين اصل كه مىگويد :\r\n\r\n« جمله عالم صورت و جان است علم » .\r\n\r\n","description":"","footnote":"","page_name":" 469 ","page_number":493},
  {"content":"\r\n\r\nكاملًا روشن مىشود كه : هيچ مكتب عرفانى حقيقى نمىتواند بدون علم ادعاى وصول به حقايق نمايد .\r\n\r\n( ( 1031 ) ) آدمى را زين هنر بىچاره گشت\r\nخلق درياها و خلق كوه و دشت\r\n\r\nيك اصل طبيعى در تكاپو براى زندگى\r\nانسان براى زندگانى خود مجبور است كه راه زندگانى خود را از سنگلاخهاى عوامل مبارزه عبور داده ، با گلاويز گشتن با صدها عوامل مهلك به حيات خويش ادامه بدهد .\r\nانسان دو دشمن اساسى دارد كه بايستى با تمام قوا با آنها در گلاويزى دائمى بوده باشد :\r\nيكى - عوامل طبيعى است كه در سر راه زندگانى او با تمام خشونت ايستاده است ، و او بايستى آنها را از سر راه خود دور نمايد ، از همين قبيل است زلزله ها ، آتش فشانىها ، بيمارىهاى گوناگون و . . . غير ذلك .\r\nدوم - عوامل انسانى است ، بايستى گفت : متأسفانه و با تمام شرمندگى هنوز انسان دشمن انسان است .\r\nهنوز انسان به قول توماس هابس گرگ انسان است ، با اين كه صدها قرن است كه انسان به تمدن اجتماعى گام گذاشته ، صدها قرن است كه ضرورت هم زيستى را احساس كرده است ، قرون و اعصار متمادى است كه در ارزش انسان كتابها مىنويسد ، پيامبران فراوانى در ميان آنها ظهور نموده و آنها را ارشاد كرده‌اند . . . . ولى خصومت انسان با انسان تا كنون شديدتر از خصومت عوامل طبيعى بوده است ، چرا ؟ براى اين كه هيچ عامل طبيعى ، مثلًا كوه آتش فشار با علم به اين كه آهنها\r\n","description":"","footnote":"","page_name":" 470 ","page_number":494},
  {"content":"\r\n\r\nو ساير مواد گداخته شده با گوشت و استخوان انسانى سازگار نيست ، آتش فشانى نمىكند . كوه آتش فشان تحت جريانات قوانين طبيعى آتش فشانى مىكند ، نه با كسى خصومتى دارد و نه با كسى جنگ نژادى و جنگ اقتصادى و مرزى دارد . اما اين انسان با اين كه همهء افراد وى داراى عقل و وجدان مىباشند ، آگاهانه يكديگر را از پاى در مىآورند .\r\nانسان بايستى در ميان اين عوامل براى زندگانى خود راه باز نمايد .\r\nالبته اين اصل بسيار روشن است ، انسان در مبارزه عليه عوامل مخرب طبيعت گامهاى مؤثرى برداشته است ، كسى نمىداند ، شايد در آينده روزى فرا رسد كه مسافرت او به ماه و اطلاع روز افزون او در بارهء كرات آسمانى ، اسلحهء ديگرى براى مبارزه با عوامل مخرب طبيعت به دست او بدهد . اما اين مطلب را نتوانسته است به خود قابل درك بسازد كه انسان نبايد به عنوان گرگ انسان ديگر معرفى شود ، تا احتياجى به جنگ و خصومت و اسلحه نداشته باشد . و به عبارت روشنتر براى زندگانى و راهيابى به قلمرو واقعى زندگانى ، انسان نبايستى عامل خطرناك براى انسانهاى ديگرى بوده باشد .\r\nتا انسان به طور حقيقى شناخته نشود عدالت اجتماعى بلكه هم زيستى امكان پذير نخواهد بود\r\nو اين راهيابى بدون تقويت روح انسانها كه در نتيجه يكديگر را شناخته هم زيستى خواهند كرد امكان ناپذير مىباشد . امروزه كه نيمهء دوم از قرن بيستم است ، هر گونه وسايل علمى و صنعتى و هنرى در اختيار افراد انسانى قرار گرفته است ولى وحشت او از همهء دورانهاى گذشته بيشتر است . چگونه بدون شرمندگى مىتوان اين مطلب را گفت كه : انسان امروزه فاصلهء خود را از انسان ديگر از تمام دورانهاى گذشته بيشتر نموده است ؟ نتيجهء اين بيگانگى را در مقالهء بعدى ببينيم :\r\n","description":"","footnote":"","page_name":" 471 ","page_number":495},
  {"content":"\r\n\r\nيك مطلب با ارزش از « توينبى » متفكر انگليسى\r\nما در اينجا مناسب مىبينيم كه زندگانى يكى از متمدنترين كشورهاى اروپايى قرن بيستم را ذيلًا مطالعه كنيم ، آرنولد توينبى بزرگترين تاريخ نويس و فيلسوف تاريخ در انگلستان مىگويد :\r\n« هنگامى كه سى سال به عقب بر مىگردم ، به جنگ جهانى دوم مىنگرم ، مىبينم كه اين جنگ و جنگ اول هر دو شاخه هاى جنگ واحد هستند كه نه بر اثر دوره‌اى از صلح اصيل ، بلكه فقط بر اثر آتش بس موقت از هم جدا شده‌اند ، و در تمام كشورهايى كه گرفتار جنگ بوده‌اند ، تلاش فراوانى براى باز گشت به وضع قبل از هزار و نه صد و چهارده در جريان بود ، ولى بىثمر ماند . و اين ناكامىها هنگامى به اوج خود رسيد كه در 1929 سلسلهء گرفتارىهاى اقتصادى پديد آمد و سپس ژاپن در 1931 منچورى را تصرف كرد . و هنگامى كه در سال 1935 ايتاليا به حبشه حمله كرد ، و آلمان در سال بعد منطقهء راين را دوباره به تصرف آورد ، بر همگان محقق شد كه جنگ جهانى ديگرى در حال شكل بندى هست ، اين جريان براى مردم انگليس و فرانسه و حتى آلمان چنان غير قابل تحمل بود كه حاضر به قبول آن نشدند مگر روزى كه هيتلر چكسلاواكى را تصرف كرد . و كسانى كه سرها را زير برف كرده بودند ، بيدار شدند ، و ديدند كار از كار گذشته است .\r\nبه هر حال جنگ دوم جهانى نه تنها عوارض جنگ اول را تأييد كرد ، بلكه عواقب مزبور را به نحو وسيعى شدت داد ، من يك انگليسى و از طبقهء متوسطهء اين كشور هستم ، و سنم هشتاد سال است ، خواه ناخواه واقعيتهايى در ارزيابىهاى من نسبت به اين مسئله سايه افكن خواهد بود .\r\nاز اواخر روزگار ملكه ويكتوريا بدين طرف انگلستان پيوسته در صحنهء عالم رو به تنزل بوده است . اين كشور در مقام مقايسه با بيشتر كشورهاى ديگر غربى چه از نظر سياسى و چه اقتصادى عقب رفته است ، و وضع اقتصادى طبقهء متوسطه با\r\n","description":"","footnote":"","page_name":" 472 ","page_number":496},
  {"content":"\r\nتوجه به وضع طبقهء كارگر در انگلستان ، پيوسته بدتر شده است در 1914 من بيست و پنج ساله بودم و از اين رو مىتوانم معتقد باشم در قضاوت خويش نسبت به وضع زندگى اين طبقه متوسطه امروزى و ديروزى صادق هستم ، به هر حال در مقام يك مورخ مىتوانم با توجه به تجارب گذشتهء خويش نسبت به آينده دنياى خودمان بررسى و ارزيابى كنم .\r\nدر بارهء آينده چند خصوصيت عمده خود نمايى مىكند : تضعيف احساس مسئوليت شخصى و عطش براى اين كه چيزى را بدون دادن چيزى به دست آوريم . تا قبل از 1914 طبقهء متوسطه در انگليس به طور استثنايى ايمن بود ، ولى جنگ جهانى اول اين اساس را بر هم زد ، مع هذا طبقهء كارگر و زارع انگليس و ساير كشورهاى غربى كه امروز اكثريت مردم مرفه را در كشورهاى مزبور تشكيل مىدهند ، و از چنان ايمنى برخوردار نشده‌اند .\r\nدر حال حاضر در انگليس همهء مردم از حد اقل امنيت و ايمنى در زمينهء حقوق و باز نشستگى برخوردارند ، و همچنان كه ليرهء انگليسى تقليل پيدا مىكند ، حقوق باز نشستگى هم كه با ليره حساب مىشود گاه گاه با همان نسبت افزايش مىيابد . ضعف احساس مسئوليت شخصى در همهء طبقات و جامعه انگليس نشان داده مىشود . قبل از 1914 و حتى تا سال 1939 وجدانيات و آگاهى ذهنى قشرهاى جامعهء انگليس بيش از امروز رواج داشت ، مردم احساس وظيفه شناسى بيشترى مىكردند و در مقابل تعهدى كه كرده بودند يا پولى كه دريافت مىداشتند خود را بيش از امروز مسئول انجام وظيفهء صحيح مىدانستند .\r\nاين بيدارى وجدان مخصوصاً در طبقات كم در آمد جامعه آن روز بيش از بيش مشهور و قابل ستايش بوده سهميهء در آمد ملى كه دوران قبل از جنگ بدين طبقه اختصاص داده شده بود ، امروز براى هر كس نامساوى جلوه مىكند .\r\nمع هذا همان مردم براى دريافت چنان دستمزد و حقوق كم و غير كافى از دل و جان كار مىكردند ، اساس زندگى هر ملتى بر پايهء وظيفه شناسى است كه عامل بىهمتاست ،\r\n","description":"","footnote":"","page_name":" 473 ","page_number":497},
  {"content":"\r\nاگر ما تصميم به پس انداز براى ايام درماندگى خو بگيريم معلوم نيست كه بر اثر تنزل مداوم كه در قيمت ليره پديد مىآيد ، ارزش پس انداز ما در سالهاى بعد به يك دهم امروزى نرسد ، و يا بر اثر مالياتهاى جديد ارزش خود را از دست ندهد فردا - اين ضرب المثل از روزگار قديم به يادگار مانده « بخور ، بنوش ، خوش باش ، زيرا كه فردا خواهى مرد » اگر فردا مىمرديم مشكل انديشيدن در بارهء زندگى آيندهء ما چندان حاد نبود ، ولى پيش رفتهاى حيرت انگيز پزشكى و علمى طول عمر آدمى را زياد كرده ، اما متأسفانه نتوانسته است ما را از نگرانى رهايى بخشد ، و يا از فرسودگى ايام پيرى كه غم اصلى زندگى ماست ايمن بدارد ، از خصوصيات ديگر زندگى كه بعد از جنگ بر من اثر گذاشته اشتهايى است كه هر كس بدون دادن چيزى اميد به دست آوردن چيزى دارد . در عصرى كه ما زندگى مىكنيم بيش از هر دوره ديگرى انرژى ، فكر ، استعداد در راه قمار و تبه كارى صرف مىشود . اگر اين همه فعاليتها به مسير صحيح هدايت مىشد مىتوانست معنويات از دست رفته هر كشورى را بدان بر گرداند و افتخارات گذشته آن را تجديد نمايد .\r\nولى متأسفانه هر روزى كه مىگذرد اين اعمال ضد اجتماعى رو به افزايش است اينها همه جنبه تاريك زندگانى اجتماعى بشر بعد از جنگ است . آيا جنگ جنبه روشن ديگرى هم دارد ؟ آرى خوشبختانه در انگليس به تنهايى براى جبران بسيارى از بىعدالتىهاى روزگار قبل از جنگ اقداماتى صورت گرفته است ، من جمله در آمد ملى عادلانه تر توزيع مىشود ، تغيير مسرت بخش ديگرى را كه مىتوانم از آن نام ببرم بهبود وضع معيشت كودكان كارگر است ، به طور امروز به هيچ وجه از روى لباس نمىتوان گفت كه فلان كودك به كدام طبقه تعلق دارد .\r\nمع هذا نبايد فراموش كرد كه آدمى تنها با نان زندگى نمىكند ، بلكه جنبه هاى معنوى را بايد به حساب آورد ، والدين امروزى در مقام مقايسه با پدران و مادران\r\n","description":"","footnote":"","page_name":" 474 ","page_number":498},
  {"content":"\r\n\r\nديروزى خيلى « بارى به هر جهت » رفتار مىكنند ، و به اندازه گذشتگان نسبت به تربيت كودكان خويش توجه و وسواس ندارند و اين موضوع ضربه هولناكى را به زندگى آينده فرزندانشان وارد خواهد آورد . شايد شما خوانندگان احساس كنيد كه من با بد بينى اين مقاله را نگاشته‌ام ، ولى چه كنم كه جزو واقعيات نمىتوانم چيز ديگرى را ببينم كيهان شنبه 15 شهريور 6 سپتامبر شماره 8838 سال 1348 .\r\n\r\n( ( 1035 ) ) خلق پنهان زشتشان و خوبشان\r\nمىزند بر دل به هر دم كوبشان\r\n( ( 1036 ) ) بهر غسل ار در روى در جويبار\r\nبر تو آسبى زند در آب خار\r\n\r\nدشمنان پشت پرده\r\nدر هر شكل و هر طبقه و در هر مقامى كه انسان زندگانى كند بالاخره داراى دشمنان كم و بيش مىباشد . چنان كه در مبحث گذشته گفتيم : اين دشمنان پشت پرده متأسفانه در قلمرو انسانها زننده تر و تلختر مىباشند و اين كيفيت ناگوار با گذشت دورانهاى تخفيف پيدا نكرده است ، روز به روز به جنگ ايده ئولوژىها اضافه شده ، و آتش اغراض نفسانى و مقام پرستى دامن بيشترى زده مىشود .\r\nو با يك ديدگاه فلسفى عالى اگر بنگريم خواهيم ديد كه : اگر انسان به حال طبيعى خود واگذار شود ، و هيچ ميزان معنوى براى او مطرح نگردد ، محال است كه دو انسان با داشتن اين ساختمان كالبدى و سازمان روانى كه ما مىبينيم ، بتوانند با يكديگر تفاهم واقعى داشته باشند .\r\nمقرارت اجتماعى و بين المللى مانند آن آب تيره است كه خارهاى درونى را مىپوشاند ، و اگر اين آبها كنار برود يا دگرگونىها مانند جنگها پيش آيد و يا\r\n","description":"","footnote":"","page_name":" 475 ","page_number":499},
  {"content":"\r\n\r\nاختيارات بيشترى به انسانها و ملتها در تعيين سر نوشتشان بدهند ، آن وقت معلوم مىشود كه انسانها چه خارى بنيان كنى براى يكديگر هستند ، و اين همه كتاب و دانشگاه و علوم انسانى و مقالات و كنفرانسها و اعلاميه جهانى حقوق بشرى و غير ذلك نتوانسته است گام مؤثرى در آشنا ساختن انسان به انسان ديگر بر دارد .\r\nو همچنين از نظر فردى كه به جهان و انسان مىنگرد ، محيط آن چنان پرده دار و مبهم است كه انسان با اين حواس معمولى قدرت درك حيله هاى و وسوسه ها را نداشته و نمىتواند يك زندگانى صد درصد آگاهانه و آزادانه را تعقيب و جستجو كند .\r\nتفسير ابيات\r\nاى حيوانات ناتوان اين گوشهاى ناشنوا را بفروشيد ، گوش ديگر بخريد تا بفهميد خرگوش چه مىگويد ؟ برويد حيله پردازى خرگوش را ببينيد ، آن مكر و حيله سازىهاى را كه شير به آن عظمت را از پا در انداخت .\r\nآرى او مىدانست ، مگر شما دانش را نمىشناسيد ؟ دانش خاتم ملك سليمان است ، دانش روح جهان هستى است . همين علم است كه ما سواى انسان را اسير انسان ساخته است ، او به قعر درياها مىرود ، به بالاى كرات به پرواز در مىآيد ، تمام حيوانات را مسخر خويش مىسازد .\r\nهمچنين براى خود آدم دشمنهاى گوناگون و پنهانى وجود دارد ، و براى ادامهء زندگانى خود مجبور است كه با هدايت عقل و انديشه در اين زندگانى رهسپار گردد .\r\nهمهء صورتها با يكديگر مشابه هستند ، ولى زشتى و زيبايى آنها پوشيده است ، اگر بخواهى اين پنهانى بودن را در يك مثال روشن درك كنى برو در آب شستشو كن ، خواهى ديد كه مادامى كه به آب فرو نرفته بودى ،\r\n","description":"","footnote":"","page_name":" 476 ","page_number":500},
  {"content":"\r\nآب صاف و خالى از همه چيز بر تو نمودار مىگشت ، ولى پس از آن كه قدم در آب گذاشتى چه خارهايى كه به پاى تو خواهد خليد ، آن گاه مىفهمى كه نبايستى به صورت ظاهر موجودات قناعت كرد . همچنين در زندگانى افراد انسانى چه حيله ها و وسوسه ها كه در بارهء يكديگر دارند ، ولى صرف انرژىهاى كلان از يكديگر مخفى مىدارند . اگر اين حواس ظاهر بين تو مبدل به حواس تيز بينترى گردد ، آن وقت مىفهمى كه در دنيا چه عوامل مخربى وجود دارد كه از وجود آنها غافل هستى .\r\n","description":"","footnote":"","page_name":" 477 ","page_number":501},
  {"content":"\r\n\r\n\r\nباز جستن نخجيران سر و انديشهء خرگوش را\r\n\r\n( ( 1041 ) ) بعد از آن گفتند كاى خرگوش چست\r\nدر ميان نه آن چه در ادراك تست ؟\r\n( ( 1042 ) ) اى كه با شيرى تو در پيچيده اى\r\nباز گو رائى كه انديشيده‌اى ؟\r\n( ( 1043 ) ) مشورت ادراك و هشيارى دهد\r\nعقلها مر عقل را يارى دهد\r\n( ( 1044 ) ) گفت پيغمبر بكن اى راى زن\r\nمشورت كالمستشار مؤتمن\r\n\r\nروايت\r\n« المستشار موتمن » ( كسى كه مورد مشورت قرار گرفته است امين مىباشد . ) ( 1 )  « من شاور الرجال شاركهم فى عقولهم » ( 2 )  ( هر كس كه با مردان خردمند مشورت نمايد در عقول آنان شركت ورزيده است . )\r\n","description":"","footnote":" ( 1 ) نهج الفصاحه ، ص 629 . .  ( 2 ) روايت معروف است . . ","page_name":" 478 ","page_number":502},
  {"content":"\r\n\r\n\r\n\r\nمنع كردن خرگوش راز را از نخجيران\r\n\r\nقول پيغمبر به جان بايد شنود\r\nباز گو تا چيست مقصود تو زود ؟\r\n( ( 1045 ) ) گفت هر رازى نشايد باز گفت\r\nجفت طاق آيد گهى گه طاق جفت\r\n( ( 1046 ) ) از صفا گر دم زنى با آيينه\r\nتيره گردد زود با ما آيينه\r\n( ( 1047 ) ) در بيان اين سه كم جنبان لبت\r\nاز ذهاب و از ذهب وز مذهبت\r\n( ( 1048 ) ) كاين سه را خصم است بسيار و عدو\r\nدر كمينت ايستد چون داند او\r\n( ( 1049 ) ) ور بگويى با يكى گو الوداع\r\nكل سر جاوز الاثنين شاع\r\n( ( 1050 ) ) گر دو سه پرنده را بندى به هم\r\nبر زمين مانند محبوس از الم\r\n( ( 1051 ) ) مشورت دارند سر پوشيده خوب\r\nدر كنايت با غلط افكن مشوب\r\n( ( 1052 ) ) مشورت كردى پيمبر بسته سر\r\nگفته ايشانش جواب و بىخبر\r\n( ( 1053 ) ) در مثالى بسته گفتى رأى را\r\nتا نداند خصم از سر پاى را\r\n( ( 1054 ) ) او جواب خويش بگرفتى از او\r\nوز سؤالش مىنبردى غير بو\r\nاين سخن پايان ندارد باز گرد\r\nسوى خرگوش دلاور تا چه كرد ؟\r\n\r\nروايت\r\nبه پيغمبر نسبت داده‌اند كه فرموده است :\r\n« استر ذهابك و ذهبك و مذهبك » ( بپوشان هدف و طلا و مذهب خود را )\r\nضرب المثل\r\n« كل سر جاوز الاثنين شاع » ( هر رازى كه از دو نفر تجاوز نمايد شايع خواهد گشت ) اين دو كه در جمله فوق آمده است ، دو معنا دارد : يكى اين كه مقصود\r\n","description":"","footnote":"","page_name":" 479 ","page_number":503},
  {"content":"\r\n\r\nاز دو ، دو نفر انسان بوده باشد ، هنگامى كه سرى به يك نفر آشكار شد ، آن سر ديگر مخفى نخواهد ماند ، دوم اين كه مقصود از « دو » دو لب بوده باشد يعنى همين كه سر از دو لب خارج شد شايع خواهد گشت .\r\nتفسير ابيات\r\nحيوانات مىگويند : بايستى گفتهء پيغمبر را از جان و دل بشنويم كه فرموده است : « در كارها مشورت كنيد » و ما بايستى مقصود تو را بفهميم كه چه كارى را مىخواهى انجام بدهى ؟ خرگوش مىگويد : من رازى را كه انديشيده‌ام نمىتوانم با شما در ميان بگذارم ، چرا ؟ اولًا مطالبى را كه ما قبل از وقوع بيان مىكنيم كاشف از ساده لوحى و نينديشيدن در عاقبت امور است ، زيرا اگر ما بدانيم كه چقدر علل محاسبه نشده در كارهاى ما دخالت مىورزند ، و چقدر آينده براى ما رويدادهايى را مىآورد كه اصلا در فكر ما خطور نكرده بود ، ما هرگز چيزى را كه براى آينده انديشيده‌ايم به اضافهء اين كه آن را صد درصد واقع شده تلقى نمىكنيم ، آن را به كسى هم اظهار نمىكنيم ، اين اظهار مفاسدى در دنبال دارد كه ممكن است به گرفتارىهاى ما اضافه كند ، زيرا اولًا - كيست تضمين كند كه ما در اين باره درست و منطقى انديشيده‌ايم مخصوصاً با در نظر گرفتن اين كه پيش گويى يكى از با اهميتترين نمودهاى انديشهء انسانى است ، و اگر ما در اظهار اين نمود شكست بخوريم شخصيت ما آسيب خواهد ديد .\r\nثانياً - آينده هرگز مثل گذشته و حال و حاضر نيست ، هنگامى كه يك حقيقت به وقوع نپيوسته هر اندازه هم كه قطعى بوده باشد باز از آن جهت كه واقع نشده است ، و ممكن است به موانعى دچار شود « اگر چه آن موانع فعلًا از نظر منطقى به حد صفر است » شبحى از ترديد در وقوع آن حقيقت در\r\n","description":"","footnote":"","page_name":" 480 ","page_number":504},
  {"content":"\r\nديده گان ما مجسم مىگردد ، مثلًا طلوع آفتاب فردا قطعى است ، اما چون هنوز فردا نشده است ، بشر طبيعتاً و با در نظر گرفتن اين كه تمام مجموعهء هستى در اختيار او نيست ، « اگر چه يك ميلياردم احتمال هم بوده باشد » محتمل است كه طلوع نكند . ولى آفتابى كه ديروز طلوع كرده يعنى با كره خاكى ما مواجه گشته است ، چون واقع شده ، و در شمار حوادث واقع شدهء جهان در آمده لذا مورد يقين ما مىباشد ، حتى در حال حاضر هم لحظهء بعدى جهان هستى را به طور صد درصد شهودى نمىدانيم . اين است وضع موجودات طبيعى كه ناخود آگاه و مطابق قوانين حتمى و قطعى در فعاليتاند و ما مىتوانيم آنها را با قوانين مربوطه بدانيم . از اينجا روشن مىشود كه اگر تدبير و پيش گويى ما مربوط به انسانها بوده باشد ، چه اندازه با احتمال مخالف روبرو خواهد گشت .\r\nزيرا انسان داراى شعور و آگاهى است ، به اضافهء اين كه داراى آزادى و اختيار هم هست ، و او با اين نيرو با هر گونه عوامل پيش بينى شده مىتواند مخالفت بورزد .\r\nثالثاً - ما خبرى را كه به يك فرد ديگرى مىدهيم ، اين خبر براى او مطرح مىشود ، و او موضوع خبر مزبور را مانند يك پديده طبيعى احساس مىكند ، مثلًا اگر به كسى خبر بدهيم كه من در فلان روز مسافرت خواهم كرد ، او مسافرت مرا واقع شده فرض كرده روى آن مسافرت محاسبه خواهد كرد ، در نتيجه و به طور كلى هر خبرى كه ما به اشخاص مىدهيم با خبر ندادن يكى نيست ، بلكه با اشكال مختلفى در شنونده تأثير ايجاد خواهد كرد ، پس اين خبر در او كم و بيش همان اثر را ايجاد مىكند كه در مقابل آينه بايستى و دم بزنى دم تو در آن اثر ايجاد مىكند .\r\nديگر اين كه خبرى منقول است كه مىگويد : سه چيز را همواره مخفى بدار :\r\n1 - راهى را كه در پيش گرفته‌اى . 2 - پول خود را . 3 - مذهبت را\r\n","description":"","footnote":"","page_name":" 481 ","page_number":505},
  {"content":"\r\n« البته گفتيم كه صحت اين حديث مورد تأمل است ، و اگر هم صحيح بوده باشد موكول به موارد مختلفى است كه اقتضاى مخفى ساختن دارد » .\r\nبنا بر اين اگر راز خود را به كسى فاش كنى ، بايستى با آن راز وداع بگويى زيرا ممكن است آشكار گردد .\r\nاگر راز از دو نفر تجاوز كند ، شايع خواهد گشت . هنگامى كه چند پرنده در يك دام اسير و گرفتار شوند با همديگر و به گوشهاى خود مخفيانه علاج كار را با كنايه و كلمات غلط انداز باز گو مىكنند . چنان كه پيامبر عظيم الشأن ما هنگام مشورت به طورى مشورت مىكرد كه هر ناكسى مطلع نمىگشت . گاهى با يك مثالى مقصود خويش را مىرسانيد . و شكل سؤال و جواب را طورى مطرح مىفرمود كه دشمن به هيچ وجه سر در نمىآورد .\r\n","description":"","footnote":"","page_name":" 482 ","page_number":506},
  {"content":"\r\n\r\nقصهء مكر كردن خرگوش با شير و بسر بردن\r\n\r\nحاصل آن خرگوش رأى خود نگفت\r\nمكر انديشيد با خود طاق و جفت\r\nبا وحوش از نيك و بد نگشود راز\r\nسرّ خود با جان خود مىراند باز\r\n( ( 1055 ) ) ساعتى تأخير كرد اندر شدن\r\nبعد از آن شد پيش شير پنجه زن\r\n( ( 1056 ) ) ز ان سبب كاندر شدن واماند دير\r\nخاك را مىكند و مىغرّيد شير\r\n( ( 1057 ) ) گفت من گفتم كه عهد آن خسان\r\nخام باشد خام و سست و نارسان\r\n( ( 1058 ) ) دمدمهء ايشان مرا از خر فكند\r\nچند بفريبد مرا اين دهر چند ؟\r\n( ( 1059 ) ) سخت درماند امير سست ريش\r\nچون نه پس بيند نه پيش از احمقيش\r\n( ( 1060 ) ) راه هموار است و زيرش دامها\r\nقحطى معنا ميان نامها\r\n( ( 1061 ) ) لفظها و نامها چون دامهاست\r\nلفظ شيرين ريگ آب عمر ماست\r\nعمر چون آب است وقت او را چو جو\r\nخلق باطن ريگ جوى عمر تو\r\n( ( 1062 ) ) آن يكى ريگى كه جوشد آب ازو\r\nسخت كمياب است رو آن را بجو\r\n( ( 1063 ) ) منبع حكمت شود حكمت طلب\r\nفارغ آيد او ز تحصيل و سبب\r\nهست آن ريگ اى پسر مرد خدا\r\nكو به حق پيوست و از خود شد جدا\r\nآب عذب دين همىجوشد ازو\r\nطالبان را ز ان حيات است و نمو\r\nغير مرد حق چو ريگ خشك دان\r\nآب عمرت را خورد او هر زمان\r\nطالب حكمت شو از مرد حكيم\r\nتا ازو گردى تو بينا و عليم\r\n( ( 1064 ) ) لوح حافظ لوح محفوظى شود\r\nعقل او از روح محفوظى شود\r\n( ( 1065 ) ) چون معلم بود عقلش ز ابتدا\r\nبعد از آن شد عقل شاگردى و را\r\n( ( 1066 ) ) عقل چون جبريل گويد احمدا\r\nگر يكى گامى نهم سوزد مرا\r\n( ( 1067 ) ) تو مرا بگذار زين پس پيش ران\r\nحدّ من اين بود اى سلطان جان\r\n( ( 1068 ) ) هر كه ماند از كاهلى بىشكر و صبر\r\nاو همىداند كه گيرد پاى جبر\r\n\r\n","description":"","footnote":"","page_name":" 483 ","page_number":507},
  {"content":"\r\n\r\n\r\n\r\n( ( 1069 ) ) هر كه جبر آورد خود رنجور كرد\r\nتا همان رنجوريش در گور كرد\r\n( ( 1070 ) ) گفت پيغمبر كه رنجورى بلاغ\r\nرنج آرد تا بميرد چون چراغ\r\n( ( 1071 ) ) جبر چه بود بستن اشكسته را\r\nيا به پيوستن رگ بگسسته را\r\n( ( 1072 ) ) چون در اين ره پاى خود بشكسته اى\r\nبر كه مىخندى چو پا را بسته‌اى ؟\r\n( ( 1073 ) ) وان كه پايش در ره كوشش شكست\r\nدر رسيد او را براق و بر نشست\r\n( ( 1074 ) ) حامل دين بود او محمول شد\r\nقابل فرمان بد او مقبول شد\r\n( ( 1075 ) ) تا كنون فرمان پذيرفتى ز شاه\r\nبعد از آن فرمان رساند بر سپاه\r\n( ( 1076 ) ) تا كنون اختر اثر كردى در او\r\nبعد از اين باشد امير اختر او\r\n( ( 1077 ) ) گر تو را اشكال آيد در نظر\r\nپس تو شك دارى در انشق القمر\r\n( ( 1078 ) ) تازه كن ايمان نه از گفت زبان\r\nاى هوا را تازه كردن در نهان\r\n( ( 1079 ) ) تا هوا تازه است ايمان تازه نيست\r\nكاين هوا جز قفل آن دروازه نيست\r\n( ( 1080 ) ) كرده‌اى تأويل حرف بكر را\r\nخويش را تأويل كن نى ذكر را\r\n( ( 1081 ) ) بر هوا تأويل قرآن مىكنى\r\nپست و كژ شد از تو معنىّ سنى ( 1 ) \r\n\r\nآيه\r\n« اِقْتَرَبَتِ اَلسَّاعَةُ وَاِنْشَقَّ اَلْقَمَرُ » 54 : 1 . ( 2 )  ( ساعت مقرر نزديك گشته و ماه از هم شكافت . )\r\n\r\n( ( 1061 ) ) لفظها و نامها چون دامهاست\r\nلفظ شيرين ريگ آب عمر ماست\r\n\r\nاصل ارتباط الفاظ با معانى خود\r\nما علت و انگيزه و آغاز وضع الفاظ را هر چه بدانيم يا ندانيم ، بالاخره آن چه كه مسلم است اين است كه : الفاظ براى نشان دادن معانى مقرر شده است .\r\nبه هر حال اين مقدار مورد ترديد نيست كه الفاظ به عنوان عالىترين ، و در اغلب\r\n","description":"","footnote":" ( 1 ) سنى عالى و روشن . .  ( 2 ) سوره القمر ، آيه 1 . . ","page_name":" 484 ","page_number":508},
  {"content":"\r\nمنحصرترين وسيلهء انتقال معانى مىباشد ، و به همين جهت بوده است كه در علوم كلاسيك ادبى مىگفتند : حكمت در وضع الفاظ ارائه معانى است .\r\nاما آيا در تاريخ بشرى اين اصل توانسته است وظيفهء واقعى خود را ايفا نمايد ؟ مسائلى در اين باره وجود دارد كه ما به طور اختصار آنها را بيان مىكنيم :\r\nمسئلهء اول هرگز نمىتوان معنى را آن چنان كه طبيعت معنى اقتضا مىكند در الفاظ نشان داد . اين ناتوانى از چند جهت مشاهده مىگردد :\r\nيكى اين كه معانى قابل تجسم نيست ، شما نمىتوانيد با كلمهء ديوار خود ديوار را نشان بدهيد ، بلكه بايستى در ذهن شنونده صورتى از ديوار موجود باشد ، تا او بتواند با كلمهء ديوار آن معنى را مجسم نمايد .\r\nدوم اختلاف در مشاهدات و چگونگى اندوخته هاى شناسايىها و وضع پذيرش درونى كه افراد انسانى دارند . مانع از اين است كه آن چه را كه گوينده واقعاً قصد كرده است در ذهن شنونده ايجاد نمايد .\r\nسوم اين است كه انسان به جهت قدرت بر ارتكاب خلاف واقع در مقاصد خود ، مىتواند كلمه‌اى را بگويد ، و مقصودش آن معناى حقيقى نباشد كه لفظ فى نفسه نشان مىدهد . شوخىها و دروغها و آزمايشها همه از همين قبيل است .\r\nمسئلهء دوم - اگر فرض كنيم كه گوينده حقيقتاً يك معناى مقصود را مىخواهد نشان بدهد ، ولى انتخاب لفظ بسته به نظر شخصى اوست ، در حالى كه براى شنونده آن لفظ دقيقاً ممكن است همان معنا را نشان ندهد .\r\nمسئلهء سوم - هر چه كه معانى از محسوسات بالاتر برود الفاظ در رسانيدن آن معانى كوتاه تر مىگردد ، زيرا الفاظ غالباً از محسوسات و تجارب انسانى صورت گرفته به جريان مىافتد . مسئلهء چهارم - ارتباط معانى با يكديگر خواه در محسوسات و خواه در معقولات ، مانع بزرگى از نشان دادن صحيح الفاظ آن معانى مىباشد ، مثلًا مىخواهيم بگوييم : « آب » و مقصودمان همان آب كه مادهء مايع است مىباشد ، اين آب صدها\r\n","description":"","footnote":"","page_name":" 485 ","page_number":509},
  {"content":"\r\nارتباط با عوامل طبيعى دارد كه آن را از گسيختگى و انفصال از آن عوامل بر كنار مىدارد ، زيرا مسلماً هر آب كه در خارج موجود است داراى مقدارى از حرارت يا برودت مشخص مىباشد ، و همچنين آب از نظر ظرف و هواى مجاور و اختلاط با مواد ديگر و كمى يا زيادى گوناگون است ، و به عبارت عمومىتر : خصوصيات و مشخصاتى كه پيرامون هر موجودى را گرفته آن را با ساير موجودات مربوط ساخته است ، نخواهد گذاشت كه الفاظ معانى مقصود گوينده را برساند : چنان كه در ادبيات گذشته مورد توجه قرار گرفته بود . ( 1 )  مسئله پنجم - معانى مربوط به كيفيت به هيچ وجه نمىتواند با آينهء الفاظ كاملًا نشان داده شود ، مخصوصاً كيفيتهاى روانى ، مثلًا كلمهء عشق هرگز نمىتواند آن چه را كه در درون عاشق مىگذرد ، كامل نشان بدهد ، و همچنين اراده و محبت و تجسيم و انديشه و غير ذلك ، زيرا ما هنگامى كه در بارهء اين قبيل معانى كلمه‌اى را مىشنويم ، به درون خود مراجعه كرده مىگوييم مقصود گوينده همين معنا است كه من در مىيابم ، در صورتى كه نمودهاى روانى هر شخصى به جهت ارتباط دقيقى كه با يكديگر در درون افراد انسانى دارند ، آن پديده را از درون خود استخراج كرده در قالب لفظ بشنونده عرضه مىكند . بنا بر مسائل فوق و مسائل ديگرى كه در اين مبحث وجود دارد ، تاريخ بشرى شكستهاى فردى و اجتماعى و تلفات زيادى در ارزشها ، بلكه واقعيتهايى را در موجوديت خويش به وسيلهء الفاظ از دست مىدهد .\r\nبا توجه به مسائل فوق است كه خواهيم ديد : نيرومندان با اين الفاظ در بارهء ناتوانان و براى ادامهء موجوديت خود از الفاظ چه بهره بردارىهاى ستمگرانه كرده‌اند .\r\nاز آن طرف بىنوايان هم نتوانسته‌اند آن چه را كه مىخواهند با الفاظ به طور\r\n","description":"","footnote":" ( 1 ) اين دشوارى در تفاهم ناشى از آن است كه ما نمىتوانيم « كلى » را كه هيچ گونه مشخصاتى نداشته باشد در ذهن خود مجسم كنيم . بنا بر اين الفاظ نمىتوانند معانى كلى حقيقى را نشان بدهند . . ","page_name":" 486 ","page_number":510},
  {"content":"\r\n\r\nصريح و قاطعانه ابراز نمايند . ( 1 )  چه اندازه زيبا مىگويد جلال الدين :\r\n\r\n( ( 1060 ) ) راه هموار است و زيرش دامها\r\nقحطى معنا ميان نامها\r\n( ( 1061 ) ) لفظها و نامها چون دامهاست\r\nلفظ شيرين ريگ آب عمر ماست\r\n\r\nآرى چه الفاظ شيرين كه هنگامى كه معانى آنها در زندگانى ما شروع به تأثير مىكند ، احساس مىكنيم كه ميان دندانهاى جان خود چه ريگهاى مضر را مىجويم ، آرى الفاظ راه ها را هموار نشان مىدهد . ولى زير اين راه هاى هموار دامها وجود دارد كه با گام گذاشتن در آن راه ها آشكار مىگردد .\r\n\r\nعمر چون آب است وقت او را چو جو\r\nخلق باطن ريگ جوى عمر تو\r\n\r\nتشبيه بسيار عالى در بارهء عمر و وضع روانى انسان\r\nمىگويد : زمان كلى كه در دستگاه طبيعت حكمفرماست ، مانند جويى است كه در گذر است . آب اين جوى ، زندگانى ما آدميان مىباشد . اخلاق درونى همانند ريگهايى در اين جوست كه آب عمر از آن مىگذرد . و ممكن است مقصود جلال الدين از جو اين باشد كه گذشت زمان و جريان آن با نظر به آب است كه در آن جريان دارد ، نتيجه چنين مىشود كه زمان ساختهء وضع زندگانى و احساس ما در بارهء آن است ، و اما خود حركت موجودات اين امتداد گذران را كه ما آن را زمان مىناميم ، ايجاد نمىكند . البته اين يك نظرى در بارهء زمان است كه جلال الدين در ابيات آينده\r\n","description":"","footnote":" ( 1 ) نشان دادن الفاظ معانى خود را ، نتيجه قرار دادى است كه ملل و اقوام تدريجاً پذيرفته‌اند ، و چون قرار دادها همواره در معرض تخلف قرار گرفته‌اند ، لذا الفاظ معانى خود را هرگز دقيقاً و بطور طبيعى نشان نخواهند داد . . ","page_name":" 487 ","page_number":511},
  {"content":"\r\nمتعرض خواهد گشت ، ما هم در آن مورد بحث مشروحى در باره آن انجام خواهيم داد . آن چه كه در بيت فوق مىخواهيم مورد بحث قرار بدهيم : احساس معمولى انسانها در بارهء زمان است ، و حاصل اين است كه عمر انسانى همان آب است كه در جوى زمان مىگذرد ، شايد اين بيت ذيل هم اشاره به اين معنا بوده باشد :\r\n\r\nبنشين بر لب جوى و گذر عمر ببين\r\nكاين اشارت ز جهان گذران ما را بس\r\n\r\nبا اين فرض به اين نتيجه مىرسيم كه آب عمر انسانى كه در جوى زمان در گذر است ، از روى يك عده ريگها مىگذرد . كيفيت و ارزيابى عمر انسانى مربوط به تماس آب عمر با ريگهاى مفروض است ، اين ريگهاى مفروض خلق و وضع روانى انسانها است بنا بر اين اگر اين ريگها زاينده بوده باشد ، آب روان در آن جوى كه عمر انسانى است با ارزش بوده باعث افزايش آن آب خواهد گشت . البته پر واضح است كه مقصود از افزايش آب در اينجا افزايش كمى نيست ، بلكه افزايش حقيقى است كه باعث با ارزش بودن عمر انسانى مىباشد به همين جهت است كه جلال الدين مىگويد :\r\n\r\n( ( 1062 ) ) آن يكى ريگى كه جوشد آب ازو\r\nسخت كمياب است رو آن را بجو\r\n\r\nو يك نتيجه ديگر فوق العاده با اهميت كه از اصل فوق مىتوان گرفت ، اين است كه شخصيتهاى رهبر اجتماعات انسانى ، خواه از طبقهء زمامداران و خواه از طبقهء روحانيون و عباد و خردمندان به منزلهء همان ريگهاى كلى هستند كه آبهاى نفوس افراد اجتماع از روى آنها مىگذرد ، هر اندازه كه آن ريگها با ارزش بوده باشند ، باعث با ارزش بودن افراد اجتماع خواهند بود ، در نتيجه روش ايده آلى را براى زندگانى اجتماع در دنبال خواهند داشت .\r\n","description":"","footnote":"","page_name":" 488 ","page_number":512},
  {"content":"\r\n\r\n\r\n( ( 1063 ) ) منبع حكمت شود حكمت طلب\r\nفارغ آيد او ز تحصيل و سبب\r\n\r\nهر كس چيزى را حقيقتاً طلب كند حد اقل به مقدارى از آن نيز خواهد رسيد\r\nاز آن جهت كه ريگهاى ارزنده جويبار انسانها بسيار كمياب است ، بايستى برويم و حكمت را از آن ريگهاى ارزنده ( صاحبان حكمت ) طلب كنيم ، و اين يك اصل ديگرى است كه :\r\nعاقبت جوينده يابنده بود حكمت را بطلبيم ، به حكمت خواهيم رسيد . اما يك اعتراض در اينجا به نظر مىرسد كه جلال الدين گويا متوجه آن بوده است ، اين اعتراض چنين است كه در دنيا گروه هاى فراوانى را ديده‌ايم كه طلب كردند ، و نتيجه‌اى نديدند ، و دويدند و به جايى نرسيدند . جواب اين اعتراض اين است كه اگر طلب كننده واقعاً و از روى قصد پاك و نيت خالصانه به تكاپو بيفتد ، محال است كه به نتيجه نرسد ، زيرا اگر به اين نكته متوجه شويم كه هنگامى كه روح انسانى با اخلاص و وجدان پاك در جستجوى ايده آل نيكو بود ، همين شروع به جستجو اولين گام در هدف مىباشد ، و به عبارت روشنتر مقدار و كميت راه رفتن در اينجا مطرح نيست ، آن چه كه مطرح است اين است كه : آيا به راه افتاده‌ايم يا نه ؟ راه افتادن همان و در هدف گام زدن همان ، اگر چه اين هدف به نوبت خود راهى است براى هدف عالىتر .\r\nمتأسفانه بشر از اين يك نكته غفلت ورزيده خود را از سعادتى كه در مجاورت او به سر مىبرد ، بىبهره ساخته است ، ( 1 )  او مىگويد : من كه على بن ابى طالب عليه السلام نشدم\r\n","description":"","footnote":" ( 1 ) بهشت برين اطاق مجاور همين اطاق است كه من در آن زندگى مىكنم ، اما كليدش را گم كرده‌ام . . ","page_name":" 489 ","page_number":513},
  {"content":"\r\n\r\nمن كه نمىتوانم مثلًا سقراط باشم . اين دردى است كه ناشى از « پريدن از روى خود حقيقت ، براى پيدا كردن حقيقتى كه لباس آينده به آن پوشانيده‌ايم » شده است ما در اين مورد ( رسيدن به مقصد روحى را ) مانند امور طبيعى در نظر مىگيريم ، و خيال مىكنيم كه بعد مسافتى بايد سپرى گردد تا به مقصد برسيم . روى همين اصل است كه جلال الدين مىگويد :\r\n\r\n( ( 1063 ) ) منبع حكمت شود حكمت طلب\r\nفارغ آيد او ز تحصيل و سبب\r\n( ( 1065 ) ) چون معلم بود عقلش ز ابتدا\r\nبعد از آن شد عقل شاگردى و را\r\n\r\nچگونه مىتوان به ما فوق عقل نظرى قدم گذاشت ؟\r\nهنگامى كه چشيدن راز حيات به انسان دست مىدهند ، و هنگامى كه آن فروغ نور خداوندى در جان ما فروزان مىشود ، وسايل معمولى درك ، معناى ديگرى پيدا مىكند .\r\nبراى توضيح اين مسئله مىگوييم : تعقل ضعيف يك كودك يا يك جوان ، حقايق و نمودها را براى او طورى نشان مىدهد كه او را در همان سن و سال قانع مىسازد . او به طور طبيعى تمام شناسايىهاى خود را مانند بزرگان روى روابط امكان و ضرورت و محال بنا گذارى مىكند ، مثلًا هنگامى كه موجوديت خود را مىسنجد و رسيدن به مقام عالى دانش را براى خود محال مىداند ، اين رابطهء محال كه در ذهن آن جوان منعكس مىگردد ، مانند همان محال است كه در ذهن يك رياضىدان در بارهء معادله‌اى كه حل آن محال است جلوه مىكند ، و هيچ تفاوتى از اين جهت در ذهن آن دو نفر وجود ندارد ولى هنگامى كه اين جوان بزرگتر مىشود ، و وسايل شناسايى او نيرومندتر و تجارب او بيشتر مىگردد . آن حكم محال را كه سابقاً داده بود پس مىگيرد ، و تبديل به « ممكن است » مىنمايد .\r\n","description":"","footnote":"","page_name":" 490 ","page_number":514},
  {"content":"\r\n\r\nاز اين مقدمه روشن مىشود كه براى انسان در هر دوره‌اى يا عقل مخصوصى وجود دارد ، و يا اين كه يك عقل وجود دارد ، كه تدريجاً با پيش رفت زمان و كوششهاى مناسب تقويت گشته به مراتب عالىتر از تعقل معمولى قدم مىگذارد . اين است كه جلال الدين مىگويد :\r\n\r\n( ( 1065 ) ) چون معلم بود عقلش ز ابتدا\r\nبعد از آن شد عقل شاگردى و را\r\n\r\nو ممكن است مقصود جلال الدين اين باشد كه انسان با تكامل در زندگانى روحى به جايى مىرسد كه حقيقتاً پا از عقل نظرى معمولى فراتر مىنهد ، و به جهانى از روح قدم مىگذارد كه تعقل در مقابل آن بسى ناچيز مىنمايد . البته براى قابل درك ساختن همين قضيه هم مطلبى كه در فوق اشاره كرديم مىتواند استدلال خوبى بوده باشد .\r\n\r\n( ( 1069 ) ) هر كه جبر آورد خود رنجور كرد\r\nتا همان رنجوريش در گور كرد\r\n\r\nساده لوحان جبر را اشتباه مىفهمند\r\nتو چرا جبر را به معناى زنجيرى منظور مىكنى كه تو را از تكامل باز بدارد . معناى جبر بستن شكسته ، يا جبران نقص است ، و يا به معناى پيوست دادن دو يا چند حقيقت گسسته به يكديگر . آنان كه جبر را بهانهء رشد و تكامل مىگيرند ، در حقيقت پاى خود را مىشكنند و يا پاى خود را مىبندند ، و سپس مىگويند : ما نمىتوانيم راه برويم .\r\n","description":"","footnote":"","page_name":" 491 ","page_number":515},
  {"content":"\r\n\r\n\r\n( ( 1073 ) ) و آن كه پايش در ره كوشش شكست\r\nدر رسيد او را براق و بر نشست\r\n\r\nراه برويد اگر پايتان در راه شكست به راهروى ادامه خواهيد داد\r\nدر اينجا جلال الدين يك حقيقت بسيار مهمى را متذكر مىشود كه اى كاش براى آدميان قابل هضم بود .\r\nاو مىگويد : تو كوشش كن ، و در تكاپو در راه سعادت و فضيلت ملالى به خود راه مده ، تو گمان مىكنى كه اگر وسايل آماده نشود و يا حركت تو در ظاهر با مانعى روبرو گردد ، تو ديگر نخواهى توانست به راه رفتن ادامه بدهى ، اين چنين گمان خلاف واقعيت موجود انسانى است ، چرا ؟ براى اين كه آن كسى كه در راه رشد شخصيت راه افتاد ، و در پى جويى حقيقت حركت كرد ، روح او ديگر آرامش نخواهد گرفت ، مگر اين كه خود پاى روح خود را بشكند ، لذا اگر در راه حقيقت ناتوان گشت او چنين خيال مىكند كه از راه رفتن باز مانده است ، زيرا او نمىداند اولين گام در راه انسانيت همان ، و وصول به هدف همان . اگر تو توانستى دريچه‌اى از حقيقت را براى خود باز كنى ديگر آن دريچه بسته نخواهد گشت . پس شروع در اين راه با پاى طبيعى و اختيارى پاهاى ديگرى را به شما خواهد داد كه ديگر نه لنگ خواهد شد ، و نخواهد شكست .\r\n\r\nچنين شنيدم كه لطف يزدان به روى جوينده در نبندد\r\nدرى كه بگشايد از حقيقت بر اهل عرفان دگر نبندد\r\n\r\nمگر خود انسان دريچه را به روى خود ببندد ، آيات شريفه در اين باره به حد\r\n","description":"","footnote":"","page_name":" 492 ","page_number":516},
  {"content":"\r\n\r\nوفور ديده مىشود از آن جمله : « الذين جاهدوا فينا لنهدينهم سبلنا » .\r\n( آنان كه در راه مجاهدت مىكنند ما راه هاى خود را به آنان نشان خواهيم داد . )\r\nتفسير ابيات\r\nخرگوش راز خود را نهفته مىدارد ، مقدارى در رفتن به سوى شير تأخير مىكند . از آن طرف شير در انتظار لقمهء خود بىصبر گشته مىغريد و با خود مىگفت : من چرا خودم را از مقاومت پياده كردم ؟ دمدمهء آن حيوانات مرا سست كرد ، آرى چنين است هر فرمانده سست عنصر و خوش باور كه پيش و پس امور را نمىانديشد ، آرى چنين اميران احمقاند .\r\nبا الفاظ خوشايند خود راه هموارى در پيش پاى من نمودار ساختند ولى چه دامهايى كه در زير اين هموار نماها بود و من نديدم ، الفاظ شيرين و جذابشان مرا از زندگى ساقط كرد .\r\nآرى عمر انسانى به منزلهء آب است كه در جويبار زمان در حركت است ، وضع روانى انسانى در اين جويبار طبيعت مانند ريگهايى است كه آبها از روى آنها جارى مىشود . بعضى از ريگها توليد كنندهء آب است ، و مىتواند آب جارى را كيفيت با ارزش بدهد ، و خيلى كميابند . كسى كه در دنيا براى زندگانى خود آن ارزش را مىدهد كه حكمتى بيندوزد و از آن بهره مند شود ، در جستجوى حكمت خواهد بود . و هر كس كه حكمت بجويد به سبب لطف و عنايت خداوندى به حكمت دست خواهد يافت ، آن ريگهاى با ارزش مردان خدا هستند ، آنها از ماديات و ماده پرستى رهايى يافته ، و توانسته‌اند خود را تا بارگاه خداوندى برسانند . آنان كسانى هستند كه آب خوشگوار دين از آنها مىجوشد ، آنان خود از دين بهره مند بوده ديگران را هم از دين بهره ور مىسازند . اما مردمى كه در اين دنيا حركت مىكنند و نفس مىكشند و مىخورند و مىخوابند و\r\n","description":"","footnote":"","page_name":" 493 ","page_number":517},
  {"content":"\r\nچند نفر مانند خود بىهدف را به اين كره خاكى مىغلطانند و مىروند ، آنان به منزلهء ريگهاى خشك هستند كه نه تنها آب نمىزايند ، بلكه آب را هم فرو مىكشند .\r\nحكمت را از مردم حكيم فرا گير ، نه مرد حكيم نما ، تا بر بينايى و دانش تو افزوده شود . در اين هنگام است كه تو حالت قابل بودن و استعداد محض بودن را از دست داده حالت مقبولى و فعليت را به خود خواهى گرفت .\r\nدر اين تحولات خواهى ديد كه زمانى عقل يا مرتبهء پايينى از عقل راهنماى تو بود ، اكنون تو راهنماى عقلى . تو به جايى خواهى رسيد عقل نخواهد توانست با تو همراه شود كه چنان كه جبرييل به پيامبر اكرم صلى الله عليه و آله ما گفت : كه ديگر من از اين برتر نمىتوانم بروم .\r\n\r\nهم سفرانش سپر انداختند\r\nبال شكستند و پر انداختند\r\n\r\nتو برو ، تو مىتوانى از اينجا برتر روى ، عقل نيز چنين پيش نهادى را به تو خواهد كرد .\r\nدر تكاپوى زندگى تن پرورى و مسامحه روا مدار . زيرا كارى كه در اين دنيا از دست مردم كاهل و طرفداران مكتب « بارى به هر جهت » مىآيد ، اين است كه بنشينند و با وسيلهء فلسفه بافى و بازى با الفاظ در بارهء جبر داد سخن بدهند .\r\nجبر گويى كه مخالفت با طبيعت جسمانى و روحانى انسانى است ، بالاخره چون نتيجهء درستى ندارد غير از رنجورى تا زير خاك سياه ثمرى نخواهد داشت .\r\nتو اگر بدون غرض مىخواهى در بارهء قوانين جاريهء انسان و جهان درك داشته باشى ، جبر را به معناى بستن شكسته منظور كن ، تو خود پاى خود را در راه زندگانى مىشكنى يا مىبندى و از راه رفتن باز مىمانى ،\r\n","description":"","footnote":"","page_name":" 494 ","page_number":518},
  {"content":"\r\nسپس در مقام شكوه و اعتراض مىگويى : من نمىتوانم راه بروم بيا در مقابل اين تبه كارى بنيان كن ، اين اصل عالى انسانى را درك كن كه : تو اگر در راه كوشش و تكاپو پايى از دست بدهى مركب عالىترى در اختيار تو قرار مىگيرد ، و تو را در نصف راه نمىگذارد . با آن كه تو قابل و حامل بودى با رهسپار شدن در اين راه ، مقبول و محمول خواهى گشت . تا كنون فرمان بر بودى ، و تمام قوانين انسانى و جهانى بر تو حكمفرما بودند ، و تو مىبايست كوركورانه از آنها اطاعت كنى ، حالا ديگر خود فرمانده دستگاه خواهى بود . تا كنون تو مىگفتى : آيا اختر طالع من اجازه خواهد داد كه من در زندگانى سعادتمند باشم ؟ پس از اين ديگر اختران دست بر سينه در مقابل تو تسليم خواهند گشت . تو اگر در اين اصل ترديد داشته باشى ، بايستى شكافتن ماه و ساير معجزات را كه با دست پيامبران عظام انجام گرفته منكر شوى .\r\nبيا در راه تازه كردن ايمانت بكوش ، تو كه به مقتضاى هوا پرستى همواره در صدد تازه كردن اشكال گوناگون هوا مىباشى ، بدان كه مادامى كه هوى و هوس تازه است ايمان كهنه و فرسوده خواهد بود . اگر بخواهى رابطهء ايمان و هوى را بفهمى ، بايستى درك كنى كه هوا قفل محكمى بر دروازهء ايمان است . تو مطالب تازه و زنده كننده را مطابق هواى خود تأويل مىكنى ، قرآن را هم بدل خواه خود تأويل و تفسير مىنمايى ، بيا خويشتن را تأويل كن ، در وضع روانى خود بينديش ، اگر احتياج به تأويل پيدا كردى ، وضع روانى خويش را تأويل كن .\r\n","description":"","footnote":"","page_name":" 495 ","page_number":519},
  {"content":"\r\n\r\nزيافت تأويل ركيك مگس ( 1 ) \r\n\r\nماند احوالت بدان طرفه مگس\r\nكو همىپنداشت خود را هست كس\r\nاز خودى سر مست گشته بىشراب\r\nذرّه‌اى خود را شمرده آفتاب\r\nوصف باران را شنيده در زمان\r\nگفته من عنقاى وقتم بىگمان\r\n( ( 1082 ) ) آن مگس بر برگ و كاه و بول خر\r\nهمچو كشتيبان همىافراشت سر\r\n( ( 1083 ) ) گفت من دريا و كشتى خوانده ام\r\nمدتى در فكر آن مىمانده ام\r\n( ( 1084 ) ) اينك اين دريا و اين كشتى و من\r\nمرد كشتيبان و اهل رأى و فن\r\n( ( 1085 ) ) بر سر دريا همىراند او عمد\r\nمىنمودش اين قدر بيرون ز حد\r\n( ( 1086 ) ) بود بىحد آن چمين نسبت به دو ( 2 ) \r\nآن نظر كو بيند آن را راست كو ؟\r\n( ( 1087 ) ) عالمش چندان بود كش بينش است\r\nچشم چندين ، بحر هم چندينش است\r\n( ( 1088 ) ) صاحب تأويل باطن چون مگس\r\nوهم او بول خر و تصوير خس\r\n( ( 1089 ) ) گر مگس تأويل بگذارد به راى\r\nآن مگس را بخت گرداند هماى\r\n( ( 1090 ) ) آن مگس نبود كش اين عبرت بود\r\nروح او نى در خور صورت بود\r\n( ( 1091 ) ) همچو آن خرگوش كو بر شير زد\r\nروح او كى بود اندر خورد قد\r\nماند احوالت بدان طرفه مگس\r\nكو همىپنداشت خود را هست كس\r\n\r\nمطابقت جهان با اندازه گنجايش حواس\r\nاين اصل را هم در گذشته توضيح داديم كه گسترش نمودهاى جهان براى هر كس به آن اندازه است كه حواسش اجازه مىدهد ، اين كه مىگويد :\r\n","description":"","footnote":" ( 1 ) زيافت پست و منحرف . .  ( 2 ) چمين بول . . ","page_name":" 496 ","page_number":520},
  {"content":"\r\n\r\n\r\n( ( 1087 ) ) عالمش چندان بود كش بينش است\r\nچشم چندين ، بحر هم چندينش است\r\n\r\nنمىتواند دليل بر ايده آليست بودن خالص جلال الدين بوده باشد ، زيرا نمىگويد : جهان به اندازهء حواس انسانى وجود دارد ، چنان كه بعضى از ايده آليستها معتقدند ، بلكه مىگويد نمايش جهان مربوط به اندازهء حواس جاندار است .\r\nتفسير ابيات\r\nاى انسان تأمل كن كه گاهى احوال تو به آن مگس ناچيز با آن حواس ناچيز ترش مىماند ، آن جاندار ضعيف خود را براى خويشتن مطرح مىكند ، يك عده مفاهيمى كه در بارهء دريا و كشتى و كشتيبان به گوشش خورده و براى خويش قابل شناسايى تشخيص داده است ، تمام آنها را در بارهء خود تطبيق مىكند .\r\nيعنى آن مفاهيم را مطابق موجوديت خود تأويل مىنمايد ، مىگويد : من همان عنقاى زمانم كه هستم ، اين مطلب را در چه حالى مىگويد ؟ در حالى كه روى كاه و بول خر نشسته است ، او از مفهوم كشتيبان چيزى را درك كرده و بر خود تطبيق نموده مىگويد : اين كه من روى آن نشسته‌ام دريا ، و اين كاه كشتى ، و من خودم هم كشتيبان اين دريا هستم ، و به قول مردم شايد هم به ريش بقيهء موجودات جهان از آن جمله اقيانوسهاى بزرگ و كشتيبانهاى ماهر و كشتىهاى بسيار بزرگ هم مىخندد .\r\nآرى همان پديده هاى ناچيز براى او كشتى و دريا و خود نيز كشتيبان همان دريا است ، زيرا حواس و انديشه و هوش او را بيشتر از اين نتيجه نمىدهد .\r\nاما اگر مگس به خود بيايد و ببيند كه در مقابل موجودات يا عظمت جهان هستى چيزى نيست ، همان موقع او از پرندهء ظريف و زيبا و با ارزش\r\n","description":"","footnote":"","page_name":" 497 ","page_number":521},
  {"content":"\r\nكه هما ناميده مىشود با ارزشتر و با عظمتتر خواهد گشت . چرا زيرا او خود را شناخت . شناسايى « خود » بزرگترين وسيلهء پيش برد « خود » مىباشد اين مگس پس از اين حالت خود شناسى ديگر مگس نيست ، او اگر چه صورت طبيعى خود را از دست نداده است ، ولى روح ديگرى در كالبد او دميده شده است كه خيلى با عظمتتر از مرغ هما مىباشد .\r\n","description":"","footnote":"","page_name":" 498 ","page_number":522},
  {"content":"\r\n\r\n\r\nرنجيدن شير از دير آمدن خرگوش\r\n\r\n( ( 1092 ) ) شير مىگفت از سر تيزى و خشم\r\nكز ره گوشم عدو بر بست چشم\r\n( ( 1093 ) ) مكرهاى جبريانم بسته كرد\r\nتير چوبينشان تنم را خسته كرد\r\n( ( 1094 ) ) زين سپس مىنشنوم آن دمدمه\r\nبانگ ديوان است و غولان آن همه\r\n( ( 1095 ) ) بردران اى دل تو ايشان را مايست\r\nپوستشان بر كن كشان جز پوست نيست\r\n( ( 1096 ) ) پوست چبود ؟ گفته هاى رنگ رنگ\r\nچون زره بر آب كش نبود درنگ\r\n( ( 1097 ) ) اين سخن چون پوست و معنى مغز دان\r\nاين سخن چون نقش و معنى همچو جان\r\n( ( 1098 ) ) پوست باشد مغز بد را عيب پوش\r\nمغز نيكو را ز غيرت غيب پوش\r\n( ( 1099 ) ) چون قلم از باد بد دفتر ز آب\r\nهر چه بنويسى فنا گردد شتاب\r\n( ( 1100 ) ) نقش آب است ار وفا جويى از آن\r\nباز گردى دستهاى خود گزان\r\n( ( 1101 ) ) باد در مردم هوا و آرزوست\r\nچون هوا بگذاشتى پيغام هوست\r\n( ( 1102 ) ) خوش بود پيغامهاى كردگار\r\nكو ز سر تا پاى باشد پايدار\r\n( ( 1103 ) ) خطبهء شاهان بگردد و ان كيا\r\nجز كيا و خطبه هاى انبيا\r\n( ( 1104 ) ) ز انكه بوش پادشاهان از هواست ( 1 ) \r\nبار نامهء انبياء از كبرياست\r\n( ( 1105 ) ) از درمها نام شاهان بر كنند\r\nنام احمد تا قيامت بر زنند\r\n( ( 1106 ) ) نام احمد نام جملهء انبياست\r\nچون كه صد آمد نود هم پيش ماست\r\nاين سخن پايان ندارد اى پسر\r\nقصهء خرگوش گوى و شير نر\r\n\r\nچند تشبيه\r\nاستدلالات بىپايهء حيوانات را در بارهء اثبات جبر به تيغ چوبين تشبيه نموده است جلال الدين در ابيات آينده بار ديگر اين تشبيه را در عموم استدلالهاى عقلانى نظرى بيان خواهد كرد و خواهد گفت :\r\n\r\nپاى استدلاليان چوبين بود\r\nپاى چوبين سخت بىتمكين بود\r\n\r\n","description":"","footnote":" ( 1 ) بوش موجوديت . . ","page_name":" 499 ","page_number":523},
  {"content":"\r\n2 - چنان كه آب در زره نمىايستد ، همچنان گفته هاى رنگارنگ چنان است كه مانند زره معانى را نمىتواند در خود حفظ نمايد . اختلاف در بهره بردارى از الفاظ و مغشوش بودن آنها در كلام و به قول معمولى « اين در و آن در زدن » و به وجود آمدن نوسانات بىمورد در سخن مىتواند از بىپايه بودن معناى مقصود كشف كند .\r\n3 - سخن همانند پوست است و معنى مغز آن . چنان كه پوست عيب مغز را مىپوشاند همچنان كلمات معانى زشت را مىپوشانند ، چنان كه در بحث گذشته گفتيم : كلماتى كه نشان ده معانى صحيح بوده ولى مقصود از آنها معانى تبه كارانه باشد ، بزرگترين بلاى جهان الفاظ است و اگر مغز نيكو باشد ، گويى لفظ به نيكويى معنا رشك برده و آن را در غيب مخفى مىدارد .\r\n4 - كتابت بىحقيقت و واقعيت نمىتواند اثرى در دل خواننده بگذارد ، زيرا هنگامى كه بدون حقيقت و مانند بعضى نويسندگان امروزى براى خود پرستى و شهرت جويى و سوداگرى ، حقايق را بنويسى ، تو در حقيقت مىخواهى باد را قلم فرض كرده و روى آب نقشى بكشى . به همين جهت است كه در دوران ما همه و همهء ناموران دروغين از انسان پرستى و نوع دوستى و صلح و صفا دم مىزنند ، با اين حال كوچكترين اثرى در جوامع بشرى مشاهده نمىشود . تو هوى و هوس خود را كه مانند باد است براى خود قلم اتخاذ نموده ، بر روى آب كه دلهاى سريع الانعطاف مردم است مىخواهى نقش بكشى ، بدون شك از ندامت دست خود را خواهى گزيد . ولى كار ما امروزه از اين مرحله هم گذشته است . زيرا به بهانهء آزادى قلم ، و آزادى بيان چه خيانتها كه بر ارواح انسانى نمىكنند .\r\nاينان آزادى را شديدتر از آن بتهاى جامد كه در دورانهاى باستان وحشىهاى انسان نما مىپرستيدند مورد پرستش قرار داده‌اند ، اين يك بهانه‌اى شده است براى اشباع حس خود پرستى خويش .\r\n","description":"","footnote":"","page_name":" 500 ","page_number":524},
  {"content":"\r\n\r\n\r\n( ( 1104 ) ) ز انكه بوش پادشاهان از هواست\r\nبار نامهء انبياء از كبرياست\r\n\r\nملاك تغير و پايدارى\r\nهر چه كه از نمودهاى جهان و انسان مشاهده مىشود در تحول و تغير قرار گرفته است ، زيرا نظم و بناى جهان به طور كلى در تغير است ، نشانهء زوال و فنا در پيشانى همهء موجودات و شئون آنها نقش بسته است ، جز آن موجودات كه جنبهء الهى پيدا كرده‌اند . اگر يك موجود بخواهد از نعمت بقاء برخوردار گردد ، اگر يك موجودى بخواهد سود او ادامه داشته باشد ، بايستى خود را به خداى يگانه مربوط بسازد .\r\nنيرومندان جهان و پادشاهان با آن همه امكانات وسيع ، و با آن همه نيروها كه جهانى را زير سلطهء خود داشته‌اند ، و آقايان دنيا مانند نوكران خود را در پيشگاه آنان تسليم كرده بودند از ميان رفتند . عمالقه و فراعنه و بيست و يك تمدن ، و بانيان و گردانندگان آنها زير خاك سيه فرو نشستند ، ولى انبياء و اولياء اللَّه كه شهداى راه حق و حقيقتاند ، و عشاق دلباختهء لا يزالى هستند ، همچنان به بقاء خود ادامه مىدهند نه بقا به آن معنى كه ما گمان مىكنيم كه عبارت است از خوردن و آشاميدن مقرون به هزاران ناراحتىها و اندوه هاى خانمان سوز ، بلكه بقايى كه در جوار رب الارباب و خداى بزرگ متنعم به نعمت روحانى مىباشند .\r\n\r\nآنان كه ره عشق گزيدند همه\r\nدر كوى حقيقت آرميدند همه\r\nدر معركهء دو كون فتح از عشق است\r\nهر چند سپاه او شهيدند همه ( 1 ) \r\n\r\nو لا تحسبن الذين قتلوا فى سبيل اللَّه امواتا بل احياء عند ربهم يرزقون فرحين بما آتاهم اللَّه » .\r\n( گمان مبر آنان كه در راه خدا به زندگانى خود خاتمه داده‌اند حقيقتاً آنها مرده اند\r\n","description":"","footnote":" ( 1 ) صدر المتالهين . . ","page_name":" 501 ","page_number":525},
  {"content":"\r\n\r\nنه بلكه آنان زنده ها هستند و در نزد خداوند از نعمتهاى ملكوتى بهره مند گشته ، به آن چه خدا به آنان عنايت فرموده است شادمانند ) .\r\nتفسير ابيات\r\nشير در حال غضب ، غرش كنان مىگفت : شگفتا ، دشمن چگونه از راه گوش ، چشم حقيقت بين مرا از من گرفت ، آنان با مكرها و فلسفه بافىهاى جبريانهء خود ، و با استدلالات چوبينشان بسته و خسته‌ام كردند . پس از اين ديگر از آن دمدمه ها نشنوم ، و بانگ غولان را گوش فرا ندهم ، اكنون نبايستى در مقابل حيله گرى آنها معطل و ساكت بنشينم من بايستى آنها را بدرانم ، و پوستشان را از تنشان بكنم ، آرى بايد پوستشان را بكنم ، زيرا براى آنان جز همان پوست ظاهرى از موجوديت چيزى وجود ندارد . گفته هاى رنگارنگ و خطابه هاى دل فريب آنان چيزى جز پوستهاى رنگارنگ نبوده است ، اين پوستها نمىتواند حقيقت را در خود جاى بدهد ، چنان كه زره نمىتواند آب را در خود نگاه بدارد اين سخنها را كه مىشنويد به طور كلى مانند پوست و معانى در آنها مانند مغز مىباشد .\r\nاين سخنها همانند نقش و صورت ، و معانى در آنها به منزلهء جان است . اگر معنى بد بوده باشد مانند مغز بد كه پوست آن را مىپوشاند ، لفظ نيز آن معناى بد را مىپوشاند . و اگر معنى نيكو باشد از رشك اين كه دست كسى به آن نرسد آن را مىپوشاند . هنگامى كه يك فرد قلم را از باد و كاغذ را از آب انتخاب كرده ، و بخواهد نقشى با باد روى آب بكشد بدون ترديد اين نقش بدون كوچكترين مهلت رو به فنا خواهد بود . تو وفا را از كه مىجويى ؟ از نقش بر آب ؟ چقدر ساده لوحى ؟ با اين جستجو و توقع زود باشد كه لب به دندان بگزى و پشيمان بر گردى .\r\n","description":"","footnote":"","page_name":" 502 ","page_number":526},
  {"content":"\r\nمىدانيد اين كه گفتم قلم را از باد قرار دادن پوچ و رو به فنا است مقصودم از باد چيست ؟ مقصودم از باد هوى و هوس شيطانى شماست ، بياييد ، اين هوى و هوس را كنار بگذاريد ، پيغام خدايى را دريابيد ، بقاء و ابديت مخصوص پيغام كردگارى است . پيغامهاى كردگارى سر تا پا ابديت و پايدارى است . آرى دبدبه و خطبه خوانى و سكه زنى شاهان روزگار محو و نابود مىگردد .\r\nچرا ؟ زيرا موجوديت شاهان پا در هواست . براى هستى آنها تكيه گاهى وجود ندارد ، ولى انبياء و اولياء اللَّه به جهت اتصال به بارگاه خداوند لا يزال پشتيبان ابدى داشته ، فنا بر آنها راهيابى ندارد . اين است كه نام پادشاهان فقط براى نشان دادن ماجراى گذشتگان مطرح مىگردد ، گاهى براى درس عبرت نام فراعنه و سلاطين را مطرح مىكنند ، ولى نام احمد عليه السلام همچنان به رهبرى خود ادامه مىدهد . و هنگامى كه ما نام احمد را به زبان مىآوريم ، در حقيقت مانند اين است كه رقم صد را به زبان آورده‌ايم ، چنان كه رقم صد شامل تمام اعداد از يك تا صد مىباشد ، نام احمد عليه السلام هم شامل تمام پيامبران عظيم الشأن الهى است .\r\n","description":"","footnote":"","page_name":" 503 ","page_number":527},
  {"content":"\r\n\r\nهم در بيان مكر خرگوش و تأخير آن از رفتن\r\n\r\n( ( 1107 ) ) در شدن خرگوش بس تأخير كرد\r\nمكر را با خويشتن تقرير كرد\r\n( ( 1108 ) ) در ره آمد بعد تأخير دراز\r\nتا به گوش شير گويد يك دو راز\r\n( ( 1109 ) ) تا چه عالمهاست در سوداى عقل\r\nتا چه با پهناست اين درياى عقل\r\nبحر بىپايان بود عقل بشر\r\nبحر را غوّاص بايد اى پسر\r\n( ( 1110 ) ) صورت ما اندرين بحر عذاب ( 1 ) \r\nمىدود چون كاسه ها بر روى آب\r\n( ( 1111 ) ) تا نشد پر بر سر دريا چو طشت\r\nچون كه پر شد طشت در وى غرق گشت\r\n( ( 1112 ) ) عقل پنهان است و ظاهر عالمى\r\nصورت ما موج يا از وى نمى\r\n( ( 1113 ) ) هر چه صورت مىوسيلت سازدش\r\nز ان وسيلت بحر دور اندازدش\r\n( ( 1114 ) ) تا نبيند دل دهندهء راز را\r\nتا نبيند تير دور انداز را\r\n( ( 1115 ) ) اسب خود را ياوه داند وز ستيز\r\nمىدواند اسب خود را راه تيز\r\n( ( 1116 ) ) اسب خود را ياوه داند آن جواد\r\nو اسب خود او را كشان كرده چو باد\r\n( ( 1117 ) ) در فغان و جستجو آن خيره سر\r\nهر طرف پرسان و جويان دربدر\r\n( ( 1118 ) ) كان كه دزديده است ما را كو و كيست ؟\r\nاين كه زير ران تو است اى خواجه چيست ؟\r\n( ( 1119 ) ) آرى اين اسب است ليك آن اسب كو ؟\r\nبا خود آ اى شهسوار اسب جو\r\nو صفها را مستمع گويد به راز\r\nتا شناسد مرد اسب خويش باز\r\n( ( 1120 ) ) جان ز پيدايى و نزديكى است گم\r\nچون شكم پر آب و لب خشكى چو خم\r\nدر درون خود بيفزا درد را\r\nتا ببينى سرخ و سبز و زرد را\r\n( ( 1121 ) ) كى ببينى سرخ و سبز و بور را\r\nتا نبينى پيش از اين سه نور را\r\n( ( 1122 ) ) ليك چون در رنگ گم شد هوش تو\r\nشد ز نور آن رنگها رو پوش تو\r\n( ( 1123 ) ) چون كه شب آن رنگها مستور بود\r\nپس بديدى ديد رنگ از نور بود\r\n\r\n","description":"","footnote":" ( 1 ) عذاب با كسر شيرين . . ","page_name":" 504 ","page_number":528},
  {"content":"\r\n\r\n( ( 1124 ) ) نيست ديد رنگ بىنور برون\r\nهمچنين رنگ خيال اندرون\r\n( ( 1125 ) ) اين برون از آفتاب و از سهاست\r\nو ان درون از عكس انوار علاست\r\n( ( 1126 ) ) نور نور چشم خود نور دل است\r\nنور چشم از نور دلها حاصل است\r\n( ( 1127 ) ) باز نور نور دل نور خداست\r\nكو ز نور عقل و حس پاك و جداست\r\n( ( 1128 ) ) شب نبد نور و نديدى رنگ را\r\nپس به ضد آن نور پيدا شد تو را\r\nشب نديدى رنگ كان بىنور بود\r\nرنگ چبود ؟ مهرهء كور و كبود\r\nكه نظر بر نور بود آن گه به رنگ\r\nضد به ضد پيدا شود چون روم و زنگ\r\n( ( 1129 ) ) ديدن نور است آن گه نور رنگ\r\nوين به ضدّ نور دانى بىدرنگ\r\nپس به ضد نور دانستى تو نور\r\nضدّ ضد را مىنمايد در صدور\r\n( ( 1130 ) ) رنج و غم را حق پى آن آفريد\r\nتا بدين ضد خوش دلى آيد پديد\r\n( ( 1131 ) ) پس نهانىها به ضد پيدا شود\r\nچون كه حق را نيست ضد پنهان بود\r\n( ( 1134 ) ) نور حق را نيست ضدّى در وجود\r\nتا به ضد او را توان پيدا نمود\r\n( ( 1135 ) ) لاجرم ابصارنا لا تدركه\r\nو هو يدرك بين تو از موسى و كه\r\n( ( 1136 ) ) صورت از معنى چو شير از بيشه دان\r\nيا چو آواز و سخن ز انديشه دان\r\n( ( 1137 ) ) اين سخن و آواز از انديشه خاست\r\nتو ندانى بحر انديشه كجاست ؟\r\n( ( 1138 ) ) ليك چون موج سخن ديدى لطيف\r\nبحر آن دانى كه هم باشد شريف\r\n( ( 1139 ) ) چون ز دانش موج انديشه بتاخت\r\nاز سخن و آواز او صورت بساخت\r\n( ( 1140 ) ) از سخن صورت بزاد و باز مرد\r\nموج خود را باز اندر بحر بود\r\n( ( 1141 ) ) صورت از بىصورتى آمد برون\r\nباز شد كانا إليه راجعون\r\n( ( 1142 ) ) پس تو را هر لحظه مرگ و رجعتى است\r\nمصطفى فرمود دنيا ساعتى است\r\n( ( 1143 ) ) فكرها تيرى است از هو در هوا\r\nدر هوا كى پايدار آيد ندا\r\n( ( 1144 ) ) هر نفس نو مىشود دنيا و ما\r\nبىخبر از نو شدن اندر بقا\r\n( ( 1145 ) ) عمر همچون جوى نو نو مىرسد\r\nمستمرى مىنمايد در جسد\r\n( ( 1146 ) ) آن ز تيرى مستمر شكل آمده است\r\nچون شرر كش تيز جنبانى به دست\r\n\r\n","description":"","footnote":"","page_name":" 505 ","page_number":529},
  {"content":"\r\n\r\n\r\n\r\n( ( 1147 ) ) شاخ آتش را بجنبانى بساز\r\nدر نظر آتش نمايد بس دراز\r\n( ( 1148 ) ) اين درازى مدت از تيزى صنع\r\nمىنمايد سرعت انگيزى صنع\r\n( ( 1149 ) ) طالب اين سر اگر علامه‌اى است\r\nنك حسام الدين كه سامى نامه‌اى است\r\nوصف او از شرح مستغنى بود\r\nرو حكايت كن كه بىگه مىشود\r\n\r\nآيه\r\n« لا تُدْرِكُه اَلأَبْصارُ وَهُوَ يُدْرِكُ اَلأَبْصارَ وَهُوَ اَللَّطِيفُ اَلْخَبِيرُ » 6 : 103 ( 1 )  ( ديده گان او را نمىبيند ولى او ديده ها را مىبيند اوست لطيف و آگاه ) « إِنَّا لِلَّه وَإِنَّا إِلَيْه راجِعُونَ » 2 : 156 ( 2 )  ( ما همه از آن خداييم و به سوى او بر مىگرديم )\r\nروايت\r\n« الدنيا ساعة » ( 3 )  ( دنيا ساعتى است )\r\n","description":"","footnote":" ( 1 ) سوره انعام ، آيه 103 . .  ( 2 ) سوره بقره ، آيه 156 . .  ( 3 ) بعضى از اهل حديث روايت را مجعول مىدانند ولى با نظر به آياتى كه مىگويد : در روز رستاخيز مردم خواهند گفت : « ما در آن زندگانى بيش از يك روز يا مقدارى از روز نبوده‌ايم . مضمون روايت قابل قبول است ، و چنان كه در مباحث آينده خواهيم گفت : اگر امتداد و گسترش زمان را كه در ذهن ديده مىشود حذف كنيم تمام حوادث آينده زندگانى انسان به شكل مجموعه‌اى در مىآيد مانند اين كه در يك لحظه متشكل شده‌اند . . ","page_name":" 506 ","page_number":530},
  {"content":"\r\n\r\n\r\n( ( 1109 ) ) تا چه عالمهاست در سوداى عقل\r\nتا چه با پهناست اين درياى عقل\r\n\r\nعظمت عقل\r\nعقل انسانى مانند اقيانوس بىكرانى است كه نهايتى بر آن ديده نمىشود . اين درياى بىپايان كه در هر فردى از انسان وجود دارد به فعاليت وادار نمىگردد . براى اين بحر ملاح لازم است ، كسى لازم است كه بتواند در اين اقيانوس بىكران فرو رود ، و به قول بعضى از انسان شناسان : هر روز قاره هاى جديدترى را در درون خود كشف مىنمايد ، مطابق محاسباتى كه در دوران معاصر ما به عمل آمده است مغز هر انسانى داراى تقريباً پانزده ميليارد رابطهء الكتريكى مىباشد ، متأسفانه انسانها از اين روابط بىشمار آن بهره بردارىها را كه امكان دارد از خود نشان نمىدهند . بلكه جاى تأسف است كه اشتغالات ماشينى « حتى در شهوترانى حيوانى » باعث شده است كه اصلا عقل براى گروه فراوانى مطرح نشود ، در عظمت عقل همين مقدار كافى است كه تمام اساس تمدنها و كشف قوانين و مجهولات به وسيلهء اين نيروى با عظمت انجام مىشود .\r\nدر كتاب كافى مرحوم كلينى بابى در موضوع عقل و جهل تعيين كرده از پيشوايان دين مقدس اسلام تحريك و ترغيب فوق العاده‌اى به تقويت و فعاليت نيروى عقلانى نقل كرده است . آيات شريفهء قرآن مجيد در موارد بسيار زياد با عبارات مختلفى از قبيل تعقل و تفكر و تدبر و تفقه و شعور ، عظمت اين نيرو را گوشزد فرموده است .\r\nآن چه در اين ابيات بايستى مورد توجه قرار بگيرد اين است كه جلال الدين در كتاب مثنوى در باره عقل مطالب گوناگونى اظهار مىدارد ، كه مثلًا گاهى آن چنان عقل را از درجهء اعتبار و ارزش ساقط مىسازد كه انسان گمان مىكند باعث تمام عقب افتادگىها و تيره بختى جوامع انسانى تبعيت از عقل و تعقل بوده است . گاهى عقل را به آن چنان مرتبه بالا مىبرد كه براى انسان وسيلهء با ارزشى جز آن تصور نمىكند .\r\n","description":"","footnote":"","page_name":" 507 ","page_number":531},
  {"content":"\r\nگاهى حتى پا را از اين هم فراتر نهاده ، با يك ديد فلسفى بسيار وسيع ، عقل را حقيقت و زير بناى جهان هستى قرار مىدهد مانند ژرژ ويلهم فردريك هگل و مىگويد :\r\n\r\nكل عالم صورت عقل كل است\r\nاوست باباى هر آنك اهل دل است\r\nاين جهان يك فكرت است از عقل كل\r\nعقل را شه دان و صورتها رسل\r\n\r\nيا در همين ابيات فوق كه مىگويد :\r\n\r\n( ( 1112 ) ) عقل پنهان است و ظاهر عالمى\r\nصورت ما موج يا از وى نمى\r\n\r\nمقصود جلال الدين از اين نظريات گوناگون چيست ؟ بايد بگوييم : با نظر به تمام آن چه كه در مكتب جلال الدين و ساير عرفاى اهل دانش ديده مىشود اين است كه : آن جا كه عقل را تضعيف نموده آن را به كلى از درجهء اعتبار ساقط مىسازند ، مقصود عقل جزيى نظرى است ، كه مىخواهد با وسايل معمولى خود تمام مسائل هستى را حل و فصل كند ، از آن جهت كه وسيله‌اى غير از زمان و مكان و كميت و كيفيت ندارد . و به عبارت روشنتر عقل با وسايلى كار مىكند كه آن وسايل از همين جهان مادى و با همين حواس محدود به دست آمده است ، به همين جهت است عقل را محكوم مىكند و مىگويد :\r\n\r\nعقل بند رهروان است اى پسر\r\nآن رها كن ره عيان است اى پسر\r\n\r\nاما اگر درست دقت كنيم خواهيم ديد : با آن ملاك و با آن انگيزه‌اى كه عقل را محكوم مىكند دل و حتى جان را هم محكوم و از درجه اعتبار واقعى ساقط مىنمايد ، باز مىگويد :\r\n\r\nعقل بند و دل فريبا جان حجاب\r\nراه ازين هر سه نهان است اى پسر\r\n\r\nپس آن جا كه عقل را تحقير مىكند ، مواردى است كه انسان به نام عقل يك فعاليت درونى انجام مىدهد كه وسايل طبيعىاش همان مفاهيم و موضوعات معمولى است كه فقط در روبناى طبيعت مىتواند صادق بوده باشد .\r\nولى آن گاه كه عقل را به عالىترين درجهء ارتقاء مىدهد موقعى است كه براى عقل مفهومى در نظر مىگيرد كه تقريباً تمام شخصيت ملكوتى انسانى مىباشد : البته اين عقل\r\n","description":"","footnote":"","page_name":" 508 ","page_number":532},
  {"content":"\r\n\r\nعالىترين وسيلهء ارتقاء و تكامل بوده بلكه رسيدن به چنين عالم عقل ، خود رسيدن به هدف نهايى مىباشد . يك حقيقت بالاتر از دو مفهوم مزبور براى عقل منظور مىكند كه تقريباً با زير بناى مكتب هگل موافقت دارد ، اين حقيقت در بيت ذيل روشن مىشود :\r\n\r\n( ( 1110 ) ) صورت ما اندرين بحر عذاب\r\nمىدود چون كاسه ها بر روى آب\r\n\r\nتمام صورتها در مقابل عقل\r\nممكن است مقصود از صورتها تمام نمودهاى جهان طبيعت بوده باشد ، با اين فرض جلال الدين در اين مورد روش ايده آليستى پيش مىگيرد و مانند هگل عقل را حقيقت ، و باقى نمودهاى جهان را صورت تلقى مىكند ، نتيجه اين است كه تمام صور جهان هستى در حقيقت مقدمه يا سايه هاى نارساى عقل كلى مىباشد . و چنان كه در بالا اشاره كرديم جلال الدين در ابيات آينده اين معنا را صريحاً خواهد گفت :\r\n\r\nكل عالم صورت عقل كل است\r\nاوست باباى هر آنك اهل دل است\r\n\r\nو همچنين دو بيت ذيل :\r\n\r\n( ( 1112 ) ) عقل پنهان است ظاهر عالمى\r\nصورت ما موج يا از وى نمى\r\nاين جهان يك فكرت است از عقل كل\r\nعقل را شه دان و صورتها رسل\r\n\r\nنيز شاهد همين معنا است كه مقصود جلال الدين از عقل معنايى است كه در مكتب هگل احساس مىشود :\r\nاين عقل كل كه زير بناى جهان هستى است ، به منزلهء دريايى است كه صورتهاى مادى در سطح آن مانند كاسه هايى هستند كه مادامى كه خالىاند روى آن در حركتند و همين كه پر گشتند در دريا فرو مىروند ، يعنى پس از آن كه هر موجودى راه تكامل خود را سپرى\r\n","description":"","footnote":"","page_name":" 509 ","page_number":533},
  {"content":"\r\n\r\nكرد به عقل كل مىپيوندد .\r\nاحتمال دوم در ابيات فوق اين است كه مقصود از عقل همان عقل به معناى معمولى بوده باشد « نه عقل نظرى كه محدود و محكوم به سقوط است » بلكه عقل عالى و ملكوتى كه شعاعى از نور خداوندى دارد ، بنا بر اين فرض بايد گفت كه مقصود از صورتها كه مانند كاسه هاى خالى روى آن در حركتند فعاليتهاى ذهنى بشرى است . مادامى كه به طور خام و همان شكل كه به وسيله حواس از خارج گرفته شده است در درون نمودار مىگردد مانند كاسه هاى خالى هستند كه ثبات و استقرارى ندارند و همين كه انسان به وسيلهء به كار انداختن عقل و وجدان و هوش و استعداد آنها را تنظيم نمود و آنها را به اصول صحيحى مستند ساخت و به عبارت مختصرتر جنبهء علمى واقعى به خود گرفت آن گاه در درياى عقل ملكوتى انسانى فرو مىروند .\r\nبدان جهت كه جلال الدين بارها عقل كل و اصالت آن را در جهان هستى گوشزد خواهد كرد ، لذا مجبوريم روش هگل را در بارهء اصالت عقل كل به طور اختصار توضيح بدهيم .\r\nالبته اختلاف ديدگاه ميان اين دو متفكر هم وجود دارد كه ما در مورد مناسب از ابيات مثنوى متذكر خواهيم شد ، روش هگل را در چند شماره به طور اختصار بيان مىكنيم .\r\nهگل و اصالت عقل كل\r\n1 - وجود يك امر حقيقى نيست ( واقعى نيست ) .\r\n2 - آن چه كه حقيقى است وجود ندارد زيرا « كلى » است اما اين كه وجود حقيقى نيست ، همان مطلب است كه گروهى از ايده آليستها مىگويند كه : « جهان خارجى تنها اوهام و خيالات است » در فلسفه و عرفان هند هم اين مطلب مطرح شده گفته‌اند : جهان هستى كه ديده مىشود مايا ( وهم ) است .\r\n3 - احساس خالص و مجرد براى ما چيز تازه‌اى نمىآموزد ، زيرا مثلًا هنگامى كه\r\n","description":"","footnote":"","page_name":" 510 ","page_number":534},
  {"content":"\r\nدر مقابل يك منظره احساس لذت مىكنيم ، اگر اين حالت را درست تحليل كنيم خواهيم ديد :\r\nمنظره‌اى كه براى من مطرح است پيش از اين در شكل گروهى از واحدهاى جداگانه يا در شكل تركيبات گوناگونى از آن واحدها ديده‌ام ، به طورى كه اين منظرهء فعلى را مىتوانم با آنها مقايسه كنم ، همچنين لذت را هم به جهت شناسايى واحدهاى ديگر درونى خود در مىيابم . و جاى ترديد نيست كه هر دو نوع واحدها ( واحدها و تركيبات گوناگون از واحدها و تركيبات منظرهء مفروض و همچنين واحدهاى ديگر درونى ) از قبيل مفاهيم هستند كه در ذهن من پيش از اين به وجود آمده‌اند . ( 1 )  4 - ذات يا گوهرى وجود ندارد كه مفاهيم ناشيه از احساسات را به آن نسبت بدهيم . يعنى هنگامى كه مىگوييم : رنگ سيب ، طعم سيب ، شكل سيب . . . و غير ذلك بدون شك مفاهيمى هستند كه مربوط به محسوسات ما در بارهء سيب است . و ما در مقابل اين امور ( رنگ و طعم و شكل . . . و ساير خواص سيب ) چيزى نداريم كه قابل درك بوده به عنوان يكى از مفاهيم جزء دانش ما قرار بگيرد . بنا بر اين يا ذات و گوهر براى اشياء وجود ندارد ، يا براى ابد مجهول خواهد بود .\r\nنتيجه اين است كه ما از اشياء خارجى ( برون ذاتى ) چيزى جز مفاهيم كلى ذهنى نداريم .\r\nافلاطون هم كليات را حقيقت اصيل مىداند ولى نه در جهان ذهن ، بلكه در خارج از ذات كه « مثل » ناميده مىشوند .\r\n5 - اين كلى كه حقيقت اشياء است آيا وجود دارد يا نه ؟\r\n","description":"","footnote":" ( 1 ) اين اعتراض وجود دارد كه احساسات قبلى چگونه بوجود آمده است مثلا در دوران كودكى كه براى اولين بار اشياء در مقابل ما قرار گرفته است چگونه آنها را دريافته‌ايم بدون ترديد دريافتهاى دوران كودكى كه جزئى و گسيخته‌اند ، نمىتوانند عين دريافت مفاهيم كنونى بوده باشند . . ","page_name":" 511 ","page_number":535},
  {"content":"\r\nجواب اين سؤال چنين است : كلى حقيقت دارد ولى وجود ندارد .\r\nوجود ندارد ، زيرا هيچ موجودى بدون تشخصات زمانى و مكانى و كيفى و كمى تحقق ندارد . در صورتى كه كلى داراى هيچ گونه تشخيص نيست . ( 1 )  كلى حقيقت دارد ، زيرا فقط كلى است كه مىتواند موضوع دانستن ما قرار بگيرد . از اين بيان نتيجه مىگيريم كه شىء حقيقى يعنى كلى وجود ندارد . زيرا وجود بدون تشخص امكان پذير نيست .\r\n6 - تمام نمودهاى جهان هستى اعم از پديده هاى روانى و مادى موجودند ، ولى حقيقت ندارند ، زيرا نمودهاى جهان هستى بدون واسطه به آگاهى انسان مطرح نمىشوند . بلكه به واسطهء مفاهيم و كليات احساس مىشوند ، اين مسئله در مطلب دوم گفته شد .\r\n7 - موجودات جهان هستى كه هر يك تشخصات مستقلى دارند ، داراى موجوديت تبعى ( وابسته ) به ديگرى مىباشند ، زيرا چنان كه گفتيم وجود آنها وابسته به كلى است .\r\n8 - اين كه مىگوييم هستى موجودات وابستهء « كلى » است مقصود اين نيست كه رابطهء كلى و موجودات مانند رابطهء علت و معلول « در شعور عمومى » است ، زيرا شعور عمومى انسانها در بارهء علت و معلول اين است كه علت از نظر زمان پيش از معلول است مانند نجار و ميز . در صورتى كه كلى از نظر زمان مقدم بر موجودات نيست ، بلكه مانند علت غائى است كه از جهت تعقل مقدم و از نظر وجود مؤخر مىباشد . مثلًا دانشمند شدن علت غائى فرا گيرى دانش است . تعقل دانشمند بودن پيش از كار فرا گيرى دانش است . اما خود دانشمند شدن پس از فرا گيرى دانش حاصل مىشود .\r\nو اگر بخواهيم اين مطلب را كه هگل مىگويد با روش ارسطويى تفسير كنيم .\r\n","description":"","footnote":" ( 1 ) اين مطلب در فلسفهء باركلى مورد اشكال قرار گرفته است زيرا چنان كه او مىگويد : هيچ كلى بدون تشخيص در ذهن نمودار نمىشود ، شما نمىتوانيد يك خط مستقيم كلى را تصور كنيد كه نه كوتاه باشد نه بلند نه ساكن باشد نه متحرك و داراى هيچ رنگى هم نباشد ، نه مستقل و نه منفرد . . ","page_name":" 512 ","page_number":536},
  {"content":"\r\nبايد بگوييم : كلى به منزلهء غايت و موجودات فعلى به منزلهء صور نوعيه هستند . صور نوعيهء اشياء كه موجوديت فعلى آنها است پيش از غايت يا غايت پيش از آنها نيست ، اين هم زمانى از نظر وجود خارجى است و از نظر تحليل عقلانى خواست غايت مقدم و به وجود آورندهء صور نوعيه ( موجوديت فعلى اشياء ) و وجودش پس از آنها است پس معلوم شد كه وابستگى موجودات جهان به « كلى » مانند وابستگى صور نوعيه ( موجوديت فعلى اشياء ) به غايت ، در فلسفه ارسطويى است .\r\n9 - چنان كه در فلسفهء هگل « كلى » حقيقت معقول جهان هستى است ، همچنان وابستگى تمام موجودات جهان هستى به « كلى » هم جنبهء تعقلى دارد ، مانند وابستگى نتيجه به مقدمات ، نه وابستگى معلول به علت اين دوگانگى در وابستگى ( وابستگى كلى به موجودات و وابستگى موجودات به كلى ) درست شبيه به وابستگى صور نوعيه موجودات به غايت و وابستگى غايت به موجودات در فلسفهء ارسطو مىباشد .\r\nوابستگى عقلى ميان موجودات و كلى چه معنا دارد ؟ جاى ترديد نيست كه ترتب و صدور نتيجه از مقدمات يك پديدهء عقلانى خالص است .\r\nيعنى هنگامى كه مىگوييم :\r\nسقراط انسان است .\r\nهر انسان فانى است .\r\nپس سقراط فانى است .\r\nبه هيچ وجه در جهان هستى تغير و دگرگونى به وجود نمىآيد ، بلكه تنها در جهان عقلى واحدهايى تشكل منطقى پيدا كرده نتيجه‌اى كه « سقراط فانى است » مانند غايت تعقل از دو مقدمه مزبوره نمودار مىشود .\r\n10 - گفتيم كه كليات مانند ساير موجودات جهان هستى وجود مشخص ندارند ، بلكه كليات حقايق اصيل هستند ، از اين اصل چنين نتيجه مىگيريم كه كليات وابسته به ذهن ما نمىباشند ، زيرا اگر وابسته به ذهن انسانها باشند مانند ساير موجودات مشخص و\r\n","description":"","footnote":"","page_name":" 513 ","page_number":537},
  {"content":"\r\n\r\nزمانى و مكانى بوده حقيقت نخواهند داشت .\r\n11 - از مطالب گذشته اين اصل در فلسفهء هگل روشن مىشود كه « مطلق همان ذهن است » يعنى تعقل است كه مىتواند مطلق بوده باشد ، زيرا تعقل چنان كه در فلسفهء شرق ديده مىشود عالىترين جلوهء ذهن است .\r\n12 - اين ذهن كه با تعقل متحد است يا تعقل جلوهء عالى آن است ، ذهن مشخص افراد انسانى نيست مانند ذهن اين شخص و آن شخص ، بلكه مقصود از ذهن يك حقيقت مجرد است و همان عقل كل است كه ارباب اديان آن را مشيت الهى معرفى كرده‌اند . اگر عقل فعال را در روش فلسفى « عقول دهگانه » اندكى رقيقتر و عالىتر مىتواند معرفى شود .\r\n\r\n( ( 1113 ) ) هر چه صورت مىوسيلت سازدش\r\nز ان وسيلت بحر دور اندازدش\r\n\r\nآيا مىتوان عقل را با خود عقل شناخت ؟\r\nيك اصل بسيار با اهميتى را جلال الدين از نظريهء فوق مىگيرد كه بايستى دقيقاً آن را مورد توجه قرار داد ، اين اصل چنين است :\r\nشما مىخواهيد حقيقت عقل را بشناسيد ؟ بسيار خوب وسيلهء شناسايى شما چيست ؟ وسيلهء شناسايى شما همان است كه ما آن را عقل ناميده‌ايم ، يعنى عقل به معناى حقيقت است كه زير بناى جهان هستى است ، و به عبارت روشنتر عقل همان موجود است كه تمام وسايل را براى شناخت جهان ساخته و به ذهن و مراكز مربوطه تحويل داده است .\r\nآيا شما مىتوانيد با ساختهء عقل خود عقل را درك كنيد ؟ آيا شما مىتوانيد تصور كنيد كه تير پس از رها شدن از كمان بر گردد و كمان\r\n","description":"","footnote":"","page_name":" 514 ","page_number":538},
  {"content":"\r\nخود را كاملًا درك نمايد ؟ اگر تمام رازها از خود دل سرچشمه مىگيرد ، چگونه مىتواند اين رازها دل را به شما بشناساند ؟ اين بيان با نظر ايده آليستى فوق كه تفسير كرديم بسيار سازش دارد ، يعنى هنگامى كه ما قبول كرديم كه اساس و حقيقت تمام حقايق عبارت است از عقل ، پس ضمناً قبول كرده‌ايم كه علت مستقيم به وجود آورندهء اين حقايق و صور عقل است . با اين فرض چگونه مىتوانيم صور و نمودها را كه معلولات عقل هستند نشان دهنده و معرف عقل قرار بدهيم ؟ ولى اين استدلال در فلسفهء هگل مردود مىشود ، زيرا چنان كه در بحث گذشته گفتيم او عقل را صادر كنندهء به معناى علت منظور نكرده است ، بلكه مانند علت غائى فرض مىكند ، بنا بر اين مىتوان عقل را با موجودات درونى و برونى ، شناخت ، چنان كه با صور فعلى موجودات در فلسفهء ارسطو قابل شناسايى مىباشد .\r\nاما از يك نظر ديگر براى امكان ناپذير بودن شناسايى عقل اين بيان وجود دارد كه مىگويد : مادامى كه ما در بيرون از خود ، حقايقى را از جهان طبيعت نشناسيم ، نمىتوانيم عقل را درك كنيم ، زيرا به حكم شناسايى اضداد بوسيلهء يكديگر بايستى اول ماده ( ضد ) عقل را درك كنيم ، سپس خود عقل را بشناسيم ، در صورتى كه ماده را هم با تعقل به وسيلهء حواس خواهيم شناخت . و اين همان دور مصرح منطقى است كه به تناقض مىانجامد .\r\nولى چنان كه گفتيم جلال الدين محال بودن شناسايى عقل را از آن جهت تقرير مىكند كه مىگويد : عقل كه زير بناى جهان هستى و تمام تشكيل دهندهء انسان است ، سازندهء تمام صور و تصورات و ادراكات ذهنى ماست ، بنا بر اين چگونه مىتوان با صورى كه ساخته شدهء عقل است ماهيت عقل را درك نمود ؟ بدين جهت است كه مىگويد :\r\n\r\n( ( 1113 ) ) هر چه صورت مىوسيلت سازدش\r\nآن وسيلت بحر ( عقل ) دور اندازدش\r\n( ( 1114 ) ) تا نبيند دل دهندهء راز را\r\nتا نبيند تير دور انداز را\r\n\r\nاز تشبيهى كه جلال الدين در بيت بعدى مىكند ( تا نبيند دل دهندهء راز را ) معلوم\r\n","description":"","footnote":"","page_name":" 515 ","page_number":539},
  {"content":"\r\nمىشود كه عقل را علت بروز صور مىداند ، « نه دليل عقلانى صور » چنان كه دهندهء راز ( عقل ) علت بروز خود دل و رازى است كه در آن بروز مىكند . و چنان كه تير نمىتواند بر گردد و كمان خود را كه او را پرتاب كرده است ببيند ، همچنين دل و صور نمىتوانند دهندهء راز و عقل را درك نمايند .\r\nسپس در مقام تشبيه و توضيح مىگويد : مثل اين گونه اشخاص كه مىخواهند عقل را بشناسند ، مثل كسى است كه به اسب سوار شده در جستجوى اسب به اين طرف و آن طرف مىدود كه اسب من كو ؟ در صورتى كه نمىداند كه علت همين حركات و آن چه كه او را آمادهء جستجوى اسب نموده است ، خود همين اسب است كه بر او سوار شده است . او خود نمىتواند اسب خويش را درك كند ، اما كسانى كه از او كنار هستند و به اسب ديگر ( عقل خود ) سوار گشته‌اند ، مىتوانند به او بگويند : كه اى آقا به كجا مىروى ؟ در جستجوى چيستى ؟ آن را كه جستجو مىكنى ما مىبينيم ، در زير ران تست ، تو اسب را سوار گشته‌اى .\r\nاين يك مطلب بسيار عالى از نظر روانى و فلسفى مىباشد كه جلال الدين مورد توجه قرار داده است . و اين كه ديگرى مىتواند بفهمد ، البته نه فهميدن كامل و تمام عيار ، زيرا چنان كه گفتيم حقيقت روح و عقل بر همگان مجهول است خواه بررسى كننده خود انسان در روح خويشتن بوده باشد ، و خواه ديگرى ، زيرا براى روح صورت مشخصى مانند ساير صور فيزيكى وجود ندارد كه انسان از آن صورت بتواند ماهيت آن را بفهمد اگر چه به طريق نسبى بوده باشد . اعتراضى كه مىتوان به اين دليل وارد ساخت اين است كه : جلال الدين با امكان شناسايى فرد ديگر كه مىگويد : همين كه تو را به جستجو و دويدن وادار كرده است عقل است ، اعتراف مىكند كه عقل قابل شناختن است . زيرا آن شخص از درون خود اين حقيقت را شناخته است كه عقل انسانى است كه انسان را وادار به جستجوى عقل مىكند . مگر اين كه بگوييم : مقصود جلال الدين از شخص ديگر اولياء اللَّه بوده باشد كه با حقايق تماس دارند .\r\n","description":"","footnote":"","page_name":" 516 ","page_number":540},
  {"content":"\r\nيك علت ديگر براى مجهول بودن روح و عقل تماس عمومى انسان با اشكال و نمودهاى مادى است ، زيرا طبيعت از همه جهات پيرامون او را فرا گرفته ، خواه ناخواه آگاهانه يا ناخود آگاه ، كميت و كيفيتها و شمارشها و حركت و سكون و غير ذلك از مقولات مادى تمام حواس او را به خود مشغول داشته است به همين جهت گويى ماده و ماديات قشر روح او را تشكيل داده است ، به طورى كه نمىتواند آن قشر را از خود كنار ساخته جهان را با عينك ديگر مطالعه نمايد ، يا حقايق ديگرى كه در جهان هستى با آن مقولات سازگار نيست درك نمايد . جلال الدين مىگويد :\r\nليك چون در رنگ گم شد هوش تو شد ز نور آن رنگها رو پوش تو براى درك واقعى حقايق يك راه بيشتر وجود ندارد ، و آن اين است كه : بايستى نورى در درون خود فروزان بسازى ، تا به كمك آن نور بتوانى پديده ها و نمودها را كه به منزلهء رنگ در اجسام خارجيه است درك كنى . مطابق قوانين فيزيكى اگر نور وجود نداشته باشد موضوع رنگ يا وجود ندارد ، يا براى ديده گان ما مطرح نخواهد بود و به هر حال رنگ نمودى نخواهد داشت .\r\nشناسايى حقايق جهان هستى كه روح و عقل از با عظمتترين و پيچيده ترين آنها است بدون يك نور خداوندى قابل شناسايى نخواهد بود . بنا بر اين چنان كه گفتيم : عقل نيز قابل شناسايى مىباشد .\r\n","description":"","footnote":"","page_name":" 517 ","page_number":541},
  {"content":"\r\n\r\n\r\n( ( 1133 ) ) پس به ضد نور دانستى تو نور\r\nضد ضد را مىنمايد در صدور\r\n\r\nيك قاعدهء كلى در شناخت اشياء ( شناسايى با اضداد ) « تعرف الاشياء باضدادها »\r\n( اشياء با اضداد خود شناخته مىشوند ) به نظر مىرسد كه اين اصل تا حدودى مىتواند در روشهاى شناسايى ما موجب پيش رفت بوده باشد ، ولى تمام علت شناسايى يك حقيقت منحصر به شناسايى اضداد آن نيست ، بلكه براى اين كه چيزى كاملًا شناخته شود بايستى خود آن شىء نمود خود را اولًا براى ما قابل شناسايى بسازد ، يعنى اولًا بايد خود او را مستقيماً مورد توجه قرار بدهيم سپس اشياء مربوط به آن شىء را « خواه آن اشياء با آن تضاد داشته باشند يا نه » مانند اشياء مربوط به موجوديت آن شىء از قبيل علل و معلولات ، لازم و ملزوم بلكه هر چيز كه در ما وراى حد آن شىء وجود دارد . البته اضداد هم به نوبت خود مىتوانند در نشان دادن حقيقت و خواص خود هنگامى كه منفى مىشوند مؤثر بوده باشند . و به نظر مىرسد كه مقصود گويندگان اين اصل ( اشياء با اضداد خود شناخته مىشوند ) همين معنى ( غير آن شىء ) بوده باشد ، نه تنها ضد اصطلاحى كه در فلسفه تعريف مىشود .\r\n","description":"","footnote":"","page_name":" 518 ","page_number":542},
  {"content":"\r\n\r\n\r\n( ( 1134 ) ) نور حق را نيست ضدى در وجود\r\nتا به ضد او را توان پيدا نمود\r\n\r\nچرا حقيقت خدا شناخته نخواهد شد ؟\r\nاز بيانات مربوط به اصل « اشياء با اضداد خود شناخته مىشوند » جلال الدين يك نتيجهء بسيار منطقى مىگيرد ، و آن اين است كه : چون براى خدا ضدى وجود ندارد ، لذا هرگز حقيقت آن موجود برتر شناخته نخواهد گشت . مىگويد :\r\n\r\n( ( 1131 ) ) پس نهانىها به ضد پيدا شود\r\nچون كه حق را نيست ضد پنهان بود\r\n\r\nچنان كه گفتيم روى آن اصل كه فلاسفه گذشته تقرير نموده‌اند ، اين مطلب بسيار صحيح است .\r\nولى بايستى اين مطلب را هم در نظر گرفت كه : مجهول بودن حقيقت خدا با استناد به نداشتن ضد فقط اين مقدار مىرساند كه حقيقت كامل او شناخته نشود ، و اما حد اقل موجوديت اجمالى آن بايستى شناخته شود ، چنان كه در ساير اشياء با اين كه اضداد آنها را نمىشناسيم ، ولى حد اقل به طور مستقيم مىتوانيم اركان وجودى او را بشناسيم ، در صورتى كه به هيچ وجه توانايى درك چگونگى وجود او را نداريم . به همين جهت است كه بايستى گفت : چون براى خدا نه علتى وجود دارد و نه موجود مماثل و نه رابطه فيزيكى با اشياء ديگر ، لذا نمىتوان حقيقت خدا را آن چنان كه هست شناخت . چنان كه از آن جهت كه كالبد مادى ما هيچ گونه سنخيتى با روح ندارد و نمىتواند در مقابل روح به عنوان علت يا ضد ، يا مماثل و هم سنخ آن مطرح شود ، لذا روح را با مقايسات كالبد مادى نمىتوان شناخت . اگر چه ما در بارهء روح يك علم حضورى ( خود آگاهى ) داريم ، ولى اين خود آگاهى ما را هرگز به حقيقت روح آشنا نمىسازد ، چنان كه جلال الدين در ابيات ديباچه مثنوى با بيان زيبايى گفته است :\r\n","description":"","footnote":"","page_name":" 519 ","page_number":543},
  {"content":"\r\n\r\n\r\nتن ز جان و جان ز تن مستور نيست\r\nليك كس را ديد جان دستور نيست\r\n\r\nو با اين مثال مىتوانيم اين تناقض را بر طرف كنيم كه چطور مىگوييد كه خدا روشنترين حقيقت است كه در جهان هستى وجود دارد ؟ زيرا اين روشنايى از يك جهت عالىترين روشنايى است كه ما در بارهء خدا داريم ، كه مىتوانيم او را مانند « من » بدون واسطه و به طور مستقيم دريابيم\r\n\r\n( ( 1136 ) ) صورت از معنى چو شير از بيشه دان\r\nيا چو آواز و سخن ز انديشه دان\r\n\r\nرابطه صورت و معنى\r\nاين مسئله يكى از نتايج مسئله اصالت عقل است كه در گذشته بررسى كرديم . در اين مسئله مىگويد : اصالت با معناست كه به طور عموم به معناى روحانيت جهان هستى است .\r\nچنان كه شير از بيشه است ، يعنى در بيشه توليد گشته از آن جا نمودار مىگردد . همچنين جهان صور از معنى توليد و نمودار مىگردد ، و نيز اصالت معنى در مقابل صورت ، مانند اصالت انديشه در مقابل آواز و سخن مىباشد ، اگر انديشه و تصورات قبلى نبوده باشد محال است كه آواز و سخنى از انسان صادر گردد . مىگويد : ثبات و پايدارى كه در جهان معنى و روح تصور مىگردد ، باعث مىشود كه اين جهان طبيعت كه محكوم به حركت و زوال است ، ناشى شده از عالم معنى تلقى گردد .\r\nو اين عمده دليل افلاطون به اثبات « مثل » مىباشد ، ولى بايستى اين حقيقت را هم در نظر گرفت كه آن معنا كه براى جهان طبيعت زير بنا تصور مىگردد ، با اين الفاظ و مفاهيم معمولى قابل توضيح و تفسير نمىباشد .\r\nآرى اين مقدار فقط درك مىكنيم كه در جهان طبيعت حقايق بسيار ظريف\r\n","description":"","footnote":"","page_name":" 520 ","page_number":544},
  {"content":"\r\nوجود دارد ، مانند عقل و روح انسانى ، و از همين نمودها استدلال مىكنيم كه ناچار زير بناى اين جهان بايستى حقايق ظريفترى بوده باشد ، چنان كه هنگامى كه موج سخن را لطيف مىبينيم . مىگوييم : انديشه‌اى كه به وجود آورندهء اين موج است بايستى شريفتر و ظريفتر بوده باشد . اين بايستگى از قاعدهء سنخيت ميان علت و معلول سرچشمه مىگيرد .\r\n\r\n( ( 1139 ) ) چون ز دانش موج انديشه بتاخت\r\nاز سخن و آواز او صورت بساخت\r\n\r\nدايره گردش خلقت چنين است :\r\nروح ) ) - - انديشه ) ) - - سخن ) ) - - روح كلى\r\nموج انديشه از دانش بر مىخيزد ، و از موج انديشه سخن و آواز آن ساخته مىشود ، سخن و آواز باعث توليد صورتها مىگردد ، زيرا ميان انسانها تفاهمى ايجاد مىكند و در تصرف در جهان طبيعت اثر مىگذارد ، اما اين صورت كه از سخن زاييده مىگردد چون در جويبار حركت قرار گرفته است از بين مىرود ، آن موج انديشه به آن دريا كه از آن برخاسته بود باز مىگردد . ( 1 ) \r\n","description":"","footnote":" ( 1 ) اين مطلب كه اصالت با عقل و انديشه است چنان كه در فلسفه هگل اشاره كرديم مسأله‌اى است كه از نظر مكتب رئاليسم قابل تصور است ، ولى در اين كه جريان خلقت و تحول به ترتيبى باشد كه جلال الدين در بيت فوق مىگويد . جاى دقت و تأمل بيشترى است ، زيرا تراوش موج انديشه از دانش و صدور سخن و آواز از انديشه بسيار منطقى است ، و همچنين استناد تمام صور موجودات به عقل مطابق روش ايده آليستى قابل تصور است ، ولى تراوش صورتها را آواز و سخن ابهام آميز به نظر مىرسد . مگر اين كه مقصود از آواز و سخن مرتبهء نازله انديشه باشد كه واسطهء تحقق صورتها مىباشد . . ","page_name":" 521 ","page_number":545},
  {"content":"\r\n\r\nآن دريا همان عقل كل يا عالم معنى است كه قبلًا گفتيم . پس اگر دقت كنيم خواهيم ديد كه صورت از بىصورتى بيرون آمده باز به بىصورتى برگشت .\r\nآرى تمام جهان هستى بدين سان از بىصورتى ايجاد گشته سپس به جهان ما وراى طبيعت كه بىصورتى است ، باز مىگردد ، زيرا :\r\nانا للَّه و انا إليه راجعون ( ما از آن خداييم و به سوى خدا باز گشت مىكنيم )\r\n\r\n( ( 1144 ) ) هر نفس نو مىشود دنيا و ما\r\nبىخبر از نو شدن اندر بقا\r\n\r\nمن دوباره به يك رودخانه وارد نشده ام\r\nهراكليد مىگويد « من دو بار به يك رودخانه وارد نشده‌ام » يعنى بار اول كه به رودخانه وارد شدم موجودى بودم با يك موقعيت مخصوص از لحاظ طبيعت جسمانى و روحانى ، همين كه بيرون آمدم خواستم دوباره به رودخانه وارد شوم ، هم من عوض شده بودم و هم رودخانه .\r\nاين جمله كه از فلسفهء باستانى يونان به يادگار مانده است ، يكى از جملات جاودانى است كه تا كنون تازگى خود را كاملًا حفظ كرده است . عين همين مطلب را جلال الدين رومى در اين ابيات به طريق ظريفتر و مثالهاى بسيار روشنى متذكر مىگردد .\r\n\r\n( ( 1144 ) ) هر نفس نو مىشود دنيا و ما\r\nبىخبر از نو شدن اندر بقا\r\n( ( 1145 ) ) عمر همچون جوى نو نو مىرسد\r\nمستمرى مىنمايد در جسد\r\n\r\nيك لحظه در اين جهان سكون وجود ندارد ، ما به اين حركت سريع و دقيق و دائمى كه جهان را تازه مىكند ، اطلاعى نداريم ، زيرا حركت هنگامى كه شتاب بيشتر پيدا كرد ، از آن جهت كه درك ما نمىتواند نقاط گسيختهء حركت را از يكديگر تشخيص بدهد\r\n","description":"","footnote":"","page_name":" 522 ","page_number":546},
  {"content":"\r\n\r\nلذا آن را در شكل استمرار و اتصال كه به صورت واحدى در مىآيد احساس مىكنيم ، و همين جهان نو را كهنه تصور مىكنيم ، مثالهايى كه اين مطلب را روشن مىكند از قرار ذيل است :\r\nهنگامى كه آتش گردان را در دست خود با شتاب بگردانيم ، خواهيم ديد : يك دايرهء حقيقى نمودار مىگردد كه به هيچ وجه آن دايره را نمىتوانيم از نظر حس بينايى به نقطه هاى گسيخته تجزيه كنيم ، در صورتى كه آتش گردان مفروض يك موجود محدودى است كه به جهت حركت از نقطه هاى نزديك به هم عبور نموده است .\r\nاگر شاخه هاى آتش را با سرعت در دست حركت بدهيد ، فقط يك خط مستقيم طولانى به شما نشان مىدهد كه هيچ گونه نقاط را در آن نمىتوان تشخيص داد .\r\nاين است كه حركت سريعى كه در جهان طبيعت وجود دارد ، در قرآن مجيد در يكى از آيات مىفرمايد :\r\n« وَتَرَى اَلْجِبالَ تَحْسَبُها جامِدَةً وَهِيَ تَمُرُّ مَرَّ اَلسَّحابِ » 27 : 88 ( 1 )  ( تو كوه ها را مىبينى و گمان مىكنى آنها راكد و ايستاده‌اند در صورتى كه آنها مانند ابرهاى گذران در حركتند ) « كُلَّ يَوْمٍ هُوَ فِي شَأْنٍ » 55 : 29 ( 2 )  ( در هر روزى او ( خدا ) در كارى است . )\r\nتفسير ابيات\r\nچند بيت گذشته كه مورد بحث و بررسى قرار داديم ، يكى از موارد بسيار پر معناى مثنوى جلال الدين است .\r\nخرگوش در رفتن به سوى شير تأخير زيادى كرد ، زيرا مكرى كه طرح كرده بود ، اقتضاى چنان تأخير را مىكرد ، پس از گذشت مدتى خود را\r\n","description":"","footnote":" ( 1 ) سوره النمل ، آيه 88 . .  ( 2 ) سوره الرحمن ، آيه 92 . . ","page_name":" 523 ","page_number":547},
  {"content":"\r\nبه نزد شير رسانيد ، تا به گوش او مطالبى را در بارهء عقل بگويد ، و به او بفهماند كه چه عالمهاى گوناگون در فعاليتهاى عقلانى وجود دارد ، اين درياى عقل چقدر پهناور و گسترده و عميق است . اين درياى بىپايان عقل را شايد گروه زيادى از افراد انسانى درك كنند ، ولى اشخاصى كه در اين درياى بىپايان غوطه ور مىگردند و از مزاياى آن برخوردار مىشوند بسيار نادر و اندك مىباشند .\r\nصورت ما در روى عقل مانند كاسه هايى است در روى آب ، مادامى كه كاسه ها خالى است ، مانند طشت خالى در سطح آب شناور است ، و هنگامى كه پر گشت ، در آب فرو مىرود ، عقل كل مانند كاسه هاى خالى در روى پردهء طبيعت ديده نمىشود ، عقل در پشت پرده قرار گرفته و جهانى را نمودار ساخته است . صور طبيعى ما مانند امواج يا نمى از آن درياى عقل است .\r\nروى همين جهت هر چه كه صورتهاى طبيعى ما « كه مغز با تمام فعاليتهايش جزئى از آنها است » اگر بخواهد در بارهء همين عقل كل اظهار نظر بكند و آن را تعريف نمايد و در بارهء آن حكمى كند ، ( وسايل شناخت عقل كلى را صورتها آماده بسازد ) نخواهد توانست ، زيرا خود درياى عقل است كه همان ساخته شده ها را بيرون انداخته است . لذا براى تعريف عقل كلى از وسيله هايى كه ساخت آن صورتها است نمىتوان بهره بردارى نمود . به همين جهت است كه دل دهندهء راز دل را نمىتواند درك كند ، چنان كه تير نمىتواند بر گردد و تير انداز خود را ببيند ، و چنان كه آن اسب سوارى كه اسب را به اين طرف و آن طرف مىدواند و اسب را نمىبيند ، مىگويد : كجاست اسب من ؟ در صورتى كه خود اسب او را مىدواند .\r\nآرى خود اين شخص كه سوار اسب است ، نمىتواند اسب را درك كند\r\n","description":"","footnote":"","page_name":" 524 ","page_number":548},
  {"content":"\r\nولى كسى كه بيرون از ذات اوست و مانند مستمع است مىتواند به او بگويد : آقاى عزيز اسبى را كه مىخواهى پيدا كنى ، در زير خود گرفته ، آن را به اين طرف و آن طرف مىدوانى . بدين سان م توان فهميد كه چرا روح انسانى مجهول است ، زيرا روح خيلى به انسان نزديك است ، حتى كار به جايى رسيده است كه فرويد همين مسئله را در يكى از كتابهاى خود در پديدهء « خود هشيارى » تذكر داده مىگويد : در حالت خود هشيارى از آن جهت كه خيلى به خود نزديك مىشويم ، لذا درك اين حالت براى ما دشوار است .\r\nبياييد ، در درون خود فعاليت روحانى را تقويت نماييم ، تا رنگهاى گوناگون جهان هستى را درك كنيم ، اين فعاليت براى ما نورى ايجاد خواهد كرد كه بتوانيم با آن نور رنگها را ببينيم .\r\nحالت معنى را به نمود طبيعى و صورى جهان هستى مقايسه كن خواهى ديد : اگر پيش از رنگها نور را نبينى ، نمىتوانى آن رنگها را تشخيص بدهى ، اگر مىتوانستى رنگها را بدون نور تشخيص بدهى ، چرا در تاريكى شبرنگها را درك نمىكنى ؟ پس چنان كه نور ظاهرى فيزيكى وسيلهء درك رنگهاى بيرونى است ، همچنين نور درونى روحانى هم وسيلهء درك حقايق درونى خواهد بود .\r\nروشنگرى نور عالم بيرونى از آفتاب ، و ساير اجسام نورانى است ، ولى نور درونى از انوار عالم اعلا سرچشمه مىگيرد .\r\nآرى :\r\n« وَمَنْ لَمْ يَجْعَلِ الله لَه نُوراً فَما لَه مِنْ نُورٍ » 24 : 40 ( 1 )  ( هر كس كه خدا را براى او نورى عطا نكند نورى براى او وجود ندارد ) .\r\n","description":"","footnote":" ( 1 ) سوره نور ، آيه 40 . . ","page_name":" 525 ","page_number":549},
  {"content":"\r\nاز اين اصل مطلب ديگرى را مىتوانيم استفاده كنيم ، و آن اين است كه شناختن رنگها به وسيلهء نور به جهت قانون :\r\n« تعريف الاشياء باضدادها » .\r\n( اشياء با اضداد خود شناخته مىشود ) .\r\nصورت مىگيرد ، پس اين يك قاعدهء كلى است كه براى شناخت همه جانبه اشياء مجبوريم اضداد آنها را بشناسيم . مهمترين نتيجه‌اى كه از اين قاعده مىگيريم اين است كه : ما هرگز نخواهيم توانست به حقيقت خداوندى پى ببريم ، زيرا كه براى او ضدى در ميان اشياء وجود ندارد .\r\nشيخ محمود شبسترى مىگويد :\r\n\r\nاگر خورشيد بر يك حال بودى\r\nشعاع او به يك منوال بودى\r\nندانستى كسى كاين پرتو از اوست\r\nنكردى هيچ فرق مغز از پوست\r\nظهور جملهء اشياء به ضد است\r\nولى حق را نه مانند و نه ندّ است\r\nچو ذاتش را نباشد ضد و همتا\r\nنمىدانم چگونه دانى او را\r\n\r\nالبته بيتى را كه شبسترى گفته است ، شاملتر از بيت جلال الدين است ، زيرا چنان كه گفتيم : اشياء را با امثال و ساير موجودات مربوطه هم مىشود شناخت ، فقط شناسايى منحصر به ضد نيست ، و اين مطلب را شبسترى در ابيات فوق متوجه شده است كه مىگويد : « ولى حق را نه مانند و نه ند است » .\r\nخلاصه ديده گان ما او را نمىتواند درك نمايد ، ولى او تمام حقايق را و از آن جمله ديده گان ما را مىبيند ، اگر بخواهى اين مطلب روشنتر شود به مسئله شكافتن كوه و افتادن موسى از ديدن نور عظمت خداوندى دقت كن . جريان منظم حقايق از معنى شروع گشته در معنى ختم مىشود ، چنان كه صورت از آواز و سخن بر مىخيزد ، او از و سخن از انديشه و انديشه از درياى عقل . پس از آن كه صورت در جهان هستى نمودار\r\n","description":"","footnote":"","page_name":" 526 ","page_number":550},
  {"content":"\r\nمىگردد ، انديشه كه منشأ و علت نزديك آن بود يا جنبهء واسطه‌اى ميان دو جهان طبيعت و ما وراى طبيعت داشت ، به درياى اصلى خود كه همان عقل كلى است بر مىگردد .\r\nآرى :\r\n« انا للَّه و انا إليه راجعون » .\r\nپس اگر دقت كنى خواهى ديد : تو در اين زندگانى هر لحظه به وجود و معدوم مىگردى ، چنان كه پيامبر فرمود دنيا ساعتى ( لحظه ) است ممكن است بگوييد : چرا اين حركت و وجود و عدم را ما درك نمىكنيم ؟ مىگويد : براى شما چند مثال مىزنم كه مطلب روشن شود : آتش گردان را هنگامى كه در دستت با شتاب مىچرخانى مىبينى يك دايره حقيقى نمودار مىگردد ، در صورتى كه دايرهء حقيقى وجود ندارد ، بلكه آتش گردان است كه به جهت شتاب حركت دايره نمودار گشته است . و همچنين اگر شاخهء آتشى را به طور مستقيم در خط مستقيم با شتاب حركت بدهى ، خواهى ديد : يك آتش دراز نمودار گشته است ، اين است كه درازى و امتداد ماده براى تو يك واحد حقيقى جلوه مىكند .\r\nنگاهى به روش تركيبى ( سنتتيك ) جلال الدين در سرتاسر مثنوى آن چه كه فوق العاده جلب توجه مىكند روش تركيبى جلال الدين است . او به طور شگفت انگيزى از گسيخته شدن حقايق و بريدن آنها از قلمرو ما فوق طبيعى بسيار گريزان است ، به عنوان نمونه ما مطالب گذشته را كه در تفسير ابيات مربوطه بيان كرديم تأليف نموده نمودارى از جنبهء تركيبى آنها را بيان مىكنيم :\r\n1 - در فعاليت عقلانى عواملى وجود دارد ، و درياى عقل خيلى پهناور است : آرى « تا چه با پهناست اين درياى عقل »\r\n2 - عقل انسانى كه در پاى پهناورى است به خودى خود مفيد نخواهد بود ، بلكه\r\n","description":"","footnote":"","page_name":" 527 ","page_number":551},
  {"content":"\r\n« بحر را غواص بايد اى پسر » .\r\n3 - صورتهاى كالبد مادى ما يا مطابق روش فردريك هگل تمام جهان مادى در روى اين درياى پهناور ( عقل ) مانند كاسه هاى خالى در روى آب است . اين همان مطلب است كه هگل از ارسطو گرفته سيستم فلسفى خود را روى آن بنا نهاده است .\r\nارسطو گفته بود : علت غانى موجودات مادى صور فعليه ى آنها است كه راز به وجود آمدن آنها را نشان مىدهد . نسبت صور فعليه به صور فعليه ى آينده نسبت قوه و فعل است ، هر يكى از فعليتها پيش از موجوديت اشياء پيش از ورود به قلمرو طبيعت به عنوان غايتهاى نسبى منظور شده ، پس از ورود به صحنه طبيعت تدريجاً اين غايتهاى نسبى رو به كمال مىرود ، در اينجا ارسطو صريحاً در بارهء غايت مطلق چيزى نمىگويد ، هگل همين راه را پيش مىگيرد و غايت مطلق را به عنوان عقل كلى مطرح مىكند ، اين عقل كلى عالىترين فعليت جهان هستى مىباشد . بنا بر اين صور و نمودهاى عالم مادى چنان كه جلال الدين مىگويد : مانند كاسه هاى خالى بر روى درياى عقل شناور مىباشند تا آن گاه كه از فعليت بيشترى برخوردار گردند و مانند طشت پر از آب در آب فرو روند ، براى اين است كه مىگويد :\r\n\r\n( ( 1111 ) ) تا نشد پر بر سر دريا چو طشت\r\nچون كه پر شد طشت در وى غرق گشت\r\n\r\nبنا بر اين :\r\n\r\n( ( 1112 ) ) عقل پنهان است و ظاهر عالمى\r\nصورت ما موج يا از وى نمى\r\n\r\nسپس مطلب ديگرى را در بارهء عقل پيش مىكشد ، اين بار مىخواهد دو دليل بياورد با اين كه حقيقت اين عقل كلى شناخته نخواهد شد .\r\nدليل اول :\r\nوقتى كه فرض كرديم سازنده وسايل معمولى درك ، خود عقل كلى است چگونه اين وسايل ساخته شده مىتوانند سازندهء خويش يعنى عقل را بشناسند ، اين نظير اين است كه دستگاه جامد موسيقى كه با دست موزيسين ساخته شده است بر گردد\r\n","description":"","footnote":"","page_name":" 528 ","page_number":552},
  {"content":"\r\nوضع روانى سازندهء دستگاه را درك كند در اين مورد دو مثال ابداعى مىآورد و مىگويد : جستجو كنندهء عقل كلى از ماديات و با وسايل درك معمولى شبيه به اين است كه :\r\n1 - تيرى كه از كمان پرتاب شده است بر گردد و تير انداز را درك كند 2 - كسى كه سوار اسب شده است ، به اين سو و به آن سو براى جستجوى اسب خويش بدود پس از بيان اين مطلب مىگويد : ممكن است شما توهم كرده بگوييد : روى اين محاسبه نبايستى ما حتى يك شناسايى اجمالى هم در بارهء عقل كلى داشته باشيم ، با اين كه اگر توجهى به آن نداشتيم اصلا به هيچ وجه گفتگوى علمى و فلسفى يا عرفانى در بارهء آن امكان پذير نبود ، در صورتى كه در بارهء اين موضوع گفتگوها مىكنيم و فلسفه ها مىسازيم ، جلال الدين مىگويد : بلى ، اما از مشاهدهء توصيف و حال ديگران ما به چنين حقيقتى پى مىبريم .\r\n\r\nو صفها را مستمع گويد به راز\r\nتا شناسد مرد اسب خويش باز\r\n\r\nدليل دوم :\r\n\r\n( ( 1120 ) ) جان ز پيدايى و نزديكى است گم\r\nچون شكم پر آب و لب خشكى چو خم\r\n\r\nاين مطلب را در ديباچه مثنوى نيز متذكر شده گفته است :\r\n\r\nتن ز جان و جان ز تن مستور نيست\r\nليك كس را ديد جان دستور نيست\r\n\r\nفرويد مىگويد : مشكلترين حالات روانى ما همان خود هشيارى است كه خود را درك مىكنيم ، زيرا در اين موقع ما به خودمان خيلى نزديك هستيم .\r\n4 - گويا با ثبوت اين مطلب كه انسان نخواهد توانست عقل كلى را بشناسد به بن بستى مىرسد كه بر تاريكى جهان و ناتوانى از جهان شناسى مىافزايد .\r\nجلال الدين فوراً اين نوميدى را بر طرف كرده مىگويد : مأيوس مباش و برو :\r\n\r\nدر درون خود بيفزا درد را\r\nتا ببينى سرخ و سبز و زرد را\r\n\r\n","description":"","footnote":"","page_name":" 529 ","page_number":553},
  {"content":"\r\nدر تأديب و رياضت و تزكيهء درون بكوش تا نورانيت درونى در تو ايجاد شود ، آن گاه كه اين روشنايى درونى براى تو دست داد حقايق را درك خواهى كرد .\r\nمىگويد : ممكن است بگوييد شناسايى حقايق روى چه علت احتياج به فروزان شدن نور درونى دارد ؟ پاسخ سؤال شما روشن است ، زيرا مىتوانيد با مقايسه جهان درونى به جهان برونى اين اصل را درك كنيد كه تنها نور است كه مىتواند اشياء را براى ما قابل ديدن بسازد ، آيا ما مىتوانيم در جهان فيزيكى بدون نور رنگها را تشخيص بدهيم ؟ البته نه ، همچنين براى ديدن حقايق درونى نيز به تابش نورى عالىتر احتياج داريم . بسيار خوب آيا همين نور درونى مىتواند عالىترين حقيقت ( عقل كلى ) را كه زير بناى جهان هستى است ببيند ؟ مىگويد : البته نه ، چنان كه نور فيزيكى نمىتوانست حقايق درونى را قابل رويت بسازد ، همچنان نور درونى ابتدايى هم نمىتواند زير بناى حقايق درونى را قابل مشاهده بسازد ، ولى نور ديگرى داريم كه همين نور ابتدايى در مقابل آن مانند حقيقتى است كه بايستى با نور شناخته شود ، اين همان نور الهى است . اين نور الهى ديگر مخلوط به روشنايىهاى عقل جزئى و حواس نيست كه ساخته شدهء عقل كل باشد ، و نتواند عقل كل را درك كند ، اين نور الهى است كه نه تنها عقل كل را در مىيابد بلكه مىتواند قلب شما را مانند جايگاهى براى خداوند بزرگ آماده بسازد .\r\nملاحظه مىشود كه جلال الدين تا اينجا چه مطالب فوق العاده با عظمت را در باره عقل كه همگى مربوط به يكديگر بودند بيان نمود .\r\nدر اين نقطه جلال الدين كمى توقف كرده در بارهء اصل « شناسايى اضداد با يكديگر » گفتگو مىكند :\r\n\r\n( ( 1133 ) ) پس به ضد نور دانستى تو نور\r\nضد ضد را مىنمايد در صدور\r\n\r\nدر همين گفتگوى مختصر كه يكى از حساسترين مسائل حكمت الهى خود را به جلال الدين عرضه كرده است مانند اين كه خود به خود حل مىشود و از بين مىرود . مىگويد : اين كه در امتداد قرون و اعصار افكار بشرى خود را به زحمت انداخته مىخواهند حقيقت خدا را مانند يك نمود فيزيكى بشناسند و همواره ناتوان و مضطرب و متحير گشته‌اند ، اگر\r\n","description":"","footnote":"","page_name":" 530 ","page_number":554},
  {"content":"\r\nاندك توجهى داشتند و درك مىكردند كه براى خدا نه ضدى وجود دارد نه مثلى نه حد و مرزى ، انديشه خود را به تلاش بىهوده وادار نمىكردند . آرى :\r\n\r\n( ( 1131 ) ) پس نهانىها به ضد پيدا شود\r\nچون كه حق را نيست ضد پنهان بود\r\n\r\n5 - پس از بيان مطالب چهارگانهء فوق جلال الدين به مسائل وارد مىشود كه انسان با نظر ابتدايى گمان مىكند رابطه ميان مضامين ابيات به كلى بريده شده است ، ولى با يك نظر دقيق اين توهم برداشته خواهد شد . با اين توضيح كه مطالب بعدى چنين شروع مىشود :\r\n\r\n( ( 1136 ) ) صورت از معنى چو شير از بيشه دان\r\nيا چو آواز و سخن ز انديشه دان\r\n\r\nدو قلمرو طبيعت و ما وراى طبيعت نه با يكديگر تماثل دارند و نه تضاد كه بتوان با شناسايى طبيعت ضد آن را شناخت ، بلكه صورت ( طبيعت ) مانند شيرى است كه از بيشه توليد شده است ، و نمىتوان با ديدن شير تمام حقايق و خصوصيات جنگل را درك كرد ، زيرا شير يك نمود محدودى است از مجموع حقايق و رويدادهايى كه در جنگل واقعيت داشته است .\r\nهمچنين قلمرو طبيعت مانند آواز و سخن است كه در مقابل عظمت انديشه از حيث كيفيت و كميت چنان ناچيز است كه قابل مقايسه با يكديگر نيستند .\r\nپس اين قلمرو نه مثل يكديگرند ، زيرا فاصله ميان عظمت و حقارت آنها بىنهايت است . و نه ضد يكديگر ، زيرا اگر با يكديگر متضاد بودند رابطهء « عليت » يا « اين از آن » ميان آنها امكان ناپذير بود . بنا بر اين براى شناسايى قلمرو پشت پردهء طبيعت نمىتوان از روى طبيعت استفاده كرد . « البته مسئلهء ديگرى وجود دارد ، و آن اين است كه از شناسايى قلمرو ما وراى طبيعت مىتوان براى درك طبيعت بهره بردارى كرد ، ولى اين شناسايى به آن معنا نيست كه از قانون شناسايى اضداد و امثال با يكديگر بهره بردارى شده است ، بلكه اين شناسايى از اصل ديگرى ناشى شده است كه مىگويد » علم به اعلى مستلزم علم به ادنى است » .\r\n6 - پس از بيان مطلب فوق جلال الدين مىخواهد جنبهء تركيبى ( سنتتيك )\r\n","description":"","footnote":"","page_name":" 531 ","page_number":555},
  {"content":"\r\nمسأله‌اى را كه مطرح كرده است با يك روحانيت عجيبى گوشزد كند مىگويد : گمان مبريد كه هنگامى كه طبيعت از ما وراى طبيعت سرازير شده ، در پهنهء جداگانه‌اى براى ابد استقلال يافت ، گمان مبريد كه صورت از معنى تفكيك شده ، راه خود را پيش گرفته است به طورى كه سير و مقصد جداگانه‌اى براى ابد پيدا كرده ، ابداً چنين توهمى را نكنيد . چرا ؟ زيرا موج هر اندازه هم براى خود خطوط و دواير و فراز و نشيب ايجاد كند بالاخره سكون و آرامشى در انتظار اوست كه دريا براى او آماده كرده است ، اين امواج متلاطم لحظاتى چند نمودى نشان مىدهد و سپس در آغوش باز دريا جاى خود را مىگيرد ، و در دريا محو مىشود ، بگذاريد همان مثال خود را مطرح كرده و هر دو حركت نزولى و صعودى را بنمايانيم :\r\n\r\n( ( 1137 ) ) اين سخن و آواز از انديشه خاست\r\nتو ندانى بحر انديشه كجاست\r\n\r\nدرياى ژرفا و بىكران انديشهء انسانى به تلاطم در آمده سخن و آواز را مانند موج دريا نمودار مىسازد ، تو نمود موج انديشه را مىبينى ، موج را مشاهده مىكنى ، اما درياى انديشه كه نمود آواز و سخن امواج آن است از تو پنهان است .\r\nتو همين مقدار از لطافت سخن احساس مىكنى كه منبع اصلى اين نمود لطيف هم بايستى بسيار شريف و با عظمت باشد ، زيرا چون مطابق قانون اين از آن است ، بايستى « آن » داراى تمام مزايايى باشد كه « اين » از خود نشان مىدهد » .\r\nولى اين جريان ترتيب عالىترى دارد كه ذيلًا بيان مىكنيم :\r\n\r\n( ( 1139 ) ) چون ز دانش موج انديشه بتاخت\r\nاز سخن و آواز او صورت بساخت\r\n( ( 1140 ) ) از سخن صورت بزاد و باز مرد\r\nموج خود را باز اندر بحر برد\r\n( ( 1141 ) ) صورت از بىصورتى آمد برون\r\nباز شد كانا إليه راجعون\r\n\r\nدانش انسانى درياى انديشه را به موج در مىآورد ، اين تموج به صورت سخن در درون و سپس آواز در برون در مىآيد ، و از اين سخن و آواز صورتها پديدار مىگردد از قبيل خود الفاظ يا حركات و سكناتى كه سخن و آواز در زندگانى ايجاب مىكند ،\r\n","description":"","footnote":"","page_name":" 532 ","page_number":556},
  {"content":"\r\nسپس اين صورتها ناپديد مىگردند . اين صورتها كجا رفتند ؟ آيا محو نابود شدند ؟ آيا موجودات مستقلى گشته در يك قلمرو ديگرى به موجوديت خود ادامه خواهند داد ؟ هيچ يك از اين احتمالات واقعيت ندارد . بلكه اين اشكال و نمودها كه به شكل صور ظاهر شده بودند . مقصد اصلى خود را پيش گرفتند و رو به همان درياى بىپايان كه انديشه يا « عقل كلى » « به اصطلاح هگل » است رهسپار شدند .\r\nآرى :\r\n\r\n( ( 1141 ) ) صورت از بىصورتى آمد برون\r\nباز شد كانا إليه راجعون\r\n\r\nروى اين ترتيب متحرك بايد بدانى كه تو و جهان در هر لحظه مرگى داريد و رجعتى ، گويى در هر لحظه نزولى است و صعودى . آرى .\r\n\r\n( ( 1144 ) ) هر نفس نو مىشود دنيا و ما\r\nبىخبر از نو شدن اندر بقا\r\n\r\nتو مىگويى من اين متحرك ميان دو قلمرو را نمىبينيم ، من علت آن را به تو مىگويم :\r\n\r\n( ( 1145 ) ) عمر همچون جوى نو نو مىرسد\r\nمستمرى مىنمايد در جسد\r\n( ( 1146 ) ) آن ز تيزى مستمر شكل آمده است\r\nچون شرر كش تيز جنبانى به دست\r\n( ( 1147 ) ) شاخ آتش را بجنبانى بساز\r\nدر نظر آتش نمايد بس دراز\r\n( ( 1148 ) ) اين درازى مدت از تيزى صنع\r\nمىنمايد حيرت انگيزى صنع\r\n\r\nاز مطالب گذشته به روشنى استنباط مىشود كه جلال الدين توانايى شگفت انگيزى در پيوستن حقايق و واقعياتى دارد كه براى متفكرين معمولى گسيخته جلوه مىكنند . اين روش را در اغلب مباحث مثنوى بايستى منظور بداريم .\r\n","description":"","footnote":"","page_name":" 533 ","page_number":557},
  {"content":"\r\n\r\n\r\nرسيدن خرگوش به شير و خشم شير به روى\r\n\r\n( ( 1150 ) ) شير اندر آتش و در خشم و شور\r\nديد كان خرگوش مىآيد ز دور\r\n( ( 1151 ) ) مىدود بىوحشت و گستاخ او\r\nخشمگين و تند و تيز و ترش رو\r\n( ( 1152 ) ) كز شكسته آمدن تهمت بود\r\nوز دليرى رفع هر ريبت بود\r\n( ( 1153 ) ) چون رسيد او بيشتر نزديك صف\r\nبانگ بر زد شير هان كاى ناخلف\r\n( ( 1154 ) ) من كه گاوان را ز هم بدريده ام\r\nمن كه گوش شير نر ماليده ام\r\n( ( 1155 ) ) نيم خرگوشى كه باشد كو چنين\r\nامر ما را افكند اندر زمين ؟\r\n( ( 1156 ) ) ترك خواب و غفلت خرگوش كن\r\nغرش اين شير اى خر گوش كن\r\n\r\nيك اصل روانى ( آرامش درونى در قيافه ظاهرى نمودار مىگردد )\r\nهنگامى كه انسان در رفتار و گفتار خود مطابق و مقررات عمل مىكند ، از آن جهت كه روح او مطمئن است ، لذا در حركات او خود باختگى احساس نمىگردد ، و با آرامش و اطمينان حركت مىكند . اما عكس اين قاعده درست نيست ، يعنى چنين نيست كه هر كس كه داراى رفتار كج و از قانون متخلف باشد ، يعنى در انجام وظيفه مقصر بوده باشد ، خود را به طور حتم خواهد باخت .\r\nزيرا مىبينيم كه انسانها براى خود مىتوانند آن چنان مقاومتى ايجاد كنند كه هر گونه دروغ را آرامتر و با اطمينانتر از راست ابراز كنند ، مخصوصاً با پيش رفت مسائل مادى و رواج اين تمدن محاسبه نشده كه انسانها را به نابودى مىكشاند ، مىبينيم كه : تمام ارزشها در حال سقوط است ، و انسانها هر چه كه نيرومندتر مىشوند داراى يك استحكام ساختگى روانى مىباشند كه مانند شخصيت طبيعى معمولى در مقابل هر گونه انگيزه ها استقامت به خرج مىدهند . اين است كه بايستى گفت : اينان طبيعت خدا دادى و فطرى را به يك شخصيت ساختگى تبديل مىسازند .\r\n","description":"","footnote":"","page_name":" 534 ","page_number":558},
  {"content":"\r\nاگر تمام افراد انسانى مىتوانستند مانند اينان شخصيت ثانوى براى خود درست كرده زندگانى كنند ، خيلى آسيب نمىديدند ، زيرا مانند وحوش جنگلها بودند كه ميان آنها فقط نيرو و زور حكمفرما بود ، ولى متأسفانه انسانها مخلوطى از شخصيتهاى اصيل خدا دادى و شخصيتهاى مصنوعى مىباشند ، و مىخواهند در يك جامعه زندگى كنند ، بعضى از آنها براى بعضى ديگر فرمان مىدهند ، بعضى از آنها آموزندهء ديگراناند .\r\nخلاصه با شديدترين ارتباط اين دو گروه انسانها با يكديگر زندگانى مىكنند ، و چون به معماهاى لا ينحل مىرسند ، مىگويند : « هيچ يك از مسائل اجتماعى قابل حل و فصل نيست » و « مسائل انسانى حل شدنى نيست » و امثال اين عبارات كه فقط معلول را مىگويد ، نه علت را . اگر بخواهند به علت بنگرند ، چون داراى افكار نيرومندى هستند مىتوانند ، ولى مزاحم منافع آنها است ، زيرا طبيعتهاى خدا دادى با يكديگر هماهنگ بوده و نمىتوانند جنگ و ستيزه آگاهانه داشته باشند .\r\n","description":"","footnote":"","page_name":" 535 ","page_number":559},
  {"content":"\r\n\r\nعذر گفتن خرگوش به شير از تأخير و لابه كردن\r\n\r\n( ( 1157 ) ) گفت خرگوش الامان عذريم هست\r\nگر دهد عفو خداونديت دست\r\nباز گويم چون تو دستورى دهى\r\nتو خداوندى و شاهى من رهى\r\n( ( 1158 ) ) گفت چه عذر اى قصور ابلهان ؟\r\nاين زمان آيند در پيش شهان ؟\r\n( ( 1159 ) ) مرغ بىوقتى سرت بايد بريد\r\nعذر احمق را نمىبايد شنيد\r\n( ( 1160 ) ) عذر احمق بدتر از جرمش بود\r\nعذر نادان زهر هر دانش شود\r\n( ( 1161 ) ) عذرت اى خرگوش از دانش تهى\r\nمن نه خرگوشم كه در گوشم نهى\r\n( ( 1162 ) ) گفت : اى شه ، ناكسى را كس شمار\r\nعذر استم ديده‌اى را گوش دار\r\n( ( 1163 ) ) خاصه از بهر زكات و جاه خود\r\nگمرهى را تو مران از راه خود\r\n( ( 1164 ) ) بحر كو آبى به هر جو مىدهد\r\nهر خسى را بر سر و رو مىنهد\r\n( ( 1165 ) ) كم نخواهد گشت دريا زين كرم\r\nاز كرم دريا نگردد بيش و كم\r\n( ( 1166 ) ) گفت دارم من كرم بر جاى او\r\nجامهء هر كس برم بالاى او\r\n( ( 1167 ) ) گفت بشنو گر نباشم جاى لطف\r\nسر نهادم پيش اژدرهاى عنف\r\n( ( 1168 ) ) من به وقت چاشت در راه آمدم\r\nبا رفيق خود سوى شاه آمدم\r\n( ( 1169 ) ) با من از بهر تو يك خرگوش دگر\r\nجفت و همره كرده بودند آن نفر\r\n( ( 1170 ) ) شيرى اندر راه قصد بنده كرد\r\nقصد هر دو همره و آينده كرد\r\n( ( 1171 ) ) گفتمش ما بندهء شاهنشهيم\r\nخواجه تاشان گه آن درگهيم\r\n( ( 1172 ) ) گفت شاهنشه كه باشد ؟ شرم دار\r\nپيش من تو نام هر ناكس ميار\r\n( ( 1173 ) ) هم تو را و هم شهت را بر درم\r\nگر تو با يارت مگر ديد از برم\r\n( ( 1174 ) ) گفتمش بگذار تا بار دگر\r\nروى شه بينم برم از تو خبر\r\n( ( 1175 ) ) گفت همره را گرو نه پيش من\r\nور نه قربانى تو اندر كيش من\r\n( ( 1176 ) ) لابه كرديمش بسى سودى نكرد\r\nيار من بستد مرا بگذاشت فرد\r\n\r\n","description":"","footnote":"","page_name":" 536 ","page_number":560},
  {"content":"\r\n\r\n\r\n\r\nمانده آن همره گرو در پيش او\r\nخون روان شد از دل بىخويش او\r\n( ( 1177 ) ) يارم از زفتى سه چندان بد كه من\r\nهم به لطف و هم به خوبى هم به تن\r\n( ( 1178 ) ) بعد از اين ز ان شير اين و بسته شد\r\nحال ما اين بود كت دانسته شد\r\n( ( 1179 ) ) از وظيفه بعد از آن اين اميد بُر\r\nحق همىگويم تو را و الحق مرّ\r\n( ( 1180 ) ) گر وظيفه بايدت ره پاك كن\r\nهين بيا و دفع آن بىباك كن\r\n( ( 1160 ) ) عذر احمق بدتر از جرمش بود\r\nعذر نادان زهر هر دانش بود\r\n\r\nعذرى كه نادان مىآورد\r\nجهالت چنان كه از روشن شدن خود امر و حقايق جلوگيرى مىكند ، همچنين تمام موضوعات و نتايج مربوطه را نيز براى مرد جاهل غير قابل هضم مىسازد . حتى تقصير را هم كه مرتكب مىشود ، بايستى وضع روانى او را در نظر گرفت كه : در بارهء آن تقصير كه مرتكب شده است ، حقيقتاً چه اندازه مجرم مىباشد ؟ هنگامى كه نادانى به يك فرد حكمفرماست ، براى او قانون و مصلحت و مفسده و شخصيت و فرد و اجتماع يك عده مفاهيم تاريكى هستند كه فقط نمودهاى بسيار ابتدايى يا شبحى آنها براى او مطرح است ، و به همين جهت است كه اگر بزهى را مرتكب شود و بخواهد به ارتكاب آن بزه عذر بياورد مطابق ارزيابى كه در بارهء بزه انجام داده است ، پوزش خواهد طلبيد ، به همين علت است كه گاهى عذر او به قول معمولى بدتر از گناه مىباشد . زيرا به جهت نادانى ممكن است عذر را طورى بيان كند كه خود آن عذر از نظر مقررات اخلاقى و يا دينى و يا غير ذلك ممنوع و جرم شناخته شود .\r\nتفسير ابيات\r\nهنگامى كه خرگوش به نزد شير مىرسد ، و شير را در حال غضب و غرش مىبيند مىگويد : امانم بده كه عذر دارم ، تو پادشاه و امير ما\r\n","description":"","footnote":"","page_name":" 537 ","page_number":561},
  {"content":"\r\nهستى ، از خواص بزرگان عفو و امان دادن است . امانم بده و دستور فرما تا عذرم را بيان كنم ، شير مىگويد : اى پستترين ابلهان چه عذرى براى دير آمدن دارى ؟ خلاصه بگو ببينم : اين چه وقت آمدن است ، بچه علت تأخير كرده‌اى تو كه از انجام وظيفه تخلف نموده‌اى ، مانند آن مرغ بىوقت خوان هستى كه بايستى سرش را بريد ، تو مىخواهى براى من عذر بياورى ؟ عذر شما نادانها زهر نابود كنندهء معلومات مسلم است . تو خيال مىكنى من هم مانند تو خرگوش نفهم هستم كه عذر تو را بشنوم ؟ خرگوش مىگويد : اى امير تو مثل من ناكسى را موقتاً كس بشمار و آن گاه تو كه اميرى و موجوديت تو سر تا پا داد خواهى است ، عذر من ستمديده را بشنو ، و چنان كه اموال زكاتى دارد ، زكات شخصيت و مقام هم رفع ستم از ستمديده گان و داد رسى بىچارگان است كه دست بىدادگران آنها را به خاك سياه نشانيده است . تو امير مايى ، و مانند آن دريا هستى كه از پر كردن جويبارها از عظمت آنها كم نمىشود .\r\nشير مىگويد : اشتباه كرده‌اى ، البته من كرم دارم ، ولى كرم نمودن جا دارد ، من با هر كس مطابق مطابق رفتار او رفتار مىكنم .\r\nخرگوش مىگويد : چه مانعى دارد شما عذر مرا بشنويد ؟ و من در اختيار سطوت و حمله اژدرى شما مىباشم . من امروز براى انجام وظيفه به همراه خرگوشى خدمت شما مىآمدم ، آن خرگوش غذاى امروزى شما بود در وسط راه شيرى به طرف ما آمد و خواست هر دوى ما را بگيرد ، من به آن شير گفتم ما بنده شاهنشاه بزرگ هستيم ( يعنى ما تعلق به شما داريم ) گفت شاهنشاه كيست ؟ شرم نمىكنى در پيش من نام شاهنشاه مىبرى ؟ من هم خو تو و هم شاه تو را پاره پاره مىكنم . من به آن شير گفتم :\r\n","description":"","footnote":"","page_name":" 538 ","page_number":562},
  {"content":"\r\nمهلت بده من بروم نزد امير خودمان و از اجازت بخواهم ، گفت : بايستى اين رفيقت را پيش من گرو بگذارى ، و من رفيقم را پيش او به گرو گذاشتم و آن بىچاره آن چنان از خود بىخود شده بوده كه خون از دل او روانه گشت .\r\nاين را هم بگويم : رفيقى كه همراه من بود و مىبايست با من بيايد و غذاى شما گردد ، خيلى از من لطيفتر و فربه تر و نيكوتر بود . از آن موقع كه شير همراه مرا از دستم گرفت ، راه را بسته هيچ كس قدرت عبور از آن راه را ندارد ، حال كه آن شير راه را بسته است ، پس از اين اميد خود را از مقررى كه ما رساندن آن را به تو تعهد كرده‌ايم سلب كرده ، نااميد باش . اين بود حرف حق كه زدم ، اگر چه سخن حق بسيار تلخ است .\r\nپس اگر وظيفهء مقرره را از ما توقع دارى ، بايستى اين راه خطرناك را از وجود آن شير بيباك پاك نمايى .\r\n","description":"","footnote":"","page_name":" 539 ","page_number":563},
  {"content":"\r\n\r\nجواب گفتن شير را و روان شدن با او\r\n\r\n( ( 1181 ) ) گفت بسم الله بيا تا او كجاست ؟\r\nپيش رو شو گر همىگويى تو راست\r\n( ( 1182 ) ) تا سزاى او و صد چون او دهم\r\nور دروغ است اين سزاى تو دهم\r\n( ( 1183 ) ) اندر آمد چون قلاووزى به پيش ( 1 ) \r\nتا برد او را به سوى دام خويش\r\n( ( 1184 ) ) سوى چاهى كو نشانش كرده بود\r\nچاه مغ را دام جانش كرده بود\r\n( ( 1185 ) ) مىشدند آن هر دو تا نزديك چاه\r\nاينت خرگوشى چو آبى زير كاه\r\n( ( 1186 ) ) آب كاهى را ز هامون مىبرد\r\nآب كوهى را عجب چون مىبرد\r\n( ( 1187 ) ) دام مكر او كمند شير بود\r\nطرفه خرگوشى كه شيرى را ربود\r\n( ( 1188 ) ) موسيى فرعون را تا رود نيل\r\nمىكشد با لشكر و جمع ثقيل\r\n( ( 1189 ) ) پشه‌اى نمرود را با نيم پر ( 2 ) \r\nمىشكافد بىمحابا مغز سر ( 3 ) \r\n( ( 1190 ) ) حال آن كو قول دشمن را شنود\r\nبين جزاى آن كه شد يار حسود\r\n( ( 1191 ) ) حال فرعون كه هامان را شنود ( 4 ) \r\nحال نمرودى كه شيطان را ستود\r\n( ( 1192 ) ) دشمن ار چه دوستانه گويدت\r\nدام دان گر چه ز دانه گويدت\r\n( ( 1193 ) ) گر تو را قندى دهد آن زهر دان\r\nگر به تو لطفى كند آن قهر دان\r\n( ( 1194 ) ) چون قضا آيد نبينى غير پوست\r\nدشمنان را باز نشناسى ز دوست\r\n( ( 1195 ) ) چون چنين شد ابتهال آغاز كن ( 5 ) \r\nناله و تسبيح و روزه ساز كن\r\n( ( 1196 ) ) ناله مىكن كاى تو علام الغيوب\r\nزير سنگ مكر بد ما را مكوب\r\n\r\n","description":"","footnote":" ( 1 ) قلاووز پيش قراول . .  ( 2 ) نمرود يكى از فراعنه يا عمالقه دوران ابراهيم عليه السلام . .  ( 3 ) بىمحابا بىباك . .  ( 4 ) هامان ، بنا به بعضى از تواريخ و تفاسير وزير فرعون بوده است . .  ( 5 ) ابتهال ناله و زارى . . ","page_name":" 540 ","page_number":564},
  {"content":"\r\n\r\n\r\nيا كريم العفو ستار العيوب\r\nانتقام از ما مكش اندر ذنوب\r\nآن چه در كون است ز اشياء آن چه هست\r\nوانما جان را به هر حالت كه هست\r\n( ( 1197 ) ) گر سگى كرديم اى شير آفرين\r\nشير را مگمار بر ما زين كمين\r\n( ( 1198 ) ) آب خوش را صورت آتش مده\r\nاندر آتش صورت آبى منه\r\n( ( 1199 ) ) از شراب قهر چون مستى دهى\r\nنيستها را صورت هستى دهى\r\n( ( 1201 ) ) چيست هستى ؟ حسّها مبدل شدن\r\nچوب گز اندر نظر مبدل شدن\r\n( ( 1200 ) ) چيست هستى ؟ بند چشم از ديد چشم\r\nتا نماند سنگ گوهر پشم يشم\r\nچون قضا آيد نبينى غير پوست\r\nدشمنان را باز نشناسى ز دوست\r\n\r\nتحولات حقايق در موقع فرود آمدن سر نوشت\r\nانسان در حال عادى زندگانى ، حقايق را مطابق عوامل و انگيزه ها و موانع زندگانى را به طور مخصوصى در مىيابد ، و آنها را ارزيابى مىكند ، اين دريافتنها و اين ارزيابىها براى او يك حالت ابديت و ثبات نشان مىدهد ، و انسان گمان مىكند كه جهان و نمودهاى آن همين است كه تشخيص داده و آن را با روش خود تطبيق كرده است ، ولى مىدانيم كه هم از ناحيهء ساختمان وجود خويش ، و هم از ناحيهء تحولات غير اختيارى كه در جهان هميشه در حال تكوين است ، اين گونه دريافتها و ارزيابىها به صورت رؤياهاى غير قابل تحقق در مىآيد .\r\nاين دريافتها و ارزيابىها چه تلفاتى كه به آدميان وارد نمىسازد ؟ آرى ما قربانى جهالت خود هستيم ، و چنان كه امروزه مىبينيم به همين شكل تلفات بىشمارى در اين راه خواهيم داد ، و آنان كه قدرت تقليل اين تلفات را پيدا كرده‌اند ، در وضعى خود را در مىيابند كه گوش شنواى آنان ناشنوا مىگردد و چشمشان نمىبيند .\r\n","description":"","footnote":"","page_name":" 541 ","page_number":565},
  {"content":"\r\nاين عدم موفقيت در دريافت صحيح و ارزيابى منطقى باعث مىشود كه ما از روى حقايق مىجهيم به اميد آن كه به حقايق برسيم ، و هنگامى كه اين محاسبه صحيح از آب در نمىآيد ، آن موقع دست مىاندازيم به الفاظى از قبيل قضا و قدر و سر نوشت و شانس و بخت و اتفاق ، و بدين سان حقايق واقعى را لگد مال مىكنيم ، و ضمناً خود را هم فريب مىدهيم .\r\nتوضيح اين مسئله اين است كه مثلًا ما در باره اين كه شخصيت چيست ، محاسبه هايى را انجام مىدهد ، و از اين محاسبه به اين نتيجه مىرسيم كه شخصيتى كه ما بايستى براى خود فراهم كنيم عبارت است از داشتن هر گونه امكانات براى زندگانى ، اين مطلب باعث مىشود كه ما در باره زندگانى نيز محاسبه كرده باشيم ، اين كدامين زندگانى است كه من بايستى به هر شكل تمام امكانات بهره بردارى از آن را براى خود آماده بسازم ؟ در مقابل اين سؤال با خويشتن چنين مىگوييم : زندگانى عبارتست از آن حركت و تنفس كه هميشه و در هر لحظه همراه با بهره بردارى از حد اكثر لذت مىباشد .\r\nسپس اين سؤال پيش مىآيد كه لذت چيست ؟ در جواب اين سؤال مطلبى را كه آماده كرده‌ايم از اين قضيه تجاوز نخواهد كرد كه : لذت عبارت است از خوشى مطلق كه شخصيت يا « خود » من آن را بچشد ، نه اين كه فقط درك نمايد .\r\nاين محاسبات با مقدمات و نتايج نسبى ما را به مكتب اپيكور عزيز رسانيده در همان جا رها مىسازد ، آن گاه شروع مىكنيم به فعاليت در راه سقوط شخصيت .\r\nبا كدامين وسايل با وسايل نابود كنندهء لذايذ . دريغا ، از چند لحظه تقيد به آگاهى به گمان اين كه مخالف آزادى است دست بر مىداريم ، آن گاه تا نفس واپسين خود را در زنجيرهاى گرانبار شهوات اسير و مقيد مىسازيم .\r\nبسيار خوب ، آيا تمام حقايق جهان هستى و تمام اجزاء درونى « من » با اين نتايج كه منظور كرده‌ام روى موافقى نشان خواهد داد يا نه ؟ البته جواب منفى است زيرا با اين كه تمام آن محاسبات را به اصطلاح با منطق جزمى انجام داده‌ام و گمان\r\n","description":"","footnote":"","page_name":" 542 ","page_number":566},
  {"content":"\r\nكرده‌ام كه حقايق همان است كه من در تحت محاسبه در آورده‌ام ، ناگهان بيمارى پيش مىآيد و استمرار لذت مرا تا مدتى از هم مىگسلد ، يا اختلالات اجتماعى فرا مىرسد و بناهايى را كه من براى خود شالوده ريزى كرده بودم در هم مىريزد ، و مىگويد : غير از تو كسان ديگر هم هستند .\r\nوسايل درك عوض مىشود . آگاهىهاى بارقه‌اى از راه رسيده نيش مىزنند و مىگويند : آيا تو مىتوانى تمام هدف زندگان را در همين فورمولى كه براى خود تهيه كرده‌اى خلاصه كنى ؟ به عبارت ديگر آيا صدها اصول جاريه در دو قلمرو انسان و جهان به زندگانى تو سرازير مىگردد ؟ مسلماً جواب منفى است ، زيرا هر فردى كاسهء خود را در دست گرفته مىخواهد كاسه خود را از بادهء زندگانى پر سازد و مست شود ، اما هم كاسه ها مورد تزاحم است و هم باده‌اى كه از طبيعت و كارهاى انسانى مىجوشد . ولى در لحظاتى كه با تعمق بيشترى به قلمرو زندگانى مىنگرد مىبيند : كسانى هستند كه دانش را براى خود ايده آل قرار داده‌اند . كسان ديگرى پيدا مىشوند كه با حيازت مقام و رياست بهره بردارى از لذايذ را به حد نصاب مىرسانند . گروهى از بادهء ثروت سر مست شده‌اند ، اما هيچ يك از اين افراد و طبقات در وضع موجود خود ابديت ندارند ، زيرا طوفان اصل تنازع در بقا كه در راه خود هزاران فرد و طبقات را از بين مىبرد ، به سراغ اين آقايان لذت جو مىآيد . و كاسه و كوزهء آنها را در هم مىشكند ، مثلًا ناپلئون در جزيرهء سنت هلن با هزاران اندوه به قدم زدن مىپردازد ، آرى اين فرد هم به تفكر مىپردازد و مىبيند كه آن مقدمات و نتايج و به طور كلى تمام محاسبات او دگرگون بوده است ، حقايق ديگرى در پشت پرده فعاليت مىكرده‌اند كه او حتى تصورى هم در بارهء آنها نداشته است ، اين حقايق خواه مورد دريافت و تمايل او بوده باشد يا اصلا از انديشه در اين هنگام است كه شروع به فلسفه بافى نموده و خواهد گفت : اصلا\r\n","description":"","footnote":"","page_name":" 543 ","page_number":567},
  {"content":"\r\nدر دنيا هيچ چيز شرط هيچ چيز نيست ( فلسفهء شك ) و يا اين كه همهء اين اختلالات را به گردن قضا و قدر انداخته ، خواهد گفت : آرى « چون بد آيد هر چه آيد بد شود » اين نوعى از مواجهه با خلاف محاسبات است .\r\nنوع ديگر از روبرو گشتن با خلاف محاسبات يك امر طبيعى است كه دامن گير همهء اولاد آدم است ، و كسى از اين نوع خلاف محاسبات در امان نمىباشد .\r\nاين نوع ناشى از محدويت حواس و تفكر از يك طرف ، و دگرگونى ذاتى عوامل و نمودهاى جهان از طرف ديگر مىباشد ، البته اين نوع روبرو گشتن با خلاف تمايلات ، جاى ملامت نيست ، زيرا از اختيار انسانها خارج است و هيچ كس را نمىتوان در اين باره مقصر معرفى كرد .\r\nولى اين شرط را بايستى در نظر گرفت كه انسان بايستى با تمام توانايى و دانايى در تكاپوى زندگانى قرار بگيرد و ضمناً اين مطلب را هم بداند كه همواره حوادث و رويدادهايى پيش خواهد آمد كه ممكن است محاسبات او را به طور كلى يا به طور نسبى در هم خواهد ريخت ، چنين شخص هرگز در زندگانى خود احساس شكست نخواهد كرد ، زيرا زندگانى را چنان شخص هرگز در زندگانى خود احساس شكست نخواهد كرد ، زيرا زندگانى را چنان منطقى و قابل دگرگونى تفسير نموده است كه هرگز براى او بن بستى وجود نخواهد داشت ، در اين رويدادها و اين حوادث مجهول كه ناشى از جريان دائمى جهان هستى و باز بودن سيستم زندگانى بشرى مىباشد مىتواند نام آن را قضا و قدر گذاشته و هرگز اندوهى به خود راه ندهد ، نه فقط اندوهى به خود راه ندهد ، بلكه شادمان هم بوده باشد زيرا در محاسبات خود همين كه باز بودن سيستم را تصديق كرده است ، كافى است كه اين حقيقت را بپذيرد كه :\r\n« وَلا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ الله » 18 : 23 - 24 ( 1 )  ( هيچ چيز را مگو كه فردا خواهم كرد مگر اين كه خدا بخواهد )\r\n","description":"","footnote":" ( 1 ) سوره كهف ، آيه 23 . . ","page_name":" 544 ","page_number":568},
  {"content":"\r\n\r\nولى اگر چنين محاسبه و آمادگى در زندگانى وجود نداشته باشد ، بدون ترديد در ميان مجهولات و ترديدها و دلهره ها و بد بينىها غوطه خواهد خورد .\r\nو براى او نه تنها حوادث از نظر كمى نمودار خواهد شد ، بلكه ناگهانى و بىعلت جلوه خواهد كرد .\r\n\r\n( ( 1192 ) ) دشمن ار چه دوستانه گويدت\r\nدام دان گر چه ز دانه گويدت\r\n\r\nتفاوت ميان دشمنى حيوانات و دشمنى انسانها\r\nناسازگارى موجودات با يكديگر از عالم جمادات شروع شده و در رساترين مغزهاى انسانى پيدا مىشود .\r\nاين ناسازگارى در عالم جمادات نوعى جلوه مىكند و در عالم نباتات نوعى ديگر و در جهان جانداران به شكل ديگر در مىآيد ، و در قلمرو انسان پيچيده تر از همه نمودار مىشود .\r\nهر چه كه موجود به طور طبيعى در مقابل عوامل خود نمايى كند سازگارى و ناسازگارى آن با موجود ديگر ساده و روشنتر مىباشد .\r\nمثلًا ما مىدانيم آتش با آب سازگارى ندارد ولى اين ناسازگارى از اولين تماس اين دو موجود با يكديگر براى همه قابل درك است زيرا آن چنان كه هستند و آن چنان كه طبيعت ناسازگار آنها اقتضا مىكند به فعاليت مىپردازند .\r\nدر جهان نباتات مسئله اندكى مشكلتر مىگردد ، زيرا به جهت حركت نموى و انطباق با محيط كه در نباتات تا اندازه موجود است موجوديت نبات را تا حدودى مىتواند در مقابل موجود ناسازگار تضمين نمايد . در عالم حيوانات مسئله از اين حد بالاتر رفته و پديده ناسازگارى پيچيده تر مىگردد ، اين پيچيدگى ممكن است هم از نظر\r\n","description":"","footnote":"","page_name":" 545 ","page_number":569},
  {"content":"\r\nاظهار ناسازگارى بوده باشد ، و هم از نظر چاره جويى و فرار از ميدان مبارزه و نابود شدن و غير ذلك .\r\nدر قلمرو انسانى قضيه به صورت شگفت انگيزترى در مىآيد ، انسان مىتواند قيافهء ناسازگارى خود را با انسان ديگر به شكل يك قيافهء سازگار جدى نمودار بسازد و در اين تبديل و تغيير انرژىها صرف نمايد ، آن چنان كه گويى طبيعت انسانى اولى است كه واقعيت دارد . خلاصه همان مقدار پيچ و خم تفكرات و فعاليتها كه مقدمه يك محبت واقعى مىباشد ممكن است براى همين محبت و سازگارى مصنوعى هم صرف شود . هر يك از آن مقدمات براى تنظيم محبت ساختگى چه تناقضاتى را بايستى هضم كنند آرى اين انسان قابل انعطاف به اضافهء اين كه واقعاً قابل انعطاف است در دروغ سازى و تبديل وقايع نيز مىتواند بىنهايت تفكر و فعاليت داشته باشد ، فعاليتهايى كه تناقضات در اعماق آن مانند آب در ريشه و تنه و ساقه و شكوفه درخت نفوذ كرده است ، لذا از هر نظر كه بخواهيم بايستى اين مسئله را در باره انسانها غير قابل ترديد بدانيم و مطابق آن آماده دفاع از خود بشويم .\r\nتوهم نشود كه ما مىگوييم انسان بايستى همين انعطافها و همين دروغ پردازيها را داشته و همه افراد مسلح باشند و خود را محافظت نمايند . بلكه مىگوييم جريان چنين است . يعنى ما در طول تاريخ با اين گونه انسانها روبرو هستيم و حقوقها و ساير مقررات انسانى هم در فكر چاره بر نيامده‌اند ، كارى كه حقوقها تا كنون انجام داده‌اند اين است كه با نشان دادن شلاق كيفر گفته‌اند : مزاحم ديگران نباشيد ، هر كارى كه مىتوانيد انجام بدهيد . اين است نهايت دل سوزى كه رهبران بشريت از خود راضى براى ما انجام داده‌اند . در شئون انسانى هيچ دليلى به قدرت بقاى دروغگويى در قاموس بشرى براى اثبات بد بختى و وحشيت بشر وجود ندارد .\r\n","description":"","footnote":"","page_name":" 546 ","page_number":570},
  {"content":"\r\n\r\n\r\n\r\n( ( 1195 ) ) چون چنين شد ابتهال آغاز كن\r\nناله و تسبيح و روزه ساز كن\r\n\r\nدر مقابل هجوم رويدادهاى محاسبه ناشده و اندوهبار چه بايد كرد ؟\r\nگفتيم پس از محاسبات منطقى و وجدانى در تمام حركات و سكنات زندگانى و تكاپوى نهايى در پيش برد هدفهاى آن ، يك حالت تسليم به پيش آمدهاى جهان هستى با در نظر داشتن لزوم چاره جويى در هر حال آخرين دواى اين بىچارگىها است و ممكن است بىچارگى كلمه خوبى نباشد ، زيرا ساختمان جهان طبيعت اين است .\r\n\r\nهزار نقش بر آرد زمانه و نبود\r\nيكى چنان كه در آينه تصور ماست\r\n\r\nدر اين موقع براى به دست آوردن عالىترين وسيله ابقاى زندگانى لذت بخش :\r\n\r\n( ( 1196 ) ) ناله مىكن كاى تو علام الغيوب\r\nزير سنگ مكر بد ما را مكوب\r\nيا كريم العفو ستار العيوب\r\nانتقام از ما مكش اندر ذنوب\r\n\r\nآيا مىتوانيم به اين قناعت بورزيم كه فقط ناله كنيم ؟ نه البته نه ، بلكه بايستى وسايل بيشتر براى زندگانى همه جانبه آماده كنيم ، اين است كه مىگويد : خداوندا اگر اين بىچارگى از راه جهالت براى من روى داده است\r\n\r\nآن چه در كون است ز اشياء آن چه است\r\nوانما جان را به هر حالت كه هست\r\n\r\nخداوندا ، بر علم ما بيفزا ، تا حقايق را آن چنان كه هستند ببينيم و بشناسيم و اشياء در قيافه هاى ديگر بر ما نمودار نگردد .\r\nتفسير ابيات\r\nشير به خرگوش مىگويد : اكنون راه بيفت برويم اگر تو راست مىگويى پيشا پيش من برو ، زيرا كسى كه راستگو است و از خود اطمينان دارد از راه\r\n","description":"","footnote":"","page_name":" 547 ","page_number":571},
  {"content":"\r\nنمىترسد ، برويم من آن شير را ببينم و جزاى او را بدهم ، اگر دروغ گفته باشى سزاى تو را به كف دستت بگذارم . خرگوش مانند پيش قراولان جلو مىافتد اما شير را به كجا مىبرد ؟ به سوى دام مرگى كه براى او گسترده است . اين دام مرگ چاه عميقى بود كه خرگوش آن را در زير نظر گرفته بود . اين خرگوش مانند آبى زير كاه ( كاه مىنمود ولى در زير آن كاه آبى بود كه شير را بالاخره غرق مىكرد ) همراه شير به سوى چاه روانه شدند .\r\nآرى دام مكرى كه در راه گسترده بود ، كمندى بود كه شير را دستگير مىكرد . شگفت خرگوشى كه شير را ربود و از زندگانى خود ساقط كرد .\r\nحضرت موسى عليه السلام فرعون را با لشكريانش به سوى نيل برده در آن جا غرق كرد . پشهء ناچيزى نمرود با آن عظمت را از پاى در آورد .\r\n\r\nاز اسب پياده شو بر نطع زمين رخ نه\r\nزير پى پيلش بين شه مات شده نعمان\r\nاى بس پشه پيل افكن كه افكند به شه پيلى\r\nشطرنجى تقديرش در ماتگه حيران\r\n\r\nاين است سزاى كسى كه گفتار دشمن را مىشنود ، چنان كه فرعون گفتار هامان را شنيد ، و نمرود وسوسه هاى شيطانى را . هميشه دقت كنيد اگر چه دشمن با شما دوستانه سخن بگويد ، بالاخره او دشمن است ، اگر دشمن در باره دانهء با تو صحبت كند ، بدان كه نه آن گفتارش واقعيت دارد و نه براى آن دانه حقيقتى . بلكه دانه را براى دام به تو نمودار ساخته است ، اگر دشمن قندى بر تو نشان بدهد بدون شك زهرى در آن نهفته است تمام لطف او كينه و عداوت است .\r\nاز آن طرف هنگامى كه سر نوشت مىخواهد فعاليت خود را آغاز نمايد حقايق در نظر تو دگرگون مىگردد ، مغزها پوست و پوستها مغز جلوه\r\n","description":"","footnote":"","page_name":" 548 ","page_number":572},
  {"content":"\r\nمىكند . در اين موقع ناله و زارى را آغاز كن به ذكر خدا باش ، و در ناله و مناجات خود بگو :\r\nاى خدا ، اى علام الغيوب ، اين بنده ناتوانت را در زير سنگ مكر و دگرگونى غير منتظره خرد مكن ، يا كريم العفو يا ستار العيوب اگر گناهان من باعث اين بىچارگى و درماندگى شده است ، گناهان مرا بيامرز من به سوى تو بر مىگردم .\r\nخداوندا حقايق را آن چنان كه هستند به من نشان بده ، اگر من تقصير كرده به درگاه تو سگ بىوفا بوده‌ام ، تو شيران درنده عوامل انسانى و طبيعى را بر من مسلط مدار ، مرا آن چنان متحير و خود باخته مگردان كه آتش را آب ببينم آب را آتش خيال كنم . اگر قهر پيروز تو ما را از خود بىخود بسازد واقعيتها ، غير واقعيت و بالعكس غير واقعيتها ، واقعيت جلوه خواهند كرد .\r\nمگر هستى با دگرگون شدن حواس نمىگردد ؟ اين هستى جهان طبيعت چشم بند است كه از دين واقعى جلوگيرى مىكند ، تا آن جا كه سنگ گوهر و پشم يشم مىباشد .\r\n","description":"","footnote":"","page_name":" 549 ","page_number":573},
  {"content":"\r\n\r\nقصهء سليمان و هدهد و بيان آن كه چون قضا آيد چشمها بسته شود\r\n\r\n( ( 1202 ) ) چون سليمان را سراپرده زدند\r\nجمله مرغانش به خدمت آمدند\r\n( ( 1203 ) ) هم زبان و محرم خود يافتند\r\nپيش او يك يك به جان بشتافتند\r\n( ( 1204 ) ) جمله مرغان كرده جيك جيك\r\nبا سليمان گشته افصح من اخيك\r\n( ( 1205 ) ) هم زبانى خويشى و پيوندى است\r\nمرد با نامحرمان چون بندى است\r\n( ( 1206 ) ) اى بسا هندو و ترك هم زبان\r\nاى بسا دو ترك چون بيگانگان\r\n( ( 1207 ) ) پس زبان محرمى خود ديگر است\r\nهم دلى از هم زبانى بهتر است\r\n( ( 1208 ) ) غير نطق و غير ايماء و سجل\r\nصد هزاران ترجمان خيزد ز دل\r\n( ( 1209 ) ) جمله مرغان هر يكى اسرار خود\r\nاز هنر وز دانش و از كار خود\r\n( ( 1210 ) ) با سليمان يك به يك وا مىنمود\r\nاز براى عرضه خود را مىستود\r\n( ( 1211 ) ) از تكبّر نىّ و از هستى خويش ( 1 ) \r\nبهر آن تا ره دهد آن را به پيش\r\n( ( 1212 ) ) چون بيابد برده‌اى را خواجه اى\r\nعرضه سازد از هنر ديباچه اى\r\n( ( 1213 ) ) چون كه دارد از خريداريش ننگ\r\nخود كند بيمار و شلّ و كور و لنگ\r\n( ( 1214 ) ) نوبت هدهد رسيد و پيشه اش\r\nو ان بيان صنعت و انديشه اش\r\n( ( 1215 ) ) گفت اى شه يك هنر كان كهتر است\r\nباز گويم ، گفت كوته بهتر است\r\n( ( 1216 ) ) گفت بر گو تا كدام است آن هنر ؟\r\nگفت من آن گه كه باشم اوج پر\r\n( ( 1217 ) ) بنگرم از اوج با چشم يقين\r\nمن ببينم آب در قعر زمين\r\n( ( 1218 ) ) تا كجاى است و چه عمقستش چه رنگ\r\nاز چه مىجوشد ز خاكى يا ز سنگ ؟\r\n( ( 1219 ) ) اى سليمان بهر لشكرگاه را\r\nدر سفر مىدار اين آگاه را\r\n( ( 1220 ) ) پس سليمان گفت ما را شو رفيق\r\nدر بيابانهاى بىآب اى شفيق\r\nهمره ما باشى و هم پيشوا\r\nتا كنى تو آب پيدا بهر ما\r\nتا بيابى بهر لشكر آب را\r\nدر سفر سقّا شوى اصحاب را\r\n\r\n","description":"","footnote":" ( 1 ) نى ، با تشديد ياء چاق و باد كرده . . ","page_name":" 550 ","page_number":574},
  {"content":"\r\n\r\n\r\nباش همراه من اندر روز و شب\r\nتا نبيند از عطش لشكر تعب\r\nبعد از آن هدهد به دو همراه بود\r\nز انكه از آب نهان آگاه بود\r\n( ( 1221 ) ) زاغ چون بشنود آمد از حسد\r\nبا سليمان گفت كو كج گفت و بد\r\n( ( 1207 ) ) پس زبان محرمى خود ديگر است\r\nهم دلى از هم زبانى بهتر است\r\n\r\nجذب و كشش روحى\r\nگاهى پيش از آن كه ميان دو نفر كلمه‌اى رد و بدل شود ، يا اين كه در زندگانى با همديگر رابطه‌اى آنها را دور هم جمع كند ، يا الفتى داشته باشند .\r\nخلاصه بدون اين كه كوچكترين وسيله‌اى براى شناسايى يكديگر در اختيار داشته باشند از درون هم با خبر مىگردند .\r\nالبته مىتوان گفت : علل طبيعى اين گونه كشش و انجذاب كه ميان بعضى از افراد برقرار مىشود براى ما كاملًا روشن نشده است ، ولى مىتوان گفت : مقدار زيادى از قيافه ها مخصوصاً حركات ديده گان انسانى ، مىتواند راهى براى نشان دادن كيفيت روانى او بوده باشد . و اين حقيقت است كه به طور فراوان مشاهده مىشود مخصوصاً بعضى از اشخاص حدس بسيار دقيق و ظريفى در بارهء ديگران دارند ، و مسلم است كه مسئله قيافه و حركات طبيعى چشم و ساير اعضاء كه غالباً در اختيار روح انسانى هستند كاملًا مؤثر مىباشند ، لذا ما هرگز دو نفر را پيدا نمىكنيم كه بدون مشاهده و بدون كوچكترين وسيله به كيفيت روانى همديگر آشنايى پيدا كنند . اما در موارد زيادى مسئله عميقتر مىشود و آگاهى يك فرد به درون ديگرى و كشف وضع روانى او از حدود دلالت قيافه بر محتواى درون تجاوز مىكند روان شناسى كنونى هنوز نتوانسته است توضيح قانع كننده‌اى در باره اين آگاهى بدهد ، تنها با كلماتى از قبيل « تماس يا انديشه فرد » قناعت مىكنند .\r\n","description":"","footnote":"","page_name":" 551 ","page_number":575},
  {"content":"\r\n\r\n\r\nطعنه زدن زاغ در دعوى هدهد\r\n\r\n( ( 1222 ) ) از ادب نبود به پيش شه مقال\r\nخاصه خود لاف دروغين و محال\r\n( ( 1223 ) ) گر مر او را اين نظر بودى مدام\r\nچون نديدى زير مشتى خاك دام ؟\r\n( ( 1224 ) ) چون گرفتار آمدى در دام او ؟\r\nچون شدى اندر قفس ناكام او ؟\r\n( ( 1225 ) ) پس سليمان گفت اى هدهد رواست\r\nكز تو در اوّل قدح اين درد خاست ؟ ( 1 ) \r\n( ( 1226 ) ) چون نمايى مستى اى تو خورده دوغ\r\nپيش من لافى زنى آن گه دروغ ؟ ( 2 ) \r\n\r\nجواب گفتن هدهد طعنهء زاغ را\r\n\r\n( ( 1227 ) ) گفت اى شه بر من عور و گدا\r\nقول دشمن مشنو از بهر خدا\r\n( ( 1228 ) ) گر به بطلان است دعوى كردنم\r\nنك نهادم سر ببُر از گردنم\r\n( ( 1229 ) ) زاغ كو حكم قضا را منكر است\r\nگر هزاران عقل دارد كافر است\r\n( ( 1230 ) ) در تو تا كافى بود از كافران\r\nجاى گند و شهوتى چون كافران\r\n( ( 1231 ) ) من ببينم دام را اندر هوا\r\nگر نپوشد چشم عقلم را قضا\r\n( ( 1232 ) ) چون قضا آيد شود دانش به خواب\r\nمه سيه گردد بگيرد آفتاب\r\n( ( 1233 ) ) از قضا اين تعبيه كى نادر است\r\nاز قضا دان كو قضا را منكر است\r\n\r\n","description":"","footnote":" ( 1 ) در دعوايى كه هدهد كرد از اعتراض زاغ كه بسيار به جا مىنمود براى هدهد آن چنان زننده بود كه مانند اين كه اولين كاسهء مىكسى را از حال طبيعى خارج بسازد . .  ( 2 ) ادعايى كه دليل آن را تأييد ننمايد به آن مستى شبيه است كه پس از خوردن دوغ اظهار شود . . ","page_name":" 552 ","page_number":576},
  {"content":"\r\n\r\nگفت اى شه بر من عور و گدا قول دشمن مشنو از بهر خدا\r\nقانون فقهى ( شهادت متهم جايز نيست )\r\nاين قانون مىگويد : شهادت متهم جايز نيست . و علت آن كاملًا روشن است ، زيرا كسى كه در بارهء شخصى متهم است همواره احتمال اين مىرود كه شخص متهم آن فرد مزبور را به گرفتارى بكشد ، لذا نمىتوان به شهادت او عليه آن شخص ترتيب اثر داد .\r\nهر چه كه اين تهمت شديدتر بوده باشد ، سقوط دعواى متهم در بارهء شخص مفروض حتمىتر است . زاغ در بارهء هدهد متهم بود ، لذا از سليمان تقاضا مىكند كه چون اين پرنده با من عداوت دارد ، تو نبايد دعواى او را عليه من بشنوى . و اين از آن جهت است كه او قضاى الهى را منكر است . بحث قضا را در ابيات گذشته مطرح و در آينده نيز مشروحاً بررسى خواهيم كرد .\r\n","description":"","footnote":"","page_name":" 553 ","page_number":577},
  {"content":"\r\n\r\nقصه آدم عليه السلام و بستن قضا نظر او را از مراعات صريح نهى و ترك نهى و تأويل\r\n\r\n( ( 1234 ) ) بو البشر كو علم الاسماء ( 1 )  بكست\r\nصد هزاران علمش اندر هر رگ است\r\n( ( 1235 ) ) اسم هر چيزى چنانك آن چيز هست\r\nتا به پايان جان او را داده دست\r\n( ( 1236 ) ) هر لقب كو داده آن مبدل نشد\r\nآن كه چستش خواند او كاهل نشد\r\nهر كه را او مقبل و آزاد خواند\r\nاو عزيز و خرم و دل شاد ماند\r\n( ( 1237 ) ) هر كه آخر مؤمن است اوّل بديد\r\nهر كه آخر بين بود او شد پديد\r\nهر كه آخر بين بود او مؤمن است\r\nهر كه آخور بين بود او بىدن است\r\n( ( 1238 ) ) اسم هر چيزى تو از دانا شنو\r\nرمز سرّ علم الاسماء شنو\r\n( ( 1239 ) ) اسم هر چيزى بر ما ظاهرش\r\nاسم هر چيزى بر خالق سرش\r\n( ( 1240 ) ) نزد موسى نام چوبش بد عصا\r\nنزد خالق بود نامش اژدها\r\n( ( 1241 ) ) بد عمر را نام اينجا بت پرست\r\nليك مؤمن بود نامش در الست\r\n( ( 1242 ) ) آن كه بد نزديك ما نامش منى\r\nپيش حق اين نقش بد كه با منى\r\n( ( 1243 ) ) صورتى بد اين منى اندر عدم\r\nپيش حق موجود نى بيش و نه كم\r\n( ( 1244 ) ) حاصل آمد آن حقيقت نام ما\r\nپيش حضرت كان بود انجام ما\r\n( ( 1245 ) ) مرد را بر عاقبت نامى نهند\r\nنى بر آن كو عاريت نامى نهند\r\n( ( 1246 ) ) چشم آدم كو به نور پاك ديد\r\nجان و سرّ نامها گشتش پديد\r\n( ( 1247 ) ) چون ملك انوار حق از وى بتافت\r\nدر سجود افتاد در خدمت شتافت\r\nچون ملايك نور حق ديدند از او\r\nجمله افتادند در سجده بر او\r\n( ( 1248 ) ) مدح اين آدم كه نامش مىبرم\r\nگر ستايم تا قيامت قاصرم\r\n\r\n","description":"","footnote":" ( 1 ) بك ، به تركى به معناى بزرگ و شريف است . . ","page_name":" 554 ","page_number":578},
  {"content":"\r\n\r\n\r\n( ( 1249 ) ) اين همه دانست چون آمد قضا\r\nدانش يك نهى شد بر وى غطا ( 1 ) \r\n( ( 1250 ) ) كاى عجب نهى از پى تحريم بود ؟\r\nيا به تأويلى بد و توهيم بود ؟ ( 2 ) \r\n( ( 1251 ) ) در دلش تأويل چون ترجيح يافت\r\nطبع در حيرت سوى گندم شتافت\r\n( ( 1252 ) ) باغبان را خار چون در پاى رفت\r\nدزد فرصت يافت كالا برد تفت\r\n( ( 1253 ) ) چون ز حيرت رست و باز آمد به راه\r\nديد برده رخت دزد از كارگاه\r\n( ( 1254 ) ) ربنا انا ظلمنا گفت و آه\r\nيعنى آمد ظلمت و گم گشت راه\r\n( ( 1255 ) ) اين قضا ابرى بود خورشيد پوش\r\nشير و اژدها شود زو همچو موش\r\n( ( 1256 ) ) من اگر دانم نبينم گاه حكم\r\nمن نه تنها جاهلم در راه حكم\r\n( ( 1257 ) ) اى خنك آن كو نكو كارى گرفت\r\nزور را بگذاشت و زارى گرفت\r\n( ( 1258 ) ) گر قضا پوشد سيه همچون شبت\r\nهم قضا دستت بگيرد عاقبت\r\n( ( 1259 ) ) گر قضا صد بار قصد جان كند\r\nهم قضا جانت دهد درمان كند\r\n( ( 1260 ) ) اين قضا صد بار اگر راهت زند\r\nبر فراز چرخ خرگاهت زند\r\n( ( 1261 ) ) از كرم دان آن كه مىترساندت\r\nتا به ملك ايمنى بنشاندت\r\nچون بترساند تو را آگه شوى\r\nور نترساند تو را گمره شوى\r\n( ( 1262 ) ) اين سخن پايان ندارد گشت دير\r\nگوش كن تو قصهء خرگوش و شير\r\n\r\nآيه\r\n« وَعَلَّمَ آدَمَ اَلأَسْماءَ كُلَّها ثُمَّ عَرَضَهُمْ عَلَى اَلْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ قالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ اَلْعَلِيمُ اَلْحَكِيمُ . قالَ يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنِّي\r\n","description":"","footnote":" ( 1 ) غطا پرده و پوشش . .  ( 2 ) توهيم به گمان و وهم انداختن . . ","page_name":" 555 ","page_number":579},
  {"content":"\r\n\r\nأَعْلَمُ غَيْبَ اَلسَّمواتِ وَاَلأَرْضِ وَأَعْلَمُ ما تُبْدُونَ وَما كُنْتُمْ تَكْتُمُونَ » 2 : 31 - 33 ( 1 )  ( تمام اسماء را بر آدم تعليم فرمود ، سپس آن اسماء را بر ملايكه عرضه كرده و گفت : اسماء اين حقايق را به من بگوييد اگر در ادعاى خود راستگو هستند ، ملايكه گفتند : پاكيزه پروردگارا ، براى ما علمى جز آن كه تو تعليم فرموده‌اى وجود ندارد ، تويى دانا و حكيم خداوند فرمود يا آدم اين اسماء را به آنها باز گو كن . هنگامى كه آدم آن اسماء را گفت ، خداوند فرمود : من نگفتم راز مخفى آسمانها و زمين را مىدانم . و من مىدانم آن چه را كه آشكار و پنهان مىداريد ) .\r\n« قالا رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ اَلْخاسِرِينَ » 7 : 23 ( 2 )  ( آدم و همسرش گفتند : پروردگار ما ، ما به خود ستم كرديم ، اگر ما را نبخشايى و به ما ترحم نفرمايى ما از زيانكاران خواهيم بود ) .\r\n\r\n( ( 1234 ) ) بو البشر كو علم السماء بكست\r\nصد هزاران علمش اندر هر رگ است\r\n\r\nدانش حضرت آدم عليه السلام\r\nخداوند متعال حقايق را بر آدم آشكار كرد ، آن چنان كه واقعيات فراوانى را از تعليم مزبور فرا گرفت ، مقصود از اسم ، اشياء عينى در خارج است ، اين مسئله را قبلًا تذكر داده‌ايم .\r\nاين تعليم ما وراى تعليمات معمولى ماست كه اشياء را در پهنهء طبيعت با حواس و ذهن معين از راه اكتساب فرا مىگيريم ، حقايق براى او مكشوف گشت ، زيرا نه محدوديت حواس مانع درك حقايق بود ، و نه آميزش و در تماس بودن با جهان طبيعت .\r\n","description":"","footnote":" ( 1 ) سوره بقره ، آيه 31 و 32 و 33 . .  ( 2 ) سوره اعراف ، آيه 32 . . ","page_name":" 556 ","page_number":580},
  {"content":"\r\n\r\n\r\n( ( 1242 ) ) آن كه بد نزديك ما نامش منى\r\nپيش حق اين نقش بد كه با منى\r\n\r\nتغاير صورتهاى اشياء در دو قلمرو طبيعت و ما وراى طبيعت\r\nاين مسئله در گذشته تا حدودى بحث شد كه حقايقى كه در جهان طبيعت با يك كيفيت و كميت و خواص معينى نمودار مىگردند ، در جهان پشت پرده اين كيفيتها و كميتها و بلكه مسئلهء فضا و مكان و زمان مطرح نمىباشد . و ما در گذشته مثالى كه براى توضيح اين اصل آورديم : مسئلهء دو قلمرو مختلف خود آگاه و ناخود آگاه بود . و ملاحظه كرديم كه اين دو جهان چه اندازه با يكديگر مغاير و متفاوت مىباشند . به همين جهات است كه جلال الدين مثالهاى ذيل را بيان مىكند .\r\n1 - موسى در دست خود عصايى مىديد ، اين عصا از چوب بود ، و به قول خودش به او تكيه مىكرد و برگ درختان را به وسيلهء آن عصا به گوسفندانش مىريخت و احتياجات طبيعى ديگرش را هم با آن مرتفع مىساخت ، ولى اين چوب در نزد خالق ، حقيقت اژدهايى داشت كه در موقع مبارزه با فرعون آشكار گشت .\r\n2 - عمر در جهان زندگى صورتى داشت ، ولى در باطن و در قلمرو ما وراى طبيعى صورتى مغاير اين صورت ظاهرى داشته است .\r\n3 - منى در مقابل حواس ما يك يا چند قطره آب كثيف و ناچيز است ، ولى خدا مىداند كه صورت ما وراى طبيعى آن چيست كه ممكن است از فرشتگان هم بالاتر برود .\r\n4 - حضرت آدم در ظاهر مقدارى گل بود كه صورت انسانى گرفته بود ، ولى فرشتگان در او نور خدايى ديدند و او را سجده نمودند .\r\nاين مطلب را كه جلال الدين اظهار مىدارد ، ممكن است به دو وجه بيان كرد ، و آن اين است كه ، تغاير يك اصل ثابت است ، يا اين كه اگر خدا بخواهد اين تغاير\r\n","description":"","footnote":"","page_name":" 557 ","page_number":581},
  {"content":"\r\n\r\nايجاد مىگردد ؟ به توضيح اين كه پديده هاى جهان طبيعت را در مقابل جهان ما وراى طبيعت به سه قسم مىتوان مطرح نمود قسم اول - اين كه حقيقتاً تمام حقايق دو نوع مختلف دارند ، چنان كه جلال الدين مىگويد : عصا در جهان طبيعت اژدها در جهان ما وراى طبيعت است .\r\nقسم دوم - اين كه حقايق جهان طبيعت هيچ گونه نوع مغايرى در ما وراى طبيعت ندارد ، فقط در هنگام لزوم معجزات و خلاف جريان معمولى طبيعت با توانايى مطلقه خداوند و به وسيله عوامل زير بناى جهان ظاهرى آنها را دگرگون مىنمايد ، يعنى عصاى موسى عليه السلام واقعاً عصاى چوبين است ، و يك موجود طبيعى است كه با مشخصات معينى وجود دارد تنها در هنگام معجزه و ابطال سحر ساحران فرعونى مبدل به اژدها مىگردد .\r\nقسم سوم - اين كه گروهى از حقايق در جهان طبيعت همانند موجوديت آنها در جهان پشت پرده بوده ، و گروه ديگر در دو طرف پرده با همديگر مخالف مىباشند .\r\nمثلًا زمان كه عبارت است از امتداد منتزع از حركت ، در اين جهان طبيعت حقيقتى دارد و در جهان پشت پرده آن گاه كه ساختمان زمان سنج مغزى ما عوض مىشود معناى ديگرى پيدا مىكند . آن چه كه مشاهده مىشود و روش منطقى نيز آن را نمىتواند امكان پذير بداند : قسم سوم است ، يعنى ممكن است گروه هاى حقايق هستى تقسيم بندى شوند ، و اين مقدار براى ما روشن است كه همه اين حقايق كه در جهان طبيعت مشاهده مىگردند ، حقايق ثابت و پايدار نيستند . و چنان كه از نظر طبيعى و با جريانات قوانين طبيعت قابل تبديل مىباشند ، همچنان با جريان ما وراى طبيعى نيز مىتوانند تغيير پيدا كنند چنان كه در موارد معجزات و كرامات مشاهده مىشود ، و همچنين ممكن است حقايقى در جهان طبيعت مغاير با پشت پرده نمودار گردند .\r\nاصل قضاء\r\nدر مباحث گذشته در بارهء قضا و قدر تعريف مختصرى را بيان كرديم ، و آن تعريف به طور اجمال اين است كه خداوندى جلت عظمته مطابق مشيت قاهره اش براى جريان\r\n","description":"","footnote":"","page_name":" 558 ","page_number":582},
  {"content":"\r\nعالم هستى و موجوديت انسانها اقدام كرده ، اين جريان و موجوديتهاى ، مطلق مشخصات و كيفيتهايى است كه در علم خداوندى وجود دارد ، مشيت مطابق اين علم ، قضا و محصول اين مشيت و جريان هستى و موجوديت انسانى قدر ناميده مىشود .\r\nجاى ترديد نيست كه هيچ يك از افراد انسانى نمىتواند تمام اين جريانات و سر نوشت خود را بداند ، ولى يك مطلب هست كه اگر آن را مورد پذيرش قرار بدهيم با هيچ اشكالى مواجه نمىگرديم ، اين مطلب فعاليت ارادى خود انسانها است ، به اين ترتيب كه : در قضاى خداوندى است كه ما انسانها به وسيلهء نيروهاى عضلانى و روانى در اين دنيا كار كنيم ، اين كار نقشى در جريانات جهان هستى ايجاد خواهد كرد كه داخل در قدر مىباشد . مثلًا هنگامى مطالعات علمى را فراهم كرده مراتبى از دانش را فرا مىگيرم ، و در نتيجه از آن دانش براى خود و اجتماعم اثرى ايجاد مىكنم ، نقشه هايى است كه من ايجاد كرده‌ام ، و پس از آن كه من ايجاد كردم داخل در سلسله قدر الهى گشته است . به همين جهت است كه ما در عين ايمان به قضا و قدر دخالت انسان را در ايجاد سر نوشت خود كه داخل در قدر كلى جهان است كاملًا مىپذيريم چنان كه از پيامبر اكرم صلى الله عليه و آله مىپرسند : كه آيا تمام كارها تمام شده است ، يعنى مطابق قضا و قدر الهى تمام جريانات حتمى الوقوع بوده هيچ كس دخالتى در قضا و قدر نمىتواند داشته باشد ؟ حضرت در پاسخ مىفرمايد :\r\n« ما در ميان امورى كه تمام شده و حتمى گشته ، و امورى كه خود ايجاد خواهيم كرد قرار گرفته‌ايم » .\r\nاين نظريه را كه ما در بارهء قضا و قدر گفتيم ، هم موافق عقل و منطق است و هم منابع اسلامى آن را تأييد مىكند و حاصل آن اين است كه تمام شئون زندگانى ما و جريانات جهان طبيعت در قدر نقش مىبندد ، و قضاى حتمى منهاى كارهاى اختيارى انسانها سراسر هستى را فرا گرفته است .\r\nبنا بر اين تمام حوادث و رويدادها خواه ما بتوانيم آنها را به محاسبه در آوريم يا\r\n","description":"","footnote":"","page_name":" 559 ","page_number":583},
  {"content":"\r\nنتوانيم از قدر محسوب مىشود ، و تمام نمودهاى جهان هستى و كارهاى غير اختيارى انسان جزء قلمرو قضاى الهى مىباشد ، بنا بر اين مسأله‌اى را كه جلال الدين در بارهء قضا و قدر مطرح كرده مىگويد :\r\nهنگامى كه قضا فرا مىرسد يعنى انسان در پهنهء زندگانى به حوادثى مىرسد كه در محاسبه قرار نداده بود ، و يا اصلا نمىتوانست مورد محاسبه قرار بدهد ، يا طبيعت انسانى او اعم از جنبه جسمانى و يا روحانيش به طور حتم اقتضاى چنان رويدادى را مىكرد چشم او پوشيده مىشود ، يا گوش ناشنوا مىگردد ، يا نيروهاى مغزيش از كار مىافتد . مطلبى است كه بايستى دقت بيشتر در پيرامون آن انجام داد ، زيرا با نظر به وضع طبيعى انسان و با نظر به جريان قوانين طبيعت تماس انسان با عوامل جهان هستى كه با زندگانى او تماس دارد ، همواره نمىتواند مطابق تمايل خود زندگانى كند ، مثلًا عللى پيش مىآيد كه توانايى تفكر را سلب مىكنند مانند اين كه اعصاب چشم صدمه مىخورد ، او در راه رفتن چاه را نمىبيند و به چاه مىافتد ، اين رويداد چاه افتادن پس از آن كه به علت ديگرى چشم از كار افتاده است صورت مىگيرد ، نه اين كه براى به چاه بيافتد چشم او نابينا مىگردد ، اگر ما به طور دقيق در اين رويدادها بنگريم خواهيم ديد كه : در هيچ جا قدرت اثبات اين معنا را نداريم كه وسيله از ما گرفته مىشود ، و سپس حادثه ناملايمى پيش مىآيد ، بلكه عللى به وجود مىآيد و آن وسيله از ما سلب مىگردد ، سپس به جهت فقدان آن وسيله ما مزايا را از دست مىدهيم ، يا به ناملايمات گرفتار مىشويم .\r\nبلى در يك صورت اين مسئله صحيح است و آن در مواردى است كه ما خود را به تبه كارى مىزنيم و خداوند اسباب توفيق را از ما سلب مىكند و راه پيش پاى ما تاريك مىگردد و نمىتوانيم راه راست را برويم يا از مزاياى وجودى خود بهره مند باشيم . ولى اين پديده در صورتى است كه فعاليتهاى ما تبه كارى اختيارى بوده باشد .\r\nاز اين مقدمه روشن مىشود كه اين مطلب را جلال الدين بدان جهت پا فشارى مىكند كه هنگامى كه قضا فرا مىرسد انسان نمىبيند و تمام دانشهاى نقش بر آب\r\n","description":"","footnote":"","page_name":" 560 ","page_number":584},
  {"content":"\r\nمىگردد ، قابل تأمل بيشترى است ، زيرا چنان كه گفتيم عللى باعث مىشود كه انسان وسيله حركت مطلوب را از دست مىدهد و يا به عبارت عمومىتر وسيلهء عامل زندگانى دل خواه را از دست مىدهد سپس در فقدان وسيله مفروض بىچارگىها روى مىنمايد .\r\nاز همين جا معلوم مىشود كه مسئله حضرت آدم را بايستى دقيقتر از آن مطرح كنيم كه جلال الدين در اين ابيات بيان كرده است او مىگويد :\r\n\r\n( ( 1249 ) ) اين همه دانست و چون آمد قضا\r\nدانش يك نهى شد بر وى غطا\r\n\r\nبعد مىگويد :\r\n\r\n( ( 1255 ) ) اين قضا ابرى بود خورشيد پوش\r\nشير و اژدرها شود زو همچو موش\r\n\r\nآيا چنين بوده است ؟ كه خداوند وسايلى را پيش آورد كه آدم عليه السلام به اشتباه بيفتد و از اين كه نداند كه امر به نخوردن گندم تحريمى است يا تنزيهى اقدام به خوردن آن نمايد و از بهشت بيرون رود ؟ مىتوان گفت : مطابق مقدمه بالا آدم مطابق خواهش نفسانى اقدام به خوردن گندم فرمود .\r\nو اين كه پس از خوردن گندم اظهار ندامت كرده گريه ها سر داده ستمكارى را به خود نسبت داد ، كشف مىكند كه آدم كاملًا احساس كرد : لحظاتى ميان دو راه ( خوردن و نخوردن ) مخير بوده ، و هيچ يك از آن دو راه به طور حتم صد درصد براى او ضرورت پيدا نكرده است ، و الا به جاى پشيمانى اندوه مىخورد نه ندامت . پس اولًا هيجان نفس آدم باعث شده است كه از گندم تناول كند ، سپس به عوارض خوردن گندم از قبيل ندامت كه يك پديده طبيعى روانى است مبتلا شده است .\r\nچنان كه گفتيم مسئله ندامت كه خود جلال الدين در همين مثنوى در ابيات گذشته و هم در ابيات آينده مكرر گوشزد خواهد كرد ، علامت اختيار مىباشد ، مثلًا آن جا كه خواهد گفت :\r\n\r\nاين كه گويى اين كنم يا آن كنم\r\nاين دليل اختيار است اى صنم\r\nيك مثال اى دل پى فرقى بيار\r\nتا بدانى جبر را از اختيار\r\n\r\n","description":"","footnote":"","page_name":" 561 ","page_number":585},
  {"content":"\r\n\r\n\r\nدست كان لرزان بود از ارتعاش\r\nوان كه دستى را تو جنبانى ز جاش\r\nهر دو جنبش آفريده حق شناس\r\nنيك نتوان كرد اين با آن قياس\r\nز ان پشيمانى كه جنبانيدىاش\r\nچون پشيمان نيست مرد مرتعش\r\n\r\nملاحظه مىشود كه جلال الدين با صراحت تمام مسئله ندامت را دليل اختيار مىداند ، و حضرت آدم پس از خوردن گندم كاملًا پشيمان شده است . ممكن است گفته شود : خود بروز ندامت هم يكى از حلقه هاى سلسله قضا و قدر الهى است ، بنا بر اين نمىتواند دليل اختيار بوده باشد ، در پاسخ اين تو هم مىگوييم .\r\nهر حادثه و هر موجود در جهان هستى متعين و مطابق قوانين است\r\nالبته ندامت مانند اندوه و شادى و محبت و تجسيم و تصور و تصديق و تداعى معانى و ساير فعاليتهاى روانى ما ، هنگامى كه در افق روان ما منعكس گشت و وجود پيدا كرد از تمام قوانين مربوطه پيروى مىكند ، مثلًا هر گونه نمود روانى مانند هر گونه نمود فيزيكى تشخص و تعينى دارد ، آن نمود به هيچ وجه مردد ميان خود و غير خود نمىباشد ، چنان كه آن جسم كه در فاصله دور از من قرار دارد مردد ميان سنگ و انسان نيست ، اگر چه من به عللى مانند دورى مسافت نتوانم كاملًا تشخيص بدهم ، ولى در واقع يا يك عدد از سنگ است يا انسان . ندامت هم يكى از نمودهاى روانى است و هرگز نمىتواند در واقع ميان ندامت و شادى مردد بوده باشد ، ( يا اين يا آن ) ولى راز مطلب اينجاست كه اين ندامت روى چه انگيزه‌اى انجام گرفته است ؟ اين انگيزه غير از احساس جرم و تقصير علت ديگرى ندارد . پس از آن كه احساس تقصير شد ، با فرض سلامت عقل و بقاى وجدان به حال خود ، اين ندامت يك پديده بسيار طبيعى است كه به طور مشخص و حتمى وجود پيدا خواهد كرد . ما پديده اختيار را در روبناى نمودهاى روانى جستجو نمىكنيم ، ما نمىگوييم كه : نمودى در روان انسانى به نام اختيار وجود دارد ، به طورى كه اگر ممكن بود ساير پديده هاى\r\n","description":"","footnote":"","page_name":" 562 ","page_number":586},
  {"content":"\r\n\r\nروانى را با وسايل دقيقى مشاهده كنيم ، مىتوانستيم در ميان آنها نمودى را هم به عنوان اختيار مشاهده كنيم بلكه ، پديده اختيار عبارت است از تسلط و نظارت « من » به كار و ترك آن مادامى كه اين تسلط نظارت وجود دارد ، كار به طور اختيار صادر مىگردد ، اگر چه اين تسلط لحظه‌اى بيش پايدار نباشد . آن كه اين اختيار پديده هاى طبيعى ديگرى را در روان ما يا در جهان برونى ايجاد خواهد كرد كه به هيچ وجه نمىتواند از نقشه طبيعى حوادث بر كنار بوده باشد .\r\n\r\n( ( 1249 ) ) اين همه دانست چون آمد قضا\r\nدانش يك نهى شد بر وى غطا\r\n\r\nآيا دستورات مىتواند خود پرده‌اى بر چشمان انسانى بزند ؟\r\nظاهر بيت جلال الدين اين است كه خود نهى بود كه باعث پوشش ديده گان حضرت آدم شده ، او را وادار به خوردن گندم كرد . ولى بايستى اين بيت تأويل شود ، به طورى كه بتواند مفهوم صحيحى داشته باشد . زيرا دستور امر يا نهى عبارت است از رسيدن فرمان به انسان در بارهء كارى ، اين دستور از نظر طبيعى هيچ كارى را نمىتواند صد درصد ايجاب كند ، زيرا دستور مانند يك علت طبيعى براى انسانها نمىباشد بلكه اين انسان است كه در صورت اعتدال روانى و مغزى آن دستور را براى خود انگيزه قرار داده مطابق آن انگيزه عمل خواهد كرد . و الا بايستى تمام دستورات كه انسانها به خود صادر كرده‌اند ، يا به وسيله پيامبران عظام براى انسانها ابلاغ شده است ، به طور طبيعى مورد عمل قرار بگيرد ، در صورتى كه اين مطلب مخالف محسوس همگانى است .\r\nپس چنان كه دستورات نمىتوانند عنوان عامل طبيعى ضرورى به خود بگيرند ، همچنان نمىتوانند پرده و پوشش به ديده گان وظيفه بين انسانى بوده باشند .\r\n","description":"","footnote":"","page_name":" 563 ","page_number":587},
  {"content":"\r\n\r\nپس مطابق بيت بعدى كه مىگويد :\r\n\r\n( ( 1250 ) ) كاى عجب نهى از پى تحريم بود\r\nيا به تأويلى بد و توهيم بود ؟\r\n\r\nمعلوم مىشود كه خود آن دستور علت تاريكى قضيه نبوده است ، و اين خود در ميان تمام عقلاى عالم قبيح است كه رهبر فرمانى صادر كند كه آن فرمان مبهم باشد ، و مكلف نداند كه مقصود از اين فرمان چيست ، و با نادانى اقدام به كارى كند كه در نتيجه معلوم شود كه مخالف دستور بوده است .\r\nهيچ منطق و عقلى نمىتواند چنين شخصى را مورد ملامت و تقبيح قرار بدهد .\r\nپس نبايد گفت كه : خود دستور ، حضرت آدم را به ابهام انداخته بود ، بلكه چنان كه اشاره مىكند اين ابهام در وضع روانى آدم ايجاد گشت ، ولى ابهامى كه موجه نبود . يعنى ابهامى بود كه از دخالت نفس صورت مىگرفت ، زيرا آدم هواى گندم را كرد و شيطان هم با اين كه آدم مىدانست دوست او نيست بلكه دشمن اوست ، يا اين كه شيطان به طور مجهول براى آدم جلوه كرد ولى در مقابل دستور صريح كه گفته بود :\r\n« وَلا تَقْرَبا هذِه اَلشَّجَرَةَ » 2 : 35 ( 1 )  ( به اين درخت نزديك نشويد ) .\r\nنمىتوانست اختيار آدم را از دست بگيرد ، و آدم به جاى اين كه به قضا و سر نوشت استدلال نمايد ، پشيمان گردد ، و توبه نمايد و بگويد . « ربنا اننا ظلمنا انفسنا » .\r\nتفسير ابيات\r\nآدم ابو البشر كه به مقام آموزش حقايق رسيده بود ، صد هزاران علم در تمام رگهاى او جا گرفته بود . همه اشياء را شناخته هر عنوانى را كه به چيزى شايسته ديده بود ، آن عنوان قابل تبديل نبود ، آن كه را كه چالاك و هشيار مىدانست همان بود كه تشخيص داده بود . هر كه را كه خوشبخت و آزاد مىدانست مطابق واقع بود ، عواقب زندگانى و سر نوشت مردم را مشاهده كرد .\r\n","description":"","footnote":" ( 1 ) سوره بقره ، آيه 35 . . ","page_name":" 564 ","page_number":588},
  {"content":"\r\nاين هم يك اصل است كه انسان نبايستى فريب پديده هاى زود گذر دنيا را بخورد ، بلكه انسان كامل كسى است كه عاقبت بين بوده باشد .\r\n« ولى به نظر مىرسد اين مطلب با آن مسأله‌اى كه در ابيات پيشين گفته بود ، منافات داشته باشد در آن ابيات گفته بود كه : « صوفى ابن الوقت باشد اى رفيق » .\r\nولى هيچ گونه منافاتى ميان اين دو مسئله وجود ندارد ، زيرا اين كه بايستى حالا را ديد ، در امورى است كه باعث سعادت انسانى است ، در اين گونه امور نبايد به اميد فردا نشسته ، فعاليت خير را به تأخير انداخت .\r\nاما در امورى كه مطابق جريان طبيعت در گذر است ، اگر انسان فريب آنها را بخورد و در آنها متوقف گردد ، فردا و عاقبت كار به تباهى خواهد كشيد ، در اين موارد بايستى انسان كاملًا عاقبت بين بوده باشد .\r\nباز يك اصل ديگر وجود دارد كه مىگويد : حقايق را از دانايان آنها بايد آموخت .\r\n« فَسْئَلُوا أَهْلَ اَلذِّكْرِ إِنْ كُنْتُمْ لا تَعْلَمُونَ » 16 : 43 ( 1 )  ( از اهل علم بپرسيد اگر نمىدانيد ) منابع اسلامى در لزوم رجوع به خبرهء هر فن و به عالم هر علم « مطابق عقل و منطق » آن چنان فراوان است كه احتياجى به گفتن تفصيلى آنها احساس نمىشود .\r\nاين رجوع بايستى آن اندازه ادامه پيدا كند كه برسد به خود خداوند ، زيرا حقايق در نزد ما تنها نمودى دارند ، ولى در نزد خداوند بزرگ ، حقيقت و سر واقعى آنها وجود دارد ، چنان كه بعدها خواهد گفت :\r\n","description":"","footnote":" ( 1 ) سوره انبياء آيه 7 . . ","page_name":" 565 ","page_number":589},
  {"content":"\r\n\r\nقطرهء دانش كه بخشيدى ز پيش\r\nمتصل گردان به درياهاى خويش\r\n\r\nآن گاه مثالهايى براى اين مطلب مىآورد كه حقايق به يك صورت ازلى در دو قلمرو طبيعت و ما وراى طبيعت نيستند ، مثلًا عصاى موسى عليه السلام در اين عالم يك قطعه چوب بود ، ولى در نزد خدا اژدها .\r\nهمچنين عمر صورتى در اين جهان طبيعت داشت و صورتى در جهان پشت پرده . منى را ما چند قطره مايع مىبينيم ، ولى در آن طرف طبيعت يك موجود انسانى است كه از ملك پران مىشود .\r\nملايك نور خدايى را در همين آدم مشاهده كرده او را سجده كردند در صورتى كه آدم را موجود ناچيزى مىپنداريم . همين آدم كه اگر تا قيامت او را مدح بگويم و بستايمش كم گفته‌ام ، در باره يك دستور پوششى بر ديده گانش افتاد ، و قضا او را خيره كرد . اين پوشش از آن جا ناشى شد كه در درون خود گفت : آيا اين نهى كه خدا در باره گندم به او ابلاغ كرده است ، براى ممنوعيت جدى است ، يا درجهء از مطلوبيت دارد كه او مىتواند مرتكب شود ؟ ولى هنگامى كه اين تشويش روانى از او بر طرف شد و گندم را خورد ، متوجه شد كه دزد نفس رخت را از كارگاه برده است ، اين باغبان كه مواظب باغ بود خارى در پايش خليد ، و دزد نفس فرصتى يافت و كالاها را برد .\r\nآرى اين قضاست ، نمىتوان آن را به سادگى منظور نمود ، اين قضا مانند ابرى است كه مىآيد و روى خورشيد جهان افروز را مىپوشاند ، شير و اژدها در مقابل آن مانند موش ناچيز مىگردند . حكمى كه به من متوجه شده است ، مىدانم و جاهل نيستم ، اما اين كه نمىتوانم آن را امتثال كرده فرمانبرى نمايم ، از آن جهت است كه دامى در مقابل من گسترده شده است .\r\nبنا بر اين يعنى از آن جهت كه جهان هستى پر از رويدادهاى قضا\r\n","description":"","footnote":"","page_name":" 566 ","page_number":590},
  {"content":"\r\nو قدر است ، خوشا آن كس كه به نيروى خويش متكى نگشته ، بلكه به زارى و ابتهال پرداخت ، و قضا را از خود دور كرد . اگر قضايى پيش آيد و تو را در ظلمات سر نگون نمايد ، رهايى تو از همين ظلمات نيز به وسيلهء قضا خواهد بود . اگر قضا جان تو را در خطر بياندازد ، باز خود قضا است كه تو را از آن خطر نجات خواهد داد . اما متوجه باش اگر قضا در زير سنگ آسياب خود ترا مثل آرد نرم كند ، گمان مبر كه بدون نتيجه خواهد ماند ، بلكه روح تو را تصفيه كرده به عالم بالاتر رهنمون خواهد كرد .\r\nپس اگر كسى كه تو را بدون غرض و از نظر واقعيت تهديد كند و بترساند ، براى اين نيست كه تو را بىچاره نموده ، در تاريكىها رهايت نمايد بلكه براى اين است كه بتوانى مقامات عالىترى را به پيمايى و به ايمنى برسى .\r\n","description":"","footnote":"","page_name":" 567 ","page_number":591},
  {"content":"\r\n\r\nپاى واپس كشيدن خرگوش از شير چون نزديك چاه رسيد\r\n\r\nشير با خرگوش چون همراه شد\r\nپر غضب پر كينه و بد خواه شد\r\nبود پيشا پيش خرگوش دلير\r\nناگهان پا واكشيد پيش شير\r\n( ( 1263 ) ) چون كه نزد چاه آمد شير ديد\r\nكز ره آن خرگوش ماند و پا كشيد\r\n( ( 1264 ) ) گفت پا واپس كشيدى تو چرا ؟\r\nپاى را واپس مكش پيش اندر آ\r\n( ( 1265 ) ) گفت كو پايم ؟ كه دست و پاى رفت\r\nجان من لرزيد و دل از جاى رفت\r\n( ( 1266 ) ) رنگ رويم را نمىبينى چو زر ؟\r\nز اندرون خود مىدهد رنگم خبر\r\n( ( 1267 ) ) حق چو سيما را معرف خوانده است ( 1 ) \r\nچشم عارف سوى سيما مانده است\r\n( ( 1268 ) ) رنگ و بو غمّاز آمد چون جرس\r\nاز فرس آگه كند بانگ جرس\r\n( ( 1269 ) ) بانگ هر چيزى رساند زو خبر\r\nتا بدانى بانگ خر از بانگ در\r\n( ( 1270 ) ) گفت پيغمبر به تمييز كسان\r\nمرء مخفى لدىّ طى اللسان\r\n( ( 1271 ) ) رنگ رو از حال دل دارد نشان\r\nرحمتم كن مهر من در دل نشان\r\n( ( 1272 ) ) رنگ روى سرخ دارد بانگ شكر\r\nرنگ روى زرد دارد صبر و نكر ( 2 ) \r\n( ( 1275 ) ) در من آمد آن چه در وى گشت مات\r\nآدمى و جانور جامد نبات\r\n( ( 1273 ) ) در من آمد آن كه دست و پا برد\r\nرنگ رو و قوت سيما برد\r\n( ( 1274 ) ) آن كه در هر چه در آمد بشكند\r\nهر درخت از بيخ و از بن بر كند\r\n( ( 1276 ) ) اين خود اجزايند كلَّيات ازو\r\nزرد كرده رنگ و فاسد كرده بو\r\n( ( 1277 ) ) تا جهان گه صابر است و گه شكور\r\nبوستان گه حلَّه ( 3 )  پوشد گاه عور ( 4 ) \r\n\r\n","description":"","footnote":" ( 1 ) سيما قيافه . .  ( 2 ) نكر شناخته نشده ، زشت و مبهم . .  ( 3 ) حلَّه پوشاك افتخار . .  ( 4 ) عور عريان . . ","page_name":" 568 ","page_number":592},
  {"content":"\r\n\r\n( ( 1278 ) ) آفتابى كو بر آيد نارگون\r\nساعتى ديگر شود او سر نگون\r\n( ( 1279 ) ) اخترانى تافته بر چار طاق\r\nلحظه لحظه مبتلاى احتراق\r\n( ( 1280 ) ) ماه كو افزود ز اختر در جمال\r\nشد ز رنج دق او همچون خيال\r\n( ( 1281 ) ) اين زمين با سكون با ادب\r\nاندر آرد زلزله اش در لرز و تب\r\n( ( 1282 ) ) اى بسا كه زين بلاى مرده ريگ ( 1 ) \r\nگشته است اندر جهان او خرده ريگ\r\n( ( 1283 ) ) اين هوا با روح آمد مقترن\r\nچون قضا آيد و با گشت و عفن ( 2 ) \r\n( ( 1284 ) ) آب خوش كو روح را همشيره شد\r\nدر غديرى زرد و تلخ و تيره شد\r\n( ( 1285 ) ) آتشى كو باد دارد در بروت ( 3 ) \r\nهم يكى بادى بر او خواند يموت\r\nخاك كو شد مايهء گل در بهار\r\nناگهان بادى در آرد زو دمار ( 4 ) \r\n( ( 1286 ) ) حال دريا ز اضطراب و جوش او\r\nفهم كن تبديلهاى هوش او\r\n( ( 1287 ) ) چرخ سر گردان كه اندر جستجوست\r\nحال او چون حال فرزندان اوست\r\n( ( 1288 ) ) گه حضيض ( 5 )  و گه ميانه گاه اوج ( 6 ) \r\nاندر او از سعد و نحس فوج فوج\r\nگه شرف گاهى صعود و گه فرح\r\nگه و بال و گه هبوط ( 7 )  و گه ترح ( 8 ) \r\n( ( 1289 ) ) از خود اى جزوى ز كلها منبسط\r\nفهم مىكن حالت هر منبسط\r\n\r\n","description":"","footnote":" ( 1 ) مرده ريگ و مرده رى و مرد رى آن چه از مرده به وارثش مىماند . .  ( 2 ) عفن گنديده . .  ( 3 ) بروت سبيل مرد ، باد و بروت كنايه از خود نمايى است . .  ( 4 ) دمار آن چه كه مورد احتياج ضرورى انسانى است و به نفس كشيدن نيز مىگويند آن گاه كه اين كلمه در اين جمله « دمار از روزگارش در آورد » استعمال شود ، تقريباً به معناى ساقط كردن از زندگانى مىباشد . .  ( 5 ) حضيض پائين .  ( 6 ) اوج بالا .  ( 7 ) هبوط به پايين فرود آوردن يا پايين افتادن . .  ( 8 ) ترح حزن و اندوه . . ","page_name":" 569 ","page_number":593},
  {"content":"\r\n\r\n\r\nچون نصيب مهتران درد است و رنج\r\nكهتران را كى تواند بود گنج\r\n( ( 1290 ) ) چون كه كلَّيات را رنج است و درد\r\nجزو ايشان چون نباشد روى زرد\r\n( ( 1291 ) ) خاصه جزوى كو ز اضدادست جمع\r\nز آب و خاك و آتش و باد است جمع\r\n( ( 1292 ) ) اين عجب نبود كه ميش از گرگ جست\r\nاين عجب كه ميش دل در گرگ بست\r\n( ( 1293 ) ) زندگانى آشتى ضدهاست\r\nمرگ آن كاندر ميانشان جنگ خاست\r\nصلح اضداد است اين عمر جهان\r\nجنگ اضداد است عمر جاودان\r\nزندگانى آشتى دشمنان\r\nمرگ وارفتن به اصل خويش دان\r\nصلح دشمندار باشد عاريت\r\nدل به سوى جنگ دارد عاقبت\r\nروزكى چند از براى مصلحت\r\nبا همند اندر وفا و مرحمت\r\nعاقبت هر يك به جوهر باز گشت\r\nهر يكى با جنس خود انباز گشت\r\nلطف بارى اين پلنگ و رنگ را\r\nالف داد و برد از ايشان جنگ را\r\n( ( 1294 ) ) لطف حق اين شير را و گور را\r\nالف دادست اين دو ضد دور را\r\n( ( 1295 ) ) چون جهان رنجور و زندانى بود\r\nچه عجب رنجور اگر فانى بود\r\n( ( 1296 ) ) خواند بر شير او از اين رو پندها\r\nگفت من پس مانده‌ام زين بندها\r\n( ( 1267 ) ) حق چو سيما را معرف خوانده است\r\nچشم عارف سوى سيما مانده است\r\n\r\nقيافه ها تا حدود زيادى مىتواند درون انسانى را نشان بدهد\r\nدر مباحث گذشته گفتيم كه ساختمان طبيعى قيافهء انسانى و مخصوصا جولان چشم مىتواند از پديده ها و فعاليتهاى درونى انسان حكايت كند . و همچنين اشكال سخن گفتن و لهجه و حركات و سكنات اعضاى انسانى كه به طور مستقيم تحت تأثير روح قرار مىگيرند .\r\nچنان كه در آيه شريفه هم در بعضى از موارد اشاره شده است :\r\n","description":"","footnote":"","page_name":" 570 ","page_number":594},
  {"content":"\r\n\r\nآيه\r\n« يُعْرَفُ اَلْمُجْرِمُونَ بِسِيماهُمْ فَيُؤْخَذُ بِالنَّواصِي وَاَلأَقْدامِ » 55 : 41 ( 1 )  ( گناهكاران از قيافه تشخيص داده مىشوند آنها از پيشانىها و پاهايشان گرفته مىشوند ) .\r\nاين مسئله را مىتوان تا حدودى دقيقتر از آن چه در مثنوى در ابيات فوق مطرح است مورد بررسى قرار داد ، مىگوييم :\r\nنمودهايى كه هر يك از افراد انسانى دارا هستند ، خواه از نظر طبيعى و خواه از نظر روانى آن چنان با يكديگر مختلف مىباشند كه حتى نمىتوان دو فرد پيدا كرد كه از همه جهات بلكه حتى از جهات كمترى هم دقيقاً مشابه همديگر بوده باشند . خطوط بندهاى انگشت دست و پا ، آن چنان با يكديگر مختلف مىباشند كه مدتها است كه براى تشخيص متهم در بارهء انسانها از اين خطوط استفاده مىكنند . چند سال پيش بود كه يكى از متخصصين اين كار به من گفت : تا كنون در حدود صد ميليون فرد انگشت نگارى شده‌اند ، و مجموع خطوط هيچ يك از آنها با مجموع خطوط ديگرى يكى نبوده است .\r\nهمچنين دو شكل صورت مشاهده نشده است كه دقيقاً مشابه همديگر بوده باشند ، با اين كه ميدان نقشه صورت بسيار كوچك است . و از آن طرف در « صداها » مىگويند : تا كنون دو فرد پيدا نشده است كه صداى كاملًا مشابه داشته باشند ، حتى بعضى از كسانى كه در اين باره اطلاعات كافى دارند ، مىگويند : تا كنون ديده نشده است كه مثلًا يك فرد از انسان اشعارى با يك آهنگى بخواند ، دوباره بتواند همان آهنگ را با همان صداى گذشته به طور دقيق تكرار نمايد .\r\nاگر بخواهيم اين مطلب را با يك عبارت فنى ادا كنيم مىگوييم : هر چه كه موجود شود براى خود تشخصى دارد كه انطباق حقيقى آن با يك موجود ديگر اگر چه در ظاهر مشابه يكديگر بوده باشند ، امكان ناپذير است . اين يك اصل درست و\r\n","description":"","footnote":" ( 1 ) سوره الرحمن ، آيه 41 . . ","page_name":" 571 ","page_number":595},
  {"content":"\r\n\r\nطبيعى و قابل حس و عيان است .\r\nاما مسئله شناسايى درون انسانها از خصوصيتهاى طبيعى اعضاى آنها ، مخصوصاً از اعضاى صورت براى همه كس ممكن نيست ، ولى گروه فراوانى هستند كه مىتوانند آن چه را كه در درون يك انسان مىگذرد به طور اجمال تشخيص بدهند ، البته هر چه كه انسان مورد شناسايى ، طبيعىتر و فطرىتر بوده باشد ، عواطف و احساسات و ساير فعاليتهاى روانى او بهتر و روشنتر در قيافه او آشكار مىگردد . چنان كه هر چه كه انسان جنبه روحانى و الهىاش بيشتر شود ، فراستى به او دست مىدهد كه در تشخيص خود غالباً صائب مىباشد .\r\nانقلابات و دگرگونىهاى جهان همه ازوست\r\nاين جمله در ميان فلاسفه و عرفا به طورى كه اصل كه اكثر آن را قبول كرده‌اند مشهور است كه :\r\nلا مؤثر فى الوجود الا الله .\r\n( در جهان هستى مؤثرى غير از خدا وجود ندارد ) اين اصل در غير از كارهاى اختيار انسانى و حتى در كارهاى اختيارى هم با نظر به روبناى جهان طبيعت كاملًا صحيح است لذا بايستى حقيقتاً گفت :\r\nلا مؤثر فى الوجود الا الله .\r\n","description":"","footnote":"","page_name":" 572 ","page_number":596},
  {"content":"\r\n\r\n\r\n( ( 1287 ) ) چرخ سر گردان كه اندر جستجوست\r\nحال او چون حال فرزندان اوست\r\n\r\nجهان طبيعت را مىتوان با انسان مقايسه كرد\r\n\r\nاز خود اى جزوى ز كلها مختلط\r\nفهم مىكن حالت هر منبسط\r\n\r\nاگر در موجوديت همه جانبهء خود دقت نظرى داشته باشيم ، خواهيم ديد كه : با همين كوچكى و ناچيزى كه در مقابل جهان طبيعت داريم ، در عين حال نمونهء تمام عيار جهان بزرگ هستيم و به همين جهت است كه فلاسفه و عرفا انسان را جهان كوچك و جهان را انسان بزرگ معرفى كرده‌اند . به امير المؤمنين على عليه السلام نسبت داده شده است كه مىفرمايد :\r\n\r\nا تزعم انك جرم صغير\r\nو فيك انطوى العالم الاكبر (\r\n\r\nآيا گمان مىكنى تو يك جرم ناچيز هستى ؟ در صورتى كه جهان بزرگ در تو پيچيده است يعنى تو شامل جهان بزرگى ) .\r\nاين مطلب را هگل نيز تصريح كرده است كه جان مىتواند نمونهء تمام عيار مجموع هستى باشد .\r\nمىگويد : اگر درست دقت كنى خواهى ديد كه تمام حركات و سكنات عضوى تو از روح بسيط تست ، آن موجود بسيط در همه حال مشرف به اعضاى كالبد مادى تست و همچنين جهان مادى به منزلهء كالبدى است كه نيروى تحول و دگرگونىها را از بسيطترين موجودات مىگيرد .\r\n","description":"","footnote":"","page_name":" 573 ","page_number":597},
  {"content":"\r\n\r\nپس اگر در نمودهاى ظاهرى جسمانى خود دردى احساس كردى ، بدان كه اين درد مستند به آن روح است كه اين كالبد جسمانى را اداره مىكند . مخصوصاً اجزاء ظاهرى طبيعى كه از اضداد مركب است .\r\n\r\nصلح اضداد است اين عمر جهان\r\nجنگ اضداد است عمر جاودان\r\n\r\nاصل تكاپوى اضداد يا اتحاد اضداد\r\nيك اشتباه بزرگ در مسئله ضدين در قرنهاى معاصر ما براى متفكرين پيش آمده است كه براى روشن شدن اصل تكاپو يا اتحاد اضداد مجبوريم آن را تذكر بدهيم ، اشتباه اين است كه : در منطق ارسطو كه قرنهاى متمادى بر افكار بشرى حكومت بلا منازع نموده است ، اين اصل وجود دارد كه دو ضد هرگز با يكديگر قابل اجتماع نيستند ، مانند سياهى و سفيدى يا حركت و سكون ، » بنا به نظر آنان كه اين دو مقوله از اضداد بوده باشد » . براى اين اصل ارسطو همان شرايط تناقض را بيان مىكند ، زيرا محال بودن اجتماع دو ضد نيز بالاخره بدان جهت است كه اجتماع نقيضين محال است . اين شرايط در جاى خود مشروحاً گفته شده است كه آنها را در يك بيت جمع كرده‌اند :\r\n\r\nدر تناقض هشت وحدت شرط دان\r\nوحدت موضوع و محمول و مكان\r\nوحدت شرط و اضافه جزء و كل\r\nقوت و فعل است در آخر زمان ( 1 ) \r\n\r\nيعنى با ملاحظهء اين شرايط هرگز دو ضد با همديگر قابل اجتماع نخواهد بود .\r\nاگر ما درست توجه كنيم خواهيم ديد كه اين اصل با شرايط مزبور يكى از ضرورىترين اصول شناسايىهاى ما است .\r\nمثلًا جسمى را در يك زمان معين و مكان مشخص و خاصيت مخصوص و بالفعل و\r\n","description":"","footnote":" ( 1 ) در باره اين وحدتها در منطق كلاسيك بحث و اختلاف زياد است ، ولى اين مقدار مسلم است كه بايستى وحدتهايى وجود داشته باشد . . ","page_name":" 574 ","page_number":598},
  {"content":"\r\nتمام شرايط ديگر متحرك بدانيم ، همان جسم را با همان وحدتهاى فوق نمىتوانيم ساكن بدانيم ، اين است معناى محال بودن اجتماع ضدين .\r\nبعضى از فلاسفه قرون اخير مانند هگل در اين باره قانونى دارد به نام قانون سه پايه ( 1 )  اين قانون مىگويد :\r\n1 - مرحلهء اول تز - موجودات در جريان خود در سه مرحله نمودار مىگردند . 1 - مرحله اول تز - كه فروغى آن را مرحلهء نهادن تعبير كرده است ، در اين مرحله يك موجود بدون هيچ گونه اضافات و عوارض مطرح مىشود مثلًا دانه گندم . سپس هنگامى كه اين گندم زير خاك مىرود و شروع به نمو مىكند ، مرحلهء دوم شروع مىشود :\r\n2 - مرحلهء دوم آنتى تز - و به اصطلاح فروغى « برابر نهادن كه كاملًا رسا نيست » مرحله درهم افتادن و گلاويز شدن اضداد است ، يعنى در اين مرحله گندم با موادى در حال اختلاط و تفاعل مىباشد ، اگر گندم و ساير مواد مماثل يكديگر بودند . هيچ گونه فعاليتى رو نمىداد ، چنان كه اگر دو گندم خشك را در جايى پهلوى هم قرار\r\n","description":"","footnote":" ( 1 ) پيش از هگل ، فيخته روش سه پايه را شروع كرده است ، ولى بيان هگل در اين مسئله عميقتر و رساتر است او در يك قلمرو عمومى مسئله سه پايه را به اين قرار مطرح مىكند : 1 - هستى مطلق ، اين هستى مطلق داراى هيچ گونه تشخصات وجودى نيست ، اين مفهوم بسيار وسيع است كه در فلسفه كلاسيك شرق آن را به عنوان عمومىترين مفاهيم معرفى كرده‌اند . . 2 - با نظر به منفى بودن هر گونه تعين و تشخص از مفهوم هستى مطلق خواهيم ديد با نيستى گلاويز است ، زيرا چنان كه روشن است ، بدون تشخص وجود قابل تصور نيست پس در حقيقت هستى مطلق نيستى تمام خصائص وجود را در بر دارد ، اين است مرحلهء دوم ( آنتىتز ) ولى اگر اين دو مفهوم در همين حال بمانند . وجودى در قلمرو هستى نمودار نخواهد شد ، لذا همين مرحله ( آنتى تز ) به مرحلهء سوم ( سنتز ) كه گرديدن است مبدل مىشود . . ","page_name":" 575 ","page_number":599},
  {"content":"\r\nمىداديم ، هيچ گونه تغييرى به وجود نمىآيد . ولى مىبينيم كه پس از رسيدن گندم به مواد مناسب و تفاعل با يكديگر دانه گندم شروع به فعاليت مىكند ، اين مرحلهء تكاپوى اضداد يا اتحاد اضداد است .\r\n3 - مرحلهء سوم سنتز - يعنى به اصطلاح فروغى ( هم نهادن كه اين هم اصطلاح مناسبى نيست ) مىباشد در اين مرحله هر يك از دو يا چند موجود كه به جهت تضاد با يكديگر گلاويز گشته‌اند اثر تازه‌اى را ايجاد مىكنند .\r\nاين روش سه پايه براى متفكرين دوران ما هم تازه جلوه كرده و هم مخالف قانون » محال بودن اجتماع ضدين » . ولى بايد بگوييم كه : اين قضيه تكاپوى ضدين نه تازگى داشته است و نه منافاتى با قانون ضدين ارسطويى دارد . اما اين كه تازگى نداشته است از عبارات ذيل كامل روشن مىشود :\r\n« موقعى كه هومر تضاد موجودات را ملاحظه مىكند مىگويد : اى كاش اين تضاد موجودات از ميان مىرفت تا تمامى عالم ساكن و ابدى مىگشت » ( 1 )  از اين عبارت دو مطلب بسيار مهم استفاده مىگردد : يكى اين كه حركت نتيجهء تضاد اشياء است و تضاد در تمام جهان هستى حكمفرماست .\r\nاما ارسطو كه خود واضع قانون نقيضين و ضدين است چنين مىگويد :\r\nسبب در اين فعل و انفعال اين است كه اضداد از يك جنس مىباشند و نيز از اين جهت است كه اضداد با همديگر تفاعل دارند . در جمله ديگر مىگويد :\r\nماده‌اى كه در موجودات است در عين حركت ، چيزى به آن افزوده مىشود كه آن ماده را به حركت در مىآورد ، و تغيير حالت مىدهد ، اين شيء كه به ماده ضميمه مىشود و باعث تغيير حالت مىگردد ضد آن است . ( 1 ) \r\n","description":"","footnote":" ( 1 ) الملل و النحل ، شهرستانى ، ص 187 . .  ( 1 ) الكون و الفساد ، ك 1 ب 5 ف 8 ، ص 55 . . ","page_name":" 576 ","page_number":600},
  {"content":"\r\n\r\nدر جملهء سوم مىگويد :\r\n« نمىتوان گفت كه نمو و فساد اشياء مانند تبدل آب به هوا مىباشد ، زيرا آب كه مبدل به هوا مىگردد ، نمو نكرده است ، بلكه حالت حركتى به آب در نتيجه از بين رفتن ضد آن رخ داده است . » ( 1 )  در جملهء چهارم مىگويد :\r\n« اين كه گفته مىشود : ضد غذاى ضد است ، مقصود اين نيست كه هر ضدى غذاى هر ضدى است ، بلكه اين معنى در اضدادى است كه با توالد آنها نمو متبادل مىگردد .\r\nمثلًا آب غذاى آتش است ، ولى آتش غذاى آب نيست ، آشكار مىشود كه در اجسام بسيطه تنها اضداد با همديگر تفاعل دارند ، در ميان فلاسفه در اين مسئله خلاف است » . ( 2 )  از عبارت اخير ارسطو معلوم مىشود كه مسئله تفاعل اضداد يكى از مسائلى نبوده است كه ارسطو فقط براى اولين بار آن را مطرح ساخته باشد .\r\nاز اين عبارت به خوبى روشن مىگردد كه مسئله تفاعل و تكاپوى ضدين براى فلاسفه گذشته به طور جدى مطرح بوده است . آن چه كه در تفاوت ميان بررسىهاى گذشتگان و دورانهاى بعدى مىتوان قائل شد اين است كه : گذشتگان اين مسئله را به طور اجمال و كلى متذكر گشته‌اند ، در صورتى كه متأخرين آن را به طور مشروح و در تمام پديده هاى مورد تحقيق قرار داده‌اند ، مثلًا ارسطو اين قانون را در مسائل اجتماعى بررسى و تطبيق نكرده است .\r\nآيا تفاعل و تكاپوى ضدين است يا اتحاد ضدين ؟\r\nدر بيان اصل تكاپو دو عبارت مهم ديده مىشود :\r\nيكى - تكاپوى اضداد\r\n","description":"","footnote":" ( 1 ) الكون و الفساد ، ك 1 ، ب 5 ، ف 9 ، ص 149 . .  ( 2 ) كتاب نفس ، ارسطو ، ص 56 . . ","page_name":" 577 ","page_number":601},
  {"content":"\r\nدوم - اتحاد اضداد .\r\nدر ابياتى كه از مثنوى مورد بحث قرار داده‌ايم ، اتحاد اضداد تعبير شده است ، چنان كه بعضى از متفكرين فعلى هم در كتاب تضاد تكاپو را اتحاد تعبير مىكنند .\r\nولى گروه ديگر از متفكرين تكاپو تعبير نموده‌اند . به نظر مىرسد كه مقصود همهء آنها يكى است ، و روشن است كه همه آنها اين مقصود را دارند كه اگر ميان اشياء تضادى وجود نداشته باشد ، حركت و به قول هگل « گرديدن » ناپذير خواهد گشت ، لذا ميان اشيايى كه اين رابطه وجود ندارد ، مثلًا مانند دو عنصر متحد ، هيچ گونه تكاپو و حركتى پيدا نخواهد گشت . چنان كه هزاران اكسيژن به تنهايى آب ايجاد نمىكند ، بلكه براى به دست آوردن آب بايستى اكسيژن و هيدروژن با همديگر تفاعل بورزند ، مانند كلور و سوديم كه بايستى تركيب پيدا كنند و نمك طعام را ايجاد نمايند .\r\nكسانى كه اتحاد تعبير كرده‌اند مانند جلال الدين در مواردى ، قيافه بعد از تكاپو را در نظر گرفته‌اند ، و بدون ترديد پس از تكاپو و از دست دادن تشخصى كه هر يك از اضداد به تنهايى داشته است ، در شكل نمود سومى پديدار مىگردند كه مىتوان گفت : اضداد با همديگر اتحاد پيدا كرده‌اند ، و در آن حال كه هنوز دو تشخيص از طرف ضدين در حال گلاويز گشتن است جنگ و پيكار وجود دارد .\r\nدر پايان بايستى به اين نكته توجه كرد كه تعميمى كه هگل براى تكاپوى اضداد داده است ، در قلمرو فلسفى تجريدى خالص مىباشد به طورى كه مىتوان گفت : دو امر اعتبارى « نه اصيل » را در حال تكاپو معرفى كرده است .\r\nيك بيت از ميرفندرسكى در ابيات معروفش ديده مىشود كه بىشباهت به گفته هگل نيست . او مىگويد :\r\n\r\nسلب و ايجاب اين دواند و جمله اندر زير اوست\r\nاز ميان سلب و ايجاب اين جهان برخاستى\r\n\r\n","description":"","footnote":"","page_name":" 578 ","page_number":602},
  {"content":"\r\n\r\n\r\n\r\nصلح اضداد است اين عمر جهان\r\nجنگ اضداد است عمر جاودان\r\n\r\nدر ابديت تكاپوى اضداد وجود ندارد\r\nزيرا در جهان ما وراى طبيعى نه حركتى از اين مقوله وجود دارد كه ما آن را در جهان طبيعت مىبينيم ، و نه تخالف و تضادى وجود دارد كه موجب اين حركات و تحولات بوده باشد .\r\nزيرا قانون مزبور براى حركت سيستم طبيعت است ، و در آن جهان كه تضاد و تمانع از بين مىرود ، ديگر موضوعى براى اضداد نخواهد ماند . به عبارت ديگر مرگ و دگرگون شدن يك موجود وداع آن از جهان طبيعت و برگشت به سوى عالم وحدت است كه هيچ گونه تمايزى ميان اشياء نخواهد ماند ، مگر همان مكاتب نورى كه با يكديگر متحد هستند .\r\nتفسير ابيات\r\nخرگوش با شير همراه گشته او را به سوى چاه مىبرد ، شير غرش كنان و غضبناك دنبال خرگوش به راه مىافتد هنگامى كه به نزديكى چاه مىرسند خرگوش عقب عقب بر مىگردد ، شير مىگويد : چرا بر گشتى ؟ خرگوش مىگويد من تواناسى رفتن ندارم . تو مگر قيافه ظاهرى مرا نمىبينى كه چگونه تغيير پيدا كرده رنگ گلگونم زرد گشته ، مگر تو عارف نيستى ؟ عارفان از سيما و قيافهء اشخاص وضع درونى او را خبر مىدهند .\r\nچنان كه جرس از گذشتن كاروان خبر مىدهد ، همچنين رنگ و بو از وضع خاص موجود به خوبى اطلاع مىدهد ، مخصوصاً صداى يك جاندار مىتواند وضع مخصوص او را كه در آن ، قرار گرفته است ، به خوبى نشان\r\n","description":"","footnote":"","page_name":" 579 ","page_number":603},
  {"content":"\r\nبدهد ، مرد عاقل بانگ خر را از بانگ در كاملًا تشخيص مىدهد ، پيغمبر ما فرمود :\r\n« المرء فى طى لسانه لا فى طيلسانه » ( 1 )  مرد با حركات زبان گويايش شناخته مىشود نه با پوشاكى كه به گردن و دوش انداخته است .\r\nرنگ رو وضع دل انسانى را آشكار مىكند ، اى شير به من رحم كن ، و مهر و محبتم را در دل خود ايجاد كن ، كه من مستحق محبتم .\r\nگلگون بودن رنگ يك فرد ، اطلاع مىدهد كه : آن شخص در حال نشاط و غرق نعمت شكر است ، در صورتى كه رنگ زرد كاشف از تحمل ناملايم و ابهام مىباشد .\r\nآن چه كه فعلًا به من عارض شده است ، عارضه‌اى است كه اگر به آدم و جانور و نبات و جامد رومى داد ، آنها را هم دگرگون مىساخت . اين عارضه دست و پاى مرا از حركت انداخته ، رنگ و رويم را زرد كرده است .\r\nعارضه‌اى است كه بر هر چيزى فرود آيد در هم مىشكند ، اگر درخت بوده باشد آن را از بيخ و بن بر مىكند .\r\nاين تغييرات را كه در من مىبينى ، اجزاء ظاهرى من مىباشند كه چنين دگرگون شده‌اند ، همين تغيير در جزييات خود كاشف از اين است كه كليات درونى من ( نيرو و پديده هاى نهانى ) چه اندازه در حال دگرگونى است آرى هر تغييرى كه احساس شود نتيجه دگرگونى در مبادى عالى موجودات است .\r\nجهان را كه مىبينى ، گاهى در حال تحمل است و گاهى در اضطراب . بوستانها گاهى زيور و زينتهاى نباتى را مىپوشند ، و گاهى ( در خزان ) كاملًا عريان مىباشند .\r\n","description":"","footnote":" ( 1 ) اين جمله از امير المؤمنين عليه السلام هم نقل شده است . . ","page_name":" 580 ","page_number":604},
  {"content":"\r\nحركت آفتاب گاهى بالاى سر ماست ، و گاهى از افق ما دور مىشود ( نتيجه حركت زمين ) .\r\nستارگانى كه در چهار آسمان مىتابند ، و گاه ديگر مبتلا به احتراق مىباشند آن ماه پر نور هم گاهى مهتابش دلها را مىانگيزد و گاهى ديگر از رنج حركت مانند خيال باريك مىباشد .\r\nهمين زمينى كه ما در آن سكونت داريم و براى ما خيلى ساكن و با ادب جلوه مىكند ، گاهى چنان به زلزله مىافتد كه همه را تاب و تب مىگيرد ، و تلفات بىشمار وارد مىآورد ، چه بسا از نتيجهء باقيمانده اين زلزله ها كه در زمين اتفاق افتاده است خرابىهاى فراوانى مانند خرده ريگها ديده مىشود . همين هواى پاكيزه كه با روح ما دمساز است ، و اگر نباشد نمىتوانيم تنفس نموده و به حيات خود ادامه بدهيم ، گاهى آن چنان و با در روى مىافتد كه عفونى گشته همهء جانداران را در خطر مرگ مىاندازد .\r\nاين ماده حياتى آب كه هيچ نبات جاندارى بدون آن نمىتواند زندگانى كند ، در يك گودى مىماند و گند و بوى عفونى مىگيرد .\r\nاين آتش شعله ور كه گاهى با تصعيد زبانه هاى بس كلان خود باد و بروتى نشان مىدهد ، بادى بر او نداى مرگ مىدهد .\r\nاين خاك كه مايه گلهاى رنگارنگ بهارى است ، يك باد آن را از هم متلاشى مىسازد .\r\nبه دريا نيز بنگريد كه چگونه اضطراب و امواج كوه پيكر خود از تبديلات درونى او خبر مىدهد . اينها همه موجودات جزئى بودند كه من بعضى از آنها را شمردم .\r\nاين تحولات و كون و فسادها همه و همه نتيجهء كون و فساد و تبدلاتى است كه در خود همين چرخ برين انجام مىگيرد ، اين چرخ برين به منزله كليات موجودات زمينى است كه ملاحظه كرديم ، خود اين چرخ گاهى در\r\n","description":"","footnote":"","page_name":" 581 ","page_number":605},
  {"content":"\r\nپايين ، گاهى در بالا ، مخلوطى از سعد و نحس ، و به عبارت كلىتر : چرخ هم مانند همين موجودات تحت قوانين تحول و كون و فساد در جنب و جوش مىباشد .\r\nاكنون اى انسان كه جزئى مخلوط از كليات هستى ، حالت هر منبسط را بشناس .\r\nآرى چون تو از حيث موجوديت از ساير اجزاء جهان مهمترى تو مىتوانى اين درك را داشته باشى ، اگر چه فهم عميق براى انسان اسباب اندوه و غم مىباشد ، ولى اين اندوه عالىترين نتيجه را در بر دارد . پس از آن جهت كه مبادى كلى در همين جهان در درد و رنج به سر مىبرند ، اجزاء آنها يا جزييات آنها هم بايستى از اينها تبعيت كنند .\r\n« البته مقصود از درد و رنج در اين مورد ، درد و رنج عضوى نيست چنان كه ذيلًا توضيح مىدهد » مخصوصاً با در نظر داشتن اين كه اين جزييات جايگاه تكاپو و تفاعل اضداد است ، در تفاعل اضداد هر موجودى بدان جهت كه تشخيص و تعين خود را از دست خواهد داد ، نوعى از رنج و درد را بايستى متحمل گردد .\r\nتو كه از اضداد چهارگانه جمع شده‌اى ( آب و آتش و خاك و باد ) . ( 1 )  آرى اگر درست دقت كنى ، خواهى ديد كه زندگانى از اتحاد اضداد نتيجه مىشود ، و همين كه اتحاد به هم خورد و جنگ شروع شد و يكى از آن اضداد به ديگرى غلبه كرد ، مرگ موجود فرا خواهد رسيد در اين جهان اضداد جاى شگفت نيست كه : گوسفند از گرگ بترسد\r\n","description":"","footnote":" ( 1 ) در فلسفه قدما و مواد اوليهء هر چيزى مركب از عناصر چهارگانه بوده است كه در فوق شمرديم ، ولى اين نظريه در دروانهاى اخير به كلى غلط از آب در آمده است ، نه فقط عناصر چهار ماده مزبور منحصر نيستند بلكه آن چهار ماده اصلا عنصر نيستند . . ","page_name":" 582 ","page_number":606},
  {"content":"\r\nبلكه اين جاى تعجب است كه اضداد مانند گرگ و ميش چگونه به همديگر دل بسته‌اند .\r\nآرى « زندگانى آشتى ضدهاست » و همين كه اين اضداد نتوانند هماهنگى نموده و به تفاعل خود ادامه بدهند ، مرگ و نابودى فرا مىرسد عمر جهان طبيعت مولود همين آشتى اضداد است .\r\nاما ابديت جايگاه تضاد نيست ، زيرا موجودات در آن جا قيافهء ديگرى به خود مىگيرند .\r\nچون زندگانى اتحاد اضداد است ، مرگ رهايى از اين معركه و رهسپار شدن به سوى اصل است كه جهان وحدت مىباشد ، آن صلح كه از آشتى موقت به دست آمده است ، عاقبت جنگى را در دنبال خواهد داشت حكمت خداوندى اقتضا كرده است كه اين اضداد چند روزى در اين جهان با يكديگر تفاعل و اتحاد داشته باشند ، و سپس از يكديگر متلاشى گردند .\r\nبالاخره در نهايت جريان طبيعى هر يك از اضداد به اصل خود باز مىگردند ، و با هم جنس خود در انبار پشت پرده متحد مىشوند . اين لطف خداوند است كه اين رنگهاى گوناگون را و اين موجودات را با يكديگر الفتى داده ، حالت جنگ را از آنها گرفته است .\r\nآرى اين اضداد به منزلهء شير و گورخر مىباشند ، كه آنها را با يكديگر الفت داده است . از آن جهت كه جهان طبيعت زندان و رنجورى است بدين جهت اين جهان بايستى رو به فنا برود .\r\n","description":"","footnote":"","page_name":" 583 ","page_number":607},
  {"content":"\r\n\r\nپرسيدن شير از سبب پاى واپس كشيدن خرگوش را\r\n\r\n( ( 1297 ) ) شير گفتش تو ز اسباب مرض\r\nاين سبب گو خاص كاينستم غرض\r\nپاى را واپس كشيدى تو چرا ؟\r\nمىدهى بازيچهء واهى مرا ؟\r\n( ( 1298 ) ) گفت آن شير اندرين چه ساكن است\r\nاندر اين قلعه ز آفات ايمن است\r\nيار من بستد ز من در چاه برد\r\nبر گرفتش از ره و بىراه برد\r\n( ( 1299 ) ) قعر چه بگزيد هر كس عاقل است\r\nز انكه در خلوت صفاهاى دل است\r\n( ( 1300 ) ) ظلمت چه به كه ظلمتهاى خلق\r\nسر نبرد آن كس كه گيرد پاى خلق\r\n( ( 1301 ) ) گفت پيش آز خمم او را قاهر است\r\nتو ببين كان شير در چه حاضر است ؟\r\n( ( 1302 ) ) گفت من سوزيده‌ام ز ان آتشى\r\nتو مگر اندر بر خويشم كشى\r\n( ( 1303 ) ) تا به پشتىّ تو اى كان كرم\r\nچشم بگشايم به چه در بنگرم\r\nمن به پشتى تو تانم آمدن\r\nتو نگه دارم در آن چه بىرسن\r\n( ( 1304 ) ) چون كه شير اندر بر خويشش كشيد\r\nدر پناه شير تا چه مىدويد\r\n( ( 1305 ) ) چون كه در چه بنگريدند اندر آب\r\nاندر آب از شير و او در تافت تاب\r\n( ( 1306 ) ) شير عكس خويش ديد از آب تفت\r\nشكل شيرى در برش خرگوش زفت\r\n( ( 1307 ) ) چون كه خصم خويش را در آب ديد\r\nمر و را بگذاشت و اندر چه جهيد\r\n( ( 1308 ) ) در فتاد اندر چهى كو كنده بود\r\nز انكه ظلمش بر سرش آينده بود\r\n( ( 1309 ) ) چاه مظلم گشت ظلم ظالمان\r\nاين چنين گفتند جمله عالمان\r\n( ( 1310 ) ) هر كه ظالمتر چهش با هولتر\r\nعدل فرموده است بدتر را بتر\r\n( ( 1311 ) ) اى كه تو از ظلم چاهى مىكنى\r\nاز براى خويش دامى مىتنى\r\nبر ضعيفان گر تو ظلمى مىكنى\r\nدان كه اندر قعر چاه بىبنى\r\n( ( 1312 ) ) گرد خود چون كرم پيله بر متن\r\nبهر خود چه مىكنى اندازه كن\r\n( ( 1313 ) ) مر ضعيفان را تو بىخصمى مدان\r\nاز نبى إذ جاء نصر الله بخوان\r\n\r\n","description":"","footnote":"","page_name":" 584 ","page_number":608},
  {"content":"\r\n\r\n( ( 1314 ) ) گر تو پيلى خصم تو از تو رميد\r\nنك جزا طيراً ابابيلت رسيد\r\n( ( 1315 ) ) گر ضعيفى در زمين خواهد امان\r\nغلغل افتد در سپاه آسمان\r\n( ( 1316 ) ) گر به دندانش گزى پر خون كنى\r\nدرد دندانت بگيرد چون كنى ؟\r\n( ( 1317 ) ) شير خود را ديد در چه وز غلوّ\r\nخويش را نشناخت آن دم از عدو\r\n( ( 1318 ) ) عكس خود را او عدوى خويش ديد\r\nلاجرم بر خويش شمشيرى كشيد\r\n( ( 1319 ) ) اى بسا ظلمى كه بينى در كسان\r\nخوى تو باشد در ايشان اى فلان\r\n( ( 1320 ) ) اندر ايشان تافته هستى تو\r\nاز نفاق و ظلم و بد مستى تو\r\n( ( 1321 ) ) آن تويى و ان زخم بر خود مىزنى\r\nبر خود آن دم تار لعنت مىتنى\r\n( ( 1322 ) ) در خود اين بد را نمىبينى عيان\r\nور نه دشمن بوده‌اى خود را بجان\r\n( ( 1323 ) ) حمله بر خود مىكنى اى ساده مرد\r\nهمچو آن شيرى كه بر خود حمله كرد\r\n( ( 1324 ) ) چون به قعر خوى خود اندر رسى\r\nپس بدانى كز تو بود آن ناكسى\r\n( ( 1325 ) ) شير را در قعر پيدا شد كه بود\r\nنقش او آن كش دگر كس مىنمود\r\n( ( 1326 ) ) هر كه دندان ضعيفى مىكند\r\nكار آن شير غلط بين مىكند\r\n( ( 1327 ) ) اى بديده خال بد بر روى عم\r\nعكس خال توست آن از عمّ مرم\r\n( ( 1328 ) ) مؤمنان آيينهء يكديگرند\r\nاين خبر مىاز پيمبر آورند\r\n( ( 1329 ) ) پيش چشمت داشتى شيشه كبود\r\nز ان سبب عالم كبودت مىنمود\r\n( ( 1330 ) ) گر نه كورى اين كبودى دان ز خويش\r\nخويش را بد گو مگو كس را تو بيش\r\n( ( 1331 ) ) مؤمن ار ينظر بنور الله بود\r\nعيب مؤمن را برهنه چون نمود\r\n( ( 1332 ) ) چون كه تو ينظر بنار اللَّه بدى\r\nنيكويى را وانديدى از بدى\r\n( ( 1333 ) ) اندك اندك نور را بر نار زن\r\nتا شود نار تو نور اى بو الحزن\r\n( ( 1334 ) ) تو بزن يا ربنا آب طهور\r\nتا شود اين نار عالم جمله نور\r\n( ( 1335 ) ) آب و دريا جمله در فرمان توست\r\nآب و آتش اى خداوند آن توست\r\n( ( 1336 ) ) گر تو خواهى آتش آب خوش شود\r\nور نخواهى آب هم آتش شود\r\n( ( 1338 ) ) بىطلب تو اين طلبمان داده اى\r\nبىشمار و عدّ عطا بنهاده اى\r\n\r\n","description":"","footnote":"","page_name":" 585 ","page_number":609},
  {"content":"\r\n\r\n\r\n\r\nبا طلب چون ندهى اى حى ودود\r\nكز تو آمد جملگى جود و وجود\r\nدر عدم كى بود ما را خود طلب\r\nبىسبب كردى عطاهاى عجب\r\nجان و نان دادى و عمر جاودان\r\nساير نعمت كه نايد در بيان\r\n( ( 1337 ) ) اين طلب در ما هم از ايجاد توست\r\nرستن از بىداد يا رب داد توست\r\nبىطلب هم مىدهى گنج نهان\r\nرايگان بخشيده‌اى جان جهان\r\nهكذا انعم دار السلام\r\nبالنبي المصطفى خير الأنام\r\n\r\nآيه\r\n« إذا جاء نصر الله و الفتح و رايت الناس يدخلون فى دين الله أفواجا فسبح به حمد ربك و استغفره انه كان توابا » ( 1 ) \r\n( هنگامى كه پيروزى و فتح از جانب خداوندى فرا رسيد و ديدى كه مردم فوج فوج در دين خداوند داخل مىگردند به سپاس خدايت تسبيح كن و طلب مغفرت نما او پذيرندهء هر استغفار است ) .\r\n* * - « ألم تر كيف فعل ربك بأصحاب الفيل ؟ أ لم يجعل كيدهم فى تضليل فارسل عليهم طيرا ابابيل ترميهم بحجارة من سجيل فجعلهم كعصف مأكول » . ( 2 ) \r\n( نديدى كه خداى تو به اصحاب فيل ( ابرهه و لشكريان او ) چه كرد ؟ آيا حيله و مكر آنان را نابود نساخت به آنها پرندگان ابابيل را فرستاد كه آنها را با سنگهاى سجينى سنگباران كردند و آنها را مانند برگهاى جويده متلاشى ساخت ) .\r\nروايت\r\n« از پيغمبر اكرم صلى الله عليه و آله روايت شده است كه فرمود : « اتقوا فراسه المؤمن فانه ينظر بنور الله » ( 3 ) \r\n( از فراست مؤمن بترسيد زيرا او با نور خداوندى مىنگرد . )\r\n","description":"","footnote":" ( 1 ) النصر . .  ( 2 ) الفيل . .  ( 3 ) مجمع البحرين ، مادهء فرس . . ","page_name":" 586 ","page_number":610},
  {"content":"\r\n\r\n« المؤمن مرآت المؤمن . » ( 1 ) \r\n( مؤمن آينه مؤمن است . )\r\n\r\nظلمت چَه به كه ظلمتهاى خلق\r\nسر نبرد آن كس كه گيرد پاى خلق\r\n\r\nدريغا ، كه انسان گاهى بايستى از دست انسانها به خلوتگاه ها پناه ببرد\r\nبا اين كه انسان هم نوع انسان است ، و با اين كه اين اندازه پيامبران الهى و اولياء الله و مصلحين خردمند و دانشمندان اخلاقى انسان را به انسان نزديك كرده و آنها را مانند اعضاى يك پيكر معرفى كرده‌اند ، تا آن جا كه در همين قرن بيستم اولين ماده‌اى كه اغلب دول به نمايندگى جوامع پذيرفته‌اند ، همين است كه : انسان برادر انسان است ، با اين حال تبه كارى و تنازع در بقاء آن چنان عقل و وجدان او را مسخر نموده است كه گويى : ميان آنها عداوت خيلى قوىتر و شديدتر از عداوت ميان انسان و يك درندهء وحشى مىباشد . به همين جهت است كه انسان از انسان فرار مىكند و اين مطلب امروزه با يك قيافه‌اى كه از هداياى تمدن محاسبه ناشده است ، به شكل ديگرى در آمده است ، به جاى اين كه انسان را با انسان آشنا بسازند و افراد را به محبت و عاطفهء انسانى تحريك نمايند ، هر روز كه مىگذرد ، بيگانگى انسانها از يكديگر زيادتر و غير قابل آشتى مىباشد . تا جايى كه يك دانشمند امروز مجبور است كه بگويد : ديگر حتى زمين هم كه آشيانهء عاطفه انگيز و سامان اصلى نياكان ما بود ، براى ما غربت شده و انسانهاى آن به همديگر غريب و بيگانه شده‌اند .\r\n","description":"","footnote":" ( 1 ) نهج الفصاحه ، ص 628 . . ","page_name":" 587 ","page_number":611},
  {"content":"\r\n\r\n\r\n( ( 1322 ) ) در خود اين بذر را نمىبينى عيان\r\nور نه دشمن بوده‌اى خود را به جان\r\n\r\nدقت كنيد گاهى خواهيد ديد شقىترين دشمن شما خودتان هستيد\r\nاگر پرده ها از روى حقايق ظاهرى برداشته شود ، خواهيم ديد كه : اغلب چاه ها كه ما در سيه چال آنها نابود مىگرديم ، خود ما آنها را كنده‌ايم . آن گاه است كه دشمنى خودمان براى خويش آشكار خواهد گشت . شايد تعجب كنيد كه چطور مىشود انسان دشمن خويش بوده باشد ؟ تعجب نكنيد كه هنگامى كه امير المؤمنين عليه السلام به ابن حارث مىگويد : اى پسر حارث برادرت را نمىبينم ؟ او مىگويد : يا امير المؤمنين عبائى بر دوش گرفته در مكه در خانهء خدا مجاور گشته ، مشغول عبادت است . حضرت فرمود : بگو بيايد پيش من ، هنگامى كه برادر علاء پيش امير المؤمنين آمد ، حضرت فرمود : اى دشمن خود ( يا عدى نفسه ) چرا گوشه گيرى كرده‌اى و خانوادهء تو را كه اداره مىكند ؟ گفت : مردم اداره مىكنند ، حضرت فرمود شيطان بر تو مسلط گشته است ، و كسانى كه عائله تو را اداره مىكنند فضيلتشان خيلى بالاتر از اين عبادت بىجايى است كه تو مىكنى .\r\nدر عبارت سانتهيلر در مقدمهء علم الاخلاق ارسطو چنين مىگويد :\r\n« آن كس با خود به مبارزه برخاسته است كه نمىخواهد بداند كه از كجا آمده است ؟ و چيست آن ايده آل مقدس كه بايستى نفس خود را به رسيدن به آن ايده آل تربيت نمايد » ؟ مانند شخص لذت جو كه غذايى را مىخورد و مىداند : آن غذا براى او ضرر دارد . و همچنين است ساير بد بختىها كه معلول جهالت يا هوى پرستى انسانها است . او با اين جهالت و هوى پرستى قيافهء دشمنى با خود گرفته است ، ولى نمىداند ، يا نمىخواهد كه به مبارزه با خويشتن پايان بدهد . و هنگامى اين قيافهء واقعى خود را در مىيابد\r\n","description":"","footnote":"","page_name":" 588 ","page_number":612},
  {"content":"\r\n\r\nكه مانند شير در ته چاه افتاده است .\r\nآرى باز بگوييم :\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\nصائب تبريزى مىگويد :\r\n\r\nاز تير آه مظلوم ظالم امان نيابد\r\nپيش از نشانه خيزد از دل فغان كمان را\r\n\r\nباز مىگويد :\r\n\r\nآه دل مظلوم به سوهان ماند\r\nگر خود نبرد برنده را تيز كند\r\n\r\nهمين است كه معصوم فرموده است :\r\n« من حفر بئرا لاخيه فقد وقع فيه » ( هر كس چاهى براى برادرش بكند خودش در آن چاه افتاده است يا خواهد افتاد . )\r\n\r\n( ( 1327 ) ) اى بديده خال بد بر روى عم\r\nعكس خال تست آن از عم مرم\r\n\r\nپيوستگى شديد حركات انسانها در جامعه انسانى\r\nاين اصل را هم نبايد فراموش كنيم كه گاهى احساس مىكنيم كه مظلوم شده‌ايم ، يا جنايتى صورت گرفته است ، ولى همان ستم و جنايت را به طور گسيخته به طرف نسبت مىدهيم ، و مىگوييم : فلان كس ستمكار كه اين خود ماييم كه موجب بروز اين ستم و جنايت گشته‌ايم .\r\n","description":"","footnote":"","page_name":" 589 ","page_number":613},
  {"content":"\r\n\r\nجملات بسيار عالى جبران خليل جبران\r\nدر موضوع ارتباط كارهاى افراد در جامعه انسانى به همديگر چقدر زيبا گفته است جبران خليل در اين مورد :\r\nمن مدتها است كه مىشنوم شما در باره مرتكب جرمها با يكديگر گفتگو مىكنيد ، گويى آن گنهكاران از سنخ شما نيستند ، بلكه آنها بيگانه هايى هستند كه خود را در ميان شما داخل كرده‌اند . اما من از روى حقيقت به شما مىگويم : چنان كه مقدسين و نيكو كاران نمىتوانند از آن ذات با عظمتى كه در شماست بالاتر بروند ، همچنين تبه كاران و ناتوانان نيز نمىتوانند از آن ذات پس كه در هر يك از شما وجود دارد پايينتر بروند . و چنان كه برگ ناچيز درخت نمىتواند رنگ سبز خود را به زردى مبدل نمايد ، مگر با اراده درخت و معرفتى كه در آن نهفته است ، همچنين مرتكب گناه نمىتواند بدون اراده نهانى شما و معرفتى كه در دلها داريد ، مرتكب بزهكارى گردد ، زيرا همه شما در يك قافله رو به طرف خدا مىرويد .\r\nشما راهيد و رهرو . اگر كسى از شما لغزيد بايد لغزش او عبرتى براى آيندگان بوده باشد ، تا از آن سنگى كه باعث لغزش و افتادن شما گشته است كنار برود .\r\nآرى ، و همان لغزش بايستى توبيخ و ملامتى باشد ، به كسانى كه جلوتر از شما راه رفته سنگ را از راه كنار نزده‌اند .\r\nاى فرزندان اورفليس اين سخن را بپذيريد ، اگر چه براى شما سنگين جلوه مىكند ، ولى اين سخن عين حقيقت است :\r\nكشته شده از كشته شدن نمىتواند برى بوده باشد ، و آن چه كه دزديده شده است در دزديده شدن بدون توبيخ و ملامت نمىباشد .\r\nآدم نيكو كار نمىتواند از كارهاى بد كاران برى باشد .\r\nدستهاى آدم پاكيزه از كثافتهاى انسانهاى كثيف بر كنار نخواهد بود . بسا\r\n","description":"","footnote":"","page_name":" 590 ","page_number":614},
  {"content":"\r\n\r\nمىشود كه انسان مجرم قربانى آن كسى است كه جرم و جنايات به او واقع شده است ، چنان كه گاهى آن بار سنگين را گنهكاران حمل مىكنند ، بايستى بىگناهان و برى الذمه ها بدوش خويش بكشند ، بدين جهت نمىتوانيد يك مرز واقعى ميان اشرار و نيكو كاران يا گنهكاران و بىگناهان مشخص نماييد ، زيرا همه شما با هم در روبه روى خورشيد ايستاده‌ايد . چنان كه نخهاى سفيد و سياه در يك دوك با هم رشته مىشوند ، و هنگامى كه نخ سياه بريده شد بافنده به همه بافته شده ها نگريسته ، سپس دوك را تنظيم مىنمايد ، بدين جهت است كه موقعى كه كسى از شما همسر خائن خود را به محاكمه كشيد اولًا قلب خود را با موازين منطقى رسيدگى كند و مقايسه دقيقى در نفس خويشتن انجام بدهد .\r\nهر كس كه خواست بزهكارى را با دست راست بزند ، سزاوار است كه اولًا با يك بينايى درونى به روح آن كس بنگرد كه مورد جرم واقع شده است .\r\nاگر كسى از شما بخواهد كه تبرى بر تنه يك درخت فاسد به نام عدالت بزند اولًا به اعماق ريشه هاى آن درخت بنگرد ، او بدون ترديد خواهد ديد كه ريشه هاى درخت فاسد و درخت صحيح با هم در آميخته ، در دل خاك فرو رفته‌اند .\r\nاما شما اى قضاتى كه مىخواهيد پاكيزه و دادگر بوده باشيد ، چه حكمى صادر خواهيد كرد در باره يك مرد كه اعضاى بدن او امين ولى روح او سارق است . ( 1 ) \r\nيك مناجات روحانى عالى\r\nدر اينجا جلال الدين را هيجان روحى فوق العاده گرفته است و از سبك جملات و مضامين آنها روشن مىشود كه از نظر توجه و گرايش به خدا به مرزهاى بسيار عالى گام گذاشته است مىگويد :\r\n\r\n( ( 1334 ) ) تو بزن يا ربنا آب طهور\r\nتا شود اين نار عالم جمله نور\r\n\r\nخداوندا ، پروردگارا ، اى مهربان خدايى كه تمام موجودات در جريان خاموش\r\n","description":"","footnote":" ( 1 ) النَّبىّ ، جبران خليل جبران ، جرمها و كيفرها . . ","page_name":" 591 ","page_number":615},
  {"content":"\r\n\r\nخود تحت فرمان و مشيت تو در كارند .\r\nاى آن خدايى كه تحول و تبدل موجودات در زير سلطه تو است .\r\nاى خدايى كه بدون اين كه از تو توانايى مطالبه داشته باشيم ، به ما جان و روح عطا فرموده‌اى ، تو مىتوانى آن چه را كه از تو مىخواهيم اجابت فرمايى .\r\nتو اى خداى رحيم و ودود ما ، در ديار نيستى از تو طلبى نداشتيم ، تقاضايى براى ما وجود نداشت ، اكنون كه به اقليم وجود پا گذاشته‌ايم ، اكنون كه بما غرايزى داده‌اى كه از تو تقاضاها دارند عنايتى كن و تقاضاهاى ما را اجابت فرما .\r\nتفسير ابيات\r\nشير گفت سبب خاص و غرضى كه در اين پا عقب كشيدن دارى به من باز گو كن ، آيا مقصودت بازيچه واهى با مثل من شير درنده مىباشد ؟ خرگوش مىگويد : آن شير كه گفتم در همين چاه ساكن است اين قلعه را براى رهايى از آفات براى خود بر گزيده است ، اينجا همان شير است كه يارم را از من گرفته است ، آرى مردان عاقل گاهى براى ايمنى از ناملايمات انسانها به خلوتگاه ها پناه مىبرند . گاهى هم خود خلوتگاه است كه باعث مىشود كه انسان در باره « من » خويشتن محاسبه‌اى كرده خود را روى در روى خويشتن قرار بدهد ، براى انسانهاى بزرگ همچنان ضرورت دارد كه فرو رفتن در اعماق اقيانوسها به شخص دريانورد ، براى در آوردن گوهرهاى گرانبها .\r\nآنان كه از انسانها جز بد بختى و تيره روزى نمىبينند ، براى آنان هم سيه چالهايى كه روى انسان نماها را نبينند ، جايگاه بس لذت بخشى است .\r\nشير مىگويد : مترس و عقب مرو ، پيش آ ، من مىتوانم به آن شير زخمهاى مهلك بزنم ، زيرا نيروى من بر او پيروز است . خرگوش گفت :\r\n","description":"","footnote":"","page_name":" 592 ","page_number":616},
  {"content":"\r\nمن نمىتوانم تنها به سر چاه بروم ، زيرا من ديده‌ام آن چه را كه بايد ببينم ، من در آتش غضب و كينه آن شير سوخته‌ام ، من نمىتوانم مگر اين كه تو مرا در آغوشت بگيرى ، و با هم به چاه نزديك شويم .\r\nشير خرگوش را به آغوش كشيد و آن دو تا نزديك لب چاه آمدند ، هنگامى كه به چاه نگريستند عكس شيرى را ديدند كه در بغل خود خرگوشى را نگه داشته است ، شير اين عكس را كاملًا مشاهده كرد ، وقتى كه خصم خويش را در آب ديد ، خرگوش را كنار گذاشته ، در توى آب چاه جست آن شير به همان چاه در غلطيد كه خود كنده بود .\r\nآرى او ظلمى كرده بود كه بدون ترديد به خود او باز گشت مىكرد ، و دامن خود او را مىگرفت . چاهى را ستمكاران مىكنند ، بسيار تاريك و ظلمانى است ، اگر بپرسى تمام خردمندان عالم بر اين اصل گواه هستند كه ظلم به ظالم بر مىگردد ، روى همين اصل هر كس كه ستمكارىاش شديدتر است چاهش خطرناكتر خواهد بود .\r\nآرى اين عدالت است ، با عدالت شوخى نمىتوان كرد ، خداوند مىفرمايد :\r\n« وَتَمَّتْ كَلِمَةُ رَبِّكَ صِدْقاً وَعَدْلًا لا مُبَدِّلَ لِكَلِماتِه » 6 : 115 ( 1 )  ( مشيت و محصول مشيت خداوند تو با صدق و عدالت تمام شده است كسى نمىتواند اين قانون را تبديل نمايد ) .\r\nمتوجه باش اى ستمكار نادان و اى جانور درنده ، هر ظلمى كه براى بندگان خدا روا مىدارى ، پيله هايى است كه مانند كرم پيله بر دور خود مىبافى . تو گمان مىكنى بىنوايان در دنيا حمايت كننده ندارند ؟ تو گمان مىكنى كه در اين جهان كه دائماً عملها را عكس العملى\r\n","description":"","footnote":" ( 1 ) سوره الانعام ، آيه 115 . . ","page_name":" 593 ","page_number":617},
  {"content":"\r\nدر دنبال است كسى متوجه كارهاى ظالمانه تو نيست ؟ آرى .\r\n\r\nيا سبو يا خم مىيا قدح باده كنند\r\nيك كف خاك در اين ميكده ضايع نشود\r\n\r\nمگر نديدى كه كفار قريش و بت پرستان تبه كار چه اندازه پيامبر گرامى ما را شكنجه دادند ؟ او هيچ گونه وسيله دفاع نداشت ، اما ياورى داشت كه ياورى ياوران بدون مشيت او همه بر باد فناست . هنگامى كه پيامبر ما ناملايمات را متحمل شد ، فتح و پيروزى را خداوند براى او نصيب ساخته و فرمود :\r\n« إِذا جاءَ نَصْرُ الله وَاَلْفَتْحُ . وَرَأَيْتَ اَلنَّاسَ يَدْخُلُونَ فِي دِينِ الله أَفْواجاً . فَسَبِّحْ بِحَمْدِ رَبِّكَ وَاِسْتَغْفِرْه إِنَّه كانَ تَوَّاباً . » 110 : 1 - 3 ( 1 )  آرى روزى فرا رسيد كه ابرهه با آن لشكريان بىشمار و با آن وسايل جنگى ، با فيلهاى نبرد آزموده اش رو به بيت الله الحرام آمد كه آن جا را تخريب كند ، در حقيقت خانه خويش را نابود كند .\r\nحاميان بيت الله در مقابل آن سيل لشكر كه ابرهه بسيج كرده بود ناتوان و درمانده بودند ، خداوند پرندگان ضعيفى را به نام ابابيل به پيكار آنان فرستاد ، و ريشهء آنان را از صفحهء وجود بر انداخت .\r\nزينهار كه نيروى خود را روى ضعيفان نيازمايى .\r\nزينهار ، گمان نكنى كه ناتوان صداى خويش را زير چكمه هاى تو خاموش مىسازد ، بلكه به طور اطمينان بدان كه هنگامى كه يك بىنوايى در زير پنجه هاى ستمگرى دست و پا مىزند ، صداى بسيار ضعيف او ساكنان عالم بالا را به غلغله مىاندازد . وسيله‌اى را كه براى بردن يك انسان\r\n","description":"","footnote":" ( 1 ) سوره النصر ، آيه 1 و 2 و 3 . . ","page_name":" 594 ","page_number":618},
  {"content":"\r\nبه كار مىبرى ، همان وسيله در موقع خود براى انتقام آن بىنوا آماده خواهد گشت .\r\nهنگامى كه مىخواهى با دندان خويش كسى را مجروح بسازى ، همان دندان درد خواهد گرفت . اما ساير وسايل چون بروح تو پيوسته نيستند درد آنها را احساس نمىكنى ، و از آنها هيچ ارتباطى به كار خود احساس نمىكنى ، ولى روح كلى كه بر اين جهان طبيعت حكمفرما است ، همهء حوادث را مانند همهء حقايق به يكديگر مرتبط ساخته است .\r\nشير خود را در چاه مىبيند ، خود پرستى نمىگذارد خود را از دشمن تشخيص داده تفاوتى ميان خود و دشمن « كه خود فريبنده ى اوست » بيگانه اش بگذارد .\r\nآرى چنين است خود پرستى . او خويشتن را دشمن خود گمان كرده در صدد نابود ساختن آن بر آمد . اين هم يك اصل است كه گاهى مىبينى : افراد ديگرى بر تو ظلم مىكنند ، ولى متوجه نيستى كه خوى و خاصيت تست كه در آنها به صورت ستمكارى نمودار گشته است ، موجوديت تو در آنها منعكس شده نفاق و ظلم و بد مستى تست كه در آينهء وجود ديگران نشان داده مىشود ، تو در صدد دفع و كينه توزى با آن نمودها هستى ، در صورتى كه اگر درست به خود بيايى ، خواهى ديد كه مانند تف سر بالايى است كه به ريش خودت خواهد برگشت . تار لعنت را نه بر آن افراد بلكه به عوامل حقيقى آن پديده هاى زشت كه خودت مىباشى مىتنى .\r\nپس درست دقت كن كه دشمن تو ، خود تو مىباشى . حمله مكن چنان كه آن شير در چاه به خود حمله مىكرد . اگر يك تحليل روانى و اجتماعى بنمايى خواهى ديد : آن ناكسىها از تو سرچشمه مىگيرد . آن چاه با آب زلالش شير را آن چنان كه واقعيت او بود نشان مىداد ، ولى بيگانه تلقى مىكرد . تو هنگامى كه خال بد در صورت عموميت ( آن كسى كه با تو به نحوى ارتباط دارد ) مىبينى ، به عيب جوئى آن مىپردازد ، زيرا عكس خال\r\n","description":"","footnote":"","page_name":" 595 ","page_number":619},
  {"content":"\r\nتوست كه به صورت آن شخص نقش بسته است ، مگر اين خبر را از پيامبر عظيم الشأن ما نخوانده‌اى كه مىفرمايد :\r\n« المؤمن مرآت المؤمن » ( مؤمن آينهء مؤمن است ) و ضمناً اطمينان داشته باش ، هر عينكى كه در اين زندگانى به ديده گان خود بزنى ، اشياء را به همان رنگ عينك خود خواهى ديد ، و از آن جهت كه مؤمن با نور خداوندى به انسان و جهان مىنگرد ، لذا همهء حقايق را آن چنان كه هستند مىبيند . آن كس كه پردهء آتشين خداوندى روى ديده گانش نشسته است ، او چگونه مىتواند نيكو را از بد تشخيص بدهد ؟ خداوندا ، هر چه كه مىنگريم و هر چه كه تأمل مىكنيم ، باز مىبينيم نقص و بىچارگى از همه سو ما را احاطه كرده است ، تو آب طهور عنايت خود را بر آتش پرده هاى ديده گان ما بزن ، و آن را بر طرف فرما ، تا با نور تو در اين جهان بنگريم ، و از ارتباط حقيقى با انسان و جهان بهره ور شويم .\r\nخداوندا ، آب و دريا و آتش همه در اختيار تو هستند ، تويى كه مىتوانى اين حقايق را به سود ما تبديل فرمايى .\r\nپروردگارا ، ما بدون اين كه از تو مطالبه نماييم اين نعمتهاى عظمى را بر ما عطا فرموده‌اى ، به ما جان دادى و نان عطا فرمودى ، ما كه از تو توفيق زندگانى صحيح مىخواهيم ، ما را از زندگانى اصيل بهره مند فرما .\r\n","description":"","footnote":"","page_name":" 596 ","page_number":620},
  {"content":"\r\n\r\nمژده بردن خرگوش سوى نخجيران كه شير در چاه افتاد\r\n\r\n( ( 1339 ) ) چون كه خرگوش از رهايى شاد گشت\r\nسوى نخجيران روان شد تا به دشت\r\nشير را چون ديد محو ظلم خويش\r\nسوى قوم خود دويد او پيش پيش\r\nشير را چون ديد كشتهء ظلم خود\r\nمىدويد او شادمان و بار شد\r\n( ( 1340 ) ) شير را چون ديد در چه كشته زار\r\nچرخ مىزد شادمان تا مرغزار\r\n( ( 1341 ) ) دست مىزد چون رهيد از دست مرگ\r\nسبز و رقصان در هوا چون شاخ و برگ\r\n( ( 1342 ) ) شاخ و برگ از حبس خاك آزاد شد\r\nسر بر آورد و حريف باد شد\r\n( ( 1343 ) ) برگها چون شاخ را بشكافتند\r\nتا به بالاى درخت اشتافتند\r\n( ( 1344 ) ) با زبان شطاءه شكر خدا\r\nمىسرايد هر برو برگى جدا\r\nبىزبان هر بار و برگ و شاخها\r\nمىسرايد ذكر و تسبيح خدا\r\n( ( 1345 ) ) كه بپرورد اصل ما را ذو العطا\r\nتا درخت استغلظ آمد فاستوى\r\n( ( 1346 ) ) جانهاى بسته اندر آب و گل\r\nچون رهند از آب و گلها شاد دل\r\n( ( 1347 ) ) در هواى عشق حق رقصان شوند\r\nهمچو قرص بدر بىنقصان شوند\r\n( ( 1348 ) ) جسمشان در رقص و جانها خود مپرس\r\nوان كه گردد جان از آنها خود مپرس\r\n( ( 1349 ) ) شير را خرگوش در زندان نشاند\r\nننگ شيرى كو ز خرگوشى بماند\r\n( ( 1350 ) ) در چنبن ننگى و آن گه اين عجب\r\nفخر دين خواهد كه گويندش بماند\r\n( ( 1351 ) ) اى تو شيرى در تك اين چاه دهر\r\nنفس چون خرگوش تو كشتت به قهر\r\n( ( 1352 ) ) نفس خرگوشت به صحرا در چرا\r\nتو به قعر اين چه چون و چرا\r\n( ( 1353 ) ) سوى نخجيران دويد آن شير گير\r\nكابشروا يا قوم إذ جاء البشير\r\n( ( 1354 ) ) مژده مژده‌اى گروه عيش ساز\r\nكان سگ دوزخ به دوزخ رفت باز\r\n( ( 1355 ) ) مژده مژده كان عدوى جانها\r\nكند قهر خالقش دندانها\r\nمژده مژده كز قضا ظالم به چاه\r\nاوفتاد از عدل و لطف پادشاه\r\n( ( 1356 ) ) آن كه از پنجه بسى سرها بكوفت\r\nهمچو خس جاروب مرگش هم بروفت\r\n\r\n","description":"","footnote":"","page_name":" 597 ","page_number":621},
  {"content":"\r\n\r\n\r\nآن كه جز ظلمش دگر كارى نبود\r\nآه مظلومش گرفت و كوفت زود\r\nگردنش بشكست و مغزش بر دريد\r\nجان ما از قيد محنت وارهيد\r\nگم شد و نابود شد از فضل حق\r\nبر مهم دشمن شما را شد سبق\r\n\r\nآيه\r\n« مُحَمَّدٌ رَسُولُ الله وَاَلَّذِينَ مَعَه أَشِدَّاءُ عَلَى اَلْكُفَّارِ رُحَماءُ بَيْنَهُمْ تَراهُمْ رُكَّعاً سُجَّداً يَبْتَغُونَ فَضْلًا مِنَ الله وَرِضْواناً سِيماهُمْ فِي وُجُوهِهِمْ مِنْ أَثَرِ اَلسُّجُودِ ذلِكَ مَثَلُهُمْ فِي اَلتَّوْراةِ وَمَثَلُهُمْ فِي اَلإِنْجِيلِ كَزَرْعٍ أَخْرَجَ شَطْأَه فَآزَرَه فَاسْتَغْلَظَ فَاسْتَوى عَلى سُوقِه يُعْجِبُ اَلزُّرَّاعَ لِيَغِيظَ بِهِمُ اَلْكُفَّارَ وَعَدَ الله اَلَّذِينَ آمَنُوا وَعَمِلُوا اَلصَّالِحاتِ مِنْهُمْ مَغْفِرَةً وَأَجْراً عَظِيماً » 48 : 29 ( 1 )  ( محمد عليه السلام فرستادهء خداوند است ، و آنان كه با او هستند به كفار سختگير و ميان خود عطوف و مهربان مىباشند . اين عطوفت و رحمت از فضل خداوندى و رضايت اوست ، در قيافهء آنان نشانه از سجود ديده مىشود ، اين است مثل آنان در تورات . و در انجيل مثل آنان چنين است : ياوران پيامبر مانند زراعتى است كه شاخه هاى ريز خود را بيرون داده ، آن را كاملًا تقويت كرده است ، و به سبب همين تقويت ، غليظ و با استقامت گشته به ساقه هاى خود مىايستند ، اين رشد كشاورزان را به تعجب وامىدارد ( آنان را خوشحال مىكند ) در صورتى كه بد خواهان ( كفار ) به غيظ و كينه توزى گرفتار مىشوند . خداوند به آنان كه ايمان آورده و عمل نيكو انجام داده‌اند بخشايش و پاداش بزرگى مقرر فرموده است ) .\r\n","description":"","footnote":" ( 1 ) سوره الفتح ، آيه 29 . . ","page_name":" 598 ","page_number":622},
  {"content":"\r\n\r\n\r\n( ( 1346 ) ) جانهاى بسته اندر آب و گل\r\nچون رهند از آب و گلها شاد دل\r\n( ( 1347 ) ) در هواى عشق حق رقصان شوند\r\nهمچو قرص بدر بىنقصان شوند\r\n\r\nپس از آن كه جان آدمى از خس و خاشاك طبيعت نجات پيدا كرد رقص كنان به جهان بالا صعود مىكند :\r\nجهان ماده و ماديات در مقابل حركات طبيعى روح سد بزرگى است ، و تا آن سد شكسته نشود ، انسان نخواهد توانست حركات واقعى خود روح را مشاهده نمايد .\r\nاين اصل صحيح است كه هر كس بخواهد در اين دنيا گامى در پيش برد آرمانهاى بشرى بر دارد ، بايستى براى پرواز روح و آشنا ساختن آن با حقايق پشت پرده هوى را كنار بگذارد .\r\nاغلب محققين در روان شناسى نوابغ به اين نتيجه رسيده‌اند كه : براى اين كه نابغه به يك حقيقت تازه‌اى برسد ، مجبور است از همهء عوارض طبيعى خود آزاد گردد ، بلكه بايستى حتى در موقع انتقال به جهان مجهول ، خود را هم فراموش كند ، در اين موقع است كه مىتواند گامى در علوم فراتر بنهد ، آلبرت اينشتين فيزيك دان همين قرن را مىبينيم كه در كتابهاى خود از آزاد گذاشتن دانشمندان اين اندازه دفاع با حرارت مىكند ، علتى غير از اين حقيقت كه ما گفتيم ندارد ، زيرا شخصيت اينيشتين بالاتر از اين است كه بگويد : دانشمندان را آزاد بگذاريد تا مىگسارى كنند ، يا بدون زحمت در هر رقصى شركت جويند و يا سر ميز هر قمارى كه بخواهند بنشينند .\r\nپس اين مطلب فقط به جنبهء روحانى انسان منحصر نيست كه گفته شود : آزادى براى ترك دنيا خوب است .\r\n","description":"","footnote":"","page_name":" 599 ","page_number":623},
  {"content":"\r\n\r\nبلكه چنان كه ديديم براى فراتر نهادن هر گونه گامى در جهان انسانى و در قلمرو آرمانهاى عقلانى اين رهايى از لذايذ مادى ضرورت خواهد داشت .\r\nتفسير ابيات\r\nخرگوش شير را به چاه افكنده شادمان به سوى حيوانات بر مىگردد . آرى چرا شادمان نباشد ؟ او دشمن خونخوار خود را به باد فنا داده است . در اين مورد مترجمين عربى كتاب كليله و دمنه دو بيت بسيار مناسب آورده‌اند :\r\n\r\nو الله لم اشمت به\r\nفالكل رهن للممات\r\nلكن من طيب الحياة\r\nان ترى موت العدات\r\n\r\nسوگند به پروردگار شادى من از روى شماتت به مرگ يك موجود نيست . زيرا همگان در گرو مرگند ، ولى يك زندگانى پاكيزه هم اين است كه انسان دشمن خود را از بين برده زندگانى كند .\r\nآرى خرگوش شادمان بود زيرا با چشم خود ديد كه شير چگونه كشتهء ظلم خويش گشت .\r\n\r\nعيسى برهى ديد يكى كشته فتاده\r\nحيران شد و بگرفت به دندان سر انگشت\r\nگفتا كه كه را كشتى تا كشته شدى زار ؟\r\nتا باز كجا كشته شود آن كه تو را كشت ؟\r\nانگشت مكن رنجه به در كوفتن كس\r\nتا كس نكند رنجه به در كوفتنت مشت\r\n\r\nخرگوش شادمان بود و كف مىزد ، زيرا از دست مرگ نجات پيدا كرده بود .\r\nخرگوش خوش و خرم و شاداب چنان كه گويى در مادهء سنگين قرار نگرفته است ، در هوا مىرقصيد و مىرفت . و مانند آن شاخ و برگ هنگامى كه\r\n","description":"","footnote":"","page_name":" 600 ","page_number":624},
  {"content":"\r\nاز حبس خاك آزاد مىگردد ، و سر بر مىآورد ، بادهاى خوش وز آنها را به حركت در مىآورد . برگها هنگامى كه بر روى شاخه ها توليد مىگردند ، مشغول ذكر و تسبيح خداوندى مىشوند آنها مىگويند : ما تسبيح خواهيم گفت ، زيرا آن خدايى كه اصل ما را پرورانده خود ما را تقويت كرده و به موجوديت فعلى رسانيده شايسته تسبيح است . به همين سان جانهاى انسانى كه در آب و گل بسته شده‌اند ، هنگامى كه از آن سيه چال رهايى پيدا مىكنند ، در هواى عشق رقصان مىگردند . اينان ديگر جريان كون و فساد را از دست مىدهند و مانند ماه كه هرگز كاستن نداشته باشد همواره ماه چهارده شبه خواهند بود .\r\nاين است حال برگها كه به سبب رهايى از ظلمات جريان قوانين ماده ، جسم آنان به رقص مىآيد ، و از كشش ماديات در امان مىباشد و خفتى بر خود مىگردد ، معلوم است كه حال جانهاى آدمى چه خواهد بود . خرگوش شير را در ته چاه افكند . اى ننگ باد به آن شير كه خرگوشى او را از پاى در آورد .\r\nتعجب در اين است كه انسانى كه در ماديات غوطه ور است ، با اين ننگ و عار خود را به نام فخر الدين ( 1 )  هم بخواند و خود را از اين نام دل شاد كند ؟ اگر تو در اين چاه طبيعت شير بودى ، چطور شد كه خرگوش نفس اماره تو را در همين چاه سر نگون ساخت ؟ آرى اى بىنوا ، نفس خرگوشى تو ، شادان در صحراها مشغول چريدن و رقص است ، تو در ته چاه در سيه چال مرگ با مرگ گلاويز گشته‌اى .\r\n","description":"","footnote":" ( 1 ) بعضى از حاشيه نويسهاى مثنوى مىگويند : مقصود جلال الدين از فخر الدين فخر رازى صاحب تفسير و اربعين است . . ","page_name":" 601 ","page_number":625},
  {"content":"\r\nخرگوش به سوى حيوانات بر مىگردد و مىگويد :\r\nمژده‌ام بدهيد كه آن سگ دوزخى را به دوزخ فرستاده‌ام ، آن دشمن جانهاى جانداران را خداوند از بين برد و دندانهاى ظلم او را از ريشه بر كند .\r\nمژده‌ام بدهيد كه قضاى خداوندى كه عين دادگرى اوست او را در چاه سر نگون ساخت . آرى جاروب مرگ آن پنجه ها را كه سرهاى بىنوايان را كوفته است روزى از صحنهء حيات مىروبد .\r\n","description":"","footnote":"","page_name":" 602 ","page_number":626},
  {"content":"\r\n\r\n\r\nجمع شدن نخجيران بر خرگوش و ثنا و مدح گفتن او را\r\n\r\n( ( 1357 ) ) جمع گشتند آن زمان جمله وحوش\r\nشاد و خندان وز طرب در ذوق و جوش\r\n( ( 1358 ) ) حلقه كردندش چو شمعى در ميان\r\nسجده كردندش همه صحرائيان\r\n( ( 1359 ) ) تو فرشتهء آسمانى يا پرى ؟\r\nيا تو عزرائيل شيران نرى ؟\r\n( ( 1360 ) ) هر چه هستى جان ما قربان توست\r\nدست بردى دست و بازويت درست\r\n( ( 1361 ) ) راند حق اين آب را در جوى تو\r\nآفرين بر دست و بر بازوى تو\r\n( ( 1362 ) ) باز گو تا چون سگاليدى به مكر ؟\r\nآن عوان را چون بماليدى به مكر ؟\r\n( ( 1364 ) ) باز گو كز ظلم آن استم نما\r\nصد هزاران زخم دارد جان ما\r\nباز گو آن قصه كان شادى فزاست\r\nروح ما را قوت و دل را دواست\r\n( ( 1365 ) ) گفت تأييد خدا بود اى مهان\r\nور نه خرگوشى كه باشد در جهان\r\n( ( 1366 ) ) قوّتم بخشيد و دل را نور داد\r\nنور دل مر دست و پا را زور داد\r\n( ( 1368 ) ) حق به دور و نوبت اين تأييد را\r\nمىنمايد اهل ظن و ديد را\r\n\r\nبراى انسانهاى آگاه به حد كافى اسباب بيدار شدن وجود دارد\r\nاگر كسى شخصيت فطرى و طبيعى خود را نبازد ، و براى خويشتن بتى در اين دنيا نتراشد ، او بدون ترديد همواره در شك و ترديد نخواهد ماند ، زيرا بالاخره با اشكال گوناگون مىتواند براى زندگانى معنوى خود راهنما و دليل پيدا كند ، از آن جمله ،\r\n","description":"","footnote":"","page_name":" 603 ","page_number":627},
  {"content":"\r\nمطلبى است كه در داستان ما ديده مىشود :\r\nتبديل و تحولات دائمى كه در جهان و انسانها مشاهده مىشوند ، مىتوانند وسيلهء آگاهى خوبى براى ما بوده باشند .\r\nما اسباب و مقدماتى را به طور منطقى صد درصد در نظر مىگيريم ، ولى مىبينيم تمام محاسبه هاى ما اشتباه از آب در آمده است ، اين تغييرات و تحولات مىتواند با يك ديد پاكى اثبات كند كه جهان براى خود نظم و ترتيبى دارد ، و آهنگى در ما وراى اين سيستم زده مىشود كه براى هوى پرستان قابل شنيدن نيست .\r\n","description":"","footnote":"","page_name":" 604 ","page_number":628},
  {"content":"\r\n\r\n\r\n\r\nپند دادن خرگوش نخجيران را كه از مردن خصم شاد نشويد\r\n\r\n( ( 1369 ) ) هين به ملك نوبتى شادى مكن\r\nاى تو بستهء نوبت آزادى مكن\r\n( ( 1370 ) ) آن كه ملكش برتر از نوبت تنند\r\nبرتر از هفت انجمش نوبت زنند\r\n( ( 1371 ) ) برتر از نوبت ملوك باقىاند\r\nدور دائم روحها را ساقىاند\r\nچون به نوبت مىدهند اين دولتت\r\nاز چه شد پر باد آخر سبلتت ؟\r\n( ( 1372 ) ) ترك اين شرب ار بگويى يك دو روز\r\nدر كنى اندر شراب خلد پوز\r\nيك دو روز چه كه دنيا ساعتى است\r\nهر كه تركش كرد اندر راحتى است\r\nمعنى الترك راحة گوش كن\r\nبعد از آن جام بقا را نوش كن\r\nبا سگان بگذار اين مردار را\r\nخرد بشكن شيشهء پندار را\r\n\r\nروايت\r\n« الدنيا جيفه و طالبها كلاب » ( 1 )  ( دنيا مانند مردارى است و جويندگان آن مانند سگها هستند ) .\r\n\r\nچون به نوبت مىدهند اين دولتت\r\nاز چه شد پر باد آخر سبلتت\r\n\r\nحدود تمايل به دنيا و نمودهاى آن\r\nاگر در بارهء دنيا و نمودهاى فريباى آن بنگريم ، و اگر در شخصيت و روح انسانى دقت كنيم ، خواهيم ديد : اين شخصيت روحى انسان به هيچ وجه از اين دنيا آرمان واقعى خود را پيدا نخواهد كرد .\r\n","description":"","footnote":" ( 1 ) نهج البلاغه ، رسائل و كتب ، ص 55 . . ","page_name":" 605 ","page_number":629},
  {"content":"\r\n\r\nروح انسانى كه از حيث درك و خواستن تا بىنهايت كشيده مىشود ، چگونه مىتواند با يك مقدار خوردن و خوابيدن و لذت و المهاى نسبى به حد نصاب وجودى خود برسد ؟ لذا بايستى اين زندگانى مادى را به طور منطقى ارزيابى كرد ، تا بتوان روح بىنهايت جو را از راه منطقىترى اشباع نمود . و هر اندازه كه رهبران جوامع بشرى بدل خواه خود نتوانند اين مشكل بشرى را حل و فصل نمايند ، تلفاتى كه به جوامع وارد خواهد گشت همواره در حال افزايش خواهد بود ، به همين جهت است در قرآن مجيد و در ساير منابع اسلامى دنيا پرستى را محكوم مىكند و مىگويد :\r\n« وَمَا اَلْحَياةُ اَلدُّنْيا إِلَّا مَتاعُ اَلْغُرُورِ » 3 : 185 ( 1 )  ( نيست متاع دنيا مگر يك پديدهء فريبنده ) .\r\nو نبايد اشتباه كرده بگوييم كه : از آن طرف عقل و دين مقدس اسلام ما را به تكاپو و فعاليت براى همين زندگانى تحريك مىكند ، و از طرف ديگر به ما مىگويد : دنيا را دوست نداشته باشيد ، زيرا دوست داشتن و تكاپو براى زندگانى كه انسان را به حد اعلاى شخصيت خواهد رسانيد ، غير از پرستش آن است كه روح را در سيه چال ماديات سر نگون مىكند . اين روايت از رسول اكرم صلى الله عليه و آله نقل شده است كه :\r\n« اعمل لدنياك كانك تعيش ابدا و اعمل لآخرتك كانك تموت غدا » ( 2 )  ( براى دنيايت آن چنان بكوش كه گويى براى ابد زنده خواهى بود و براى آخرتت نيز آن چنان بكوش كه گويى فردا خواهى مرد ) .\r\nاين همان تعادل روانى در بارهء انتخاب تمايلات است كه انسان بايستى در بارهء دنيا به دست بياورد .\r\nتفسير ابيات\r\nاى ياران عزيز ، اگر چه ما دشمن خود را كشتيم و جان خود را رها ساختيم ، ولى آيا جاندارى را در روى زمين سراغ داريد كه از چنگال\r\n","description":"","footnote":" ( 1 ) سوره آل عمران ، آيه 185 . .  ( 2 ) مجموعهء ورام ، ج 2 ، ص 234 و من لا يحضره الفقيه ، ص 235 از موسى بن جعفر عليه السلام . . ","page_name":" 606 ","page_number":630},
  {"content":"\r\nمرگ گريزى داشته باشد ؟ آيا مشعل حيات آن نيروى ابدى را دارد كه سرانجام به خاموشى نگرايد ؟ آيا كالبد مادى ما را آن نيروى جسمانى هست كه بتواند خود را از وسايل نابود كنندهء طبيعت نجات بدهد ؟ ابداً چنين فكرى نكنيد ، كه شما بتوانيد به يك زندگانى ابدى در دنيا نائل شويد .\r\nنوبت شير خونخوار همان چند روز بود كه با دست ما به پايان رسيد اكنون نوبت ما است ، نوبت غير از ثبات و استقرار ابدى است ، هر موجودى كه در اين صحنهء طبيعت گام مىگذارد ، براى ايفاء نوبت خود وارد مىشود ، چند روز ديگر ماه و آفتاب را وداع كرده زير خاك سيه خواهد غنود .\r\nبياييد خود را به بالاتر از نوبت گيرى برسانيم .\r\nدر اين دنيا مردانى هستند كه مىتوانند از قعر چاه طبيعت كه جايگاه نوبت گيرى است فراتر رفته در فوق نوبت قرار بگيرند . آنان جهان روح را مشاهده مىكنند و ارواح ديگر را شراب طهور مىچشانند ، اين شربت چند روزه را نپرستيد ، تا براى آشاميدن پيالهء ابديت آماده شويد . اين دنيا كه به منزلهء ساعتى است ، يعنى آن چنان حوادث در هم متراكم ديده خواهند شد كه گذشت قرون و اعصار بىشمار را به مقدار ساعتى احساس خواهيم كرد . يا از آن جهت كه هنگامى كه انسان رويدادهاى جهان هستى را با قطع نظر از اين كه در جويبار زمان گسترده شده است ، منظور قرار بدهد ، خواهد ديد كه دنيا يك لحظه بيش نيست . پس بياييد ، از همين جا رخت ابديت را بر بنديم ، يعنى حركات زندگانى ما طورى بوده باشد مانند اين كه از روى جهان پشت پرده آن را مىبينيم ، پايندگى خود را تأمين كنيم و نيروى خود را براى پرستش ماديت از دست ندهيم .\r\n","description":"","footnote":"","page_name":" 607 ","page_number":631},
  {"content":"\r\n\r\n\r\nتفسير رجعنا من الجهاد الاصغر الى الجهاد الاكبر\r\n\r\n( ( 1373 ) ) اى شهان كشتيم ما خصم برون\r\nماند خصمى زو بتر در اندرون\r\n( ( 1374 ) ) كشتن اين كار عقل و هوش نيست\r\nشير باطن سخرهء خرگوش نيست\r\n( ( 1375 ) ) دوزخ است اين نفس و دوزخ اژدهاست\r\nكو به درياها نگردد كم و كاست\r\n( ( 1376 ) ) هفت دريا را در آشامد هنوز\r\nكم نگردد سوزش آن خلق سوز\r\n( ( 1377 ) ) سنگها و كافران سنگ دل\r\nاندر آيند اندر او زار و خجل\r\n( ( 1378 ) ) هم نگردد ساكن از چندين غذا\r\nتا ز حق آيد مر او را اين ندا\r\n( ( 1379 ) ) سير گشتى سير ؟ گويد نى هنوز\r\nاينت آتش اينت تابش اينست سوز\r\n( ( 1380 ) ) عالمى را لقمه كرد و در كشيد\r\nمعده اش نعره زنان هل من مزيد\r\n( ( 1381 ) ) حق قدم بر وى نهد از لا مكان\r\nتا كه او ساكن شود از كن فكان\r\n( ( 1382 ) ) چون كه جزو دوزخ است اين نفس ما\r\nطبع كل دارد هميشه جزوها\r\n( ( 1383 ) ) اين قدم حق را بود كو را كشد\r\nغير حق خود كى كمان او كشد ؟\r\n( ( 1384 ) ) در كمان ننهند الا تير راست\r\nاين كمان را باژگونه تيرهاست\r\n( ( 1385 ) ) راست شو چون تير و واره از كمان\r\nكز كمان هر راست بجهد بىگمان\r\n( ( 1386 ) ) چون كه واگشتم ز پيكار برون\r\nروى آوردم به پيكار درون\r\n( ( 1387 ) ) قد رجعنا من جهاد الاصغريم\r\nبا نبى اندر جهاد اكبريم\r\n( ( 1388 ) ) قوّتى خواهم ز حق دريا شكاف\r\nتا به ناخن بر كنم اين كوه قاف\r\n( ( 1389 ) ) سهل شيرى دان كه صفها بشكند\r\nشير آن را دان كه خود را بشكند\r\nتا شود شير خدا از عون او\r\nوارهد از نفس و از فرعون او\r\nدر بيان اين شنو يك قصه اى\r\nتا برى از سر گفتم حصه اى\r\n\r\nآيه\r\n« يَوْمَ نَقُولُ لِجَهَنَّمَ هَلِ اِمْتَلأْتِ وَتَقُولُ هَلْ مِنْ مَزِيدٍ » 50 : 30 ( 1 )  ( روز رستاخيز به دوزخ خواهيم گفت آيا پير شدى ؟ خواهد گفت باز اضافه ( زياد ) شود )\r\n","description":"","footnote":" ( 1 ) سوره ق ، آيه 30 . . ","page_name":" 608 ","page_number":632},
  {"content":"\r\n\r\n\r\nروايت\r\nپيغمبر اكرم صلى الله عليه و آله لشكرى براى جنگ فرستاده بود هنگامى كه بر گشتند ، حضرت فرمود : « خوشا به حال مردمى كه جهاد اصغر را به پايان رسانيدند ، و در مقابل آنان جهاد اكبر مانده است .\r\nبه او گفتند : يا رسول الله جهاد اكبر چيست ؟ فرمود : مجاهدت با نفس » ( 1 ) \r\n\r\n( ( 1373 ) ) اى شهان كشتيم ما خصم برون\r\nماند خصمى زو بتر در اندرون\r\n\r\nفعاليت غرايز نفسانى بدون محدوديت خطرناك است\r\nانسان داراى يك عده غرايزى است كه در زندگانى خواه ناخواه آگاهانه يا ناخود آگاه ، آنها را بايستى اشباع نمايد ، اين غرايز به منزلهء موتور زندگانى او هستند كه دائماً تجديد يا تقويت مىشوند ، و شروع به فعاليت مىكنند . از آن جهت كه اين غرايز به منزلهء موتور و نيروى زندگانى انسانى هستند ، لذا به هيچ وجه نمىتوان گفت : اين غرايز نمودهاى بدى هستند .\r\nاين غرايز در ارگانيسم زندگانى ما آن ضرورت را دارند كه تعقل و انديشه براى تشخيص درست و نادرست . روى اين اصل ، احتمال اين كه غرايز انسانى كه منشأ بروز فعاليتهاى زندگى است ، مانع انسانيت انسان بوده بايستى آنها را از بين برد ، مطلب منطقى نخواهد بود . آن چه كه ضرورت منطق و حكمت الهى نشان مىدهد ، اين غرايز بايستى با شخصيت انسانى مهار گردند . اگر اين غرايز بدون مهار شدن و با آزادى بىبند و بار مورد بهره بردارى قرار بگيرند ، نفس انسانى قيافهء نفس اماره به خود مىگيرد كه غير از هوى و هوس حقيقتى بر آن مطرح نخواهد بود . و اگر به وسيله « من »\r\n","description":"","footnote":" ( 1 ) وسايل ، ج 6 ، باب 1 ، ص 123 . . ","page_name":" 609 ","page_number":633},
  {"content":"\r\nانسانى محدود و مهار شوند ، همين غرايز جنبهء نفس عالى انسانى پيدا مىكنند كه در تقويت زندگانى ايده آل بذل مساعى خواهند كرد .\r\nو به عبارت روشنتر غريزه جنسى آن چنان ضرورت دارد كه خود حيات ، و همچنين غريزه جبران ضعف همان قدر اهميت دارد كه خود زندگانى . ولى اگر همين غرايز حياتى « چنان كه در اين دوران ما » آزاد و رها گذاشته شوند ، بدون ترديد شخصيت انسانى را نابود ساخته بلكه انسانى نخواهد ماند كه بگوييم : آيا شخصيت دارد يا نه ؟ متأسفانه در دورانهاى اخير عده‌اى در قيافهء انسان شناس براى جوامع بشرب بروز كرده ، در آزاد ساختن غرايز داد سخن داده ، و كوششهايى را كه براى ايجاد كردن انسان به توسط انبياء و مصلحين در قرون و اعصار متمادى مصرف شده بود به باد فنا مىدهند . تيره بختى جوامع در اين بود كه آنان در اين كار خود قيافهء علمى به خود گرفتند ، و ساده لوحان زود باور و غرضورزانى كه همواره از آب تيره ماهى مىگيرند ، چه بهره بردارىها كه نكردند ؟ مخصوصاً غرضورزان كه همواره براى انسانها شب تاريك مىخواهند نه روز روشن ، تا بتوانند به مقاصد پليدشان نائل آيند ، چه تبليغات و ترويجى كه از اين گونه نظريه هاى حيوانى نكردند .\r\nشگفت آور اين كه پس از آن كه خلاف واقع بودن اين نظريات روشن شد ، باز هم بازيگران صحنه هاى اغراض شخصى نگذاشتند اين مردود شدن به گوش همه افراد برسد ، در صورتى كه آن نظريات تخريب كننده با هر گونه وسيله تبليغ شد ، ولى رد و طرد آن نظريات فقط در مراكز و كتابهاى تخصص علمى ثبت شد كه عموم مردم از آنها با اطلاع نمىباشند . و به هر حال نظريهء قاطع علوم اخلاقى و انسان شناسى و دين مقدس اسلام در بارهء غرايز همان را مىگويد كه ما در اول مبحث بيان كرديم . و خلاصهء آن اين است كه هيچ يك از اجزاء و نيروهاى انسانى كه در انسان به وجود آمده است زياد نيست ، و همهء آنها براى كار معينى در زندگانى آفريده شده‌اند ، ولى از آن جهت كه در انسان يك نيروى بزرگ وجود دارد كه جنبهء انسانى و به عبارت ديگر\r\n","description":"","footnote":"","page_name":" 610 ","page_number":634},
  {"content":"\r\n\r\nجنبهء « الهى » او را تشكيل مىدهد ، و آن نيرو با رهايى مطلق اين غرايز سازگار نيست ، لذا بايستى اين غرايز در حدود معقول و منطقى به كار برده شود . و فعاليت آنها با حدود علمى محدود گردد . اين محدود ساختن را در بيانات منابع اسلامى و اخلاق و مجاهدت با نفس مىگويند ، زيرا حقيقتاً مهار كردن غرايز ، مخصوصاً بعضى از آنها در برخى از دورانهاى زندگانى كه فعاليت بسيار شديد دارد ، مشكل و دشوار است ، و شايستهء اين است كه مبارزه براى تحديد آن غريزه را جهاد بناميم ، نه جهاد مطلق ، بلكه جهاد اكبر ، زيرا چنان كه در مباحث گذشته گفته‌ايم .\r\nبه جهت ارتباط شديد غرايز با زندگانى و ظرافت فعاليتهاى آنها ، و اشتباه ميان خواسته هاى نفس و خواسته هاى شخصيت ، محدود ساختن نفس كار بسيار دشوارى است .\r\nتفسير ابيات\r\nپيغمبر فرمود : اى مردان بزرگ ما دشمن بيرونى را كه بت پرستان بودند كشتيم ، اكنون نوبت مبارزه و پيكار با دشمناندرون است . كشتن اين خصم خطرناك ( نفس ) با عقل و هوش كه وسايل جنگى مىسازد ممكن نيست و با آن نيروى جسمانى هم نيست كه مقابل ناملايمات جنگ مقاومت نشان مىدهد .\r\nهيچ مىدانيد اين نفس چيست ؟ اين نفس آن چنان آتشين است كه گويى : اصل آن از دوزخ است كه اگر هفت دريا را در آن بريزى كه آن را فرو بنشاند امكان پذير نخواهد بود . اين نفس جهان سوز شعله هاى خود را با اين آبها خاموش نمىسازد . هزاران آلات و وسايل نابود كننده در اين نفس تأثير نمىكند ، هر چه فعاليت نمايد و هر چه كه اطاعتش كنى و آن را بخورانى ، هرگز سير نخواهد گشت . اين پديدهء تبه كار اگر دنيا را بخورد باز سير نگشته فرياد خواهد زد :\r\n« هل من مزيد ؟ » ( آيا باز هم هست كه اضافه شود ؟ )\r\n","description":"","footnote":"","page_name":" 611 ","page_number":635},
  {"content":"\r\nچنان كه بايستى خود خدا طلب افزايش دوزخ را ساكت كند ، همچنين است نفس انسانى كه در درون ما نهفته است . گويى با اين خاصيت كه نفس ما دارد ، جزيى از كل خويش ( دوزخ ) است كسى كه مىتواند نفس اماره را از كار بيندازد ، فقط خداست كه مىتواند آن را از طغيان باز دارد . اين كمان واژگون نفس هر تيرى كه رها كند آن تير كج خواهد رفت . براى يك زندگانى انسانى ، بايستى مانند تير راست بوده باشى ، كه از كمان جهان طبيعت راست پرتاب شوى . آرى انسانى كه از پيكار برون خلاص شده است ، نوبت جنگ و جدال با خصم درونى اوست . ما كه از جهاد اصغر بر گشته‌ايم ، اكنون هم زبان با پيغمبر خود جنگ با خصم درونى را آغاز مىكنيم . اما اين جهاد آسان نيست بلكه نيرويى لازم است كه بتواند درياها را بشكافد ، بلكه اگر بتوانم با اين موجود نيرومند چنان گلاويز خواهم شد كه گويى با ناخن ناچيزم كوه قاف را از جا بر مىكنم . شكستن صفها كار هر شير است ، ولى شيرى كه بتواند خود را بشكند ، بايستى خيلى نيرومند بوده باشد . تا بتواند ( مانند على عليه السلام ) شير خدا گشته از نفس و از فرعون آن نجات پيدا كند .\r\n\r\nدر بيان اين شنو يك قصه اى\r\nتا برى از سر گفتم حصه اى\r\n\r\n","description":"","footnote":"","page_name":" 612 ","page_number":636},
  {"content":"\r\n\r\nآمدن رسول قيصر روم به نزد عمر به رسالت\r\n\r\n( ( 1390 ) ) بر عمر آمد ز قيصر يك رسول\r\nدر مدينه از بيابان نغول ( 1 ) \r\n( ( 1391 ) ) گفت كو قصر خليفه‌اى حشم ؟\r\nتا من اسب و رخت را آن جا كشم\r\n( ( 1392 ) ) قوم گفتندش كه او را قصر نيست\r\nمر عمر را قصر جان روشنى است\r\n( ( 1393 ) ) گر چه از ميرى و را آوازه ايست\r\nهمچو درويشان مر او را كازه‌اى است ( 2 ) \r\n( ( 1394 ) ) اى برادر چون ببينى قصر او ؟\r\nچون كه در چشم دلت رسته است مو\r\n( ( 1395 ) ) چشم دل از موى علت پاك آر\r\nوانگهان ديدار قصرش چشم دار\r\n( ( 1396 ) ) هر كه را هست از هوسها جان پاك\r\nزود بيند حضرت و ايوان پاك\r\n( ( 1397 ) ) چون محمّد پاك شد از نار و دود\r\nهر كجا رو كرد وجه الله بود\r\n( ( 1398 ) ) چون رفيقى وسوسهء بد خواه را\r\nكى بدانى ثم وجه الله را\r\n( ( 1399 ) ) هر كه را باشد ز سينه فتح باب\r\nاو ز هر ذرّه ببيند آفتاب\r\n( ( 1400 ) ) حق پديد است از ميان ديگران\r\nهمچو ماه اندر ميان اختران\r\n( ( 1401 ) ) دو سر انگشت بر دو چشم نه\r\nهيچ بينى از جهان انصاف ده\r\n( ( 1402 ) ) ور نبينى اين جهان معدوم نيست\r\nعيب جز ز انگشت نفس شوم نيست\r\n( ( 1403 ) ) تو ز چشم انگشت را بردار هين\r\nوانگهانى هر چه مىخواهى ببين\r\n( ( 1404 ) ) نوح را گفتند امت كو ثواب ؟\r\nگفت او ز ان سوى استغشوا ثياب\r\n( ( 1405 ) ) رو و سر در جامه ها پيچيده اند\r\nلاجرم با ديده و ناديده اند\r\n\r\n","description":"","footnote":" ( 1 ) نغول به معناى عميق است ولى گاهى به مناسبت بعد . در دور و دراز هم استعمال مىگردد ، چنان كه در آيهء شريفه « عميق » به معناى دور استعمال شده است « من كل فج عميق » . .  ( 2 ) كازه خانه هاى محقرى كه از چوب و نى مىسازند ، معمولًا در قديم كشاورزان از اين گونه خانه ها استفاده مىكردند . . ","page_name":" 613 ","page_number":637},
  {"content":"\r\n\r\n\r\n\r\n( ( 1406 ) ) آدمى ديده است و باقى پوست است\r\nديده آن است آن كه ديد دوست است\r\n( ( 1407 ) ) چون كه ديد دوست نبود كور به\r\nدوست كو باقى نباشد دور به\r\n( ( 1408 ) ) چون رسول روم اين الفاظ تر\r\nدر سماع آورد شد مشتاقتر\r\n( ( 1409 ) ) ديده را بر جستن عمّر گماشت\r\nرخت را و اسب را ضايع گذاشت\r\n( ( 1410 ) ) هر طرف اندر پى آن مرد كار\r\nمىشدى پرسان او ديوانه وار\r\n( ( 1411 ) ) كاين چنين مردى بود اندر جهان ؟\r\nو از جهان مانند جان باشد نهان ؟\r\n\r\nآيه\r\n« وَلِلَّه اَلْمَشْرِقُ وَاَلْمَغْرِبُ فَأَيْنَما تُوَلُّوا فَثَمَّ وَجْه الله » 2 : 115 ( 1 )  ( مشرق و مغرب براى خداست به هر طرف كه رو گردانيد روى خداوندى در همان طرف است ) .\r\n« وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاِسْتَغْشَوْا ثِيابَهُمْ وَأَصَرُّوا وَاِسْتَكْبَرُوا اِسْتِكْباراً » 71 : 7 ( 2 )  ( خداوندا هر چه كه آنان را دعوت كردم كه آنان را ببخشايى آنان انگشتهاى خود را در گوش نهادند لباسهاى خود را به روى خود كشيدند كه مرا نبينند و در تبه كارى خود اصرار ورزيدند و تكبر شديدى ابراز كردند . )\r\n\r\n( ( 1392 ) ) قوم گفتندش كه او را قصر نيست\r\nمر عمر را قصر جان روشنى است\r\n\r\nآبادى دل\r\nفعاليتهاى درونى ما در آغاز كار زندگانى مانند اين كه در صفحهء روح نمودار مىشوند و از بين مىروند ناپايدار مىنمايند ، ولى تدريجاً كه نيروى مقاومت درونى تقويت مىگردد ، اصول و قوانينى مانند اصول زير بنايى ، در درون ما سازمانى تشكيل\r\n","description":"","footnote":" ( 1 ) سوره البقرة ، آيه 115 . .  ( 2 ) سوره نوح ، آيهء 7 . . ","page_name":" 614 ","page_number":638},
  {"content":"\r\nمىدهند كه ممكن است ما در اين جا آن را عقيده بناميم . اين عقيده مانند همان ساختمان ظاهرى است كه بنا مىكنيم و در درون آن زندگى مىكنيم ، و از باد و باران و ساير عوارض طبيعى بدان جا پناه مىبريم . اين تشبيه را ناصر خسرو هم در بعضى از ابياتش متذكر شده مىگويد :\r\n\r\nخانه‌اى كردستى اندر دل ز جهل و هر زمان\r\nآن همىخواهى كه بر وى نقش گوناگون كنى\r\n\r\nاين كه ما براى ساختن چنين بنايى احتياج شديد داريم جاى ترديد نيست ( 1 )  ولى براى كسانى كه ركود و جمود وجود ندارد ، اين ساختمان روانى يك حالت تحرك و سيلان دارد ، يعنى در عين حال كه ممكن است تمام شالودهء ساختمان روانى او از منطق و عقل و علم ريخته شود ، با اين حال مانند اين است كه دائماً اين شالوده ها از او تجديد و نيرو مىطلبند ، لذا چارهء منحصر در اين است كه اين ساختمان نيروى تجديد خود را از جنبهء ملكوتى انسانى بهره بردارى كند .\r\nويكتور هوگو مىگويد : در دل انسان خرابىها روى مىنمايد ، مانعى ندارد\r\n","description":"","footnote":" ( 1 ) مىتوان به طور قاطعانه گفت كه با نظر به مجموع فعاليتهاى درونى انسان هيچ فرد آگاهى نمىتواند بدون عقيده زندگى كند ، غالباً اشخاص معمولى گمان مىكنند هنگامى كه يك عقيدهء مشخصى را مردود شناختند ، مىتوانند بدون عقيده زندگى كنند : در صورتى كه اگر ما بخواهيم عقيده‌اى را مردود بشناسيم ناچار عقيدهء ديگرى را جانشين آن ساخته‌ايم . درست است كه ما مىتوانيم عقيده‌اى را از روى منطق و خرد متلاشى بسازيم ، ولى محال است كه روح ما بدون اعتقاد به برخى از اصول غير محسوس و عقيدتى خلائى در خود احساس نكند . استدلال مختصر و روشن در بارهء اين مدعا اين است كه انسان داراى شخصيت است . اين شخصيت هر اندازه هم از عناصر مختلف تشكيل شود ، بالاخره داراى نوعى از وحدت است كه همهء عناصر گوناگون را . يكديگر هماهنگ ساخته است ، اين شخصيت واحد نمىتواند به معلومات و خواسته هاى گسيخته قناعت بورزد ، لذا مجبور است مقدارى از اصول را براى خويش بپذيرد پذيرش روانى اين اصول را عقيده مىناميم . . ","page_name":" 615 ","page_number":639},
  {"content":"\r\n\r\nولى به شرط اين كه بكوشيم بناى جديدترى را در دنبال اين خرابى بسازيم .\r\nدريغا ، امروزه بشريت در قصرهاى آسمان خراش زندگى مىكند در كاخهايى به سر مىبرد كه شايد حتى گذشتگان در رؤياهاى خود هم نمىديدند ، ولى چه ستمگرىها كه شالودهء آنها در اين قصرهاى سر به فلك كشيده ريخته نمىشود و چه وجدانهايى كه در اين كاخهاى بلورين از پا درمىآيد ، و هيچ بنايى هم روى خرابىها ساخته نمىشود .\r\n\r\n( ( 1399 ) ) هر كه را باشد ز سينه فتح باب\r\nاو ز هر ذره ببيند آفتاب\r\n\r\nمشاهدهء حقايق احتياج به ديده گان واقع بين دارد\r\nاين يك اصل است كه وضع روانى انسانى حتى در حواس انسان اثر مىگذارد . آن فردى كه در دريايى از لذت غوطه ور است ، بدون شك به هر موجود و پديده‌اى كه مىنگرد ، مانند اين است كه چشم همان شخص جنبهء لذت بخش آن را نشان مىدهد ، و از جهات ديگر آن موجود كه شايد بسيار اندوهبار بوده باشد غفلت مىورزد .\r\nانسانى كه فقط مقياس ديد خود را پيروزى بر ديگران قرار داده است ، براى او غير از تصور نيرو و مفاهيم مشابه آن شايد امكان ناپذير بوده باشد ، دو مفهوم بسيار وسيع « هست » و « نيست » براى او جز با همان مقياس مطرح نيست .\r\nيك مثال ساده مىتواند اين اصل را براى ما روشنتر بسازد ، در نظر بگيريد كه يك نفر براى جستجوى منبع آب به سوى كوهى مىرود ، در راه به يك نفر خار كن مىرسد كه از كوه بر مىگردد ، اين شخص از آن خار كن مىپرسد : در كوه چه خبر بود ؟ او خواهد گفت : خيلى كوه خوب است . از چه نظر ؟ از اين نظر كه خار زيادى داشته است . و اگر خارى در آن كوه وجود نداشته باشد اين خار كن خواهد گفت : هيچ چيز در كوه وجود ندارد . آيا اين شخص كه در جستجوى آب به سوى كوه رهسپار گشته است ، مىتواند با اين نفى كه از خار كن مىشنود قناعت كرده و از آن جا بر گردد ؟\r\n","description":"","footnote":"","page_name":" 616 ","page_number":640},
  {"content":"\r\nيا بايد از او بپرسد كه چه چيز در كوه نبود ؟ و همچنين اگر فرض كنيم اين شخص در جستجوى آب بود ، به سوى كوه رفت و پس از كاوش لازم و كافى آبى پيدا نكرد ، موقعى كه بر مىگشت در راه يك معدن شناس به او مىرسد و مىگويد : در كوه چيزى بود يا نه ؟ او هر جوابى « مثبت يا منفى » بدهد ، از نظر منطق نبايد براى معدن شناس قانع كننده بوده باشد ، زيرا فرض اين است كه مسئول كسى است كه در دنبال آب رفته است ، اگر آب را پيدا كرده است به معدن شناس مربوط نيست ، و اگر هم پيدا نكرده است باز به معدن شناس مربوط نخواهد بود .\r\nاين است كه هر كسى براى خود عينكى زده و اين جهان را با شئون آن تحت مطالعه و عمل قرار داده است .\r\nروى اين علت امروزه شما هر چه كه از نوابغ و مصلحين جهان بشريت صحبت كنيد و هر چه كه در بارهء فدا كارىهاى انبياء و اولياء الله فرياد بزنيد اشخاص بسيار كمى به مطالب شما گوش فرا مىدهند ، زيرا هوا پرستى دو قرن اخير عينكهاى فطرى انسانها را به كلى عوض كرده است .\r\nخوشبختانه ديده گان فطرى و طبيعى خدا دادى انسانها هم با اشكال گوناگون با اين عينكهاى ساختگى در مبارزهء جدى قرار گرفته است ، اين مبارزه جدى در نمودهاى مختلفى ديده مىشود : از قبيل رواج فلسفه هاى بد بينى ، پيكارهاى ايده ئولوژيكى ، بىهوده جلوه كردن زندگانى ، به طورى كه تمام متفكرين انسانى را امروز به حيرت و وحشت انداخته است ، زيرا آنان در مقابل اين سؤال قرار گرفته‌اند كه زندگانى يعنى چه ؟ و اصلا ما براى چه زنده هستيم ؟ و چون متفكرين دوران معاصر ما خود از عوامل همين بىچارگىها هستند ، و پلهايى را كه پشت سر گذاشته‌اند همه را منهدم ساخته‌اند ، فقط در مقابل چنين سؤالات جدى به سر تكان دادن و شانه انداختن قناعت مىكنند . و اگر كمى انسان دوست باشند اظهار تأسفى هم براى خالى نبودن عريضه مىكنند . و به هر حال بر گرديم اصلى را كه مىگفتيم بيان كنيم و آن اين است كه جهان براى هر انسان مطابق عينك او نمودى دارد\r\n","description":"","footnote":"","page_name":" 617 ","page_number":641},
  {"content":"\r\n\r\n\r\n( ( 1396 ) ) هر كه را هست از هوسها جان پاك\r\nزود بيند حضرت و ايوان پاك\r\n\r\nعظمت انسان با زندگى درونى اوست\r\nاگر انسان را به طور كامل تحليل كنيم ، خواهيم ديد كه : او دو جنبه دارد :\r\nيكى جنبه طبيعى كه همه جانوران از آن برخوردار مىباشند ، مانند چشم و گوش و دهان و غرايز حيوانى ، و شايد در بعضى از پديده ها حيوانات داراى قدرت بيشترى بوده باشند ، چنان كه ممكن است اين حيوانات حسهاى ديگرى هم داشته باشند كه در انسان وجود ندارد ، مانند حس سمت يا بى ، مثلًا مىگويند : نوعى از پرندگان هستند كه در فصلهاى معينى از اين سوى مديترانه به آن سوى مديترانه مىروند ، اينان شبها هم در راه هستند ، ولى كوچكترين انحراف از مسير خود ندارند ، مسلماً يك حس سمت يا بى بسيار دقيق آنها را هدايت مىكند ، پس انسان نمىتواند از داشتن اجزاء مادى و حيوانى به خود ببالد . دوم جنبه روانى اوست آن چه كه انسان را عظمت مىبخشد آن ديده گان درونى اوست كه با آن ديده گان جمال ابدى را ببيند و عشق بورزد براى زندگانى خود ايدآلى ايجاد كند كه عاشقانه زندگى نمايد ، نه مانند يك ماشين ناخود آگاه كه در باد پاى عوامل حركت مىكند خسته مىشود و مىايستد . دوباره براى حركت تجديد نيرو كرده به راه مىافتد ، علم و جهل و لذت و الم و اختيار و جبر را براى او مىسازند ، چون اگر او مىتوانست براى خود سازندگى داشته باشد ، حيوانات هم مىتوانستند ابو ذر غفارى و سقراط داشته باشند .\r\n","description":"","footnote":"","page_name":" 618 ","page_number":642},
  {"content":"\r\n\r\nتفسير ابيات\r\nفرستاده‌اى از طرف قيصر روم به سوى عمر كه آن موقع خليفه اسلامى بود ، روانه شد اين شخص از راه هاى دور و درازى آمده بود و جايگاه قصر عمر را پرسيد ، گفتند عمر قصر ندارد . عمر يك قصر درونى دارد كه عبارت است از دل روشن او ، اگر چه مطابق ديگران صداى رياست و اميرى او در همه جا طنين انداز است ، ولى او در خانه هاى محقرى كه از نى ساخته‌اند زندگى مىكند .\r\nاى برادر ( اى فرستاده قيصر ) ، تو چگونه مىخواهى قصر واقعى او را ببينى ؟ در صورتى كه در ديده گان درونى تو مويى روييده است كه مانع از ديدن است . آرى بايستى چشم و دل را از موهاى نفسانى پاك بداريم ، تا بتوانيم ساختمانهاى روحى اولياء الله را ببينيم از آن جهت كه محمد صلى الله عليه و آله از هر گونه آتش و دود نفسانى مبرا بود ، لذا به هر جا كه رو مىنمود ، خدا را مىديد . اما تو كه به وسوسه هاى هم دم زشت هوى و هوس دچار شده‌اى ، چگونه خدا را دريافت خواهى كرد ، و چگونه درك خواهى كرد كه « فَأَيْنَما تُوَلُّوا فَثَمَّ وَجْه الله » 2 : 115 ( 1 )  ( به هر طرف كه رو نماييد خدا در همان طرف است ) . آرى هر كس كه ديده گان درونىاش باز شد و در روى آن ديده گان مويى از نفسانيت پليد روييده نشد ، او از هر ذره‌اى آفتاب وجود را خواهد ديد . بعضىها مىگويند : جلال الدين رومى به مسئله الكترونها و پروتونها در مثنوى بارها اشاره كرده است ، ولى با نظر عادى و ظاهر عبارت خيلى روشن و صريح نيست ، بلكه مقصود آفتاب وجود و خورشيد حقيقت است كه در تمام موجودات مىدرخشد\r\n","description":"","footnote":" ( 1 ) سوره البقرة ، آيهء 115 . . ","page_name":" 619 ","page_number":643},
  {"content":"\r\nديده پاك مىتواند حق را از ميان ساير موجودات ببيند ، آرى فراوانند اشخاصى كه مىگويند :\r\n\r\nتجلى گه خود كرد خدا ديدهء ما را\r\nبدين ديده بياييد و ببينيد خدا را\r\n\r\nهمچنان كه از ميان كالبد انسانى روح او را مىبينيم .\r\nتو مىگويى نمىبينم ؟ بسيار خوب ، تو دو سر انگشت را روى چشم خود بگذار ، آيا مىتوانى چيزى را ببينى ؟ مگر با نديدن تو ، جهان نابود خواهد شد ؟ ( 1 )  پس انگشت از روى چشم بردار ، اشكال گوناگون و نمودهاى مختلف و جريانات رنگارنگ جهان را تماشا كن .\r\nچنان كه امت نوح عليه السلام به طور طبيعى حقيقت را مىديدند ، آنها نيز عقل و وجدان داشتند ، و مىفهميدند كه نوح چه مىگويد ، و هدفش از اين دعوت چيست ؟ ولى براى اين كه حقيقت را ناديده بگيرند ، انگشت بر گوش و لباس را به سر خود مىكشيدند كه ما صداى نوح عليه السلام را نمىشنويم و ما او را نمىبينيم .\r\nدر داستان نينوا هنگامى كه حسين بن على عليه السلام مىخواست با آن تبه كاران و گم شدگان تيره روز صحبت بدارد ، و آنها را از حقيقت امر مطلع سازد ، فرماندهان امر مىكردند كه بر طبلها بكوبند و صداى حسين عليه السلام را خاموش نمايند . بينايى و شنوايى آنان گرفته شده بود آخر مگر انسان غير از آن بينايى درونى چيز ديگرى هم هست .\r\nاى انسانها به خود بياييد ، و اين بينايى را از دست ندهيد كه ديگر\r\n","description":"","footnote":" ( 1 ) اين مطلب هم دليل روشنى است به اين كه جلال الدين از آن ايده آليستها نيست كه واقعيت جهان هستى را تنها به جهت درك شدن آن بپذيرد ، بلكه او واقعيت را قبول مىكند ، ولى همان گونه كه بارها گفته است اين بازيگرى انسان در تشخيص حقايق و نمودها مورد اهميت فراوانى است . . . ","page_name":" 620 ","page_number":644},
  {"content":"\r\nجز مشتى رگ و استخوان و خون و گوشت از شما چيزى در جهان نخواهد ماند ، كه آنها هم دير يا زود بازيچهء خاك و مار و مور خواهد شد .\r\nآرى بينايى آن است كه دوست را ببيند ، چنان كه :\r\n\r\nبينى آن باشد كه او بويى برد\r\nبوى او را جانب كويى برد\r\n\r\nاگر در اين زندگانى چند روزه ديدار دوست براى كسى دست ندهد ، ديده گانش كور باد .\r\n« عميت عين لا تراك عليها رقيبا » ( 1 )  ( كور باد آن ديده‌اى كه نظارت تو را به خود نبيند ) هنگامى كه فرستادهء قيصر روم اين اوصاف را مىشنود ، آتش اشتياقش به ديدن عمر زبانه مىكشد ، آيا چنين مردى هم در دنيا وجود دارد ؟ يا وجود دارد و پنهان است ؟ چنان كه جان آدمى وجود دارد و در زير اين كالبد مادى پوشيده شده است .\r\n","description":"","footnote":" ( 1 ) دعاى عرفه حسين بن على عليه السلام . . ","page_name":" 621 ","page_number":645},
  {"content":"\r\n\r\nيافتن رسول قيصر عمر را خفته در زير خرما بن\r\n\r\n( ( 1412 ) ) جست او را تا ز جان بنده شود\r\nلاجرم جوينده يابنده بود\r\n( ( 1413 ) ) ديد اعرابى زنى او را دخيل\r\nگفت نك خفته است زير آن نخيل\r\n( ( 1414 ) ) زير خرما بن ز خلقان او جدا\r\nزير سايه خفته بين سايهء خدا\r\n( ( 1415 ) ) آمد آن جا و از او دور ايستاد\r\nمر عمر را ديد و در لرزه فتاد\r\n( ( 1416 ) ) هيبتى ز ان خفته آمد بر رسول\r\nحالتى خوش كرد بر جانش نزول\r\n( ( 1417 ) ) مهر و هيبت هست ضد يكدگر\r\nاين دو ضد را ديد جمع اندر جگر\r\n( ( 1418 ) ) گفت با خود من شهان را ديده ام\r\nپيش سلطانان مه بگزيده ام\r\n( ( 1419 ) ) از شهانم هيبت و ترسى نبود\r\nهيبت اين مرد هوشم در ربود\r\n( ( 1420 ) ) رفته‌ام در بيشهء شير و پلنگ\r\nروى من ز ايشان نگردانيد رنگ\r\n( ( 1421 ) ) بس شدستم در مصاف و كارزار\r\nهمچو شير آن دم كه باشد كار زار\r\n( ( 1422 ) ) بس كه خوردم بس زدم زخم گران\r\nدل قوىتر بوده‌ام از ديگران\r\n( ( 1423 ) ) بىسلاح اين مرد خفته بر زمين\r\nمن به هفت اندام لرزان چيست اين ؟\r\n( ( 1424 ) ) هيبت حق است اين از خلق نيست\r\nهيبت اين مرد صاحب دلق نيست\r\n( ( 1425 ) ) هر كه ترسيد از حق و تقوى گزيد\r\nترسد از وى جن و انس و هر كه ديد\r\n( ( 1426 ) ) اندرين فكرت به حرمت دست بست\r\nبعد يك ساعت عمر از خواب جست\r\n( ( 1427 ) ) كرد خدمت مر عمر را و سلام\r\nگفت پيغمبر سلام آن گه كلام\r\n( ( 1428 ) ) پس عليكش گفت و او را پيش خواند\r\nايمنش كرد و به نزد خود نشاند\r\n( ( 1430 ) ) هر كه ترسد مر و را ايمن كنند\r\nمر دل ترسنده را ساكن كنند\r\n( ( 1429 ) ) لا تخافوا هست نزل خائفان\r\nهست در خور از براى خائف آن\r\n( ( 1431 ) ) آن كه خوفش نيست چون گويى مترس ؟\r\nدرس چه دهى نيست او محتاج درس\r\n\r\n","description":"","footnote":"","page_name":" 622 ","page_number":646},
  {"content":"\r\n\r\n\r\nآيه\r\n« إِنَّ اَلَّذِينَ قالُوا رَبُّنَا الله ثُمَّ اِسْتَقامُوا تَتَنَزَّلُ عَلَيْهِمُ اَلْمَلائِكَةُ أَلَّا تَخافُوا وَلا تَحْزَنُوا وَأَبْشِرُوا بِالْجَنَّةِ اَلَّتِي كُنْتُمْ تُوعَدُونَ » 41 : 30 ( 1 )  ( آنان كه گفتند خداى ما الله است و سپس روى اين گفتار خود استقامت ورزيدند فرشتگان براى آنها نازل مىشوند و به آنان مىگويند هرگز نترسيد و اندوهگين مباشيد و شما را به آن بهشت مژده باد كه وعده شده‌ايد . )\r\nروايت\r\n\r\n« من طلب شيئا و جد وجد\r\nو من قرع بابا و لج ولج » ( 2 )  (\r\n\r\nهر كس كه چيزى را با جديت بجويد آن را پيدا خواهد كرد ، و هر كس كه درى بزند و ايستادگى كند بالاخره به آن خانه وارد خواهد شد ) .\r\nآرى :\r\n\r\nعاقبت دست بر آن سرو بلندش برسد\r\nهر كه در راه طلب همت او قاصر نيست »\r\n\r\nمن اراد هيبة بلا سلطان و عزا بلا عشيره فليخرج من ذل معصية الله الى عز طاعه الله » ( 3 )  ( هر كس بخواهد هيبتى بدون سلطنت و عزتى بدون عشيره و خويشاوند داشته باشد ، از ذلت معصيت به خداوند بيرون آمده در عزت اطاعت خداوندى داخل گردد ) .\r\n« عن السكونى عن ابى عبد اللَّه عليه السلام قال قال رسول الله صلى الله عليه و آله من بدأ بالكلام قبل السلام فلا تجيبوه » ( 4 )  ( سكونى از امام صادق عليه السلام نقل مىكند كه آن حضرت گفتند كه پيغمبر فرموده است كه هر كس پيش از سلام شروع به صحبت نمايد پاسخ او را مگوييد ) .\r\n","description":"","footnote":" ( 1 ) سوره فصلت ، آيهء 30 . .  ( 2 ) از پيامبر اكرم صلى الله عليه و آله و سلم . .  ( 3 ) اين روايت از پيغمبر اكرم صلى الله عليه و آله و سلم . .  ( 4 ) تفسير برهان ، ج 1 ، ص 9 . . ","page_name":" 623 ","page_number":647},
  {"content":"\r\n\r\n\r\n( ( 1417 ) ) مهر و هيبت هست ضد يكدگر\r\nاين دو ضد را ديد جمع اندر جگر\r\n\r\nدر روحهاى بزرگ پديده هاى گوناگون روانى با هم در آميخته هماهنگ مىشوند\r\nجاى ترديد نيست كه هر اندازه كه روان انسانى ضعيف بوده باشد ، يعنى از مرحله « خود طبيعى » بالاتر نرفته باشد ، نمىتواند پديده هاى گوناگون را در خود هضم نمايد و هر يك از اين پديده ها كه به روح او وارد مىگردد ، او را اشباع نكرده در آن مستغرق مىسازد . ارواح خام نمىتوانند ترديدها و يقينها و انگيزه هاى لذت بخش و دردناك و حيرت انگيز و آرامش بخش و اضطراب انگيز را به طورى هضم نمايند كه دگرگون نشوند . در صورتى كه هر چه كه شخصيت انسانى تقويت مىگردد به همان اندازه انگيزه هاى مزبور را ارزيابى كرده ، مىتواند شخصيت را از متلاشى شدن و از باخته شدن در مقابل نمودهاى مؤثر روانى در امان نگاه دارد .\r\nمعناى اين اصل را به دو نوع مىتوان تفسير و توضيح داد :\r\nيكى اين كه روح به جهت عظمتى كه پيدا كرده است ، مىتواند خود را مانند يك مادهء رسوب شده در مقابل جريانات جويبار زندگى تثبيت نمايد . مانند كوه بلندى كه هزاران طوفان نمىتواند آن را از جاى بر كند .\r\nدوم اين كه وسعت روح نه اين كه آن پديده ها و انگيزه ها را نديده بگيرد ، بلكه هر اندازه كه قدرت پيدا مىكند گويى همان پديده هاى متضاد را در خود دارا مىباشد ، و چنان كه گفتيم هر چه كه در جهان هستى به عمق اشياء فرو مىرويم مىبينيم كه : تضادها و تخالفها با يك هماهنگى شگفت انگيزى با يكديگر در جريان هستى شركت مىورزند .\r\nبه نظر مىرسد اين نظريهء دوم صحيحتر است ، و چنين نيست كه روح يك انسان\r\n","description":"","footnote":"","page_name":" 624 ","page_number":648},
  {"content":"\r\n\r\nبزرگ از خشم و محبت و حيرت و دهشت و ساير پديده هاى روانى بر كنار بوده باشد بلكه عظمت روحى او مىتواند همهء آن پديده ها را مرتب و هماهنگ بسازد ، و انگيزه هاى آنها را به طور منطقى ارزيابى نمايد ، و در موقع ابراز آن پديده ها و عواطف صدمه به شخصيت نزند .\r\n\r\n( ( 1416 ) ) هيبتى ز ان خفته آمد بر رسول\r\nحالتى خوش كرد بر جانش نزول\r\n\r\nعظمتى كه براى انسان از تكيه بر خدا ايجاد مىگردد\r\nتكيه گاه هايى را كه انسانها براى خود اتخاذ مىكنند ، از نظر قدرت بسيار گوناگون است ، بعضىها به ثروت ، گروهى به علم ، دسته‌اى به شخصيت اجتماعى ، بعضى ديگر به وجدان پاك تكيه مىكنند ، هر يك از اين تكيه گاه ها مطابق كيفيت و كميتى كه از واقعيت برخوردار هستند ، مىتوانند به انسان نيرو و عظمت ببخشند ؟ سه موضوع است كه نمىگذارد هيچ يك از تكيه گاه ها براى انسان به طور مطلق مورد اعتماد بوده تمام آرمان او را در زندگانى بر آورد :\r\nاول - نسبى بودن اين امور است زيرا علم حقيقتاً كمال و مزيت است ، ولى يك امر نسبى است كه پيرامون آن را عوامل محدود كننده چه از نظر ماهيت علم ، و چه از نظر نتايجى كه ما بر آورده شدن آنها را از علم توقع داريم ، احاطه كرده است .\r\nدوم تحولاتى است كه در امور مزبوره انجام مىگيرد ، و اين تحولات باعث دگرگونى روح انسانى در بارهء آن امور مىگردد ، گاهى حالت خوشبينى دارد ، گاه ديگر حالت ترديد ، و بعضى از عوامل باعث بد بينى كلى مىباشد .\r\nسوم اين است كه انسان در تكيه گاه قرار دادن اين امور ، نمىتواند آن چنان كه ذات آنها اقتضا مىكند رفتار نمايد . يعنى مثلًا اگر ثروتمند است از آن جهت كه\r\n","description":"","footnote":"","page_name":" 625 ","page_number":649},
  {"content":"\r\n\r\nثروت دنيا مورد تزاحم تمام انسانها است ، بايستى براى حفظ آن هر گونه اصول و قوانين انسانى را از دست داده بالنسبه به مقررات حقوقى كه ضامن اجراى آنها كيفر مىباشد ، به عنوان دواى تلخ بنگرد ، نه به عنوان امر ضرورى انسانى . و همچنين علم كه يكى از مقدسترين پديده هاى انسانى است ، با داشتن محدوديت و عروض تحولات ، مشكلاتى در راه بهره بردارى دارد ، كه هرگز انسان نمىتواند اطمينان داشته باشد كه آيا مطابق اين سرمايه بهره بردارى كرده است يا نه .\r\nتمام آن چه كه در اين دنيا آرمان جلوه نموده به عنوان تكيه گاه مىتواند براى انسانها مطرح شود ، موضوعات سه گانهء مزبور آنها را متزلزل مىنمايد .\r\nپس تكيه گاه حقيقى خداست ، كه نه تحولى دارد و نه زوالى ، و نه نسبيت را بر آن راهيابى است ، و نه انسان مىتواند از تكيه كردن حقيقى بر او سوء استفاده‌اى به خود يا به ديگران داشته باشد . اين حالت در كسى كه پيدا مىشود روح او داراى عظمتى مىگردد كه كاملًا مىتواند لذايذ و آلام را ارزيابى كرده شخصيت خود را ما فوق آنها قرار بدهد . اين وضع روانى در حركات و سكنات او پيدا مىشود ، و قيافهء او نور الهى را نمودار مىسازد ، و مردمى كه با او در تماس هستند ، عظمت او را از كارها و قيافهء آرام و متيناش در مىيابند .\r\nبدين جهت گفته مىشود : مرد خدا شناس واقعى داراى هيبتى است كه همگان در مقابل او احساس كوچكى مىكنند .\r\nتفسير ابيات\r\nفرستادهء قيصر روم عمر را جستجو مىكند و پيدا مىكند . آرى چنين است كه هر كس واقعاً جوينده باشد او يابنده خواهد بود . آن شخص يك زن اعرابى را ديد كه در پيرامون عمر دخيل شده بود يا اين كه زن اعرابى ديد كه او مانند اشخاص پناه برنده عمر را جستجو مىكند ، زن گفت : عمر در زير آن درخت خرما خوابيده است . او در زير درخت جدا از\r\n","description":"","footnote":"","page_name":" 626 ","page_number":650},
  {"content":"\r\nمخلوقات مانند اين كه سايهء خدا در زير سايه‌اى خوابيده باشد خفته است .\r\nفرستادهء قيصر به آن محل نزديك مىشود ولى نمىتواند خيلى نزديكتر برود ، از دور مىايستد ، در حالى كه لرزه بر اندامش افتاده بود ، هيبتى از عمر در دلش نشست ، ولى هيبتى كه باعث يك نشاط روانى گشت .\r\nچطور مىشود كه اين دو حالت متضاد در دل كسى از يك موضوع نمودار گردد ؟ آرى مهر و هيبت در روان انسانهاى بزرگ هماهنگ گشته ، در قيافهء او پديدار مىشود .\r\nفرستادهء قيصر با خودش گفتگو مىكند ، و مىگويد : من پادشاهان زيادى را ديده‌ام ، و از هيچ يك از آنها اين هيبت بر دلم ننشسته بود ، هيبت اين مرد هوش از سرم گرفت ، من در زندگانى در بيشهء شير و پلنگ رفته‌ام ، آنها نتوانسته‌اند رنگ رخسار مرا دگرگون نمايند ، من جنگها و پيكارها ديده‌ام ، مانند شيران زخمها خورده جراحتها وارد كرده و داراى قدرت و ورزيدگى هستم .\r\nاما از هيبت اين مرد كه بدون سلاح در روى زمين خوابيده است ، تمام اندام من لرزان گشته است .\r\nآرى اين هيبت يك نمود طبيعى نيست ، اين هيبت حق است ، و مربوط به خود اين صاحب لباس كهنه نمىباشد .\r\nهر كس كه از خدا بترسد و به خدا تقوا بورزد ، جن و انس از او خواهند ترسيد ، فرستادهء قيصر در اين انديشه بود كه پس از لحظاتى عمر از خواب بيدار شد ، آن شخص به عمر احترام كرد و سپس سلام نمود ، چنان كه : پيغمبر ما فرموده است : « اول سلام پس از آن گفتوگو »\r\n","description":"","footnote":"","page_name":" 627 ","page_number":651},
  {"content":"\r\nوقتى كه آن مرد سلام كرد عمر پاسخ سلام او را داد ، و در نزديك خود با ايمنى نشانيد .\r\nآرى هر كس كه در زندگانى با عقل و احتياط و ادب رفتار كند ، او در ايمنى خواهد بود . خداوند فرمود « نترسيد و اندوهناك نشويد زيرا شما خدا را مىخواهيد و در خدا شناسى خود استقامت مىورزيد » .\r\nبراى كسى كه به جهت توجه به خدا ، عظمت خدا براى او جلوه نموده است از كس ديگرى بيمى ندارد . نمىتوان به او گفت : مترس ، زيرا او درس خود را خوب خوانده ، ترسى براى او وجود ندارد تا تو از دل او بر كنى .\r\n","description":"","footnote":"","page_name":" 628 ","page_number":652},
  {"content":"\r\n\r\n\r\nسخن گفتن عمر با رسول قيصر و مكالمات وى\r\n\r\n( ( 1432 ) ) آن دل از جا رفته دل شاد كرد\r\nخاطر ويرانش را آباد كرد\r\n( ( 1433 ) ) بعد از آن گفتش سخنهاى دقيق\r\nوز صفات پاك حق نعم الرفيق\r\n( ( 1434 ) ) وز نوازشهاى حق ابدال را\r\nتا بداند او مقام و حال را\r\n( ( 1435 ) ) حال چون جلوه است ز ان زيبا عروس\r\nوين مقام آن خلوت آمد با عروس\r\n( ( 1436 ) ) جلوه بيند شاه و غير شاه نيز\r\nوقت خلوت نيست جز شاه عزيز\r\n( ( 1437 ) ) جلوه كرده عام و خاصان را عروس\r\nخلوت اندر شاه باشد با عروس\r\n( ( 1438 ) ) هست بسيار اهل حال از صوفيان\r\nنادر است اهل مقام اندر ميان\r\n( ( 1439 ) ) از منازلهاى جانش ياد داد\r\nوز سفرهاى روانش ياد داد\r\n( ( 1440 ) ) وز زمانى كز زمان خالى بُدست\r\nوز مقام قدس كاجلالى بُدست\r\n( ( 1441 ) ) وز هوايى كاندر او سيمرغ روح\r\nپيش ازين ديده است پر و از فتوح\r\n( ( 1442 ) ) هر يكى پروازش از آفاق بيش\r\nوز اميد و نهمت مشتاق بيش ( 1 ) \r\n( ( 1443 ) ) چون عمر ز اغيار او را يار يافت\r\nجان او را طالب اسرار يافت\r\n( ( 1444 ) ) شيخ كامل بود و طالب مشتهى\r\nمرد چابك بود و مركب درگهى\r\n( ( 1445 ) ) ديد آن مرشد كه او ارشاد داشت\r\nتخم پاك اندر زمين پاك كاشت\r\n( ( 1434 ) ) وز نوازشهاى حق ابدال را\r\nتا بداند او مقام و حال را\r\n\r\nبحثى در تفسير حال و مقام\r\n1 - حال و مقام دو مفهوم از اصطلاحات عرفان است . حال عبارت است از آن هيجان و وجد روحى كه به مرد عارف دست مىدهد ، ولى اين حال زود گذر است و به سبب\r\n","description":"","footnote":" ( 1 ) نهمت حرص و اشتياق . . ","page_name":" 629 ","page_number":653},
  {"content":"\r\nانگيزه هايى ايجاد مىگردد و با موانعى از بين مىرود ، يا اين كه به جهت ورزيده نشدن روح در هيجانات عرفانى خود به خود زائل مىشود ، يا اين كه خود حامل حال ضعيف بوده است ، در حقيقت از بين رفتن حالى كه نمودار مىشود به جهت يكى از سه امر صورت مىگيرد :\r\n1 - عدم قدرت انگيزه‌اى كه حال را به وجود آورده است .\r\n2 - عوامل مخالف آن انگيزه كه بروز نموده و حال را از بين مىبرد .\r\n3 - ضعف نيروى روحانى كه فى نفسه نمىتواند حال موجود را تا مدتى حفظ كند .\r\nمقام از دو جهت با حال تفاوت مىكند : يكى اين كه در مقام عنوان شهود واقعى است ، چنان كه جلال الدين مثال مىزند : اگر حال موقع ديدن عروس است ، مقام هنگام خلوت با عروس مىباشد . پس مقام از اين جهت به حال برترى دارد كه دريافتن بديدن برترى دارد .\r\nدوم اين كه حال قابل زوال و تغيير و بيش و كمى است ، در صورتى كه مقام ثابت و غير قابل تغير و زوال مىباشد ، به همين جهت است كه عرفاى واقعى حال را در مقدمات مقام و عرفان حقيقى قرار داده‌اند . جلال الدين در دفترهاى بعدى در بعضى از ابيات حتى حال را آفت مقام دانسته مىگويد :\r\n\r\nكاشكى هستى زبانى داشتى\r\nتا ز هستان پرده ها برداشتى\r\nهر چه گويى اى دم هستى از آن\r\nپردهء ديگر بر او بستى بدان\r\nآفت ادراك آن قال است و حال\r\nخون به خون شستن محال است و محال\r\n\r\nبراى توضيح بيشتر در اين دو پديدهء روحى مراتب دريافت عرفانى را به طور اجمالى بيان مىكنيم :\r\nاين ترتيب مطابق روش حسين بن عبد اللَّه بن سينا است كه به تصديق عرفاى متفكر\r\n","description":"","footnote":"","page_name":" 630 ","page_number":654},
  {"content":"\r\nو فلاسفه ى عالى قدر بهترين و عالىترين ترتيبى است كه در موضوع بحث ما انجام گرفته است . ( 1 )  1 - اولين درجهء حركت عرفاء همان است كه اراده ناميده مىشود ، بايستى شخص براى رسيدن بمقام معرفت الهى در اولين مرحله بخواهد كه اين سير را شروع نمايد و هدف خود را تمييز بدهد .\r\nاين اراده از يقين برهانى بر وجود حق جل و علا و امكان معرفت و دريافت نور مطلق او شروع مىشود ، و در نفس انسانى به حالت ايمان درمىآيد ، در اين درجه از نظر اصطلاحى مريد گفته مىشود .\r\nاگر يقين برهانى بر وجود حق جل و علا حاصل نشود ، توجه به خدا جنبه تقليدى خواهد داشت ، و هنگامى كه توجه به خدا به تقليد تكيه كرد ، انسان نمىتواند اين راه طولانى و با عظمت را سپرى كند ، زيرا حقيقتى كه از روى تقليد به انسان كشف شود در معرض تغير و زوال و نابودى قرار مىگيرد .\r\n2 - براى وصول به اين هدف احتياج به تزكيه روح را در خود احساس مىنمايد ، اين تزكيه و رياضت نفسانى سه نتيجه مهم در بر دارد :\r\nالف - دور كردن ما سواى حق جلت عظمته از فضاى روح .\r\nب - تسليم ساختن نفس اماره بر نفس مطمئنه ، تا با اين وسيله بتواند تمام قواى تخيل و توهم و ساير فعاليتهاى روانى خود را در حق متمركز بسازد .\r\nج - ظريف ساختن درون براى آگاهى بيشتر .\r\n3 - هنگامى كه اراده حق و تزكيه نفس به حدى رسيد كه گاه گاهى از تابش نور حق براى او لذتى دست داد به مرحله اوقات رسيده است . مىتوان گفت : پديده حال از اين مرحله به بعد آغاز مىگردد ، ولى هنوز به مرتبه عالى آن نرسيده است .\r\n","description":"","footnote":" ( 1 ) اين ترتيب در اشارات - نمط نهم به عنوان مقامات عارفين از ص 378 تا آخر كتاب درج شده است . . ","page_name":" 631 ","page_number":655},
  {"content":"\r\n4 - تكرار و استمرار اين حال است كه موجب لذت بيشترى مىگردد ، و اين مرحله در نتيجهء زيادى رياضت و تزكيه نفس پيش رفت مىكند .\r\n5 - سپس اين حالت آن اندازه دوام و استمرار پيدا مىكند كه ديگر براى نمودار شدن آن حال لذت بخش احتياجى به توجهات معين پيدا نمىكند ، از انگيزه هاى متفرقه هم مىتواند به جانب قدس الهى بگرايد ، تدريجاً و با پيش رفت اين حال حق جل و علا را در همه اشياء مىبيند .\r\n6 - در مرحله فوق هنوز انگيزه‌اى ايجاد كننده يا نابود كننده حال در او تأثير مىبخشد ، و هر يك به نوبت خود مىتواند حال را از او بگيرد ، يا آرامش او را به هم بزند و در او حال ايجاد كند .\r\nولى هنگامى كه رياضت بيشتر طول بكشد ، ديگر انگيزه ها حالت موقت بودن را از دست داده ، به مرحله‌اى مىرسد كه « اوقات » يا حال به آرامش مبدل مىگردد ، بارقه هاى زود گذر و ناچيز به روشنايى آشكارى تبديل مىشود . معرفت ثابتى بر او دست مىدهد ، گويى از يك صحبت دائمى با حق بهره مند گشته است .\r\nاز به جهت و سرور اين صحبت كاملًا بهره مىبرد . و هنگامى كه اين آرامش و اين توجه از او زائل مىشود ، مانند اين كه از اوج عالى رو به پايين نزول كند در حال تأسف و تحير بر مىگردد .\r\n7 - تا مرحله فوق كاملًا « خود » براى خويش آشكار نشده بود ، اكنون تدريجاً و با غوطه خوردن در اين مرحله از عرفان ، ظهور « خود » بر خويش تقليل پيدا مىكند ، او در حالى كه از صحنه ظاهرى طبيعت ، روح خود را غائب كرده است ، خود را حاضر مىبيند ، و در حالى كه كوچ كرده ايستاده به نظر مىرسد .\r\n8 - در اين مرحله ديگر از عنوان اوقات و حال گاه گاهى بالاتر رفته اين اين حالت عرفان را هر وقت بخواهد در خود درمى يابد ، يعنى تماس مستقيم با حق جلت عظمته در اختيار او قرار مىگيرد .\r\n9 - هنگامى كه رياضت به حد نصاب خود رسيد و نائل شد به آن چه كه مىخواست ،\r\n","description":"","footnote":"","page_name":" 632 ","page_number":656},
  {"content":"\r\n\r\n\r\nدرون او مانند آينه مىشود كه در مقابل حق قرار گرفته ، لذتهاى بسيار عالى براى او دست مىدهد . و اثر حق را در خود مشاهده مىكند در اين مرحله گاهى به حق ، و گاهى به خود مىنگرد ، گويى : در حال رفت و آمد است .\r\n10 - تدريجاً از خود غائب مىگردد و فقط نظرش بجانب حق تعالى است ، و اگر گاهى به خود بنگرد و به خود متوجه شود ، نه از آن جهت كه خود موجود است و داراى موجوديتى مطلوب مىباشد ، بلكه از آن جهت كه در راه و مشغول سلوك است خود را درمى يابد . اگر به اين مرحله برسد شايسته وصول به حق خواهد بود .\r\nمىتوان گفت اين مرحله عالىترين مرحله است كه از نظر عرفان مقام ناميده مىشود .\r\n\r\nبعد از اين روى من و آينهء وصف جمال\r\nكه در آن جا خبر از جلوه ذاتم دادند\r\n\r\nحافظ\r\n\r\n( ( 1435 ) ) حال چون جلوه است ز ان زيبا عروس\r\nوين مقام آن خلوت آمد با عروس\r\n\r\nدر\r\nمرحله مقام است كه معرفت انسانى همه جانبه مىگردد\r\nمقام مرحله ايست كه انسان از علوم محدود نسبى پا فراتر گذاشته مىتواند زمان و گذشت آن را و مكان و فضا و گسترش آنها را درهم به پيچد . اين است همان مطلق كه نفوس عاليه انسانى از آغاز تمدن و علم در جستجوى آن است .\r\nتفسير ابيات\r\nهنگامى كه فرستاده قيصر با عمر هم صحبت مىشود و انس مىگيرد ، خاطر او را كه از جهل و هوى و هوس ويران گشته بود آباد مىكند ، و تدريجاً از سخنان روحى بسيار ظريف صحبت مىكند ، تا به صفات حق تعالى\r\n","description":"","footnote":"","page_name":" 633 ","page_number":657},
  {"content":"\r\nكه بهترين رفيقهاست مىرسد ، و چگونگى نوازشهايى را كه خدا در بارهء اولياء الله دارد باز گو مىكند ، اين باز گو كردن و صحبتها براى آن بود كه عمر مىخواست آن شخص را از مزاياى حال و مقام مطلع سازد .\r\nحال چيست ؟ حال عبارت است از ديدن عروس كه جلوه كرده است .\r\nمقام چيست ؟ مقام عبارت است از وصول به عروس . جلوه عروس را كه همان حال است گروه فراوانى مىتوانند ببينند ، ولى فقط اولياء خداوندىاند كه به مرحله وصول يعنى مقام مىرسند ، از صوفىها و اهل دل گروه زيادى پيدا مىشوند كه داراى حال بوده باشند ، اما اهل مقام در ميان آنها نادر الوجود است .\r\nسپس عمر از منزلگاه هايى كه تا كنون جان آن شخص عبور كرده است خبر داد ، از آن « زمانى » كه پيش از شروع زمانها واقعيت داشت ، مطلعش كرده كم كم از مقام قدس او را خبر داد .\r\nآن مقامات را خبر داد كه سيمرغ روح انسانى در آن مقامات همواره در پروازهاى روحانى بوده ، و هر پروازش از تمام اين فضا كه مىبينيم بيشتر بوده است ، آن پروازها را به او نشان داد كه از اميد و طمع بر كنار بوده است .\r\nهنگامى كه عمر آن يار بيگانه نما را دريافت ، و ديد كه جان او در جستجوى اسرار است ، احساس كرد كه او جويندهء با ميل و رغبت است ، و خود عمر هم كه شيخ كامل بود ، بدين جهت مطابق قاعدهء مقتضى و مانع وسيله ارشاد فراهم گشته بود ، لذا تخم پاك روحانيت را در دل او كاشت .\r\n","description":"","footnote":"","page_name":" 634 ","page_number":658},
  {"content":"\r\n\r\nسؤال كردن رسول قيصر روم از عمر بن الخطاب\r\n\r\n( ( 1446 ) ) مرد گفتش كاى امير المؤمنين\r\nجان ز بالا چون در آمد در زمين ؟\r\n( ( 1447 ) ) مرغ بىاندازه چون شد در قفس ؟\r\nگفت حق بر جان فسون خواند و قصص\r\n( ( 1448 ) ) بر عدمها كان ندارد چشم و گوش\r\nچون فسون خواند همىآيد به جوش\r\n( ( 1449 ) ) از فسون او عدمها زود زود\r\nخوش معلق مىزند سوى وجود\r\n( ( 1450 ) ) باز بر موجود افسونى چو خواند\r\nزود او را در عدم دو اسبه راند\r\n( ( 1452 ) ) گفت با جسم آيتى تا جان شد او\r\nگفت با خورشيد تا رخشان شد او\r\n( ( 1453 ) ) باز در گوشش دمد نكتهء مخوف\r\nدر رخ خورشيد افتد صد كسوف\r\nگفت بانى تا كه شكَّر گشت او\r\nگفت با آبى و گوهر گشت او\r\n( ( 1451 ) ) گفت در گوش گل و خندان كرد\r\nگفت با لعل خوش و تابانش كرد\r\n( ( 1455 ) ) تا به گوش خاك حق چه خوانده است\r\nكو مراقب گشت و خامش مانده است\r\n( ( 1454 ) ) تا به گوش ابر آن گويا چه خواند\r\nكو چه مشك از ديدهء خود اشك راند\r\n( ( 1456 ) ) در تردد هر كه او آشفته است\r\nحق به گوش او معما گفته است\r\n( ( 1457 ) ) تا كند محبوسش اندر دو گمان\r\nكان كنم كو گفت يا خود ضد آن ؟\r\n( ( 1458 ) ) هم ز حق ترجيح يابد يك طرف\r\nز ان دو يك را بر گزيند ز ان كنف\r\n( ( 1459 ) ) گر نخواهى در تردد هوش جان\r\nكم فشار اين پنبه اندر گوش جان\r\nپنبهء وسواس بيرون كن ز گوش\r\nتا به گوشت آيد از گردون خروش\r\n( ( 1460 ) ) تا كنى فهم آن معماهاش را\r\nتا كنى ادراك رمز فاش را\r\n( ( 1461 ) ) پس محل وحى گردد گوش جان\r\nوحى چه بود ؟ گفتن از حسّ نهان\r\n( ( 1462 ) ) گوش جان و چشم جان جز اين حس است\r\nگوش و عقل و چشم ظن زين مفلس است\r\n( ( 1463 ) ) لفظ جبرم عشق را بىصبر كرد\r\nوان كه عاشق نيست حس جبر كرد\r\n( ( 1464 ) ) اين معيّت با حق است و جبر نيست\r\nاين تجلَّى مه است اين ابر نيست\r\n\r\n","description":"","footnote":"","page_name":" 635 ","page_number":659},
  {"content":"\r\n\r\n( ( 1465 ) ) ور بود اين جبر جبر عامه نيست\r\nجبر آن امّارهء خودكامه نيست\r\n( ( 1466 ) ) جبر را ايشان شناسند اى پسر\r\nكه خدا بگشادشان در دل بصر\r\n( ( 1467 ) ) غيب و آينده بر ايشان گشت فاش\r\nذكر ماضى پيش ايشان گشت لاش\r\n( ( 1468 ) ) اختيار و جبر ايشان ديگر است\r\nقطره ها اندر صدفها گوهر است\r\n( ( 1469 ) ) هست بيرون قطرهء خرد و بزرگ\r\nدر صدف آن درّ خرد است و سترگ\r\n( ( 1470 ) ) طبع ناف آهو است آن قوم را\r\nاز برون خون و از درونشان مشكها\r\n( ( 1471 ) ) تو مگو كاين نافه بيرون خون بود\r\nچون رود در ناف مشكى چون شود\r\n( ( 1472 ) ) تو مگو كاين مس برون بد محتقر\r\nدر دل اكسير چون گشتست زر\r\n( ( 1473 ) ) اختيار و جبر در تو بُد خيال\r\nچون در ايشان رفت شد نور جلال\r\n( ( 1474 ) ) نان چو در سفره است او باشد جماد\r\nدر تن مردم شود او روح شاد\r\n( ( 1475 ) ) در دل سفره نگردد مستحيل\r\nمستحيلش جان كند از سلسبيل\r\n( ( 1476 ) ) قوت جان است اين اى راست خوان\r\nتا چه باشد قوت آن جان جان\r\nنانت قوت تن و ليكن در نگر\r\nتا كه قوت جان چه باشد سربه سر\r\n( ( 1477 ) ) گوشت پارهء آدمى با عقل جان\r\nمىشكافد كوه را با بحر و كان\r\n( ( 1478 ) ) زور جان كوه كن شق الحجر\r\nزور جان جان در انشق القمر\r\n( ( 1479 ) ) گر گشايد دل سر انبان راز\r\nجان به سوى عرش سازد ترك تاز\r\nگر زبان گويد ز اسرار نهان\r\nآتش افروزد بسوزد اين جهان\r\n( ( 1480 ) ) فعل حق و فعل ما هر دو ببين\r\nفعل ما را هست دان پيداست اين\r\n\r\n","description":"","footnote":"","page_name":" 636 ","page_number":660},
  {"content":"\r\n\r\n\r\n( ( 1452 ) ) گفت با جسم آيتى تا جان شد او\r\nگفت با خورشيد تا رخشان شد او\r\n\r\nروح انسانى براى چه به اين خاكدان آمده است ؟\r\nدر اين مسئله جلال الدين چند بار گفتگو نموده است ، و حل نهايى مسئله را در يك مبحث معين توضيح نداده است ، در ابيات فوق فقط اين نكته را مىگويد : كه جان در عالم بالا بود ، و خداوند رازى به او گفت كه او به زمين فرود آمد ، و در همين مواد طبيعى آميخته شد ، ولى در گذشته بيان نموديم كه ما در باره اين مسئله اين مقدار درك مىكنيم كه فرود آمدن روح از عالم بالا براى تكامل بوده است ، و فرض اين كه روح در جهان ما وراى طبيعى داراى آن چنان كمال بود كه پايين آمدن آن تقريباً بدون علت به نظر برسد ، هيچ استدلال عقلى يا دريافت شهودى آن را تأييد نمىكند .\r\nآن چه كه در گذشته گفتيم : اين بود كه انسان در اين جهان طبيعت به موجوديت فعلى مىرسد ، هنگامى كه توانست در اين نشات داراى نفس بوده باشد ، تدريجاً استعداد پذيرش شعاع الهى را پيدا مىكند ، شعاعى از نور خداوندى به اين نفس انسانى مىتابد ، و به سوى كمال الهى تحريكش مىكند ، هر چه كه انسان به وسيلهء دو نيروى عقل وجدان تكامل يافت ، به آن شعاع الهى نزديكتر مىگردد ، تا آن جا كه در همان شعاع الهى مستغرق مىگردد و نفس انسانى به روح ملكوتى تبديل مىشود .\r\nجلال الدين در ديوان شمس تبريزى مطلب فوق را چنين بيان مىكند :\r\n\r\nچو مرا به سوى زندان بكشيد تن ز بالا\r\nز مقربان حضرت بشدم غريب و تنها\r\nبه ميان حبس ناگه قمرى مرا قرين شد\r\nكه فكند در دماغم هوسش هزار سودا\r\nهمه كس خلاص جويد ز بلا و حبس من نى\r\nچه روم چه روى آرم به برون و يار اينجا\r\nكه به غير كنج زندان نرسم به خلوت او\r\nكه نشد به غير آتش دل انگبين مصفا\r\n\r\n","description":"","footnote":"","page_name":" 637 ","page_number":661},
  {"content":"\r\n\r\n\r\nنظرى به سوى خويشان نظرى بر او پريشان\r\nنظرى بدان تمنا نظرى بدين تماشا\r\nچو بود حريف يوسف نرمد كسى چو دارد\r\nبه ميان حبس بستان و كه خاصه يوسف ما\r\nبدود به چشم و ديده سوى حبس هر كه او را\r\nز چنين شكرستانى برسد چنين تقاضا\r\nمن از اختران شنيدم كه اگر كسى بيابد\r\nاثرى ز نور آن مه خبرى كنيد ما را\r\nچو بدين گهر رسيدى رسدت كه از كرامت\r\nبنهى قدم چو موسى گذرى ز هفت دريا\r\nخبرش ز رشك جانها نرسد به ماه و اختر\r\nكه چو ماه او بر آيد بگذارد آسمانها\r\nخجلم ز وصف رويش به خدا دهان ببندم\r\nچه برد ز آب دريا و ز بحر مشك سقا ( 1 ) \r\n\r\nراز تمام خلقت در دمى است كه خداوند به موجودات دميده است\r\nدر اين باره كه خداوند اين مادهء جامد را چگونه آفريد ؟ و چگونه هزاران تحولات و انواع را براى او تثبيت كرد ؟ مكاتب فلسفى و عرفانى با يكديگر اختلاف دارند ، چنان كه هر يك از مكاتب فلسفى نيز مانند مكاتب عرفانى مطالبى را در اين باره مطرح مىكنند .\r\nآن چه كه از نظر عقل سليم و دريافت درونى با تأييد منابع اطمينان بخش اسلامى به دست مىآيد ، اين است كه خداوند براى آفريدن اين موجودات نه زمانى را احتياج داشته ، و نه به وسيله‌اى نيازمند بوده است ، و نه هدفى را كه سودش عائد به او بوده باشد منظور داشته است ، او بىنيازتر از اين است كه با مخلوق خود براى خويش سودى منظور نمايد .\r\nدر اينجا جمله‌اى كه حسين بن على عليه السلام در دعاى عرفه گفته است ، نهايىترين مطلبى است كه از يك فرد انسان در بارهء بىنيازى خداوند صادر شده است ، او به خدا عرض مىكند :\r\n« الهى تقدس رضاك من ان تكون له عله منك فكيف تكون له عله منى .\r\n","description":"","footnote":" ( 1 ) ديوان شمس ، ص 17 . . ","page_name":" 638 ","page_number":662},
  {"content":"\r\nالهى أنت الغنى بذاتك ان يصل النفع اليك منك فكيف تكون له عله منى » ( 1 )  ( خداوندا رضاى تو پاكيزه تر از آن است كه علتى از خود تو براى آن وجود داشته باشد ، كجا رسد علت رضاى تو را من فراهم بياورم ؟ خداوندا ، تو در ذات خويش آن چنان بىنيازى كه سودى از ذات خود ، به خويشتن نمىرسد چگونه من مىتوانم علت وصول نفع به تو بوده باشم ) .\r\nپس از اين مطلب مىگوييم : اين جهان پهناور هستى را ما هرگز نخواهيم شناخت ، « زيرا كه محيط بر آن نيستيم و خود آن هم نمىتواند به ما كه در نقطه‌اى از آن قرار گرفته‌ايم خود را بشناساند » و همچنين بازيگرى ما در شناسايى جهان ، و ناتوانى از درك روح و تعقل از شناسايى اين جهان جلوگيرى خواهند كرد . آرى\r\n\r\nاين پرده به خود شناخت نتوان\r\nزين پرده ترانه ساخت نتوان\r\n\r\nولى آن چه كه احساس مىكنيم اين است كه اين حركات و تحول در ماده هدف بزرگى در دنبال دارد ، اين هدف بزرگ در ابتداى آفرينش براى خدا منظور بوده است ، و ماده با اين عظمتش براى او به طور گسترده و با عظمت مطرح نيست ، بلكه اين ماييم كه ماده را با شئون آن به شكل جهان پهناورى مىبينيم كه قرون و اعصار بر آن مىگذرد ، و تحولات در او به وقوع مىپيوندد ، اما اين كه خداوند چگونه اراده كرده است ؟ و اين موجودات چگونه از كتم عدم به وجود آمده‌اند ؟ به جهت دلايل زيادى براى ما قابل تصور روشن نيست .\r\n","description":"","footnote":" ( 1 ) دعاى عرفه - حسين بن على عليه السلام . ","page_name":" 639 ","page_number":663},
  {"content":"\r\n\r\n\r\n( ( 1458 ) ) هم ز حق ترجيح يابد يك طرف\r\nز ان دو يك را بر گزيند از كنف\r\n\r\nترديد و شك بر دو قسم است\r\nدر مباحث اولى اين كتاب در باره تعريف مشروح شك ، بياناتى نموده‌ايم ، اكنون دو قسم مهم ترديد را متذكر مىگرديم :\r\nيكى اين كه ترديدهايى وجود دارد كه از تعارض دلايل و شواهد و استدلالهاى عقلانى و مشاهدات حسى توليد مىگردد ، اين همان ترديد معمولى است كه يكى از پديده هاى ذهنى بوده ، در مقابل يقين و گمان و وهم نمودى در ذهن دارد ، اين ترديد معلول اشتباهات و جهالتهايى است كه سر تا پاى زندگانى مادى و معنوى ما را فرا گرفته است ، و شايد هيچ كس را نتوان پيدا كرد كه از اين نمود ذهنى بر كنار بوده باشد ، در اين ترديد بايستى كوشش و تكاپوى جدى براى بر طرف ساختن آن به عمل بيايد ، تا انسان بتواند يكى از دو طرف شك را ترجيح داده و در نتيجه طرف ديگر را مردود بسازد .\r\nاين مجاهدت ذهنى براى بر طرف ساختن ترديد مطابق همان قانون و دستور است كه خداوند براى بر طرف ساختن جهالتهاى ما مقرر فرموده ، و آن را سر راه تكامل قرار داده است .\r\nقسم دوم از ترديد - جهل و تحير در مسائل عالى الهى است ، اين گونه ترديدها با تفكرات منطق معمولى بر طرف شدنى نيست ، ما نمىتوانيم ترديدهايى را كه در خارج از قلمرو طبيعت داريم ، با معقولاتى بر طرف كنيم كه از همين جهان طبيعت گرفته‌ايم ، براى بر طرف ساختن اين تاريكىها بايستى چنان كه جلال الدين مىگويد : گام به سوى خدا برداريم ، و با تعمق در قلمرو عميق « من » روشنايىها را به دست بياوريم .\r\n","description":"","footnote":"","page_name":" 640 ","page_number":664},
  {"content":"\r\n\r\nالبته نمىتوان به طور مشخص گفت : كه اين ترديدها چگونه بر طرف خواهد شد ، ولى اين مقدار مىبينيم كه گرايش و حركت به سوى او عالىترين كمك در ترجيح يكى از طرفين ترديد به ديگرى خواهد بود .\r\n\r\n( ( 1465 ) ) ور بود اين جبر جبر عامه نيست\r\nجبر آن امارهء خودكامه نيست\r\n\r\nيك نظر عالىتر به مسئله جبر و اختيار\r\nجلال الدين يك نظر عالىتر در باره جبر و اختيار را در اين ابيات مطرح ساخته است ، مىگويد : نظر ديگرى وجود دارد كه از عهده معرفت اشخاص عامى بر نمىآيد . در اين نظر عوامل مادى دو قلمرو طبيعت و انسان در كارهاى صادره از افراد انسانى منظور نيست ، يعنى مسئله را از ديدگاه جبر علمى معمولى كه با نظر به قانون « عليت » به ميان كشيده مىشود ، مطرح نمىكنيم ، بلكه اين دفعه مىخواهيم : كارهاى انسانى را با رابطه « معيت » كه با خدا دارد بررسى كنيم اين رابطه از آيه « و هو معكم اينما كنتم » ( هر كجا باشيد ، خدا با شماست ) استفاده مىشود . اين رابطه پيوستگى انسان را با خدا بيش از رابطه موجود ساخته شده ( مثلًا يك ميز ) با سازنده آن ( نجار ) نشان مىدهد . زيرا مىگويد : خدا با شماست هر جا باشيد . و « نحن اقرب إليه من حبل الوريد » ( ما به او از رگ گردنش نزديكتريم ) پس با وجود چنين رابطه‌اى كارهاى انسانى در يك جبر عالىترى قرار مىگيرد ، به اين ترتيب كه چون انسان با كمال پيوستگى مربوط به خداست پس كارهاى او نيز مربوط به خدا خواهد بود .\r\n","description":"","footnote":"","page_name":" 641 ","page_number":665},
  {"content":"\r\n\r\nاختيار عالى در مقابل جبر عالى چه معنا دارد ؟\r\nبراى توضيح و تحليل اين مسئله بايستى اولًا جبر و اختيار را تعريف كنيم ، تعريف جبر و اختيار به طور مختصر به قرار ذيل است :\r\nجبر - يعنى صدور كار از انسان مانند صدور يك معلول از علت صد درصد آن . اگر كسى ضرورت قارون « عليت كلاسيك » را خوب درك كرده باشد ، مىداند كه هيچ معلولى بدون تماميت علت از همه جهات به وجود نمىآيد ، مثلًا اگر فرض كرديم : معلول مفروض ما عبارت است از يك سيب در سر درخت به اندازه معين و كيفيت مشخص ، جاى ترديد نيست كه اگر يكى از كوچكترين شرايط و مقتضيات آن سيب مشخص خللى داشته باشد ، اگر چه يك صدم قطرهء آب فرض شود ، به همان مقدار ، سيب مفروض ما كمبود خواهد داشت .\r\nپس براى اين كه معلول معينى داشته باشيم بايستى تمام شرايط و اجزاء و مقتضيات علت آن معلول موجود شود ، و الا يعنى با كوچكترين خلل در يكى از آن شرايط و اجزاء و مقتضيات معلول مفروض را نخواهيم داشت .\r\nهنگامى كه اين قانون را به كارهاى انسانى تطبيق مىكنيم ، مىبينيم بايستى كارى كه از انسان صادر مىشود تمام شرايط و موجبات آن موجود شود ، با فرض وجود تمام موجبات كار محال است كه صادر نشود ، چنان كه اگر آتشى را در يك قطعه پنبه خشك بيندازيم ، محال است كه آن پنبه نسوزد .\r\nو اگر كوچكترين خللى در يكى از جزيىترين موجبات كار صورت بگيرد محال است كه كار مفروض صادر شود . اين است معناى صدور از روى جبر .\r\nاختيار - هر اندازه كه كارهاى صادر از انسان مستند به نظارت و تسلط « من » بوده باشد ، آن كار به همان اندازه از اختيار بهره مند خواهد بود . پس تعريف اختيار بدين قرار است : « نظارت و تسلط « من » به كار صادر از انسان » .\r\n","description":"","footnote":"","page_name":" 642 ","page_number":666},
  {"content":"\r\n\r\nمىتوان گفت : متفكرينى كه مسئله جبر و اختيار را در كارهاى انسانى با دقت كافى بررسى كرده‌اند ، تعريف فوق را تقريباً پذيرفته‌اند . مثلًا هنرى برگسون اختيار را به اين شكل تعريف مىكند : « باز شدن دريچه شخصيت به كار » .\r\nپس از تعريف اختصارى جبر و اختيار مىتوانيم اين مسئله را بپذيريم كه جبر و اختيار دو حقيقت جامد و معين نيستند ، بلكه اين دو حقيقت داراى مراتب بسيار مختلف مىباشند .\r\nاين اختلاف مراتب از اختلاف موجوديت خود كائنات هستى سرچشمه مىگيرد ، هر چه كه يك موجود به قلمرو جمادى نزديكتر شود ، در زنجير جبر و ضرورت بيشتر گرفتار است ، و هر چه كه رو به حيات و درك و تعقل و مقاومتهاى آگاهانه صعود كند توانايى باز كردن زنجيرهاى جبر و ضرورت را از موجوديت خويش بيشتر دارا خواهد بود .\r\nعلت صعود و نزول مزبور چيست ؟\r\nاكنون اين مسئله پيش مىآيد كه علت تسليم به جبر در تنزل به قلمرو جماد چيست ؟ و علت صعود به مقاومت و رهايى از زنجير جبر و ضرورت در قلمرو حيات و درك و تعقل كدام است ؟ پاسخ به اين دو سؤال بدون احتياج به غوطه ور شدن در اصطلاحات فلسفه حرفه‌اى و بدون حواله دادن به مجهولات بدين قرار است :\r\nبسته شدن در زنجير جبر و ضرورت يا رهايى از آن و مقاومت در مقابل عوامل جبر رابطه مستقيم با وجود آمدن « خود » به اصطلاح عمومى و « شخصيت » به اصطلاح انسانى دارد .\r\nهر چه كه يك موجود از « خود » بهره ورتر بوده باشد ، توانايى تنظيم و تعديل عوامل به سود « خود » را بيشتر دارا خواهد بود . به همين جهت است كه مىبينيم حيوان ضعيف از حيوان درنده قوى فرار كرده حيات خود را نجات مىدهد ، ولى اگر سنگ\r\n","description":"","footnote":"","page_name":" 643 ","page_number":667},
  {"content":"\r\nبزرگى از كوه بيفتد ، هيچ يك از سنگهاى كوچك و آب توانايى فرار كردن از آن سنگ بزرگ را ندارد . همچنين گياه هم نمىتواند در مقابل هر عاملى « خود » خويش را حفظ كند ، اگر چه با يك موجوديت محدود تغذى مىكند و با مقدارى از عوامل مخرب مبارزه ناخود آگاه دارد . پس گياهان تا حدودى در مقابل ساير عوامل مزاحم عرض وجود مىكنند ، اگر به اصطلاح فنى بگوييم : گياهان تا حدودى از « خود » بهره مند مىباشند . خلاف منطق نگفته‌ايم .\r\nاما هنگامى كه قدم در قلمرو حيوانات مىگذاريم مىبينيم : پديده « خود » نمودارتر مىشود زيرا جانداران در جستجوى لذت و فرار از الم مىكوشند ، محيط را براى زندگى خود آماده مىكنند .\r\nبنا بر اين جهان جانداران در حدود وسيعتر و عميقتر از گياهان با قوانين جبر و ضرورت پيكار مىكنند .\r\nوقتى كه به قلمرو انسانها وارد مىشويم ، با صحنه شگفت انگيزترى روبرو مىشويم زيرا در اين قلمرو با يك « خود » يا « من » روبه رو هستيم كه با واحدهاى نيرومند و فراوان مسلح است ، از قبيل :\r\nدرك ، هوش ، تجسيم ، تصور ، تصديق ، انديشه ، تعقل ، تخيل ، توهم ، اكتشاف ، خود آگاهى ، تصميم ، اختيار ، كنجكاوى ، فعاليت قرار دادى ، فعاليتهاى وجدانى باده ها اقسامش انتزاع كليات ، گرايش به موجود برتر ، گرايش به زيبايى ، عشق . . . و غير ذلك . و مىتوان گفت : در قلمرو انسانى با « خود » يا « من » هاى فراوانى به شماره امورى كه گفتيم روبه رو هستيم .\r\nبنا به اصل فوق اگر عالم گياهان با داشتن يك « خود » ضعيف و جانداران با يك « خود حياتى » در ميان پديده هاى جبرى براى موجوديت خود ميدان باز مىكنند ، عالم انسانى باده ها « خود » يا با يك « خود » و ده ها وسيله براى موجوديت خود تلاش مىكند و پديده هاى جهان طبيعت را به سود خويش تعديل و تنظيم مىكند .\r\n","description":"","footnote":"","page_name":" 644 ","page_number":668},
  {"content":"\r\n\r\nواحدهاى سه گانه : واحد در تكاپو واحد بىطرف ، واحد مسلط و ناظر\r\nدر نتيجه مطالب گذشته ، يك اصل بسيار مهم و اساسى براى ما مطرح مىشود كه مىتوانيم آن را اصل واحدها معرفى كنيم ، براى توضيح اين اصل بايستى دوباره به سراغ موجودات غير انسانى برويم ، براى هر يك از موجودات بىجان در حال تماس با يكديگر دو واحد اساسى مىتوان تصور كرد :\r\n1 - واحدى كه با موجود ديگر در حال تماس يا تفاعل قرار گرفته است ، مانند آتش ذغال كه با تماس و تفاعل با آب خاموش مىشود .\r\n2 - واحدى كه وارد ميدان تماس و تفاعل نشده است . مانند ماده خود ذغال كه در ميدان تفاعل قرار نگرفته است ، مانند يك قطعه سنگ .\r\nاين واحد دوم بر دو قسم است :\r\nقسم اول - واحدى كه در ميدان تماس و تفاعل قرار نگرفته است ، ولى فى نفسه استعداد آن را دارد كه با گذشت تدريجى زمان با همان موجود ديگر وارد ميدان تفاعل شود ، اين واحد بايستى هم سنخ همان واحد باشد كه به مجرد تماس با موجود ديگر به تكاپو و تغير افتاده است ، يعنى چنان كه واحد متغير اولى با تماس با موجود ديگر دگرگون شده است ، همچنين واحد دوم بايستى داراى خصوصيتى باشد كه مانند اولى به اضافه گذشت زمان يا ضميمه شدن عوامل ديگر متغير شود .\r\nاين پديده در بعضى از عناصر راديو اكتيو بسيار روشن است ، عاملى كه باعث تبدلات پى در پى در اين عناصر مىشود تا رسيدن به ماده سرب همين تفاعل ادامه دارد ، و در امتداد تفاعل موجوديتهاى مختلفى بروز كرده به نوبت خود با عامل مفروض تفاعل مىورزند .\r\nقسم دوم - واحدى كه به كلى از ميدان فعاليت با عامل مفروض بر كنار است « اگر چه با عوامل ديگر در تكاپو و تغير بوده باشد » اين واحد تقريباً رابطه اى\r\n","description":"","footnote":"","page_name":" 645 ","page_number":669},
  {"content":"\r\n\r\n\r\nبا واحد متغير در ميدان تفاعل ندارد ، و به همين جهت است كه دگرگونىهاى مفروض دامن گير آن نمىباشد .\r\nاين واحد از آن جهت كه رابطه‌اى با متغير ندارد ، نمىتواند به منزله « خود » آن متغير بوده و در دگرگونىهاى آن نظارت و تسلطى داشته باشد ( 1 )  مانند همان ذغال آتشين كه فرض كرديم با آب به تكاپو افتاده است ، آتش بودن خود را از دست بدهد در اين دگرگونى خود مادهء ذغال به منزله يك « خود » ناظر و مسلط بر آن دگرگونى و خاموش شدن نيست . تا اينجا تنها با دو واحد متمايز سر و كار داشتيم ( واحد در تكاپو واحد بىطرف )\r\nدر قلمرو حيوانات\r\nاما هنگامى كه به قلمرو جانداران وارد مىشويم مىبينيم در آن حال واحدهاى عضوى كه با ساير عوامل متضاد در حال گلاويزى و تفاعل وجود دارد كه بدون سنخيت و اشتراك با همان واحدهاى عضوى در حال تقويت و نظارت به واحدهاى مزبور است ، انتقال لذت و الم به وسيله واحدهاى عضوى به واحد « خود » به عنوان مهمترين وسيلهء آمادگى واحد « خود » به جلب سود يا دفع آسيب مىباشد . اين است واحد سوم كه آن را واحد مسلط و ناظر مىناميم .\r\nدر قلمرو انسانها\r\nاگر گامى فراتر نهاده و به عالم انسانها وارد شويم خواهيم ديد : اين موجود انسانى نه تنها به اضافهء واحدهاى عضوى مادى ( واحد در تكاپو ) و ( واحد بىطرف ) داراى « خود » است ، بلكه داراى « خود » هاى عرضى و « خود » هاى عميقترى مىباشد ، يعنى\r\n","description":"","footnote":" ( 1 ) مثالهايى را كه براى توضيح اصل فوق متذكر شديم ، تنها براى توضيح و آشكار ساختن اصل است ، و الا ممكن است از جهاتى مورد انتقاد قرار بگيرند . . ","page_name":" 646 ","page_number":670},
  {"content":"\r\nانسان به اضافهء داشتن واحدهاى موجوده در ميدان تفاعلات طبيعى ابتدايى و واحد بىطرف داراى واحدهاى مسلط و ناظر متعدد نيز مىباشد .\r\n1 - « خود » است كه با تمام جانداران مشترك مىباشد .\r\n2 - « خود » هاى عرضى مانند درك ، هوش ، تجسيم ، انديشه ، تخيل ، اكتشاف ، تعقل . . . اگر اصطلاح روان شناسى اجازه ندهد كه ما پديده هاى مزبور را به عنوان « خود » معرفى كنيم ، مىتوانيم به شكل ديگرى واقعيت موجود را بيان كنيم و بگوييم : « خود » با ده ها وسيلهء بسيار مهم كه در ميدانهاى گوناگون بروز نموده و مىتوانند واحدهاى در فعاليت و تكاپوى انسانى را تقويت و مورد نظارت قرار بدهند .\r\n3 - « خود » هاى عميق ، شايد اين مطلب را مكرر شنيده‌ايم كه مىگويند : « فلان كس از اعماق درونش آن شخص را دوست مىدارد » . و « فلان كس در بارهء آن حادثه عميقترين احساساتش را ابراز كرد » .\r\nامثال اين جملات را نبايستى مطالب ادبى خالص محسوب كرد ، بلكه سطوح مختلف روان انسانى را مطرح مىكنند كه كاملًا قابل اثبات است . ( 1 )  به عنوان مثال بسيار روشن شما مىتوانيد سطح « خود آگاه » و « ناخود آگاه » و « نيمه روشن » و يا « نيمه روشن » را در نظر بگيريد ، و در همين سطوح سه گانه نيز رويه ها و سطحهايى را مىتوان مطرح كرد ، كه با نظر به آگاهى و عدم از يكديگر متمايز مىگردند .\r\n","description":"","footnote":" ( 1 ) البته روشن است كه مقصود از سطوح مختلف روانى سطوح جسمانى مختلف نيست مانند يك قطعه چوب كه بتوانيم با تراش سطح اول به دوم آن برسيم و همچنين تا آخر ، بلكه تنها از آن نظر كه « خود » را از نظر نمود و ما وراى نمود فعلى نشان مىدهد سطوح مختلف مىناميم . چنان كه در مكتب فرويد انقسام سازماندهى روانى به « غريزه » يا ( او ) و « من » و « ابر من » يك انقسام و تجزيهء جسمانى نيست ، و چنان كه خود او تصريح كرده است سازمان روانى يك واحد بيشتر نيست . . ","page_name":" 647 ","page_number":671},
  {"content":"\r\n\r\nاين ملاحظات اثبات مىكند كه آن « واحد مسلط و ناظر » كه در حدود ضعيفش در حيوانات وجود دارد ، دامنه و عمق آن در موجود انسانى تا بىنهايت كشيده مىشود .\r\nهر اندازه كه « خود » انسان عالىتر بوده باشد نظارت و تسلط « خود » در كارهاى وسيعتر و عميقتر خواهد بود\r\nپس از روشن شدن مباحث گذشته مىتوانيم به يك نتيجهء حتمى و بسيار اساسى برسيم ، اين نتيجه مىگويد : چون انسان داراى « خود » هاى سطحى و عميق و محدود و نامحدود است ، و اين خودها در تكاپوى واحدهاى گلاويز با طبيعت بىطرف نيستند ، بنا بر اين موجود انسانى در حدود بسيار عالىتر از جريانات جبر ابتدايى قرار مىگيرد براى توضيح اين نتيجهء مراتب جريانات جبرى را به طور اجمال بيان مىكنيم :\r\n1 - آتش با كوچكترين تماس با آب يا بنزين با كوچكترين تماس با آتش بدون فاصله به تفاعل مىافتد .\r\n2 - عناصر راديو اكتيو موجوديت خود را در مقابل عامل تحليل كننده تدريجاً از دست مىدهد .\r\n3 - گياه با داشتن نيروى حركت و تحول در ميدان تكاپو تا حدودى موجوديت خود را حفظ مىكند .\r\n4 - حيوان به جهت ميل به دامنهء زندگى داراى « خودى » است كه مىتواند واحدهاى گلاويز شده خود را با ساير عوامل رهبرى و تقويت كند ، و در نتيجه با جريانات جبرى بيشترى گلاويز شود .\r\n5 - انسان به جهت داشتن « خود » هاى وسيع و عميق در ميدان وسيعتر و عميقترى از جريانات جبرى پيكار مىكند .\r\nاگر ما بتوانيم پديده هاى جبرى خارج از « خود » انسانها را به دايره هاى كوچك و بزرگ تقسيم كنيم ، مىتوانيم هر يك از دايره هاى پديده هاى جبرى را تحت تسلط دايره\r\n","description":"","footnote":"","page_name":" 648 ","page_number":672},
  {"content":"\r\nوسيعترى از « خود » معرفى كنيم .\r\nما براى روشن شدن اين مطلب بايستى از مثالهاى روشن استفاده كنيم :\r\nانسان هنگامى كه مشغول راه رفتن است به جويبارى مىرسد ، از آن جويبار عبور مىكند ، هواى سرد احساس مىكند لباس مناسب مىپوشد ، با درنده روبرو مىشود ، آن را از پاى در مىآورد . با بيمارىها مبارزه مىكند و بهبودى خود را به دست مىآورد ، اين گونه عوامل ابتدايى در مقابل موجوديت انسانى داراى جبرهاى ابتدايى مىباشند ، اگر اين پديده ها را در يك دايره كوچك فرض كنيم « خود » طبيعى انسانى مانند ساير حيوانات در يك دايره‌اى قرار گرفته است كه مىتواند به دايره اين پديده ها مسلط و محيط بوده باشد .\r\nدر همين مرحله با تقويت « خود طبيعى » ميدان فعاليت بيشتر گشته انسان مىتواند پديده هاى بسيار زيادى را از طبيعت و انسانهاى ديگر در همان دايره محدود قرار داده و « خود طبيعى » را به آنها محيط و مسلط و ناظر قرار بدهد . تا اينجا انسان شبيه به حيوان است كه به اندازهء نيرومندى « خود طبيعى » مىتواند به موجوديت خود ميدان باز كند با اين حال تسلط و نظارت « خود طبيعى » نمىتواند از دايره جبر بيرون رفته و به دايره محدود نظارت و تسلط داشته باشد ، بلكه خود همان نظارت و تسلط تحت اصول قوانين جبرى فعاليت مىكند . ولى آخرين قدرت انسان در اين مرحله به پايان نمىرسد ، بلكه او مىتواند دايره وسيعترى براى خود باز كند به طورى كه همين « خود طبيعى » را در دايره محدودى قرار داده و در بارهء آن تسلط و نظارت انجام بدهد .\r\nدر اين موقع مىگوييم : انسان به قلمرو « خود انسانى » وارد شده است . در اين قلمرو مسئله عدالت و حس نوع دوستى و ميدان باز كردن به زندگى ساير انسانها نمودار مىشود و انسان با اين « خود انسانى » « خود طبيعى » و فعاليتهاى گوناگون آن را كه همگى از اصل تنازع در بقاء سرچشمه مىگرفت ، در دايره محدودتر قرار داده به آنها مسلط بوده تحت نظارت قرار مىدهد . نسيم آزادى انسانى از اين قلمرو ( دايره « خود طبيعى » ) شروع\r\n","description":"","footnote":"","page_name":" 649 ","page_number":673},
  {"content":"\r\nمىگردد ، زيرا عامل و انگيزهء حركات و سكنات انسانى از عوامل خارج رخت بر بسته و از قلمرو « خود انسانى » سر مىزند . اما هنوز نمىتوانيم بگوييم : انسان از عامل جبر به طور كامل رهايى يافته است ، زيرا هنوز « خود طبيعى » با « خود انسانى » در هم مىآميزند و در صدور حركات و سكنات انسانى شركت مىكنند ، به همين جهت است كه جلال الدين در ابيات گذشته گفته است كه : اى داد از دست اين بت درونى ، كه نمىگذارد انسان در دايره عالىتر كه گام گذاشته است ثبات و استقرارى داشته باشد . زيرا نفس هر دو قلمرو را « خود » جلوه مىدهد .\r\nانسان تدريجاً و با به دست آوردن رشد روانى بيشتر از اين دايره « خود انسانى معمولى » هم گام فراتر نهاده به « خود انسانى - الهى » وارد مىشود . اين قلمرو بس شگفت انگيز است كه حتى انسان مىتواند زنجير « خود انسانى » را هم از دست و پاى روح بر كنار ساخته تمام مراحل گذشته را در دايره محدودى نهاده بر همهء آنها مسلط شود . در اين قلمرو آزادى با آن چهرهء ملكوتى نمودار مىشود ، زيرا تمام اقسام « خود » از صحنهء روح بر كنار شده است ، و يا اين كه تأثير و تحريكات آنها در پرتو نور افكن « خود انسانى - الهى » فعاليت مىكنند .\r\nدايره هايى را كه از پديده هاى ابتدايى جبر شروع كرديم هر چه كه وسيعتر مىشوند ، قدرت جبرى آنها بيشتر مىشود ، يعنى قدرت جبرى جويبارى كه سر راه انسان قرار گرفته بود در مقابل قدرت جبرى تمايلات و هوسهاى انسانى بسيار ناچيز است .\r\nچنان كه قدرت جبرى تمايلات و هوى و هوس در مقابل عوامل جبرى نوع دوستى و عدالت ناچيز مىباشد ، پس هر قلمروى از پديده هاى جبرى را كه انسان در پشت سر مىگذارد ، به قلمرو جبرى نيرومندترى وارد مىشود ، اما چيست آن نيرو يا هر عاملى كه شما نام مىگذاريد كه انسان را از يكايك آن قلمروها بالاتر مىبرد ؟ پاسخ اين سؤال است كه معناى « جبر عالى در مقابل اختيار عالى » را به ما\r\n","description":"","footnote":"","page_name":" 650 ","page_number":674},
  {"content":"\r\nتوضيح خواهد داد . ممكن است گفته شود : كه نيروى مقاومت انسانى است كه او را از دايره هاى محدودتر به دايره هاى وسيعتر مىكشاند . مىگوييم : اين مطلب از يك نظر درست ولى از جهت ديگر صحيح نيست .\r\nزيرا آهن و سرب و فولاد در مقابل عوامل مزاحم مقاومت زيادى دارند ولى اين مقاومت زياد نمىتواند آنها را از دايره‌اى به دايره عالىترى منتقل بسازد .\r\nپس نمىتوان گفت كه تنها مقاومت طبيعى كه مسئله كميت در آن نمودار است موجب تغير قلمروها براى انسان مىباشد . آن چه كه واقعيت مطلب نشان مىدهد اين است كه روح انسانى مانند يك موجود جسمانى نيست كه هر چه اجزاء تشكيل دهنده آن متراكمتر و چسبيده تر به يكديگر بوده باشد ، مقاومت او بيشتر خواهد شد . بلكه اين مقاومتها كه تدريجاً براى انسان حاصل مىشود در نتيجه وجود خواص روانى انسانى است مانند انديشه ، تعقل ، اكتشاف ، تجسيم . . . و غير ذلك و جاى ترديد نيست . كه اين پديده ها و اختلاف آنها در كمى و زيادى از قبيل اجسام طبيعى و اختلاف آنها در كمى و زيادى و با عبارت ديگر عظمت « خود انسانى » از كيفيتها سرچشمه مىگيرد نه از اجزاء طبيعى .\r\nبلكه بايستى بگوييم : آن چه كه انسان را از قلمروهاى پايين به قلمرو بالاتر مىكشاند نيروى روانى اوست كه جرقه‌اى از الوهيت در آن نهفته است .\r\nهمين جرقه الوهيت است كه انسان را در مقابل قوىترين عوامل جبرى پيروز نشان مىدهد .\r\nهنگامى كه انسان به دايره « خود انسانى - الهى » گام مىگذارد ، در حقيقت از روى پرده طبيعت به پشت پرده طبيعت وارد مىشود ، و تمام اصول و قوانين جبرى را كه در قانون « عليت كلاسيكى » خلاصه مىشود پشت سر مىگذارد ، بنا بر اين رابطه « معيت » ميان انسان و خدا نه تنها او را وابسته زنجير گرانبار جبر نمىكند ، بلكه تمام زنجيرهاى جاريه جبر را از دست و پاى او بر كنار مىكند ، و با يك جمله مختصر چون\r\n","description":"","footnote":"","page_name":" 651 ","page_number":675},
  {"content":"\r\n\r\nمتخلق به اخلاق الهى مىشود و چون نمونه عظمت الهى مىشود ، بدين جهت جلوه گاه عالىترين پديده اختيار مىگردد .\r\nتفسير ابيات\r\nفرستادهء قيصر مىپرسد كه جان انسانى چرا و چگونه از عالم بالا به عالم پايين هبوط كرد ؟ اين مرغ بىنهايت چگونه اسير قفس محدود كالبد مادى ما گشته است ؟ عمر در جواب مىگويد : خداوند بر جانهاى انسانى افسونى ( مشيت ) خواند و داستانهايى گفت ، و او را به هبوط به اين عالم طبيعت وادار كرد .\r\nاو آن خدايى است كه بر نيستىها مىتواند افسونى بدمد كه آنها را به جوش و حركت بياورد . ( 1 )  از آن فسون عدمها به سوى وجود سرازير گشتند ، همچنان كه او را با يك فسون به وجود آورد ، باز با يك فسونى رو به عدم مىبرد ، بر اين جسم تاريك مادى كه هيچ گونه شعور و آگاهى ندارد ، آيتى خواند كه جان شد ، چنان كه به كرهء جامد و تاريك خورشيد آيتى نشان داد كه آن خورشيد درخشنده گشت . و با خواندن يك نكتهء مخوف همان خورشيد فروزان كسوف مىكند .\r\nهمان خدايى كه كلمه‌اى به « نى » گفت كه پر از شكر گشت .\r\n","description":"","footnote":" ( 1 ) البته بايستى در اين مطلب تأمل زيادى شود زيرا آن چه كه براى ما قابل تصور است روشن شدن چراغ وجود در صحنهء و نهانگاه عدم مىباشد نه اين كه عدم خود مبدل به وجود شود . . و تفاوت زيادى است ميان اين كه وجود در عدم پيدا شود چنان كه تصورات ما در فضاى خالى يا اين كه عدم موجود شود . . ","page_name":" 652 ","page_number":676},
  {"content":"\r\nو كلمه را به آب گفت ، آن آب در قعر خود گوهرى ساخت .\r\nدر گوش گل گفت آن را خندان نمود ، به لعل گفت ، آن لعل تابان شد . به اين كرهء خاكى نمىدانيم چه گفته است كه در فضا بدون اضطراب و خلل برقرار مانده است ، به گوش ابر چه خوانده است كه مانند مشك از ديده گان آن اشك مىبارد ؟ بالاتر از اينها آن كس كه در فعاليت ذهنى به شك و ترديد دچار شده است ، خداوند به گوش او معمايى خوانده ، اين معما باعث شده است كه او در ميان دو احتمال محبوس مانده است . اين شخص شاك در ذهن خود چنين مىانديشد كه آيا آن چنان كنم كه او گفته است يا ضد آن را ؟ اين حالت ترديد در حقيقت يك زندان تاريك است ، و انسان نمىتواند از ناحيهء خود و به توانايى موجودى خويش از تردد و زندان شك رهايى يابد .\r\nبايستى اين ترجيح از طرف حق بر او نشان داده شود كه كدامين راه را انتخاب نمايد . اگر نمىخواهى در حال تردد ، هوش جان تو در تنگناى قرار بگيرد ، پنبه هاى سنگين هوى و هوس را در گوش جانت فرو مبر ، بيا پنبهء وسواس را از گوشت بيرون كن ، تا نغمه هاى جهان ملكوتى را بشنوى ، آن گاه مىتوانى معماهاى گردون را بفهمى و رموز و اسرار جهان را درك نمايى . آن گاه گوش جان تو مىتواند شايسته شنيدن وحى بوده باشد ، مگر وحى غير از پذيرش يك حس نهانى در درون ماست ؟ اين حس درونى غير از گوش و چشم معمولى است ، زيرا گوش عقل و ديده گمانها از اين حس بر كنار است .\r\nهنگامى كه به لفظ جبر مىرسيم مانند اين كه از كوى يارم خبرى بياورد كاسهء عشقم را لبريز مىكند ، در صورتى كه كسى كه عشق ملكوتى ندارد همين\r\n","description":"","footnote":"","page_name":" 653 ","page_number":677},
  {"content":"\r\nكلمهء جبر او را در همين مفاهيم پست مادى اسير و زندانى مىكند .\r\nتوضيح اين كه اين جبر را كه من مىگويم ، از جبرهاى مورد بحث فلاسفه نيست كه با نظر به عوامل ضرورى طبيعت در جهان و خود كالبد انسانى صحبت مىكنند ، و مىگويند : انسان با نظر به عوامل ضرورى دو قلمرو انسان و جهان در كارهاى خود مجبور است ، بله اين يك جبر عالىترى است كه هر كس نمىتواند آن را درك كند .\r\nپس اين جبر چيست ؟ مىگويد : اين حالت كه من مىگويم حالت « معيت » موجودات با خداست ، شما مگر نمىدانيد كه - « و هو معكم اينما كنتم » ( خدا با شماست هر جا كه باشيد ) من در اين حالت خود ماه را مىبينم ، شما در جبر معمولى از ابرها صحبت مىكنيد . « چنان كه گفتيم مقصودش از ابر همين عوامل مادى است كه جهان طبيعت و انسانى را احاطه نموده است » .\r\nمن در مهتاب اين ماه از نورش بهره بردارى مىنمايم ، من جبرى كه مىگويم ، جنبهء « يلى الحق » انسانها را بيان مىكنم ، شما در اصطلاحات فنى غوطه مىخوريد .\r\nاين جبر جبر عاميانه نيست كه حتى سر غذا هم كه نشسته‌اند از آن صحبت مىدارند و با چند عدد شعر به گمان خود اين مبحث را به حد نصاب مىرسانند .\r\nاين جبر ناشى از انگيزه هاى نفس اماره نيست ، بلكه من در بارهء كشش خود خداوند صحبت مىكنم . اين جبر را كسانى مىشناسند كه خدا در دل آنها روشنايى معنوى ايجاد كرده است ، همان نورى كه اگر\r\n","description":"","footnote":"","page_name":" 654 ","page_number":678},
  {"content":"\r\nخدا در دل كسى ايجاد نكند براى او نورى وجود ندارد « و من لم يجعل الله له نورا فما له من نور » ماضى و مستقبل و حال براى اين اشخاص كه در دلشان نور الهى تابيده است ، لا شىء مىباشد . آنان هنگامى كه جبر را اختيار مىكنند ، مقصود ديگرى دارند در دل آنان اين مسئله طور ديگرى منعكس مىگردد ، چنان كه قطره در دل صدف گوهر مىشود . قطره هاى خرد و بزرگ در بيرون از صدف وجود دارد ، ولى همان قطره هاى خرد و بزرگ در بيرون از صدف ارزشى ندارند ، در صورتى كه قطره هايى كه در دل صدف جاى گرفته‌اند ، آنها درهاى گرانبها مىباشند .\r\nآن گروه طبع ناف آهو را دارند كه از بيرون غذاى آنها مانند ساير غذاهاى حيوانات است ، آرى ناف آنها خونين ديده مىشود ، ولى درون اين نافها مشگها است . تو ديگر مگو كه اين نافها در بيرون خون است ، چگونه وقتى كه به درون مىرود مشگ مىگردد ، تو مگو همين مس در بيرون محقر و ناچيز بود ، چگونه هنگامى كه با كيميا تماس گرفت مبدل به طلا شد ؟ همين بحث جبر و اختيار در ذهن تو به صورت خيالاتى نمودار مىگردد ولى هنگامى كه در درون اولياء الله مىرود و در آن جا منعكس مىگردد ، مانند نور الهى مىباشد . چنان كه نان مادامى كه در سفره است محصولى از گندم است و جامد مىباشد ، ولى هنگامى كه در ساختمان بدن انسانى داخل شود ، به صورت روح شادان در مىآيد . اين نان را دل سفره تبديل به جان نمىكند ، بلكه جان انسانى از سرچشمه ما وراى طبيعى آن را تبديل بروح مىسازد . اين نان كه مىبينى نيروى جان انسانى است . آن گاه تأملى نما كه نيروى جانان جان انسان چيست ؟ قوت و توشه بدن انسانى نان است ، كه فقط پاره گوشتى است ولى هنگامى كه به عقل و جان مبدل شد با آن عقل و جان كوه ها را مىشكافد ، در اعماق\r\n","description":"","footnote":"","page_name":" 655 ","page_number":679},
  {"content":"\r\nدرياها فرو مىرود ، معدنها را مىشكافد ، نيروى جان انسانى سنگها را مىتواند بشكافد ، ولى نيروى جان انسانى ماده را از هم مىشكافد اگر دل مخزن اسرار را باز كند ، براى جان انسانى قدرت ماندن در اين خاكدان از دست مىرود ، او بدون توقف به جايگاه اصلى خويش يعنى عرش الهى بپرواز در مىآيد ، همچنان كه اين جهان اسرارى دارد كه اگر زبان آنها را ابراز نمايد اين جهان به اين عظمت شعله ور مىگردد .\r\n","description":"","footnote":"","page_name":" 656 ","page_number":680},
  {"content":"\r\n\r\n\r\nاضافت كردن آدم عليه السلام زلت خود را به خويش كه « ربنا اننا ظلمنا انفسنا » و اضافت كردن ابليس گناه خود را به حق تعالى كه « رب بما اغويتنى »\r\n\r\n( ( 1481 ) ) گر نباشد فعل خلق اندر ميان\r\nپس مگو كس را چرا كردى چنان\r\n( ( 1482 ) ) خلق حق افعال ما را موجد است\r\nفعل ما آثار خلق ايزد است\r\nليك هست آن فعل ما مختار ما\r\nزو جزا گه نار ما گه يار ما\r\n( ( 1483 ) ) ز انكه ناطق حرف بيند يا غرض\r\nكى شود يك دم نبيند هيچ طرف\r\n( ( 1485 ) ) آن زمان كه پيش بينى آن زمان\r\nتو پس خود كى ببينى اين بدان\r\n( ( 1486 ) ) چون محيط حرف و معنى نيست جان\r\nچون بود جان خالق اين هر دوان\r\n( ( 1487 ) ) حق محيط جمله آمد اى پسر\r\nوا ندارد كارش از كار دگر\r\nگفت ايزد جان ما را مست كرد\r\nچون نداند آن كه را خود هست كرد\r\n( ( 1488 ) ) گفت شيطان كه بما اغويتنى\r\nكرد فعل خود نهان ديو دنى\r\n( ( 1489 ) ) گفت آدم كه ظلمنا نفسنا\r\nاو ز فعل حق نبد غافل چو ما\r\n( ( 1490 ) ) در گنه او از ادب پنهانش كرد\r\nز ان گنه بر خود زدن او بر نخورد\r\n( ( 1491 ) ) بعد توبه گفتش اى آدم نه من\r\nآفريدم در تو آن جرم و محن ؟\r\n( ( 1492 ) ) نى كه تقدير و قضاى من بد آن ؟\r\nچون به وقت عذر كردى آن نهان ؟\r\n( ( 1493 ) ) گفت ترسيدم ادب بگذاشتم\r\nگفت من هم پاس آنت داشتم\r\n( ( 1494 ) ) هر كه آرد حرمت او حرمت برد\r\nهر كه آرد قند لوزينه خورد\r\n( ( 1495 ) ) طيبات از بهر كه للطَّيّبين\r\nيار را خوش كن مرنجان و ببين\r\n\r\nآيه\r\n« قالَ ما مَنَعَكَ أَلَّا تَسْجُدَ إِذْ أَمَرْتُكَ قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ . قالَ فَاهْبِطْ مِنْها فَما يَكُونُ لَكَ أَنْ تَتَكَبَّرَ فِيها\r\n","description":"","footnote":"","page_name":" 657 ","page_number":681},
  {"content":"\r\nفَاخْرُجْ إِنَّكَ مِنَ اَلصَّاغِرِينَ . قالَ أَنْظِرْنِي إِلى يَوْمِ يُبْعَثُونَ . قالَ إِنَّكَ مِنَ اَلْمُنْظَرِينَ . قالَ فَبِما أَغْوَيْتَنِي لأَقْعُدَنَّ لَهُمْ صِراطَكَ اَلْمُسْتَقِيمَ » 7 : 12 - 16 ( 1 )  ( خداوند به شيطان فرمود : هنگامى كه امر كردم چرا به آدم سجده نكردى ؟ گفت من بهتر از آن هستم ، زيرا مرا از آتش و او را از خاك آفريده‌اى . فرمود : از اين مقام بالا به پايين فرود آ ، براى تو شايسته نبود كه در اين مقام عالى تكبر بورزى . تو از اين جايگاه بيرون رو ، تو از موجودات پستى ، شيطان گفت : مرا تا روزى كه فرزندان آدم از خاك بر خواهند خواست مهلت بده .\r\nفرمود : تو از آن موجودات باش كه به آنها مهلت داده شده است .\r\nگفت : در مقابل گمراه كردن تو مرا ، آنها را از راه مستقيم تو باز خواهم داشت ) .\r\nاين مضمون در جاى ديگرى از قرآن مجيد به قرار ذيل است :\r\n« قالَ رَبِّ فَأَنْظِرْنِي إِلى يَوْمِ يُبْعَثُونَ قالَ فَإِنَّكَ مِنَ اَلْمُنْظَرِينَ إِلى يَوْمِ اَلْوَقْتِ اَلْمَعْلُومِ . قالَ رَبِّ بِما أَغْوَيْتَنِي لأُزَيِّنَنَّ لَهُمْ فِي اَلأَرْضِ وَلأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ اَلْمُخْلَصِينَ » 15 : 36 - 40 ( 2 )  ( شيطان گفت تا روزى كه فرزندان آدم از خاك بر خواهند خواست به من مهلت بده خدا فرمود : تو از جملهء موجوداتى هستى كه تا موقع معينى مهلت داده‌ام . شيطان گفت : چون مرا اغوا كرده‌اى من هم در روى زمين ماديات و شهوات را به آنها زيبا نشان خواهم داد ، و همه آنها را اغوا خواهم كرد : مگر بندگان با اخلاص تو را ) .\r\n« قالا رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ اَلْخاسِرِينَ » 7 : 23 ( 3 )  ( گفتند : خداوندا ، ما به خود ستم كرديم ، اگر تو ما را نبخشى و بر ما ترحم نفرمايى ، ما از زيانكاران خواهيم بود ) .\r\n","description":"","footnote":" ( 1 ) سوره اعراف ، آيهء 12 تا 16 . .  ( 2 ) سوره حجر ، آيهء 36 تا 40 . .  ( 3 ) سوره اعراف ، آيهء 23 . . ","page_name":" 658 ","page_number":682},
  {"content":"\r\n\r\n« يَسْئَلُه مَنْ فِي اَلسَّمواتِ وَاَلأَرْضِ كُلَّ يَوْمٍ هُوَ فِي شَأْنٍ » 55 : 29 ( 1 )  ( هر چه كه در زمين و آسمانها است از او تقاضا مىكند همواره او در فعاليت است ) .\r\n« اَلْخَبِيثاتُ لِلْخَبِيثِينَ وَاَلْخَبِيثُونَ لِلْخَبِيثاتِ وَاَلطَّيِّباتُ لِلطَّيِّبِينَ وَاَلطَّيِّبُونَ لِلطَّيِّباتِ أُولئِكَ مُبَرَّءُونَ مِمَّا يَقُولُونَ لَهُمْ مَغْفِرَةٌ وَرِزْقٌ كَرِيمٌ » 24 : 26 ( 2 )  ( زنهاى پليد براى مردان پليداند ، مردان پليد از آن زنهاى پليد . زنان پاكيزه براى مردان پاكيزه‌اند ، مردان پاكيزه از آن زنهاى پاكيزه . پاكيزگان از آن چه پليدها در بارهء آنان مىگويند ، برى و منزه‌اند . )\r\n\r\n( ( 1484 ) ) چون به معنى رفت شد غافل ز حرف\r\nپيش و پس هرگز نبيند هيچ طرف\r\n\r\nيك استدلال علمى ديگر به جبر و بررسى در بارهء آن\r\nدر ابيات فوق جلال الدين استدلال تازه‌اى را براى جبر مىآورد كه جالب است ، براى توضيح اين استدلال مجبوريم يك مقدمه را بيان كنيم ، و آن مقدمه اين است كه :\r\nنظر و توجه انسان نمىتوان در آن واحد به دو چيز جلب شده به طورى كه هر يك از آن دو چيز منشأ حركت انسانى بوده باشد ، مثلًا اگر شما به انگيزه لذت بخشى متوجه باشيد ، و آن انگيزه شما را واقعاً جلب نمايد ، در همان حال و با همان شرايط نمىتوانيد به يك انگيزه ديگر كه مخالف سمت انگيزه لذت بخش است ، جلب شويد ، يا در آن هنگامى كه سخنى مىگوييد ، اگر تمام توجه شما به خود كلمات بوده باشد ، ديگر نمىتوانيد به هدفى كه از سخن داريد ، كاملًا متوجه بوده باشيد ، بلكه در آن حال تمركز درك شما به سخن است نمىتوانيد به معناى آن كاملًا مشرف باشيد .\r\n","description":"","footnote":" ( 1 ) سوره الرحمن ، آيه 29 . .  ( 2 ) سوره نور ، آيهء 26 . . ","page_name":" 659 ","page_number":683},
  {"content":"\r\nپس از اين مقدمه مىگوييم كه : اين كار اختيارى كه از شما صادر مىشود و شما گمان مىكنيد در انجام آن كار آزاد هستيد ، اگر تحليل كنيم خواهيم ديد دو موضوع در اين كار وجود دارد :\r\nيكى هدفى كه از انجام كار مفروض در نظر گرفته‌ايد .\r\nدوم خود كارى كه مورد عمل شما است .\r\nاگر شما بخواهيد واقعاً هدف را منظور نماييد ، محال است كه به خود آن كار كه صادر مىكنيد توجه دقيق و صد درصد داشته باشيد ، و اگر به خود كار دقيقاً آگاهيد ، و كار است كه شما را به خود صد درصد جلب نموده است ، محال است كه بتوانيد به هدف آگاهى داشته با انگيزگى هدف تحريك شويد . بنا بر اين همواره يك جزء از كارهاى اختيارى شما بدون آگاهى خواهد بود .\r\nدر نتيجه چگونه مىتوانيد ادعا كنيد كه كارى را با اختيار و آزادى صد درصد انجام داده‌ايد ؟ بايد تصديق كرد كه اين دقت كارى در مسئله جبر و اختيار كه جلال الدين انجام داده است ، به ذهن اغلب فلاسفه و متكلمين كه در اين مبحث وارد شده‌اند خطور ننموده است .\r\nولى به نظر مىرسد كه اين استدلال دقيق نيز احتياج به تأمل بيشترى دارد ، و مىتوان گفت :\r\nآن چه كه در پديده اختيار مهم است موضوع « نظارت و تسلط من » بر كارى است كه صادر مىگردد . و جاى ترديد نيست كه گاهى هدفها اصلا در اختيار ما نمىباشند ، و گاهى بالعكس هدفها در اختيار ما قرار مىگيرند . در آن صورت كه هدفها در اختيار ما نيستند ، تمام توجه ما به سوى كار بوده و من نظارت و تسلط خود را تنها در باره كار انجام خواهد داد ، مانند اين كه نقاش تابلويى را مىكشد به اين هدف كه مورد پسند صد درصد مردم باشد و به قيمت گزافى بفروشد ، به طورى كه اگر بداند اين هدف عملى نخواهد گشت ، زحمت كشيدن تابلوى مزبور را به خود نخواهد داد . در اين مورد مسلم است كه هدف مزبور به هيچ وجه در اختيار نقاش ما نيست ، و چون هدف مزبور در اختيار\r\n","description":"","footnote":"","page_name":" 660 ","page_number":684},
  {"content":"\r\nنقاش نيست لذا نمىتواند من او در بارهء آن هدف نظارت و تسلطى داشته باشد ، و در اين فرض خود كار اختيارى است ، و اگر هدف از آن چيزها است كه مىتواند در اختيار فاعل بوده باشد ، بدون ترديد در اين صورت هر دو امر يعنى هم كار و هم هدف در هر لحظه‌اى مىتواند مورد آگاهى و تسلط نظارت من بوده باشد .\r\nالبته اين نكته را نبايد فراموش كرد ، ما كه مىگوييم : هر دو موضوع ( كار و هدف ) مىتواند مورد آگاهى و تسلط من قرار بگيرد ، مقصود ما اين نيست كه هر دو موضوع به طور صد درصد و با توجه و تسلط استقلالى مىتوانند مورد نظارت و تسلط بوده باشند ، بلكه اگر توجه كنيم خواهيم ديد كه در لحظه‌اى كه كار قيافه ماشين به خود گرفته است و توجه كامل انسان به هدف است ، خود همان كار از آگاهى وسيله‌اى برخوردار مىباشد ، اين گونه آگاهى را در فلسفه آگاهى آلى مىنامند ، به اين معنى كه اين آگاهى آلتى براى آگاهى به هدف مىباشد .\r\nو بالعكس اگر توجه كامل به كار است ، و هدف مغفول عنه فاعل است ، اين مغفول بودن منافاتى با اين ندارد كه خود همان هدف مورد آگاهى آلى بوده باشد ، يا به طورى است كه اگر بخواهد كننده كار هدف را در يك لحظه يا لحظاتى مورد توجه قرار بدهد و كاملًا توانايى آن را خواهد داشت .\r\nو در هر حال اين آگاهى آلى مانند نگريستن در آينه ، براى ديدن صورت در درون انسانى ، در هر لحظه امكان انقلاب به آگاهى استقلالى دارد ، و همين مقدار كافى است كه كار صادر شده را عنوان اختيارى بدهد . و اگر درست توجه كنيم در اغلب كارهاى اختيارى به اصطلاح ما يا در اغلب كارهايى كه آگاهانه صادر مىشود آگاهى صد درصد و همه جانبه نداريم ، با اين حال اثر آگاهى را به همان كار مىدهيم ، و در اين مورد منطقى جز اين وجود ندارد كه اگر چه ما به طور مشروع و استقلال آگاهى به تمام نقاط جاريه كار نداريم ، ولى به طور اجمال و يا اگر بخواهيم مىتوانيم در هر لحظه‌اى توجه خواهيم داشت .\r\n","description":"","footnote":"","page_name":" 661 ","page_number":685},
  {"content":"\r\n\r\n\r\n( ( 1487 ) ) حق محيط جمله آمد اى پسر\r\nوا ندارد كارش از كار دگر\r\n\r\nاحاطه علم خداوندى\r\nاز آن جهت كه علم ما از عوامل محدودى به وجود مىآيد ، و نيز از آن جهت كه وسيله درك و آگاهى ما محدود است ، و نقطه‌اى را كه مورد توجه قرار داده همان نقطه او را از توجه به نقطه ديگر باز مىدارد ، لذا ما نمىتوانيم در يك لحظه حقيقى بيش از يك نقطه را مورد توجه قرار بدهيم ، خواه دو نقطه مفروض متضاد بوده باشند ، يا مماثل و مشابه يكديگر .\r\nولى علم خداوند چنين نيست ، علم او از آن جهت كه احتياج به وسيله ندارد ، و از آن جهت كه نقاط ماده و تمام شئون جهان هستى براى او بعدى ندارد كه يك بعد آگاهى او را از آگاهى به بعد ديگر منصرف نمايد ، لذا هرگز علم او محدود به يك سمت نمىشود ، براى او سمتهاى متضاد و واحد و كثير و كيفيتها و تمام اشكال كميتها مانند يك نقطه است .\r\nآيا مىتوان چنين چيزى را در معلومات رسمى خود پيدا كنيم ؟ آرى رجوع كنيد به سطح عميق شخصيت يا به اصطلاح به جهان ناخود آگاه ، خواهيد ديد كه در آن جهان عميق ميليونها واحد بلكه ميلياردها واحد از اشكال مختلف و كميتهاى گوناگون و دريافتهاى رنگارنگ مانند يك واحد در آن جا وجود دارد .\r\n","description":"","footnote":"","page_name":" 662 ","page_number":686},
  {"content":"\r\n\r\n\r\n( ( 1482 ) ) خلق حق افعال ما را موجد است\r\nفعل ما آثار خلق ايزد است\r\n\r\nدو نسبت كار ( الهى و انسانى )\r\nدر توضيح دو نسبت كار ( نسبت به خدا و نسبت به ما ) دو نظريه مهم وجود دارد :\r\nيكى نظريه معروف امر بين الامرين است كه از خاندان رسالت در جهان تشيع مورد اعتقاد است ، و بيان آن اين است كه توانايى و قدرت همه از خدا است ، و انتخاب كار از انسان است ، و در اين باره چند روايت معتبر آمده است كه مورد استناد دانشمندان و متفكرين جهان تشيع بوده است .\r\nمثالى كه به اين دو نسبت مىزنند ، اين است كه : فرض كنيم يك آدم فلج كه هيچ گونه توانايى حركت را ندارد ، به الكتريسيته‌اى وصل نموده بتوانيم او را به حركت در آوريم ، و كليد اين برق در دست ما بوده باشد ، پس از فرض اين كه اين شخص همه شرايط تعقل و درك و وجدان را داشته باشد ، يك دسته گل به دست او مىدهيم و يك كارد ، و به او مىگوييم : تو مىتوانى به آن شخص كه در مقابل تو نشسته ، گلى بدهى كه او ببويد و لذت ببرد ، و اين كار نيكو و شايسته است ، و مىتوانى به او جراحت وارد كنى ، و اين كار پليد و زشت است . سپس با نيرويى كه از سيم برق دريافته است ، به سوى آن شخص حركت مىكند . در اين حركت تمام توانايى كه هر لحظه موجب حركت او مىگردد از ماست كه او را به وسيلهء سيم برق به حركت در آورده‌ايم ، به طورى كه اگر بخواهيم ، هر لحظه مىتوانيم قدرت مزبور را از او بگيريم ، يا بدون حركت او را نقش زمينش نماييم ، ولى ما همچنان به ادامه نيرو بخش مىپردازيم .\r\nاو مىرود ، هر يك از دو كار مفروض را كه انتخاب نمايد ، به خود او مستند است ، و با اختيار انجام مىدهد ، مسئوليتها و شخصيتها از همين انتخاب سرچشمه\r\n","description":"","footnote":"","page_name":" 663 ","page_number":687},
  {"content":"\r\n\r\nمىگيرد . اين است معناى « لا حول و لا قوه الا باللَّه » پس دو نسبت كه در هر كار اختيارى وجود دارد ، يكى : همان نيرو و ساير نمودهاى طبيعى است كه به خدا مستند است ، و ديگرى انتخابى است كه به خود ما منتسب مىباشد . نظريه دوم همان است كه جلال الدين بيان مىكند ، او مىگويد : انعكاس عوامل الهى در انسان كه عمده آنها مشيت است ، و در كلمه قضا نشان داده مىشود ، در حقيقت مانند انعكاس نور از آينه‌اى در آينه ديگرى است كه در مقابل خورشيد قرار گرفته است ، و آن چه كه به خدا منسوب است تابش نور به حقايق و عوامل و انگيزه ها است و آن چه كه به انسان منسوب است انعكاس نور به وسيله اين عوامل در انسان مىباشد ، البته اين همان نظريه اشعرىها است كه در مورد خود بررسى مىشود .\r\nولى چنان كه گفتيم اين فرض نمىتواند مسئله جبر و اختيار را كاملًا حل و فصل نمايد . ( 1 ) \r\n\r\n( ( 1490 ) ) در گنه او از ادب پنهانش كرد\r\nز ان گنه بر خود زدن او بر نخورد\r\n\r\nچرا آدم عليه السلام تخلف از فرمان الهى را به خود و شيطان به خدا نسبت داد ؟\r\nپس از آن بيانات در كارهاى اختيارى انسان كه بالاخره اختيار نمىتواند راهى در كارهاى انسانى باز نمايد ، سؤالات زيادى پيش مىآيد كه از آن جمله همين سؤال\r\n","description":"","footnote":" ( 1 ) اين كه گفتيم در دو نسبت كار اختيارى به انسان و خدا دو نظريه وجود دارد از نظر شيوع و رواج آن دو بوده است ، و اما نظرياتى كه در اين باره گفته شده است ، از شانزده تجاوز مىكند . . ما اين نظريات را در كتاب جبر و اختيار مشروحاً نقل نموده‌ايم ، مطالعه كننده محترم مىتواند به اين كتاب مراجعه فرمايد . . ","page_name":" 664 ","page_number":688},
  {"content":"\r\n\r\nاست كه در فوق عنوان نموديم . مىگويد : اگر كار آدم عليه السلام و شيطان هر دو با مشيت و قضاى الهى صادر شده است ، اين تفاوت ميان آدم و شيطان چه بوده است كه يكى ( آدم ) گريه ها مىكند و اظهار ندامت مىنمايد ، و كار را به خود نسبت داده مىگويد ربنا اننا ظلمنا انفسنا .\r\nولى شيطان با تمام صراحت مىگويد رب بما اغويتنى ؟ پاسخى كه جلال الدين به اين سؤال مىگويد اين است كه : شيطان نسبت كار را به خود ناديده گرفت و همهء كار صادر شده را به خدا نسبت داد ، در صورتى كه آدم عليه السلام كار را به خود نسبت داده گفت : « خداوندا ما به خود ظلم كرديم » .\r\nپاسخ دوم جلال الدين اين است كه آدم در نسبت دادن تخلف از فرمان الهى اظهار ادب نمود ، ولى شيطان به خدا نسبت داده ادب را مراعات نكرد .\r\nاين پاسخ هم بايستى مورد دقت بيشترى قرار بگيرد ، زيرا اگر قضا و حكم الهى باعث تخلف بوده است ، و كار صادر كاملًا به خدا منسوب بود ، آدم عليه السلام چگونه مىتوانست خلاف مشيت خداوند مرتكب شده بگويد : « اين كار را من كردم » ؟ خلاصه همان دو نسبت را كه جلال الدين در ابيات مثنوى بارها متذكر شده است معقولترين تفسير به كارهاى انسانى است ، و بايستى تمام مسائل مربوط به داستان آدم و شيطان و ساير فرزندان آدم را با همان دو نسبت توضيح داد .\r\nتفسير ابيات\r\nكارهاى اختيارى كه از ما سر مىزند دو نسبت كار را ملاحظه كن يعنى كار دو جنبه دارد : يا در هر كار اختيارى انسان دو كار انجام مىگيرد : يكى - از خدا ، و ديگرى از انسان ، اگر كار انسانى حقيقت نداشت اين مسئوليت ( كه چرا چنين كردى ) ؟ متوجه انسان نمىگشت .\r\nآن چه كه در جهان هستى ايجاد مىگردد ، و كارهاى اختيارى ما هم يكى از آنهاست به وجود آورندهء آنها آفرينش خدايى است ، كارى كه در\r\n","description":"","footnote":"","page_name":" 665 ","page_number":689},
  {"content":"\r\nاعضاى ما ظاهر مىگردد از آثار كار خدايى است . اما اين كار به اختيار از ما صادر شده است و به همين جهت است كه پاداش و كيفر مقرر شده است . ( 1 )  سپس جلال الدين مىخواهد دارا بودن دو نسبت را براى هر كار توضيح بدهد ، مثالى كه در ابيات مىآورد اين است كه مىگويد : مرد سخنگو يا سخن را مورد توجه قرار مىدهد ، يا غرض و هدف از سخن را ، نفس انسانى در لحظهء واحده نمىتواند به دو نمود محيط بوده باشد ، اگر به معنى توجه كند از لفظ غافل خواهد گشت ، و اگر به لفظ متوجه شود معنى براى او قابل توجه نخواهد بود . چنان كه هنگامى كه مىخواهى جلو رويت را ببينى ، نمىتوانى در همان زمان پشت سرت را ببينى ، و از آن جهت كه جان انسانى نمىتواند در لحظهء واحده هم به لفظ و هم به معنى احاطه داشته باشد ، لذا نمىتوان گفت : جان انسانى است كه تمام كار مفروض را با اختيار صادر كرده است ، اما فقط خدا است كه محيط تمام نمودها است خواه در زمان و فضا براى ما پيش جلوه كند يا پس .\r\nچرا ؟ براى اين كه هيچ كارى و هيچ نقطه‌اى از هستى خدا را از نقطه و كار ديگر باز نمىدارد .\r\n« لا يشغله شان عن شان »\r\n","description":"","footnote":" ( 1 ) استدلالى كه جلال الدين به اختيار مىكند ، مورد استدلال تمام اختياريون است . و در اين ابيات به دو دليل به طور اجمال اشاره كرده است : يكى - مسئوليت كه به گروهى از كارهاى انسانى متوجه مىگردد . دوم مسئله پاداش و كيفر . اين دو موضوع مىتوانند اختيار را ثابت نمايند ، ولى چنان كه گفتيم هم مسئوليت و هم كيفر و پاداش اگر همه و همه با قضاى خداوندى و خواست او و به عنوان اثر كار او تلقى شود ، نمىتواند دليلى بر ثبوت اختيار بوده باشند . . ","page_name":" 666 ","page_number":690},
  {"content":"\r\n( هيچ كار و يا هيچ امرى « به طور عموم » از كار يا امر ديگر بازش نمىدارد ) .\r\nدر اينجا جلال الدين يك مضمون بسيار عالى را مطرح مىكند مىگويد :\r\nآن خداوندى كه تمام موجودات را مانند يك واحد آفريده است ، چگونه مىتوان گفت كه او به تمام آن نقاط كه در پهنه ماده گسترش پيدا كرده است ، عالم نمىباشد ؟ سپس مىگويد : شيطان كار را نسبت به خدا داد ، و گفت : تو در مقابل آن كه مرا اغوا كردى به من مهلت بده ، اين ديو پست كار خود را مخفى كرد ، نسبت كار را به خويش ناديده گرفت ، در صورتى كه آدم نسبت كار را به خود ديد و اعتراف كرد ، آدم كه كار را به خود نسبت داد ، او كار خدا يعنى نسبت الهى كار را هم كاملًا مىدانست ، ولى هنگامى كه آن كار عنوان معصيت بر خود گرفت ، او نسبت كار به خدا را ناديده گرفت .\r\nو از همين ادب بود كه ميوه ها خورد و در نسل او انبيا بودند و تمام حقايق را خدا به او تعليم داد جلال الدين در اين بيت مىگويد :\r\n\r\n( ( 1491 ) ) بعد توبه گفتش آدم نه من\r\nآفريدم در تو آن جرم و محن ؟\r\n( ( 1492 ) ) نى كه تقدير و قضاى من بد آن ؟\r\nچون به وقت عذر كردى آن نهان ؟\r\n( ( 1493 ) ) گفت ترسيدم ادب بگذاشتم\r\nگفت من هم پاس آنت داشتم\r\n\r\nالبته ما چنين داستانى را در مدارك معتبر اسلامى نداريم يعنى چنين گفتگويى ميان آدم و خدا در منابع اسلامى نيامده است ، و شايد جلال الدين از روى هم رفته معلومات خود در اين داستان و مقدمات و نتايج آن اين داستان را بيان كرده است ، چنان كه اين روش در موارد زيادى در\r\n","description":"","footnote":"","page_name":" 667 ","page_number":691},
  {"content":"\r\nمثنوى ديده مىشود كه مثلًا مىگويد : على بن ابى طالب عليه السلام به ابن ملجم گفت : كه\r\n\r\n« غم مخور جانا شفيع تو منم »\r\n« مالك روحم نه مملوك تنم »\r\n\r\nبايستى تمام اين گونه موارد را با اين مطلب تفسير كرد كه جلال الدين شيوهء داستان پردازى را در تعليم و تربيت روحى با اهميت تلقى كرده است ، و در بعضى از اين موارد خود واحدهايى بر داستان اضافه يا كسر مىكند كه سيستم روش عرفانى و علمى خود را توضيح بدهد .\r\nدر خصوص اين مسئله در آينده مشروحاً بررسى خواهيم كرد .\r\n","description":"","footnote":"","page_name":" 668 ","page_number":692},
  {"content":"\r\n\r\n\r\nتمثيل\r\n\r\n( ( 1496 ) ) يك مثل اى دل پى فرقى بيار\r\nتا بدانى جبر را از اختيار\r\n( ( 1497 ) ) دست كان لرزان بود از ارتعاش\r\nوان كه دستى را تو لرزانى ز جاش\r\n( ( 1498 ) ) هر دو جنبش آفريدهء حق شناس\r\nليك نتوان كردن اين با آن قياس\r\n( ( 1499 ) ) ز ان پشيمانى كه لرزانيديش\r\nچون پشيمان نيست مرد مرتعش\r\nمرتعش را كى پشيمان ديده‌اى ؟\r\nبر چنين جبرى تو بر چسبيده‌اى ؟\r\n( ( 1500 ) ) بحث عقل است اين چه عقل آن حيله گر\r\nتا ضعيفى ره برد آن جا مگر\r\n( ( 1501 ) ) بحث عقلى گر دُر و مرجان بود\r\nآن دگر باشد كه بحث جان بود\r\n( ( 1502 ) ) بحث جان اندر مقامى ديگر است\r\nبادهء جان را قوامى ديگر است\r\n( ( 1503 ) ) آن زمان كه بحث عقلى ساز بود\r\nاين عمر با بو الحكم هم راز بود\r\n( ( 1504 ) ) چون عمر از عقل آمد سوى جان\r\nبو الحكم بو جهل شد در بحث آن\r\n( ( 1505 ) ) سوى عقل و سوى حس او كامل است\r\nگر چه خود نسبت به جان او جاهل است\r\n( ( 1506 ) ) بحث عقل و حس اثر دان يا سبب\r\nبحث جانى يا عجب يا بو العجب\r\n( ( 1507 ) ) ضوء جان آمد نماند اى مستضى\r\nلازم و ملزوم و نافى مقتضى\r\n( ( 1508 ) ) ز انكه بينايى كه نورش بازغ است\r\nاز دليل چون عصا او فارغ است\r\n( ( 1499 ) ) ز ان پشيمانى كه لرزانيديش\r\nچون پشيمان نيست مرد مرتعش\r\n\r\nندامت - يك استدلال روشن به اختيار\r\nدستى كه به جهت بيمارى فلج بلرزد غير از حركتى است كه انسان سالم در دست سالم خود ايجاد مىكند ، بهترين دليلش اين است كه اگر با دست لرزاندن ضررى بر تو عائد شود ، تو پشيمان نمىگردى ، در صورتى كه اگر با اختيار خود دست را حركت\r\n","description":"","footnote":"","page_name":" 669 ","page_number":693},
  {"content":"\r\n\r\nبدهى و ضررى را بر خويش يا بر ديگرى وارد بسازى ، بدون ترديد پشيمان خواهى گشت .\r\n\r\nمرتعش را كى پشيمان ديده‌اى ؟\r\nبر چنين جبرى تو بر چسبيده اى\r\n\r\nاين جبرى كه تو با استدلال به آن چسبيده‌اى حقيقتى ندارد\r\nگفتيم كه جبر و اختيار در دو نوع مىتواند مورد بررسى قرار بگيرد :\r\nنوع اول - از نظر علمى خالص كه تابع قوانين علمى مىباشد ، مانند علت و معلول و تلازم و مقتضى و مانع و غير ذلك ، جلال الدين اين گونه بررسى را بحث عاميانه معرفى مىكند زيرا عقل در اينجا دخالت ناروا مىكند .\r\nنوع دوم - بررسى ما وراى طبيعى مسئله است ، در اين بررسى مسئلهء « معيت و قيوميت » خداوندى مطرح مىگردد ، و چنان كه گفته است : اين جبر نيست اين توجه به جبارى خداوند است .\r\nو ما در مباحث گذشته بيان نموده‌ايم كه جلال الدين آن گاه كه حالت توجه و گرايش در خود مىبيند و معرفت الهى به او دست مىدهد هنگامى كه از آن بارگاه بالا انسانها را مشاهده مىكند ، مىبيند : اين موجودات كه شايستگى موجوديت در مقابل خدا را ندارند ، چگونه مىتوانند در مقابل او اختيارى داشته باشند ؟ و هنگامى كه بانسانها و زندگانى فردى و اجتماعى آنان مىنگرد و مىبيند : پيامبرانى براى اين انسانها ارسال شده و كتابهايى بر آنها نازل گشته ، مسئوليتى در كار است ، و شخصيتها با همديگر متفاوت مىباشند ، اين تفاوت در رشد و پستى است و هيچ گونه رشد شخصيت و تكامل آن بدون اختيار قابل تصور نيست ، و چنان كه در ابيات گذشته متذكر گشت ، پاداش و كيفر وجود دارد . اين تصورات كه به او دست مىدهد ، وجود اختيار را مىبيند .\r\n","description":"","footnote":"","page_name":" 670 ","page_number":694},
  {"content":"\r\n\r\n\r\n\r\n( ( 1501 ) ) بحث عقلى گر دُر و مرجان بود\r\nآن دگر باشد كه بحث جان بود\r\n\r\nعقل جزيى خطا كار است\r\nدر مباحث گذشته گفتيم كه : در اصطلاح جلال الدين عقل دو معنى دارد :\r\n1 - عقل كل كه گاهى از آن عقل كلى هم ياد مىكند . اين عقل كل نه تنها خطا كار نيست ، بلكه از يك نظر زير بناى جهان هستى است ، و تمام صورتهاى درونى انسان و كائنات جهان طبيعت از نمودهاى اين عقل است . و با همين تفسير عقل به روش فلسفى هگل با جلال الدين تشابهى پيدا مىكند ، و ما در اين باره توضيح داده‌ايم .\r\nدوم - عقل جزيى است ، و آن همان نيرويى است كه با كميتها و كيفيتها سر و كار دارد . و چون وسايل فعاليت اين عقل جزيى همين حواس است كه دائماً در بازيگرى است ، و همچنين خيالات درونى است كه همواره در معرض اشتباه و خطا مىباشد ، لذا اين عقل جزيى را در كتاب مثنوى بارها محكوم كرده است .\r\nتفسير ابيات\r\nمىگويد اى عزيز : براى اختيار يك مثال بياورم ، تا خودت بتوانى جبر را از اختيار تشخيص بدهى ، دستى كه از ارتعاش مىلرزد با دستى كه تو حركت مىدهى تفاوت دارد . اگر چه هر دو حركت آفريدهء خداوند است ، ولى هيچ يك از آن دو با ديگرى قابل مقايسه نيست ، زيرا اگر به طور اختيار دستى را حركت دادى ، و آسيبى بر خود يا ديگرى وارد كردى ، پشيمان مىشوى كه چرا چنين كارى را كردم ، در صورتى كه اگر با دست مرتعش ضررى بر تو عائد مىگشت ، هرگز پشيمان نمىشدى ، زيرا كه اختيارى در كار نيست .\r\n","description":"","footnote":"","page_name":" 671 ","page_number":695},
  {"content":"\r\nسپس مىگويد : اين جرّ و بحثهاى عقلانى را كنار بگذار ، اين عقل جزيى نظرى يك حيله گر است كه فقط مىتواند ناتوانان را بفريبد . بحث عقلى اگر در عالىترين اوج بوده باشد و مانند در و مرجان باشد باز ارزش بحث روح را ندارد ، روح انسانى كاوش واقعى دارد ، روح انسان مىكاود و سپس مىچشد ، نه اين كه يك اشباح ساخته‌اى را در ذهن ما نمودار بسازد . در آن مقام بالا كه جان انسانى مىتواند راهيابى داشته باشد ، عقل را راهى نيست ، شراب جان قوام ديگرى دارد ، لذا ممكن است افرادى در عوالم حس و عقل كاملًا رشد يافته باشند ، ولى در عالم جان به كلى نادان بوده باشند . مىدانيد مباحث عقلى از كجا سرچشمه مىگيرد ؟ مباحث عقلى از « اثر و مؤثر » « سبب و مسبب » « لازم و ملزوم » « مانع و مقتضى » و غير ذلك .\r\nاما مباحث جان ، اى شگفتا از مباحث جان انسانى ، روح آدمى از آن روشنايىهايى برخوردار است كه اگر در جان او فروزان گردد ، نه عصايى مورد نياز است و نه ساير وسايل معمولى درك .\r\n","description":"","footnote":"","page_name":" 672 ","page_number":696},
  {"content":"\r\n\r\n\r\nتفسير آيهء و هو معكم اينما كنتم و بيان آن\r\n\r\n( ( 1509 ) ) بار ديگر ما به قصه آمديم\r\nما از اين قصه برون خود كى شديم\r\n( ( 1510 ) ) گر به جهل آييم آن زندان اوست\r\nور به علم آييم آن ايوان اوست\r\n( ( 1511 ) ) ور به خواب آييم مستان وييم\r\nور به بيدارى بدستان وييم\r\n( ( 1512 ) ) ور بگرييم ابر پر زرق وييم\r\nور بخنديم آن زمان برق وييم\r\n( ( 1513 ) ) گر به خشم و جنگ عكس قهر اوست\r\nور به صلح و عذر عكس مهر اوست\r\n( ( 1514 ) ) ما كه‌ايم اندر جهان پيچ پيچ\r\nچون الف او خود چه دارد هيچ هيچ\r\nچون الف گر تو مجرد مىشوى\r\nاندرين ره مرد مفرد مىشوى\r\nجهد كن تا ترك غير حق كنى\r\nدل از اين دنياى فانى بر كنى\r\nور به خواب آييم مستان وييم\r\nور به بيدارى بدستان وييم\r\n\r\nدر هر يك از نشآت زندگى در صحنه‌اى از صحنه هاى بارگاه الهى هستيم\r\nاگر در جهل گرفتار شويم زندان اوست ، اگر در علم پرواز كنيم اين پرواز در ايوان او خواهد بود .\r\nالبته اين يك قاعده حكمت الهى مسلم است كه ما در هيچ نقطه از نقاط زندگانى نمىتوانيم از آينهء علم او غايب شويم ، و چنان كه نمىتوانيم از وجود او كه قوام تمام اشياء با اوست بگريزيم .\r\n« إِنَّه بِكُلِّ شَيْءٍ مُحِيطٌ » 41 : 54 ( 1 )  ( او به همه چيز محيط است ) .\r\n","description":"","footnote":" ( 1 ) سوره فصلت ، آيهء 54 . . ","page_name":" 673 ","page_number":697},
  {"content":"\r\n\r\n« وَهُوَ مَعَكُمْ أَيْنَ ما كُنْتُمْ » 57 : 4 ( 1 )  ( او با شماست هر كجا كه باشيد ) .\r\n« فَأَيْنَما تُوَلُّوا فَثَمَّ وَجْه الله » 2 : 115 ( 2 )  ( به هر طرف رو بگردانيد روى خدا در همان طرف است ) .\r\nتفسير ابيات\r\nبر گرديم به سوى داستان خودمان ، اما اگر درست دقت كنيم اين بر گشتن نيست ، زيرا ما هرگز از داستان بيرون نرفته بوديم ، زيرا در داستان هستى ، نه بالا وجود دارد و نه پايين ، نه بيرون و نه اندرون . هر چه كه از آغاز داستان صحبت مىكنيم ، در باره محبوب خود صحبت مىداريم ، اگر چه الفاظ و قضاياى گوناگونى در اين باره به زبان آورده‌ايم .\r\nآرى اگر در جهل گرفتار شويم زندان اوست .\r\nاگر در فضاى علم پرواز نماييم ايوان اوست . اگر در خواب روى و حالت خمار پيدا كنيم به آن جهت است كه مست ديدار وى مىباشيم ، اگر بيدار هستيم در داستانى كه او در جهان هستى ايجاد كرده است ، غوطه وريم ، اگر گريه كنيم ابرى هستيم كه او در فضاى جهان ايجاد كرده است ، و اگر بخنديم برق او هستيم اگر خشم و غضبى ما را در خود فرو برد ، انعكاسى از قهاريت اوست ، اگر در حال پوزش و صلح هستيم ، انعكاسى از مهر و محبت اوست . اگر بخواهى حال ما را در اين جهان هستى درست دريافت كنى ، الف را تصور كن كه از خود هيچ چيز ندارد ، اما اگر بتوانى پس از الف كه هيچ چيز نيست ، آن الف شوى كه همه چيز است ، تو در حقيقت توانسته‌اى از گروه مجردات گشته ، از ماديات به كلى فارغ و آسوده شوى و آن گاه مرد مفرد گردى .\r\n","description":"","footnote":" ( 1 ) سوره حديد ، آيهء 4 . .  ( 2 ) سوره بقره ، آيهء 115 . . ","page_name":" 674 ","page_number":698},
  {"content":"\r\n\r\nسؤال كردن رسول از عمر از سبب ابتلاى ارواح به آب و گل اجساد\r\n\r\nاين سخن را نيست پايان اى پسر\r\nاز رسول روم بر گو وز عمر\r\nاز عمر چون آن رسول اين را شنيد\r\nروشنيئى در دلش آمد پديد\r\nمحو شد پيشش سؤال و هم جواب\r\nگشت فارغ از خطاء و از صواب\r\nاصل را دريافت بگذشت از فروع\r\nبهر حكمت كرد در پرسش شروع\r\n( ( 1516 ) ) آب صافى در گلى پنهان شده\r\nجان صافى بستهء ابدان شده\r\nفائده فرما كه اين حكمت چه بود\r\nمرغ را اندر قفس كردن چه سود ؟\r\n( ( 1517 ) ) گفت تو بحث شگرفى مىكنى\r\nمعنىاى را بند حرفى مىكنى\r\n( ( 1518 ) ) حبس كردى معنى آزاد را\r\nبند حرفى كرده‌اى تو باد را\r\n( ( 1519 ) ) از براى فايده اين كرده اى\r\nتو كه خود از فايده در پرده اى\r\n( ( 1520 ) ) آن كه از وى فايده زاييده شد\r\nچون نبيند آن چه ما را ديده شد\r\n( ( 1521 ) ) صد هزاران فايده است و هر يكى\r\nصد هزاران پيش آن يك اندكى\r\nآن دم لطفش كه جان جانهاست\r\nچون بود خالى ز معنى گوى راست ؟\r\n( ( 1522 ) ) آن دم نطقت كه جزو جزوهاست\r\nفايده شد كلّ كل خالى چراست ؟\r\n( ( 1523 ) ) تو كه جزوى كار تو فايده است\r\nپس چرا در طعن كل آرى تو دست ؟\r\n( ( 1524 ) ) گفت را گر فايده نبود مگو\r\nور بود هِل اعتراض و شكر جو\r\n( ( 1525 ) ) شكر يزدان طوق هر گردن بود\r\nنى جدال و رو ترش كردن بود\r\n( ( 1526 ) ) گر ترش رو بودن آمد شكر و بس\r\nهمچو سركه شكر گويى نيست كس\r\n1527 سركه را گر راه يابد در جگر\r\nگو برو سركنگبين شو از شكر\r\n\r\n","description":"","footnote":"","page_name":" 675 ","page_number":699},
  {"content":"\r\n\r\n\r\n( ( 1516 ) ) آب صافى در گلى پنهان شده\r\nجان صافى بستهء ابدان شده\r\n\r\nبحث ديگر در بارهء حكمت و فلسفهء تعلق ارواح به اجسام\r\nاين بحث را با اين كه در ابيات مربوط به سؤال كردن رسول قيصر مطرح ساخته بود ، باز همين مبحث را تكرار مىكند ، اما اين بار آن پاسخ را كه به طور اجمال در آن ابيات گفته بود ، نمىگويد ، بلكه آن را كنار گذاشته مطلب دقيقترى را مطرح مىنمايد .\r\nفرستادهء قيصر مىگويد : بچه علت اين ارواح مانند آب صافى در توى گل تيره پنهان شده است ؟ حاصل پاسخ از اين سؤال را در ابيات فوق چنين مىگويد :\r\nيك سخن كه ما مىگوييم بدون فايده و حكمت نيست ، در صورتى كه اين يك جزء يا يك جزيى از روح ما است كه كل است ، آيا امكان دارد كه جزء بدون فايده نباشد ، ولى كل بدون فايده و بىهوده آفريده شده باشد ؟ اما اين كه فايده حاصل كل كه آفريده شده و به اين ابدان تعلق پيدا كرده ، چيست ؟ اگر توجه كنى خواهى ديد روح ، دم لطف خدايى است كه در جهان هستى آن را دميده است . آيا تصور مىكنى كه اين دم لطف فايده‌اى ندارد ؟ مگر خود اين دم عين لطف نيست ؟ اين مطلب را كه جلال الدين مىگويد : بسيار پر معنا و صحيح است ، كه روح دم لطف خدايى است ، مخصوصاً با نظر به تفسيرى كه در آيهء و نفخت فيه من روحى فقعوا له ساجدين شده است ( هنگامى كه آدم را ساختم و از روح خود در آن دميدم برو بيفتيد و به او سجده كنيد . )\r\n","description":"","footnote":"","page_name":" 676 ","page_number":700},
  {"content":"\r\n\r\nتفسير ابيات\r\nهنگامى كه فرستادهء قيصر مطالب گذشته را از عمر شنيد ، يك روشنايى در دلش فروزان گشت ، به طورى كه سؤال و جواب و خطا و صواب در دل او محو شد .\r\nآرى گاهى پس از يك انقلاب روحى ، چنين حالات شگفت دست مىدهد ، كه انسان احساس مىكند : راه و مقصد و سؤال و جواب و كلى و جزيى در هم آميخته ، در يك واحد غير قابل توصيف ادغام گشته‌اند فرستادهء قيصر چون اصل را دريافته بود ، از تمام فروع صرف نظر كرد ، در حكمت و علت تعلق ارواح به اجساد سؤالى كرد كه : چگونه شده كه آب صافى در گل تيره مخفى گشته است ؟ اين جان صافى از چه رو پاى بند اين بدنها شده ؟ فايده اين تعلق چيست ؟ عمر مىگويد : تو بحث عميقى را مطرح كرده‌اى ، ولى معنا را در زنجير حرف مىبندى ، معناى آزاد را كه قيد پذير نيست ، در حرف و لفظ اسير مىكنى . تو در جستجوى فايده هستى در صورتى كه در فايده غوطه ور گشته‌اى ، از زيادتى فايده مانند اين كه بر تو پوشيده است به جستجوى فايده پرداخته‌اى ، مسئلهء فايده كه براى ما مطرح است ، آيا براى آن خدا كه اين فايده از او ايجاد شده است مطرح نبوده است ؟ در جهان هستى صدها هزار فايده است كه هر يك صدها هزار فايده در بر دارد .\r\nدرست توجه كن دم لطف خدايى كه جان جانهاست ، چگونه مىتواند از معنى و علت خالى بوده باشد ؟ تو يك بررسى در باره خويشتن كن ، خواهى ديد نطقى كه مىكنى معلول فايده ايست ، در صورتى كه اين يك جزء از كل روح تست ، آيا مىتوانى تصور كنى كه روح كه كل\r\n","description":"","footnote":"","page_name":" 677 ","page_number":701},
  {"content":"\r\nاست بىفايده بوده باشد ؟ اگر براى گفتار فايده‌اى نيست مگو ، و اگر فايده‌اى دارد اعتراض خود را رها كن و شكر گزار باش كه كار بىهوده‌اى نكرده‌اى ، اگر ديدى نمىتوانى صحبتى در باره حكمت تعلق روح بر بدن نمايى ، خدا را شكر كن رو ترش مباش ، و در مقام مجادله بر ميا ، ترش رو بودن اگر سپاس محسوب شود بايستى سركه را به جاى شكر به كار برد ولى اگر بخواهد سركه در درون انسانى وارد شود بايستى حد اقل حالت سركنگبينى پيدا كند .\r\n","description":"","footnote":"","page_name":" 678 ","page_number":702},
  {"content":"\r\nدر بيان حديث من اراد ان يجلس مع اللَّه فليجلس مع اهل التصوف ( 1 ) \r\n\r\n( ( 1528 ) ) معنى اندر شعر جز با خبط نيست\r\nچون فلاسنگ است آن را ضبط نيست\r\nآن رسول اين جا رسيد و شاه شد\r\nواله اندر قدرت الله شد\r\n( ( 1529 ) ) آن رسول از خود بشد زين يك دو جام\r\nنى رسالت ياد ماندش نى پيام\r\n( ( 1531 ) ) سيل چون آمد به دريا بحر گشت\r\nدانه چون آمد به مزرع كشت گشت\r\n( ( 1532 ) ) چون تعلق يافت نان با بو البشر\r\nنان مرده زنده گشت و با خبر\r\n( ( 1533 ) ) موم و هيزم چون فداى نار شد\r\nذات ظلمانى او انوار شد\r\n( ( 1534 ) ) سنگ سرمه چون كه شد در ديده گان\r\nگشت بينايى شد آن جا ديدبان\r\n( ( 1535 ) ) اى خنك آن مرده كز خود رسته شد\r\nدر وجود زنده‌اى پيوسته شد\r\n( ( 1536 ) ) واى آن زنده كه با مرده نشست\r\nمرده گشت و زندگى از وى بجست\r\n( ( 1537 ) ) چون تو در قرآن حق بگريختى\r\nبا روان انبياء آميختى\r\n( ( 1538 ) ) هست قرآن حالهاى انبياء\r\nماهيان بحر پاك كبريا\r\n( ( 1539 ) ) ور بخوانىّ و نه‌اى قرآن پذير\r\nانبيا و اوليا را ديده گير\r\n( ( 1540 ) ) ور پذيرايى چو بر خوانى قصص\r\nمرغ جانت تنگ آيد در قفس\r\n( ( 1541 ) ) مرغ كو اندر قفس زندانى است\r\nمىنجويد رستن از نادانى است\r\n( ( 1542 ) ) روحهايى كز قفسها رسته اند\r\nانبيا و رهبر شايسته اند\r\n( ( 1544 ) ) از برون رستيم زين تنگين قفس\r\nغير اين ره نيست چارهء اين قفس\r\n( ( 1545 ) ) خويش را رنجور ساز و زار زار\r\nتا تو را بيرون كنند از اشتهار\r\n( ( 1546 ) ) كاشتهار خلق بندى محكم است\r\nدر ره اين از بند آهن كى كم است ؟\r\nيك حكايت بشنو اى زيبا رفيق\r\nتا بدانى شرط اين بحر عميق\r\nبشنو اكنون داستانى در مثال\r\nتا شوى واقف بر اسرار مقال\r\n\r\n","description":"","footnote":" ( 1 ) روايت نيست . ","page_name":" 679 ","page_number":703},
  {"content":"\r\n\r\n\r\n\r\nمعنى اندر شعر جز با خبط نيست\r\nچون فلاسنگ است آن را ضبط نيست\r\n\r\nمعانى در آن هنگام كه در لباس شعر عرضه مىشوند\r\nترديدى نيست در اين كه آن چنان كه معانى در نثر مىتواند مضبوط و منظم نشان داده شود ، در عالم شعر امكان ندارد ، زيرا يك نوع آزادى از قوانين منطق خالص در عالم شعر وجود دارد كه با نظم و ترتيب مقدمه و نتيجه سازگار نيست ، مخصوصاً اگر آن قسم معانى در شعر مطرح شود كه در نثر خود با مشكلات زيادى روبروست ، مانند اين مسائل الهى كه خود فى نفسه حيرت انگيز و دور از محسوسات است . زنجير ديگرى كه شعر براى معانى مىزند . مسئله قافيه و زيبايى الفاظ است كه بايستى شاعر قواى دماغى خود را براى آنها متمركز بسازد ، پس در حقيقت معانى را با شعر بيان نمودن مانند پرتاب كردن سنگ با فلاخن است كه نمىتوان براى مسير سنگ راه مشخصى و هدف دقيقى را معين نمود .\r\n\r\n( ( 1529 ) ) آن رسول از خود بشد زين يك دو جام\r\nنى رسالت ماند يادش نى پيام\r\n\r\nتحولاتى كه در روح انسانى ايجاد مىگردد بس شگفت انگيز است\r\nبا اين كه روح انسان يك ثبات عجيبى از خود در مقابل عوامل و انگيزه هاى جهانى و انسانى نشان مىدهد ، ولى گاهى چنان دچار انقلاب و تحول مىگردد كه فاصله دو نقطه اولى و دومى را جز با مفهوم بىنهايت نمىتوان تفسير كرد .\r\n","description":"","footnote":"","page_name":" 680 ","page_number":704},
  {"content":"\r\nاين گونه تحولات در افراد بشرى در طول قرون و اعصار به طور بىشمار رخ داده است ، به طورى كه انسان از يك شخصيت به شخصيت ديگرى تحول يافته ، و چنان مبدل شده است كه گويى موجودى بود ، و موجود ديگرى شده است . براى توضيح داستان ملاقات زهير بن قين با حسين بن على عليه السلام در راه دشت نينوا را مىتوان مثال آورد .\r\nبا اين كه مىگويد : زهير يكى از مردانى بود كه نه تنها با اهل بيت پيغمبر و دودمان على عليهم السلام رابطه حسنه‌اى نداشته است ، بلكه مىتوان گفت : تقريبا داراى انحرافى بوده است .\r\nاما تاريخ مىگويد : هنگامى كه حسين عليه السلام رو به نينوا مىرفت ، زهير كه در راه كوفه چادر زده نمىخواست در قضاياى حسين عليه السلام شركت داشته باشد ، هنگامى كه حسين عليه السلام به چادر او رفت و نظرى به قيافه او انداخت و چند كلمه سخن گفت ، زهير دست از جان شسته از سر غذا بلند شد و همراه حسين رهسپار ديار خونين نينوا گشت . و همچنين انقلاب روحى خود جلال الدين را با تماس با شمس تبريزى كه نقل مىكنند از همين قبيل است ، آرى يك مقتضى درونى لازم است كه اين انگيزه ها بتوانند در روح انسان كارگر افتاده انقلاب و تحولى ايجاد نمايند .\r\nمىتوان گفت : اين كلمه كه بايستى يك مقتضى در درون انسان وجود داشته باشد ، اگر بخواهد با يك عبارت مأنوستر و اصطلاحىتر ادا شود ، به اين شكل در مىآيد : كه اگر وجدان در درون انسان كشته نشده باشد ، اگر چه در نفسهاى واپسين بوده باشد ، باز از آن جهت كه وجدان موجود نيرومندى است ، نفسهاى آخرى او از تمام نيرومندىهاى جهان ماده نيرومندتر است .\r\n","description":"","footnote":"","page_name":" 681 ","page_number":705},
  {"content":"\r\n\r\n\r\n( ( 1536 ) ) واى آن زنده كه با مرده نشست\r\nمرده گشت و زندگى از وى بجست\r\n\r\nتأثير انسان در انسان\r\nتحولات زيادى ممكن است به سبب عواملى در انسان ايجاد گردد ، ولى قوىترين اين عوامل فرد انسانى است كه در يك فرد ديگر مىتواند تأثير عظيم ببخشد . اين اصل است كه فعاليت و روش يك روح در روح ديگر سرايت دارد ، خواه موضوع سرايت پليدى و تبه كارى بوده باشد ، و خواه روحانى و نيكويى باشد .\r\nبه همين جهت است كه در منابع معتبر اسلامى مسئله همنشين به طور شگفت انگيزى مطرح شده است .\r\nمتأسفانه اين اصل را امروز به هيچ وجه مراعات نمىكنند ، يك جمله فريبا ميان مردم جوامع امروز رواج گشته است كه مىگويد ، انسان با انسان تفاوتى ندارد ، همه با همديگر برادر و برابرند . اين جمله بدون قيد و شرط در ميان مردم جوامع امروزى كه غير از لذت و سود براى آنها مفهومى نمانده است رها مىكنند ، امروزه كلمه « نه » يا « روى فلان اصل انسانى نمىشود » از ميان رفته است . اصل « هيچ چيز شرط هيچ چيز نيست » نتيجه هايى در انسانها ايجاد مىكند كه اگر كيفرى وجود نداشته باشد به صورت « انسان گرگ انسان است » . درمىآيد ، چنان كه توماس هابس مىگفت .\r\nاگر كيفرى وجود داشته باشد و محاسبات اجتماعى دقيقى در جريان باشد ، انسانها گله هاى بره هستند كه دنبال گرگان راه افتاده‌اند . در هر دو حال انسان به جهت پيوستگى شديد به يكديگر انسان ديگر را تفسير مىكند ، نه اين كه با يكديگر اتحادى داشته باشند .\r\n","description":"","footnote":"","page_name":" 682 ","page_number":706},
  {"content":"\r\n\r\nروى اين زمينه پذيرش خوى و خاصيت يكديگر كه در افراد پيدا مىشود ، از هيچ منطقى پيروى نخواهد كرد .\r\nحقوق و قوانينى كه در اين زمينه وضع مىشود ، نمىتواند هدفى را براى جامعه منظور بدارد .\r\nتفسير ابيات\r\nمعانى در قالب شعر مانند سنگ در فلاخن است كه به هيچ وجه نمىتوان مسير و هدف حقيقى آن را مشخص ساخت .\r\nفرستاده قيصر هنگامى كه به نزد عمر مىرسد . و مقدارى از مطالب روحانى را مىشنود ، خود يكى از سالكين الى الله مىشود .\r\nآرى يك دو جام مىتواند انسانى را از باد پاى حيوانيت تا آستانه انسانيت رسانده ، او را مست و خرم بسازد ، به همين جهت هدفى كه از رسالت قيصرى داشت ، از يادش برفت .\r\nچنين است كه هنگامى كه سيلى به دريا رو مىآورد جزء همان دريا مىشود ، اگر دانه در زير زمين كاشته شد جزء كشت كلى مىگردد .\r\nنان كه يك موجود جامدى است وقتى كه در كالبد مادى بشر آميخته مىشود ، همان نان مرده زنده مىگردد .\r\nموم و هيزم هم كه با آتش تماس مىگيرند ذات تاريك را كه دارا بودند مبدل به شعله هاى روشن مىشود .\r\nسنگ سرمه مقدارى سنگ است كه ساييده شده است ، ولى موقعى كه به ديده گان انسانى ماليده مىشود ، نيرويى براى ديدن انسان مىگردد .\r\nخرّم و شاد باد كسى كه مرده بود و به سقوط مرگبار خود آگاه شد ،\r\n","description":"","footnote":"","page_name":" 683 ","page_number":707},
  {"content":"\r\nو با آگاهى به زندگان پيوست و بالعكس بىچاره آن زنده‌اى كه با مرده نشست و تدريجاً همان زندگى را از دست داد .\r\nاگر تو در قرآن كه كتاب زنده ها است ، فرو رفتى ، و با انبياء الهى كه پيكهاى امين خداوندى هستند تماس گرفتى ، خواهى ديد كه قرآن بيان كنندهء حال انبياء است آن انبياء كه ماهيان درياى خداوندى هستند .\r\nچنان كه اگر قرآن را بخوانى ولى آن را نپذيرى ، در حقيقت انبياء و اولياء را نديده گرفته‌اى ، و از حقيقت آنها اطلاعى نخواهى يافت . و اگر قرآن را بپذيرى و داستانهاى عبرت انگيز آن را مشاهده كنى ، روح تو چنان وسعت به خود مىگيرد كه در قفس احساس تنگى كرده مىخواهد از قفس تن پرواز نمايد .\r\nو اين يك اصل است كه اگر مرغى احساس كند كه در قفس گرفتار شده ، و از آن طرف هم از لذت آزادى در فضاى بىكران اطلاعى داشته باشد ، باز همان قفس را ترجيح بدهد ، بدون ترديد ناشى از نادانى اوست .\r\nانبياء در حقيقت چه كسانى هستند ؟ اينان همان ارواحى هستند كه از قفس مادى بدن رهايى پيدا كرده‌اند . و كيست بتواند انكار كند كه هيچ رهبرى مادامى كه از خويشتن نگذرد و به ما فوق خود گام نگذارد ، نمىتواند در ديگران تأثير كرده آنها را به سوى حق و حقيقت رهنمون بسازد . اينان در شكل قوانين دينى ماها را آواز مىزنند كه راه سلوك الى الله همين است و بس .\r\nآرى هر كس كه در اين دنيا توانسته است از قفس جسمانى برهد ،\r\n","description":"","footnote":"","page_name":" 684 ","page_number":708},
  {"content":"\r\nاو با راه دين اين موفقيت را به دست آورده است . اگر مىخواهى در اين دنيا بنوايى از مزاياى روحانيت برسى ، بايستى از خود دست بردارى و حالت تسليم و زارى در مقابل حق جل و علا بر خود بگيرى و از بيمارى شهرت پرستى نجات پيدا كنى . زيرا شهرت يك زنجير گرانبارى است كه جنبهء مادى انسانى را هر چه بيشتر تقويت نموده ، از آزادى روحى كه بزرگترين نعمت خدا دادى و وسيلهء تكامل شخصيت و رهبرى است باز مىدارد .\r\nاكنون داستانى را براى تو شرح دهم كه شرط فرو رفتن در اين اقيانوس ژرف را بدانى .\r\n","description":"","footnote":"","page_name":" 685 ","page_number":709},
  {"content":"\r\n\r\nقصهء آن بازرگان كه به هندوستان به تجارت مىرفت و پيغام دادن طوطى محبوس به طوطيان هندوستان\r\n\r\n( ( 1547 ) ) بود بازرگانى او را طوطئى\r\nدر قفس محبوس زيبا طوطئى\r\n( ( 1548 ) ) چون كه بازرگان سفر را ساز كرد\r\nسوى هندوستان شدن آغاز كرد\r\n( ( 1549 ) ) هر غلام و هر كنيزى را ز جود\r\nگفت بهر تو چه آرم گوى زود ؟\r\n( ( 1550 ) ) هر يكى را وى مرادى خواست كرد\r\nجمله را وعده بداد آن نيك مرد\r\n( ( 1551 ) ) گفت طوطى را چه خواهى ارمغان\r\nكارمت از خطهء هندوستان\r\n( ( 1552 ) ) گفتش آن طوطى كه آن جا طوطيان\r\nچون ببينى كن ز حال من بيان\r\n( ( 1553 ) ) كان فلان طوطى كه مشتاق شماست\r\nاز قضاى آسمان در حبس ماست\r\n( ( 1554 ) ) بر شما كرد او سلام و داد خواست\r\nوز شما چاره ره و ارشاد خواست\r\n( ( 1555 ) ) گفت مىشايد كه من در اشتياق\r\nجان دهم اين جا بميرم در فراق ؟\r\n( ( 1556 ) ) اين روا باشد كه من در بند سخت\r\nگه شما بر سبزه گاهى بر درخت ؟\r\n( ( 1557 ) ) اين چنين باشد وفاى دوستان\r\nمن در اين حبس و شما در بوستان ؟\r\n( ( 1558 ) ) ياد آريد اى مهان زين مرغ زار\r\nيك صبوحى در ميان مرغزار\r\n( ( 1559 ) ) ياد ياران يار را ميمون بود\r\nخاصه كان ليلى و اين مجنون بود\r\n( ( 1560 ) ) اى حريفان بابت موزون خود\r\nمن قدحها مىخورم از خون خود\r\n( ( 1561 ) ) يك قدح مىنوش كن بر ياد من\r\nگر همىخواهى كه بدهى داد من\r\n( ( 1562 ) ) يا به ياد اين فتادهء خاك بيز\r\nچون كه خوردى جرعه‌اى بر خاك ريز\r\n( ( 1563 ) ) اى عجب آن عهد و آن سوگند كو ؟\r\nوعده هاى آن لب چون قند كو ؟\r\n( ( 1564 ) ) ور فراق بنده از بد بندگيست\r\nچون تو با بد بد كنى پس فرق چيست\r\n( ( 1565 ) ) اى بدى كه تو كنى در خشم و جنگ\r\nبا طربتر از سماع و بانگ چنگ\r\n( ( 1566 ) ) اى جفاى تو ز دولت خوبتر\r\nو انتقام تو ز جان محبوبتر\r\n\r\n","description":"","footnote":"","page_name":" 686 ","page_number":710},
  {"content":"\r\n\r\n\r\n( ( 1567 ) ) نار تو اين است نورت چون بود ؟\r\nماتم اين تا خود كه سورت چون بود ؟\r\n( ( 1568 ) ) از حلاوتها كه دارد جور تو\r\nوز لطافت كس نيابد غور تو\r\nياد آور از محبتهاى ما\r\nحق مجلسها و صحبتهاى ما\r\n( ( 1569 ) ) نالم و ترسم كه او باور كند\r\nوز ترحم جور را كمتر كند\r\n( ( 1570 ) ) عاشقم بر لطف و بر قهرش به جدّ\r\nاى عجب من عاشق اين هر دو ضد\r\n( ( 1571 ) ) و الله ار زين خار در بستان شوم\r\nهمچو بلبل زين سبب نالان شوم\r\n( ( 1572 ) ) اين عجب بلبل كه بگشايد دهان\r\nتا خورد او خار را با گلستان\r\n( ( 1573 ) ) اين نه بلبل اين نهنگ آتشى است\r\nجمله ناخوشهاى عشق او را خوشيست\r\n( ( 1574 ) ) عاشق كل است و خود كل است او\r\nعاشق خويش است و عشق خويش جو\r\n( ( 1575 ) ) قصهء طوطىّ جان زينسان بود\r\nكو كسى كو محرم مرغان بود ؟\r\n( ( 1576 ) ) كو يكى مرغى ضعيفى بىگناه\r\nو اندرون او سليمان با سپاه\r\n( ( 1564 ) ) ور فراق بنده از بد بندگى است\r\nچون تو با بد بد كنى پس فرق چيست ؟\r\n\r\nآيا هميشه عدالت اقتضا مىكند كه بدىها با بدىها مقابله شود ؟\r\nانسان شناسان كه با مفاهيم اخلاقى و حقوقى سر و كار داشته‌اند ، اين مسئله را در لباسهاى گوناگون مطرح مىكنند كه : آيا در مقابل بدىها بايستى بدى كرد تا آدم تبه كار كوبيده شود و اجتماع از دست او در آسايش بوده باشد ، يا اين كه در مقابل بدى بايستى خوبى انجام داد ؟ نبايستى در اين مسئله معظم با ديده گان ساده نگريست ، موضوع اين بحث عميقتر از آن است كه بتوانيم در يك مبحث مختصر آن را روشن بسازيم .\r\n","description":"","footnote":"","page_name":" 687 ","page_number":711},
  {"content":"\r\nدر مفهوم عدالت كه عبارت است از « قرار دادن هر چيز در موقعيت مقررى خود » با اين اصل روبرو مىگرديم كه بايستى پديده ها و شئون انسانى كامل و به طور منطقى ارزيابى شود ، تا بتوان در بارهء آنها مفهوم عدالت را تثبيت نمود . آن گاه اين نتيجه گرفته شود كه آن پديده مخصوص نيكوست ، و به اضافهء نيكو بودن ضرورى است ، تا بتواند مشمول قانون عدالت بوده باشد ، و بالعكس بايستى قباحت يك امر به حدى برسد كه نبودن آن در شئون بشرى لازم جلوه كند ، تا بگوييم اين امر قبيح مطابق قانون عدالت بايستى مورد اجتناب بوده باشد . اگر ما قانون عدالت را به طور منطقى رياضى در نظر بگيريم باز نمىتوان گفت ، مقابل هر كار زشتى بايستى انتقام و كيفر دردناك وجود داشته باشد ، زيرا صدور كارهاى زشت با نظر به انسانها و اختلاف شرايط وجودى شان از نظر علم و جهل و توانايى و ناتوانى بسيار گوناگون مىباشند .\r\nبايستى كيفر در مقابل توانايى و اختيار مقرر شود ، و اما اگر صادر كننده كار زشتى قانون را نداند يا از ارتكاب آن كار زشت چاره ديگرى نداشته باشد ، يا اين كه اگر كيفر مرد بد كار را جرىتر و جسورتر نمايد ، بدون ترديد اين كيفر ناشايست خواهد بود .\r\nچنان كه ممكن است گاهى در بارهء همين اشخاص تحريك و تشويق و واداشتن به احساس شخصيت آنها را از بد كارى باز دارد ، خلاصه يك قاعده ثابت در باره مقابله بدها با بدها ، در روبناى اجتماعات انسانى وجود ندارد بلكه مربوط به وضع اشخاصى است كه كار از آنها صادر مىگردد .\r\nو اما از نظر زير بناى زندگانى اجتماعى و با توجه به جنبهء الهى انسان و مقام شامخ ربوبى ، مسئله دگرگون مىگردد ، زيرا عدالت ذات پاك پروردگار يك صفت گسيخته از ساير صفات الهىاش نيست ، يعنى چنين نيست كه عدالت او مرز مشخصى داشته ، ترحم و محبت او داراى خصوصيتى باشد كه موجب جدايى با ديگرى بوده و هر يك داراى مرز مشخصى بوده باشد . بلكه عدالت و ساير اوصاف ربانى او پيوستگى كامل دارد .\r\nاين مسئله را مىتوان به عنوان نمونه در اشخاص بزرگ كه برشد شخصيت نائل\r\n","description":"","footnote":"","page_name":" 688 ","page_number":712},
  {"content":"\r\n\r\nشده‌اند ، مشاهده كرد . مىبينيم با اين كه گام برداشتن در راه خدمت به انسانها از نظر قوانين اجتماعى يك ضرورت قانونى نيست تا مشمول عنوان عدالت بوده باشد ، با اين حال اين گونه اشخاص كه داراى شخصيت عالى انسانى هستند ، گام مزبور را جزء وظيفه و قانون دانسته ، مسامحه در برداشتن چنين گام را تقصير محسوب نموده مخل عدالت خود مىدانند . او گام را در راه خدمت به انسانها بر مىدارد ، نه از راه ترحم و دل سوزى بلكه از اين جهت كه شخصيت او در مقامى است كه همين قدم را جزء وظيفه دانسته آن را مشمول عدالت مىداند .\r\nدر بارهء عدالت خداوندى اين مسئله در يك درجهء عالىتر مطرح خواهد گشت اگر درست دقت كنيم لطف و عنايت پروردگار با اين كه از نظر مفاهيم عرفى بايستى از عدالت جدا بوده باشد ، ولى از آن جهت كه خداوند آفرينندهء تمام موجودات است خير و صلاح آنها حتى در حدود مزاياى زندگانى مادى و معنوى نه ضرورتهاى آن يكى از واحدهاى عدالت خود قرار مىدهد .\r\nچنان كه در بالا گفتيم : عدالت با نظر به روبناى معمولى زندگانى غير از عدالت در زير بناى الهى زندگانى است . چنان كه عدالت خداوندى در مرتبهء جهان هستى و تنظيم آن ، معنايى غير از معناى حقوق و اخلاقى عدالت را دارد كه به آنها عادت كرده‌ايم .\r\n\r\n( ( 1571 ) ) و الله ار زين خار در بستان شوم\r\nهمچو بلبل زين سبب نالان شوم\r\n\r\nچگونه مىتوان احساس كرد با اين كه ما در زندان بدن محبوسيم مستغرق لطف خداوندى هستيم ؟\r\nمتأسفانه گروهى از انسانها گمان مىكنند كه ما در اين دنيا در قفس بدن در حال ديدن كيفر و شكنجه مىباشيم ، و اين زندگانى براى ما زندگانى تاريكى است .\r\n","description":"","footnote":"","page_name":" 689 ","page_number":713},
  {"content":"\r\nاين توهم است كه ناشى از نادانى به وضع روحى ما در اين زندان است . و اگر كمى بيشتر دقت كنيم خواهيم ديد كه : ما در همين زندان بدن عالىترين رشد انسانى را در هر دوره‌اى از تاريخ ديده‌ايم ، ما شاهد وجود سقراطها هستيم ، ما گاندىها را مىبينيم .\r\nما بالاتر از اينها انبياء و اولياء الله را كه عالىترين قدمها را در اين دنيا در همين قفس برداشته‌اند مشاهده مىكنيم . مگر على بن ابى طالب عليه السلام در همين قفس مادى على بن ابى طالب نبود ؟ مگر ابراهيم خليل و عيسى و محمد عليهم السلام در همين كالبدهاى مادى عالىترين نمونه الهى را به بشريت نشان ندارند ؟ آيا مىتوان گفت : فعاليت روح در اين خاكدان كه نفس انسانى حاصل از همين عناصر را تا بارگاه ربوبى ترقى و اعتلاء مىبخشد ، فعاليت مرغ در قفس افتاده‌اى است كه هيچ نتيجه‌اى ندارد ؟ اى پروردگار بىچون ، اگر روح انسانى با اين اعتلاى لذت بخش كه در اين كالبد به دست مىآورد ، مرغ در قفس افتاده‌اى است پس آن رهايى آزادى در فضاى ملكوتى چه اعتلاى لذت بخشى خواهد داشت .\r\n\r\nعاشقم بر همه عالم كه همه عالم ازوست\r\n\r\nاين بيت را كه اديب نامور ما سعدى گفته است :\r\n\r\nبه جهان خرّم از آنم كه جهان خرم ازوست\r\nعاشقم بر همه عالم كه همه عالم ازوست\r\n\r\nشعر خيالى نيست ، و به اصطلاح جلال الدين يك مضمون عالى و حاكم در جهان هستى است ، نه سنگى كه در فلاخن بگذارد و بىهوده پرتاب كند . اين موضوع هنگامى حقيقت خود را به انسان نشان مىدهد كه متوجه باشد كه چگونه روح خود را با جهان هستى تلفيق مىكند و مطابق هيجان و شوق و عشقى كه به خدا پيدا مىكند ، جهان را به شكل يك معشوق زيبا در مىآورد .\r\nآرى :\r\n\r\nمرا به كار جهان هرگز التفات نبود\r\nرخ تو در نظر من چنين خوشش آراست\r\n\r\n","description":"","footnote":"","page_name":" 690 ","page_number":714},
  {"content":"\r\n\r\n\r\nمن نمىتوانم بگويم : اين يك خيال محض است ، زيرا اگر چشيدن لذت كه ما آن را به هيچ وجه مانند يك نمود فيزيكى نمىبينيم خيال باشد ، اين پديدهء روانى و اين تلفيق هم خيال و وهم بود . اجازه بدهيد در اين مورد هدف زندگانى ايده آل را متذكر شويم ، تا ببينيم آيا اين حالت تلفيق روح با جهان هستى خيال است يا واقعيت دارد ؟\r\nايده آل زندگى\r\n« آرمانهاى زندگانى گذران را از چشمه سار حيات تكامل آبيارى كردن و شكوفا ساختن ، و انسان و جهان را در خود دريافتن ، و شخصيت انسانى را در حركت به سوى ابديت به ثمر رسانيدن » .\r\nآرى انسان آن چنان عظمت روحى را مىتواند بر خود بگيرد كه تمام انسان و جهان را در خود ببيند ، و آن را دريافت كند . آيا چنين نيست كه عظماى مصلح انسانى تمام افراد انسانى را در خود مىيافتند ، و لذت و الم آنها را لذت و الم خود مىديدند .\r\nآيا چنين نيست كه هنرمندان حساس به وجود آورندهء آثار گرانبها ، طبيعت را در خود دريافت كردند و جهان را « اگر چه در حيطه كار خود » در درون خويش دريافتند .\r\nبنا بر اين اگر ما بتوانيم اين عظمت روحى را پيدا كنيم ديگر به قول جلال الدين براى ما زندان و پرواز از زندان تفاوتى نخواهد كرد .\r\nتفسير ابيات\r\nبازرگانى بود و يك طوطى در قفس داشت ، اين بازرگان براى تجارت رهسپار هندوستان مىشود ، تمام وابستگانش دور او را مىگيرند ، بازرگان به آنها مىگويد : براى شما از اين سفر چه تحفه بياورم ؟ هر يكى خواستهء خود را به او ابراز مىكند ، آن بازرگان نيكو هم براى آنها وعده مىدهد كه خواسته آنها را تحصيل خواهد كرد .\r\nنوبت به طوطى محبوس مىرسد ، به طوطى مىگويد ، تو چه تحفه اى\r\n","description":"","footnote":"","page_name":" 691 ","page_number":715},
  {"content":"\r\nاز من مىخواهى ؟ طوطى مىگويد : هنگامى كه به هندوستان رسيدى و هم نوعان مرا ( طوطيان ) را ديدى ، حال مرا به آنها بيان كن ، و بگو از قضاى آسمانى رفيق شما در زندان محبوس است ، و دست كمك به شما دراز كرده ، مىگويد : براى آزادى من چاره‌اى بيانديشيد . به دوستانم بگو طوطى گفته است كه آيا اين انصاف است كه من در فراق شما در زندان بمانم و در همان زندان عمر سپرى كرده و رخت از اين دنيا بر بندم ؟ آيا شايسته است كه شما گاهى در مرغزارهاى سبز و خرم ، و گاهى روى درختها در حال شادى باشيد ، و من در زندان بمانم ؟ آخر مگر نمىدانيد كه ياد آوردن ياران خود امر مباركى است ، مخصوصاً آن ياران كه علاقه شان به همديگر در درجهء عشق مجنون و ليلى بوده باشد ؟ اى دوستان شما در فضاى آزادى در حال خوشى و خرمى و من كاسه هاى خون دل را سر مىكشم . اگر مرا به ياد آورديد قدحى از مىبياد من بنوشيد ، يا به ياد اين افتاده در خاك جرعه‌اى هم به خاك بريزيد . آخر آن پيمانهاى هم نوعانه ما كجاست ؟ وعده هاى وصال شما چه شد ؟ اگر فرض كنيم كه من بنده به جهت بدى شايسته اين هجران و فراق هستم ، اگر شما با من در صدد مقابله به مثل بوده باشيد پس تفاوت ميان ما چه خواهد بود ؟ شما ياران من هستيد ، خشم و پيكار و كينهء شما براى من باصفاتر و خوشگوارتر از هر گونه آهنگ موسيقى است .\r\nاگر شما در حق من جفا كنيد از اقبال دنيا بهتر است ، چنان كه انتقام شما زيباتر از جانى است كه در بدن دارم .\r\nاگر آتش محبوب اين است ، وه كه نور او چه عظمتى دارد ؟ اگر ماتم و اندوهش اين است شادى آن چقدر لذت بخش مىباشد ؟ حلاوتهاى ستم يار را از لطافت نتوان درك كرد ، گاهى مرا به ياد بياوريد ، آن محبتها و همنشينىها و دمسازىهاى ما را مجسم نماييد .\r\n","description":"","footnote":"","page_name":" 692 ","page_number":716},
  {"content":"\r\nاگر اين شكايت را به دهان بياورم مىترسم يار من از ترحم به من جور و جفاى خويش را تقليل بدهد . ولى من به لطف و قهر او به طور جدى عاشقم شگفتا ، من چگونه عاشق اين دو نمود ضد هستم ، سوگند به خدا ، اگر من از اين خارستان رو به بوستان بروم نالان خواهم گشت .\r\nچه شگفت انگيز است كه بلبلى دهان بگشايد ، ولى خارهاى گلستان را بخورد ؟ اين بلبل نيست ، بلكه يك نهنگ آتشين است كه هر چه از عشق ناخوشىها براى او رو بياورد ، همه خوشى و سرور است . زيرا چنين موجودى اگر چه جزء است ولى چون عاشق كل است در حقيقت او خود كل مىباشد . چرا ؟ زيرا اگر خود را درست بشناسد ، عاشق خويشتن خواهد بود ، و اين خويشتن غير از كل چيزى نيست . طوطى جان انسانى بدين سان است ، اما محرم راز شگرف انسانى كو ؟ كجاست ؟ چه مرغى ؟ در ظاهر يك مرغ ضعيف ناتوان ولى در باطن داراى عظمت سليمانى\r\n","description":"","footnote":"","page_name":" 693 ","page_number":717},
  {"content":"\r\n\r\n\r\nصفت اجنحهء طيور عقول الهى\r\n\r\n( ( 1577 ) ) چون بنالد زار بىشكر و گله\r\nافتد اندر هفت گردون غلغله\r\n( ( 1578 ) ) هر دمش صد نامه صد پيك از خدا\r\nيار بىزو شصت لبّيك از خدا\r\n( ( 1579 ) ) زلَّت او به ز طاعت پيش حق\r\nنزد كفرش جمله ايمانهاى خلق\r\n( ( 1580 ) ) هر دمى او را يكى معراج خاص\r\nبر سر تاجش نهد صد تاج خاص\r\n( ( 1581 ) ) صورتش بر خاك و جان در لا مكان\r\nلا مكانى فوق وهم سالكان\r\n( ( 1582 ) ) لا مكانى نى كه در وهم آيدت\r\nهر دمى در وى خيالى زايدت\r\n( ( 1583 ) ) بل مكان و لا مكان در حكم او\r\nهمچو در حكم بهشتى چار جو\r\n( ( 1584 ) ) شرح اين كوته كن و رخ زين بتاب\r\nدم مزن و اللَّه اعلم بالصواب\r\n( ( 1581 ) ) صورتش بر خاك و جان در لا مكان\r\nلا مكانى فوق وهم سالكان\r\n\r\nچگونه يك موجود در ظاهر ناچيز ولى در باطن داراى بزرگترين عظمت مىباشد ؟\r\nپيش از اين در مباحث گذشته گفتيم كه ساختمان حواس و وضع ذهنى ما طورى تعبيه شده است كه با تماس با جهان هستى نمىتوانيم بدون به كار بردن مقوله هاى كميت و كيفيت معلوماتى براى خود بياندوزيم . مخصوصاً مقولهء كميت دخالت عجيبى در تمام شناسايىهاى ما مىكند ، ما عادت كرده‌ايم كه وقتى شنيديم فلان موجود بزرگ است مفاد اين جمله را به اين نحو تعبير كنيم كه موجود مزبور داراى بعد زياد يا وزن زياد يا واحدهاى بيشترى دارد ، خلاصه واحدهاى مناسبى از انواع كميتها را در نظر مىآوريم .\r\n","description":"","footnote":"","page_name":" 694 ","page_number":718},
  {"content":"\r\n\r\nبراى ما يك روز بيش از يك ساعت جلوه مىكند ، و يك ماه بيش از يك روز و قرن پيش از يك ماه و يك سال ، اگر به اين قناعت مىكرديم ، يعنى بيش و كم نمودن زمان را در قلمرو معلومات خود مطرح ساخته با ساير مفاهيم در هم نمىآميختيم ، بسيار به جا بود ، ولى مطلب چنين نيست ، مثلًا ما عمر صد ساله را نه تنها بيش از عمر سى ساله مىدانيم بلكه آن را ارزيابى نابه جا نموده ، مىگوييم : عمر صد ساله از عمر سى ساله بهتر است ، ولى هنگامى كه به حوادث گسترده در اين جويبار زمان دقت مىكنيم ، مىبينيم اين مسئله به طور جدى وجود دارد كه در صد ساله چه مىكنيم ؟ قيافهء مسئلهء كميت عوض مىشود .\r\nو اى كاش افراد بشرى مىتوانستند مقولهء كميت را به طور صحيح ارزيابى نمايند ، تا بدانند كه از نظر كيفيت و هدف و نتيجه ممكن است يك لحظه براى يك موجود از نظر ارزش قابل قياس بگذشت قرنها نبوده باشد . هيچ جاى ترديد نيست كه يك لحظه زندگى در آرمان قابل مقايسه با صد سال زندگى در ناملايم نخواهد بود ، به همين جهت است كه در زندگانى ما محاسبه روى كيفيت يك محاسبه اساسى مىباشد .\r\nمثلًا هنگامى كه مىگوييم نالهء يك مظلوم ضعيف موجب لرزش عرش خداست اين جمله براى ما بسيار نامفهوم جلوه مىكند ، ولى نمىدانيم كه ستمديدهء ضعيف در اين دنيا ناله نمىكند ، بلكه به جهت انقطاع روحى از جهان ماده بالاتر رفته در لا مكان اين ناله را سر داده است ، و همچنين هنگامى كه يك انسان به جهت عظمت روحى توانسته است حالت گرايش صحيحى به خدا پيدا كند او در همه حال و در همه شرايط با بىنهايت سر و كار دارد . پس در جهان روح قرنها مطرح نيست ، بلكه دمى مطرح است كه زمان و فضاى بىكران را زير پا مىگذارد .\r\nتفسير ابيات\r\nهنگامى كه بدون در نظر گرفتن گلايه از دردها ، و بدون اين كه در مقابل نعمتى مانند تجارت كنندگان به نيايش بپردازد ، نغمه‌اى از اعماق روح در آورد ، انعكاسى در هفت گردون ايجاد خواهد كرد ، او در هر\r\n","description":"","footnote":"","page_name":" 695 ","page_number":719},
  {"content":"\r\nلحظه صدها پيغام و صدها قاصد از طرف خدا مشاهده خواهد كرد . او يك يا رب مىگويد ، شصت لبيك در پاسخ آن مىشنود . اگر لغزشى داشته باشد چون به آن لغزش آگاه مىگردد و از اعماق جان به آن تأسف مىخورد از آن اطاعتها كه با خود پرستى يا از روى عادت خالص انجام داده مىشود بهتر است .\r\nو اگر ظاهر او كفر بوده باشد از آن جهت كه در واقع ايمان او مستحكمترين ايمانها است ، لذا اين ظاهر ناخوشايند او مانع از برترى باطن او به تمام باطنها نمىباشد . هر دمى و هر لحظه‌اى در حالت معراج به سوى حق جل و علا است . صورت او در خاك است ولى جانش در لا مكان آن لا مكان كه حتى فوق تصور سالكان مىباشد .\r\nاين آن لا مكانى نيست كه وهم تو بتواند آن را مجسم نمايد ، و در هر لحظه‌اى خيالى در بارهء آن بيانديشد . او نه تنها در لا مكان به پرواز در آمده است ، بلكه مكان و لا مكان تحت فرمان او قرار مىگيرد ، در حديث چنين آمده است كه :\r\n« عبدى اطعنى حتى اجعلك مثلى » .\r\n( اى بندهء من مرا طاعت كن تا تو را مثل خود گردانم ) .\r\nبراى تصديق اين حقيقت كه انسان در اين جهان مادى ممكن است از نظر طبيعى در سختترين شرايط باشد ، ولى روح او اوج متعالى بر خود بگيرد مثالى به نظرم رسيد كه در اينجا متذكر مىگردم :\r\nبرتراند راسل در كتاب « اميدهاى نو » مىگويد :\r\nبوييسيوس كه آخرين گل گلستان تمدن رومى است ، شخصى بود كه اكنون بيشتر به درد زمان ما مىخورد . پس از آن كه عمرى در خدمت دولت و سعى در متمدن كردن پادشاه « گوتها » گذرانيد ، مغضوب و\r\n","description":"","footnote":"","page_name":" 696 ","page_number":720},
  {"content":"\r\nمحكوم به اعدام شد ، در زندان كتاب مهمى به نام « تسلىهاى فلسفه » تصنيف كرد ، در آن كتاب با آرامش عظيم و عقل سليم بدون تشويق خاطر ، چنان كه گفتى هنوز وزيرى است مقتدر ، مسرتهاى سير و تفكر و لذتهاى زيبايى جهان و اميد و آرزوهايى را كه حتى در چنان حالى به آتيهء بشر دارد ، شرح مىدهد . در سراسر دورهء ظلمانى قرون وسطى اين كتاب مورد مطالعه بود و آخرين روح منقح و مصفا شده دنياى قديم را به دورانى خوشتر و سعادتمندتر منتقل كرد » . ( 1 ) \r\n","description":"","footnote":" ( 1 ) اميدهاى نو ، برتراند راسل ، ترجمهء آقاى شايگان ، ص 265 . . ","page_name":" 697 ","page_number":721},
  {"content":"\r\n\r\nديدن خواجه طوطيان را در دشت و پيغام رسانيدن\r\n\r\n( ( 1585 ) ) باز مىگرديم از اين اى دوستان\r\nسوى مرغ و تاجر هندوستان\r\n( ( 1586 ) ) مرد بازرگان پذيرفت آن پيام\r\nكو رساند سوى جنس از وى سلام\r\n( ( 1587 ) ) چون كه تا اقصاى هندوستان رسيد\r\nدر بيابان طوطى چندى بديد\r\n( ( 1588 ) ) مركب استانيد و بس آواز داد\r\nآن سلام و آن امانت باز داد\r\n( ( 1589 ) ) طوطئى ز ان طوطيان لرزيد و پس\r\nاوفتاد و مرد و بگسستش نفس\r\n( ( 1590 ) ) شد پشيمان خواجه از گفت خبر\r\nگفت رفتم در هلاك جانور\r\n( ( 1591 ) ) اين مگر خويش است با آن طوطيك ؟\r\nاين مگر دو جسم بود و روح يك ؟\r\n( ( 1592 ) ) اين چرا كردم ؟ چرا دادم پيام ؟\r\nسوختم بىچاره را زين گفت خام\r\n( ( 1593 ) ) اين زمان چون سنگ و فم آهن و شست\r\nو آن چه بجهد از زبان چون آتش است\r\n( ( 1594 ) ) سنگ و آهن را مزن برهم گزاف\r\nگه ز روى نقل و گه از روى لاف\r\n( ( 1595 ) ) ز انكه تاريكى است و هر سو پنبه زار\r\nدر ميان پنبه چون باشد شرار ؟\r\n( ( 1596 ) ) ظالم آن قومى كه چشمان دوختند\r\nوز سخنها عالمى را سوختند\r\n( ( 1597 ) ) عالمى را يك سخن ويران كند\r\nروبهان مرده را شيران كند\r\n( ( 1598 ) ) جانها در اصل خود عيسى دمند\r\nيك زمان زخمند و ديگر مرهمند\r\n( ( 1599 ) ) گر حجاب از جانها برخاستى\r\nگفت هر جانى مسيح آساستى\r\n( ( 1600 ) ) گر سخن خواهى كه گويى چون شكر\r\nصبر كن از حرص و اين حلوا بخور\r\n( ( 1601 ) ) صبر باشد مشتهاى زيركان\r\nهست حلوا آرزوى كودكان\r\n( ( 1602 ) ) هر كه صبر آورد گردون بر رود\r\nهر كه حلوا خورد واپستر شود\r\n( ( 1603 ) ) صاحب دل را ندارد آن زيان\r\nگر خورد آن زهر قاتل را عيان\r\n( ( 1604 ) ) ز ان كه صحّت يافت از پرهيز رست\r\nطالب مسكين ميان تب در است\r\n\r\n","description":"","footnote":"","page_name":" 698 ","page_number":722},
  {"content":"\r\n\r\n\r\n\r\n( ( 1596 ) ) ظالم آن قومى كه چشمان دوختند\r\nوز سخنها عالمى را سوختند\r\n\r\nسخن كه عالىترين وسيله تفاهم و تمدن و عبادت خداست ممكن است به صورت وحشتناكترين وسيله نابودى در آيد\r\nسخن چيست ؟ عالىترين وسيله تفاهم و عبادت خدا و تعليم و تربيت انسانها . ولى سخن هم مانند ساير وسايل گاهى به صورت خطرناكترين عامل در مىآيد و مىتواند جهانى را به آتش بكشد .\r\nاين اصل جاى ترديد نيست ، ما فقط به يك نمونه اشاره مىكنيم كه چگونه سخن در دوره هاى كنونى ما از آن عنوان وسيله‌اى خود در آمده و به صورت يك هدف بدون معنى در آمده است .\r\nآزادى بيان و دليلهاى چهارگانه آن از جان استوارت ميل\r\nاين آزادى بيان پس از دوران شكنجه و فشارى كه اجتماعات انسانى از مقامات حاكمه به طور عموم يعنى اعم از روحانى و دولت ديده بودند ، مورد حمايت قرار گرفته است .\r\nما در اصل اين آزادى هيچ گونه اعتراضى نداريم ، بلكه به طور عموم و صراحتا مىگوييم كه : انسان بدون آزادى خواه از نظر عقيده و منطقى و خواه از نظر بيان و انتخاب روش زندگانى ، نمىتواند از موجوديت خود بهره بردارى كند . باز از اين اصل كاملًا حمايت مىكنيم كه بدون احتياج به بازى با كلمات ، ما بايستى همين نعمت خدا دادى را در افراد جوامع تقويت كنيم . اما يك مطلب اساسى كه بايستى مطرح شود اين است كه : اولًا آيا اين آزادى موهوم و غير قابل عمل را كه پس از دوره هاى\r\n","description":"","footnote":"","page_name":" 699 ","page_number":723},
  {"content":"\r\nفشار و شكنجه طلايه داران غرب نويد داده و از آن با جدىترين وجه دفاع كرده‌اند ، آيا به صلاح بشريت بوده است يا نه ؟ ما در اين باره بسيار مناسب مىبينيم عبارات آن متفكرى را كه در بحثهاى مربوط به آزادى جديت فوق العاده نموده و به عنوان عالىترين متفكر آزادى در مغرب زمين معروف است نقل كنيم ، و روى آن عبارات كه خلاصه مقاصد تمام آزادى طلبان را نمودار مىسازد بررسى خود را انجام بدهيم .\r\nاين متفكر جان استوارت ميل متفكر معروف انگليسى است . مىگويد :\r\nادعا نمىكنم كه آزادى به وسيعترين وجهش كه بيان همه عقايد و افكار ممكن باشد ، به وضع فساد انگيز كثرت فرق و مذاهب فلسفى و دينى خاتمه بدهد . حقايقى كه مردم تنگ نظر با تعصب بدان معتقدند ، در بسيارى موارد بيان و تبليغ خواهد شد ، و ميزان عمل قرار خواهد گرفت به شدتى كه گويى حقيقت ديگرى در جهان موجود نيست ، و يا لااقل حقيقتى كه بتواند در آن مؤثر واقع شود و محدود كند وجود ندارد . . . . سپس مىگويد چهار دليل آزادى بيان را به اختصار ذكر مىكنيم :\r\nاول - آن كه اگر عقيده‌اى را مجبور به خاموشى كنيم ، آن عقيده ممكن است حق باشد و اگر منكر اين شويم قضاوت خود را مصون از خطا پنداشته‌ايم .\r\nدوم - هر چند عقيده خاموش شده باطل باشد ممكن است كه قسمتى از حقيقت را شامل باشد ، و اغلب چنين است ، و چون عقيده رايج يا عموم در هر موضوعى ، هرگز تمام حقيقت نيست ، تنها با بر خورد عقايد مخالف است كه همه حقيقت فرصت تجلى خواهد يافت .\r\nسوم - اگر هم عقايد مقبول نه تنها بر حق باشند ، بلكه همه حقيقت باشند ، اگر پيوسته آن را بمبارزه نطلبند اعتقاد اغلب معتقدان بدان ، از نوع غير عقلى خواهد بود ، و از اساس عقلانى آن بىخبر خواهند ماند .\r\nچهارم - مفهوم حقيقى اعتقاد آنها نيز در معرض خطر ضعف و تباهى خواهد بود ، و اثر حياتى خود را در منش و در رفتار آنان از دست خواهد داد . اين اعتقاد\r\n","description":"","footnote":"","page_name":" 700 ","page_number":724},
  {"content":"\r\nتنها ايمان رسمى شخص خواهد گرديد ، و قدرت نيكى كننده آن را از ميان خواهد رفت و زمين را كه بايد در آن اعتقاد واقعى مبتنى بر ايمان يا عقل جاى گزيند به بىهوده اشغال خواهد كرد . ( 1 )  در عبارات اولى استوارت ميل به خوبى متوجه مىشود كه آزادى بيان در وسيعترين وجهش نمىتواند از توسعهء اختلافات گوناگون جلوگيرى نمايد ، چنان كه از عبارات ديگر او هم در همين كتاب به خوبى بر مىآيد كه آزادى توانايى متشكل و هماهنگ كردن عقايد را ندارد ، لذا احساس مىشود كه ايشان هم مانند ساير متفكرين خردمند آزادى بيان را مانند آزادى تفكر هدف به طور مطلق معرفى نمىكنند ، بلكه همين مطلب از استدلالات چهارگانه ايشان نيز كه نقل نموديم مشاهده مىشود .\r\nاكنون مىپردازيم به دليلهاى چهارگانه‌اى كه استوارت با كمال آزادى و صراحت و قدرت استدلال بيان كرده است ، تا ببينيم كه اين دليلها تا چه حدود صحيح و منطقى است ؟ و نتيجهء صحيح آنها چيست ؟ دليل اول كه استوارت ميل اقامه مىكند اين است كه ما اگر نگذاريم عقيده‌اى با آزادى بيان شود آن عقيده را خاموش ساخته‌ايم ، و اگر ما به اين اصل يقين داشته باشيم كه ممكن است ما در تشخيص حقيقت به خطا رفته باشيم ، در اين موقع اين احتمال كه ما حقيقتى را از آشكار شدن جلوگيرى كرده‌ايم تقويت خواهد شد .\r\nاين استدلال بسيار صحيح و متين است ، ولى بايستى اين نكته را هم فراموش نكنيم كه اين استدلال به طور وضوح وسيله بودن آزادى بيان را به رسيدن به حقايق اثبات مىكند . نه اين كه خود هدف مستقل بوده باشد .\r\nدر اين هنگام ما مجبوريم ميان آن حقيقت كه در عقيدهء مفروضه احتمال مىدهيم و ميان بروز اختلاف كه ممكن است تلفاتى را در بر داشته باشد مقايسه و ارزيابى منطقى انجام بدهيم ، زيرا مىدانيم كه حقيقت داراى يك نمود روشن در ميان تاريكىها\r\n","description":"","footnote":" ( 1 ) در آزادى ، ص 121 - 123 ، جان استوورات ميل . . ","page_name":" 701 ","page_number":725},
  {"content":"\r\nنيست كه آن را مجزا ساخته و به افراد بشرى عرضه كنيم ، بلكه حقيقت در هر مرتبه‌اى كه بوده باشد قابل ارزيابى نسبى مىباشد .\r\nمثلًا در موقع رو در رو ايستادن دو سپاه براى جنگ و پيكار ، اگر من آگاه شوم كه نيروى دشمن زيادتر از نيروى سپاه ماست ، ولى سپاه ما با يك ارزيابى كه در بارهء نيروى دشمن انجام داده است داراى يك وضع روانى است ، كه خواهد توانست به دشمن پيروز شود .\r\nاگر در اين فرض من اين حقيقت را بگويم كه نيروى سپاه دشمن از نيروى ما بيشتر است . و با اين بيان روحيهء افراد سپاه را با شكست مواجه بسازم ، اين حقيقت گويى نيست ، زيرا حقيقت را با تمام شرايط محيط و موجود بايستى منظور كرد . و همچنين است در ساير موارد كه مطلبى به عنوان يك حقيقت بيان مىشود ، ولى با نظر به عوامل ديگر كه براى گوينده روشن نيست ، آن واقعه حقيقت بودن خود را از دست خواهد داد . به اضافهء اين كه آن كدامين حقيقت است كه اگر ماهرانه و با تأملات كافى و تدريجاً با ملاحظه تمام شرايط بيان شود موقعيت خود را در نيابد ؟ خلاصه راه حقيقت گويى با فرض اين كه حقيقت بوده باشد ، منحصر به يك بيان صريح برنده نمىباشد ، مانند دوايى كه ممكن است بسيار زننده باشد و بايستى آن را تدريجاً به بيمار آشنا ساخت .\r\nدليل دوم - نيز به نوبت خود داراى واقعيتى است ، زيرا اگر ما عقيدهء رايج و عموم را هميشه حقيقت بپنداريم ، هيچ گونه پيش رفتى براى ما امكان پذير نخواهد بود . ولى چنان كه در دليل اول گفتيم اين ابراز حقيقت براى انسانها و براى زندگانى منطقى آنهاست و ابراز حقيقت منافاتى با اعمال منطق در چگونگى آن ندارد .\r\nدليل سوم استوارت روى اين فرض است كه عقايد رايجه همه حقيقت بوده باشد ، باز در اين صورت آزادى بيان منطقى مىباشد ، به اين دليل كه عقيده هر اندازه هم كه حقيقت بوده باشد ، هنگامى كه از كاوش و انتقاد در امان باشد ، معتقدين به آن عقيده از تازگى آن برخوردار نخواهند بود ، و به عبارت ديگر عقيدهء مزبور در روان انسانى\r\n","description":"","footnote":"","page_name":" 702 ","page_number":726},
  {"content":"\r\nمانند قشر كهنه‌اى رسوب يافته منشأ اثر زنده نخواهد بود .\r\nاين مطلب از يك نظر كليت ندارد ، زيرا همهء ما از دوران كودكى به يك عده اصول يقين داريم . و يقين ما هم به مرتبهء اعتقاد رسيده است ، مانند اصل دفاع از زندگانى يا اصول هم زيستى يا بعضى از مسائل رياضى بديهى .\r\nبنا بر اين بسيار مناسب بود كه استوارت ميل اين دليل را تقييد مىكرد به عقايدى كه دائماً در معرض نظريات گوناگون قرار مىگيرد . ولى در عين حال حقيقت بودن خود را از دست نمىدهد .\r\nپس اين دليل فقط نظر به تازه گرايى انسانى دارد كه به نوبت خود يك حالت روانى معمولى انسانها است ، ولى چنان كه در جايش اثبات شده است ، اين تازه گرايى اگر از جهات ديگر اشباع شود ، به طورى كه مقدمه بروز كينه توزىها نشود ، منطقىتر خواهد بود .\r\nبا اين حال اعتراض فوق به جاى خود درست است كه اگر هم آزادى بيان در اين موارد به عنوان دوا بوده باشد ، ممكن است اين دوا را تدريجاً به بيمار تجويز نمود ، نه يك دفعه كه روان او را مختل بسازد .\r\nاين تازه گرايى كه در روح انسانى تشخيص داده شده است مىتواند در تطبيق آن چه را كه حقيقت واقعى تشخيص داده است ، اشباع شود ، نه اين كه آن حقيقت را مشكوك بسازد . زيرا اين مطلب را هم ما نبايستى از نظر دور بداريم كه عرضهء هر گونه نظريه در مقابل هر گونه حقيقت معمولًا باعث ايجاد ترديد مىشود اگر چه افكار بزرگ يا از اين ترديدها در امانند و يا از مضرات آن .\r\nو به هر حال باز ملاحظه مىشود كه اين دليل استوارت هم جنبهء وسيله بودن آزادى بيان را مىرساند ، نه هدف مطلق بودن آن را ، يعنى وسيله‌اى است براى تازه داشتن عقايد و جريان طبيعى آنها .\r\n","description":"","footnote":"","page_name":" 703 ","page_number":727},
  {"content":"\r\nاين نكته را هم بايستى در نظر گرفت كه تحقيق دائمى در عقايد كه بتواند جنبهء عقلانى بودن آنها را حفظ نمايد ، غير از اين است كه اشخاصى عقايدى را به عنوان حقيقت عرضه نمايند . زيرا در صورت اول تلفات كمتر و نتيجه‌اى را كه استوارت ميل منظور كرده است ، بدون حاصل مىگردد .\r\nدر صورتى كه در شق دوم چون بيان كننده آن را به عنوان حقيقت مطرح نموده ، و ضمناً ديگران را تخطئه مىكند ، به اضافه امكان كينه توزى ممكن است منظور استوارت عملى نشود ، براى اين كه ممكن است حقيقت مفروضه مشكوك يا مردود شناخته شود و هم مسئلهء باطلى با بيان زيبايى افكار را به خود مشغول بدارد .\r\nدليل چهارم - كه دامنه دليل سوم است ، مىگويد : در اثر نداشتن مبارزه عقايد شخص فرسودگى پيدا كرده و ممكن است جنبهء حياتى خود را از دست بدهد و به صورت يك ايمان شخصى در آيد .\r\nاين دليل هم به نوبت خود شايستهء توجه مىباشد ، ولى چنان كه در توضيح و تحليل دليل سوم گفتيم : غالباً از ابراز عقايد مخالف به عنوان صحت و درستى مطلق در مقابل غلط ابراز مىگردد ، بدين جهت باز مسئلهء كينه توزى و تعصب و تلفات كار خود را از سر خواهد گرفت .\r\nولى همواره به عنوان جريان روانى نه تنها عقايد بلكه مىتوان گفت : بررسى و كاوش در هر گونه معلومات يكى از عالىترين وسايل پيش رفت و تازه نگاه داشتن جريانات روحى ما مىباشد .\r\nاين ادله را كه استوارت ميل با تمام مهارت بيان نموده است ، با آن جريانات اجتماعى و ادبى و دينى و سياسى كه از زمان ايشان به اين طرف رخ داده است ، نتوانسته است براى آزادى بيان مجوز صد درصد نشان بدهد ، به اضافه اين كه راه معقولترى مىتوان براى آزادى بيان اگر چه باطل محض بوده باشد مطرح كرد ، به عقيدهء ما اين راه مطرح كردن هر گونه تفكر و عقيده با دواير متخصص فن بايد بوده باشد ، آن چه كه\r\n","description":"","footnote":"","page_name":" 704 ","page_number":728},
  {"content":"\r\nمربوط به علوم انسانى است بايستى با انسان شناسان شرق و غرب كه در بارهء انسان حقيقتاً تخصص پيدا كرده‌اند در ميان گذاشته شود ، پس از آن كه يك مطلب به عنوان حقيقتى مورد تصديق قرار گرفت ، هيچ گونه ممنوعيت در بيان رسمى آن نمىتواند وجود داشته باشد ، چنان كه در ساير علوم مربوطه به جهان طبيعت چنين است .\r\nيعنى مثلًا يك نظريهء فيزيكى تا امروز براى كسانى مطرح مىشود كه حق قضاوت در آن داشته باشند ، و پس از آن نوبت آزمايشات عملى فرا مىرسد ، هنگامى كه از نظر آزمايش نيز درست در آمد ، آن گاه نوبت بيان و ورود در معلومات كلاسيكى مىرسد .\r\nولى متأسفانه در قلمرو انسانى با اين عظمتش و با اين دشوارى مسائلش هر كس خود را صاحب نظر در آن مىبيند ، و در بيان نظريهء خود هم از آزادى كامل « به اصطلاح خودشان » بهره ور مىباشد ، يا حد اقل مانند استوارت ميل متفكرى از آن دفاع مىكند .\r\nاستوارت ميل از اين بىچارگى كه امروزه دامن گير بشر شده و از هدف زندگانى مىپرسد ، و مرگ را با زندگانى از نظر بىهوده بودن زندگى يكى مىداند ، اطلاعى نداشته است .\r\nاين نتيجهء همان آزادى بىمحاسبهء بيان است كه هر كس هر مزخرف و موهومى را كه به مغزش آمده است ، به عنوان يك حقيقت ، با تكيه به كلمهء آزادى در افكار انسانها سرازير كرده است .\r\nو ما هر روز به قول جلال الدين شاهد هزاران آتشى هستيم كه به پنبه زارهاى فطرتهاى پاك آدمى زادگان مىافتد ، و آنها را شعله ور مىسازد ، و راه را براى بازيگران نيرومند هموار مىكند .\r\n","description":"","footnote":"","page_name":" 705 ","page_number":729},
  {"content":"\r\n\r\nتفسير ابيات\r\nبر گرديم داستان خود را تكميل كنيم ، بازرگان پيامهاى خويشاوندان و همچنان پيام طوطى را در نظر مىگيرد كه در هندوستان به صاحبان آنها برساند ، هنگامى كه به اقصاى هندوستان مىرسد ، چند عدد طوطى را در آن جا مىبيند ، مركب خود را متوقف ساخته سلامى كرده و امانت طوطى را به آنها مىرساند . هنگامى كه پيام طوطى را مىگويد ، يك طوطى از دستهء طوطيان هندوستان مىافتد و نفسش به پايان مىرسد و مىميرد .\r\nبازرگان از گفتن پيام پشيمان مىگردد ، با خود مىگويد : باعث كشته شدن اين حيوان بىتقصير شدم .\r\nمگر اين طوطى كه در هندوستان زندگى مىكند با آن طوطى كه در شهر ماست خويشاوندى دارد ؟ مگر اين دو طوطى يك روح در دو كالبد بودند ؟ بىچاره طوطى كه با آتش سخن جان او را سوختم .\r\nآرى اين زبانى كه ما در دهان داريم مانند سنگ ، و دهان مانند آهن است كه بدون محاسبه و براى خوشايند بودن يا به اصطلاح امروزه « آزادى بيان » آن دو را به همديگر مىزنيم ، آتشى زاييده مىشود و دنيايى را كه به منزلهء پنبه زارى در مقابل آتش است شعله ور مىسازد .\r\nاگر ارتباط شديد انسانها را با يكديگر و مقدار تأثير هر انسان را در فرد ديگر ، ملاحظه كنيم ، خواهيم ديد : مانند اين است كه انسان مطلبى را كه مىگويد ، در تاريكى شراره‌اى را ايجاد مىكند ، و در حالى كه تمام محيط پر از مادهء قابل احتراق است رها مىكند .\r\n","description":"","footnote":"","page_name":" 706 ","page_number":730},
  {"content":"\r\nآرى ، ستمگرانند آن گروهى كه چشمهاى خود را بر هم گذاشته سخنهايى گفتند ، و جهانها را به آتش كشيدند .\r\nما بايستى اين نكته را در نظر بگيريم كه در مسئله تأثير بيان در شئون انسانى جنبهء كميت را نبايستى مورد توجه قرار بدهيم ، بلكه يك بيان ناچيز ممكن است باعث هزاران تلفات بوده باشد ، چنان كه يك بيان منطقى و انسانى ممكن است دنيايى را به بهشت مبدل بسازد .\r\nمخصوصاً با در نظر داشتن اختلاف تحولات در روح انسانها كه گاهى سخنى مانند نفخه عيسى عليه السلام روح را زنده مىكند ، و گاهى ساقط كنندهء موجوديت روح مىگردد .\r\nآرى ، سخنها گاهى زخماند ، گاه ديگر مرهم ، اگر حجاب ماده و جريان آن از روى جانها بر مىخاست ، و پرده از روى اين تاريكىها برداشته مىشد آن موقع مىفهميديم كه جان انسانى چگونه حساس مىباشد .\r\nاگر بخواهى از سخن بهره مند شوى ، بايستى در سخن گفتن تأمل كنى ، تا با ورزيدگى فكرى سخنى از تو صادر شود كه سودمند بوده ضررى نداشته باشد .\r\n\r\nمزن بىتأمل بگفتار دم\r\nنكو گوى اگر دير گويى چه غم\r\n\r\nتو كه مىخواهى با شتاب زدگى خواسته هاى خود را اشباع كنى ، مانند آن كودك هستى كه بدون مقدمات طبيعى و منطقى مىخواهد همواره حلوا بخورد و دهان خود را شيرين بسازد ، ولى تو بايد در خواسته هايت صبر و شكيبايى داشته باشى .\r\nاگر كسى تحمل كند و با شكيبايى و تأمل همه جانبه اقدامى در زندگانى مادى و معنوى خود نمايد ، اگر چه آن اقدام تلخ و ناگوار بوده باشد ولى از آن جهت كه اقدام مزبور عاقلانه و از روى خرد و جان صورت\r\n","description":"","footnote":"","page_name":" 707 ","page_number":731},
  {"content":"\r\nگرفته است ، آن اقدام تلخ اگر زهر قاتل هم بوده باشد آسيبى نخواهد داشت . براى بهبودى از بيمارى روحى آن قدر بايستى پرهيز نمايى تا بتوانى به بهبودى كامل نائل شوى .\r\nهنگامى كه بهبودى كامل يافتى ، ديگر براى تو پرهيز وجود ندارد ، در صورتى كه كسى كه در حال بيمارى طالب چيزهاى خوشايند بوده باشد ، بيمارى او از آن جهت كه پرهيز نمىكند بهبودى نخواهد داشت .\r\n","description":"","footnote":"","page_name":" 708 ","page_number":732},
  {"content":"\r\n\r\n\r\nتفسير قول شيخ فريد الدين عطار قدس سره :\r\nتو صاحب نفسى اى غافل ميان خاك خون مىخور\r\nكه صاحب دل اگر زهرى خورد آن انگبين باشد\r\n( ( 1605 ) ) گفت پيغمبر كه اى صاحب جرى\r\nهان مكن با هيچ مطلوبى مرى\r\n( ( 1606 ) ) در تو نمروديست در آتش مرو\r\nرفت خواهى اوّل ابراهيم شو\r\n( ( 1607 ) ) چون نه‌اى سبّاح ( 1 )  و نى دريائيى\r\nدر ميفكن خويش از خود رائيى\r\n( ( 1608 ) ) او ز قعر بحر گوهر آورد\r\nاز زيانها سود بر سر آورد\r\n( ( 1609 ) ) كاملى گر خاك گيرد زر شود\r\nناقص ار زر برد خاكستر شود\r\n( ( 1610 ) ) چون قبول حق بود آن مرد راست\r\nدست او در كارها دست خداست\r\n( ( 1611 ) ) دست ناقص دست شيطان است و ديو\r\nز انكه اندر دام تلبيس است و ديو\r\n( ( 1612 ) ) جهل آيد پيش او دانش شود\r\nجهل شد علمى كه در ناقص رود\r\n( ( 1613 ) ) هر چه گيرد علتى علت شود\r\nكفر گيرد كاملى ملت شود\r\n( ( 1614 ) ) اى مرى كرده پياده با سوار\r\nسر نخواهى برد اكنون پاى دار\r\n\r\nروايت\r\n« رحم الله امرأ عرف قدره و لم يتجاوز طوره » ( 2 )  ( خدا رحمت كند مردى را كه در بارهء خود محاسبه نموده و خويشتن را ارزيابى كرده از اندازهء خود تجاوز ننمايد ) .\r\n","description":"","footnote":" ( 1 ) سباح شناور ، دريانورد . .  ( 2 ) روايت فوق از امير المؤمنين عليه السلام نقل شده است . . ","page_name":" 709 ","page_number":733},
  {"content":"\r\n\r\n\r\n( ( 1606 ) ) در تو نمروديست در آتش مرو\r\nرفت خواهى اول ابراهيم شو\r\n\r\nبدون ارزيابى دقيق در بارهء خويشتن وارد شدن در نوسانات زندگى با موفقيت همراه نخواهد بود\r\nاگر با يك نظر دقيق در زندگانى تأمل نماييم ، خواهيم ديد به يك اعتبار مىتوان گفت : زندگانى يعنى تلفيق روح با ماده و به وجود آوردن محصولى از ميان اين تلفيق .\r\nاز يك مثال ساده اين مسئله را شروع مىكنيم : ساختمان حياتى زنبور عسل طورى است كه هنگامى كه با گياهان يا گلهاى تلخ تلفيق مىشود ، و به اصطلاح به تكاپو بر مىخيزد ، مبدل به عسل مىشود . اگر گاو در اين صدد بر آيد كه آن هم مانند زنبور عسل آن ماده شيرين و خوشگوار را توليد كند ، به هر حال تا ميليارد سال هم زندگى كند و نقشه بكشد به اين هدف نائل نخواهد گشت .\r\nانسان از يك جهت بسيار شبيه به اين مثال است ، بايستى روح انسانى براى تكاپو با ماده آن چنان آماده باشد كه خود مىخواهد ، و اگر اين آمادگى طبيعى را نداشته باشد ، مانند اين است كه به يك نابينا بگوييد : شما موظفيد كه دانهء الكترون را ببينيد و مشاهده خود را به ما توضيح بدهيد .\r\nاين همان مقدار امكان ناپذير است كه به يك انسان كه دانايى را دوست دارد ، ولى از آن طرف در شهوات حيوانى غرق گشته است ، بگوييد : در بارهء لذت علم با ما صحبت بدار .\r\nزيرا روح او در اين حال مانند ساختمان زندگى گاو است در مقابل عسل كه\r\n","description":"","footnote":"","page_name":" 710 ","page_number":734},
  {"content":"\r\n\r\nزنبور توليد مىكند .\r\nدر نتيجه براى اين كه انسان گامى در راه آرمان بر دارد ، لازم است كه روح خود را آمادهء گام برداشتن بنمايد .\r\n\r\nذره را تا نبود همت عالى حافظ\r\nطالب چشمه خورشيد درخشان نشود\r\n\r\nتمايلات زود گذر براى هر شخصى در باره هر موضوعى دست مىدهد ، ولى خود انسان گاهى احساس مىكند كه وضع روانى يا توانايى مادى او اجازهء ورود به آن موضوع را نمىدهد ، و گاهى تمايل به حدى شديد مىشود كه انسان از ارزيابى خود غافل مىگردد و به قول جلال الدين پيش از آن كه احراز كند كه ابراهيم است به آتش گام مىگذارد و پيش از آن كه احراز كند كه در دستش عصاى موسوى وجود دارد ، به مبارزه ساحرين زبردست مىرود .\r\nپس براى رسيدن به آرمانها كه مستلزم تلفيق روح با ماده و شئون آن ، و همچنين تصفيهء روح از ماديات مىباشد ، پيش از همه چيز بايستى هماهنگى روح را با فعاليتى كه در پيش دارد احراز كرد .\r\nتفسير ابيات\r\nپيغمبر فرموده است كه : اى افرادى كه به يك موضوع تمايل مىورزيد در هيچ مطلوبى به مجادله و زورگويى خود را مجبور نكنيد .\r\nمادامى كه نفس خود را مانند نمرودى مىبينى ، در آتش قدم مگذار ، زيرا آتش تو را خواهد سوخت . اگر مىخواهى به آتش به روى ، بايد اول روح خود را از سنخ روح ابراهيم خليل بسازى .\r\nآرى كسى كه شناور و دريانورد نيست ، نبايد خود را در امواج سهمگين دريا به خطر بيافكند . آن دريانورد است كه مىتواند از اعماق دريا گوهرهاى گرانبها استخراج كند ، و هر چه كه ناراحتى و تلخى در اين راه بكشد و آسيبها ببيند ، بالاخره چون وارد كار است سودى خواهد\r\n","description":"","footnote":"","page_name":" 711 ","page_number":735},
  {"content":"\r\nآورد . حتى از خود تلاش و كوشش حقايق تازه ترى را فرا خواهد گرفت .\r\nاگر يك انسان كامل خاك را مورد تمايل قرار بدهد ، يعنى با ناچيزترين پديده در زندگانى خود كارى را شروع كند ، اين خاك بالاخره در دست او كار طلا را خواهد كرد و بالعكس آدم ناقص به جهت نادانى خود ممكن است طلاهايى را در اختيار داشته باشد ، ولى چون ارزش آنها را نمىداند و يا مواردى كه آن طلاها را بايستى به كار ببندد نمىداند ، لذا ممكن است غير از نابود ساختن همان طلاها نتيجه‌اى به دست نياورد . از آن جهت كه مرد حقيقت خود حق را واقعاً پذيرفته و جانش از شعاع حق فروزان شده است ، در حقيقت دست او دست خدايى است .\r\nآرى دستهاى ناقص انسانى مانند دست شيطان و ديو است كه هرگز به سود خود و ديگران حركت نخواهد كرد ، زيرا چنين دستها از هيچ يك از اصول واقعى تبعيت نمىكند ، بلكه همواره در دامهاى فريبنده و شبهه و تبه كارى خود را جلوه گر مىسازد .\r\nاگر يك انسان برشد واقعى خود برسد ، و واقعاً مرد خدا بوده باشد اگر هم جهلى به او رو نمايد به مفاد آيهء :\r\n« الله وَلِيُّ اَلَّذِينَ آمَنُوا يُخْرِجُهُمْ مِنَ اَلظُّلُماتِ إِلَى اَلنُّورِ » 2 : 257 ( 1 )  همان جهل آگاهانه مبدل به علم خواهد گشت زيرا او هميشه در اعماق جانش اين نيايش را دارد كه :\r\n« و قل رب زدنى علما » ( 2 )  ( خداوندا در علم من بيفزا )\r\n","description":"","footnote":" ( 1 ) سوره بقره ، آيهء 259 . .  ( 2 ) سورهء طه ، آيهء 114 . . ","page_name":" 712 ","page_number":736},
  {"content":"\r\nپس از آن هر چه كه به عنوان علت بگيرد واقعاً علت است ، و هر حقيقتى را به همان عنوان كه منظور مىكند با واقعيت تطبيق مىكند ، اگر مرد كامل كفر را مورد توجه قرار بدهد ، پلى است كه مىخواهد از آن رو بايمان عبور مىكند .\r\nبالاخره ، اى پياده بىچاره با سواران در جنگ و مجادلت اصرار مكن ، از راه در خواهى ماند . بلى كوشش كن تا خود هم سوار شوى .\r\n","description":"","footnote":"","page_name":" 713 ","page_number":737},
  {"content":"\r\n\r\nتعظيم كردن ساحران موسى عليه السلام را كه اول تو عصا بيانداز\r\n\r\n( ( 1615 ) ) ساحران در عهد فرعون لعين\r\nچون مرى كردند با موسى ز كين\r\n( ( 1616 ) ) ليك موسى را مقدم داشتند\r\nساحران او را مكرم داشتند\r\n( ( 1617 ) ) ز انكه گفتندش كه فرمان آن توست\r\nگر تو مىخواهى عصا بفكن نخست\r\n( ( 1618 ) ) گفت نى اول شما اى ساحران\r\nافكنيد آن مكرها را در ميان\r\n( ( 1619 ) ) اين قدر تعظيم ايشان را خريد\r\nو از مرى آن دست و پاهاشان بريد\r\n( ( 1620 ) ) ساحران چون قدر او نشناختند\r\nدست و پا در جرم آن درباختند\r\n( ( 1621 ) ) لقمه و نكته است كامل را حلال\r\nتو نه‌اى كامل مخور مىباش لال\r\n( ( 1622 ) ) تو چو گوشى او زبان نى جنس تو\r\nگوشها را حق بفرمود انصتوا\r\n( ( 1623 ) ) كودك اول چون بزايد شير نوش\r\nمدتى خامش بود او جمله گوش\r\n( ( 1624 ) ) مدتى مىبايدش لب دوختن\r\nاز سخن گويان سخن آموختن\r\nتا نياموزد نگويد صد يكى\r\nور بگويد حشو گويد بىشكى\r\n( ( 1625 ) ) ور نباشد گوش تىتى مىكند\r\nخويشتن را گنگ گيتى مىكند\r\n( ( 1626 ) ) كرّ اصلى كش نبود آغاز گوش\r\nلال باشد كى كند در نطق جوش\r\n( ( 1627 ) ) ز انكه اول سمع بايد نطق را\r\nسوى منطق از ره سمع اندر آ\r\n( ( 1628 ) ) ادخلوا الابيات من ابوابها\r\nو اطلبوا الارزاق من اسبابها\r\n( ( 1629 ) ) نطق كان موقوف راه سمع نيست\r\nجز كه نطق خالق بىطمع نيست\r\n( ( 1630 ) ) مبدع است و تابع استاد نى\r\nمسند جمله و را اسناد نى\r\n( ( 1631 ) ) باقيان هم در حرف هم در مقال\r\nتابع استاد و محتاج مثال\r\n( ( 1632 ) ) زين سخن گر نيستى بيگانه اى\r\nدلق و اشكى گير و جو ويرانه اى\r\n( ( 1633 ) ) ز ان كه آدم زا عتاب از اشك رست\r\nاشك تر باشد دم توبه پرست\r\n( ( 1634 ) ) بهر گريه آمد آدم بر زمين\r\nتا بود گريان و نالان و حزين\r\n\r\n","description":"","footnote":"","page_name":" 714 ","page_number":738},
  {"content":"\r\n\r\n\r\n( ( 1635 ) ) آدم از فردوس و از بالاى هفت\r\nپاى ماچان از براى عذر رفت\r\n( ( 1636 ) ) گر ز پشت آدمى وز صلب او\r\nدر طلب مىباش هم در طُلب او\r\nتو چه دانى ذوق آب اى شيشه دل\r\nز انكه همچون خر شدى تو پا به گل\r\n( ( 1637 ) ) ز آتش دل و آب ديده نقل ساز\r\nبوستان از ابرو خورشيد است تاز\r\n( ( 1638 ) ) تو چه دانى ذوق آب ديده گان\r\nعاشق نانى تو چون ناديدگان\r\n( ( 1639 ) ) گر تو اين انبان ز نان خالى كنى\r\nپر ز گوهرهاى اجلالى كنى\r\n( ( 1640 ) ) طفل جان از شير شيطان باز كن\r\nبعد از آنش با ملك انباز كن\r\n( ( 1641 ) ) تا تو تاريك و ملول و تيره اى\r\nدان كه با ديو لعين همشيره اى\r\n( ( 1642 ) ) لقمه‌اى كان نور افزود و كمال\r\nآن بود آورده از كسب حلال\r\n( ( 1643 ) ) روغنى كايد چراغ ما كشد\r\nآب خوانش چون چراغى را كشد\r\n( ( 1644 ) ) علم و حكمت زايد از لقمهء حلال\r\nعشق و رقت زايد از لقمه حلال\r\n( ( 1645 ) ) چون ز لقمه تو حسد بينى و دام\r\nجهل و غفلت زايد آن را دان حرام\r\n( ( 1646 ) ) هيچ گندم كارى و جو بر دهد ؟\r\nديده‌اى اسبى كه كرهء خر دهد ؟\r\n( ( 1647 ) ) لقمه تخم است و برش انديشها\r\nلقمه بحر و گوهرش انديشها\r\n( ( 1648 ) ) زايد از لقمهء حلال اندر دهان\r\nميل خدمت عزم سوى آن جهان\r\nزايد از لقمهء حلال اى مه حضور\r\nدر دل پاك تو و در ديده نور\r\nاين سخن پايان ندارد اى كيا\r\nبحث بازرگان و طوطى كن به پا\r\n\r\nآيه\r\n« قالُوا يا مُوسى إِمَّا أَنْ تُلْقِيَ وَإِمَّا أَنْ نَكُونَ أَوَّلَ مَنْ أَلْقى . قالَ بَلْ أَلْقُوا فَإِذا حِبالُهُمْ وَعِصِيُّهُمْ يُخَيَّلُ إِلَيْه مِنْ سِحْرِهِمْ أَنَّها تَسْعى » 20 : 65 - 66 ( 1 )  ( ساحران گفتند : يا موسى يا تو عصا را بيانداز يا ما مارهاى خود را بياندازيم ، موسى فرمود : شما بياندازيد . آنها شروع به سحر بازى خود نمودند ، آن طنابها و عصاها به خيال موسى به حركت در آمدند ) .\r\n","description":"","footnote":" ( 1 ) سوره طه ، آيهء 65 و 66 . . ","page_name":" 715 ","page_number":739},
  {"content":"\r\n\r\n\r\n« إِذا قُرِئَ اَلْقُرْءانُ فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ » 7 : 204 ( 1 )  ( هنگامى كه قرآن خوانده مىشود بشنويد و گوش فرا دهيد شايد مورد محبت الهى قرار بگيريد ) .\r\n« وَأْتُوا اَلْبُيُوتَ مِنْ أَبْوابِها وَاِتَّقُوا الله لَعَلَّكُمْ تُفْلِحُونَ » 2 : 189 ( 2 )  ( به خانه ها از درهاى آنها وارد شويد ، و به خدا تقوا بورزيد ، شايد رستگار شويد )\r\nروايت\r\nاز امام صادق عليه السلام نقل شده است كه : كسى به نزد آن بزرگوار آمد و گفت دعا كن خدا روزى مرا فراوان كند : حضرت فرمود : دعا نمىكنم ، برو و معاش خود را با اسبابى كه خدا مقرر فرموده تحصيل كن » ( 3 ) \r\n\r\n( ( 1620 ) ) ساحران چون قدر او نشناختند\r\nدست و پا در جرم آن در باختند\r\n\r\nدر عالم تعليم و تربيت احترام به شخصيت اندازه‌اى دارد\r\nدر مسائل تعليم و تربيت يك مطلب بسيار با اهميتى وجود دارد ، و آن ملاحظه دقيق شخصيت مورد تربيت است ، زيرا اگر شخصيت درست ارزيابى نشود ، ممكن است تربيت نتيجه معكوس بدهد ، يكى از آن مسائل كه در ارزيابى شخصيت نقش مهمى را بازى مىكند ، پر و بال دادن به شخصيت مورد تربيت مىباشد .\r\nاگر شخصيت مفروض آمادگى گيرندگى آن مزيتى را كه شما به شخصيت مورد تربيت قائل مىشويد نداشته باشد ، به اضافه آن كه ارزش آن مزيت را در نظر تربيت\r\n","description":"","footnote":" ( 1 ) سوره اعراف ، آيهء 204 . .  ( 2 ) سوره بقره ، آيهء 189 . .  ( 3 ) ايوب برادر اديم روايت فوق را نقل مىكند - الفروع من الكافى ، ج 5 ، ص 1 . . ","page_name":" 716 ","page_number":740},
  {"content":"\r\n\r\nشده ساقط كرده‌ايد « به طورى كه ممكن است در تمام زندگانى همان مزيت را به پشيزى نخرد » . در آن شخصيت بادى دميده‌ايد كه ممكن است درون او را مختل بسازد ، لذا امروزه اين مسئله كه به طور شگفت انگيزى شايع شده است كه مىگويند « همواره به مورد تربيت شخصيت بدهيد » بايستى مورد تأمل بيشترى قرار بگيرد ، اگر شخصيت به شكلى است كه بزرگ داشت آن باعث اشتباه و باليدن خواهد گشت ، اين اعطاى مزيت نه فقط تربيت نيست ، بلكه خيانت به آن شخصيت خواهد بود .\r\nبه همين جهت است كه جلال الدين مىگويد : با اين كه موسى عليه السلام به ساحرين ادب كرد و شروع كار را به آنها عرضه نمود ، آنها اين مزيت را درك ننمودند . و اقدام به كار كردند ، اگر آنها درك واقعى داشتند از اعطاى اين مزيت ممكن بود آگاهى فوق العاده‌اى به آنها دست بدهد . پيش از آن كه در سحر مغلوب شوند با كمال فهم و منطق به خداى موسى ايمان بياورند .\r\n\r\n( ( 1631 ) ) باقيان هم در حرف هم در مقال\r\nتابع استاد و محتاج مثال\r\n\r\nانسان بايستى مدت فراوانى حالت پذيرش را در خود تقويت نمايد\r\nامير المؤمنين عليه السلام در يكى از وصاياى خود به امام حسن عليه السلام مىفرمايد : « فرزندم اگر مشكلى پيش آمد از ياد گرفتن آن امتناع مورز ، زيرا تو اول كه به دنيا قدم گذاشتى نادان بودى و سپس ياد گرفتى . » ( 1 )  اين حقيقت براى ما آشكار مىكند كه انسان يك دوران پذيرش دارد ، و نمىتواند به مجرد اين كه سخن گفتن را ياد گرفت سخن بگويد ، يا همين كه چيزى از نمودهاى\r\n","description":"","footnote":" ( 1 ) نهج البلاغه ، وصيت به امام حسن پس از بر گشتن از صفين . . ","page_name":" 717 ","page_number":741},
  {"content":"\r\n\r\nظاهرى فعاليتهاى گوناگون زندگانى ياد گرفت فوراً اقدام نمايد ، زيرا انسان اگر چه تا آخر عمر بايستى حالت پذيرش حقايق را از دست ندهد ، ولى اين احتياج به پذيرش در دوران جوانى مخصوصاً به طور شديد احساس مىگردد . چه عبارت خوبى را ماكسيم گوركى در كتاب هدف ادبيات مىگويد :\r\nيك استاد بيش از آن كه استاد باشد ، بايستى يك شاگرد خوبى بوده باشد . درست است كه جوشش و فعاليت در هر حالى براى افراد انسانى لازم است ، ولى مىدانيم كه كوشش بدون معرفت مانند گام برداشتن بدون بينايى است چنان كه معرفت بدون عمل ، داشتن چشم بدون پا است كه راه نمىتواند برود .\r\n\r\n( ( 1646 ) ) هيچ گندم كارى و جو بر دهد ؟\r\nديده‌اى اسبى كه كره خر دهد ؟\r\n\r\nاصل كلى سنخيت سبب و نتيجه\r\nجاى ترديد نيست كه جهان طبيعت ما جهان اسباب و نتايج است ، هيچ عاقلى نمىتواند بدون ايجاد سبب ، توقع نتيجه مطلوبى را داشته باشد ، در تمام منابع اساسى اسلام ، اين اصل به طور صريح مشاهده مىشود كه توقع يك نتيجه بدون مقدمه و سبب ندانستن معناى ايمان به خدا است .\r\n« و ان ليس للانسان الا ما سعى و ان سعيه سوف يرى » .\r\n( نيست براى انسان مگر آن چه كوشيده و نتيجه كوشش خود را حتماً خواهد ديد ) .\r\nاگر كسى بخواهد استعداد پذيرش فيض خداوندى را داشته باشد ، بايستى اين استعداد را در خود ايجاد نمايد .\r\n","description":"","footnote":"","page_name":" 718 ","page_number":742},
  {"content":"\r\n\r\nچنان كه اگر كسى بخواهد دانا شود بايستى متحمل زحمت شده و دانستنىهايى را فرا بگيرد .\r\n\r\n( ( 1644 ) ) علم و حكمت زايد از لقمه\r\nحلال عشق و رقت زايد از لقمه حلال\r\n\r\nتأثير غذاهايى كه در درون ما به نيروهاى تفكر و وجدان منعكس مىشود\r\nدرست است كه از نظر خواص طبيعى و نمودهاى فيزيكى ما نمىبينيم كه غذايى را كه مىخوريم چگونه به نيروى تفكر و وجدان و به طور عمومى به كارگاه روح مبدل مىشود ، ولى با در نظر گرفتن اين كه همين غذاها است كه در درون ما به قواى درونى مبدل مىشود ، و با ديدن اين كه بعضى از غذاها چگونه تأثير طبيعى خود را مىبخشند ، مانند مىگسارى و سمومات و غير ذلك ، بايستى به اين نكته هم اعتراف كنيم كه از نظر روانى لقمه هاى نامشروع ما باعث تاريكى درون و لقمه هاى مشروع كارگاه روح را فروزان مىسازد .\r\nچرا ؟ براى اين كه تا تو ديگرى را زرد رو ننمايى ، خود سرخ رو نخواهى گشت .\r\nناصر خسرو قباديانى مىگويد :\r\n\r\nده تن از تو زرد روى و بىنوا خسبد همى\r\nتا به گلگون مىتو روى خويش را گلگون كنى\r\n\r\nپس از اشباع شدن تو يا شادمان گشتن تو به جهت يك لقمه نامشروع اثرى را كه در ديگرى ايجاد كرده است ، اثرى را هم در تو منعكس خواهد ساخت .\r\nمگر جهان ارواح انسانى به همديگر ارتباط ندارند ؟ مگر يك روح كلى به نام\r\n","description":"","footnote":"","page_name":" 719 ","page_number":743},
  {"content":"\r\n\r\nنفس واحده همه ما را در بر نگرفته است ؟\r\nتفسير ابيات\r\nساحران در دوران فرعون با موسى عليه السلام از راه كينه توزى مجادله ها كردند ، اما از نظر تأدب موسى عليه السلام را مقدم داشتند ، و در موقع شروع به سحرگرى به موسى عليه السلام گفتند : تو اول شروع كن .\r\nآن حضرت پيش نهاد آنها را قبول نكرده فرمود : بلكه شما آغاز كنيد ، موسى عليه السلام با اين تأدب و تعظيمى كه در باره آنها انجام داد ، در حقيقت مانند اين كه دست و پاى آنها را خريده باشد ، اولين پيروزى را در آغوش گرفت .\r\nولى ساحران فرعونى حقيقت چنين تعظيم و تأديب را كه مىبايست آنان را بيدار كند نشناختند ، و در جرم همين نادانى خود را از دست دادند و باختند .\r\nاز اين مثال بايستى به اين اصل هم توجه شود كه نكته شايسته و غذاى حلال و تعليم و تربيت صحيح براى كسانى كه استعداد پذيرش دارند يا در صدد آن هستند كه براى خود استعدادى آماده كنند ، مفيد خواهد بود ، نه براى هر كس كه مطلب را مىشنود و غذا را مىخورد و تعليم و تربيت هم براى او عملى مىشود و گاهى لذت هم مىبرد ، زيرا : در آن صورت كه يك مربى مطلبى را مىگويد ، ولى شنونده استعداد پذيرش آن را ندارد ، مانند اين است كه حقيقت را در اختيار كسى مىگذارى كه هم جنس آن نيست ، لذا در باره نيكى و بدى آن حقيقت نبايستى اظهار نظر كند و بايستى مانند اشخاص لال بوده باشد ، و به همين جهت است كه چون كلام الهى در قرآن ما فوق سنج و جنس ماست ، لذا خداوند مىفرمايد :\r\n","description":"","footnote":"","page_name":" 720 ","page_number":744},
  {"content":"\r\nوقتى كه قرآن خوانده مىشود گوش فرا دهيد و ، در آن باره فوراً اظهار نظر نكنيد . ( 1 )  مانند كودك كه مدتى بايستى گوش فرا دهد تا از بزرگان معنى و مفهوم كلمات و ساير قوانين زندگانى را فرا بگيرد ، سپس در مقام گفتگو و اظهار نظر بر آيد .\r\nاگر كودك پيش از رسيدن به كمال در اين مسائل صحبت كند يا عملًا وارد شود بىهوده و بىفايده بوده ، اگر هم سخنور بوده باشد ، از نظر واقع بينى گنگ است .\r\nبراى درك اين حقيقت كه از نظر تماس با حقايق ، اول بايد گوش فرا داد ، و سپس وارد ميدان گفتگو و عمل شد ، اين جريان طبيعى را مىتوان در نظر گرفت كه كسى كه كر مادرزاد بوده باشد ، او ديگر نمىتواند سخن بگويد ، لذا استماع پيش از نطق است ، براى يك منطق صحيح مدتى شنيدن حقايق ، مورد احتياج هر فردى است .\r\nاگر قلمروهاى گوناگون گفتگو و عملهاى انسانى را به در آن خانه ها گوش است . و آيه شريفه كه در عنوان بحث نقل شد ، شاهد همين معنى است . و چنان كه براى معيشت بايستى به اسباب معمولى آن آگاه شده و آن را به كار برد ، و همينطور است تمام نتايج كه احتياج به مقدمات مناسب به خود دارد .\r\nآن گفتار كه هيچ گونه نيازى بشنيدن و فرا گرفتن از عوامل\r\n","description":"","footnote":" ( 1 ) اين استشهاد به قرآن كه جلال الدين مىكند خالى از تأمل نيست زيرا قرآن براى تعليم و تربيت انسانها آمده است ، اگر هم جنس و قابل تأثير در انسانها نبود آن را همگانى معرفى نمىفرمود ، اگر چه بهره بردارى از آن براى اشخاص محدودى است كه يا استعداد پذيرش دارند و يا در صدد تحصيل بر آمده‌اند . . ","page_name":" 721 ","page_number":745},
  {"content":"\r\nمعين ندارد ، گفتار خداوندى است كه ابداع كننده هر حقيقت است . تكيه گاه و استناد همه چيز به اوست ، ولى استناد و تكيه گاهى براى او وجود ندارد .\r\nاگر طعم اين حقيقت را كه مىگويم چشيده‌اى ، براى تكميل آن تواضع داشته باش ، و دنيا را در خور بىاعتنايى قرار بده و دل را منفجر ساز و اشكى چند بريز ، زيرا پدر ما آدم عليه السلام براى باز گشت و توجه به سوى خدا همين راه را انتخاب كرد ، به همين علت به زمين آمد و از آن مقام و الا براى اعتذار به اين خاكدان قدم گذاشت .\r\nتو اگر ناخلف نيستى و واقعاً خود را از فرزندان آن آدم مىدانى كه فرشتگان بر او سجده نمودند . هميشه در تكاپو باش و در جستجوى او تلاش كن .\r\nتو كه دلى مانند شيشه جامد و زود شكن و بىاستعداد دارى ذوق آب حيوان اصلى را كه قوام روح است چگونه خواهى دريافت ؟ تو مانند خر كه پايش در گل رفته است و توانايى بيرون آمدن ندارد در گل و لجن شهوت و هواى نفسانى غوطه ور شده‌اى .\r\nبراى غذاى جان گران بهايت از آتش سوزان دل و از آب ديده گان نقلى بساز ، باشد كه روح تو غذاى خود را دريابد ، بوستان بدون خورشيد سوزان و بدون ابر گريان فرسوده مىگردد .\r\nآرى ابر گريان خاك وجود ما را با طراوت خواهد ساخت .\r\n\r\nروى خاكى و نم چشم مرا خوار مدار\r\nچرخ فيروزه طرب خانه از اين كهگل كرد\r\n\r\nحافظ آن كسى كه عاشق نان است و نمىداند كه حتى خود نان بدون آب نمىتواند ايجاد شود ، چگونه ذوق آب ديده گان را درك خواهد كرد ؟\r\n","description":"","footnote":"","page_name":" 722 ","page_number":746},
  {"content":"\r\nاين غذاهاى حيوانى كه تمام شخصيت تو را به خود خريده است ، و خود را از اين مواد حيوان ساز پر كرده‌اى ، چگونه مىتوانى روح خود را از گوهرهاى گرانبها پر كنى ؟ جان انسان مادامى كه در مهد طبيعت است . شير ماده طبيعت تاريك را مىخورد كه اگر تكاپويى براى تكامل صورت نگيرد ، ناچار اين غذا و اين شير تو را شيطانى و پليد خواهد ساخت .\r\nاگر از اين شير خود را كنار بكشى ، آن گاه جان تو در غذاهاى روحانى با فرشتگان انباز خواهد گشت .\r\nآرى تا تاريكى هوا و درنده خويى حيوانى موجوديت تو را احاطه كرده است ، تو دمساز و همراه موجودات پست ديو صفت و ديو منش خواهى بود . كسب حلال است كه در درون ما نورانيت ايجاد خواهد كرد .\r\nاين كه مىبينى غذاهايى را كه مىخوريم به جاى آن كه نيروى ربانى ما را تقويت كند ، آن نيرو را مىكاهد و بر تاريكى ما مىافزايد ، بايد بدانى كه اين غذا حرام بوده است ، مانند آبى كه به جايگاه نفت چراغ روشن بريزى به جاى اين كه آن را روشن بسازد ، آن را خاموش خواهد ساخت .\r\nلقمهء حلال براى دل انسانى علم و حكمت و عشق و ظرافت ايجاد مىكند ، و هنگامى كه ديدى حسادت و جهل و غفلت تو روز افزون است ، بدان كه نتيجه همان لقمه هاى حرام است كه خورده‌اى .\r\nحسين بن على عليه السلام در روز خونين عاشورا به آن سپاهيان خود باخته دليل و حجتها مىفرمود ، تاريك دلان و غفلت كنندگان مىگفتند : ما سخنان تو را نمىشنويم و نمىدانيم تو چه مىگويى .\r\nآن حضرت فرمود : آرى حق داريد نشنويد زيرا شكمهاى شما را لقمه هاى حرام پر كرده است .\r\nآيا ديده شده است كه كسى گندم بكارد و حاصل جو بر دارد ؟\r\n","description":"","footnote":"","page_name":" 723 ","page_number":747},
  {"content":"\r\nيا اسبى كره خرى بزايد ؟ لقمه‌اى كه در دهانت مىگذارى متوجه باش كه در كشتگاه روح خود دانه مىپاشى ، اين دانه ها مطابق خود ثمره هايى را به صورت انديشه هاى تو نصيب خواهد كرد .\r\nچنان كه محتويات هر دريا از نظر گوهرها و موجودات پر قيمتش تابع چگونگى دريا و مواد اعماق و تركيبات آبش خواهد بود .\r\nلقمه هاى حلال بال و پرى براى به ثمر رسانيدن تمايل به آن جهان را ايجاد مىكند .\r\nلقمه حلال عالىترين پديده‌اى را كه براى يك انسان ممكن است ايجاد مىكند .\r\nاين عالىترين پديده حضور در بارگاه خداوندى است و روشنايى واقع بين در ديده گان .\r\n","description":"","footnote":"","page_name":" 724 ","page_number":748},
  {"content":"\r\n\r\nباز گفتن بازرگان با طوطى آن چه در هندوستان ديده\r\n\r\n( ( 1649 ) ) كرد بازرگان تجارت را تمام\r\nباز آمد سوى منزل شاد كام\r\n( ( 1650 ) ) هر غلامى را بياورد ارمغان\r\nهر كنيزك را ببخشيد او نشان\r\n( ( 1651 ) ) گفت طوطى ارمغان بنده كو ؟\r\nآن چه گفتى آن چه ديدى باز گو ؟\r\n( ( 1652 ) ) گفت نى من خود پشيمانم از آن\r\nدست خود خايان و انگشتان گزان\r\n( ( 1653 ) ) كه چرا پيغام خامى از گزاف\r\nبردم از بىدانشى و از نشاف ؟ ( 1 ) \r\n( ( 1654 ) ) گفت اى خواجه پشيمانى ز چيست\r\nچيست آن كاين خشم و غم را مقتضيست\r\n( ( 1655 ) ) گفت گفتم آن شكايتهاى تو\r\nبا گروهى طوطيان همتاى تو\r\n( ( 1656 ) ) آن يكى طوطى ز دردت بوى برد\r\nليك چون گفتم پشيمانى چه سود ؟\r\n( ( 1658 ) ) نكته‌اى كان جست ناگه از زبان\r\nهمچو تيرى دان كه جست آن از كمان\r\n( ( 1659 ) ) وانگردد از ره آن تير اى پسر\r\nبند بايد كرد سيلى را ز سر\r\n( ( 1660 ) ) چون گذشت از سر جهانى را گرفت\r\nگر جهان ويران كند نبود شگفت\r\n( ( 1661 ) ) فعل را غيب اثرها زاد نيست\r\nو ان مواليدش به حكم خلق نيست\r\n( ( 1662 ) ) بىشريكى جمله مخلوق خداست\r\nآن مواليد ار چه نسبتشان به ماست\r\n( ( 1663 ) ) زيد پرّانيد تيرى سوى عمرو\r\nعمرو را بگرفت تيرش همچو نمر ( 2 ) \r\n( ( 1664 ) ) مدت سالى همىزاييد درد\r\nدردها را آفريند حق نه مرد\r\n( ( 1665 ) ) عمر و دائم ماند در درد از وجل\r\n( 3 )  دردها مىزايد آن جا تا اجل\r\n( ( 1666 ) ) ز ان مواليد وجع ( 4 )  چون مرد او\r\nزيد را ز اول سبب قتال گو\r\n\r\n","description":"","footnote":" ( 1 ) نشاف از ماده نشف به معناى خشك شدن و فرو رفتن آب در ريگزار و امثال آن است ، مقصود جلال الدين از نشاف در بيت فوق بىتوجهى است . .  ( 2 ) نمر پلنگ . .  ( 3 ) وجل ترس . .  ( 4 ) وجع درد . . ","page_name":" 725 ","page_number":749},
  {"content":"\r\n\r\n( ( 1667 ) ) آن وجعها را به دو منسوب دار\r\nگر چه هست آن جمله صنع كردگار\r\n( ( 1668 ) ) همچنين كسب و دم و دام جماع\r\nآن مواليد است حق را مستطاع\r\n( ( 1670 ) ) بسته درهاى مواليد از سبب\r\nچون پشيمان شد ولى از دست رب\r\n( ( 1669 ) ) اوليا را هست قدرت از إله\r\nتير جسته باز آرندش ز راه\r\n( ( 1671 ) ) گفته ناگفته كنند از فتح باب\r\nتا از آن نى سيخ سوزد نى كباب\r\n( ( 1672 ) ) از همه دلها چو آن نكته شنيد\r\nآن سخن را كرد محو و ناپديد\r\n( ( 1673 ) ) گرت برهان بايد و حجت مها\r\nباز خوان من آية او ننسها\r\n( ( 1674 ) ) آيهء انسوكم ذكرى بخوان\r\nقوت نسيان نهادنشان بدان\r\n( ( 1675 ) ) چون به تذكير و به نسيان قادرند\r\nبر همه دلهاى خلقان قاهرند\r\n( ( 1676 ) ) چون به نيسان بست او راه نظر\r\nكار نتوان كرد ور باشد هنر\r\n( ( 1677 ) ) خذتموا سخرية اهل السمو\r\nاز نبى خوانيد تا انسوكم\r\n( ( 1678 ) ) صاحب ده پادشاه جسمهاست\r\nصاحب دل شاه دلهاى شماست\r\n( ( 1679 ) ) فرع ديد آمد عمل بىهيچ شك\r\nپس نباشد مردم الا مردمك\r\nمردمش چون مردمك ديدند خرد\r\nدر بزرگى مردمك كس پى نبرد\r\n( ( 1680 ) ) من تمام اين را نيارم گفت از آن\r\nمنع مىآيد ز صاحب مركزان\r\n( ( 1681 ) ) چون فراموشى خلق و يادشان\r\nبا وى است او مىرسد فريادشان\r\n( ( 1682 ) ) صد هزاران نيك و بد را آن بهى\r\nمىكند هر شب ز دلهاشان تهى\r\n( ( 1683 ) ) روز دلها را از آن پر مىكند\r\nآن صدفها را پر از در مىكند\r\n( ( 1684 ) ) آن همه انديشهء پيشانها\r\nمىشناسد از هدايت جانها\r\n( ( 1685 ) ) پيشه و فرهنگ تو آيد به تو\r\nتا در اسباب بگشايد به تو\r\n( ( 1686 ) ) پيشهء زرگر به آهنگر نشد\r\nخوى اين خوش خويدان منكر نشد\r\n( ( 1687 ) ) پيشه ها و خلقها هم چون جهيز\r\nسوى خصم آيند روز رستخيز\r\nصورتى كان بر نهادت غالب است\r\nهم بر آن تصوير حشرت واجب است\r\n( ( 1688 ) ) پيشه ها و خلقها از بعد خواب\r\nواپس آيد هم به خصم خود شتاب\r\n( ( 1689 ) ) پيشه ها و انديشه ها در وقت صبح\r\nهم بدان جا شد كه بود آن حسن و قبح\r\n( ( 1690 ) ) چون كبوترهاى پيك از شهرها\r\nسوى شهر خويش آرد بهرها\r\nهر چه بينى سوى اصل خود رود\r\nجزو سوى كلّ خود راجع شود\r\n\r\n","description":"","footnote":"","page_name":" 726 ","page_number":750},
  {"content":"\r\n\r\n\r\nآيه\r\n« ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ الله عَلى كُلِّ شَيْءٍ قَدِيرٌ » 2 : 106 ( 1 )  ( هيچ آيه‌اى را نسخ يا از يادها نمىبريم مگر اين كه بهتر از آنها يا مثل آنها را مىآوريم آيا نمىدانى خداوند به همه چيز توانا است ) .\r\n« إِنَّه كانَ فَرِيقٌ مِنْ عِبادِي يَقُولُونَ رَبَّنا آمَنَّا فَاغْفِرْ لَنا وَاِرْحَمْنا وَأَنْتَ خَيْرُ اَلرَّاحِمِينَ ، فَاتَّخَذْتُمُوهُمْ سِخْرِيًّا حَتَّى أَنْسَوْكُمْ ذِكْرِي وَكُنْتُمْ مِنْهُمْ تَضْحَكُونَ » 23 : 109 - 110 ( 2 )  ( گروهى از بندگان من مىگفتند : اى خداى ما ، ما به تو ايمان آورده‌ايم بر ما ببخشا ، تو مهربانترين ترحم كنندگان هستى . شما آنها را مسخره كرديد ، اين مسخره ياد مرا از دلهاى شما برد ( شما مرا فراموش نموديد شما به آنان مىخنديديد )\r\n\r\n( ( 1658 ) ) نكته‌اى كان جست ناگه از زبان\r\nهمچو تيرى دان كه جست آن از كمان\r\n( ( 1659 ) ) وا نگردد از ره آن تير اى پسر\r\nبند بايد كرد سيلى را ز سر\r\n\r\nتيرى كه از كمان رها شد ديگر برگشت ندارد\r\nاين اصل به پديده هاى سخن منحصر نيست ، بايد با يك نظر عمومى گفت : هر حادثه و رويدادى كه در اين جهان به وقوع مىپيوندد ، در جريان متصل موجودات\r\n","description":"","footnote":" ( 1 ) سوره بقره ، آيهء 106 . .  ( 2 ) سوره مؤمنون ، آيهء 109 - 110 . . ","page_name":" 727 ","page_number":751},
  {"content":"\r\nقرار گرفته ، برگشت واقعى آن مستلزم برگشت تمام حوادث مربوط به آن رويداد خواهد بود .\r\nسخن گفتن هم يكى از همين رويدادها است . مواظب باشيد كه هنگامى كه يك سخن از دهان درمىآيد . در حقيقت تيرى را در هوا رها مىكنيد ، اگر آن سخن به سود شما نبود يا به ضرر شما يا به ضرر جامعه بود كار خود را خواهد كرد ، و محال است كه آن سخن گفته شده مانند سخن گفته نشده تلقى گردد . و به عبارت عمومىتر و روشنتر بايد گفت : سخن نه تنها به عنوان يك موجود جامد در صحنهء طبيعت و انسان مىغلطد و سپس هيچ گونه تأثير و تفاعلى با موجودات ديگر ندارد ، بلكه مانند يك ماده متحرك و جاندارى است كه تا تحرك و جنبش در مفاد آن بوده باشد ، اثر طبيعى خود را ايجاد خواهد كرد .\r\nبه همين جهت است كه تدبير در سخن و ملاحظهء همه جوانب آن منطق هر سخنور عاقلى است . نه تنها سخن بلكه هر عامل محركى كه وجود آن با اسباب معينى بروز مىكند ، در آغاز بروز ممكن است به شكلى كه از آن جلوگيرى نمود ، ولى هنگامى كه بروز كرد و در درياى اجتماع افتاد ، امواج مناسب به خود را ايجاد خواهد كرد .\r\nآرى :\r\n\r\nسرچشمه شايد گرفتن به بيل\r\nچو پر شد نشايد گذشتن به پيل\r\n\r\nهيچ كس در دنيا در هيچ حالى خود را از حيطهء قانون علت و معلول نمىتواند كنار بكشد ، تمام حركات و سكنات او با ملاحظهء نسبت سنجى يا معلول عللى هستند و يا علل معلولاتى . و در عين حال كه علل معلولاتى هستند خود معلولات عوامل ديگر مىباشند . و بالعكس .\r\nاين قانون « عليت » در مورد اولياء الله كه به جهت تكامل روحى عوامل پشت طبيعت را هم مىشناسند ، و يا با همان عوامل هم مانند نمودهاى حسى در تماس مىباشند يا جريان ندارد ، يا در شكل ديگرى است ، كه نمىتوان آن را با « عليت » روى پردهء طبيعت مقايسه نمود .\r\n","description":"","footnote":"","page_name":" 728 ","page_number":752},
  {"content":"\r\n\r\nآنان بر خلاف ديگران مىتوانند تير رها شده از كمان را به كمان بر گردانند .\r\nآنان پس از آن كه درهاى معلولات از اسباب خود بسته مىشود يعنى نمودى از طرف آنان در جهان طبيعت جاى طبيعى خود را مىگيرد ، مىتوانند با يك توجه خداوندى پشيمان گشته و همان نمود را انجام ناگرفته نمايند .\r\nولى اين يك تماس با ما وراى طبيعت است كه كار هر كس نيست ، و چنان كه گفتيم بايستى شخص مراتب تكامل روحى را بپيمايد ، و جهان پشت پرده را در درون خود دريابد ، و آن را مانند جهان طبيعت در اختيار بگيرد .\r\nمسئلهء علت و معلول را كه گفتيم ، آن چنان كليت دارد كه بايد يقين داشته باشيم كه از نظر جريان طبيعى هيچ علتى بىاثر نيست ، و هيچ معلولى بدون سابقهء علت نمودار نمىگردد ، ولى اثرها و نمودها گاهى آن چنان مخفى و دقيق هستند كه به مشاهدات ما راهيابى ندارند ، و به هر حال سنگى كه به يك حوض آب افتاد محال است كه در آن آب موج و نوسان ايجاد نكند ، اگر چه به جهت تاريكى شب مثلًا ما نتوانيم موجهاى ظريف آن را مشاهده كنيم .\r\nاين بروز آثار و معلولات از علل فقط منحصر به جهان طبيعت نيست ، بلكه مطابق دلايل زيادى اين آثار ممكن است در زير بناى طبيعت تأثير ببخشد ، چنان كه در دعا مىبينيم كه واقعاً استمدادى از پشت پردهء طبيعت انجام مىگيرد ، و از آن سوى طبيعت اثرى ايجاد مىگردد . و اگر همين دعا نتواند در آن ما وراى طبيعت اثرى ايجاد كند ، چگونه مىتواند در روبناى جهان نمودى را ابراز نمايد . پس آثارى كه از علل و معلومات ايجاد مىگردد گاهى به جهت ظرافت و دقت مورد ديد ما نمىباشد ، و ما نبايستى به جهت نديدن آن آثار آنها را انكار نماييم .\r\nتفسير ابيات\r\nآن بازرگان تجارت خود را تمام كرده به سوى وطن بر مىگردد ، و مطابق وعده‌اى كه كرده بود به غلامان و كنيزهايش تحفه ها مىدهد . طوطى مىگويد :\r\n","description":"","footnote":"","page_name":" 729 ","page_number":753},
  {"content":"\r\nارمغان من كو ؟ و آن چه كه در اين سفر شنيدى و ديدى به من باز گو كن ، بازرگان مىگويد : من از كردار خود و از اين كه پيغام تو را به سوى دوست تو بردم پشيمان مىباشم . طوطى پرسيدن علت پشيمانى چيست ؟ بازرگان گفت من هنگامى كه سفارش تو را به طوطيان مىرسانيدم ، يكى از آن طوطيان همين كه مطالب مرا شنيد افتاد و مرد ، من از اين گفتن پشيمان گشتم . ولى پشيمانى از كارى كه شده است چه سودى دارد ؟ هر نكته‌اى كه از زبان انسانى درمىآيد مانند تيرى است كه از كمان مىجهد ، چنان كه نمىتوان تير از كمان پريده را به كمان باز گرداند ، همچنان مطلبى را كه انسان به زبان آورد و اثر خود را بخشيد نمىتوان آن سخن را بر گردانيد ، يا اين كه اثر آن را ناديده گرفت ، چنان كه اگر كسى از عواقب سيل بترسد بايستى از اول هنگامى كه هنوز آب جارى به صورت سيل در نيامده جلوگيرى نمايد .\r\nبدين سان فعل انسانى را در پشت پرده اثرهايى است ، اين اثرها و نتايج در قلمرو اختيارات بشرى نيست ، زيرا آن نتايج و آثار تحت مشيت خداوندى به جهان وارد مىگردد ، اگر چه از يك جهت نسبت همان نتايج به ما هم واقعيت دارد . يك مثال براى اين حقيقت متذكر مىگرديم :\r\nزيد تيرى را به سوى عمرو رها مىكند ، عمرو از ضرب اين تير احساس درد مىكند ، اين درد و شكنجه در عمرو وجود پيدا كرده ، و رو به افزايش مىرود ، تا آن گاه كه به زندگانى او خاتمه بدهد .\r\nدر اين حادثه هر چه كه در جهان طبيعت روى داده از قبيل تأثر عضو عمرو از ضرب زيد و همچنين دردهايى را كه نتيجهء ضربت مزبور است ، و احتياج عمرو به طبيب و غير ذلك ، همه اين نمودها در قلمرو طبيعت مطابق قوانينى است كه جلوه گاه مشيت خداوندى است ، ولى قتلى كه انجام گرفته است ، منسوب يزيد است . در حقيقت زيد در آن حال كه داراى\r\n","description":"","footnote":"","page_name":" 730 ","page_number":754},
  {"content":"\r\nنظارت « من » و تسلط آن بر كار بود ، روح را از كالبد خود جدا كرده است آن چه كه منسوب به زيد است همين مسئله است كه در صدد كشتن عمرو بر آمده و اقدام كرده است ، در صورتى كه مىدانست و مىتوانست كه خود را از ارتكاب قتل نفس جلوگيرى نمايد .\r\nو از همين قبيل است تمام كارهايى را كه از انسان صادر مىگردد ، مانند كسب و دم و دام و جماع . ولى فقط اولياء الله هستند كه مىتوانند با ارتباط با ما وراى طبيعت سببها را از نتايج آنها جدا كنند ، يعنى مانند اين كه پس از رها شدن تير پشيمان گردند و آن را بر گردانند . زيرا قدرت اولياء الله از خداست ، آنان گفته ها را مىتوانند ناگفته نمايند . مقصود اين نيست كه اگر يكى از اولياء الله چيزى گفت ، و آن گفته نتيجهء خود را بخشيد ، مىتوانند از نتيجه موجود شدهء آنها جلوگيرى كنند ، بلكه گفته شده را موضوعا منفى مىسازند ، مانند اين كه آتش براى ابراهيم خليل عليه السلام خنك مىشود ، نه اين كه آتشى در جهان طبيعت وجود دارد و نمىسوزاند . بنا بر اين نه اشكال تخلف معلول از علت لازم مىآيد و نه نتيجهء كار اولياء الله يك كار غلط و نامعقول مىباشد . ( نى سيخ مىسوزد نه كباب ) ( 1 )  آرى چون اولياء الله نكات روحى را شنيده در راه تكامل قدم برداشته اند\r\n","description":"","footnote":" ( 1 ) اين مطلب را كه جلال الدين مطرح مىكند ، احتياج به دقت بيشتر دارد ، زيرا ما با وارد ساختن خلل در علت نمىتوانيم اشكال خلاف نظم را بر طرف بسازيم ، زيرا خواه آتشى باشد نسوزاند ، يا با فرض وجود عوامل توليد كنندهء آتش ، بگوييم : آتشى وجود ندارد . تفاوتى نمىكند ، زيرا به هر دو تقدير قانون « عليت » را نقض كرده‌ايم . بلكه بايستى بگوييم رويدادهاى جهان هستى خواه در شكل علت و خواه در شكل معلول در مقابل اراده خداوندى مانند يك سيستم بسته خشك و جامد نيستند ، بلكه به طور استمرارى از فيض خداوندى ريزش مىكنند ، چنان كه خود جلال الدين هم در بعضى از ابيات گفته است . . ","page_name":" 731 ","page_number":755},
  {"content":"\r\nمىتوانند رويدادها را منفى نمايند . اگر براى اين ادعا برهان مطالبه كنى به آيه شريفه « فاتخذتموهم سخريا حتى انسوكم ذكرى و كنتم منهم تضحكون » مراجعه كنيد ، خواهيد ديد كه : ذكر خدايى را به جهت مسخره‌اى كه منافقين به مؤمنين مىكردند از يادشان مىبرد . و چون اولياء الله هم ارتباطى با خدا دارند لذا آنان هم مىتوانند گفته شده را به فراموشى بياندازند از همين جهت است كه اولياء الله بر دلهاى مردم تسلط دارند .\r\nاين امراى ظاهرى و اين زمامداران فقط مىتوانند به اجسام انسانها حكومت كنند ، در صورتى كه صاحب دلان به قلبهاى شما حكومت مىنمايند .\r\nبيا كه چارهء ذوق حضور و نظم امور به فيض بخشى اهل نظر توانى كرد اولياء الله را با نظر به ظواهر آنها تحقير نكنيد ، زيرا آنان به منزلهء مردمك ديدهء انسانها هستند ، چنان كه مردمك در چشم انسانى كوچك است ولى انسان هيچ عملى را نمىتواند بدون ديدن آن مردمك انجام بدهد همچنين است دخالت اولياء الله در شئون زندگانى مردم .\r\n\r\nيار مردان خدا باش كه در كشتى نوح\r\nهست خاكى كه به آبى نخرد توفان را\r\n\r\nاين بحث را بيش از اين ادامه نمىدهم ، زيرا احساس مىكنم كه از صاحب جان ، مركز تفكرات و انديشه ها از شرح بيشتر اين مسئله جلوگيرى مىشود .\r\nو احتمال دارد كه جلال الدين دم فرو بستن از توضيح بيشتر در اين مقام را به الهام نسبت مىدهد ، يعنى خداست كه از تشريح بيشتر جلوگيرى مىنمايد ، و شاهد اين احتمال بيت بعدى است كه مىگويد :\r\nچون فراموشى خلق و يادشان با وى است او مىرسد فريادشان اوست كه صدها هزار نيكى و بدى را شبانگاه از دلهاى آنان تهى مىسازد ، باز دوباره هنگام روز همانها را به دلها بر مىگرداند .\r\nاز آنها انديشه هاى متراكم و گوناگون جانهاى انسانى مىتواند راه\r\n","description":"","footnote":"","page_name":" 732 ","page_number":756},
  {"content":"\r\nهدايت شدهء خويش را پيدا كند .\r\nگروهى از اين انديشه ها مىتواند در درون تو رسوخ كرده به صورت فرهنگ اصيل براى تو مطرح شود ، تو با همان فرهنگ و اصول مستحكم اسباب را براى خود مطرح مىكنى ، در حقيقت از ميان آن همه انديشه ها كه به مغز تو هجوم مىآورند ، بعضى از آنها شخصيت تو را مىسازند ، و تو با آن شخصيت جهان را تفسير مىكنى ، و از همين جهت آهنگر به آهنگرى و زرگر به زرگرى علاقه مند مىگردد .\r\nاين فرهنگ اصيل كه شخصيت تو را ساخته ، و در حقيقت « من » تو را مشخص كرده است ، در روز رستاخيز معرف موجوديت تو خواهد گشت ، چنان كه هنگامى كه مىخوابى آن پيشه و اخلاق و به طور عمومى فرهنگ روانى تو حالت خفاء پيدا مىكند ، ولى هنگامى كه از خواب بيدار شدى همه آن نمودها دوباره پيرامون روح تو را فرا مىگيرند .\r\nمانند كبوترهاى قاصد كه مىروند و نامه ها را مىرسانند دوباره به شهر خود باز مىگردند .\r\nاين مسئله از همان قانون رجوع هر شيء به اصل خود سرچشمه مىگيرد .\r\n","description":"","footnote":"","page_name":" 733 ","page_number":757},
  {"content":"\r\n\r\nشنيدن آن طوطى حركت آن طوطى را و مردن و نوحه كردن خواجه\r\n\r\n( ( 1691 ) ) چون شنيد آن مرغ كان طوطى چه كرد\r\nهم بلرزيد اوفتاد و گشت سرد\r\n( ( 1692 ) ) خواجه چون ديدش فتاده همچنين\r\nبر جهيد و زد كله را بر زمين\r\n( ( 1693 ) ) چون بدين رنگ و بدين حالش بديد\r\nخواجه برخاست و گريبان را دريد\r\n( ( 1694 ) ) گفت اى طوطى خوب خوش حنين\r\nهين چه بودستت چرا گشتى چنين ؟\r\n( ( 1695 ) ) اى دريغا مرغ خوش آواز من\r\nاى دريغا هم دم و هم راز من\r\n( ( 1696 ) ) اى دريغا مرغ خوش الحان من\r\nراح روح و روضه رضوان من\r\n( ( 1697 ) ) گر سليمان را چنين مرغى بدى\r\nكى دگر مشغول آن مرغان شدى\r\n( ( 1698 ) ) اى دريغا مرغ كارزان يافتم\r\nزود روى از روى او بر تافتم\r\n( ( 1699 ) ) اى زبان تو بس زيانى مر مرا\r\nچون تويى گويا چه گويم مر تو را\r\n( ( 1700 ) ) اى زبان هم آتش و هم خرمنى\r\nچند اين آتش در اين خرمن زنى\r\n( ( 1701 ) ) در نهان جان از تو افغان مىكند\r\nگر چه هر چه گويىاش آن مىكند\r\n( ( 1702 ) ) اى زبان هم گنج بىپايان تويى\r\nاى زبان هم رنج بىدرمان تويى\r\n( ( 1703 ) ) هم صفير و خدعهء مرغان تويى\r\nهم بليس و ظلمت كفران تويى\r\nهم خفير و رهبر ياران تويى\r\nهم انيس وحشت هجران تويى\r\n( ( 1704 ) ) چند امانم مىدهى اى بىامان\r\nاى تو زه كرده به كينِ من كمان\r\n( ( 1705 ) ) نك بپرّانيده‌اى مرغ مرا\r\nدر چراگاه ستم كم كن چرا\r\n( ( 1706 ) ) يا جواب من بگو يا داد ده\r\nيا مرا اسباب شادى ياد ده\r\n( ( 1707 ) ) اى دريغا نور ظلمت سوز من\r\nاى دريغا صبح روز افزون من\r\n( ( 1708 ) ) اى دريغا مرغ خوش پرواز من\r\nز انتها پرّيده تا آغاز من\r\n( ( 1709 ) ) عاشق رنج است نادان تا ابد\r\nخيز و لا اقسم بخوان تا فى كبد\r\n\r\n","description":"","footnote":"","page_name":" 734 ","page_number":758},
  {"content":"\r\n\r\n( ( 1710 ) ) از كبد فارغ بدم با روى تو\r\nوز زبد صافى بدم در روى تو\r\n( ( 1711 ) ) اين دريغىها خيال ديدن است\r\nوز وجود نقد خود ببريدن است\r\n( ( 1712 ) ) غيرت حق بود با حق چاره نيست\r\nكودكى كز حكم حق صد پاره نيست\r\n( ( 1713 ) ) غيرت آن باشد كه آن غير همه است\r\nآن كه افزون از بيان و دمدمه است\r\n( ( 1714 ) ) اى دريغا اشك من دريا بدى\r\nتا نثار دل بر زيبا شدى\r\n( ( 1715 ) ) طوطى من مرغ زيرك سار من\r\nترجمان فكرت و اسرار من\r\n( ( 1716 ) ) هر چه روزى داد و ناداد آمدم\r\nاو ز اول گفت تا ياد آمدم\r\n( ( 1717 ) ) طوطئى كايد ز وحى آواز او\r\nپيش از آغاز وجود آغاز او\r\n( ( 1718 ) ) اندرون توست آن طوطى نهان\r\nعكس او را ديده تو بر اين و آن\r\n( ( 1719 ) ) مىبرد شاديت را تو شاد ازو\r\nمىپذيرى ظلم را چون داد ازو\r\n( ( 1720 ) ) اى كه جان از بهر تن مىسوختى\r\nسوختى جان را و تن افروختى\r\n( ( 1721 ) ) سوختم من سوخته خواهد كسى\r\nتا ز من آتش زند اندر خسى\r\n( ( 1722 ) ) سوخته چون قابل آتش بود\r\nسوخته بستان كه آتش كش بود\r\n( ( 1723 ) ) اى دريغا اى دريغا اى دريغ\r\nكان چنان ماهى نهان شد زير ميغ\r\n( ( 1724 ) ) چون زنم دم كاتش دل تيز شد\r\nشير هجر آشفته و خونريز شد\r\n( ( 1725 ) ) آن كه او هشيار خود تندست و مست\r\nچون بود چون او قدح گيرد به دست\r\n( ( 1726 ) ) شير مستى كز صفت بيرون بود\r\nاز بسيط مرغزار افزون بود\r\n( ( 1727 ) ) قافيه انديشم و دل دار من\r\nگويدم منديش جز ديدار من\r\n( ( 1728 ) ) خوش نشين اى قافيه انديش من\r\nقافيه دولت تويى در پيش من\r\n( ( 1729 ) ) حرف چِبْوَد تا تو انديشى از آن\r\nصوت چِبْوَد ؟ خار ديوار رزان\r\n( ( 1730 ) ) حرف و صوت و گفت را بر هم زنم\r\nتا كه بىاين هر سه با تو دم زنم\r\n( ( 1731 ) ) آن دمى كز آدمش كردم نهان\r\nبا تو گويم اى تو اسرار جهان\r\n( ( 1732 ) ) آن دمى را كه نگفتم با خليل\r\nو ان دمى را كه نداند جبرئيل\r\n\r\n","description":"","footnote":"","page_name":" 735 ","page_number":759},
  {"content":"\r\n\r\n( ( 1733 ) ) آن دمى كز وى مسيحا دم نزد\r\nحق ز غيرت نيز بىما هم نزد\r\n( ( 1734 ) ) ما چه باشد در لغت اثبات نفى\r\nمن نه اثباتم منم بىذات و نفى\r\n( ( 1735 ) ) من كسى در ناكسى دريافتم\r\nبس كسى در ناكسى دريافتم\r\n( ( 1737 ) ) جمله شاهان پست پست خويش را\r\nجمله خلقان مست مست خويش را\r\n( ( 1736 ) ) جمله شاهان بردهء بردهء خودند\r\nجمله خلقان مردهء مردهء خودند\r\n( ( 1738 ) ) مىشود صياد مرغان را شكار\r\nتا كند ناگاه ايشان را شكار\r\n( ( 1739 ) ) دلبران را دل اسير بىدلان\r\nجمله معشوقان شكار عاشقان\r\n( ( 1740 ) ) هر كه عاشق ديدنش معشوق دان\r\nكو به نسبت هست هم اين و هم آن\r\n( ( 1741 ) ) تشنگان گر آب جويند از جهان\r\nآب هم جويد به عالم تشنگان\r\n( ( 1742 ) ) چون كه عاشق اوست تو خاموش باش\r\nاو چو گوشَت مىدهد تو گوش باش\r\n( ( 1743 ) ) بند كن چون سيل سيلانى كند\r\nور نه رسوايى و ويرانى كند\r\n( ( 1744 ) ) من چه غم دارم كه ويرانى بود\r\nزير ويران گنج سلطانى بود\r\n( ( 1745 ) ) مغرق حق خواهد كه باشد غرقتر\r\nهمچو موج بحر جان زير و زبر\r\n( ( 1746 ) ) زير دريا خوشتر آيد يا زبر\r\nتير او دل كشتر آيد يا سپر\r\n( ( 1747 ) ) بس زبون وسوسه باشى دلا\r\nگر طرب را باز دانى از بلا\r\n( ( 1748 ) ) گر مرادت را مذاق شكر است\r\nبىمرادى نى مراد دل بر است\r\n( ( 1749 ) ) هر ستاره اش خونبهاى صد هلال\r\nخون عالم ريختن او را حلال\r\n( ( 1750 ) ) ما بها و خونبها را يافتيم\r\nجانب جان باختن بشتافتيم\r\n( ( 1751 ) ) اى حيات عاشقان در مردگى\r\nدل نيابى جز كه در دل بردگى\r\n( ( 1752 ) ) من دلش جسته به صد ناز و دلال\r\nاو بهانه كرده با من از ملال\r\n( ( 1753 ) ) گفتم آخر غرق توست اين عقل و جان\r\nگفت رو ، رو بر من اين افسون مخوان\r\n( ( 1754 ) ) من ندانم آن چه انديشيده اى\r\nاى دو ديده دوست را چون ديده‌اى ؟\r\n( ( 1755 ) ) اى گران جان خوار ديدستى مرا\r\nز انكه بس ارزان خريدستى مرا\r\n( ( 1756 ) ) هر كه او ارزان خرد ارزان دهد\r\nگوهرى طفلى به قرصى نان دهد\r\n\r\n","description":"","footnote":"","page_name":" 736 ","page_number":760},
  {"content":"\r\n\r\n\r\n( ( 1757 ) ) غرق عشقىام كه غرق است اندرين\r\nعشقهاى اولين و آخرين\r\n( ( 1758 ) ) مجملش گفتم نكردم من بيان\r\nور نه هم لبها بسوزد هم دهان\r\n( ( 1759 ) ) من چو لب گويم لب دريا بود\r\nمن چو لا گويم مراد الا بود\r\n( ( 1760 ) ) من ز شيرينى نشستم رو ترش\r\nمن ز بسيارى گفتارم خمش\r\n( ( 1761 ) ) تا كه شيرينى ما از دو جهان\r\nدر حجاب رو ترش باشد نهان\r\n( ( 1762 ) ) تا كه در هر گوش نايد اين سخن\r\nيك همىگويم ز صد سرّ لدن\r\n\r\nآيه\r\n« لا اقسم بهذا البلد و أنت حل بهذا البلد و والد و ما ولد لقد خلقنا الانسان فى كبد ( 1 )  » ( سوگند نمىخورم به اين شهر مكه ، تو شايسته اين شهرى و سوگند نمىخورم به آدم و فرزندانش ما انسان را در كوشش و تقلا آفريديم ) .\r\nجلال الدين مىخواهد از آيهء « لقد خلقنا الانسان فى كبد » گرفتارى و شدت رنج نادان را استفاده كند ، ولى آيه چنان كه صريح است در باره تمام انسانها است ، نه تنها در بارهء نادانها . و به نظر مىرسد اين آيه مانند آيهء .\r\n« يا ايها الانسان انك كادح الى ربك كد حا فملاقيه » معناى بسيار عالى را مطرح كرده است مىگويد : انسان با نظر به ساختمان جسمانى و احتياجات او به مواد طبيعى و لزوم تحصيل آنها با دشوارى ، مجبور است كه دائماً در حركت و كوشش و فعاليت بوده باشد .\r\nو انسانى كه در اين دنيا به آسايش و تن پرورى زندگى كرده و به ديگران كل شود ، او در حقيقت انسان نيست ، زيرا مخالف خواستهء خداوند و ساختمان وجودى خويش خيال كرده است .\r\nو اما آيهء دوم .\r\n« يا ايها الانسان انك كادح الى ربك كدحا فملاقيه »\r\n","description":"","footnote":" ( 1 ) سورهء البلد ، آيات 1 تا 4 . . ","page_name":" 737 ","page_number":761},
  {"content":"\r\n\r\n( اى انسان تو در حال كوشش و تقلا خواهى بود تا خدايت را ملاقات كنى ) .\r\nصريح در همين معنا است كه بيان شد ، حتى اين آيه هدف اقصاى زندگانى و كوشش در آن را نيز بيان فرموده است ، اين هدف و منزلگه نهايى پيشگاه خدا است .\r\nجلال الدين در اين ابيات باز داد سخن داده حقايق و اصول فلسفى و اخلاقى و عرفانى بسيار با عظمتى را بيان مىنمايد :\r\n\r\nهر كه او ارزان خرد ارزان دهد\r\nگوهرى طفلى به قرصى نان دهد\r\n\r\nكسى كه ارزان بخرد ارزان هم مىفروشد\r\nآرى اين هم يك اصل است كه غالباً اشخاص بدون توجه به حقايق امور ، همين كه موجود با ارزشى به آسانى در دستشان قرار گرفت ، قيمت او را نمىدانند ، زيرا در بارهء به دست آوردن آن نكوشيده‌اند ، با قيمت زيادى نپرداخته‌اند ، به همين جهت به نظر آنها محقر آمده مىتوانند آن را به قيمت ارزان از دست بدهند ، چنان كه اين اصل يك مشتق خوبى دارد كه بايستى دقيقاً آن را در نظر گرفت :\r\nهنگامى كه يك حقيقت به دست انسان به ارزانى رسيد ، او بدون توجه به نتايج و آثار واقعى آن حقيقت ، با نظر به ارزش محقرى كه در مقابل آن حقيقت پرداخته است ، بدون ملاحظه و بدون محاسبه آن حقيقت را وسيله هر هدف دل خواه مىكند . مثلًا در دوره هاى معاصر ما در كشورهايى كه انتخاب نماينده و زمامدارى احتياج به مقدارى كوشش و به اصطلاح معمولى مبارزات انتخاباتى دارد ، نماينده يا زمامدار هرگز نخواهد فهميد كه با اين تلاش كوچك چه حقيقتى به دست او افتاده است ؟ او نخواهد دانست كه با اين حركت كوچك توانسته است خود را همكار خدا معرفى كند تسلط به مردم مگر همكارى با خدا نيست ؟ البته با نظر به اين كه زمامدار هم\r\n","description":"","footnote":"","page_name":" 738 ","page_number":762},
  {"content":"\r\n\r\n\r\nمىتواند در زندگانى افراد به اختيارى كه به او داده شده است ، تغييرات ايجاد كند ، بلكه سر نوشت انسانها را چه به طور مستقيم و چه به طور غير مستقيم تعيين نمايد . در حقيقت كارى شبيه به كار خدايى مىكند .\r\n\r\n( ( 1702 ) ) اى زبان هم گنج بىپايان تويى\r\nاى زبان هم رنج بىدرمان تويى\r\n\r\nاين زبان كه عالىترين وسيله تفاهم است چگونه ممكن است برانترين سلاح نابود كننده بوده باشد ؟\r\nكيست ترديد كند در اين كه زبان كه عالىترين وسيله تفاهم و تعليم و تربيت و تماس با خدا در عبادت است ؟ در عين حال گاهى سرخ مىشود ، و سر سبز را بر باد مىدهد .\r\nآتش به خرمنهاى انسانى مىزند ، جنگها و پيكارها راه مىاندازد . مانند خود سخن و كتابت در عين حال كه عالىترين وسايل براى زندگانى انسانها است ، قاطعترين سلاح براى بريدن زندگى زندگان هم مىباشد .\r\n\r\n( ( 1711 ) ) اين دريغاها خيال ديدن است\r\nوز وجود نقد خود ببريدن است\r\n\r\nدريغا گفتن ، زندگى خيالى و از واقعيت گسيخته شدن است\r\nحقيقتى بسيار زيبا و آموزنده است كه بايستى مرد واقع بين از دريغا گفتن خود بكاهد .\r\n","description":"","footnote":"","page_name":" 739 ","page_number":763},
  {"content":"\r\nاگر وجدان انسانى نابود نشده باشد ، اگر تعقل انسانى مطابق ساختمان خود مشغول فعاليت بوده باشد ، اگر آگاهىهاى انسانى با هوى و هوس آلوده نگردد ، به حد كافى مىتواند از واقعيات برخوردار گشته و جايى براى دريغ و اى كاش گفتن در زندگانى نگذارد ، ولى چه بايد كرد كه انسان قربانى نادانى و هوى و هوس خويشتن مىباشد . انسان دايماً در آرزوهاى خام و خيالات پا در هوا عمر خود را پوچ و بىهوده مىسازد .\r\nآرى چه بايد كرد در حق اين موجود انسانى كه هر ساعتى براى خود شخصيتى مىسازد ، و مطابق آن شخصيت كارهايى را انجام مىدهد ، هنگامى كه بيدار مىشود يا هنگامى كه گوش به صداى سطح عميق شخصيت فرا مىدهد ، مىبيند نتايج كارهايى را كه كرده است گويى يك دشمن خونى براى او تهيه نموده است ، آن گاه شروع مىكند : به كلمه « اى دريغا » و فرياد مىزند :\r\n\r\nافسوس كه ايام جوانى بگذشت\r\nسرمايه عمر جاودانى بگذشت\r\nتشنه به كنار جوى چندان خفتم\r\nكز جوى من آب زندگانى بگذشت\r\n\r\nيا به قول آن شاعر غربى : اى دريغا « در قمار زندگى نقد گران خود را ذره ذره به ميان آوردم و ذره ذره باختم ، حالا ديگر هيچ چيز ندارم ، آن قدر باخته‌ام كه گوشت و پوستى نيز بر بدنم نمانده است ، اما هنوز دو لبم خاموش است تا كسى به راز نهانى من پى نبرد » .\r\nو به قول آن شاعر عرب :\r\n\r\nألام على لوّ و ان كنت عالما\r\nبأذناب لوّ لم تفتنى اوائله\r\n\r\nاكنون به‌اى كاش گفتنهاى خودم ملامت مىشوم ، اگر من از نخستين گام زندگانى عواقب ناشايست اى كاش گفتن را درك مىكردم ، از همان آغاز محاسبه مىكردم ، و نمىگذاشتم امروز به بىنتيجه بودن « اى دريغا گفتن » متوجه شده و افسوس بخورم كه چرا يك عمر با اى دريغا گذرانده‌ام .\r\n","description":"","footnote":"","page_name":" 740 ","page_number":764},
  {"content":"\r\n\r\nبا اين حال فراموش نكنيم كه دوران كنونى ما انسانهاى ماشين زده و انسانهايى كه در لجنزار خود پرستى و هوى و هوس غوطه مىخورند ، آن چنان مشاعر و وجدان خود را از دست داده‌اند كه حتى پشيمانى و ندامت و « اى كاش » گفتن هم از خاطرها فراموش شده است .\r\nاين يك خطر بزرگى است كه انسانهاى دورانهاى ما را تهديد مىكند ، زيرا اين بىاعتنايى بنداى وجدان و اين بىخيالى در باره هر آن چه انسانها انجام مىدهند ، معنايش اين است كه وجدان آن پيك الهى از دلهاى مردم رخت بر بسته هيچ كس احساس مسئوليت نمىكند ، من براى تواريخ انسانى هيچ پديده شرم آورى را به آن اندازه وقيح نمىبينم كه انسان براى خود هيچ مسئوليتى در زندگانى احساس نكند او با اين كه مىبيند\r\n\r\nقطره‌اى كز جويبارى مىرود\r\nاز پى انجام كارى مىرود\r\n\r\nبا اين حال خود را در همه گفتار و كردار آزاد احساس مىكند . بگذاريد شهوت پرستان و مقام پرستان لذت ببرند ، زيرا براى آنان چنين انسانهايى لازم بوده است كه با هر وسيله‌اى بوده است آنها را ساخته‌اند .\r\n\r\n( ( 1712 ) ) غيرت حق بود با حق چاره نيست\r\nكو دلى كز حكم حق صد پاره نيست\r\n\r\nپريدن مرغ روح عالى از قفس تن به عنايت خداوندى\r\nهنگامى كه يك روح به حد تكامل رسيد و هنگامى كه به ثمر و هدف اقصاى خود نائل گشت صداى « يا أيتها النفس المطمئنة ارجعى الى ربك راضيه مرضية » در اعماق آن روح طنين انداز مىگردد .\r\n","description":"","footnote":"","page_name":" 741 ","page_number":765},
  {"content":"\r\n\r\nدگرم بوارق غيب جان ز قيود كرده مجردا قيران روح ز حد تن دگرم كشيده بلا حدا البته با نظر به عظمت روح انسانى و تنگى ميدان ماده و كالبد تن ، اين مطلب كاملًا قابل تصور و قابل قبول است . مگر نه اين است كه به قول جلال الدين در ابيات آينده :\r\n\r\nاين جهان همچون درخت است اى كرام\r\nما بر او چون ميوه هاى نيم خام\r\nسخت گيرد خامها مر شاخ را\r\nز انكه در خامى نشايد قاخ را\r\nچون بپخت و گشت شيرين لب گزان\r\nسست گيرد شاخها را بعد از آن\r\nچون از آن اقبال شيرين شد دهان\r\nسست شد بر آدمى ملك جهان\r\n\r\nو با نظر به اصول فلسفى عده‌اى از مكاتب هم اين اصل به عنوان يك مطلب واقعى تلقى مىشود ، زيرا موجود پس از آن كه به نهايت كمال خود رسيد ، ديگر احتياجى به حركت نخواهد داشت . و هنگامى كه موجودى از حركت و تحول بر كنار شد ، انقراض موجوديت او فرا رسيده است . ولى روح كه فانى شدنى نيست پس از كمال و به ثمر رسيدن ، اين كالبد مادى براى او تنگ مىشود و راه خود را به سوى ما وراى طبيعت پيش مىگيرد .\r\n\r\n( ( 1718 ) ) اندرون توست آن طوطى نهان\r\nعكس او را ديده تو بر اين و آن\r\n\r\nعكس ناقصى از روح خود را در ديگران مىبينى و شادىها و آلام آن عكس را شادىها و آلام خويش گمان مىكنى\r\nخويش گمان مىكنى آفرين بر جلال الدين رومى ، مطلبى كه در ابيات مربوطه ابراز نموده است ، حقيقتاً دنيايى از حكمت و علم را به انسانها تقديم كرده است .\r\nبيان اين مطلب چنين است كه آن فرد از انسان كه از درون خود و از روح خويش غفلت مىورزد خويشتن را نمىشناسد ، او به طور طبيعى با ظواهرى كه دور و بر او را\r\n","description":"","footnote":"","page_name":" 742 ","page_number":766},
  {"content":"\r\nفرا گرفته است ، سر گرم مىشود . فقط اين مقدار مىداند كه يكى از افراد نوع انسانى است ، آن گاه در مقابل خود افراد ديگرى را مىبيند كه آنان نيز مانند او مىخورند و مىخوابند و از اشباع غرايز بهره مند مىگردند .\r\nاين صورتها و حركات مشابه را كه ما بين خود و ديگران مىبيند ، روح خويشتن را از همان ظواهر و صورتها انتزاع مىكند و مىسازد ، آن گاه مطابق شادىهاى آن روح ساخته شده از ديگران شاد مىگردد و به اندوه آنان اندوهگين مىباشد .\r\nدر صورتى كه اگر به حقيقت امر توجه كند خواهد ديد كه آن روح ساخته شده ، شادىهاى حقيقى روح واقعى او را از بين مىبرد ، آن روح ساخته شده به او ستمگرى مىكند ، او گمان مىكند كه به او عدالت ورزيده است آرى\r\n\r\n( ( 1718 ) ) اندرون توست آن طوطى نهان\r\nعكس او را ديده تو بر اين و آن\r\n( ( 1719 ) ) مىبرد شاديت را تو شاد از او\r\nمىپذيرى ظلم را چون داد از او\r\n\r\nاين اصل با نظر به خصوصيت ارواح انسانها و تعيين ساختمان درونى آنان فوق العاده با اهميت است ، و مىتوان از اين اصل نتايج بسيار گران بهايى را گرفت از قبيل :\r\nتقليد و منعكس ساختن خصوصيات روانى ديگران مبارزه با واقعيت و موجوديت خويش است .\r\n2 - مبالغه در اتحاد دو روح كه عشاق مدعىاند ، و مىگويند من در معشوق فانى گشته‌ام . مخالف جريان طبيعت و روح انسانى است . به همين جهت است كه : جبران خليل جبران مىگويد : يكديگر را دوست بداريد ، و به همديگر محبت و حتى عشق بورزيد ، ولى فاصله دو موجود بودن خود را فراموش نكنيد ، و بگذاريد براى وزيدن نسيمهاى ما وراى طبيعت جايى ميان شما وجود داشته باشد .\r\n3 - پيروى از عكس ساختگى روح ، از دست دادن مالكيت بر خويش و آزادى روانى است ، آن آزادى روانى كه بزرگترين مزيت انسانى است .\r\n","description":"","footnote":"","page_name":" 743 ","page_number":767},
  {"content":"\r\n\r\n\r\n\r\n( ( 1720 ) ) اى كه جان از بهر تن مىسوختى\r\nسوختى جان را و تن افروختى\r\n\r\nروح چراغ فروزان ابديت است متوجه باشيد آن را در راه بدن مادى آتش زده خاكستر نكنيد\r\nانسان كه به عنوان خليفه الله در روى زمين زندگى مىكند ، اين منصب را از جنبه جسمانى و مادى به خود نگرفته است .\r\nانسان كه از حيث عظمت تا جايى مىرسد كه به جز خدا نمىبيند ، نتيجهء داشتن اعضاى مادى نيست . انسان كه از نظر عظمت به آن مقام و الا مىرسد كه انسان و جهان را در خود مىيابد ، از آن جهت نيست كه داراى عضلات نيرومند و غرايز سركش و نيروى تفكر فوق العاده يا به عبارت روشنتر داراى از دوازده تا پانزده ميليارد رابطه الكتريكى در مغز مىباشد ، بلكه فقط از يك جهت است كه به مراتب مزبور قدم مىگذارد ، اين اعتلا از آن جهت نصيب او مىشود كه او روح دارد ، آرى او روحى دارد كه مىتواند جهانى را در خود درك كند ، او با اين روحش شايسته زندگانى ابدى خواهد بود .\r\nاما متأسفانه اين چراغ فروزان ابديت در راه تن پرورى و ماده پرستى آن چنان محقر و ناچيز مىگردد كه گويى روح انسانى فقط به عنوان يك وسيله اتفاقى براى پيش برد مقاصد مادى مىباشد .\r\nسوزش انسانى بايستى در راه عشق الهى بوده باشد\r\nبه هر حال همهء آدميان در همين جهان مادى با همين نمودهاى مادى روزى محو و نابود خواهند گشت ، و مانند خسى در شعله هاى نابود كنندهء عوامل طبيعت خواهند سوخت ، پس بهتر اين است كه انسان سوختهء عشق الهى بوده باشد .\r\nسوختگان عشق الهى مىتوانند خس و خاشاكى را كه پيرامون روح انسانها را\r\n","description":"","footnote":"","page_name":" 744 ","page_number":768},
  {"content":"\r\n\r\nفرا گرفته از حركت ارواح جلوگيرى مىكند بسوزانند ، و راهى براى ترقى و اعتلاى روح انسانها باز كنند .\r\n\r\n( ( 1727 ) ) قافيه انديشم و دل دار من\r\nگويدم منديش جز ديدار من\r\n\r\nما در قافيه زاى و سخن پردازى مىانديشيم معشوق ما به انديشيدن در ديدار و وصالش تحريك مىكند\r\nاسفا ، يك عمر در انديشهء الفاظ و سخن پردازى و قافيه سازى مىگذرانيم آن چنان به آنها اهميت مىدهيم كه گويى تمام حقايق و واقعيات جهان در همين كلمات و سخنهاى دلنشين و اشعار نغز خلاصه مىشود .\r\nآخر مگر نه اين است كه شعر و نثر و قافيه و سجع و بلكه همهء كلمات و روابط و قواعد براى اين است كه ما بتوانيم به عنوان يك وسيله شايسته براى ابراز مقاصد خود بهره بردارى نماييم ؟ از شدت اهميت دادن به الفاظ و سخن پردازى ، مجالى براى حركت روح در عالم حقايق و واقعيات نمانده است ، مانند اين است كه هر انديشه‌اى كه در درون ما صورت خواهد گرفت فقط ، از لفظ شروع گشته در لفظ پايان خواهد پذيرفت .\r\nدر صورتى كه در ما وراى الفاظ و كلمات معانى بسيار روحانى وجود دارد كه به الفاظ نمىگنجند .\r\n","description":"","footnote":"","page_name":" 745 ","page_number":769},
  {"content":"\r\n\r\n\r\nاى خدا جان را تو بنما آن مقام\r\nكه در آن بىحرف مىرويد كلام\r\n\r\nداستان آن دم كه با پيامبر در ميان نهاده نشد\r\nيكى از موارد مشكل مثنوى جلال الدين ابياتى است كه ما فعلًا آنها را شرح مىكنيم ، مىگويد :\r\n\r\n( ( 1730 ) ) حرف و صوت و گفت را بر هم زنم\r\nتا كه بىاين هر سه با تو دم زنم\r\n( ( 1731 ) ) آن دمى كز آدمش كردم نهان\r\nبا تو گويم اى تو اسرار جهان\r\n( ( 1732 ) ) آن دمى را كه نگفتم با خليل\r\nو آن دمى را كه نداند جبرئيل\r\n( ( 1733 ) ) آن دمى كز وى مسيحا دم نزد\r\nحق ز غيرت نيز بىما هم نزد\r\n\r\nاين كدامين دم است كه خدا با انبياء عظام در ميان ننهاده ، و به آنها ندميده است ولى به انسان غير پيغمبر دميده است ؟ در اين مطلب كه جلال الدين گفته است سه احتمال وجود دارد :\r\nيكى اين كه مقصود اين است كه تمام اسرار جهان هستى را كه خداوند مىتواند با يك دم در يك انسان القاء نمايد ، به انسان عارف دميده است ، ولى اين دم را به انبياء با نظر به مأموريت مخصوصى كه داشته‌اند ابراز نفرموده است ، به اين معنى : نه اين كه پيامبران از آن دم با عظمت بىبهره بوده‌اند ، بلكه مقصود اين است كه شغل آنها اظهار آن دم را به انسانها ايجاب نمىكرد ، ولى خود آنان كاملًا از آن دم بهره مند بوده‌اند ، اين مطلب نظير اين است كه بگوييم اسرار تجارت را به يك شخص آموزگار تعليم ننموده‌اند ، يعنى با نظر به شغل آموزگارى اسرار تجارت جزء برنامه آموزگارى نيست اگر چه ممكن است آموزگار مفروض همان اسرار را بداند .\r\n","description":"","footnote":"","page_name":" 746 ","page_number":770},
  {"content":"\r\nدوم - مقصود از دم مفروض عشق است ، و اين عشق الهى را كه يك مرد عارف مىداند ، باعث ترجيح او بر پيامبران با داشتن مراتب گوناگون در نوع خود - :\r\n« تلك الرسل فضلنا بعضهم على بعض » ( ما بعضى از پيامبران را به بعضى ديگر ترجيح داده‌ايم ) از عالىترين مقام قرب با خداوند بهره مند مىباشند ، ولى عشق الهى را ممكن است بعضى از آنها نداشته باشند ، و اين نداشتن عشق الهى هيچ گونه نقصى بر آنها محسوب نمىگردد ، زيرا اين يك حالت ارتباط شخصى است ميان عاشق و معشوق ، مثلًا مىگوييم : فلان كس به رهبر خود از نظر علمى مقرب است ولى آن شخص ديگر به رهبر خود از نظر تقوا يا تحمل بيشتر مقرب است ، تقرب يكى است راه هاى آن گوناگون است .\r\nسوم اين است كه مقصود از دم همان عشق الهى يا راز اتحاد يا اسرار جهان هستى باشد ، و همين دم باعث ترجيح بوده باشد ، ولى انبيايى كه از آن دم بىبهره هستند انبياء اولو العزم نمىباشند ، مانند گروهى از پيامبران بنى اسرائيل و اين كه آدم و خليل و عيسى عليه السلام را بيان نموده است به عنوان مثال است نه حقيقت ، آن گاه مىتوان به مسئلهء خضر و موسى هم اشاره نمود ، كه براى خضر مسائلى مطرح بود كه براى حضرت موسى نبود ، و مانعى نيست كه بعضى از انسانها كه پيغمبر نيستند ، از يك جهت نه از تمام جهات بر بعضى از پيامبران ترجيح داشته باشند ، و به همين ملاحظه است كه جلال الدين در اين ابيات به محمد صلى الله عليه و آله اشاره نكرده است .\r\nيعنى نگفته است كه اين دمى كه با تو در ميان مىگذارم به محمد صلى الله عليه و آله ندميده‌ام . ( 1 ) \r\n","description":"","footnote":" ( 1 ) صدر المتالهين در مفاتيح الغيب و صاحب منهج قوى در همين مدرك از پيغمبر اكرم صلى الله عليه و آله و سلم نقل كرده‌اند كه پيغمبر فرموده است « خداوند بندگانى دارد كه نه از پيامبرانند و نه از شهداى پيامبران و شهداء به حال آنان غبطه مىخورند به جهت قرب و منزلتى كه در نزد دارند » . . شرح مثنوى دكتر محمد عبد السلام كفافى ، ج 1 ، ص 236 و در شرح مثنوى ، انقروى ، ج 1 ، ص 161 اين روايت را از ابو مالك اشعرى از پيغمبر نقل كرده است . . ","page_name":" 747 ","page_number":771},
  {"content":"\r\nاحتمال اول خالى از اشكال به نظر مىرسد ، يعنى گفته شود : كه آنان با نظر به شغل پيامبرى شان مجبور به گفتن راز عشق و يا ساير اسرار نبوده‌اند .\r\nاحتمال دوم هم دور از ذهن نيست كه گفته شود : يكى از وسايل تقرب به خدا همان دم بوده است ، و انبياء داراى وسايل ديگرى بوده‌اند ، و اولى ترجيحى ندارد .\r\nناگفته نماند كه اگر مقصود از عطا كنندهء دم خود جلال الدين بوده باشد ، از جنبهء الهى بوده و از جنبهء شخصى جلال الدين نيست ، به عبارت ديگر تقريباً همان مطلبى است كه اقطاب عرفان ادعا مىكنند ، ولى به نظر مىرسد كه مقصود خود خداوند است ، مخصوصاً با در نظر گرفتن اين كه جلال الدين در اين كتاب مثنوى بلكه در ساير كتابهاى شعرى و نثرىاش ادعاى قطبى ننموده است و به هر حال مطلب ابهام انگيز است .\r\nاما معناى اين بيت كه مىگويد :\r\n\r\n( ( 1733 ) ) آن دمى كز وى مسيحا دم نزد\r\nحق ز غيرت نيز بىما هم نزد\r\n\r\nسه احتمال در اين بيت مىرود :\r\nيكى همان است كه بعضى از شارحين مثنوى مانند انقروى مىگويند كه : مقصود اين است كه اين همان دم ظهور است كه خداوند ظهور خود را در موجودات مخصوصاً انسانها قرار داده است .\r\nنهايت اين كه هر كس به اندازه خود آن را درك مىكند .\r\nدوم - اين كه آن دم را خداوند به كلى مستور نداشته ، و به اشخاص و اصل به حق ارائه نموده است ، مانند عرفاى بزرگ .\r\nسوم - اين است كه مقصود از ما كلمهء نفى است يعنى خداوند بدون اين كه كسى\r\n","description":"","footnote":"","page_name":" 748 ","page_number":772},
  {"content":"\r\nبه مقام نفى ذات كلى برسد اين دم را به او عطا نفرموده است .\r\nخلاصه اين يكى از آن مواردى است كه به اصطلاح عرفاء مرد عارف نمىتوانند صراحتاً باز گو نمايد .\r\nبه همين جهت است كه هنگامى كه مىخواهند بيان كنند به طور ابهام آميز ، بلكه گاهى همراه با تناقضات بيان مىكنند به طورى كه قابل هضم نمىباشد .\r\nدر تأييد احتمال سوم ملاحظهء بيت بعدى كه مىگويد :\r\n\r\n( ( 1734 ) ) ما چه باشد در لغت اثبات نفى\r\nمن نه اثباتم منم بىذات و نفى\r\n\r\nبا مورد است .\r\nدر باره تفسير اين بيت هم احتمالاتى وجود دارد كه ما بعضى از نزديكترين احتمالات را بيان مىكنيم :\r\n1 - « ما » در لغت عربى مانند « لا » به معناى نفى است ، وقتى كه مىگوييم : « ما زيد بكاتب » يعنى زيد نويسنده نيست .\r\nبنا بر اين مقصود اين است كه « ما » كه در فارسى به معناى گوينده در حال جمع است در لغت عربى به معناى اثبات كردن نفى است ، انسانى كه در صدد وصول به بارگاه ربوبى است ، بايستى ذات او نفى گردد ، پس در حقيقت ما ( فارسى ) آن موقع حقيقت پيدا مىكند كه منفى شود چنان كه در لغت عربى ديده مىشود .\r\n2 - گفته مىشود رابطهء اين بيت با بيت قبلى تقريباً بريده و « ما » در بيت قبلى فارسى و در بيت مورد بحث عربى است ، پس اين بيت بايستى مستقلًا و فى نفسه تفسير گردد ، و معنايش چنين است كه ما در عربى هم معناى اثبات مىدهد ( هنگامى كه ماء موصوله بوده باشد ) هم معناى نفى دارد ( هنگامى كه ماء نافيه بوده باشد ) ولى من ثبوت وجودى در مقابل خدا ندارم بلكه از ذات گذشته و در او فانى گشته و از خود منفى شده‌ام .\r\n3 - مقصود از ما همان « ما » نافيه عربى است ، و مىگويد : من مطابق همين ماء نافيه نفى ذات خود را اثبات كرده‌ام .\r\n","description":"","footnote":"","page_name":" 749 ","page_number":773},
  {"content":"\r\n\r\n\r\n( ( 1736 ) ) جمله شاهان بردهء بردهء خودند\r\nجمله خلقان مردهء مردهء خودند\r\n\r\nبياييد بندهء بنده خود نشويد\r\nجاى ترديد نيست كه قواى حيوانى كه در انسان آفريده شده است ، اگر چه در دوران كودكى مهار انسان را در دست گرفته و تمام حاكميت را در اختيار خود قرار مىدهند ولى چون انسان داراى روح است و چون انسان استعداد تكامل تا مقام بارگاه ربوبى دارد ، لذا بايستى تدريجاً اين قواى حيوانى را از قبيل شهوت و غضب و ساير غرايز را محدود ساخته به عنوان وسيله در حركت ، به سوى تكامل بهره بردارى نمايد .\r\nروى اين اصل بايستى شهوت و غضب و ساير نمودهاى حيوانى ، بندهء انسان بوده باشند ولى متأسفانه كه انسانها غالباً بندهء سر سپرده همين قوا قرار مىگيرند ، و دايماً در حال سقوط به سر مىبرند ، تا آن جا كه خداوند مىفرمايد :\r\n« أُولئِكَ كَالأَنْعامِ بَلْ هُمْ أَضَلُّ » 7 : 179 ( 1 )  ( آنان مانند چار پايانند بلكه گمراه تر و پستتر ) .\r\nاينان ندارند كه قواى حيوانى كه بالاخره در آنها خواهد مرد ، يا با نظر به اصول تكامل بايستى حالت طغيان آنها را فرو نشانده و كشت ، آنها را نابود خواهد ساخت پس آنها كشته شدهء اين قواى مرده هستند . باز جاى اسف است كه همين انسان كه عاشق شهوت و غضب است خود معشوق و مورد محبت خداوند بزرگ است ، او با غفلت از اين نسبت بزرگى كه به خدا دارد خود را در لجنزار شهوت و غضب فرو مىبرد ، تا آن گاه كه بادهاى طبيعت خاك او را در فضاى نيستى بپراكند .\r\n","description":"","footnote":" ( 1 ) سوره الاعراف ، آيه 179 . . ","page_name":" 750 ","page_number":774},
  {"content":"\r\n\r\n\r\n\r\n( ( 1741 ) ) تشنگان گر آب جويند از جهان\r\nآب هم جويد به عالم تشنگان\r\n\r\nتشنه ها آب مىجويند و خبر ندارند كه آب هم آنها را مىجويد\r\nمطلبى است كه جلال الدين در اوايل مثنوى آن را گوشزد كرده بود ، ولى در اين مورد كه مىگويد : انسان بىخبر از اين كه خود معشوق خداوند يكتا است به قواى حيوانى عشق مىورزد . مطلب اين شكل مطرح مىشود كه اگر انسان توجه كند كه عاشق او كيست هرگز به دنبال شهوت و غضب عاشقانه نمىتازد . چنان كه در بيت بعدى صراحتاً مىگويد :\r\n\r\nچون كه عاشق اوست تو خاموش باش .\r\n\r\nبنا بر اين تمثيل مطلب مزبور به جستجوى آدم تشنه از آب و جستجوى آب از آدم تشنه زياد مناسب به نظر مىرسد .\r\nتفسير ابيات\r\nهنگامى كه طوطى بازرگان ، حال آن طوطى را مىفهمد و مىشنود كه او مرده است ، اين طوطى هم مىلرزد و مىافتد و مىميرد . بازرگان بىچاره گريبان چاك مىزند و ناله سر مىدهد : ( 1 ) \r\n\r\n( ( 1694 ) ) گفت اى طوطى خوب خوش حنين\r\nهين چه بودت اين چرا گشتى چنين\r\n( ( 1695 ) ) اى دريغا مرغ خوش آواز من\r\nاى دريغا هم دم و هم راز من\r\n( ( 1696 ) ) اى دريغا مرغ خوش الحان من\r\nراح روح و روضهء رضوان من\r\n( ( 1698 ) ) اى دريغا مرغ كارزان يافتم\r\nزود روى از روى او بر تافتم\r\n( ( 1708 ) ) اى دريغا مرغ خوش پرواز من\r\nز انتها پريده تا آغاز من\r\n\r\n","description":"","footnote":" ( 1 ) چون ابيات خود جلال الدين بسيار زيبا بود خود آنها را در بارهء ناله ها و توصيفات بازرگان در باره طوطى از دست رفته نقل مىكنيم . . ","page_name":" 751 ","page_number":775},
  {"content":"\r\n\r\n( ( 1714 ) ) اى دريغا اشك من دريا بدى\r\nتا نثار دل بر زيبا شدى\r\n( ( 1723 ) ) اى دريغا اى دريغا اى دريغ\r\nكانچنان ماهى نهان شد زير ميغ\r\n( ( 1715 ) ) طوطى من مرغ زيرك سار من\r\nترجمان فكرت و اسرار من\r\n\r\nاگر براى سليمان عليه السلام چنين مرغى بود هيچ مرغ ديگرى او را جلب نمىكرد . آرى مرغ را ارزان يافته بودم لذا ارزان از دست دادم . اى زبان تو براى من همواره باعث خسارت بوده‌اى ، چه گويم و در بارهء تو چه ملامتى نمايم ؟ در صورتى كه خود اين گفتنها و ملامتها را هم خود تو انجام مىدهى . اى زبان تو از نظر اين كه عالىترين وسيله تفهيمى خرمنى ، و از آن جهت كه گاهى درون پليد ما را آشكار مىكنى ، آتش در تمام موجوديت ما مىزنى . كار تو بس شگفت انگيز است ، زيرا با اين كه جان انسانى از تو همواره در ناله و افغان است ، با اين حال چاره‌اى جز شنيدن حرفهاى تو را ندارد .\r\n« خلاصه مقصود جلال الدين زبان انسانهاى معمولى است كه هيچ گونه مهارى بر فعاليتهاى نفسانى نزده‌اند و زبانشان هر چه بگويد مطابق درون آنها مىباشد ، در حقيقت نه زبان براى آنها ارزيابى شده است و نه اصول زندگانى حقيقى ، بنا بر اين همواره زبان آنها را هم اسباب بد بختى آنها را فراهم مىكند و هم چاره‌اى جز شنيدن سخنان آن را ندارند » .\r\nاى زبان تو همان موجودى كه مىتوانى به صورت يك گنج بىپايان در آيى ، و هم رنج بىدرمان براى انسان ايجاد كنى .\r\nاى زبان تو مىتوانى صفيرى براى شكار ديگران باشى ، و براى حيله گرى فعاليت نمايى .\r\nتو گاهى شيطان سيرت ديو خو مىباشى ، تو انسان را در ظلمت كفران فرو مىبرى ، از آن طرف هم مىتوانى دمساز و هم رهبر ياران باشى .\r\nاى زبان تو بودى كه طوطى مرا از من گرفتى ، آرى آدم نادان\r\n","description":"","footnote":"","page_name":" 752 ","page_number":776},
  {"content":"\r\nهمواره به رنج و شكنجهء خود عشق مىورزد ، او به جهت نادانى نمىداند كه از زبان كه مهمترين وسيلهء زندگى است چگونه بايد بهره بردارى نمايد . به همين جهت است كه هميشه در تلاش و مكابده خواهد بود .\r\nمادامى كه با طوطى خود دمساز بودم ، از رنج و شكنجه در امان بودم ، در زندگانى خود كفهاى آلوده‌اى نداشتم .\r\nآرى اين دريغا گفتنها همه به جهت پندار و خيال واقعيتها است ، و اين خود بريدن از موجوديت فعلى انسانى است . اما هنگامى كه مىانديشم مىبينم كه رفتن طوطى و سفر او رو به خدا به جهت محبوبيت او در نزد خدا بوده است .\r\nطوطى من از آن موجودات بود كه براى ديدار حق جل و علا دل صد پاره‌اى داشت .\r\nاين غيرت كه خدا به جهت محبوبيت بعضى از بندگانش دارد ، معمولى است كه به كار مىبريم ، اين غيرت به اين الفاظ و دمدمه ها نمىگنجد . طوطى كه از دست داده‌ام تمام سر نوشت مرا از آغاز وجودم بر من گفته بود . اين طوطى كه صداى او صداى وحى الهى بود ، آغاز وجودش پيش از همه آغازها بوده است ، زيرا او از فضاى ابديت به اين سراى ماده گام گذاشته بود .\r\nاكنون بيا در درون خود سير و نظاره كن ، خواهى ديد اين چنين طوطى كه توصيفش كردم در درون تست . اما تو ، تو اى انسان بىچاره اين طوطى ابديت را گذاشته از موجوديت و قيافه و حركات ديگران براى خود روحى ساخته و پرداخته‌اى ، آن گاه مطابق اين روح ساخته شده كه عكس مصنوعى روح تست ، شادىها مىكنى ، و نمىدانى كه شادى اين عكس ساختگى شادىهاى حقيقى روح تو را از تو خواهد گرفت .\r\nبالاتر از اين ، تو روح با عظمت خود را براى تقويت قواى\r\n","description":"","footnote":"","page_name":" 753 ","page_number":777},
  {"content":"\r\nحيوانى و مادى آتش زده‌اى .\r\nاما من ( مرد عارف ) مىسوزد ، ولى در راه عشق واقعى . بدين جهت ديگر آتشى در من اثر نخواهد كرد ، زيرا سوخته شده را نمىتوان دوباره سوزانيد .\r\nحالا ديگر هيجان روحيم اوج گرفته و آتش دل تيزتر گشته است ، كسى كه در حال هشيارى خود تند و مست است ، موقعى كه ساغر به دست بگيرد چه خواهد شد ؟ در اين حالت مانند آن شير مست خواهد بود كه قابل توصيف نيست ، زيرا او از وضع طبيعى خارج گشته از سطح مرغزارى كه او را مىتوانست معرفى كند تجاوز كرده است ، حالا ديگر با اين كه در انديشه قافيه سازى هستم ، آن چنان مستغرق جلوهء محبوبم كه احساس مىكنم كه آن محبوب مىگويد : قافيه را بينداز و در ديدار من بينديش . من هم نمىتوانم اين خواسته را اجابت نكنم . برو اى قافيه انديش من خوش بنشين ، تو ميزان كننده دولت من هستى .\r\n« ممكن است مقصود جلال الدين از اين بيت كه مىگويد :\r\n\r\n( ( 1728 ) ) خوش نشين اى قافيه انديش من\r\nقافيه دولت تويى در پيش من\r\n\r\nتسلى دادن به جنبه شاعرى خود مىباشد ، و مىگويد اگر چه من فعلًا در هيجان روحى غوطه ورم ، و محبوب زيباى من از انديشه در تنظيم قافيه بازم مىدارد ، ولى اى قافيه تو را طرد نخواهم كرد ، زيرا دولت من ابراز حقايق با همين قافيه ها است كه مىسازم . و ممكن است مقصود اين باشد كه قافيه انديش همان محبوب اوست ، و به او مىگويد من به جهت ديدار تو انديشه‌اى در قافيه نخواهم كرد ، تويى كه نيروى همين قافيه سازى را به من عطا خواهى كرد » .\r\nاز الفاظ و كلمات بگذريم ، زيرا اينها چيستند كه من در باره آنها بينديشم ؟ چرا عمر گرانبها را در راه الفاظ بافى بىهوده تلف كنم ؟\r\n","description":"","footnote":"","page_name":" 754 ","page_number":778},
  {"content":"\r\nپس مىپردازم به آن معناى واقعى كه روح ابدى من آن را مىخواهد . اين معنا آن دم است كه مىخواهم با تو در ميان بگذارم . اين دمى است كه از آدم پنهان داشتم ، و به خليل عليه السلام نگفتم ، جبرييل هم آن را نمىداند ، مسيح عليه السلام هم از آن دم نزده است . غيرت خداوندى باعث شده است كه اين ذات منفى را از اين دم بهره مند بسازد .\r\nكلمه « ما » در لغت براى اثبات نفى است ، من براى خود اثباتى نگذاشته از ذات خود دست برداشته و منفى گشته‌ام . من شخصيت انسانى را در دست شستن از شخصيت پيدا كرده‌ام ، چنان كه بسيارى از شخصيتها را بدون شخصيت مىبينم .\r\nاشخاص زيادى كه شخصيت خود را از دست داده‌اند در ظاهر ممكن است بزرگ و به صورت شاهان جلوه كنند ، ولى آنان در مقابل چيزهاى پست ، خود پست شده‌اند ، يعنى در مقابل نيروهاى حيوانى پست و محقر گشته‌اند ، و همچنين در مقابل نمودهايى مست شده‌اند ، كه خود آنها بايستى از انسان مست و به وسيله انسان رهبرى شوند . همه شاهان بندهء بندهء خود مىباشند ، زيرا قواى شهوى و غضبى به منزله بندگان انسانى هستند ، و اينان بنده شهوت و غضب گشته‌اند .\r\nشهوت و غضب كه در مقابل حيات حقيقى انسانى پديده هاى مرده‌اى بيش نيستند ، اينان مرده همين مردگانند ، زيرا اسير شهوات و غضبهاى حيوانى مىباشند .\r\nاى دريغا كه صياد اسير مرغى مىگردد كه بايستى او را شكار نمايد . خود معشوقان كه دل به عاشقان مىبازند ، در اين حال شكار عشاق خود مىباشند . پس هر عاشقى كه در دنيا مىبينى ، بدان كه خود معشوق هم هست .\r\n« ممكن است اين مطلب به دو شكل تعبير شود يكى همان مضمون معروف كه مىگويد :\r\n","description":"","footnote":"","page_name":" 755 ","page_number":779},
  {"content":"\r\n\r\nتا كه از جانب معشوق نباشد\r\nكششى كوشش عاشق بىچاره به جايى نرسد\r\nسايه معشوق اگر افتاد بر عاشق چه شد\r\nما به او محتاج بوديم او به ما مشتاق بود\r\n\r\nو ممكن است مقصود اين باشد كه انسان در عين حال كه به كسى عشق مىورزد ، در عين حال خود معشوق ديگرى است ، نظير اين مطلب همان است كه ويكتور هوگو مىگويد :\r\n« خود سير كنندگان مورد سيراند » ولى ابيات بعدى احتمال اولى را تقويت مىكند كه مىگويد :\r\n\r\nتشنگان گر آب جويند از جهان\r\nآب هم جويد به عالم تشنگان\r\n\r\nاما تو اى انسان در تمام تمايلات و تكاپوهايى كه در زندگى انجام مىدهى ، متوجه باش كه تو عاشق ديگرى دارى ، تو مورد محبت آن خداى بزرگ هستى كه بىنياز از عشق ورزيدن تست ، ولى او تو را دوست مىدارد و به تو عشق مىورزد ، اگر آن عاشق به تو گفت : سخنى مگو و خاموش باش و گوش فرا ده ، تو اين دستور را عمل كن ، تو كه هنوز در جاده تكامل عشق روحانى ورزيده نشده‌اى ممكن است سخن گفتن تو باعث ويرانىها شود ، ولى من كه در اين راه ورزيده گشته‌ام مىتوانم با ويرانىها روبرو گردم زيرا مىدانم كه زير هر ويرانى يك گنج سلطانى وجود دارد . آن كسى كه غرق درياى عظمت الهى گشته است و همواره طالب فرو رفتن بيشترى در درياى عظمت است ، همچنان كه امواج درياى جان انسانى ، هميشه طالب نوسان است .\r\nبراى مرد عارف تفاوتى ندارد كه در نوسانات درياى الهى به زير دريا فرو رود يا در سطح دريا حركت كند ، چنان كه در مقابل معشوق حقيقى تير و سپر يك معنا دارد ، هر دو شيرين است .\r\nاگر بخواهى در زندگى روحى توجه و محاسبه‌اى در روى\r\n","description":"","footnote":"","page_name":" 756 ","page_number":780},
  {"content":"\r\nانگيزه هاى طرب و شادى و بلا و درد و اندوه نمايى ، هرگز نخواهى توانست از وسوسه و ناتوانىهايى كه وسوسه ايجاد مىكند نجات پيدا كنى .\r\nتو كه عاشق شكر شده‌اى و مىخواهى اين مذاق طبيعىات را شيرين سازى ، اين را بدان كه خدا اين مطلوبيت را در مراد تو ايجاد كرده است .\r\nمعشوقى كه تو دارى اگر ستاره‌اى را به خونبهاى صد هلال بدهد ، بايد بپذيرى ، اگر خون عالم را بريزد بر او حلال است نظامى مىگويد :\r\n\r\nگر تن حبشى سرشتهء توست\r\nور خط ختنى نبشتهء توست\r\nگر هر چه نبشته‌اى بشويى\r\nشويم دهنم ز ياوه گويى\r\n\r\nاكنون كه ما بها و خونبها را دريافته‌ايم ، يعنى حال كه ما بهاى گذشت از خود را در اين زندگانى كه عبارت است از وصول به بارگاه ربوبى ، دريافتيم به سوى جان باختن در راه معشوق روانه شده‌ايم .\r\nحيات واقعى عاشقان در مردگى است ، تا دل از دست ندهى دل واقعى را نخواهى يافت .\r\n\r\nزندهء جاويد كيست ؟ كشتهء شمشير دوست\r\nكآب حيات قلوب از دم شمشير اوست\r\n\r\nمن مىخواستم دل دوست را به دست بياورم ، او از اين كه دل به من بدهد امتناع مىورزيد ، من به معشوق گفتم عقل و جانم غرق در تست ، گفت برو اين افسونها را بر من مخوان ، من نمىدانم تو در اين باره چگونه انديشيده‌اى ، آيا تو واقعاً دوست را ديده‌اى ؟ اگر دوست را ديده‌اى براى خود ديگر موجوديتى نمانده است كه به او شكايت كنى و بگويى : دل و عقل در راه تو داده‌ام .\r\nو احتمال ديگر اين است كه دوست در جواب مىگويد : اگر براى وصال من فقط عقل و جان داده‌اى در حقيقت ارزان خريده‌اى ، معلوم مىشود كه دوست را واقعاً نديده‌اى ، اكنون كه دوست را ارزان خريده اى\r\n","description":"","footnote":"","page_name":" 757 ","page_number":781},
  {"content":"\r\nمىتوانى آن را ارزان از دست بدهى .\r\nمن در آن عشق مستغرقم كه عشقهاى اولين و آخرين در آن غرق گشته است .\r\nمن اين حالت را به طور اجمال گفتم ، اگر نمىگفتم ، لبها و دهانم مىسوخت .\r\nتو خيال مكن كه مقصودم از لب همين لبهاى عضوى است ، اگر من لب بگويم مقصودم لب درياى هستى است . اگر « لا » بگويم ، مقصودم اين كلمهء نفى نيست ، بلكه آن مستثنى است كه با « الا » بيان مىشود .\r\nاكنون كه مىبينى با قيافهء گرفته نشسته‌ام ، از شدت شيرينى روح است كه در قيافهء ظاهرى ترش نمودار گشته است .\r\nچنان كه خاموشى من معلول داشتن سخن بىنهايت است . شيرينى روح ما از دو جهان بايستى در حجاب پردهء ترش مخفى گردد ، چنان كه به جهت باز داشتن هر سخنى از هر گوشى مجبوريم كه از اسرار نهانى « لدنى » يك جمله به افراد شايسته بگوييم .\r\n","description":"","footnote":"","page_name":" 758 ","page_number":782},
  {"content":"\r\n\r\nدر بيان تفسير قول سنايى روح الله تعالى روحه\r\n\r\nبهر چه از راه وامانى\r\nچه كفر آن حرف و چه ايمان\r\nبهر چه از دوست دور افتى\r\nچه زشت آن نقش چه زيبا\r\n\r\nفى معنى قول النَّبىّ سعداً لغيور و انا اغير منه و الله تعالى منى و من غيرته حرم الفواحش ما ظهر منها و ما بطن .\r\n\r\n( ( 1763 ) ) جمله عالم ز ان غيور آمد كه حق\r\nبرد در غيرت برين عالم سبق\r\n( ( 1764 ) ) او چو خان است و جهان چون كالبد\r\nكالبد از جان پذيرد نيك و بد\r\n( ( 1765 ) ) هر كه محراب نمازش گشت عين\r\nسوى ايمان رفتنش ميدان تو شين\r\n( ( 1766 ) ) هر كه شد مر شاه را او جامه دار\r\nهست خسران بهر شاهش اتّجار ( 1 ) \r\n( ( 1767 ) ) هر كه با سلطان شود او همنشين\r\nبر درش شستن ( 2 )  بود حيف و غبين ( 3 ) \r\n( ( 1768 ) ) دست بوسش چون رسيد از پادشاه\r\nگر گزيند بوس پا باشد گناه\r\n( ( 1769 ) ) گر چه سر بر پا نهادن خدمت است\r\nپيش آن خدمت خطا و زلَّت است\r\n( ( 1770 ) ) شاه را غيرت بود بر هر كه او\r\nبو گزيند بعد از آن كه ديد رو\r\n( ( 1771 ) ) غيرت حق بر مثل گندم بود\r\nكاه خرمن غيرت مردم بود\r\n( ( 1772 ) ) اصل غيرتها بدانيد از إله\r\nآن خلقان فرع حق بىاشتباه\r\n( ( 1773 ) ) شرح اين بگذارم و گيرم گله\r\nاز جفاى فرع آن نگار ده دله\r\n( ( 1774 ) ) نالم ايرا نالها خوش آيدش\r\nاز دو ناله و غم بايدش\r\n( ( 1775 ) ) چون ننالم تلخ از دستان او ؟\r\nچون نيم در حلقهء مستان او\r\n( ( 1776 ) ) چون نباشم همچو شب بىروز او\r\nبىوصال روى روز افروز او\r\n( ( 1777 ) ) ناخوش او خوش بود در جان من\r\nجان فداى يار دل رنجان من\r\n\r\n","description":"","footnote":" ( 1 ) اتّجار تجارت كردن . .  ( 2 ) شستن : مخفف نشستن . .  ( 3 ) غبين مغبون . . ","page_name":" 759 ","page_number":783},
  {"content":"\r\n\r\n( ( 1778 ) ) عاشقم بر رنج خويش و درد خويش\r\nبهر خشنودى شاه فرد خويش\r\n( ( 1779 ) ) خاك غم را سرمه سازم بهر چشم\r\nتا ز گوهر پر شود دو بحر چشم\r\n( ( 1780 ) ) اشك كان از بهر او بارند خلق\r\nگوهر است و اشك پندارند خلق\r\n( ( 1781 ) ) من ز جان جان شكايت مىكنم\r\nمن نيم شاكى روايت مىكنم\r\n( ( 1782 ) ) دل همىگويد از او رنجيده ام\r\nوز نفاق سست مىخنديده ام\r\n( ( 1783 ) ) راستى كن اى تو فخر راستان\r\nاى تو صدر و من درت را آستان\r\n( ( 1784 ) ) آستان صدر در معنى كجاست ؟\r\nما و من كو آن طرف كاين يار ماست ؟\r\n( ( 1785 ) ) اى رهيده جان تو از ما و من\r\nاى لطيفهء روح اندر مرد و زن\r\n( ( 1786 ) ) مرد و زن چون يك شوند آن يك تويى\r\nچون كه يكها محو شد آنك تويى\r\n( ( 1787 ) ) اين من و ما بهر آن بر ساختى\r\nتا تو با خود نرد خدمت باختى\r\nتا تو با ما و تو يك جوهر شوى\r\nعاقبت محض چنان دل بر شوى\r\n( ( 1788 ) ) تا من و توها همه يك جان شوند\r\nعاقبت مستغرق جانان شوند\r\n( ( 1789 ) ) اين همه هست و بيا اى امر كن\r\nاى منزه از بيان و از سخن\r\n( ( 1790 ) ) چشم جسمانه تواند ديدنت\r\nدر خيال آرد غم و خنديدنت\r\n( ( 1791 ) ) دل كه او بستهء غم و خنديدن است\r\nتو مگو كو لايق آن ديدن است\r\n( ( 1792 ) ) آن كه او بستهء غم و خنده بود\r\nاو بدين دو عاريت زنده بود\r\n( ( 1793 ) ) باغ سبز عشق كو بىمنتهاست\r\nجز غم و شادى در او بس ميوه هاست\r\n( ( 1794 ) ) عاشقى زين هر دو حالت برتر است\r\nبىبهار و بىخزان سبز و تر است\r\n( ( 1795 ) ) ده زكات روى خوب اى خوب رو\r\nشرح جان شرحه شرحه باز گو\r\n( ( 1796 ) ) كز كرشمهء غمزهء غمازه اى\r\nبر دلم بنهاده داغ تازه اى\r\n( ( 1797 ) ) من حلالش كردم ار خونم بريخت\r\nمن همىگفتم حلال او مىگريخت\r\n( ( 1798 ) ) چون گريزانى ز نالهء خاكيان\r\nغم چه ريزى بر دل غمناكيان\r\n( ( 1799 ) ) اى كه هر صبحى كه از مشرق بتافت\r\nهمچو چشمهء مشرقت در جوش يافت\r\n( ( 1800 ) ) چه بهانه مىدهى شيدات را ؟\r\nاى بهانه شكَّر لبهات را\r\n\r\n","description":"","footnote":"","page_name":" 760 ","page_number":784},
  {"content":"\r\n\r\n\r\n( ( 1801 ) ) اى جهان كهنه را تو جان نو\r\nاز تن بىجان و دل افغان شنو\r\n( ( 1802 ) ) شرح گل بگذار از بهر خدا\r\nشرح بلبل گو كه شد از گل جدا\r\n( ( 1803 ) ) از غم و شادى نباشد جوش ما\r\nبا خيال و وهم نبود هوش ما\r\n( ( 1804 ) ) حالت ديگر بود كان نادر است\r\nتو مشو منكر كه حق بس قادر است\r\n( ( 1805 ) ) تو قياس از حالت انسان مكن\r\nمنزل اندر جور و در احسان مكن\r\n( ( 1806 ) ) جور و احسان رنج و شادى حادث است\r\nحادثان ميرند و حقشان وارث است\r\n( ( 1807 ) ) صبح شد اى صبح را پشت و پناه\r\nعذر مخدومى حسام الدين بخواه\r\n( ( 1808 ) ) عذر خواه عقل كلّ و جان تويى\r\nجان جان و تابش مرجان تويى\r\n( ( 1809 ) ) تافت نور صبح و ما از نور تو\r\nدر صبوحى با مىمنصور تو\r\n( ( 1810 ) ) دادهء تو چون چنين دارد مرا\r\nباده كه بود تا طرب آرد مرا ؟\r\n( ( 1811 ) ) باده در جوشش گداى جوش ماست\r\nچرخ در گردش اسير هوش ماست\r\n( ( 1812 ) ) باده از ما مست شد نى ما از او\r\nقالب از ما هست شد نى ما از او\r\n( ( 1813 ) ) ما چو زنبوريم و قالبها چو موم\r\nخانه خانه كرده قالب را چو موم\r\n( ( 1814 ) ) بس دراز است اين حديث خواجه گو\r\nتا چه شد احوال آن مرد نكو\r\n\r\nروايت\r\nروايتى را كه جلال الدين در اول ابيات مورد بحث نقل كرده است غزالى و ابن عربى نقل نموده‌اند :\r\n« أتعجبون من غيره سعد ، انا و الله اغير منه ، و الله اغير منى ، و لاجل غيره الله حرم الفواحش ما ظهر منها و ما بطن » ( 1 )  بدون ترديد غيرتى كه به خدا نسبت داده مىشود غير از غيرتى است كه به سعد\r\n","description":"","footnote":" ( 1 ) احياء العلوم ، غزالى ، ص 2 و 46 و فصوص الحكم ، ابن عربى ، ص 109 و 110 . و قشيرى در الرساله ص 116 مىگويد : « الحق تعالى غيور و من غيرته انه لم يجعل إليه طريقا سواه . » . ","page_name":" 761 ","page_number":785},
  {"content":"\r\nمثلًا نسبت داده و مورد مدح قرار مىگيرد . خود جلال الدين هم در ابيات گذشته به اين معنا متذكر شده گفته بود :\r\n\r\nغيرت آن باشد كه آن غير همه است\r\nآن كه افزون از بيان و دمدمه است\r\n\r\nاما معناى بيت حكيم سنايى كه مىگويد :\r\n\r\nبهر چه از راه وامانى\r\nچه كفر آن حرف و چه ايمان\r\nبهر چه از دوست دور افتى\r\nچه زشت آن نقش و چه زيبا\r\n\r\nمىگويد : هر سخنى كه باعث از راه ماندن خواهد گشت ، بايستى آن سخن را رها كنى ، و هر نقش كه تو را از دوست باز بدارد ، آن نقش را محو و نابود بساز ، خواه زشت باشد خواه زيبا .\r\nبدون ترديد مقصود ايمان سطحى است كه بعضى از مردم جاهل از روى تقليد با امكان ايمان حقيقى دارا مىباشند ، و الا اگر ايمان به معناى حقيقى بوده باشد ، راهى بالاتر از ايمان به سوى خدا وجود ندارد ، مگر اين ايمان نيست كه انسان را در تقرب به خداوند به عالىترين مرتبهء عشق الهى مىرساند ؟ اين معنا را مصرع دوم كاملًا تأييد مىكند كه زشت و زيبا را در راه دوست در صورت مانعيت يكى مىداند ، بدون ترديد مقصود از زيبايى همان زيبايىهاى عادى است ، و الا اگر خود دوست داراى زيبايى نبوده باشد چه انگيزه‌اى براى عشق وجود دارد ؟ پس چنان كه مقصود از كنار گذاشتن زيبايى همان زيبايىهاى معمولى است ، همچنين مقصود از كنار گذاشتن حرف ايمانى ، همان ايمانهاى تقليدى با امكان ايمان حقيقى است كه هيچ گونه باعث تعالى و ارتقاى روح انسانى نمىباشد .\r\n","description":"","footnote":"","page_name":" 762 ","page_number":786},
  {"content":"\r\n\r\n\r\n( ( 1772 ) ) اصل غيرتها بدانيد از إله\r\nآن خلقان فرع حق بىاشتباه\r\n\r\nاگر رابطهء خدا با موجودات مانند رابطهء روح با بدن است آيا مانند روح و بدن انسانى از يكديگر تأثير متقابل دارند ؟\r\nجلال الدين در چند بيت اولى مىگويد : چون رابطهء خداوند با جهان ، رابطهء روح با كالبد است ، و چنان كه هر كالبد آثار روح را در خود منعكس مىسازد ، پس هر چه كه در كالبد جهان منعكس مىگردد ، كشف مىكند كه در خود خداوند آن حقيقت موجود است . بنا بر اين ما كه مىبينيم مردان با ايمان و خردمند غيور هستند ، حتى پيغمبر اكرم صلى الله عليه و آله از پديدهء غيرت در حد اعلا برخوردار است ، ناچار اين غيرت از خداوند در ما انسانها بروز نموده است .\r\nاگر چه اين رابطه را ميان جهان و خدا گروهى فراوان از فلاسفه و عرفاى شرقى و غربى اعتقاد كرده‌اند ، ولى اعتقاد به اين رابطه دلالت نمىكند بر اين كه هر چه كه در انسانها بروز نمايد ، از خدا سرچشمه مىگيرد ، زيرا در خود روح هم كه ملاحظه مىكنيم ، مىبينيم : هزاران نمودها در روح وجود دارد كه كالبد ما نمىتوانند آنها را منعكس نمايد ، تمام نمودهاى روانى از همين قبيل است كه كوچكترين نمود واقعى در بدن انسانى ندارند ، من كه مشغول تفكرم كليات و جزييات را با همديگر هماهنگ نموده و نتايجى را مىخواهم استنباط نمايم ، نقشه‌اى كه در كالبد جسمانى ايجاد مىكند مخصوصاً آن گاه كه تفكرات من از كليات تركيب يافته باشد ، البته نمىتوان منكر شد كه فعاليتهاى روانى گاهى نمودى در ظاهر كالبد ايجاد مىكنند ولى آن نمودها هيچ گونه سنخيتى با اصل فعاليت روانى ندارد ، مثلًا در موقع احساس خجلت رنگ صورت سرخ\r\n","description":"","footnote":"","page_name":" 763 ","page_number":787},
  {"content":"\r\nمىشود ، زيرا جريان خود دگرگون مىگردد ، اما مىدانيم كه جريان خون سنخيتى با ماهيت خجلت ندارد . و همچنين است ساير پديده هاى روانى كه اثرى در كالبد ايجاد مىكنند ولى سنخيتى در ماهيت ندارند . بنا بر اين انسانها كه داراى غيرت هستند دلالت نمىكند به اين كه خداوندى كه اين صفت را به مردم عطا فرموده است ، عين همين صفت را دارا مىباشد ، بلى بدون ترديد خداوند داراى آن كمال و توانايى است كه اثرش به صورت غيرت در انسانها ظهور مىكند .\r\nخلاصه با فرض اين كه رابطه ميان خدا و جهان هستى از قبيل رابطه ميان كالبد و روح است ، اين مطلب ثابت نمىشود كه هر چه كه در روح وجود دارد ، بدون تفاوت در كالبد نيز موجود مىگردد .\r\nوانگهى بايستى اين حقيقت را هم در نظر گرفت كه اين رابطه فقط از جنبهء خدا و جهان قابل تصور است نه از جهان و خدا ، يعنى خداست كه مىتواند اثر خود را در جهان منعكس نمايد ، نه جهان در خدا ، زيرا مقام شامخ ربوبى بالاتر از آن است كه تحت تأثير تحولات و كون و فساد جهان قرار بگيرد ، در صورتى كه روح انسانى از كالبد نيز متأثر مىگردد . مگر اين كه بگويند : احساس درد و لذت و ساير نمودها كه از جانب كالبد بر روح وارد مىگردد ، به خود روح متعلق نمىشود بلكه به نفس انسانى كه همان جنبه حيات طبيعى او را به عهده دارد وارد مىگردد .\r\nو يا بايد بگوييم اين تغييرات و آثار و نتايج به سطح طبيعى روح وارد مىگردد ، نه سطح عميق آن و به قول ابن سينا به اين روى طبيعى روح وارد مىگردد نه به آن رويش كه به سوى ما وراى طبيعت است . و به هر حال طبيعت نمىتوانند چيزى در خدا منعكس بسازد .\r\n","description":"","footnote":"","page_name":" 764 ","page_number":788},
  {"content":"\r\n\r\n\r\n( ( 1767 ) ) هر كه با سلطان شود او همنشين\r\nبر درش شستن بود حيف و غبين\r\n\r\nآيا طريقت با شريعت ناسازگار است ؟\r\nاين يك مبحث بسيار طولانى است كه از قديمىترين دورانها تا كنون ميان عرفا با يكديگر و همچنين ميان عرفا و متدينين از طرف ديگر مورد بحث و مشاجرات بوده است . البته در اين مسئله هم مانند ساير مسائل با افراطگرىها و تفريط گويىهاى زيادى روبرو هستيم ، ما در اين مبحث مطابق گفتهء ابو بكر كلابادى معروف به تاج الاسلام محمد بن اسحاق بخارى كلابادى ( 1 )  عقايد عرفاى متصوفه را به طور اختصار نقل مىكنيم ، سپس در بارهء آنها مطالبى را بيان مىكنيم :\r\nكلابادى مىگويد :\r\nعقيده متصوفه در بارهء توحيد اين است كه خدا واحد احد است ، قديم و عالم و قادر وحى و سميع و بصير و عزيز و عليم و جليل و كبير و جواد . . . است . و صريحاً مىگويد كه متصوفه مىگويند : خداوند به هيچ وجه به مخلوقات خود شباهت ندارد ، نه ذاتش شبيه ذاتها است و نه صفتش مانند صفات مخلوقات است . از ازل بر تمام موجودات حادث سبقت\r\n","description":"","footnote":" ( 1 ) كلابادى متوفاى 380 كتابى را در بارهء عقايد متصوفه تأليف نموده و به نام « التعرف اهل التصوف » ناميده است . . در بارهء اصالت و اهميت اين يكى گفته است كه اگر كتاب تعرف نبود مذهب تصوف شناخته نمىشد ، اين كتاب كه در اواخر قرن چهارم نوشته شده است ، در حقيقت در دورانى تأليف شده است كه تصوف يكى از دوره هاى اعتلاى خود را مىگذرانيده است . رجوع شود به مقدمهء « التعرف لمذهب اهل التصوف » تأليف كلابادى دكتر عبد الحليم محمود و طه عبد الباقى سرور ص 5 . . ","page_name":" 765 ","page_number":789},
  {"content":"\r\nداشته ، و پيش از هر چيز موجود بوده است ، قديمى غير از او وجود ندارد ، و خدايى جز او ممكن نيست .\r\nعقيدهء متصوفه در بارهء صفات خداوندى اين است كه خداوند حقيقتاً به اوصاف كمال موصوف مىباشد ، و اين اوصاف نه از قبيل جسمانيات است و نه از قبيل جواهر و اعراض ، چنان كه ذات او نه جسم است و نه جوهر و نه عرض . عقيدهء متصوفه در بارهء خالقيت خداوند اين است كه ممكن نيست كه خداوند صفتى را در خود ايجاد كند كه سابقاً نبوده است ، و خداوند شايستگى صفت خالقيت را به جهت ايجاد مخلوقات دارا نشده است ، ولى گروهى از آنان مىگويند خالقيت خداوند به پيروى از خلقتى كه انجام داده است ايجاد شده است مانند بينايى و شنوايى و غير ذلك .\r\nاين گروه دوم منطقىتر فكر كرده‌اند ، زيرا اينان مانند ساير فرق اسلامى اعتقاد مىكنند آن چه كه قديم است علم و قدرت مطلقه بر همه فعاليتها است كه خداوند انجام مىدهد ، و به جهت هر يك از آن فعاليتها اسم مخصوصى انتزاع مىگردد ، و در علم كلام شيعه اماميه اين گونه اوصاف را اوصاف فعليه مىگويند . و با فرض فوق تناقضى كه در به وجود آمدن اشياء از نيستى و قديم بودن خالقيت خداوندى احساس مىگردد بر طرف مىشود .\r\nعقيده آنان در باره قرآن اين است كه قرآن حقيقتاً كلام خدا است ، و مخلوق و حادث نيست ، و همان است كه ما با زبان مىخوانيم و در سينه هاى خود حفظ مىكنيم .\r\nاين عقيده هم مورد خلاف ميان مسلمين است گروه زيادى از اهل سنت و تمام شيعه عقيده مند هستند كه قرآن حادث است و چنان كه تكلم خدا با موسى يك پديده حادث بوده است ، همچنين قرآن كه بر پيغمبر اسلام وحى شده است .\r\nعقيدهء آنان در ديده شدن خدا اين است كه روز قيامت با همين ديده گان براى مؤمنين ديده خواهد شد .\r\nاين مسئله هم در ميان اهل سنت مورد اختلاف است ، ولى جهان تشيع به كلى منكر رويت حسى است « به طورى كه با چشم ديده شود » زيرا ديدن با چشم مستلزم\r\n","description":"","footnote":"","page_name":" 766 ","page_number":790},
  {"content":"\r\nجسمانيت خواهد بود ، و خداوند جسم نيست ، در اين باره اهل سنت و بعضى از متصوفه تأويلاتى دارند كه بايستى از مفاهيم الفاظ به كلى بر كنار شده تا آنها را پذيرفت .\r\nعقيده آنان در باره اين كه كارهاى انسانها از خدا است يا از خود انسان ، مىگويند : هر چه كه از انسان از خير و شر صادر مىگردد از خود خداوند است ، يعنى چنان كه موجوديت طبيعى آنها را آفريده است همچنان كارهاى آنها را ، البته اين همان جبر معروف است ، ولى در باره مسئوليتها و دستورات و پاداش و كيفر مىگويند : اين امور در نتيجه كسبى است كه از كارها در انسان منعكس مىگردد ، يعنى اگر چه انجام دهنده كار خداست ، ولى چون انسان كسب كننده آن است ، لذا مسئوليت و پاداش و كيفر براى او معقول خواهد بود . ولى به قول بعضى از دانشمندان اسلامى با فرض اين كه خالق كارها خود خداوند است و انسان جز محل صدور كار چيز ديگرى نيست . اين كسب چه دردى را دوا مىكند ؟ هيچ كس تا حال نتوانسته است اين مسئله را بفهمد حتى به عنوان ضرب المثل گفته مىشود : سه چيز محال را سه شخصيت بزرگ ادعا كرده‌اند :\r\n1 - طفرهء نظام 2 - حال ابى هاشم 3 - كسب اشعرى .\r\nعقيده آنان در باره وعد و وعيد مطابق قرآن بوده ، و اين كه خدا مؤمنين را وعده و كافرين را وعيد داده است مىپذيرند .\r\nعقيده آنان در شفاعت مطابق قرآن مجيد است ، و همان است كه در قرآن و بعضى از روايات وارد شده است .\r\nمثلًا در قرآن مىفرمايد :\r\n« وَلَسَوْفَ يُعْطِيكَ رَبُّكَ فَتَرْضى » 93 : 5 ( 1 )  ( خداوند در روز قيامت آن اندازه به تو خواهد داد كه خشنود گردى ) .\r\n« وَلا يَشْفَعُونَ إِلَّا لِمَنِ اِرْتَضى . » 21 : 28 ( 2 ) \r\n","description":"","footnote":" ( 1 ) سوره الضحى ، آيه 5 . .  ( 2 ) سوره الانبياء ، آيه 28 . . ","page_name":" 767 ","page_number":791},
  {"content":"\r\n( مقربان خداوند شفاعت نخواهند كرد مگر به كسى كه او راضى باشد ) .\r\nآنان اعتقاد دارند به اين كه بهشت و جهنم آفريده شده‌اند و تا ابد باقى خواهند بود ، و هرگز فانى نخواهد گشت .\r\nتمام مؤمنين را بنا به ظاهر امرشان مؤمن مىدانند ، و نماز را پشت سر هر فاجر و نيكو كار مسلمان جايز مىدانند . ( 1 )  و هر كس كه از مسلمانان بميرد بايد براى او نماز گذارده شود ، و نماز جمعه و جماعت و نماز اعياد را بر هر كسى كه معذور نباشد واجب مىدانند . ( 2 )  و همچنين جهاد با مسلمين و حج با آنها را واجب مىدانند ، خلاف را حق مىدانند ، و اين كه خلافت در قريش بايد باشد ، و ابو بكر و عمر و عثمان و على عليه السلام را به همه ترجيح مىدهند . ( 3 )  در بارهء روح اعتقاد آنان اين است كه روح حقيقتى است كه خدا علم آن را به خود اختصاص داده است ، و بيشتر از اين در بارهء روح نمىتوان گفت كه روح موجود است به جهت فرموده خداوند .\r\n« وَيَسْئَلُونَكَ عَنِ اَلرُّوحِ قُلِ اَلرُّوحُ مِنْ أَمْرِ رَبِّي » 17 : 85 ( 4 )  ابو عبد اللَّه نباجى مىگويد : روح جسمى است لطيف كه قابل درك حسى نيست و بالاتر از اين است كه لمس شود ، و تعبيرى بيشتر از اين كه روح موجود است در باره آن نمىتوان گفت .\r\n","description":"","footnote":" ( 1 ) اقتدا كردن در نماز جماعت به هر گونه اشخاص اعم از عادل و فاسق مستند به روايتى است كه ابو هريره نقل كرده است : كه » صل خلف كل مسلم برا كان او فاجرا » ( در بهشت سر هر فرد مسلمان نماز بگذار ، خواه نيك باشد خواه بركار ) البته زيادى روايات ابو هريره بنا به تحقيق متخصصين رجال حديث اعتبار ندارد . و در فقه شيعه عدالت در امام جماعت شرط است . .  ( 2 ) اين مسائل در فقه شيعه احكام مختلف دارند . .  ( 3 ) مسئله خلافت در عقايد هم در عقايد به طور ديگر مطرح است . .  ( 4 ) سوره الإسراء ، آيه 85 . . ","page_name":" 768 ","page_number":792},
  {"content":"\r\nدر باره تفضيل پيامبران بر فرشتگان و تفضيل فرشتگان بر انبياء اختلاف نظر دارند .\r\nدر باره كرامات اولياء اتفاق نظر دارند ، مانند روى آب راه رفتن ، و با چهار پايان صحبت كردن ، و طى الارض و نمودار ساختن چيزى در غير موضع و در غير وقت خود . و روايات در اين باره فراوان است و قرآن هم وقوع كرامات را خبر داده است ، چنان كه در آيه شريفه .\r\n« أَنَا آتِيكَ بِه قَبْلَ أَنْ يَرْتَدَّ إِلَيْكَ طَرْفُكَ » 27 : 40 ( 1 )  ( من آن را پيش از آن كه پلك چشمانت روى هم افتد مىآورم ) .\r\nو همچنين در داستان مريمعليها السلام هنگامى كه حضرت زكريا عليه السلام به او مىگويد :\r\nأَنَّى لَكِ هذا 3 : 37 ؟ ( 2 )  ( اين غذا براى تو از كجاست ) ؟ مريمعليها السلام مىگويد :\r\n« هُوَ مِنْ عِنْدِ الله » 3 : 37 ( 3 )  ( از نزد خدا است ) .\r\nدر باره ايمان مىگويند : ايمان عمل است و نيت . و معناى نيت همان تصديق مىباشد . چنان كه از طريق جعفر بن محمد عليه السلام از حضرت رسول صلى الله عليه و آله نقل شده است كه :\r\n« الايمان اقرار باللسان و تصديق بالقلب و عمل بالاركان » .\r\n( ايمان عبارت است از اقرار با زبان و تصديق قلبى و اعمال عضوى مطابق آنها ) اما اعتقاد آنها در باره احكام شرعيه : آنان در موردى كه فقها با يكديگر اختلاف نظر دارند ، جانب احتياط و آن چه را كه بيشتر مورد وثوق است اخذ مىكنند ، و اختلاف فقها را صواب دانسته و خود قائل به مصيب بودن تمام فقها هستند .\r\nدر تعجيل نماز اتفاق نظر دارند ، و مىگويند : تعجيل نماز با يقين بد دخول\r\n","description":"","footnote":" ( 1 ) سوره النمل ، آيه 40 . .  ( 2 ) سوره آل عمران ، آيه 37 . .  ( 3 ) سوره آل عمران ، آيه 37 . . ","page_name":" 769 ","page_number":793},
  {"content":"\r\nوقت افضل از تأخير آن است . بلكه تعجيل در تمام واجبات را در موقع وجوب لازم مىدانند ، تقصير و تأخير و تفريط در امثال واجبات را بدون عذر جايز نمىدانند .\r\nمىگويند ، نماز در سفر بايستى قصر خوانده شود ، و هر كس كه كثير السفر بوده باشد بايستى نماز را تمام بخواند . اما افطار در سفر را جايز مىدانند ، لذا در سفر روزه مىگيرند . استطاعت براى رفتن به حج را فقط مجرد امكان مىدانند ، و زاد و راحله را شرط نمىدانند .\r\nابن عطا مىگويد :\r\nاستطاعت عبارت است از دو چيز « حال و مال » هر كس كه داراى حالى نباشد يا مالى كه او را به مكه برساند نداشته باشد حج براى او واجب نيست .\r\nدر بارهء مكاسب اتفاق نظر دارند كه هر گونه پيشه و تجارت و كشاورزى و غير ذلك كه شرع اسلام آنها را جايز شمرده است مباح است ، اشتغال به مكاسب براى تعاون و ريشه كن كردن طمع و بىنياز شدن از ديگران و احسان به همسايه كاملًا مباح است ، و اما براى كسى كه بايستى به طور واجب اشخاصى را اداره كند واجب خواهد شد » . ( 1 )  از مطالبى كه كلابادى در بارهء عقايد اهل تصوف بيان مىكند ، روشن مىگردد كه : به استثناى موارد معدود تمام عقايد و احكام اسلامى را قبول و عمل مىكنند . البته هر يك از فرق تصوف مطابق همان مذهب عمل مىكند كه در ميان آن ملت نشو و نما كرده است ، لذا ملاحظه شد كه تمام بيانات كلابادى در بارهء عقايد دينى متصوفه مطابق عقايد و فقه اهل سنت « و گروه اشعريين » بوده است ، و از اين رو متصوفه‌اى كه در ميان شيعه نشو و نما كرده‌اند ، عقايد كاملًا شيعى دارند .\r\nآن موارد معدود كه گفتيم اگر دقت شود در حقيقت به جهت تفسير و تأويلى است كه در ظاهر ادله مىكنند ، مثلًا در مسئلهء استطاعت حج چنان كه ملاحظه شد گفته‌اند :\r\n","description":"","footnote":" ( 1 ) التعرف لمذهب اهل التصوف ، تاج الاسلام ابو بكر محمد الكلابادى ، ص 33 تا 86 به طور اجمال . . ","page_name":" 770 ","page_number":794},
  {"content":"\r\nاگر كسى حالى نداشته باشد براى او حج واجب نيست . ولى در مذاهب شيعه و سنى استطاعت مالى و جانى براى وجوب حج كافى است .\r\nالبته مقصود از تمام عبادات ايجاد حال تقرب به خداوند و توجه به مقام كبرياى اوست ، ولى قانون كه بايستى به هر حال مراعات شود متوقف به آن حال نيست . براى كسى كه مختصر آگاهى دارد مىداند كه علت وضع عبادات چيست ؟ و به همين جهت است كه متشرعين صوفيه هرگز نمىگويند كه : اگر كسى حال نداشته باشد نماز براى او واجب نيست و اگر بگويند مخالف تمام مبادى اسلامى خواهد بود .\r\nخلاصه مطابق آن چه كه از بيانات كلابادى و ديگران و حتى بعضى از معاصرين كه ما با آنها تماس گرفته‌ايم آشكار مىشود : متصوفه معمولًا همان عقايد اسلامى را كه براى فرق اسلامى مطرح است ، دارا بوده نهايت امر اين است كه « به اصطلاح » دريافتهاى مربوط به احوال را به علوم شرعى اضافه نموده ، مىگويند : مرد عارف به اضافهء عقايد اسلامى يا براى به ثمر رسانيدن عقايد و اعمال اسلامى بايستى به وسيله رياضات مشروعه و تزكيهء نفس ، احوال و مقامات را هم طى نمايند .\r\nدر تأييد اين مطلب كه عرفا و صوفيه مخالفتى در عقايد و احكام اسلامى با ساير مسلمانان ابراز نمىكنند ، مطالبى است كه سراج طوسى در كتاب معروف به اللمع در بارهء فرقه ى مزبور بيان مىكند ، و ما به طور اختصار بعضى از اين بيانات را در اين مورد نقل مىكنيم :\r\nسپس طبقات صوفيه با تمام فقها و اصحاب حديث در معتقداتشان اتفاق نظر دارند ، و تمام علوم فقها و اصحاب حديث را مىپذيرند . و در معانى آنها مادامى كه بدعت و پيروى از هوى نبوده باشد و مربوط به تبعيت از پيغمبر بوده باشد ، كوچكترين مخالفتى ندارند ، و آن گروه از صوفيه كه به مرتبهء فقها و علما نرسيده باشند ، در تمام مشكلات از احكام و حدود دين به همان فقها و علما مراجعه مىكنند . و اگر آنان اختلاف داشته باشند جانب احتياط و مورد وثوق را اخذ مىكنند ، در مذهب آنان هيچ گونه بىقيدى به احكام و ارتكاب به تأويلات وجود ندارد ، و آنان از هر گونه عامل اهانت بر دين بر كنار\r\n","description":"","footnote":"","page_name":" 771 ","page_number":795},
  {"content":"\r\nمىباشند . اين است آن چه كه ما از مذهب صوفيه فهميده‌ايم ، آنان به اضافهء اعتقاديات و عمل به احكام اسلامى به درجات عالى و احوال شريفه‌اى نائل مىشوند و منازل كمالات را در انواع عبادات و حقايق اطاعات و اخلاق نيكو طى مىكنند » . ( 1 )  و به هر حال از عرفا و متصوفه اسلامى آنان كه در ميان اين گروه برجسته و مسموع الكلمه هستند ، هرگز ادعاى مخالفت با آيين اسلام شنيده نشده است . عمده مطلب در اينجاست كه گفته مىشود : اگر چه آنها چنين ادعايى را نكرده‌اند ولى از روش بعضى از كلمات آنها مخالفت با اسلام احساس شده است .\r\nدر اين مسئله مىگوييم : دو موضوع را بايستى ما از يكديگر تفكيك نماييم : يكى اين كه آيا بعضى از مطالب كه گروه متصوفه و عرفا ابراز مىكنند واقعاً با اصول و احكام اسلامى مخالفت دارد ؟ دوم اين كه اگر مخالفت داشته باشد ادعاى آنان در اين باره كه ما مخالف اسلام اعتقادى نداريم و عملى انجام نمىدهيم ، آيا مسموع است يا نه ؟ در بارهء موضوع اول مىگوييم : هيچ گونه جاى ترديد نيست كه مكتب اسلام روش مشخص و اصول روشن و تنقيح شده‌اى دارد ، اختلافاتى كه ميان فرق اسلامى وجود دارد غالباً از نظر تطبيق به جزييات است كه موجب خروج از اسلام نمىباشد ، مانند اشاعره ، معتزله ، اماميه ، زيديه . . . و امثال اينان و بدون ترديد هر يك از اين فرقه ها در منابع اوليهء اسلام براى مذهب خود نظريات و تفسير و تأويلاتى دارند و هرگز ديده نشده است كه با اين كه مثلًا صريح آيهء قرآن حكمى را بيان كند و عمل به آن آيه از هيچ نظر فنى مورد اشكال نباشد مسلمانى با آن آيه مخالفت نمايد .\r\nاز آن طرف سرتاسر كتب مهم عرفا را كه مىبينيم مانند مثنوى و غير ذلك آنان تمام مطالب عاليه را كه مطرح كرده‌اند به منابع اسلامى تكيه كرده ، حتى اين مطرح كردن روى محاسبه انجام گرفته است ، جلال الدين در مثنوى قريب به نصف قرآن را مورد استناد قرار داده\r\n","description":"","footnote":" ( 1 ) اللمع فى التصوف ، ابو نصر عبدا . . . بن على السراج الطوسى ، ص 10 . . ","page_name":" 772 ","page_number":796},
  {"content":"\r\nاست . البته هيچ متفكر نمىتوانند خود را از اشتباه مصون بداند ، نهايت امر اين است چون موضوعاتى را كه عرفا مورد بررسى و تذكر قرار داده‌اند فوق العاده حساس است ، لذا اشتباه آنان چشمگيرتر ديده مىشود ، و چنان كه در طول اين كتاب ملاحظه مىفرماييد جلال الدين به اشتباهاتى دچار شده است كه ما تا حدود توانايى آنها را متذكر و مورد بررسى قرار مىدهيم .\r\nبلى ، گروهى از آنان روشى كه در تأويل آيات در پيش گرفته‌اند ، مىتوان گفت : مخالف روش تمام فرق مسلمين مىباشد .\r\nخلاصه از مجموع نوشته هاى معتبر مانند « التعرف لمذهب اهل التصوف » و « اللمع » تأليف سراج طوسى بر مىآيد كه اينان به اضافهء عقايد و احكام ثابت شدهء اسلامى تزكيهء روحى و رياضت و بىاعتنايى به دنيا را هم كه موجب بروز حالات روحانى شديد مىگردد پذيرفته و مورد عمل قرار مىدهند . اين بحث در مقدمهء كتاب به طور مشروح بررسى شده است مطالعه كنندهء محترم مراجعه فرمايد ، و ما مىدانيم كه تزكيهء نفس و تخلق به اخلاق الله خود بزرگترين هدف بعثت تمام انبياء عظام است ، ولى نبايستى تشخيص وسيله معينى را در متن هدف به عنوان مكتب معرفى كرده و آن را در مقابل مكتب اسلام به طور جداگانه قرار بدهيم . خلاصه شهودگرايى و عرفان مثبت بلى ، مكتب سازى نه .\r\nموضوع دوم - اين است كه اگر در مواردى مشاهده شود كه بعضى از آنان مخالف مكتب اسلام عمل كرده‌اند ، ولى ادعاى آنان اين است كه موافق اسلام مىباشند ، بايستى دقت نمود كه اين مخالفت به چه علت بوده است ؟ و در كدامين مقدمه اشتباه كرده‌اند ؟ يا مثل بعضى از اشخاص در ساير طبقات چرا غرص ورزى نموده‌اند ؟ و به طور كلى در اين موارد بايستى كاملًا دقت شود سپس قضاوت عادلانه انجام بگيرد ، و ما نمىتوانيم با مشاهدهء يك انحراف كوچك و يك خطا و اشتباه گوينده را خارج از اسلام معرفى نماييم .\r\nنتيجه‌اى كه مىخواهيم از اين بحث بگيريم اين است كه اگر مقصود . كسانى كه مىگويند : شريعت با طريقت سازگار نيست ، واقعاً مىخواهند ميان شريعت حقه كه\r\n","description":"","footnote":"","page_name":" 773 ","page_number":797},
  {"content":"\r\nخود بهترين طريق به بارگاه الهى است و طريقت اصطلاحى كه بعضى عوامها دم مىزنند ، ناسازگارى ايجاد كنند ، اين يك اقدام بسيار ابلهانه است .\r\nآيا يك فرد عاقل مىتواند بگويد : على بن ابى طالب عليه السلام در طريق خدا نبوده است ؟ آيا او به شريعتى كه فقط يك عادت مجازى و تقليد كوركورانه است پايبند بوده و مشغول سير و سلوك الى الله نبوده است ؟ آيا حسين بن على عليه السلام با آن نيايش عرفه اش كه با عظمتترين معانى الهى را در آن دعا بيان نموده است ، در طريق الى الله گام بر نمىداشته است ؟ بدون ترديد اگر اين بزرگواران اهل سلوك واقعى نبوده‌اند ، كس ديگرى در اين خاكدان پيدا نمىشود كه با عالم بالا مربوط بوده باشد ، در عين حال اين بزرگواران دقيقاً و مو به مو احكام اسلامى را عمل نموده و به ديگران تعليم فرموده‌اند . در رديفهاى معمولى بشرى مثلًا ملا محسن فيض كاشى و صدر المتألهين را مىبينيم كه در عين تعبد واقعى مردان عارف و از متالهين بوده‌اند .\r\nبنا بر اين عمل به وظايف اسلامى و اعتقاد به اصول اسلامى منحصرترين راه معرفت خداوندى است ، آيات قرآنى كه در نزديكى خدا به انسان و تحريك به سير و سلوك در راه خدا انجام مىدهد ، جز طرق گوناگون سلوك الى الله چيزى را نشان نمىدهد ، خواه در قالب بيانات اجتماعى و حقوقى باشد و خواه در لباس اخلاق و داستان و غير ذلك .\r\nخلاصه با نظر به حقيقت آيين پاك اسلام از يك طرف ، و افراد با عظمت مسلمين از طرف ديگر كاملًا روشن مىشود كه شريعت حقهء اسلامى بهترين و عالىترين راه به سوى خدا است .\r\n","description":"","footnote":"","page_name":" 774 ","page_number":798},
  {"content":"\r\n\r\n\r\n( ( 1778 ) ) عاشقم بر رنج خويش و درد خويش\r\nبهر خشنودى شاه فرد خويش\r\n\r\nرنج و اندوه گاهى از هر شادى با عظمتتر است\r\nآرى\r\n\r\nغم و شادى برِ عارف چه تفاوت دارد\r\nساقيا باده بده شادى آن كاين غم ازوست\r\n\r\nرنج و اندوه هاى معمولى كه از فقدان يا نقص يكى از پديده ها و اصول حياتى انسانى ناشى مىشود ، در حقيقت نقاط منفى زندگانى هستند كه براى آماده شدن انسان به رفع نقص و فقدان كمال زنگ اخطار مىزنند ، گاهى هم رنج و اندوه ها زاييده حركات خود ماست كه كوچكترين ارزشى نخواهد داشت ، زيرا اين ماييم كه با اختيار عامل رنج و تعب و شكنجه را در خود ايجاد كرده‌ايم ، ولى يك اندوه و رنج ديگرى است كه بايستى آن را از اسرار روح انسانى محسوب نمود ، شايد هم اگر دقت كنيم كلمهء رنج و شكنجهء معمولى معناى آن را نتواند نشان بدهد ، اين رنج غبار خود را در رخسار باطنى انسانهاى بزرگ كاملًا نشان مىدهد ، عظمت دستگاه از يك طرف ، عظمت روح انسانى از طرف ديگر ، همواره اين سؤال را در مقابل ديده گان آنها مجسم ساخته است كه : آيا همين مقدار كه در اين دنيا گفتند ، و كردند ، آخرين امكانات آنها بوده يا اين كه كوتاهى كرده‌اند ؟ از طرف ديگر اشتياق ملاقات بارگاه الهى واقعاً براى آنان يك حالت بهت و حيرت و دهشتى ايجاد مىكند كه نمىتوان با اين كلمات معمولى آن را بيان نمود .\r\nآرى\r\n\r\nاول ز حرف لوح وجودم خبر نبود\r\nدر مكتب غم تو چنين نكته دان شدم\r\nسوز دل ، اشك روان ، آه سحر ، نالهء شب\r\nاين همه از نظر لطف شما مىبينم\r\nسلطان ازل گنج غم عشق به ما داد\r\nتا روى درين منزل ويرانه نهاديم\r\n\r\nحافظ\r\n","description":"","footnote":"","page_name":" 775 ","page_number":799},
  {"content":"\r\n\r\n\r\n( ( 1784 ) ) آستان و صدر در معنى كجاست ؟\r\nما و من كو آن طرف كان يار ماست ؟\r\n\r\nآستان و صدر و بالا و پايين و كوچك و بزرگ در عالم معنى مطرح نيست\r\nمفاهيم متقابل فراوانى كه در اين دنيا بشر با آنها سر و كار دارد ، و آنها را براى خود ساخته و پرداخته است ، معلول مسائل كميتها و كيفيتها و اعتبارات و قرار دادهايى است كه نمودهاى جهان زندگى را تنظيم مىكند ، ولى آن گاه كه انسان به عالم معنى وارد مىشود خوب احساس مىكند كه : بشر براى زندگى معمولى خود اين مطالب را مطرح مىكند البته با نظر به ضرورتهاى زندگانى و روبناى طبيعت اين مفاهيم متقابل مانند يك عده ضرورتهاى اصيل قابل پذيرش است ، ولى دو مطلب نبايد اينجا فراموش شود :\r\nيكى اين كه همين مفاهيم كه براى ادامه زندگانى فردى يا دسته جمعى مطرح شده است ، نبايستى ما را آن چنان به خود مشغول بدارد كه تمام قواى درونى و برونى ما را مانند بت تسخير نمايد ، تنها در حدود ضرورتهاى زندگى بايستى آنها را بپذيريم ، نه در راه تكامل روحى ، كه مسائل بالاترى در آن مطرح مىباشد .\r\nدوم - مفاهيمى است كه فقط ناشى از هوى پرستى انسانها ايجاد مىگردد ، و در قاموس زندگانى بشرى گاهى اصيلترين محل را براى خود اشغال مىكند ، در صورتى كه نه براى ضرورتهاى زندگانى اين دنيا مفيد مىباشند و نه در تكامل روحى كوچكترين اثرى دارند ، بلكه محكمترين سد راه تكاپو در طرق اعتلاى روحى مىباشند . چقدر زيبا مىگويد : جلال الدين :\r\n\r\nمطرب عشق اين زند وقت وداع\r\nبندگى بند و خداوندى صداع\r\n\r\nاين آقايىها و بندگىهايى را كه بشر براى خود ساخته است ، اين مزايا و نواقص متقابل كه بشر براى خود پرداخته است ، يكى آقا و خداوندگار شده ، ديگرى برده\r\n","description":"","footnote":"","page_name":" 776 ","page_number":800},
  {"content":"\r\n\r\nو محقر گشته است . آرى درست اين مفاهيم است كه بشر را در عبور از تاريخ كهن خود به سنگلاخهايى دچار كرده و تلفاتش از مزاياى واقعىاش خيلى بيشتر بوده است . مگر خداوند جلت عظمته نمىفرمايد :\r\n« يا ايها الناس انا خلقناكم من ذكر و انثى و جعلناكم عوبا و قبائل لتعارفوا ان اكرمكم عند اللَّه اتقاكم » .\r\n( اى مردم ما شما را از مرد و زنى آفريده و شما را گروه ها و اقوام گوناگون قرار داديم كه با همديگر زندگانى با معرفت و هماهنگ نماييد ، با كرامتترين شماها پيش خدا با تقواترين شماها است ) .\r\n\r\n( ( 1788 ) ) تا من و توها همه يك جان شوند\r\nعاقبت مستغرق جانان شوند\r\n\r\nاگر اين تكثرات بر داشته شود وحدت عالىترى نمودار مىگردد\r\nروح كلى انسانى يك حقيقت است كه تكثر را در آن راهيابى نيست ، موقعى انسان مىتواند به اين روح كلى برسد كه بتواند از علايق مادى به كلى ببرد ، و در راه تزكيه نفس آن چنان بكوشد كه تمام خواسته هاى نفس به كلى نقش بر آب شود آن گاه كه انسان به اين روح كلى پيوست ديگر مستغرق جلال و جمال خداوندى خواهد بود .\r\nبراى دريافت راز واقعى امر » كن » ( باش ) و واحد بودن آن موجود حقيقى كه اين تكثرات نمىتوانند شاهد واقعى او باشد بايستى از اين رنگها و اشكال و كميتها كه در مقابل حواس ما گسترده است عبور نماييم اگر چه اين عبور دشوار است .\r\nآرى تصورش دشوار است .\r\n\r\nپى حك نقش كثرت ز جريده هيولا\r\nنتوان نمود باور كه چه نقشها زدم من\r\n\r\n","description":"","footnote":"","page_name":" 777 ","page_number":801},
  {"content":"\r\n\r\n\r\n( ( 1793 ) ) باغ سبز عشق كو بىمنتهاست\r\nجز غم و شادى در و بس ميوه هاست\r\n\r\nدر باغ عشق غير از غم و شادى ميوه هاى ديگرى به طور بىنهايت وجود دارد\r\nدر پديده عشق كسانى كه فقط مفهومى از آن شنيده‌اند ، يا آثار ناقص و غير رسايى كه از عشاق ديده‌اند ، گمان مىكنند عشق فقط مركب از دو جزء اساسى است : غم هجران ، شادى وصال . ولى با نظر به حقيقت عشق واقعى كه در درون انسانى شكوفان مىشود ، هزاران فعاليتهاى گوناگون وجود دارد كه هر يك از آنها فى نفسه داراى نمودها و خواصهايى است .\r\nما از نظر علمى نمىدانيم عشق چيست ؟ ولى اين اندازه مىدانيم كه اين پديده هنگامى كه در درون كسى موجود مىگردد ، گويى آن ميلياردها رابطه الكتريكى كه در مغز انسانى وجود دارد شعله هاى غير عادى ابراز مىكند ، گويى اين شعله ها رنگهاى گوناگونى دارد ، روشنايى و خاموشىهاى آنها به يكسان نمىباشد . شادىهايى كه در عشق وجود دارد با همين شادىها كه ما در موضوعات لذت بخش احساس مىكنيم متفاوت است .\r\nگاهى آن شادى براى انسان عاشق روى مىدهد كه شبيه به شادى مالكيت به تمام جهان هستى است . گاه ديگر شادى آن شبيه به شادى رسيدن به هدف مطلق وجود انسانى است . و گاهى انسان كاملًا احساس مىكند : آن چه كه در اين جهان هستى براى او امكان داشت انجام داده است .\r\nحقيقتاً گاهى دنيا را بهار مىبيند ، همه جا به روى او مىخندد ، از همه جا صداى خوش باش به گوش او طنين انداز مىگردد ، ديگر همه چشمه سارها خوشگوارند ، همهء مردم عاشق جلوه مىكنند .\r\nدامنه زيبايى معشوق تا سنگهاى خارا نيز كشيده مىشود ، پاره‌اى از اوقات\r\n","description":"","footnote":"","page_name":" 778 ","page_number":802},
  {"content":"\r\n\r\nهمه عالم در نظر عاشق به تفكر فرو مىرود ، مانند اين است كه كوه ها هم در يك راز نهانى مىانديشند ، انسانها در نظر انسان گاهى به عنوان عالىترين موجودات مقدس جلوه مىكنند چرا ؟ براى آن كه معشوق او از همين نوع انسانى است . گريه هاى او سرچشمه اميد بىنهايت است كه از ديده گانش فرو مىريزد ، چه تصورات ناآشنا كه در ذهن او نمودار نمىگردد ، و چه تجسماتى كه در باره نمودهاى جهان بلكه هدف كلى براى او مطرح نمىشود . او موجوديت معشوق را طور ديگر غير از آن كه طبيعت و انسانها در باره آن معشوق محاسبه مىكنند ، منظور مىدارد .\r\nگويى معشوق از تمام جريانات قوانين طبيعى و انسانى بالاتر رفته است ، حتى فرشتگان هم براى او از معشوق پايينترند . اگر عاشق متوجه نباشد خواهد ديد كه درون او در باره معشوق تمام فعاليتهاى مقدس را حتى پرستيدن را هم در خدمت معشوق مىگمارد .\r\n\r\n( ( 1803 ) ) از غم و شادى نباشد جوش ما\r\nبا خيال و وهم نبود هوش ما\r\n\r\nگاهى عشق به مرحله‌اى از كمال مىرسد كه به ما فوق غم و شادى قدم مىگذارد\r\nعشق در مرحلهء نهايى به جايى مىرسد كه ديگر حتى شبحى از غم و شادى در آن مشاهده نمىگردد .\r\nبراى تحليل اين مرحله از عشق بايد گفت كه : عشق در اين هنگام از سطح طبيعى « من » يا شخصيت عبور كرده به سطح عميق شخصيت رسيده است .\r\nاين سطح عميق « من » تمام تناقضات و تضادهايى را كه در طبيعت و سطح طبيعى « من » نمودار مىگردد ، هضم نموده در يك واحد مرموز ادغام مىنمايد .\r\n","description":"","footnote":"","page_name":" 779 ","page_number":803},
  {"content":"\r\n\r\n\r\n( ( 1801 ) ) اى جهان كهنه را تو جان نو\r\nاز تن بىجان و دل افغان شنو\r\n\r\nبياييد هر چند كه جهان و كالبد جسمانى را كهنه مىبينيد جان تازه در آن دريابيد\r\nاين مسئله هم براى اغلب افراد انسانى يا مطرح نيست ، و يا اين كه به طور بسيار سطحى تلقى مىگردد ، كه چگونه در هر لحظه‌اى مىتوان اين جهان كهنه را تازه و نو تلقى كرد ؟ و اين كالبد مادى را كه در محاسبات طبيعى ده ها سال در جريانات مادى غوطه ور بوده ، و براى او همه چيز تكرار جلوه مىكند جديد و نو بوده باشد .\r\n\r\nمرا از توست هر دم تازه عشقى\r\nتو را هر ساعتى حسن دگر باد\r\n\r\nاين مسئله براى اشخاص معمولى و آنان كه طبيعت آنها را مىگرداند قابل هضم نيست .\r\nاما وقتى مىبينيم كه پيغمبر اكرم صلى الله عليه و آله مىفرمايد : « المؤمن هش بش » ( مرد با ايمان همواره خندان و بشاش است ، ) همواره در عين حال كه در طبيعت است در ما وراى طبيعت مىنگرد ، آن به بىنهايت نظاره مىكند ، بدين جهت همواره دنيا براى او تازه است و به عبارت ديگر براى او :\r\n\r\nهر دم ازين باغ برى مىرسد\r\nتازه تر از تازه ترى مىرسد\r\n\r\nيكى از عرفا اين مسئله را به اين شكل بيان كرده است كه :\r\nبيزارم از آن كهنه خدايى كه تو دارى هر لحظه مرا تازه خداى دگرستى اين عارف نمىخواهد بگويد كه خدايى به تازگى قدم به وجود مىگذارد ، نمىخواهد بگويد : هر لحظه يك خدايى جداگانه براى من مطرح است .\r\nاو مىگويد : جان من آن چنان سر سبز و تازه است ، و من آن چنان از جريان طبيعت دنيا آگاهم و آن چنان دمهاى خدايى را كه به اين جهان نو نو مىرسد در مىيابم\r\n","description":"","footnote":"","page_name":" 780 ","page_number":804},
  {"content":"\r\n\r\nكه گويى هر لحظه خدا را در جلوهء ديگرى مىبينم .\r\nآرى حقيقتاً همين طور است كه انسان هنگامى كه در بارهء مقام شامخ ربوبى از اعماق وجدان مىانديشد و تمام « من » خود را در جريان دريافت الهى مىگذارد ، كاملًا در مىيابد كه هر لحظه با زندگانى جديدى روبرو مىگردد ، و در اين زندگانى جديد تازگى روح را احساس مىكند ، و در اين تازگى روح ، تازگى ارتباط و تماس با خدا را در مىيابد .\r\n\r\nاى خدا اين وصل را هجران مكن\r\nسر خوشان عشق را نالان مكن\r\nباغ جان را تازه و سر سبز دار\r\nقصد اين بستان و اين مستان مكن\r\n( ( 1802 ) ) شرح گل بگذار از بهر خدا\r\nشرح بلبل گو كه شد از گل جدا\r\n\r\nلحظه‌اى چند شرح گل را كنار بگذاريد و به شرح بلبل بپردازيد\r\nزيبايىهاى جهان هستى كه انسانها را به خود جلب مىكند براى خود واقعياتى هستند كه مطابق عوامل و انگيزه ها به موجوديت خود ادامه مىدهند و در شرايط مخصوصى براى ما زيبا جلوه مىكنند . و دل و جان از ما مىربايند .\r\nواقعياتى هستند كه ما مىتوانيم در حدود اختيارات خود در باره آنها اثرى ايجاد كنيم . تصرفى نماييم ، و براى بهره بردارى زندگانى مادى و معنوى خود آماده بسازيم در موضوع زيبايىهاى مطلق آن چه كه غالباً براى ما مطرح است اين است كه آن زيبايى را به عنوان زيبايى براى خود مطرح ساخته لذت درك آن زيبايى را مورد محاسبه قرار بدهيم و در باره آن زيبايى و مراتب گوناگون و شرايط آن كتابها بنويسيم ، ولى آن چه كه مورد توجه ما قرار نمىگيرد ، مسئلهء خود ماست كه به آن زيبايى جلب شده ايم\r\n","description":"","footnote":"","page_name":" 781 ","page_number":805},
  {"content":"\r\nاين زيبايى از كدامين نيروى درونى بر ما وارد مىگردد و ما را بهره مند مىسازد ؟ زيبايى در روح ما چه اثرى مىگذارد ؟ در انواع گوناگونى از موضوعات كه ما را به خود جلب كرده و ما با كلمهء زيبايى كه مفهوم بسيار وسيعى است انعكاسات روحى دريافت مىكنيم ، كدام يك از آنها در سطح طبيعى شخصيت ما ، و كدام يك در سطح عميق شخصيت ما تأثير مىگذارد ؟ اينها مسائلى هستند كه براى انسان شناسان قرن فعلى ما هنوز به طور دقيق مطرح نشده است ؟ و نمىخواهند در بارهء اين مسائل كه به انديشه هاى عميق و يك قلب پاك نيازمند است تفكر كنند .\r\nدريغا كه روح با عظمت انسانى در اين زندگانى هر گونه تغذيه را در پيش رو مىبيند ، بدون انديشه و محاسبه در باره آنها اختيارا يا اجباراً آنها را تغذيه مىكند .\r\nمگر نبايد بدانيم كه در اين شب تاريك كدامين گلها را زير پا لگدمال مىكنيم مگر نبايد به انسانها بفهمانيم كه تو چه اندازه و به چه كيفيت مىتوانى از زيبايىها بهره مند شوى ؟ خلاصه جلال الدين رومى در اين ابيات اشاره مىگويد :\r\n\r\n( ( 1802 ) ) شرح گل بگذار از بهر خدا\r\nشرح بلبل گو كه شد از گل جدا\r\n\r\nشايد مىخواهد بپرسد كه : آن بلبل شيدا كه حتى از گل هم جدا مىشود ، باز به ترانه سازى خود مىپردازد چيست ؟ آن بلبل درونى كه براى او بهار و خزان همواره سر سبز و خرم است كدام است ؟ براى درك پاسخ جلال الدين دو بيت بعدى بايستى مورد دقت قرار بگيرد : مىگويد .\r\n\r\n( ( 1803 ) ) از غم و شادى نباشد جوش ما\r\nبا خيال و وهم نبود هوش ما\r\n( ( 1804 ) ) حالت ديگر بود كان نادر است\r\nتو مشو منكر كه حق بس قادر است\r\n\r\nيعنى اين موضوعات و پديده هاى جهان كه همواره در روح ما تأثيرات و تحولات ايجاد مىكند ، گاهى ما را غمگين و گاهى ما را شادمان مىسازد . گاهى ما را در حيرت\r\n","description":"","footnote":"","page_name":" 782 ","page_number":806},
  {"content":"\r\n\r\nفرو برده گاه با حالت قاطعانه ما را به جوش و خروش وادار مىكند و در مرحلهء پستترى قرار مىگيرد ، با اين حال نمىتوانند آن حالت با عظمت روحى را كه از اين نمودها بر كنار است و تحت تأثير آنها قرار نمىگيرد در هم بكوبد ، اين يك حالت نادرى است كه انسان بتواند انگيزه هاى جهان هستى را آن چنان محاسبه نمايد و دامان روح را از آلودگىها به آنها پاك و مبرا نمايد كه گويى در اين جهان زندگانى نمىكند .\r\n\r\nچون خزان حمله كند بندهء آن بلبل مستم\r\nكه جدايى نكند از گل و در لانه دهد جان (\r\n\r\nلاهوتى )\r\nتفسير ابيات\r\nبه آن جهت تمام عالم از صفت غيرت برخوردارند ، كه ايجاد كنندهء آنها يعنى خداوند غيور است .\r\nآرى از آن جهت كه خداوند به منزله روح اين جهان است ، هميشه كالبد از روح تأثير پذير مىباشد . » به تحليل بيت مربوط مراجعه شود » .\r\nآن كسى كه عين محبوب براى او محراب ستايش گشته است ، او ديگر احتياجى به تبعيت از رسوم مقرره براى تبعيت ندارد .\r\nكسى كه او جامه دار شاه است براى او مأموريت داد و ستد براى پادشاه خسارت است .\r\nكسى كه آن توانايى را پيدا كرده است كه مىتواند با شاه همنشين بوده باشد ديگر آستانه نشينى براى او جاى تأسف است ، چنين شخصى مغبون خواهد بود .\r\nاگر پادشاه براى او اين عطا را كرده است كه دستش را ببوسد نوبت به پا بوسيدن نمىرسد اگر چه سر بر پاى شاه نهادن بوسيدن دست كه تقرب بيشترى است خطا و لغزش محسوب مىگردد .\r\n","description":"","footnote":"","page_name":" 783 ","page_number":807},
  {"content":"\r\nشاه عالم هستى از اين كه كسى مىتواند روى او را ببيند ولى به بوى او قناعت مىورزد ، سخت امتناع غيورانه دارد . اگر بخواهى غيرت خدا را با غيرت مردم مقايسه كنى ، بايد بدانى كه غيرت خداوند مانند گندم و غيرت مردم مانند خرمن كاه است كه در مقابل گندم هيچ ارزشى ندارد ، اصل غيرت از خداوند است آن چه كه مردم ابراز مىدارند فرع و شبحى از آن است شرح اين مطلب را مىگذارم و به گله از آن نگار ده دل مىپردازم . ( 1 )  من براى آن نگار ناله ها خواهم كرد ، زيرا از هر دو عالم ناله و غم را بيشتر از همه دوست دارد ، براى اين ناله هاى من علتى وجود دارد . زيرا من نتوانسته‌ام در حلقهء مستان او بوده باشم ، من بدون نور او مانند شب تاريك در درياى ظلمت فرو مىروم ، آرى هر ناخوشى كه از طرف او بر من وارد شود ، در جان من خوش خواهد بود .\r\nاى جانم به فداى آن يار كه دلم را مىرنجاند ، چون خشنودى شاه من در رنج و درد است ، من به اين رنج و درد عشق خواهم ورزيد ، از خاك غم بر چشمان خود سرمه مىمالم ، تا دو درياى چشمم پر از گوهرهاى با ارزش باشد .\r\nاشكى كه اين مردم در راه او مىريزند ، آن را اشك و آب مىپندارند ، ولى آنها اشك نمىريزند بلكه گوهرهاى الهى است كه از چشمان آنها سرازير مىگردد .\r\n","description":"","footnote":" ( 1 ) به نظر مىرسد منظور جلال الدين در اين بيت از يار ده دله و همچنين در ابيات بعدى ( اى رهيده جان تو از ما و من ، تا من و تو همه يكسان شوند . عاقبت مستغرق جانان شوند . آن روح كلى انسانى است كه مطابق مصرع اخير پس از پيدا كردن وحدت در درياى جلال و جمال خداوندى مستغرق مىگردد ، زيرا تعبير يا ده له يار رهيده جان تو از ما و من و مقابل قرار گرفتن با ما سپس مستغرق شدن در خدا ، در بارهء خدا نه با اصول عرفانى سازگار است و نه با اصول فلسفى و ايمانى . . ","page_name":" 784 ","page_number":808},
  {"content":"\r\nمن با اين ناله ها كه سر مىدهم ، شكايت از جان جان نمىكنم ، بلكه واقعه را بيان مىكنم . اگر دل مىگويد : من از آن جان جانان رنجيده‌ام ، يك نوع نفاق سست و موهوم است كه ابراز مىكند .\r\nبيا تو اى فخر راستان ، اى دل عزيز ، راستى كن ، اى تو صدر عالم معنى و من آستان تو .\r\nدر اين بيت به جان جان اشاره مىكند و مىگويد : اى جان جان ، با من آن چنان رفتار كن كه حقيقت تو اقتضا مىكند . نه خواسته هاى طبيعى من .\r\nاين مفاهيم صدر و آستان ، و بالا و پايين در عالم معنى وجود ندارد ، چنان كه در آن جهان كه يار جلوه مىكند ما و من مطرح نمىباشد .\r\nاى روح كلى ، اى كسى كه جانش از ما و من رهايى يافته است ، اى راز لطيف هر مرد و زن ( 1 )  هنگامى كه مرد و زن از خصوصيات صنفى خود ملقى شوند ، يك واحد خواهند بود ، آن واحد هم تويى ، چنان كه وقتى كه خصوصيات ( اعداد ) منفى شد ، فقط يك تو باقى خواهد ماند . اى روح كلى اين من و ما را براى آن مطرح ساخته‌اى كه نقش عبوديت و خداوندى را طرح نمايى .\r\n« اگر مقصود از اين « تو » كه ما از آن روح كلى تعبير نموديم ، خود خداوند بوده باشد معنايش اين است كه آن هدف كلى كه خداوند از آفرينش داشته است ، اين بوده است كه آن وجود بسيط در حالت تفصيلى با هر دو عنوان عبوديت و معبوديت جلوه نمايد . و چنان كه در گذشته و در مباحث آينده نيز متذكر خواهيم گشت : اين مطلب ده ها سؤال در دنبال\r\n","description":"","footnote":" ( 1 ) در بارهء معناى مرد و زن در ابيات مثنوى گاهى ممكن است معناى ديگرى قصد شود كه به معناى عموم فاعل و منفعل مىباشد . . ","page_name":" 785 ","page_number":809},
  {"content":"\r\nدارد كه موجب تأمل در اين نظريه مىباشد .\r\nولى چنان كه در بررسى از مطالب گفتيم : مقصود جلال الدين از اين « تو » خدا نيست ، زيرا در بيت بعدى چنين مىگويد :\r\n\r\n( ( 1788 ) ) تا من و توها همه يك جان شوند\r\nعاقبت مستغرق جانان شوند\r\n\r\nاين بيت مىگويد كه :\r\nاتحادى قبلًا در ميان كثرات انجام مىگيرد ، و اين واحد كه محصول اتحاد كثرات است خود جانان نيست ، بلكه پس از حصول وحدت مزبور در جانان مستغرق خواهند گشت » .\r\nآرى همه اين حقايق وجود دارد ، اكنون بيا اى امر « كن » ( باش ) ، اى آن وجودى كه از هر گونه بيان و سخن منزهى » بعضى از شارحين مثنوى در مصرع دوم به جاى بيان كلمه « بيا » را آورده‌اند ، و مىگويند : در بعضى از نسخ مثنوى مصرع مزبور چنين است : « اى منزه از بيا و از سخن » .\r\nاين چشم جسمانى تو را مىتواند ببيند ، و مىتواند غم و خنده تو را در خيال مجسم نمايد .\r\n« باز به نظر مىرسد كه مقصود از اين كسى كه قابل رويت ديدن جسمانى مىباشد ، مظاهر روح كلى است كه افراد انسانى مىباشند ، اما آن كسى كه دلش بسته غمها و شادىهاى معمولى انسانى است ، او چنين شايستگى را ندارد كه تو را ببيند . كسانى كه بسته همين پديده هاى روانى طبيعى هستند ، خنده ها و گريه ها و انديشه هاى مادى سرتاسر وجود آنها را گرفته است ، اينان در حقيقت با همين نمودهاى پا در هوا زندگى مىكنند ، و زندگى آنان مانند خود همين نمودها عاريتى است و اصالتى ندارد » .\r\n","description":"","footnote":"","page_name":" 786 ","page_number":810},
  {"content":"\r\nاين باغ سبز عشق بىنهايت است ، جز غم و شادى ميوه هاى بىنهايت ديگر دارد . عاشقى حالتى برتر از غم و شادى است . بدون احتياج به بهار و خزان ، يا بدون بستگى به بهار و خزان ، دايماً سر سبز و خرم مىباشد .\r\nخوب رويان هم بايستى زكات زيبايى خود را بپردازند .\r\nبياييد شرح جان پاره پاره را باز گو كنيد .\r\nناز و غمزهء يك نازنين زيبايى داغ تازه‌اى بر دلم نهاده است .\r\nبه او گفتم خونم را بريز . اما هنگامى كه به او گفتم : خونم بر تو حلال باد ، او از من گريخت .\r\nاحتمال مىرود كه جلال الدين در مصرع اخير به اين اصل اشاره مىكند كه : انسان مادامى كه در جستجوى يك مطلوب به طور عادى تلاش مىكند ، آن مطلوب قيافه اجابت يا بىطرفى نشان مىدهد .\r\nولى هنگامى كه احساس كرد كه جوينده تمام « من » خود را به او تسليم كرده است ، رو مىگرداند ، و اعراض مىكند . اين مطلب به طور فراوان ديده شده است ، ولى بايستى علت آن را درك كرد ، آن چه كه به نظر مىرسد ، اين است كه وقتى محبوب احساس مىكند كه عاشق تمام شخصيت خود را در راه او باخته است ، هنگامى كه به خود توجه مىكند ، نقص و مطلق نبودن خود را درك مىكند ، اين انديشه در ذهن او نمودار مىشود كه عاشق داراى شخصيت تكامل يافته نيست كه خود را به من او باخته است .\r\nاى محبوب عزيز تا كى و چرا از ناله خاكيان گريزان خواهى بود ، چرا اين قدر غم بر سر غمناكان خود فرو مىريزى ؟ اى محبوب من بامدادان كه از افق سر مىكشد ، چشمه مشرق تو را در جوش و خروش مىبيند .\r\n","description":"","footnote":"","page_name":" 787 ","page_number":811},
  {"content":"\r\nاى محبوب من ، كه بهايى براى شيرينى لبهاى تو وجود ندارد . براى چه به عشاق شيدايت بهانه ها پيش مىآورى ؟\r\n\r\n( ( 1801 ) ) اى جهان كهنه را تو جان نو\r\nاز تن بىجان و دل افغان شنو\r\n\r\nبراى مدتى هم شرح گل را كنار بگذاريم ، و به شرح بلبلى كه از گل جدا شده بپردازيم .\r\nما از اين غمها و شادىهاى معمولى و طبيعى نمىجوشيم ، هوشيارى ما از خيالات و پندارها نيست . اين حالت ديگرى است كه نادر الوجود است ، تو اگر درك نمىكنى حد اقل اين اصل را قبول دارى كه خدا قادر و توانا است و مىتواند چنين حالت غير معمولى را در كسى ايجاد نمايد . « درد بىدرمان ما همين است كه مىخواهيم همه چيز را به همين انسانهاى معمولى قياس كنيم ، سپس با مفاهيمى از قبيل جور و احسان و غم و شادى بازى كنيم ، جور و احسان و رنج و شادى پديده هاى حادثاند ، تمام حوادث و رويدادها محو شدنى هستند ، فقط خداوند است كه وارث همه چيز خواهد بود .\r\n« كل شىء هالك الا وجهه » .\r\nحالا ديگر صبح دميده ، و از مخدومم حسام الدين پوزشى بايد خواست ، حسام الدينى كه پشت و پناه صبح است . تويى عذر خواه در نزد عقل كل و جان ، بلكه جان جان و تابش مرجان تويى . اينك روشنايى صبح فروزان گشته و ما با نور روى تو در مستى صبحگاهى با مىمنصورى تو دمسازيم .\r\nآن چه كه به من بخشيده‌اى ، مرا به چنين حالت رسانده است ، و الا باده شراب چيست كه بتواند مرا با اين طرب روحانى بيانگيزد ؟ اين باده كه مىبينم در جوشش خود گداى جوش ماست ، همين چرخ برين با اين\r\n","description":"","footnote":"","page_name":" 788 ","page_number":812},
  {"content":"\r\nعظمت اسير هوش ماست .\r\nآرى :\r\n\r\n( ( 1812 ) ) باده از ما مست شد نى ما از او\r\nقالب از ما هست شد نى ما از او\r\n\r\nما به منزله زنبوريم و كالبد جسمانى ما موم است ، چنان كه زنبور موم را خانه خانه مىكند ، ما هم اين بدن را مطابق جريان طبيعى خانه خانه ساخته‌ايم كه هر يك به يك امر طبيعى مشغول است ، مانند چشم و گوش و بينى و غير ذلك ، اين منافذ همه و همه ساخته ما است .\r\n","description":"","footnote":"","page_name":" 789 ","page_number":813},
  {"content":"\r\n\r\n\r\nرجوع به حكايت خواجهء تاجر\r\n\r\n( ( 1815 ) ) خواجه اندر آتش درد و حنين\r\nصد پراكنده همىگفت اين چنين\r\n( ( 1816 ) ) گه تناقض گاه ناز و گه نياز\r\nگاه سوداى حقيقت گه مجاز\r\n( ( 1817 ) ) مرد غرقه گشته جانى مىكند\r\nدست را در هر گياهى مىزند\r\n( ( 1818 ) ) تا كدامش دست گيرد در خطر\r\nدست و پايى مىزند از بيم سر\r\n( ( 1819 ) ) دوست دارد يار اين آشفتگى\r\nكوشش بىهوده به از خفتگى\r\n( ( 1820 ) ) آن كه او شاه است او بىكار نيست\r\nناله از وى طرفه كو بيمار نيست\r\n( ( 1821 ) ) بهر اين فرمود رحمان اى پسر\r\nكل يوم هو فى شأن اى پسر\r\n( ( 1822 ) ) اندر اين ره مىتراش و مىخراش\r\nتا دم آخر دمى فارغ مباش\r\n( ( 1823 ) ) تا دم آخر دمى آخر بود\r\nكه عنايت با تو صاحب سِر بود\r\n( ( 1824 ) ) هر كه مىكوشد اگر مرد و زن است\r\nگوش و چشم شاه جان بر روزن است\r\nاين سخن پايان ندارد اى عمو\r\nقصهء طوطى و خواجه باز گو\r\n( ( 1822 ) ) اندرين ره مىتراش و مىخراش\r\nتا دم آخر دمى فارغ مباش\r\n\r\nدر هر حال بايستى در اين زندگى تلاش كرد\r\nدو آيه كه در مبحث گذشته بحث كرديم :\r\n« لقد خلقنا الانسان فى كبد « و » يا ايها الانسان انك كادح الى ربك كدحا فملاقيه » .\r\nصريح در اين حقيقت بود كه خداوند حكيم جل و علا ساختمان انسان و جريان طبيعى جهان را طورى بنا نهاده است كه انسان بايستى همواره در تكاپو و تلاش بوده باشد .\r\n","description":"","footnote":"","page_name":" 790 ","page_number":814},
  {"content":"\r\nبنا بر اين آن گروه از افراد انسانى كه مىخواهند با تن آسايى و رفاهيت كامل و آماده شدن هر گونه وسايل استراحت ، هدف و ايده آل زندگانى را درك كنند ، زحمت بىهوده مىكشند ، زيرا حركت و تلاش و استخراج زندگى از اين جهان جزء اساسى هدف و ايده آل زندگى است و چون همين اصل در دوران ما مختل گشته است ، و عدم محاسبه در اجتماع صنعتى و فراهم ساختن وسايل زندگانى تجمل براى گروهى اسباب بهت و حيرت ايجاد كرده است ، لذا همواره از خود مىپرسند پس هدف زندگانى چيست ؟ البته بايستى به اينان گفت : با اين وضعى كه هيئتهاى حاكمه و اقتصاد دانان و حقوقدانان و عالم نماها پيش آورده‌اند اين زندگانى هدفى ندارد ، و بىخود و بدون علت منطقى متحمل درد و اندوه هاى گرانبار هستيد . پس بايستى محاسبهء امور زندگانى طورى انجام بگيرد كه روح حركت و جنبش طبيعى خود را پيدا كند . و به اصطلاح معمولى زندگانى را استخراج نمايد ، نه اين كه زندگانى را در گلوى او فرو بريزند . چقدر عالى مىگويد جلال الدين : « كوشش بىهوده به از خفتگى » .\r\nجلال الدين در اين باره استشهاد زيبا مىكند و مىگويد : او كه خداوند است ، او بىكار نيست ، تو اى موجود ناچيز مىتوانى در اين صحنهء هستى كه خود آن و آفرينندهء آن در كار است بىكار به هدف خويشتن برسى ؟ آرى « كل يوم هو فى شان » كسانى كه مىكوشند و تلاش مىكنند از هر صنف كه بوده باشند ، ديده گان خالق جهان بر آنها نظارت دارد .\r\n","description":"","footnote":"","page_name":" 791 ","page_number":815},
  {"content":"\r\n\r\n\r\n( ( 1819 ) ) دوست دارد يار اين آشفتگى\r\nكوشش بىهوده به از خفتگى\r\n\r\nانسانى كه دچار حيرت زدگىاست و مقصود خود را مىخواهد در حالات گوناگونى غوطه مىخورد\r\nهنگامى كه يك انسان در دنبال مقصود خود يا به جهت از دست دادن فرصتى كه براى او اهميت حياتى داشته است ، تمام وسايل عادى را از دست داده حيرت زده به همه چيز به عنوان وسيله مىنگرد ، ياس و اميد و غم و شادى و ناز و نياز و حقيقت و مجاز در درون او چنان در هم آميخته مىشود كه قابل توصيف نمىباشد . براى چنين اشخاص تناقض در تفكرات آن چنان عادى مىباشد كه در هر لحظه اگر صدها تفكرات متناقض در ذهنش خطور نمايد ، كوچكترين توجهى بر عدم امكان آنها ندارد .\r\nويكتور هوگو در بارهء آن كشتى كه در دريا نزديك به غرق شدن بود داستانى را به قرار ذيل نقل مىكند :\r\n« ناخدا سلام كرد ، ولى اين پير مرد كه رداى استادان دانشگاه آكسفورد يا گوتينگ را در برداشت متوجه نشد ، و از جاى تكان نخورد . دريا را با نظر علماى موج شناسى نظاره مىكرد ، ولى گويى مىخواست به ميان غرش آنها دويده و چيزى يادشان دهد . در عين استادى مشغول تطير ( فال گيرى ) بود بر گردابها فضل فروشى مىكرد » ( 1 )  همچنين اين گونه اشخاص مانند كسى كه در دريا غرق مىشوند به هر چيزى كه دستشان برسد ، چنگ مىزنند . باشد كه جان خود را از مرگ نجات بدهند .\r\n« الغريق يتشبث بكل حشيش »\r\n","description":"","footnote":" ( 1 ) مردى كه مىخندد ، ج 1 ، ص 50 . . ","page_name":" 792 ","page_number":816},
  {"content":"\r\n\r\nتفسير ابيات\r\nخواجه‌اى كه طوطى از دستش رفته بود ، در درد و شكنجه و ناله به پراكنده گويى دچار شده در دريايى از تناقضات و نياز و ناز و حقيقت و مجاز فرو رفته بود :\r\nآرى مردى كه در حال غرق شدن است به هر گياهى دست مىاندازد ، تا شايد يكى از آنها از اين خطر برهاندش ، او مشغول دست و پا زدن است چرا ؟ زيرا بيم از دست دادن سر روح او را فرا گرفته است .\r\nاما متوجه شويد كه اين اضطرابات و تشويش و تلاشها به هر نحو كه بوده باشد ، مطلوب خداى ماست . او آشفتگى را مىپسندد ، براى ما كوششها پيش مىآورد كه در اين دنيا به خواب نرويم ، مگر نمىبينى كه آن خداى بزرگ كه آفرينندهء همين جهان است بىكار نيست ؟ برو آن آيه را بخوان كه مىگويد : « كل يوم هو فى شان »\r\nاى انسانها در اين راه پر سنگلاخ زندگانى بتراشيد و بخراشيد و تقلا كنيد ، تا دم واپسين از فعاليت باز نايستيد .\r\nمگر نمىبينيد كه :\r\n\r\nدر اين پرده يك رشته بىكار نيست\r\nسر رشته بر ما پديدار نيست ؟\r\n\r\nمتوجه باشيد كه دم آخرين كه بر خواهيد آورد و آخرين نفس را كه به فضاى بىكران روانه خواهيد ساخت ، خود از مقولهء كار است ، ولى كار آخرين كه پس از آن كارى نيست . در همين دم آخر هم ممكن است كه خلاق ذو المنن دست عنايتى به سوى شما دراز كند . كسانى كه در حال كوشش به سر مىبرند ، از هر صنف كه بوده باشند خواه مرد و خواه زن روزنه‌اى در جهان وجوداند كه خدا از آن روزنه ها به انسان نظاره مىكند . اين سخن نهايتى ندارد برويم سر داستان مرد بازرگان و طوطى :\r\n","description":"","footnote":"","page_name":" 793 ","page_number":817},
  {"content":"\r\n\r\nبيرون انداختن مرد تاجر طوطى را از قفس و پريدن او\r\n\r\n( ( 1825 ) ) بعد از آنش از قفس بيرون فكند\r\nطوطيك پرّيد تا شاخ بلند\r\n( ( 1826 ) ) طوطى مرده چنان پرواز كرد\r\nكافتاب از چرخ تركى تاز كرد\r\n( ( 1827 ) ) خواجه حيران گشت اندر كار مرغ\r\nبىخبر ناگه بديد اسرار مرغ\r\n( ( 1828 ) ) روى بالا كرد و گفت اى عندليب\r\nاز بيان حال خودمان ده نصيب\r\n( ( 1829 ) ) او چه كرد آن جا كه تو آموختى ؟\r\nچشم ما از مكر خود بر دوختى\r\nساختى مكرى و ما را سوختى\r\nسوختى ما را و خود افروختى\r\n( ( 1830 ) ) گفت طوطى كو به فعلم پند داد\r\nكه رها كن نطق و آواز و گشاد\r\n( ( 1831 ) ) ز انكه آوازت تو را در بند كرد\r\nخويش او مرده پى اين پند كرد\r\n( ( 1832 ) ) يعنى اى مطرب شده با عام و خاص\r\nمرده شو چون من كه تا يا بى خلاص\r\n( ( 1833 ) ) دانه باشى مرغكانت بر چنند\r\nغنچه باشى كودكانت بر كنند\r\n( ( 1834 ) ) دانه پنهان كن به كلى دام شو\r\nغنچه پنهان كن گياه بام شو\r\n( ( 1835 ) ) هر كه داد او حسن خود را در مزاد\r\nصد قضاى بد سوى او رو نهاد\r\n( ( 1836 ) ) چشمها و خشمها و رشكها\r\nبر سرش بارد چو آب از مشكها\r\n( ( 1837 ) ) دشمنان او را ز غيرت مىدرند\r\nدوستان هم روزگارش مىبرند\r\n( ( 1838 ) ) آن كه غافل بود از كشت بهار\r\nاو چه داند قيمت اين روزگار\r\n( ( 1839 ) ) در پناه لطف حق بايد گريخت\r\nكو هزاران لطف بر ارواح ريخت\r\n( ( 1840 ) ) تا پناهى يا بى آن گه چه پناه\r\nآب و آتش مر تو را گردد سپاه\r\n( ( 1841 ) ) نوح و موسى را نه دريا يار شد ؟\r\nنى به اعداشان به كين قهار شد ؟\r\n( ( 1842 ) ) آتش ابراهيم را نى قلعه بود ؟\r\nتا بر آورد از دل نمرود دود\r\n( ( 1843 ) ) كوه يحيى را نه سوى خويش خواند ؟\r\nقاصدانش را به زخم سنگ راند\r\n( ( 1844 ) ) گفت اى يحيى بيا در من گريز\r\nتا پناهت باشم از شمشير تيز\r\n\r\n","description":"","footnote":"","page_name":" 794 ","page_number":818},
  {"content":"\r\n\r\n\r\n( ( 1833 ) ) دانه باشى مرغكانت بر چنند\r\nغنچه باشى كودكانت بر كنند\r\n\r\nبدان جهت كه جوامع انسانى هنوز قدم به مدينهء فاضله نگذاشته‌اند لذا مزاياى وجودى انسان اغلب باعث تيره بختى او مىگردد\r\nآرى هنوز انسان با اين تاريخش ، انسان با اين هياهو و رجزخوانىهاى غرور آميزش ، نمىتوانند در مزايايى كه خداوند ببعضى از انسانها عطا فرموده است ، بهره بردارى منطقى و عادلانه نمايد .\r\nچه بسا نبوغهايى كه مىتوانست عالىترين خدمت را براى بشريت انجام بدهد به جهت حسودى حسودان يا ناسازگارى با خواسته هاى پيش روان جامعه يا از روى طمع حريصان نابود گشته ، يا وسيله‌اى براى سوء استفاده قرار گرفته است .\r\nدريغا ، كه تمام عوامل پيش رفت مادى و معنوى انسانها هنوز مانند مواد خام و ناخود آگاه در باد پاى عوامل اغراض سود جويان در مىغلطند .\r\nدر آن دوره هاى كهن مزايايى را كه در بعضى از انسانها وجود داشت ، فقط طمع كاران براى خود وسيلهء سود جويى مىكردند ، امروز با هزاران حيله پردازىها در انواع گوناگونى از تبه كارىها به كار مىاندازند ، آيا بگوييم كه : مردم نابغه و آنان كه داراى هر گونه مزيتى هستند از اظهار آن خوددارى نمايند ؟ آيا اين خيانت بدتر است ، يا اين كه آنان با در اختيار گذاشتن مزاياى موهبتى خود وسيله سود جويى اشخاص را فراهم بياورند ؟ سؤالى است كه پاسخ آن چندان آسان نيست .\r\nجلال الدين با مطالعه در همين وضع بشرى است كه ابياتى مانند بيت ذيل را سروده است :\r\n\r\n( ( 1833 ) ) دانه باشى مرغكانت بر چنند\r\nغنچه باشى كودكانت بر كنند\r\n( ( 1834 ) ) دانه پنهان كن به كلى دام شو\r\nغنچه پنهان كن گياه بام شو\r\n\r\n","description":"","footnote":"","page_name":" 795 ","page_number":819},
  {"content":"\r\n\r\n( ( 1835 ) ) هر كه داد او حسن خود را در مزاد\r\nصد قضاى بد سوى او رو نهاد\r\n\r\nجلال الدين چاره‌اى بر اين بىدادگرىها نمىبيند ، و حتى حدس هم نمىزند كه ممكن است روزى فرا رسد و انسانها عطاياى خداوندى را كه به بعضى از افراد عنايت مىفرمايد آن چنان مورد بهره بردارى قرار بدهند كه مانند معادن گرانبها براى يك جامعه مورد استفاده قرار بگيرد .\r\nباز بايد اين مشكل را به خدا بسپاريم خدايى كه هر گونه تصرف در اين موجودات در اختيار اوست .\r\nخدايى كه از زير بناى جهان هستى همهء قوانين و نمودهاى جهان طبيعت را به حركت در مىآورد و موقعى هم كه بخواهد آنها را از وضع طبيعىشان بر مىگرداند چنان كه به موسى و ابراهيم و نوح و ساير پيغمبران انجام داد .\r\n« البته بايستى در نظر بگيريم كه معناى سپردن به خدا اين نيست كه دستها روى هم گذاشته و منتظر معجزه باشيم ، بلكه بايستى حقيقتاً به خدا رو آورده مشيت او را در بارهء اين امور حياتى كه تلاش خود انسانها است بچشيم » .\r\n","description":"","footnote":"","page_name":" 796 ","page_number":820},
  {"content":"\r\n\r\n\r\nوداع كردن طوطى خواجه را و پريدن\r\n\r\n( ( 1845 ) ) يك دو پندش داد طوطى بىنفاق\r\nبعد از آن گفتش سلام الفراق\r\nالوداع اى خواجه كردى مرحمت\r\nكردى آزادم ز قيد و مظلمت\r\nالوداع اى خواجه رفتم تا وطن\r\nهم شوى آزاد روزى همچو من\r\n( ( 1846 ) ) خواجه گفتش فى امان الله برو\r\nمر مرا اكنون نمودى راه نو\r\nسوى هندوستان اصلى رو نهاد\r\nبعد شدت از فرج دل گشته شاه\r\n( ( 1847 ) ) خواجه با خود گفت كاين پند من است\r\nراه او گيرم كه اين ره روشن است\r\n( ( 1848 ) ) جان من كمتر ز طوطى كى بود ؟\r\nجان چنين بايد كه نيكو پى برد\r\n( ( 1847 ) ) خواجه با خود گفت كاين پند من است\r\nراه او گيرم كه اين ره روشن است\r\n\r\nبايستى از رويدادهاى جهان هستى درسها آموخت\r\nبراى انسان هشيار و بيدار همين جهان هستى در رويدادهاى خود آموزشگاه ها ايجاد مىكند ، امير المؤمنين عليه السلام در مقدمات وصيت به فرزند عزيزش امام حسن مجتبى عليه السلام مىفرمايد :\r\n( اى فرزند ، من اقدام به وصيت مىكنم ، پيش از آن كه قلب تو سخت شود ، و مغز تو را نمودهاى ناچيز مشغول بدارد . تا بتوانى با تمام جديت در امور زندگانى وارد گشته از امور تجربه شده كه اهل تجربه و آزمايش آنها را تصفيه نموده‌اند ، بهره مند گردى ) .\r\nپس بنگريم به مردم تجربه ديده ، و در رويدادهاى جهان از هر شكل كه باشد و در هر شرايط كه روى بدهد حقايق را بياموزيم ، نظير همين عبرت كه تاجر مورد\r\n","description":"","footnote":"","page_name":" 797 ","page_number":821},
  {"content":"\r\nبحث از پريدن طوطى از قفس براى خود پذيرفت .\r\nهمان عبرت كه ويليام بريانت از پريدن يك مرغابى در دل شب تاريك بر خود پذيرفت ، او مىگويد : وقتى كه آخرين اشعهء خورشيد آسمان را گلگون مىكند و نخستين ژاله هاى شامگاهى بر زمين مىنشيند ، تو همچنان در دل فضاى پهناور پرواز مىكنى ، و بال زنانى كه و تنها به راه خويش مىروى ، بىهوده ديده گان صياد تو را دنبال مىكند ، تا مگر در اين پرواز طولانى خطايى كنى و به چنگ او افتى ، زيرا تو چون نقطهء سياهى در دل آسمان شنگرفين مىروى ، و از راهى كه در پيش گرفته‌اى باز نمىگردى .\r\nاما تو خود در اين پرواز دور و دراز به دنبال چه مىگردى ؟ سراغ كناره هاى درياچه هاى پر خزه را مىگيرى ، يا در پى ساحل پهناور رودخانه هستى ، يا جستجوى كرانهء اقيانوس را مىكنى كه در آن موجهاى خروشان به صخره ها مىخورند و آنها را فرو مىپوشانند .\r\nنيرويى بس شگرف است كه با اين دقت و هوشيارى راه تو را در طول كرانهء پر پيچ و خم - در دل شب تاريك و فضاى بىكران - به تو كه همچنان به راه خويش مىروى و هرگز اين راه را گم نمىكنى نشان مىدهد .\r\nدر همهء روز بالهاى تو در آن بلندى شگرف ، فضاى سرد و خالى را در نورديد و با اين وصف ، تاريكى شب كه اندك اندك فرا رسيده ، نتوانسته است تو را در راهى كه به سوى سر منزل خود در پيش دارى از پا در آورد و خسته و فرسوده ات كند ولى چيزى نخواهد گذشت كه رنج تو پايان خواهد پذيرفت ، به خانهء تابستانى خواهى رفت و در آن سر و سامانى براى خود فراهم خواهى آورد ، و به آسودگى بانگ بر خواهى داشت ، بوته هاى نى در دل نيزار به روى آشيان تو خم خواهند شد ، و بر آن سايه خواهند افكند .\r\nاكنون از بالاى سر من گذشتى و به راه خود رفته‌اى ، و گرداب بىكران آسمان در دل خويشت فرو برده است ، اما هنوز درسى كه به من ياد داده‌اى در دلم باقى مانده\r\n","description":"","footnote":"","page_name":" 798 ","page_number":822},
  {"content":"\r\n\r\nو يقين دارم كه هرگز از دل من بيرون نخواهد رفت . حالا ديگر مىدانم كه « او » آن كسى كه تو را در پرواز در فضاى آزاد و بىكران از سرزمينى به سرزمينى مىبرد ، دست مرا نيز در راه درازى كه بايد بت نهايى طى كنم خواهد گرفت ، و قدمهايم را به راه راست رهبرى خواهد كرد .\r\nتفسير ابيات\r\nطوطى يك دو پند به خواجه داده پرواز مىكند ، طوطى در حالى كه از آزاد شدن سپاس گزار است وداع مىنمايد . خدا حافظ اى خواجه ، من به سوى وطن خويش رهسپارم ، روزى هم تو به سوى وطن خود آزاد گشته رهسپار خواهى گشت . خواجه از اين پند طوطى خرسند شده مىگويد : اى طوطى عزيز ، پند خوبى به من دادى ، تو را به امان خدا مىسپارم راهت را بگير و برو .\r\n","description":"","footnote":"","page_name":" 799 ","page_number":823},
  {"content":"\r\n\r\nدر بيان مضرت تعظيم خلق و انگشت نما شدن\r\n\r\n( ( 1849 ) ) تن قفس شكل است ز ان شد خار جان\r\nدر فريب داخلان و خارجان\r\n( ( 1850 ) ) اينش گويد من شوم هم راز تو\r\nوانش گويد نى منم انباز تو\r\n( ( 1851 ) ) اينش گويد نيست چون تو در وجود\r\nدر كمال و فضل و در احسان و جود\r\n( ( 1852 ) ) آنش گويد هر دو عالم آن توست\r\nجمله جانهامان طفيل جان توست\r\nآنش خواند گاه عيش و خرمى\r\nاينش گويد گاه نوش و مرهمى\r\n( ( 1853 ) ) او چو بيند خلق را سر مست خويش\r\nاز تكبر مىرود از دست خويش\r\n( ( 1854 ) ) او نداند كه هزاران را چو او\r\nديو افكندست اندر آب جو\r\n( ( 1855 ) ) لطف و سالوس جهان خوش لقمه‌اى است\r\nكمترش خور كان پر آتش لقمه‌اى است\r\n( ( 1856 ) ) آتشش پنهان و ذوقش آشكار\r\nدود او ظاهر شود پايان كار\r\n( ( 1857 ) ) تو مگو آن مدح را من كى خرم\r\nاز طمع مىگويد او من پى برم\r\n( ( 1858 ) ) مادحت گر هجو گويد برملا\r\nروزها سوزد دلت ز ان سوزها\r\n( ( 1859 ) ) گر چه دانى كه ز حرمان گفت آن\r\nكان طمع كه داشت از تو شد زيان\r\n( ( 1860 ) ) آن اثر مىماندت در اندرون\r\nدر مديح اين حالتت هست آزمون\r\n( ( 1861 ) ) آن اثر هم روزها باقى بود\r\nمايهء كبر و خداع جان شود\r\n( ( 1862 ) ) نيك بنمايد چو شيرين است مدح\r\nبد نماند ز انكه تلخ افتاد قدح\r\n( ( 1863 ) ) همچو مطبوخ است و حب كان را خورى\r\nتا بديرى شورش و رنج اندرى\r\n( ( 1864 ) ) ور خورى حلوا بود ذوقش دمى\r\nاين اثر چون آن نمىيابد همى\r\n( ( 1865 ) ) چون نمىپايد همى ماند نهان\r\nهر ضدى را تو به ضد آن بدان\r\n( ( 1866 ) ) چون شكر ماند نهان تأثير او\r\nبعد چندى دمل آرد نيش جو\r\nور حب و مطبوخ خوردى اى ظريف\r\nاندرون شد پاك ز اخلاط كثيف\r\n( ( 1867 ) ) نفس از بس مدحها فرعون شد\r\nكن ذليل النفس هوناً لا تسد\r\n\r\n","description":"","footnote":"","page_name":" 800 ","page_number":824},
  {"content":"\r\n\r\n\r\n( ( 1868 ) ) تا توانى بنده شو سلطان مباش\r\nزخم كش چون گوى شو چوگان مباش\r\n( ( 1869 ) ) ور نه چون لطفت نماند وين جمال\r\nاز تو آيد آن حريفان را ملال\r\n( ( 1870 ) ) آن جماعت كت همىدادند ريو\r\nچون ببينندت بگويندت كه ديو\r\n( ( 1871 ) ) جمله گويندت چو بينندت به در\r\nمرده‌اى از گور خود بر كرده سر\r\n( ( 1872 ) ) همچو امرد كدخدا نامش كنند\r\nتا بدين سالوس در دامش كنند ( 1 ) \r\n( ( 1873 ) ) چون به بد نامى در آمد ريش او\r\nديو را ننگ آيد از تفتيش او\r\n( ( 1874 ) ) ديو سوى آدمى شد بهر شر\r\nسوى تو نايد كه از ديوى بتر\r\n( ( 1875 ) ) تا تو بودى آدمى ديو از پِيَت\r\nمىدويد و مىچشانيد از مِيَت\r\n( ( 1876 ) ) چون شدى در خوى ديوى استوار\r\nمىگريزد از تو ديو اى نابكار\r\n( ( 1877 ) ) آن كه اندر دامنت آويخت او\r\nچون چنين گشتى ز تو بگريخت او\r\n( ( 1849 ) ) تن قفس شكل است ز ان شد خار جان\r\nدر فريب داخلان و خارجان\r\n\r\nكالبد انسانى همچون قفسى است كه دائماً در فريب عوامل درونى و برونى به سر مىبرد\r\nاين كالبد جسمانى به مقتضاى استعداد پذيرش عوامل گوناگون دايماً در تغير و دگرگونى مىباشد .\r\nنفس انسانى كه به طور مستقيم با بدن سر و كار دارد ، همواره بدن را مىخواهد مطابق خواسته هاى خود آمادهء پذيرش نمايد . البته مقصود جلال الدين هم از بدن كه قفس شكل معرفىاش مىكند ، واقعاً اين جنبه عضلانى نيست كه منهاى نفس ( حيات به معناى عمومى ) بوده نه حسى دارد نه دركى ، نه لذتى مىچشد نه المى ، پس اين كه\r\n","description":"","footnote":" ( 1 ) سالوس حقه بازى و حيله گرى و تزوير . . ","page_name":" 801 ","page_number":825},
  {"content":"\r\nمىگويد :\r\n\r\n( ( 1849 ) ) تن قفس شكل است ز ان شد خار جان\r\nدر فريب داخلان و خارجان\r\n\r\nمنظورش بدن به اضافه حيات و نفس است كه بتواند به وسيله بدن به خواسته ها و تمايلات خود برسد .\r\nدر نتيجه اين نفس انسانى هم از عوامل داخلى و هم از عوامل داخلى و هم از عوامل خارجى همواره فريب مىخورد ، و هميشه اين عوامل گوناگون نفس انسانى را به سوى مقتضيات خويش جلب مىكند .\r\nاين عوامل در صورتهاى ملايم و خوشايند خود را عرضه مىدارند ، اما همين عوامل در روح ملكوتى انسانى چه مىكنند ؟ و چه اندازه او را به جمادى نزديك مىكنند ؟ احتياج به انديشه و آگاهى دارد .\r\nاگر خود انسان متوجه بوده باشد مىتواند محاسبه بسيار دقيقى در مقابل اين دو گونه عوامل انجام بدهد ، از آن جهت كه هيچ گونه محاسبه‌اى وجود ندارد ، لذا اين نفس يا بدن با همراهى نفس رشد نيافته ، خار راه جان انسانى مىباشد .\r\nاين عوامل مانند انسانهاى دور و چند شخصيتى ، چه وعده ها كه به انسان نمىدهند ، گاهى انسان را وادار مىكنند كه با تمام ساده لوحى باور كند كه اصلا جهان هستى براى او مىگردد .\r\nاين گونه غوطه ور ساختن افراد در جهل و نادانى بزرگترين جنايتى است كه به انسانها وارد مىگردد .\r\nلذا در آيين مقدس اسلام هر گونه تملق و چاپلوسى اكيداً ممنوع گشته ، و هر فرد مسلمان در مقابل ديگرى مانند يك آيينه است كه تمام قيافه او را به طور دقيق منعكس مىكند .\r\n","description":"","footnote":"","page_name":" 802 ","page_number":826},
  {"content":"\r\n\r\n\r\n( ( 1856 ) ) آتشش پنهان و ذوقش آشكار\r\nدود او ظاهر شود پايان كار\r\n\r\nظواهر فريباى دنيا چند صباحى براى ما مىدرخشد و نفس ما از آنها برخوردار مىگردد ولى تلخىهاى آنها در پايان كار آشكار مىگردد\r\nمتاع دنيا بنا به فرموده خداوند عز و جل لهو و لعبى بيش نيست ، چند روزى در مقابل ديده گان مىدرخشد و ما را مىخرد ، آرى فوق العاده ارزان مىخرد .\r\nما روح خود را با تمام اختيار از كار واقعى خود كنار مىكشيم ، ميدان را به نفس حيوانى خالى مىكنيم ، و تصور نمىكنيم كه اين افراطگرىها و تفريط جويىها چه گوهر گرانبها را از دست ما مىربايد .\r\nما انسانهاى زود باور كه هر ساعت يك انسانيم ، به شديدترين وجه دستخوش عوامل طبيعى و انسان قرار مىگيريم ، و به قول يكى از نويسندگان زبردست غربى اگر هشيار نباشيم از امروز تا فردا از ما يك جلاد خون آشام مىسازند كه اصلا نه زنده‌اى براى ما مطرح است و نه درد و شكنجه‌اى .\r\nدر تمام دورانهاى تاريخ زبردستان براى انسانها « ما » هايى مىسازند كه بتوانند در راه موجوديتى كه خود براى خود تصور كرده‌اند بهره بردارى كنند ، از آن طرف با نظر به قانون « عليت » ( سبب و نتيجه ) هر چه كه در اين زندگانى از ما سر مىزند ، نتيجه‌اى را در بر خواهد داشت ، از آن جهت كه نتايج اغلب كارها مخصوصاً كارهايى كه در قلمرو روح انجام مىگيرد و به روح مربوط است ، مخفى است ، لذا بدون كوچكترين اهميت دادن به هر گونه كار آن را به صلاح خويش ديده و با خوشحالى آنها را انجام مىدهيم . اما به قول جلال الدين :\r\nدود او ظاهر شود پايان كار .\r\n","description":"","footnote":"","page_name":" 803 ","page_number":827},
  {"content":"\r\n\r\nتفسير ابيات\r\nبدن انسانى مانند قفس است كه مرغ روح در ميان آن زندانى است ، عواملى از داخل و از خارج همواره با اين قفس سر و كار دارد ، اين عوامل با كالبد ما كه مستقيماً داراى نفس حيوانى است بر دو گروه متمايز تقسيم مىگردد :\r\nگروه خوشايند - اين گروه از عوامل بدون اين كه حد و مرز معينى داشته باشند به طرف اين قفس هجوم مىآورند ، و چون خوشايند مىباشند ما آنها را مىپذيريم و در تحصيل آنها مىكوشيم ، تا آن جا كه اگر ممكن باشد براى يك لحظه لذت حاضريم كه دنيايى را به خاك و خون بكشيم .\r\nگروه دوم عوامل مزاحم يا ناملايم - ما به طور جدى مىخواهيم اين گروه عوامل را از خود دور كنيم ، اگر چه اين عوامل كه براى نفس ناخوشايند است به عالم روح مفيد بوده باشد . نيز اگر چه اين عوامل را از خود دور سازيم ، براى ما ملايم بوده و به ديگران غير قابل تحمل بوده باشد ، در اين صورت هيچ گونه امتناعى از اين نداريم كه همين درد و شكنجه را كه بر ما غير قابل تحمل است به ديگران وارد كنيم ، اگر چه براى آنها كشنده بوده باشد .\r\nخلاصه اين بدن مادى ما دايماً در فريب عوامل داخل و خارج براى خويش عالمى ساخته است ، و اصلا اعتنايى به حال روح ما ندارد . اين عوامل كه رو مىآورند ، با صدها زبان فريبنده يعنى مقتضيات فريبا خود را با بدن مادى انسان مأنوس ساخته مىخواهند بدن را مطابق مقتضيات خود بگردانند .\r\nيكى مىگويد : اين منم كه هم راز تو هستم . آن يكى مىگويد : نه\r\n","description":"","footnote":"","page_name":" 804 ","page_number":828},
  {"content":"\r\nمنم كه شريك تو مىباشم .\r\nاين يكى براى غوطه ور ساختن در نادانى مىگويد : آرى تويى كه مانند تو در كمال و فضل و احسان در جهان هستى وجود ندارد .\r\nآن ديگرى گام را فراتر نهاده مىگويد : هر دو عالم در اختيار تست ، و تمام جانهاى ما طفيل جان تست .\r\nبعضى از آن عوامل مىگويد : تويى كه مايه هر عيش و خرمى هستى ، بعضى ديگر مىگويند : تويى كه نوش و مرهم و دواى هر درد و بىچارگىها هستى .\r\nاين رجزخوانىها از اختصاصات عوامل طبيعى و انسانى است كه در صدد اغوا و گول زدن انسان مىباشد . برويم سراغ خود همين انسان كه اين عوامل قيافه خندان خود را به او نشان مىدهند .\r\nاين ساده لوح تيره بخت هنگامى كه اين مداحىها و چاپلوسىها را مىبيند ، و احساس مىكند كه چقدر لذت بخش است ، مىگويد : شايسته است كه موجوديت من مطابق همين موضوعات باشد كه اين انگيزه ها ايجاب مىكنند ، بىچارهء خوش باور خود را گم مىكند .\r\nآرى خود را گم مىكند ، و شخصيت ديگرى در خود مىبيند كه همين عوامل آن را براى خود ساخته‌اند .\r\nاين ساده لوح نمىداند كه اين عوامل هزاران امثال او را از پاى در آورده بر موجوديت او قلم بطلان كشيده‌اند .\r\nاى افراد انسانى گول مخوريد ، اين لقمه هاى خوشايند جهان بسيار لذت بخش مىنمايد ، ولى اين سالوس بازىها آتشهايى است كه دودمان روح شما را مىسوزاند .\r\nتو مىگويى من در اين لقمه ها آتش نمىبينم ؟ آرى هنگامى كه\r\n","description":"","footnote":"","page_name":" 805 ","page_number":829},
  {"content":"\r\nديد واقع بين را از دست دادى ، نه تنها آتشهاى نهانى را نخواهى ديد ، بلكه آتشهاى ظاهرى را هم مطابق ميل خود روشنايى لذت بخش و لقمه شيرين تصور خواهى كرد .\r\nاما اين را بدان كه خواه تو اين آتشها را ببينى يا نبينى ، بالاخره هيچ آتشى بدون دود و احتراق نيست ، در پايان كار آن گاه كه پرده ها از روى چشمانت برداشته شود ، يا آن گاه كه شرايط جسمانى تو تبديل گردد ، يا اگر روزى به خود بيايى و صحنه غير از خود را هم ببينى ، خواهى ديد كه چه دودى در دودمان خود و ديگران بر پا كرده‌اى ، و خواهى ديد كه با چه آتشى خرمن موجوديت خود و ديگران را بر آتش كشيده است .\r\nاين را هم بدان كه تو انسان ساده لوح گاهى مىگويى : من هرگز گول آن مداحىها را نمىخورم ، من انسان آگاهى هستم و من مىفهمم كه آن مداح از طمع و براى جلب سود يا دفع ضرر از خويش اين گونه مداحى را سر داده است ، چنين ادعايى مكن ، زيرا اگر به تأثير طبيعى مدح و ستايش بنگريم و هجو و بد گويى را در نظر بگيريم ، خواهيم ديد كه : ذم و بد گويىها ناچار سوزش دلى در تو ايجاد مىكند . در اين صورت با اين كه مىدانى از روى غرض گفته است ، باز تحت تأثير قرار مىگيرى ، اين اثر بد گويى و توهين در درون تو مىماند .\r\nبه همين علت اثر مدح و تملق هم در نهاد تو اثرى ايجاد خواهد كرد ، و اين اثر براى تو مايه تكبر و خدعه و باليدن به خود خواهد بود . مدح شيرين است ، لذا خوب و نيكو جلوه خواهد كرد . قدح و عيب جويى تلخ است بدين جهت براى تو بد نمودار خواهد گشت . براى توضيح اين كه اثر در درون انسانى باقى مىماند ، در غذاهاى مطبوخ و حبوبات توجه كنيد ، خواهيد ديد اثر آنها تا دير زمانى در شما نمودار مىگردد ، در صورتى كه اگر حلوا بخوريد ، اگر چه ذوق آن و شيرينى آن ، چند لحظه بيشتر قابل\r\n","description":"","footnote":"","page_name":" 806 ","page_number":830},
  {"content":"\r\nچشيدن نيست ، اما اثر اين شيرينى در مزاج شما پنهان گشته بعدها به صورت دمل بيرون مىآيد .\r\nممكن است بنشينى و خود را بفريبى و به خود تلقين كنى اين اثر ( دمل ) مخالف شيرينى است پس مربوط به شيرينى نيست ، اشتباه مكن ، زيرا هر ضدى ضد خود را ايجاد مىكند يا هر ضدى را با ضد خود مىتوان شناخت .\r\nاگر مطبوخ و حب ملايم بخورى ، در اثر آن درون تو از اخلاط و كثافتها پاك مىگردد .\r\nدر نتيجهء مداحىها كه انسان مىشنود ، حالت فرعونى بر خود مىبيند . اگر بخواهى راه تكامل را بپيمايى :\r\n« كن ذليل النفس هونا لا تسد » ( نفس خود را پست بدار و آن را موهون بساز و در فكر آقايى مباش ) هر قدر بتوانى بندگى را اختيار كن ، مانند گوى آمادهء پذيرش ضربه باش و چوگانى منما .\r\nزيرا ديرى نمىپايد كه اين طراوت و زيبايىها و مزاياى جوانى آخرين وداع را با تو خواهند گفت ، آن گاه همان حريفان و دوستان كه شب و روز با نديده تو بىقرار بودند ، از ديدار تو بىقرار خواهند گشت ، همان مردمى كه آخرين احترام و خوش بينى را در بارهء تو ابراز مىكردند ، اين بار قيافه تو را مانند ديوان خواهند ديد . بدتر از اين ، اگر هنگام زوال طراوت با تو روبرو گردند ، خواهند گفت : عجبا ، مرده‌اى از گور سر در آورده لذا اگر شان تو را در موقعش تا مقام خدايى بالا مىبرند ، و در بارهء او مداحىها مىكنند ، مقصود همهء آنان به دام كشيدن توست .\r\n\r\nآن شاعر دانا كه به دلخواه تو گفته است\r\nبر خوى تو عاشقترم از روى تو اى ماه\r\n\r\n","description":"","footnote":"","page_name":" 807 ","page_number":831},
  {"content":"\r\n\r\nاو عاشق رويت شده نى عاشق خويت\r\nخواهد كه به دام آوردت ليك از اين راه\r\n\r\nهنگامى كه همين امرد ريش در آورد ، حتى ديو هم از ديدار او دورى مىگزيند ، آن گاه كه زيبايىهاى زندگانى از تو جدا شده حتى ديگر ديو هم به سراغ تو نخواهد آمد ، زيرا ديو كه به سراغ آدميان مىآيد براى ايجاد شر در او است ، اكنون كه تو بدتر از ديو شده‌اى ، چه احتياجى به آمدن به سوى تو دارد ؟\r\n","description":"","footnote":"","page_name":" 808 ","page_number":832},
  {"content":"\r\n\r\nدر بيان تفسير حديث ما شاء الله كان و ما لم يشأ لم يكن\r\n\r\n( ( 1878 ) ) اين همه گفتيم ليك اندر بسيج ( 1 ) \r\nبىعنايات خدا هيچيم هيچ\r\n( ( 1879 ) ) بىعنايات حق و خاصان حق\r\nگر ملك باشد سياهستش ورق\r\nاى خدا اى قادر بىچند و چون\r\nواقفى بر حال بيرون و درون\r\n( ( 1880 ) ) اى خدا اى فضل تو حاجت روا\r\nبا تو ياد هيچ كس نبود روا\r\n( ( 1881 ) ) اين قدر ارشاد تو بخشيده اى\r\nتا بدين بس عيب ما پوشيده اى\r\n( ( 1882 ) ) قطرهء دانش كه بخشيدى ز پيش\r\nمتصل گردان به درياهاى خويش\r\n( ( 1883 ) ) قطرهء علم است اندر جان من\r\nوارهانش از هوا وز خاك تن\r\n( ( 1884 ) ) پيش از آن كاين خاكها خسفش كند\r\nپيش از آن كاين بادها نشفش كند\r\n( ( 1885 ) ) گر چه چون نشفش كند تو قادرى\r\nكش از ايشان واستانى واخرى\r\n( ( 1886 ) ) قطرهء كان در هوا شد يا كه ريخت\r\nاز خزينه قدرت تو كى گريخت\r\n( ( 1887 ) ) گر در آيد در عدم يا صد عدم\r\nچون بخوانيش او كند از سر قدم\r\n( ( 1888 ) ) صد هزاران ضدّ ضد را مىكشد\r\nبازشان حكم تو بيرون مىكشد\r\n( ( 1889 ) ) از عدمها سوى هستى هر زمان\r\nهست يا رب كاروان در كاروان\r\nباز از هستى روان سوى عدم\r\nمىروند اين كاروانها دم به دم\r\n( ( 1890 ) ) خاصه هر شب جمله افكار و عقول\r\nنيست گردد جمله در بحر نغول\r\n( ( 1891 ) ) باز وقت صبح آن اللهيان\r\nبر زنند از بحر سر چون ماهيان\r\n( ( 1892 ) ) در خزان بين صد هزاران شاخ و برگ\r\nدر هزيمت رفته در درياى مرگ\r\n( ( 1893 ) ) زاغ پوشيده سيه چون نوحه گر\r\nدر گلستان نوحه كرده بر خضر\r\n( ( 1894 ) ) باز فرمان آيد از سالار ده\r\nمر عدم را كانچه خوردى باز ده\r\n( ( 1895 ) ) آن چه خوردى واده‌اى مرگ سياه\r\nاز نبات و ورد و از برگ گياه\r\nاى برادر يك دم از خود دور شو\r\nبا خود آى و غرق بحر نور شو\r\n\r\n","description":"","footnote":" ( 1 ) بسيج سامان ، جهاز ، وسايل ، آمادهء سفر شدن ، قصد راه . . ","page_name":" 809 ","page_number":833},
  {"content":"\r\n\r\n\r\n( ( 1896 ) ) اى برادر عقل يك دم با خود آر\r\nدم به دم در تو خزان است و بهار\r\n( ( 1897 ) ) باغ دل را سبز و تر و تازه بين\r\nپر ز غنچهء ورد و سرو و ياسمين\r\n( ( 1898 ) ) ز انبهىّ برگ پنهان گشته شاخ\r\nز انبهىّ گل نهان صحرا و كاخ\r\n( ( 1899 ) ) اين سخنهايى كه از عقل كل است\r\nبوى آن گلزار و سرو و سنبل است\r\n( ( 1900 ) ) بوى گل ديدى كه آن جا گل نبود\r\nجوش مُل ديدى كه آن جا مل نبود\r\n( ( 1901 ) ) بو قلاووز است و رهبر مر تو را ( 1 ) \r\nمىبرد تا خلد و كوثر مر تو را\r\n( ( 1902 ) ) بو دواى چشم باشد نور ساز\r\nشد ز بويى ديدهء يعقوب باز\r\n( ( 1903 ) ) بوى بد مر ديده را تارى كند\r\nبوى يوسف ديده را يارى كند\r\n( ( 1904 ) ) تو كه يوسف نيستى يعقوب باش\r\nهمچو او با گريه و آشوب باش\r\nچون تو شيرين نيستى فرهاد باش\r\nچون نه‌اى ليلى چو مجنون گرد پاش\r\n( ( 1882 ) ) قطرهء دانش كه بخشيدى ز پيش\r\nمتصل گردان به درياهاى خويش\r\n\r\nنقص معلومات بشرى بىداد مىكند اما همين معلومات ناقص با توجه به انتساب به علم خداوندى آرامش بخش و مثمر خواهد بود\r\nخداوندا ، ما مىخواهيم بدانيم ، اما نسبى بودن معلومات علم ما را از مطلق بودن شناسايى دور مىسازد .\r\nما مىخواهيم بدانيم ، ولى تو وسايل دانستن را در اختيار بشر تدريجاً مىگذارى .\r\n","description":"","footnote":" ( 1 ) قلاووز رهبر ، طلايه دار ، مقدمهء لشكر . . ","page_name":" 810 ","page_number":834},
  {"content":"\r\nما مىخواهيم بدانيم ولى هوى و هوس نمىگذارد عينك واقع بينى را در ديده گان نصب نماييم .\r\nمىخواهيم بدانيم ولى خوش باورى و ساده لوحى ما با اندك معلومات ما را فريب مىدهد ، و جهل متراكم را علم مىناميم .\r\nبدين جهت ما دايماً تاريكىهاى زيادترى به روشنايىهاى كمترى مخلوط كرده اسم آن را علم مىگذاريم . زشتتر از همه اينها به ديگران هم امر و توصيه صادر مىكنيم كه شما هم مطابق اين معلومات بىسر و ته ما علم فرا بگيريد و آن را به كار ببنديد ، و روش زندگانى تان را با آن معلومات مشخص نماييد .\r\nنقص معلومات به طورى نيست كه مخصوص يك فرد ، يا گروهى از انسانها بوده باشد ، حد اقل مىتوان گفت تمام انسانها با روبرو گشتن با جهان بىكران هستى احساس مىكنند كه ممكن است معلوماتشان تا بىنهايت افزايش پيدا كند ، ولى آنان جز چند مسئلهء نسبى چيزى نخواهند دانست .\r\nبا اين حال انسان آگاه موجوديت ناتوان و نيازمند خود را با انتساب به خداى بىنياز مىتواند معنا و مفهومى ببخشد ، شخص هشيار همين معلومات ناقص خود را در گذرگاه بىنهايت به خدا نسبت مىدهد و مىگويد : خداوندا ، من تا آخرين حد توانايى مىكوشم و مىخواهم نتيجهء كوششم كه عبارت است از چند مطلب ناقص ، مانند يك قطره به درياى پهناور و بىنهايت علم تو مخلوط كنم ، و يا در همين قطرهء علمى كه به من بخشيده‌اى نمونه‌اى از درياى علم تو را ببينم ، در اين حال است كه انسان با داشتن همان معلومات ناچيز شادى زيادى در خود احساس خواهد كرد ، به طورى كه مالكيت تمام دنيا نمىتوانند انگيزهء چنان شادى بوده باشد ، آن چنان آرامش روحى خواهد داشت كه گويى تمام جهان هستى را مىشناسد .\r\nچنان كه نور خورشيد بدان سان كه يك جسم محقرى را روشن ساخته و به همان نحو تمام كرات مربوط به خود را روشن مىسازد ، پرتو علم خداوندى نيز هنگامى كه\r\n","description":"","footnote":"","page_name":" 811 ","page_number":835},
  {"content":"\r\n\r\nبه درون شما بتابد سنخ همان پرتوى است كه به جهان هستى با اين عظمت بتابد و شما را در مقابل آن قرار بدهد .\r\nو اگر متوجه باشيد كه قطراتى از آب دريا مىتواند آن زندگى را ايجاد كند كه تمام درياها نيز از نظر كيفيت همان زندگى را ايجاد مىكنند ، اين حقيقت را درك خواهيد كرد علمى كه با رنگ الهى در درون شما نقش بست ، شما كسى هستيد كه شناسايى تمام جهان را با رنگ الهى درك مىكند . اين سؤال در اين مورد پيش مىآيد : حال كه چنين است چرا بايستى در افزودن علم به تلاش بپردازيم ؟ و چرا علم را جستجو كنيم ؟ پاسخ اين سؤال اين است كه دانشى كه به شكل مزبور يعنى با استناد به خدا اندوخته مىشود ، در حقيقت گسترشى در « من » انسانى شما مىافزايد ، هر چه كه معلومات شما بيشتر مىگردد گسترش روحى شما زيادتر مىگردد ، تا آن جا كه تمام انسان و جهان را در خود مىبيند ، و خود را در انسان و جهان . و اين لزوم افزايش علم براى توسعهء « شخصيت » منافاتى با اين حقيقت ندارد كه انسان با كوچكترين معلومات هم مىتواند با خدا ارتباط برقرار نمايد ، و از درد و شكنجهء نادانى از نظر روانى نجات پيدا كند ، و همان اندوخته محقر را در راه اصلاح خويش و ديگران به كار بندد .\r\n\r\n1886 ) ) قطره‌اى كان در هوا شد يا كه ريخت\r\nاز خزينهء قدرت تو كى گريخت\r\n\r\nهيچ موجود و رويدادى نمىتواند از حيطهء سلطهء خداوندى بيرون رود\r\nدر مباحث گذشته گفتيم كه : نظم جهان هستى اگر چه براى ما باز ديده مىشود يعنى ما نمىتوانيم با اين حواس و وسايل شناسايى كه در اختيار داريم ، نظم بستهء جهان را مطرح ساخته بگوييم : اين اول جهان ، آن هم آخر جهان . اين قوانينش ، اين\r\n","description":"","footnote":"","page_name":" 812 ","page_number":836},
  {"content":"\r\nامكاناتش ، آن هم كميت و كيفيتش .\r\nولى همين جهان در مقابل عظمت خداوندى با تشبيه بسيار نارسا و محقر مانند يك موجود كوچك و ناچيز در مقابل تفكرات و اطلاعات بىنهايت شما است . شما يك عدد ناخن در انگشت خويش را مىشناسيد ، حدود آن را مىدانيد ، كيفيت و كميت آن را مىشناسيد ، و اين ناخن به هيچ وجه نمىتوانند از جلو ديدگاه شما فرار كند ، جهان هستى با اين عظمت را حيث محدود بودن در مقابل عظمت وجودى و علمى خداوندى كمتر از يك ناخن محقر در بدن شما مىباشد ، بنا بر اين چيزى از حيطهء سلطهء خداوندى خارج نيست ، چنان كه چيزى از علم و توانايى خداوندى نمىتوانند تجاوز كند .\r\nدر نتيجه دانش و علمى كه ما در دوران زندگانى فرا مىگيريم ، يكى از همين حوادث و رويدادها است كه در ملك وجود تحت اختيار خداوندى قرار مىگيرد . و هر موقع كه بخواهد در هر شرايطى كه مشيت او اقتضا كند از نهانگاه وجود بيرون بياورد و يا آن را در درون ما ادامه بدهد .\r\nما گمان مىكنيم در آن هنگام كه باد اجل بر گلشن وجود ما وزيدن بگيرد ، خاك سياه دهان خود را به فرو بردن كالبد جسمانى ما باز كند ، چنان كه وجود ما از نظر ماده بودنش پوسيده از بين مىرود ، به همين شكل علم و اندوخته هاى شناسايى ما هم از بين خواهد رفت .\r\nدر اين مورد جلال الدين مىگويد : اشتباه نكنيد ، به پندارهاى سست و بىپايه مبتلا نشويد . آن خدايى را كه ما مىشناسيم براى او محو و نابودى هيچ رويدادى مطرح نيست .\r\n\r\n( ( 1887 ) ) گر در آيد در عدم يا صد عدم\r\nچون بخوانيش او كند از سر قدم\r\n\r\nراه خيام را نرويد ، مقصود اين است كه اين رباعيات را كه به مردى به نام عمر خيام نسبت داده‌اند ، برنامهء زندگى ننماييد . خيال نكنيد كه\r\n\r\nيك چند به كودكى به استاد شديم\r\nيك چند به استادى خود شاد شديم\r\nپايان سخن شنو كه ما را چه رسيد\r\nاز خاك بر آمديم و بر باد شديم\r\n\r\n","description":"","footnote":"","page_name":" 813 ","page_number":837},
  {"content":"\r\nنه ، البته نه ، زيرا\r\n\r\nيا سبو يا خم مىيا قدح باده كنند\r\nيك كف خاك در اين ميكده ضايع نشود\r\n\r\nمگر نمىبينيد كه اقيانوس بىكران هستى چگونه در جزر و مد دايمى است ؟ قبض و بسطى كه در جهان وجود حكمفرما است ، نخواهد گذاشت اين حوادث بىهوده و لغو به مغاك تيرهء نيستى سرازير گردد .\r\nدر اين جا يكى از آن هيجانات روانى به جلال الدين دست مىدهد كه بسيار شگفت انگيز است زيرا او در عين حال كه مبحث حركت و تحول و رفتن و باز گشتن موجودات و تكاپو و جنگ و ستيز اضداد را مطرح كرده است ، اين بيت را مىسرايد :\r\n\r\n( ( 1889 ) ) از عدمها سوى هستى هر زمان\r\nهست يا رب كاروان در كاروان\r\n\r\nكلمه « يا رب » در اين بيت مانند شعله فروزانى است كه از درون سوزان جلال الدين رومى كشف مىكند ، او با گفتن اين كلمه در اين مورد گويى خود را در درون همين حركت و همين جزر و مدى كه در جهان هستى در موجودات حكمفرما است مشاهده مىكند .\r\nاو با مفاهيم خشك فلسفى بازى نمىكند اين نوعى از انديشه است كه با جويبار روح الهى انسان به طور هماهنگ در حركت است .\r\nدر پهنهء حركت و تحول موجودات ، تصورات و انديشه هاى انسانى را به طور مخصوص مورد تذكر قرار داده مىگويد : اين رفتن و باز گشتن را مىتوانيد همه روزه در دو نمود بيدارى و خواب انسانها مشاهده كنيد .\r\n\r\n( ( 1890 ) ) خاصه هر شب جمله افكار و عقول\r\nنيست گردد جمله در بحر نغول\r\n( ( 1891 ) ) باز وقت صبح آن اللهيان\r\nبر زنند از بحر سر چون ماهيان\r\n\r\n","description":"","footnote":"","page_name":" 814 ","page_number":838},
  {"content":"\r\n\r\n\r\n( ( 1896 ) ) اى برادر عقل يك دم با خود آر\r\nدمبه دم در تو خزان است و بهار\r\n\r\nهمواره در روح انسانى بهارى است و خزانى\r\nهمواره در روح انسانى بهارى است و خزانى تنوع نمودهاى روحى بسيار شگفت انگيز است ، گويى هر لحظه روح انسانى داراى نمودى است ، گاهى شادمان است گاهى اندوهگين ، گاهى انديشه چنان جريان عالى دارد كه گويى روح انسانى فقط براى انديشه آفريده شده است ، گاهى آن چنان خمود است كه گوهى در بدن انسان موجودى به نام روح وجود ندارد ، ايليا ابو ماضى در اين باره ابياتى دارد و ما آنها را نقل مىكنيم :\r\nايليا ابو ماضى تغييرات درونى را بدين شكل بيان مىكند يك رشته تفكرات در لوح نفس بروز مىكند ، و جلوه گر مىشود ، و من گمان مىكنم اين تفكرات از من و به اختيار من بروز نموده است ، ولى مىبينم پس از لحظاتى از من رو گردانيده مانند يك طيف ضعيف كه در چاه عميقى نمودار شود و خاموش گردد از من فرار مىكند ، اين انديشه چگونه روى داد ؟ و چگونه فرار كرد ؟ نمىدانم آيا پس از آن كه اين تفكرات در درون من درخشيد ، وارد درون شخص ديگرى گشت ، يا اين كه مانند عبور كردن من از يك پل آن هم از من عبور كرد و رفت ؟ نمىدانم .\r\nآيا بارقه‌اى بود كه فروزان شد و سپس مخفى گشت ؟ يا مانند مرغى بود كه در قفسى محبوس گشته ، همين كه در روزنه‌اى را ديد از همان روزنه پريد ؟ يا اين كه مانند نوسانى در نفس بود كه حركت كرد و در خود روح مستهلك گشت ؟ نمىدانم .\r\nمن در درون خود نوعى از مبارزه و پيكار مىبينم ، گاهى به صورت يك فرشته ، و گاهى مانند شيطان پليد مىشوم .\r\n","description":"","footnote":"","page_name":" 815 ","page_number":839},
  {"content":"\r\nآيا من دو شخصيتم كه يكى غير از ديگرى است ؟ يا اين كه در اين گمان هم پندارى بيش وجود ندارد ؟ نمىدانم .\r\nدر آن هنگام كه قلب من در وسط روز گلشن خرمى را نشان مىدهد كه گلها و پرنده ها در آن گلشن وجود دارد ، شامگاه فرا مىرسد مانند يك بيابان خشك و بىآب و علف مىگردد ، چگونه اين قلب گاهى باغى مىشود ، و گاهى بيابان خشك ؟ نمىدانم .\r\nكجا رفت گريه ها و خنده هاى من در آن هنگام كه كودك بودم ؟ كجا رفت نادانى و شوخىهايى كه در جوانى داشتم ؟ كجاست آن رؤياهايى كه هر كجا مىرفتم دنبال من مىرفت ؟ همهء آنها از بين رفته است ، اما چگونه رفته است ؟ نمىدانم .\r\nايمانى دارم ولى نه مانند ايمانى كه هميشه به يك حال بوده باشد ، مىگيريم ولى نه مانند آن گريه ها كه هميشه سر مىدادم ، خنده ها سر داده‌ام ، ولى خنده هايى كه مشابه يكديگر نيستند ، چيست آن چه كه همواره وضع روانى مرا عوض مىكند ؟ نمىدانم .\r\nهر روزى در وضعى هستم ، هر موقعى شعور مخصوصى دارم ، آيا من در موقع غروب همان كسى هستم كه در هنگام بامداد بودم ؟ هر چه از خودم اين سؤالات را مىكنم ، درونم پاسخ مىدهد : نمىدانم .\r\nچه بسا از حقايقى كه مادامى كه پيش من بود از آنها بيم داشتم ، هنگامى كه از من دور شد ، تمايل زيادى به آنها پيدا كردم ، آرزو مىكردم كه اى كاش همانها را داشتم ، آن چيست كه همان موضوع را گاهى براى من نامطلوب ، گاهى ديگر مطلوب جلوه مىدهد ؟ نمىدانم .\r\nاين تنوع در درون را همهء متفكرين و دانشمندان علوم انسانى و شعراى زبردست و عرفا متوجه گشته‌اند ، و همهء آنان در بارهء اين دگرگونىها در شگفت بوده‌اند . جلال الدين رومى در موارد زيادى از مثنوى به همين تحولات روحى اشاره نموده ، همهء آنها را اگر پليد نباشند و خيالات فاسد نباشند ، به خدا نسبت داده است و نفس انسانى را در اين باره تشبيه به عالم طبيعت مىنمايد ، چنان كه در جهان خارجى بهار و خزان وجود دارد\r\n","description":"","footnote":"","page_name":" 816 ","page_number":840},
  {"content":"\r\n\r\nو چنان كه در جهان خارجى طراوت و افسردگى ديده مىشود ، در روح انسانى نيز تمام اين پديده ها مشاهده مىگردد . اما اين كه انگيزهء اين تحولات چيست ؟ آيا اين تحولات به حسب دورانهاى مختلف عمر انسانى تفاوت مىكند ؟ آيا همهء اين تحولات يك نوع است ؟ آيا انسان با يك شخصيت همهء اين تحولات را احساس مىكند ؟ آيا هدف از اين تحولات پيش برد شخصيت انسانى است ؟ آيا نوع آلام و لذايذ و انديشه ها و احساسات كه براى ما يكى احساس مىشوند ، حقيقتاً يكى هستند يا با همديگر تفاوت دارند ؟ مسائلى هستند كه از نظر روان شناسى بسيار حائز اهميت مىباشند ، ولى متأسفانه هنوز نوبت رسيدگى به اين امور كه بدون آن انسان شناسى امكان پذير نخواهد بود ، فرا نرسيده است .\r\nگروه زيادى مشغولند به امورى كه مردم را وادار كند فقط لذت ببرند ، بلكه به اين زندگى بىسر و ته كه براى آنان بىهوده و لغو جلوه مىكند مايه‌اى نشان بدهند .\r\n\r\n( ( 1900 ) ) بوى گل ديدى كه آن جا گل نبود\r\nجوش مل ديدى كه آن جا مل نبود\r\n\r\nگاهى در روان انسانى پديده هاى بىارزش عالىترين نمودها را مخفى مىدارد\r\nواضح است كه همهء فعاليتها و نمودهاى روانى ما مثمر و شايسته روح انسانى نيست ، بعضى از اين نمودها مانند خيالات غير قابل عمل بوده آرزوهايى هستند كه هرگز جامه عمل نخواهند پوشيد ، و تصميمهاى بىمورد و انديشه هاى خائنانه و امثال اينها سطح روح ما را فرا مىگيرند ، و آن نمودها و فعاليتهاى عالى روانى ما را مخفى مىكنند ، مانند برگهاى بىهوده كه ميوه ها را مىپوشانند .\r\nبايستى توجه داشته باشيم كه ميان انبوه متراكم پديده هاى نفس ، ممكن است\r\n","description":"","footnote":"","page_name":" 817 ","page_number":841},
  {"content":"\r\n\r\nهزاران انديشه هاى تابناك بلكه توانايى ابداع در دو قلمرو انسان و جهان پنهان گشته و نتواند بروز نمايد . كجاست كليد اين ماشين با عظمت ؟ اگر يك شهود عالى در درون انجام بدهيم ، با حقايقى روبرو خواهيم گشت كه با عقل كلى و روح كلى رابطه داشته مىتواند ما را با راز جهان هستى در تماس بگذارد .\r\nتفسير ابيات\r\nاين همه مطالب كه مىگوييم و راه هايى را كه براى تكامل مىجوييم ، در موقع بازرسى دقيق خواهيم ديد كه اگر عنايت خداوندى نباشد هيچ گونه ارزشى نخواهيم داشت ، اگر عنايات رهبران راه حق و حقيقت را به خود جلب نكنيم اگر فرشته نازنينى هم باشيم ورق زندگانى ما سياه خواهد بود .\r\nاى خدا ، اى تواناى مطلق ، اى محبوب بىنياز از عشق ، اى هستى بدون چند و چون ، تو بر حال بيرونى و درونى ما آگاهى .\r\nاى خدايى كه فضل و احسان تو حاجت ما مستمندان را بر مىآورد ، با ياد تو روانى است كه به ياد كس ديگر باشيم ، ارشاد و هدايت تو آن اندازه است كه عيوب ما را پوشيده است .\r\nاى پروردگار ما ، قطرهء دانش كه نصيب ما كرده‌اى ، به درياهاى علم خود مربوط ساز ، قطره‌اى از علم در جان من ريخته‌اى ، چه مىشود اگر اين قطره را از هوا و مقتضيات مادى بدن رهايى بخشى . خدايا ، علم ناچيز ما را از هوى و هوس و آلودگى به خاك اين قفس مادى بر كنار فرما ، پيش از آن كه خاكهاى تيره روى آن را بپوشاند ، و محو بسازد ، پيش از آن كه بادهاى خزانى طبيعت آنها را در اعماق نيستى فرو برد ، اما اگر روزى فرا رسد كه تمام ذرات وجودم در زير خاك سياه\r\n","description":"","footnote":"","page_name":" 818 ","page_number":842},
  {"content":"\r\nاز هم پاشيده شود ، باز از توانايى تو مأيوس نخواهم گشت . زيرا مىدانم كه تو مىتوانى پديده ها و موجودات در خاك آميخته را بخوانى و به سوى خود دعوت كنى آنها دعوت تو را لبيك گويند و سر از نهانگاه نيستى بردارند . كدامين قطره ناچيز است كه از خزانه قدرت تو بر كنار شود ؟ اگر اين علم ناچيز من ، اگر اين وجود محقر من در لابلاى صدها نيستى در پيچد ، هنگامى كه دستور باز گشت از بارگاه ربوبى تو صادر شود ، او به جاى اين كه به بارگاه تو با پاهايش روانه شود با سر دوان دوان خواهد آمد .\r\nمگر نمىبينيد كه در اين جهان كون و فساد صد هزاران ضد ضد را مىكشد ، باز حكم آن خداى بزرگ است كه آن محو شده ها را از كتم فنا بيرون مىكشد ، و دوباره به عرصه تكاپو وارد مىسازد . ( 1 )  در هر لحظه كاروان موجودات از نهانگاه نيستى دسته دسته به ديار هستى وارد مىشوند ، باز از عرصه هستى كاروانيانى از موجودات به سوى نيستى رهسپار مىگردند . مخصوصاً افكار بشرى را مىبينيم كه هر شبانگاه هزاران نمودهاى خود را در موقع خواب در لابلاى مرموز نيستى در مىپيچند ، و انگاه كه بامداد طلوع مىكند ، همه آنها دوباره نمودار مىگردند ، همچنين به گلشن و مرغزارها هم توجه نماييد وقتى كه فصل پاييز فرا مىرسد صد هزاران شاخ و برگهاى با طراوت در دريايى از مرگ فرو مىروند ، موقعى كه بهار روى مىنمايد همانها دوباره با يك طراوت و سر سبزى ديده گان ما را خيره مىكنند .\r\nدر هنگام پاييز زاغهاى نوحه گر سياه پوشيده ، به سر وقت اين شاخ و برگ كه در حال احتضارند قدم مىگذارند ، و نوحه و ناله\r\n","description":"","footnote":" ( 1 ) در اين مطلب بايستى دقت بيشترى شود كه آيا در تكاپو و كون و فساد جهان آن چه كه رفته باز مىگردد يا تحولات طولى انجام مىگيرد و هيچ حادثه‌اى دو بار تكرار نمىشود . . ","page_name":" 819 ","page_number":843},
  {"content":"\r\nسر مىدهند ، هنگامى كه نوبت بهار فرا مىرسد ، سالار وجود فرمان مىدهد كه اى خاك سياه پست آن چه كه در خود فرو برده‌اى باز گردان .\r\nاى مرگ سياه كه همهء گلهاى شكوفان را پژمرده ساخته‌اى همه آنها را باز ده .\r\nبدين سان اى برادر راه خدا ، مقدارى از « خود طبيعىات » دورى گزين ، براى چند لحظه هم كه شده اين ما و من را كنار بگذار ، سپس به درياى « من » رهسپار شده ، در آن جا غوطه ور شو ، خواهى ديد در دريايى از نور الهى فرو رفته‌اى ، سپس در درون خود به شهود و انديشه بپرداز ، خواهى ديد كه دم به دم حالات گوناگون در درون تو پديدار مىگردد . آرى درون ما بهارى دارد و خزانى .\r\nاما اگر در اعماق دل فرو روى و نمودهاى ظاهرى و بىپايه درون خود را كنار بگذارى ، خواهى ديد كه باغ جان تو همواره سر سبز و تازه و خرم است .\r\nپر از غنچه ها و گلها و ياسمنها است كه هرگز خزان مرگبار را بدانها راهيابى نيست ، باز دقت كن كه خواهى ديد : گاهى درون تو پر از برگها است كه آن برگها شاخهاى اصلى فعاليتهاى روانى تو را مخفى نموده است ، گاهى آن چنان گل و ياسمن در درون تو انبوه شده است كه هيچ خلايى احساس نمىكنى ، نه صحرايى مىبينى نه كاخى .\r\nاين سخنها را كه مىگويم ، از ساخته هاى عقول جزيى نيست ، زيرا عقل جزيى كوچكتر و ناچيزتر از آن است كه ياراى ساختن چنين حقايق ابدى را داشته باشد . اين عقل كلى است كه الهام بخش درون من است ، عقل كل گلزار و سرو و سنبلى دارد كه اين گونه سخنان به منزله بوى آنها است .\r\nاما متوجه باشيد كه گاهى بوهاى ساختگى مشام انسانى را فريب مىدهد ، و انسان را به گمان گل مىاندازد ، در صورتى كه گلى وجود ندارد ،\r\n","description":"","footnote":"","page_name":" 820 ","page_number":844},
  {"content":"\r\nچنان كه انسان گاهى جوشى مىبيند ، گمان مىكند اين جوش باده است ، ولى شرابى وجود ندارد . پس اول بايستى ميان حق و باطل تمييز بدهى ، سپس حق را تا فردوس برين و كوثر رهنماى خود بسازى . آن بوى واقعى است كه چشم انسانى را نورانى مىكند ، و ديد او را گسترش و تعمق مىبخشد چنان كه بوى پيراهن يوسف ديده يعقوب را روشن ساخت .\r\nبياييد ، اكنون كه خود يوسف نيستيد ، حد اقل بوى يوسف را جستجو كنيد ، و ديده هاى درونى خود را روشن بسازيد . مانند يعقوب در فراق و اميد وصال يوسفهاى جهان انسانيت گريه ها و ناله ها سر بدهيد . اگر شيرين نيستيد لااقل فرهاد باشيد كه عاشق شيرين بود ، باشد كه اين عشق شما را به عالم روح رهنمون گردد .\r\nبسيار شايسته است كه گاهى به خود بياييد و بگوييد :\r\n\r\nاحب الصالحين و لست منهم\r\nلعل الله يرزقنى الصلاحا ( 1 ) \r\n\r\n","description":"","footnote":" ( 1 ) نيكو كاران را دوست مىدارم ، اگر چه از آنها نيستم ، به نيكو كاران محبت مىورزم ، باشد كه خداوند توفيقش را نصيبم فرمايد و از نيكو كاران شوم . . ","page_name":" 821 ","page_number":845},
  {"content":"\r\n\r\nدر بيان قول حكيم سنايى قدس سره در ابيات :\r\nناز را رويى ببايد همچو ورد\r\nچون ندارى گرد بد خويى مگرد\r\nزشت بايد روى نازيبا و ناز\r\nسخت آيد چشم نابينا و درد\r\n( ( 1905 ) ) بشنو اين پند از حكيم غزنوى\r\nتا بيابى در تن كهنه نوى\r\nاين رباعى را شنو از جان و دل\r\nتا بكل بيرون شوى از آب و گل\r\nپند او را از دل و جان گوش كن\r\nهوش را جان ساز و جان را هوش كن\r\nآن حكيم غزنوى شيخ كبير\r\nگفته است اين پند نيكو ياد گير\r\n( ( 1908 ) ) پيش يوسف نازش خوبى مكن\r\nجز نياز و آه يعقوبى مكن\r\n( ( 1909 ) ) معنى مردن ز طوطى بد نياز\r\nدر نياز و فقر خود را مرده ساز\r\n( ( 1910 ) ) تا دم عيسى تو را زنده كند\r\nهمچو خويشت خوب و فرخنده كند\r\n( ( 1911 ) ) از بهاران كى شود سر سبز سنگ ؟\r\nخاك شو تا گل برويى رنگ رنگ\r\n( ( 1912 ) ) سالها تو سنگ بودى دل خراش\r\nآزمون را يك زمانى خاك باش\r\nپند او را از دل و جان گوش كن\r\nهوش را جان ساز و جان را هوش كن\r\n\r\n\r\nهوش را جان ساز و جان را هوش كن\r\n\r\nانديشه و تصورات و خيالات و اراده هاى ما از آن جهت كه از سرچشمهء روح سرازير مىگردند ، بايستى هر چه بتوانيم براى اصالت دادن به آنها بكوشيم ، و نگذاريم آنها براى خود راهى بروند كه روح اصيل ما از آنها مطلع نباشد ، هوش و انديشه هر گاه كه از سرچشمهء روح اصيل گسيخته شوند ، در حقيقت مانند آن رنگهاى زياد و گوناگون\r\n","description":"","footnote":"","page_name":" 822 ","page_number":846},
  {"content":"\r\n\r\nخواهند بود كه نقشه هاى خوشايند را روى بنياد سست و بىاساس نشان بدهند ، اين رنگها و نقشه ها بر اساس محكمى استوار نخواهد بود و مصرع مزبور را كه جلال الدين مىگويد مطلب بسيار ارزنده‌اى است .\r\n\r\n( ( 1911 ) ) از بهاران كى شود سر سبز سنگ\r\nخاك شو تا گل برويى رنگ رنگ\r\n\r\nبراى اين كه در راه تكامل بتوانيد گام برداريد در مقابل رهروان و تكامل يافتگان اظهار فضل نكنيد بلكه حالت پذيرش از خود نشان بدهيد\r\n\r\nباد كبر از سر بنه كاين سر چو سر در خاك كرد\r\nبادهاى مشك بو بر وى مكرر بگذرد\r\n\r\nآن كسى كه در مقابل استاد يك فن ابراز مهارت مىكند ، آن فرد ساده لوحى كه بدون داشتن مزيت انسانى آن را به خود مىبندد ، آن انسان فريب خورده‌اى كه زشتىها در نظرش زيبايىها و پليدىها در نظرش نيك جلوه كرده است ، او به اضافهء اين كه مخالف واقعيت گمان مىكند ، در سر راه تكامل خود سدى هم ايجاد مىنمايد .\r\nبياييد جمود سنگ آسا را از خويشتن بر كنار كنيد . بياييد براى وصول به واقعيات و به ثمر رسانيدن شخصيت روحى خود انعطاف و پذيرشى در خويشتن ايجاد نماييد ، باشد كه قدرت گيرندگى شما افزايش يافته در يك لحظه در وجود خود انقلاب اساسى نمودار بسازيد . آن گاه خواهيد ديد كه ناز و غمزه و كرشمه ها كه به پديده هاى وجودى خود انجام مىداديد ، چقدر باعث عقب افتادگى شما گشته است ، آن موقع خواهيد فهميد كه يك عمر دور خود مىپيچيديد ، و حتى قدمى هم از موجوديت پست خود فراتر ننهاده‌ايد .\r\n","description":"","footnote":"","page_name":" 823 ","page_number":847},
  {"content":"\r\n\r\nتفسير ابيات\r\nاين پند را از حكيم سنايى غزنوى بشنويد ، تا در نتيجه در اين كالبد كهنه كه رويدادهاى مادى و شهوت پرستى آن را افسرده ساخته است ، تازگى را دريابيد . اين رباعى را كه حكيم سنايى سروده است ، مىتواند شما را از زندان تاريك آب و گل نجات داده ديده گان شما را به عالم بالاتر و پاكتر خيره بسازد . در اين رباعى مانند عادت ديرينه به عنوان يك رباعى شعرى ننگريد ، بلكه براى درك آن هوش را جان بسازيد و جان را هوش كنيد ، اگر مىخواهيد به يك زندگانى واقعى قدم بگذاريد ، و روح شما احساس كند كه در قلمرو طبيعى خود قدم برمىداريد ، اين كفهاى ناپايدار را كه روى اقيانوس روح را به عنوان زندگانى و نمودهاى آن پوشانيده است كنار بزنيد . اگر چه با تمام ساده لوحى خيال خواهيد كرد كه شما با اين كنار زدن مرده‌ايد ، آرى بدين گونه بميريد ، تا حقيقتاً زنده شويد .\r\nآن گاه دم عيساى معانى شما را زنده خواهد كرد ، مانند روح پاكيزه تو را خوب و فرخنده خواهد ساخت .\r\nو به قول افلاطون :\r\n« مت بالاراده تحيى بالطبيعة »\r\n( با اراده بمير تا مطابق طبيعت روح زنده شوى ) .\r\nاين را بدانيد كه اگر تمام دنيا هزاران قرنها بهاران ايجاد كند ، هرگز سنگ خارا سر سبز و با طراوت نخواهد گشت . پس مجبوريد كه شما اين حالت ركود و جمود روحى را بر كنار كرده بدرياى پر چريان و تلاطم خود روح گام بگذاريد . تو اگر نتوانى اين حقيقت را تصور نمائى ، حداقل براى مدتى هم كه شده است اين افتادگى و گذشت از خود طبيعى را بپذير . تو كه ساليان دراز سنگ خارا بوده‌اى ، روزى چند هم خاكسار باش .\r\n\r\n","description":"","footnote":"","page_name":" 824 ","page_number":848}
  ]