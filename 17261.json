[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nجرج جرداق\r\nامام على ( ع )\r\nصداى عدالت انسانى\r\nترجمه و توضيحات :\r\nسيد هادى خسروشاهى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nجرداق ، جورج ، 1926 -\r\nامام على ( ع ) : صداى عدالت انسانى / جرج جرداق ؛ ترجمه و توضيحات هادى خسروشاهى . - تهران : كلبه شروق : نشر سماط ، 1379 .\r\n5 ج . : نمونه .\r\n300000 ريال : ( ج . 1 ) ISBN 964 - 7255 - 03 - 9\r\n( ج . 2 ) ISBN 964 - 7255 - 04 - 7\r\n( ج . 3 ) ISBN 964 - 7255 - 05 - 5\r\n( ج . 4 ) ISBN 964 - 7255 - 06 - 3\r\n( ج . 5 ) ISBN 964 - 7255 - 07 - 1\r\nفهرستنويسى بر اساس اطلاعات فيپا .\r\nعنوان اصلى : الامام على صوت العداله الانسانيه .\r\nاين كتاب در سالهاى متفاوت توسط ناشرين مختلف منتشر شده است .\r\nچاپ دهم .\r\n1 . على بن ابى طالب ( ع ) ، امام اول ، 23 قبل از هجرت - 40 ق . الف . خسروشاهى ، هادى ، 1317 -\r\nمترجم . ب . عنوان . ج . عنوان : صداى عدالت انسانى .\r\n8041 الف 4 ج / 35 / 37 BP\r\n951 / 297\r\n1379\r\nكتابخانه ملى ايران 15599 - 79 م\r\nامام على ( ع )\r\nصداى عدالت انسانى - ج 1\r\nتأليف : جرج جرداق\r\nترجمه : سيد هادى خسروشاهى\r\nچاپ دهم : ( ويراست جديد )\r\nتاريخ : 1379 ش / 1421 ه‍\r\nچاپ تهران : چاپخانه سوره\r\nتعداد : 5000 نسخه\r\nقيمت : 3000 تومان\r\nشابك : - - 92729 - 964\r\nهمهء حقوق چاپ ، براى ناشر محفوظ است\r\nنشانى دفتر مركزى ، تهران : مقابل دانشگاه ، شماره\r\n1378 ( صندوق پستى 493 / 19615 )\r\nدفتر قم : خيابان صفائيه - ساختمان مركز بررسيهاى اسلامى ، ( صندوق پستى 4433 / 37185 )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nجرج جرداق\r\nامام على ( ع )\r\nصداى عدالت انسانى\r\n1\r\nترجمه و توضيحات :\r\nسيد هادى خسروشاهى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\n[ امام‌على ( ع ) و : حقوق بشر 
  ]\r\n\r\nيادداشتى بر چاپ دهم\r\nهوالحق\r\nدهمين چاپ ترجمه مجموعه كامل مجلدات پنج‌گانه كتاب گرانسنگ : « الامام على صوت العدالة الانسانية » تأليف دانشمند مسيحى معروف ، استاد « جرج سجعان جرداق » اينك با ويرايشى جديد ، در اختيار علاقه‌مندان و پيروان امام على ( ع ) قرار مىگيرد .\r\nالبته همه مىدانيم كه دربارهء شخصيت امام على ( ع ) و انديشه‌هاى والاى انسانى آن حضرت ، صدها كتاب و هزارها مقاله ، به زبانهاى مختلف و در سراسر جهان ، منتشر شده است . . . اما تنها بسنده كردن به نقل « فضائل و مناقب » ، بدون ارائهء راه و روشى كه باعث پيدايش اين همه فضائل اخلاقى - انسانى برتر ، در همه زمينه‌هاى زندگى بشرى شده است ، نمىتواند پاسخگوى نياز و پرسشهاى انسان تشنه عصر ما باشد كه همواره به دنبال روشى نو و راهى جديد براى رهائى از بن‌بست‌ها و مشكلات زندگى مادى دنياى كنونى است . . .\r\nعلامه وارسته لبنانى ، شيخ محمد جواد مغنيه ، شارح معروف « نهج‌البلاغه » و مفسر بزرگ « قرآن » كه بخشى از سنين پايانى عمر خود را در حوزه علميه قم سپرى كرد ، روزى در ضمن يك گفتگوى شنيدنى با نگارنده اين سطور ، درباره كتاب « الامام على . . . » گفت :\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n« علماى بزرگ شيعه و سنّى تأليفات و آثار بسيارى درباره امام على ( ع ) دارند و حتى يكى از اين بزرگان ، كتابى در 32 جلد درباره آن حضرت تأليف كرده و يا شخصيتى مانند علامه حلى ، كتاب « الفين » را با نقل هزار دليل عقلى و هزار دليل نقلى درباره اولويت على ( ع ) بر امامت و خلافت ، تأليف نموده است كه در اختيار همگان قرار دارد ، اما جرج جرداق نه از آن كتاب 32 جلدى و نه از دو هزار دليل عقلى و نقلى شيخ حلى در كتاب خود استفاده نكرده است ، بلكه او با عشق و علاقه ويژه خود ، كوشيده است كه على ( ع ) را آنطور كه هست بشناساند و انديشه‌هاى او را در اختيار نسل جوان معاصر عرب و مسلمان قرار دهد .\r\nمن درجائى نوشته‌ام‌كه « جرج جرداق » قبل از آنكه يك « مؤلف » باشد ، يك « كاشف » است . . . او على را « از نو شناخته » و از نو « كشف » كرده است . . . ما نمىتوانيم منكر شويم كه : او از گفته‌ها و انديشه‌هاى على ( ع ) مفاهيم نوينى را كشف و بيان مىكند كه هرگز بر فكر ما و پيشينيان ما ، خطور نكرده است . . . البته اين مفاهيم عالى و والاى انسانى را ما امروزه در كلمات امام على ( ع ) به‌خوبى و روشنى مىبينيم ، اما پس از آنكه « جرداق » آنها را « كشف » و تبيين نمود . . . درست مانند نيروها و حقيقت‌هاى موجود در جهان طبيعت كه انسان آنها را نمىشناسد ، مگر آنكه يكى « كشف » كند و سپس همگان ، آن‌ها را « باور » مىنمايند و از آن بهره‌مند مىشوند » ؟\r\nخود « جرج جرداق » در سفر چهارسال پيش خود به ايران ، به نگارنده گفت : « من خود را كوچكتر از آن مىدانم كه بتوانم انديشه‌هاى على و مفاهيم ارزنده موجود در خطبه‌ها و گفته‌هاى وى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nرا توضيح دهم و يا تبيين كنم ، بلكه معتقدم كه خود اين كلمات و گفته‌ها اين مفاهيم را بوضوح و روشنى ، بيان مىكند ، اما متأسفانه درگذشته ، به جاى توجه به اين مفاهيم و عمل به آنها در راستاى هدايت و رهائى « انسان » ، به پوسته‌ها و ظواهر پرداخته‌اند ! »\r\nجرداق افزود : « اگر دنياى غرب ، شخصيتى مثل على داشت ، امروز در سراسر دنيا با برگزارى همايش‌ها و تأسيس آكادمىها و پژوهشكده‌ها ، به ارزيابى انديشه‌هاى او مىپرداخت و براى بشريت راه نو ، نشان مىداد و همه مراكز علمى - اجتماعى خود را با مجسمه‌هاى وى زينت مىبخشيد ، اما مردم عرب و مسلمان ، با داشتن اين گوهر گرانبهاى ناشناخته در ميان خود - و از هزاروچهارصد سال پيش تاكنون ، - متأسفانه نتوانسته‌اند نه او را بشناسند و نه از انديشه‌هاى او در پيشبرد اهداف خود ، بهره‌مند شوند . على يك انسان ما فوق بشرى است و هر چه دربارهء او بنويسيم و بگوئيم ، باز كم گفته‌ايم و كم نوشته‌ايم . . . و كتاب من درواقع قطره‌اى است از دريا و ژرفاى دريا را چه كسى مىتواند بشكافد و به عمق و حقيقت آن برسد ؟ . . . ما فقط قطره‌اى از آن مىچشيم و يا جرعه‌اى از آب شيرين چشمه‌هاى آن مىنوشيم . . . همين و بس » !\r\n* * * . . . اينك با مسرت تمام ، اين كتاب بىنظير را براى دهمين بار و به مناسبت سال امام على ( ع ) ، در اختيار همهء انسان‌هاى آزاديخواه و حقيقت‌جو قرار مىدهيم ، با اين توضيح كه اين چاپ داراى مزيت‌هائى است كه متأسفانه چاپ‌هاى قبلى ، فاقد آنها است :\r\nدهمين چاپ كتاب ، داراى دو مقدمه جديد ، يكى دربارهء « امام\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nعلى و نهج‌البلاغه » - پيشنهادى براى پژوهشگران - به مناسبت سال امام على ( ع ) و ديگرى دربارهء ديدگاه مرحوم آيةاللَّه بروجردى دربارهء كتاب « الامام على » است ، همراه با دستخط آن مرحوم خطاب به استاد صدربلاغى ، كه در واقع يك سند تاريخى در اين زمينه است .\r\nدر جلدهاى 1 و 2 و 3 ترجمه كتاب ، مجموعه توضيحات نگارنده اين سطور بالغ بر يك چهارم مطالب است . . . اما در جلد چهارم و پنجم ، چاپ جديد ، دو توضيح مشروح دربارهء « افسانهء عبداللَّه بن سبا » و « دودمان بنىاميه و معاويه » آورده‌ايم كه هر دو بحث جنبهء علمى - تحقيقى دارد و روشن‌كننده بسيارى از حقايق تاريخى است « 1 » .\r\nتبويب چاپ جديد ، طبق نظريه مؤلف محترم انجام گرفته و كتاب به جاى شش جلد ، در پنج جلد ، در اختيار علاقه‌مندان قرار مىگيرد .\r\nمزيت ديگر اين چاپ ، همراه بودن هر جلد با « فهرست اعلام » است كه تهيه و تنظيم آن براى « كتاب‌هاى ماندگار » يك ضرورت است . . .\r\n. . . و بنا به درخواست گروهى از علاقمندان جرج جرداق ، چند نمونه از عكس‌هاى وى هم در كنار عده‌اى از شخصيت‌هاى ايرانى ، در تهران - بسال 1375 - به رسم « يادگار » تقديم دوستان مىگردد .\r\n. . . بىشك نشر ترجمه كامل كتاب ، با ويراستى نو ، در پنج جلد و - در بيشتر از دو هزار صفحه - در سال امام على ( ع ) كه گامى در راه شناخت و شناسائى انديشه‌هاى امام ، در راستاى ايجاد يك جامعه\r\n\r\n\r\n","description":"","footnote":"\r\n( 1 ) اين دو بحث حقير نخست در ضمن كتاب « شيعه » - مجموعه مباحثات پرفسور هانرى كربن با استاد علامه طباطبائى - چاپ شده است و اينك براى استفاده عموم ، در چاپ دهم اين كتاب ، نقل شد\r\n","page_name":" 14 ","page_number":14},
  {"content":"\r\n\r\nنوين انسانى ، همراه با عدل و حق است ، توفيقى الهى است كه قلم و زبان ياراى سپاس و شكر حق‌تعالى را در قبال آن ندارد . اميد آنكه خداوند خود آن را از ما بپذيرد و نيّت ما را خالص براى خود گرداند و ما را از پيروان راستين راه امام على ( ع ) قرار دهد .\r\nانه سميع مجيب .\r\nتهران - مهر ماه 1379 ش\r\nرجب 1421 هجرى\r\nسيد هادى خسروشاهى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاز چپ به راست :\r\nاستاد علامه مرحوم شيخ محمدتقى جعفرى ، جرج جرداق ، سيدهادى خسروشاهى ، دكتر سيدجعفر شهيدى در تهران ، سال 1375\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاز راست به چپ :\r\nسيدهادى خسروشاهى ، على اكبر صادقى رشاد ، جرج جرداق ، محمدحسن رحيميان ، مسيح مهاجرى ، سيد محمود دعائى\r\nاز راست به چپ :\r\nسيد جمال الدين دين پرور ، دكتر ابراهيم دينانى ، سيد هادى خسروشاهى ، سيد محمد باقر حكيم ، دكتر احمد احمدى ، جرج جرداق ، مسيح مهاجرى ، سيد محمود دعائى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاز راست به چپ :\r\nسيد جمال الدين دين پرور ، سيدهادى خسروشاهى ، جرج جرداق ، محمدحسن رحيميان ، فخرالدين حجازى\r\nاز راست به چپ :\r\nدكتر احمد احمدى ، جرج جرداق ، دكتر سيدجعفر شهيدى ، رحيميان ، مسيح مهاجرى ، سيد محمود دعائى ، سيد هادى خسروشاهى ، سيدرضا اكرمى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nسيد هادى خسروشاهى\r\n\r\nمقدمه‌ها\r\n* امام على ( ع ) و نهج‌البلاغه\r\n* الامام على و آيةاللَّه‌بروجردى\r\n* دربارهء كتاب . . .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاهداء . . .\r\nبه امام ، علىبن ابيطالب ( ع ) ، قهرمان بت‌شكن و عدالتخواه تاريخ كه در سراسر زندگى خود ، حق گفت و در راه حق كوشيد ، و سرانجام در راه اجراى حق و عدل ، به شهادت رسيد .\r\nبه امام على و همه هواداران او كه در طول چهارده‌قرن ، با الهام از مكتب وى ، در راه رهائى و آزادى توده‌هاى محروم ، پرچم مبارزات اجتماعى ضداستبدادى آشتىناپذيرى را بر دوش كشيده‌اند .\r\nبه‌امام على و همه پيروان مجاهد او كه در پهناى تاريخ اسلام ، از هزار و چهارصد سال پيش ، تا به امروز ، در راه آزادى و استقلال و آسايش ملت‌ها ، به‌پا خاسته و همچون پيشواى قهرمان خود ، به شهادت رسيده‌اند .\r\nبه امام على ، پيشواى آزادگان ، و به همهء انسان‌هاى حق‌گو و عدالت‌خواه و آزادانديش و انسان‌دوست در سراسر روى زمين كه به‌راستى و در عمل ، على را راهبر و پيشواى به‌حق خود مىدانند !\r\n* * * به جوانانى كه مىخواهند سرنوشت خود و همه سرزمين‌هاى اسلامى را ،\r\nبدون وابستگى به قدرت‌هاى شرق يا غرب ، خود تعيين نمايند و عدالت اجتماعى و اقتصادى را در ميان همه آحاد امت ، طبق دستور قرآن و\r\nفرمان اسلام ، اجرا كنند . . .\r\nاهداء مىشود\r\nقم : حوزه علميه\r\nسيد هادى خسروشاهى\r\n1338\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمقدمه 1\r\nبه مناسبت سال امام على ( ع )\r\n\r\nامام على ( ع ) و نهج‌البلاغه\r\nدر « ابديت » و « جاودانگى » ، هرگز « بعد زمان » مطرح نيست . در ماوراى زمان ، در عرصه‌اى برتر از گذشته و كنون و آينده ، « ابديت » براى هميشه حاكم است . ابرمردى چون امام على ( ع ) به ابديت تعلق دارد و گذشت قرون ، در حيات معنوى او ، مفهوم مصطلح خود را مىبازد ، از اين‌رو ، سخن او هم فقط سخن تاريخ سپرى شده نيست ، همواره سخن روز است ، سخن ابديت بىپايان و سخن حق پرفروغ است . و « نهج‌البلاغه » ى او هم يك ميراث فرهنگى جاودانه‌اى است كه نمىتوان بر آن بهائى تعيين نمود .\r\nاصولًا در جوامع بشرى ، ميراث فرهنگى ، گرانبهاترين يادگارى است كه « انسان » مىتواند براى « انسان » باقى بگذارد ، ولى بسيار ديده‌ايم كه ميراثهاى فرهنگى ، ويژه يك قوم ، يك ملت ، يا يك نژاد بوده‌اند و با از بين رفتن علل و عوامل فكرى و اجتماعى پيدايش آنها نيز ، از بين رفته‌اند .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبشر ، به‌ندرت وارث يك ميراث فرهنگى شده است كه به علت اصالت ، عمق ، شمول و عموميت انديشهء بنيانگزار آن ، همچنان پايدار بماند و از آنِ همهء انسانها گردد . بسيارى از ميراث‌هاى فرهنگى ، به‌علت فقدان اين راز جاودانگى ، پس از به پايان رساندن دوره خود ، تأثير خود را هم از دست داده و به دنياى خاموشى و فراموشى رهسپار شده‌اند .\r\n* * * . . . آرى « نهج‌البلاغه » امام على ( ع ) يك ميراث فرهنگى ماندگار ، يك اثر انسانى جاودانه‌ايست كه محتواى آن محدود به « مكان » نيست و « زمان » نيز نمىتواند در آن تأثيرى بگذارد زيراكه « نهج‌البلاغهء » امام على ( ع ) براى يك گروه ، يك ملت ، يك مذهب و يك نژاد بوجود نيامده است و عموميت محتواى آن در برگيرنده همه انسانيت است ، در هر مكان و هر زمانى كه باشد :\r\nمثلًا « نهج‌البلاغه » خواستار و هوادار اجراى حق و عدالت درباره همه افراد بشرى ، مسلمان و غيرمسلمان است . . . « اما اخ لك فىالدين ، او نظير لك فىالخلق » و به همين سبب از آنِ همه است و در دل همگان جاودانه مانده و خواهد ماند .\r\nعلاوه بر عمق ، اصالت و عموميت محتواى « نهج‌البلاغه » امام على ( ع ) بيان معجزآساى آن نيز يكى از اسرار « خلود » آنست ، چراكه اين بيان به‌طور مطلق ، بخاطر سود شخصى يا يك انگيزه مادى و يا در ستايش يك حاكم به كار نرفته است ، بلكه بيان و اعجاز سخن امام در « نهج‌البلاغه » براى خدمت به خلق - همه خلق - به كار گرفته شده است .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدر نهج‌البلاغه امام على ( ع ) ، هرگز سخن از اهميت « نيرومندان » و « ستمگران حاكم » به ميان نيامده ، بلكه از نبرد « بينوايان » و « ستمديدگان » تمجيد شده است . . و هيچ‌وقت از ارزش ثروت و پول ، تعريف نشده ، بلكه از حقوق مشروع تهيدستان دفاع شده است . « 1 »\r\nو بطور كلى ، آزادى و بردگى ، ثروت و فقر ، عدل و ظلم ، علم و جهل ، جنگ و صلح ، نبرد حق و باطل و لزوم پيكار ابدى در راه زندگى بهتر و جامعه‌اى برتر ، براى انسانى شريف‌تر و نيكوتر ، محور سخن امام‌على ( ع ) در « نهج‌البلاغه » است . درواقع « نهج‌البلاغهء » امام به مفهوم واقعى كلمه همواره يك كتاب روز - و جاودانه‌ى - انسانى است ، چرا كه احترام به حقوق انسان و زندگى آزاد انسان ، مدار بحث آنست و اين بحث تا بشر هست ، هميشه « سخن روز » خواهد ماند .\r\nبدين‌ترتيب « نهج‌البلاغهء » امام براى ابد ، بمثابه يك ميراث فرهنگى انسانى بىنظيرى كه همواره انسانيت براى گشايش عقده‌ها و ابهامهاى زندگى ، مىتواند از آن بهره‌مند گردد ، پايدار مىماند و صاحب آن ، ابرمرد تاريخ بشرى ، امام على ( ع ) ، بعنوان يك انسان كاملى كه هرگز نمىميرد ، پرچمدار كاروان بشريت پيشرو ، به شمار مىرود .\r\n* * * بدون ترديد ، امام على ( ع ) زنده جاويديست كه پس از گذشت چهارده قرن از مرگ جسمانيش ، همچنان بر دلهاى آزادگان و بشر\r\n\r\n\r\n","description":"","footnote":"\r\n( 1 ) « دراسات فى نهج‌البلاغه » تأليف : علامّه شيخ محمدمهدى شمس‌الدين ، چاپ دوم ، بيروت\r\n","page_name":" 23 ","page_number":23},
  {"content":"\r\n\r\nدوستان راستين سراسر دنيا حكومت دارد و كلام او ، تأثير سحرانگيز خود را هرگز از دست نمىدهد .\r\n« شيخ محمدعبده » مفتى بزرگ مصر ، همكار نبرد طولانى « سيدجمال‌الدين حسينى اسدآبادى » - بر ضد استعمار و استبداد ، در دورهء « آوارگى » خود ، با « نهج‌البلاغه » آشنا شده و آن چنان مسحور بيان امام گشته است كه در موقع مطالعهء آن ، خود را در برابر امام و يا در ميدان نبرد ديده است . . .\r\nاو در مقدمه شرحى كه بر « نهج‌البلاغه » نوشته است ، درباره تأثير بيان امام چنين مىنويسد :\r\n« . . . من برحسب تقدير و بطور تصادفى با كتاب نهج‌البلاغه آشنا گشتم ، در حالى كه دچار ناراحتى و تشويش و افسردگى شده و از كارهايم بازمانده بودم ، من نهج‌البلاغه را وسيلهء آرامش يافتم و به بررسى آن پرداختم . من وقتى به آن مطالعه آن مىپرداختم ، خيال مىكردم كه جنگهائى به‌وقوع مىپيوندد و يا حمله‌هائى آغاز گشته است ! و همان وقت متوجه شدم كه بلاغت را نيروئى و فصاحت را قدرتى ما فوق است ، و پس از اين بررسىها ، دريافتم كه قهرمان اين ميدان ، پرچمدار پيروزمندان ، اميرالمؤمنين علىبن ابيطالب است .\r\n. . . هر بخش آن را كه مىخواندم ، خود را در دنياى ويژه‌اى مىيافتم ، زيراكه با تغيير موضوع ، صحنه‌ها دگرگون مىشد و من خود را در عالم ديگرى مىيافتم . . . و گاهى خود را در برابر خطيبى بزرگ مىديدم كه با سخنان خود ، زمامداران را مورد خطاب قرار داده و به آنها راه و رسم حكومت را مىآموزد و چگونگى روشهاى سياست عادلانه را تعليم مىدهد و راز مملكت‌دارى را روشن مىسازد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nآرى ، اين كتابى است كه « شريف رضى » از سخنان سرور ما اميرالمؤمنين علىبن‌ابىطالب گرد آورده و آن را « نهج‌البلاغه » ناميده است و من نامى بهتر و شايسته‌تر از « نهج‌البلاغه » براى آن نيافتم و هرگز هم قادر نيستم كه اين كتاب را بيشتر از آنچه از نامش برمىآيد ، توصيف كنم . . . « 1 » » .\r\nاين تنها ، « محمد عبده » نيست كه عظمت امام على ( ع ) و نهج‌البلاغه‌اش را يادآور مىشود ، بلكه بسيار بوده‌اند و هستند شخصيت‌هاى بزرگى - از همه مذاهب ، مليت‌ها ، نژادها - كه در برابر حق ، كه على و كلام اوست ، سرتعظيم فرود آورده و به آن اعتراف كرده‌اند ، و ما در اينجا فقط به چند نمونه از اين گفتارها ، اشاره مىكنيم :\r\nاستاد « محمد محيىالدين » استاد ادب عربى در دانشگاه الازهر مصر ، مىنويسد :\r\n« . . . نهج‌البلاغه كتابى سرشار از بلاغت و لبريز از فصاحت است چرا كه سخن فصيح‌ترين افراد ، پس از پيامبر اكرم ، يعنى علىبن‌ابىطالب است . او با منطقى نيرومند ، فيلسوفى بود كه بيانش سراسر حكمت بود . سخنورى بود كه افسون زبانش ، قلب را مسحور مىساخت . انديشمندى بود كه كتاب وحى و نبرد با شمشير و زبان در راه دفاع از دين حق ، و پيوندش با پيامبر ، براى او امكاناتى به‌وجود آورد كه براى احدى جز او ، به وجود نيامد « 2 » » .\r\n\r\n\r\n","description":"","footnote":"\r\n( 1 ) مقدمه محمد عبده ، بر شرح نهج‌البلاغه چاپ مصر . قاهره ، ص ب\r\n( 2 ) همان\r\n","page_name":" 25 ","page_number":25},
  {"content":"\r\n\r\nاستاد « عبدالوهاب حموده » استاد مسائل اسلامى دانشگاه « فوأد » قاهره - 1951 - مىنويسد :\r\n« . . . نهج‌البلاغه شامل همه آن چيزهائى است كه پژوهشگران بزرگ ، اساتيد اخلاق ، فلاسفه ، دانشمندان ، پيشوايان مذاهب ، سياستمداران پرهيزگار ، مىتوانند بگويند يا بنويسند . نيروى شگرف پندها ، توصيه‌ها ، عمق بينش ، ژرفائى محتواى نهج‌البلاغه ، به‌خوبى نشان مىدهد كه اين اثر جاودانه از انديشهء بىنظير امام على ( ع ) است . . . » .\r\n« بولس سلامه » استاد و شاعر و نويسنده معروف مسيحى لبنان مىنويسد :\r\n« كتاب مشهور نهج‌البلاغه اثر جاودانه‌ايست كه انسان را به شناخت انديشه بزرگ علىبن‌ابىطالب وادار مىسازد و هيچ كتابى جز قرآن ، بر آن برترى ندارد . . . »\r\n« فواد افرام البستانى » استاد دانشگاه بيروت ، كتاب معروف خود را چنين آغاز مىكند . « . . . من مىخواهم كه اين اثر خود را با برگزيده‌هايى از « نهج‌البلاغه » آغاز كنم ، زيرا كه نهج‌البلاغه ، اثر بزرگترين انديشمند جهان ، علىبن‌ابىطالب است « 1 » » .\r\n« جرج جرداق » نويسنده و اديب معروف مسيحى در همين كتاب پرارج خود مىپرسد :\r\n« . . . آيا در تاريخ مشرق زمين ، هيچ به سراغ « نهج‌البلاغه » رفته‌ايد ؟\r\n\r\n\r\n","description":"","footnote":"\r\n( 1 ) چند نظريه فوق از مقدمه ترجمه نهج‌البلاغه به زبان انگليسى كه بارها توسط ما - « مركز بررسىهاى اسلامى - قم » - چاپ شده است ، ترجمه و نقل گرديد\r\n","page_name":" 26 ","page_number":26},
  {"content":"\r\n\r\n. . . نهج‌البلاغه‌اى كه از فكر و خيال و عاطفه ، آيه‌هائى بدست مىدهد كه تا انسان هست و تا خيال و عاطفه و انديشهء انسانى وجود دارد ، با ذوق بديع ادبى و هنرى او پيوند ناگستنى خواهد داشت .\r\nسخنانى زيبا و نغز ، كه زيبائى موضوع و بيان ، آنچنان در آن بهم آميخته كه تعبير با مدلول و شكل ، با معنى ، يكى شده‌اند همچنانكه حرارت با آتش ، نور با خورشيد ، و هوا با هوا يكى هستند !\r\nو بشر در قبال آن ، چيزى جز بمثابه موجودى كه در برابر سيل خروشان و درياى پرموج ، و طوفان سركش يا گردباد تند قرار گرفته باشد ، نمىتواند به شمار آيد . . .\r\nنهج‌البلاغه‌اى كه بيان آن اگر براى انتقاد به كار برده شود ، گوئى تندباد خروشانى است و اگر تباهى و فساد را مورد تهديد قرار دهد ، همچون آتش‌فشانى سهمناك زبانه مىكشد و اگر براى تفكر و انديشه بخواند ، حس و عقل را همراه مىسازد و اگر در مقام پند و اندرز باشد ، مهر و عاطفه پدرى را همگام با راستى و وفاى انسانى در آن خواهيد يافت و اگر براى شما از ارزش هستى و زيبائىهاى آفرينش و كمالات جهان هستى سخن گويد آنها را با مدادى آغشته به نور ستارگان در قلب شما مىنگارد ! . نهج‌البلاغه ، بيانى است رساتر از هر صدا و پاره‌اى است از يك تنزيل ! . و پيوند ناگسستنى با اصول ادب انسانى دارد ، و تا آنجا اوج مىگيرد كه درباره آن گفته‌اند : « بيانيست فروتر از كلام خداوند ، و فراتر از گفتار بشر . . . « 1 » » .\r\n\r\n\r\n","description":"","footnote":"\r\n( 1 ) كتاب « الامام على صوت العدالة الانسانية » ، جرج جرداق . ترجمهء همه مجلدات اين كتاب ، پس از تجديد نظر كامل ، توسط نويسنده ، در دو هزار صفحه هم اينك در اختيار شما است\r\n","page_name":" 27 ","page_number":27},
  {"content":"\r\n\r\n2\r\nمسئله گرسنگى و مسئله رهبرى\r\n. . . آنچه كه در بالا خوانديد ، نمونه‌هائى كوتاه از گفته‌هاى بزرگان علم و ادب درباره عمق و اصالت بينش امام على ( ع ) در نهج‌البلاغه بود . در اينجا به يكى دو نمونه ديگر اشاره مىكنيم تا به اصل موضوع بپردازيم .\r\n« جرج جرداق » - اديب معروف مسيحى در كتاب خود درباره اسلوب خطابى امام در « نهج‌البلاغه » چنين مىگويد :\r\n« درباره عمق مفهوم و اصالت معنى كلام امام قبلًا سخن گفته‌ايم و بدون ترديد امام علىبن ابيطالب ( ع ) در بيان و اداء هر موضوعى كه مىخواهد ، افسون و اعجاز مىكند . ولى بسيار به جا است كه به روش و سبك سخن امام نيز اشاره كنيم و اصولًا بايد توجه داشت كه ادبيات بدون سبك و اسلوب خاص ، مفهوم منطقى ندارد و كيفيت بيان كلمات ، يا چگونگى مفهوم و معنى ، تلازم قطعى دارد به‌طورى كه مىتوان گفت شكل ظاهرى بيان مطلب ، ارزشى كمتر از خود مفهوم و معنى را ندارد . شروط اساسى بلاغت و بيان كامل ، كه توافق و تطبيق سخن با مقتضاى موضوع است آن چنان كه در نزد على جمع و تكميل بود ، در نزد هيچ اديب و سخنور عربى ديده نمىشود و در واقع انشاء و بيان علىبن‌ابيطالب ( ع ) عاليترين و برترين نمونه بلاغت ، پس از قرآن است .\r\nسخن امام ، در عين وضوح كامل ، كوتاه نيرومند ، خروشان و داراى پيوند همه‌جانبه بين الفاظ و مفاهيم و هدفها است و از همين‌جا است كه روشن مىگردد اسلوب علىبن‌ابيطالب ( ع ) همانند قلب و فكرش ،\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nصريح و روشن و مانند نيت و قصدش ، صحيح و درست بود و بنابراين ، اگر ما اين اسلوب را راهنماى بلاغت بدانيم و سخنان امام را « نهج‌البلاغه » بناميم جاى شگفتى نخواهد بود .\r\nسبك و اسلوب امام على ( ع ) ، در نتيجه صدق و راستى ، به‌مرحله‌اى از كمال رسيده كه سجع و وزن هم در سخن او بدون آنكه كوچكترين اثرى از تكلف و تصنع در آن ديده شود ، جلوه‌گر شده و مانند جريان آب از سرچشمه ، ازطبع سرشار امام روان گشته است .\r\nشما اگر بخواهيد حتى يكى از الفاظ و كلمات موزون سخنان نغز و زيباى امام را تغيير دهيد ، خواهيد ديد كه چگونه فروغ و اصالت خود را از دست مىدهد !\r\nدرواقع مراعات سجع در - كلام علوى - يك ضرورت هنرى آميخته با اسلوب ادبى است كه از طبع خلّاق امام صادر شده و اين به هم آميختگى ، آنچنان است كه گوئى هر دو از يك سرچشمه روان گشته و نثر را به صورت شعرى زيبا درآورده كه داراى وزن و قافيه‌ى ويژه‌ايست و مفاهيم را آنچنان با ظواهر و الفاظ پيوند مىدهد و همگام مىسازد كه شيرين‌تر ، جالبتر و بهتر از آن هرگز مقدور نيست .\r\nالبته سخنوران و خطيبان بسيارى در ميان مردم عرب ، همواره بوده‌اند و « فن خطابه » يكى از هنرهاى ادبى آنان به شمار مىرود و در دوران جاهليت و پس از آن در دوره اسلام ، همه با آن آشنا بوده‌اند و بدون هيچ‌گونه شك و ترديدى بزرگترين خطيب دوران نبوت ، خودپيامبر بود ، ولى در دورهء خلفاى نخستين و همه دورانهائى كه پس از آن آمده ، بطور كلى و بدون هيچ‌گونه استثنائى ، هيچ‌كس در اين زمينه و با اين اسلوب ، به پايه و مقام امام على ( ع ) نرسيده است .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nسخن روان و بيان نيرومند ، با همهء شرايط طبيعى و هنرى كه بايد در آن جمع باشد ، نه تنها نزد علىبن‌ابيطالب جمع بود ، بلكه از عناصر تشكيل‌دهنده وجود او به شمار مىرفتند . علاوه بر اينها اصولًا خداوند ، همهء عوامل و علل تكميل‌كننده سخنورى و خطابه را در وجود امام به وديعت نهاده بود . خداوند علىبن‌ابيطالب را با طبعى پاك ، فطرتى سليم ، ذوقى نيك ، سليقه‌اى بلند و بلاغتى بىنقص ، امتياز بخشيده و با دانش بىنظير ، استدلال نيرومند ، قدرت اقناعى ، و عظمت بىمانند در بديهه‌گوئى ، او را بر همگان برترى داده بود .\r\nو بايد بر اينها افزود : راستى و صدقى را كه در سراسر وجود امام آكنده بود و تجربه‌هاى بيشمارش را كه در مورد شناخت جامعه و توده مردم و اخلاق آنها داشت ، همراه ويژگيهائى مانند : انسان دوستى ، مهر عميق ، پاكدلى ، سلامت روان ، پاكى وجدان و بلندى هدف و . . .\r\nبه راستى بسيار مشكل است كه شما در بين شخصيتهاى بزرگ تاريخ جز علىبن‌ابيطالب و چند تن انگشت‌شمار ديگر ، كسى را پيدا كنيد كه اين همه شرايط سازنده‌ى يك خطيب و سخنور بىمانند را داشته باشد و بدون شك اگر تاريخ مشاهير سخنوران عرب را به دقت بررسى كنيد ، خواهيد ديد كه در گفتار ما هرگز اغراق و گزافى وجود ندارد .\r\nمن درباره بلاغت امام و نهج‌البلاغهء او ، در كتاب خود « الامام على ، صوت‌العدالة الانسانية » به تفصيل سخن گفته‌ام و ديگر در اينجا بر آنها چيزى نمىافزايم و به‌طور خلاصه مىگويم : علىبن‌ابيطالب اديب و سخنور بزرگى است . او بر پايه آزمايشهاى عينى زندگى پرورش يافت\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nو اسلوب بلاغت را خود به خود آموخت و به همين جهت داراى هر چيزى بود كه هنر و ادبيات اصيل انسانى خواستار آنست : اصالت در شخصيت ، فرهنگ نيرومند ، بينش عميق و همگانى بودن هدف . . . و بدين‌ترتيب بود كه بلاغت و سخن امام على ( ع ) همواره در خدمت انسان و فرهنگ و تمدن بشرى بوده و خواهد بود « 1 » .\r\nآرى ، از همين‌جاست كه گفته‌اند كلام على ( ع ) برتر از سخن بشرى و گنجينه‌اى گرانبها است از مسائل فكرى ، عقيدتى ، اجتماعى ، اقتصادى و سياسى كه بزرگان تاريخ بشرى به عمق آن پى نبرده‌اند .\r\nبعنوان مثال مىتوان به دو موضع حساس و اساسى اجتماعى - مسئلهء گرسنگى و مسئله رهبرى - اشاره كرد كه همواره و در همه جاى دنيا موضوع مهم روز بوده و هست و خواهد بود .\r\nيك جامعه‌شناس محقق به‌طور آشكار درباره چگونگى ارزيابى اين دو نكته در سخن امام چنين مىنويسد : « . . . قرنها پيش از آن كه كتاب « انسان گرسنه » نوشته شود و « علم » به كشف مسئلهء گرسنگى بپردازد ، صدها سال پيش از آن كه « جان بويدار » سياستمدار انگليسى شكايت سر دهد كه در « عالم سياست » هيچگاه مسئلهء گرسنگى بينوايان ، مورد توجه ارباب قدرت قرار نگرفته است ، آشكارا مىبينيم كه « مسئلهء گرسنگى » در صفحات نهج‌البلاغه همواره موج مىزند ، و اساسىترين كوشش و رنج راستين على - پيشرو صميمىترين پيشوايان عدالت‌خواهى ، كه تاكنون تاريخ سياست جهان بر اريكه‌ى زمامدارى عملى به خود ديده است - « سير كردن گرسنگان » و ايجاد\r\n\r\n\r\n","description":"","footnote":"\r\n( 1 ) « روائع نهج‌البلاغه » تأليف جرج جرداق چاپ بيروت ، صفحه 25 - 31\r\n","page_name":" 31 ","page_number":31},
  {"content":"\r\n\r\nتفاهم در حكمرانان و طبقات توانگر ، نسبت به رنج‌هاى توان‌فرساى آنان است . على خوراك و پوشاك و آسايش را بر خود تحريم مىكند ، مبادا لحظه‌اى از درد توده‌ها ، از رنج اكثريت ، غافل بماند و از همين روى نيز توده‌ها كه براى نخستين‌بار - و سوكمندانه براى واپسين بار - يك چنين همدردى راستينى را در وجود او ديدند ، او را به مرحله خدائى رسانيده و جانبازانه ستايشش كردند . . . !\r\n. . . در اسلام يكىاز مفصل‌ترين ، رساترين ، گيراترين و تكان‌دهنده‌ترين شرايط رهبرى را در وصيت بالا و بلند « على » ( ع ) اميرالمؤمنين به فرزندش « حسن مجتبى » و در توصيه كوتاه‌ترى به « محمدبن ابىبكر » و در پيام بىمانندى به « مالك اشتر » هنگامى كه منشور حكومت مصر را به دست وى مىسپرد ، در نهج‌البلاغه مىيابيم . . .\r\nپيام پرشكوه و جاودان ( على ) درسى است كه در هر زمان تازگى خواهد داشت و آئين راستين جهاندارى را به رهبران همواره خواهد آموخت . . سزا است هركس نه يك بار و دوبار ، بلكه به‌طور مكرر آن را بخواند و به خاطرش نقش زند . . . » « 1 »\r\n* * * 3\r\n. . . و يك پيشنهاد به مناسبت\r\nسال امام على ( ع )\r\nمطلب كوتاهى را كه در پيش خوانديد ، مربوط به عمق و اصالت محتواى « نهج‌البلاغهء » امام على ( ع ) بود ، و در اينجا ، يادآورى اين نكته\r\n\r\n\r\n","description":"","footnote":"\r\n( 1 ) « ديپاچه‌اى بر رهبرى » ، دكتر ناصرالدين صاحب‌الزمانى ، چاپ اول ص 29 - 229\r\n","page_name":" 32 ","page_number":32},
  {"content":"\r\n\r\nبىمناسبت نيست كه « نهج‌البلاغه » تمام سخن امام نيست ، بلكه برگزيده و منتخبى از : خطبه‌ها ، نامه‌ها و كلمات قصار امام است كه ده قرن پيش توسط مرحوم « سيدشريف رضى » جمع‌آورى شده است .\r\nخود مرحوم شريف‌رضى در مقدمه « نهج‌البلاغه » به صراحت مىگويد كه او فقط به جمع‌آورى « بهترين سخنان امام پرداخته و « نهج‌البلاغه » شامل همه گفته‌ها و نامه‌هاى آن حضرت نيست :\r\n« . . . گروهى از دوستان ، از من خواستند كتابى را تأليف نمايم كه شامل برگزيده‌هائى از سخنان امام اميرالمؤمنين ( ع ) ، اعم از خطبه‌ها ، نامه‌ها ، پندها و كلمات قصار او باشد و من با توجه باين‌كه در سخن امام نشانه‌اى از علم الهى و بوى خوش نبوى وجود دارد ، به درخواست آنان پاسخ مثبت دادم ، اما چون كلام امام ، درياى ناپيدا كرانه‌اى بوده و با هيچ گفتار ديگرى قابل مقايسه نيست ، به يارى خدا به جمع‌آورى و انتخاب بهترين خطبه‌ها ، نيكوترين نامه‌ها و جالب‌ترين كلمات قصار پرداختم . . . در اين انتخاب و اختيار شايد كوتاهىهائى از من رخ داده باشد ، ولى بايد توجه داشت كه من مدعى آن نيستم كه توانسته‌ام همه سخنان امام را را بدست آورم ، يا به آنها احاطه پيدا كنم . . . » « 1 »\r\nالبته اگر مرحوم شريف رضى مىتوانست در آن زمان ، همه آنچه را كه از امام على ( ع ) منقول بوده جمع‌آورى كند و به نقل « مختار » و « برگزيده‌هاى » آن اكتفا نمىكرد ، هم‌اكنون گنجينه گرانبهاترى از سخنان امام در دسترس بشريت قرار داشت ، چراكه به احتمال زياد\r\n\r\n\r\n","description":"","footnote":"\r\n( 1 ) نهج‌البلاغه ، مقدمه شريف رضى ، با شرح و تحقيق دكتر صبحىالصالح چاپ و نشر « مركز : بررسيهاى اسلامى » قم ، صفحه 34 و 35 و 36\r\n","page_name":" 33 ","page_number":33},
  {"content":"\r\n\r\nقسمت‌هائى از كلام امام ، از زمان شريف رضى به بعد ، متأسفانه به‌تدريج از بين رفته است .\r\n« مسعودى » كه قبل از سيدرضى مىزيسته « 1 » در كتاب خود ، در فصلى تحت عنوان « فى ذكر لمع من كلامه و اخباره و زهده » مىنويسد : « . . . مردم از خطبه‌هاى على بيش از چهارصد و هشتاد و اندى حفظ كرده بودند . . . . » « 2 »\r\nو با توجه به اينكه در « نهج‌البلاغه » بيش از 240 خطبه و كلام از امام نقل نشده است - غير از نامه‌ها و كلمات قصار - روشن مىگردد كه حداقل در حدود 240 خطبه ديگر امام ، يعنى درست به همان اندازه كه در « نهج‌البلاغه » نقل شده ، متأسفانه جمع‌آورى نگشته و احتمالًا بيشتر آنها هم به مرور زمان از بين رفته است ؟\r\nخوشبختانه در عصر ما - به‌ويژه در يك ربع قرن اخير - با توجه به گسترش دسترسى به منابع و مأخذ قديمى و امكان عكسبردارى از كتب خطى و نسخ نفيس ، اقداماتى در اين زمينه به‌عمل آمده و عده‌اى به استخراج ديگر كلمات امام عليه السلام پرداخته‌اند و كتابهائى بعنوان « مدرك » و يا « مستدرك » تأليف نموده‌اند كه در آنها به نشان دادن مصادر خطبه‌ها و كلمات منقول در « نهج‌البلاغه » و يا به جمع‌آورى ديگر كلمات امام همت گماشته‌اند كه از آن جمله است :\r\n1 . « ماهو نهج‌البلاغه » تأليف مرحوم سيد هبةالدين شهرستانى ، چاپ عراق .\r\n\r\n\r\n","description":"","footnote":"\r\n( 1 ) مسعودى به سال 346 هجرى درگذشت و سيدرضى در 47 سالگى به سال 406 هجرى فوت نموده است\r\n( 2 ) « مروج‌الذهب » مسعودى ، چاپ بيروت ، دارالاندلس ج 2 صفحه 419\r\n","page_name":" 34 ","page_number":34},
  {"content":"\r\n\r\n2 . « مصادر نهج‌البلاغه » تأليف شيخ عبداللَّه نعمه ، چاپ بيروت .\r\n3 . « مدارك‌نهج‌البلاغه » تأليف شيخ‌هادىآل كاشف‌الغطاء ، چاپ نجف .\r\n4 . « مصادر نهج‌البلاغه و اسانيده » تأليف عبدالزهراء حسينى ، كه تاكنون 4 جلد از آن در عراق به‌طبع رسيده است .\r\n5 . « مصباح البلاغه ، مستدرك نهج‌البلاغه » تأليف سيدحسين ميرجهانى ( در دو جلد به سال 1388 ه در تهران چاپ شده است ) .\r\n6 . « نهج‌السعاده فى مستدرك نهج‌البلاغه » تأليف و تحقيق از شيخ محمدباقر محمودى كه شش جلد آن در عراق و بيروت چاپ شده است .\r\n7 . صحيفه علويه كه مجموعه‌اى است از دعاها و نيايش‌هاى منقول از امام ( ع ) .\r\n8 . و . . .\r\nالبته همه اين كوششها به‌نوبه خود قابل هرگونه تقدير و تقديسى است ، ولى بسيار بجا است كه بمناسبت سال امام على ( ع ) گروهى از فضلا و دانشمندان مسلط به زبان و ادبيات عربى ، هيئتى را تشكيل دهند و به‌طور دستجمعى - نه فردى - مطالب نهج‌البلاغه را به‌اضافه قسمت‌هاى عمده خطبه‌ها و كلمات منقول در مستدركات ، پس از بررسى مدارك و تحقيق كافى در سندهاى آنها ، در يك مجموعه كامل و جامع گردآورند و همه مدارك و اسناد اصلى را در پاورقيها ، يا در آخر كتاب ، نقل كنند و اگر با پذيرش كوششى بيشتر ، همه مطالب منقول از امام را ، - اعم از خطبه‌ها ، نامه‌ها ، دعاها ، كلمات قصار و غيره به ترتيب موضوعى كه پايه و اساس يك كار تحقيقى علمى است\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nجمع كنند ، مىتوان اميدوار بود كه دنيا و بشريت هر چه بيشتر و بهتر از « مجموعه كامل سخنان امام » يا « موسوعة الامام علىبن ابيطالب ( ع ) » بهره‌مند گردد .\r\n* * * تكرار مىكنيم : اين كار بايد به شكل جمعى و گروهى و پس از تحقيق و بررسى كامل اسناد و مدارك « مستدركات » عملى گردد تا ارزش يك كار تحقيقى در سطح جهانى را پيدا كرده و عملى مثبت و در خور شأن و مقام امام على ( ع ) باشد . از طرف ديگر ، اگر اين اقدام به‌طور دستجمعى انجام شود ، از خطاها و اشتباهات كارهاى فردى و اعمال سليقه‌هاى شخصى ، در امان خواهد بود و اگر كار تحقيق گروه ، در مرحله‌اى متوقف گرديد ، گروه ديگرى دنباله كار آنها را خواهند گرفت تا به نتيجه نهائى برسند .\r\nبىترديد اين اشتباه محض است كه افراد فاضل و تحصيل‌كرده‌اى كه عشق و علاقه‌اى به اين كار دارند ، به‌طور پراكنده و دور از هم ، و حتى بدون اطلاع از كيفيت كار يكديگر ، نيروهاى خود را صرف اين كار پرارزش بنمايند .\r\nيكى از عمده‌ترين عوامل موفقيت ديگران در كارهاى تحقيقى - علمى آن است كه اگر يك نفر و يا يك گروه ، تحقيقاتى را در زمينه‌اى آغاز كرده و به نقطه‌اى رساندند ، نفر دوم يا گروه بعدى علاقمند به آن رشته ، تحقيقات قبلى را از نقطه‌اى كه گروه قبلى به آن رسيده است ، آغاز مىكنند ولى متأسفانه در برخى از جوامع علمى ما ! اگر محققى بعللى نتوانست كار خود را ادامه دهد ، نفر بعدى دنباله تحقيقات او را نمىگيرد و براى آنكه « نام خود » ! را محفوظ بدارد ! ، خود شخصاً از\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمراحل نخستين تحقيق ، كار را از نوآغاز مىكند ! اين « فردگرائى » در تحقيق ، اگر در علوم مادى غرب و شرق و ميان دانشمندانشان وجود داشت - كه ندارد - ، كار آنها را مىشد به نحوى توجيه نمود ، ولى در يك كار تحقيقى - علمى و مذهبى نمىتوان آن را مورد رضاى خدا قلمداد كرد !\r\nجاى شگفتى است كه دانشمندان شرق و غرب مادى ، در تحقيقات علوم محض ، با يكديگر همكارى و همفكرى مىكنند و نتيجه پژوهشهاى خود را در اختيار يكديگر قرار مىدهند ، ولى پيشقراولان علوم اسلامى و انسانى ، كه عرصه‌هاى بكر و دست نخورده فراوانى در اختيار دارند و مىتوانند با تعاون و همكارى ، كارهاى ارزنده‌اى بر جهانيان عرضه بدارند ، حتى كوچكترين آگاهى از نوع كار و كيفيت اقدامى كه در يك زمينه واحد آغاز كرده‌اند ، ندارند و ناگهان مىبينيم كه چند نفر ، در زمان واحد به ترجمه يك اثر ، پرداخته‌اند ! در حالى كه آثار بىشمار قابل ترجمه ديگر ، همچنان در گوشه‌هاى كتابخانه‌ها خاك مىخورند ! . . .\r\nدر هر صورت : جمع‌آورى همه سخنان امام ، در مجموعه‌اى واحد ، با همكارى و همفكرى افراد علاقمند و صاحب‌نظر ، يك خدمت ارجدار و كم‌نظير خواهد بود كه بىترديد بدون پاداش دنيوى واخروى نخواهد ماند و علاوه برآن ، نشر اين مجموعه ، به‌زبانهاى زنده‌ى دنيا ، خدمت ارزنده ديگرى خواهد بود كه در واقع گام نهادن در راه گسترش انديشه و هدف امام و نشر فضيلت و حق در سراسر عالم به شمار خواهد رفت .\r\nو بدون شك اگر همين پيشنهاد ، به‌تدريج در زبان فارسى هم پياده\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nشود ، نه تنها فارسىزبانان : ايران ، پاكستان ، هند ، تاجيكستان و افغانستان ، يك « دائره‌المعارف » كامل از سخنان و تعليمات امام ( ع ) خواهند داشت ، بلكه از ترجمه‌هاى فردى و شخصى ! و احتمالًا ناقص نهج‌البلاغه هم كه هرگز در شأن مقام امام نيست ، در امان خواهند بود .\r\nتحقيق و ترجمه صحيح و كامل ، تلاش و كوششى پىگير و عشق و علاقه‌ئى خاص مىخواهد و بايد افرادى كه صلاحيت اين كار را دارند ، با اقدام جمعى خود ، از كارهاى « حرفه‌اى » و « سفارشى » ! ! در اين زمينه‌ها كه بيشتر جنبه « تجارى » دارد ، جلوگيرى به عمل آورند و اجازه ندهند كه مثلًا يك شخص ناآشنا و بيگانه با زبان عربى به ترجمهء « نهج‌البلاغه » بپردازد !\r\nاين پيشنهادى است صادقانه و مخلصانه ، در سال امام على ( ع ) براى كسانى كه مىخواهند صميمانه در راه نشر تعاليم امام ( ع ) گام بردارند و آنهائى كه به فكر ايجاد « فئوداليسم تحقيقاتى » ! و تأسيس « تراست مطبوعات مذهبى » ! هستند ، بايد بدانند با اقدام خود ، سدى در راه نشر فضيلت و حقيقت ايجاد كرده‌اند و قبل از همه ، « على » از كار آنها رضايت نخواهد داشت .\r\nسيدهادى خسروشاهى\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمقدمه 2\r\n\r\nكتاب الامام على و آية الله بروجردى\r\nپس از انتشار كتاب يك جلدى « الامام على صوت العدالة الانسانية » به زبان عربى و انعكاس وسيع نشر آن در دنياى اسلام ، و تقدير وتشكر علماى بزرگ و مراجع تقليد در ايران و عراق و لبنان از مؤلف محترم ، مرحوم آيةالله بروجردى ، - مرجع تقليد بزرگ - ، طى نامه‌اى از شادروان استاد صدر بلاغى مىخواهند كه به ترجمه اين كتاب ارزشمند بپردازند . چون ترجمه اين كتاب و توقيف تنها نسخه خطى آن توسط رژيم شاه ، خود داستانى دارد ، بىمناسبت نيست كه در مقدمه اين چاپ از ترجمه ، براى گرامى داشت ياد و خاطره نخستين مترجم آن ، مرحوم استاد سيد صدرالدين بلاغى ، اشاره به آن داشته باشيم . در اين رابطه ، نخست نامه مرحوم آيةالله بروجردى را نقل‌مىكنيم كه خطاب به آقاى بلاغى چنين مىنويسند :\r\nبسم‌الله الرحمن الرحيم\r\nبه عرض عالى مىرساند . مرقوم محترم و اصل و از محتويات آن\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمستحضر شدم . اميدوارم زحماتى كه در راه نشر معارف الهيه و تأليف كتب مفيده متحمل شده‌ايد مورد استفاده عموم و مقبول صاحب شريعت مقدسه باشد . سابقاً نسخه‌اى هم از كتب خودتان فرستاده بوديد . مقدارى از آن را ملاحظه نمودم ، گمان مىكنم براى جوانان از ذكور و اناث مفيد باشد . فعلًا نسخه‌اى كه از كتاب جرج سجعان جرداق فرستاده بوديد خود شخص مرقوم در ماه رمضان گذشته نسخه‌اى از آن كتاب به عنوان هديه براى حقير فرستاده و مكتوبى هم كه حاوى سبب تأليف كتاب و زحماتى كه متحمل شده ، نوشته بود . حقير مقدارى كه وقت مساعدت مىكرد و مطالعه كرده‌ام كتابى است مفيد و ممكن است گفته شود كه در موضوع خود عادم‌النظير است . روز عيد اضحى جماعتى از تجار طهران به وشنوه آمدند و حقير اين موضوع را مذاكره كردم . جناب عمدةالاعيان آقاى حاج حسين آقا شالچيلار اظهار ميل كرد كه اگر ترجمه شود اين كتاب به فارسى ، ما در طبع آن حاضر هستيم . لذا گمان مىكنم مقتضى است يا خود جناب مستطاب عالى ياديگرى را وادار نماييد كه ترجمه شود . پس از ترجمه وسائل طبع آن از اين طريق و يا غير اين طريق فراهم خواهد شد . اميدوارم خداوند عزّ شانه موجبات آسايش جناب مستطاب عالى را فراهم فرمايد . مرجو آنكه در مواقع توجه حقير را فراموش نفرماييد .\r\nو السلام عليكم و رحمة الله و بركاته 18 محرم 1376 ،\r\nحسين الطباطبايى » .\r\n. . . استاد صدر بلاغى به نگارنده مىگفت من در واقع به دستور آيةالله بروجردى به ترجمهء كتاب پرداختم و قسمت عمده آن را هم آماده كرده بودم كه رژيم ضد فرهنگ ، از آن آگاه شد و روزى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمتن نامهء مرحوم آيت‌اللَّه العظمى بروجردى درمورد كتاب امام على ( ع )\r\nنمايش تصوير\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمتن نامهء مرحوم آيةاللَّه العظمى بروجردى ( ادامه )\r\nنمايش تصوير\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمأمورى به منزل من آمد و همراه ترجمه كتاب ، ما را با خود برد !\r\n. . . چگونگى ماجرا را بهتر است نخست از زبان همان مأمور رژيم كه سرهنگ عيسى پژمان نام داشت و خاطرات خود را دو سال پيش در پاريس منتشر ساخته است ، بخوانيم . . . البته من فتوكپى مطلب مربوط به ايشان را به استاد صدر بلاغى فرستادم . پس از مطالعه ، تلفنى به من گفتند : مطالب تقريباً درست است . همانطور كه اتفاق افتاده نوشته است ، اما به اين نكته اشاره نكرده است كه كتاب را پس از ترجمه كامل از من گرفتند تا همراه اجازه چاپ ! به من پس بدهند ! ولى اصل ترجمه مرا هم پس ندادند .\r\nاينك نخست ، نوشتهء سرهنگ پژمان را مىآوريم و سپس خلاصه‌اى از آخرين گفتگوى خود با استاد صدر بلاغى را در اين زمينه نقل مىكنيم :\r\nبازجويى از آيت اللَّه صدربلاغى شيرازى\r\nدر دوران خدمتم عادت بر اين داشتم كه زودتر از وقت معينه در سر خدمت حاضر و ديرتر از همه دست از كار بكشم . خدمت فرماندارى نظامى دو سره از 8 صبح الى 12 و از 2 بعد از ظهر الى ساعت 7 بعدازظهر بود . اغلب به عناوين مختلف : انجام مأموريت ، بازجويى از زندانيان در زندانهاى فرماندارى نظامى ، ملاقات با مأمورين و عوامل نفوذى و غيره ، افسران يا اصولًا به اداره نمىآمدند يا وسط كار مىرفتند . اكثراً تنها كسى كه تا آخرين لحظه در پشت ميزش نشسته بود ، من بودم . . . روزى ركن 2 ستاد فرماندارى نظامى خالى از اغيار و خودى بود و ساعت حدود 7 بعدازظهر موقعى كه من خود را جمع و جور مىكردم كه محل خدمت را ترك كنم ، تلفن زنگ زد . خود را\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمعرفى و در انتظار ارجاع امر شدم . طرف مخاطب گفت : پژمان ؟ من بختيارم ! و بلافاصله گفت : امجدى هست ؟ گفتم خير ، هيچ كس نيست ، همه رفته‌اند . گفت فوراً بيا دفتر من . به فوريت به دفتر آجودانش كه آن روز سرگرد باقرزاده بود وارد و گفتم كه تيسمار تلفنى من را احضار كرده است . خاطرنشان مىسازم كه بختيار دو آجودان داشت به نام سرگرد صمصام و ديگرى سرگرد باقرزاده كه به نوبت يك روز در ميان كار مىكردند . گاهى هم اتفاق مىافتاد كه هر دو بودند . باقرزاده اجازه ورود داد . من وارد اطاق سرتيپ بختيار شدم ، گفت : موضوعى است كه سابقه را در اختيارت مىگذارم . مىخواهم از همين ساعت تا هر ساعتى از شب و حتى تا فردا صبح هم طول بكشد ، روى آن اقدام بكنى و نتيجه را هم در هر ساعتى از شب به من تلفن كنى . يك برگ كاغذ به من داد كه نامه‌اى بود از يكى از دوستانش كه از لبنان براى او فرستاده شده بود .\r\nنامه راجع به موضوع كتابى بود از سخنان على عليه السلام كه نويسنده لبنانى استفاده كرده و جنبه‌هاى چپ گرايى و سيستم سوسياليزم را با آن تطبيق داده بود و تذكر داده بود كه يك جلد آن را نويسنده كه اسمش را فراموش كرده‌ام ، مستقيماً براى صدر بلاغى فرستاده كه به فارسى ترجمه كند و به صورتى منتشر كنند . زيرنامه نوشته بود ، مراتب از شرف عرض پيشگاه شاهنشاه گذشت . فرمودند فوراً و دقيقاً تحقيق و نتيجه را به عرض ما برسانيد . به تاريخ همان روز .\r\nبختيار گفت : متوجه مطلب شدى ؟ گفتم : بلى . گفت : به دايره اجرائيات مراجعه كن . بدون ذكر هدف يك جيپ در اختيار بگير . آدرس منزل صدربلاغى را به هر طريق كه هست پيدا كن . او را با كتاب\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو ترجمه و هرچه مربوط به آن است دستگير و بازداشت كن . لزومى ندارد به زندان ببرى . بياور اطاق خودتان ، دقيقاً بازجويى و نتيجه را به من تلفنى خبر بده . يادآور شد به هيچ عنوان نمىخواهم احد ديگرى از اين موضوع آگاهى پيدا كند . و نام رئيس ستاد و رئيس ركن 2 را برد .\r\nپسر صدربلاغى را در زمانى كه در شيراز بودم ، مىشناختم . آن وقت مثل اينكه مشغول تحصيل در پزشكى ارتش بود و يكى از دوستان او كه در دانشكده افسرى بود و در زمان خدمت در شيراز كه من رئيس دبيرستان نظام بودم شاگرد من بود . به او تلفن كردم و تلفن پسر صدربلاغى را از او گرفت . به منزلش تلفن كردم . خود آيت‌اللَّه صدربلاغى گوشى را برداشت . گفتم فلانى هستم از شيراز نامه‌اى دارم كه مىخواهم خدمت برسم ! گفتند : مبارك است ، اهلًا و سهلًا .\r\nآدرس دقيق را به من داد و بيش از يك ربع ساعت طول نكشيد كه در اطاقش كه دور تا دور مملو از كتاب و تعدادى هم روى زمين چيده شده بود ، اورا ملاقات كردم . زير چشمى ديدم همان كتاب مورد نظر در كنارش باز است و نوشته‌هاى او كه ترجمه از كتاب بود ، در كنار ديگرش ! آشنايى خودم را با پسرش بيان كردم . موضوع و مطلب را بدون هيچگونه حشو و زوايدى به او گفتم . جواب داد : در اختيار شما هستم .\r\nكتاب و ترجمه‌ها را جمع كردم و در كيفى گذاشتم و راه افتاديم . جيپ ارتشى را در يكى از كوچه‌هاى نزديك منزلش نگهداشته بودم . به‌اتفاق به طرف جيپ رفته هر دو سوار شديم و به طرف فرماندارى نظامى رانديم . به اطاقم هدايتش كردم . با اجازهء او پشت ميز قرار گرفتم . گفت : استغفراللَّه !\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nروحانى قدكوتاه ، لاغراندام ، با ريش فلفل نمكى ، چشمانى سياه ، عمامه‌اى سياه نشانه از خانواده سادات بر سر ، عبايى قهوه‌اى خوش رنگ نايينى بر دوش و لباس و يقه پيراهن و جوراب همه تميز و مرتب بود . خيلى شمرده و با صرف لغات مؤدبانه‌اى صحبت مىكرد . به محض قرار گرفتن در پشت ميزم اظهار تأسف كردم كه اداره تعطيل است و آبدارخانه هم بسته كه دستور چاى بدهم . گفت : زياد به چاى آن هم از ساعات 5 ، 6 بعدازظهر به بعد علاقه‌مند نيستم ، ولى آيا مىتوانم سيگار بكشم ؟ من هم همان كلمه او را تكرار كردم : استغفراللَّه . اول به من تعارف كرد . گفتم اصولًا نه چاى و نه قهوه مىخورم و نه سيگار مىكشم ، گفت : مىگويند كشيدن سيگار آن هم كم ، براى رفع غم و غصه بىضرر نيست ! گفتم هر دو زيان‌بخش است همان‌طور كه گفتيد هم سيگار و هم غم و غصه . ولى مگر شما غم و غصه‌اى هم داريد ؟ گفت : زندگى در اين جهان براى ما مشقت و رنج و غم و غصه است ، زندگى حقيقى و واقعى ما در آن دنياست . فهميدم از عرفاست ؟ ! سيگارش تمام شده بود و من هم آماده سؤال و جواب . . . پس از دو ساعت بازجويى دقيق و حتى ترجمه آيات يا جملاتى كه هنوز ترجمه نكرده بود براى من تشريح و در نهايت صداقت همه‌چيز را بيان داشت .\r\nحدود ساعت 11 شب بود كه كارم خاتمه پيدا كرده و اصولًا مىبايد به زندان مىبردم و تحويلش مىدادم و مراتب را هم تلفنى به سرتيپ تيمور بختيار گزارش مىدادم . اين كار را نكردم . تلفن را برداشتم و به منزل بختيار تلفن كردم . بختيار گوشى را برداشت و گفت : ها پژمان چه مىكنى ؟ جريان را به اطلاعش رساندم . نظرم را\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nخواست . گفتم : ترخيص و رساندن به منزلش تا فردا صبح به محض ورود شما به دفتر ، گزارش آن را تقديم خواهم كرد . گفت : موافقم . ولى امشب را نگهش داريد تا ببينم فردا چه مىتوانم بكنم . متوجه شدم كه بايد به عرض برساند و كسب دستور از پادشاه ايران بكند . گفتم : مرد روحانى بسيار محترم و دانشمندى است . نگهدارى او را در همين ستاد پيشنهاد مىكنم . گفت : آنجا كه وسائل خواب ندارد ؟ گفتم : موافقت كنيد ، من ترتيب اين كار را مىدهم . گفت : بسيار خوب .\r\nبه آقاى صدر بلاغى گفتم : يادداشتى بنويسيد خطاب به خانواده كه يك دست رختخواب به حامل ورقه بدهند و اگر لباس خواب ، جا نماز و هر چيز ديگر كه تا فردا مورد نياز است ، بدهند راننده بياورد و اطمينان بدهيد كه جاى هيچگونه نگرانى نيست و فردا به منزل مراجعت مىكنيد . توصيه كنيد كه موضوع به هيچ‌كس گفته نشود . به همين طريق عمل كرد . يك ميز بزرگ وسط اطاق بود ؛ مثل ميز كميسيون . گفتم : روى اين ميز رختخواب را براى شما پهن خواهند كرد و فكر كنيد امشب را در منزل من مهمان و به علت نواقص وسائل و امكانات دچار زحمت شده‌ايد . باز هم تكرار كرد : استغفراللَّه . من مشقات و ناراحتىهاى زيادى در طول عمرم كشيدام و به ناراحتى و عذاب خو گرفته‌ام . جاى بسيار خوب و راحتى است و هيچ نگرانى ندارم . تلفن منزلش را گرفتم . گوشى را به او دادم كه با همسرش صحبت كند . خيلى متين و شمرده عين متن نامه‌اى را كه نوشته و داده بود به راننده كه ببرد منزلش ، به همسرش گفت . يك كلمه بيشتر از آن نگفت . از او خداحافظى كرد و به منزل رفتم و ساعت 6 صبح برگشتم . گزارش مفصل مرتبى تهيه و آماده كردم . به آجودان بختيار تلفن كردم و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nگفتم كه تيمسار با من كار فورى و ضرورى دارند . به محض ورود به دفترشان فوراً به من تلفن بفرماييد . از همان ساعتى كه وارد اطاقم شدم ديدم آيت‌اللَّه بيدار است و نماز مىخواند . تلفن زنگ زد . گوشى را برداشتم . صمصام گفت : فرمودند بياييد ! رفتم . پس از اداى احترام ، گزارشى كه طى چهار صفحه بزرگ بود همه را به دقت خواند . گفت بسيار خوب است . كتاب و ترجمه هم كه ضميمه بود ، نگاهى به آنها انداخت و چند سطر از مقدمه را كه به عربى بود ، خواند . تا آن وقت نمىدانستم ، بعداً فهميدم تحصيلات دوره دوم متوسطه را در لبنان گذرانده و با عربى آشنايى دارد .\r\nبعد گفت : پهلوى خودت نگهشدار تا بعد دستور بدهم . نزديك يك بعدازظهر بود كه تلفن صدا كرد . باز هم صمصام بود . گفت : بيائيد خدمتشان ! رفتم . مثل اينكه تازه از شرفيابى برگشته بود ، زيرا در يك كارتن آبى پرونده‌ها را زير و رو مىكرد كه پرونده آيت‌اللَّه را پيدا كند . گفت : مرخصش كنيد . از او تعهد بگيريد كه در طول مدت ترجمه حق ندارد رونوشت به كسى بدهد . بعد از ترجمه كامل به شما خبر بدهد تا دستور بدهم چه بايد بكند . پرونده را من خودم نگه مىدارم ولى كتاب و ترجمه را ببريد به او تحويل بدهيد . به اطاق آمدم . تعهد را به همان صورت گرفتم و بردم به بختيار دادم كه روى پرونده بگذارد . آيت‌اللَّه را سوار جيپ كرده و به در منزلش رساندم » . « 1 »\r\n* * * . . . من فتوكپى اين نوشته را همراه نامه‌اى خدمت استاد صدربلاغى\r\n\r\n\r\n","description":"","footnote":"\r\n( 1 ) اسرار قتل و زندگى سپهبد تيمور بختيار / تأليف سرهنگ پژمان ، چاپ دوم ، پاريس 1370 ، صفحه 52 تا 59\r\n","page_name":" 48 ","page_number":48},
  {"content":"\r\n\r\nفرستادم ، تا اگر مطلبى گفتنى باشد ، بنويسند و ما آن را در فصلنامه « تاريخ و فرهنگ معاصر » ، به عنوان « تصحيح تاريخ » منتشر سازيم ، ولى استاد بلاغى ، طى نامه‌اى به اينجانب چنين نوشت :\r\nبه نام خدا\r\nدوست دانشمند بسيار عزيز و شريفم جناب حجةالاسلام و المسلمين آقاى خسروشاهى ( دام بقائه و عزه ) نامهء مهرآميز آن جناب چند روز قبل وصول يافت .\r\nاز توجه و تفقدى كه نسبت به اين ارادتمند بذل فرموده‌ايد بسيار سپاسگزارم . اما در خصوص ماجراى كتاب الامام على ( ع ) بايد به عرض برسانم كه شرائط حال و مزاج بنده آمادگى براى انشاء مطالبى راجع به آن كتاب ندارد ، ولى همانطور كه در مذاكرات تلفنى معروض داشتم هرگاه سؤالاتى به صورت مصاحبه پيرامون آن كتاب طرح شود ، شايد بتوانم اطلاعات خود را در جواب بيان كنم .\r\nضمناً نامه‌اى هم كه حضرت آيةاللَّه‌العظمى بروجردى قدس سره در اين باره براى بنده فرستاده‌اند موجود است ، و هرگاه مطالب آن منتشر شود ، كمك مؤثرى به روشن شدن وضعيت خواهد كرد .\r\nدر پايان سلامت و توفيق آن جناب را در نشر حقايق از خداى كريم مسئلت دارم ، و به ديدار آن بزرگوار بسيار مشتاقم .\r\nوالسلام عليكم و رحمةاللَّه و بركاته\r\nارادتمند صدربلاغى 20 ديماه 72\r\n. . . و همين نامه ، مرا واداشت كه به ديدار استاد صدربلاغى بروم و تجديد عهدى بكنم و گفتگوى كوتاهى با استاد بلاغى داشته باشم و البته ادامه آن را به وقت ديگر موكول كرديم كه متأسفانه ، ادامه آن\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمتن نامهء استاد صدربلاغى . . .\r\nنمايش تصوير\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمقدور نشد و استاد بلاغى درگذشت . . . اما آنچه كه در نخستين گفتگوى كوتاه مطرح شد و پاسخهاى ايشان ، چنين است :\r\nماجراى ترجمه كتاب از زبان استاد صدر بلاغى\r\n* استاد چطور شد كه شما به فكر ترجمه كتاب امام على ( ع ) افتاديد ؟\r\n- « من نسخه‌اى از كتاب را خدمت آيةاللَّه بروجردى فرستادم . ايشان خيلى به من لطف داشتند و اظهار محبت و علاقه مىفرمودند . از لحن مرقومه‌هاى ايشان ميزان لطفشان هم روشن مىشود و به هر حال نامه ايشان كه رسيد ، من احساس كردم كه علاقه دارند كتاب ترجمه شود و من كار ترجمه را آغاز كردم . . . بعد از مدتى در بعضى از محافل صحبت از كتاب شد . بعضىها انتقاد مىكردند كه مؤلف يك اشتراكى است و افكار كمونيستى دارد ! من دفاع كردم و گفتم كه به امر آيةاللَّه بروجردى مشغول ترجمه آن هستم و افزودم كه اين چنين برداشت منطقى و صحيح از ديدگاههاى اجتماعى - اقتصادى امام على عليه السلام ، توسط يك مسيحى واقعاً موجب افتخار است و كتاب به قول آيةاللَّه بروجردى بىنظير و يا عادم النظير است . . . ولى چيزى نگذشت كه معلوم شد شياطين كار خود را كرده‌اند . . .\r\nالبته از سوى ديگر ، آنها چون مىدانستند كه آيةاللَّه بروجردى علاقه دارند كتاب ترجمه شود ، به يكى از شخصيت‌هاى علمى محترم پيشنهاد كردند كه براى جلب رضايت آقا ، كتاب را ترجمه كند و متأسفانه او هم غافل از توطئه پشت پرده ، در دام افتاد و كتاب را ترجمه كرد و بعد اضافاتى مثلًا در صفات ملوك عادل ! ! بر ترجمه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nكتاب افزود كه هم تحريف حقيقت بود ، هم تحريف تاريخ و هم تحريف ماهيت و هدف كتاب » !\r\n* خوب ، استاد ماجراى دستگيرى شما و توقيف كتاب و تعهدى كه از شما گرفتند چگونه بود ؟\r\n« . . . در مورد گرفتارى هم ، درواقع مطلب همان‌طور است كه سرهنگ پژمان نوشته است . روزى يك نفر به من تلفن زد كه از دوستان فرزندم بوده و مىخواهد مرا ببيند ! ما هم گفتيم درب خانه ما باز است اهلًا و سهلًا . . . وقتى او آمد ، خود را سروان يا سرگرد معرفى كرد و ما هم چيزى نگفتيم . او آمد و نشست و مأموريت خود را بيان كرد و گفت كه بدون سر و صدا بايد برويم ! و بعد كتاب و ترجمه را كه در روى ميز من بود ، برداشت و در كيف خود جاى داد و ما را هم با خود برد ، توكل بر خدا كرديم و راه افتاديم . ما را به ساختمانى برد و نشستيم به گفتگو . . .\r\nالبته من نمىدانستم كه محل بازجويى من كجاست ؟ احترام ظاهر را حفظ كرد و آدم مؤدبى بود ، اما معلوم نبود كه اگر دستور ديگرى از بالا مىرسيد ، وضع چگونه مىشد و ادب و احترام كجا مىرفت ؟\r\nبازجويى كه تمام شد ، ما را ول نكردند و شب نگه داشتند و همانجا خوابيدم . البته گاهى هم با او شوخى مىكردم ، مثلًا مىگفتم : دماغ شما چطوره ؟ چاق است ! يامىگفتيم : يك سيگارى بكشيد بىضرر نيست ! . . . از اين شوخىهاى عادى خودمان ، تا خيال نكند كه حالا ما ترسيده‌ايم يا چيز ديگر !\r\nاما اينكه او مىگويد ما عارف بوديم . . . البته ادعايى نداشتيم و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nخود را هم عارف نمىدانيم ، ولى اغلب اينها از بس با خودشان بيگانه‌اند و از رؤسايشان تبختر و پز ديده‌اند ، وقتى با يك طلبه‌ى لاقيابى مثل من روبه‌رو مىشوند و دو كلمه هم حرف حق مىشنوند ، روحشان تكانى مىخورد و ياد عارف و عرفان مىافتند .\r\nدر مورد مطالب آخر البته من يادم نمىآيد كه تعهدى سپرده باشم ، ولى گفتند كه شما ترجمه كتاب را تمام كنيد و به ما بدهيد تا ما زودتر اجازهء نشر آن را از اداره فرهنگ بگيريم چون با جوّى كه درباره كتاب درست شده است ، به شما اجازه نشر نخواهند داد ، بعد كه ترجمه تمام شد ، آن را از من گرفتند تا پس از يك هفته تحويل دهند ! مدتى گذشت و خبرى نشد . سرانجام من زنگ زدم كه آقا كتاب چى شد ؟ اجازه چطور شد ؟ پاسخ دادند كه بررسى تمام نشده ، هر وقت تمام شد خودمان خبر مىدهيم ! . . . و هيچ‌وقت هم البته خبر ندادند و من هم علاقه نداشتم كه با اينها تماس بگيرم و به هر حال اصل ترجمه ما از بين رفت و يا اينكه در پرونده من در اسناد ساواك موجود است و اگر زحمتى نيست و مقدورتان هست از اين آقايان بپرسيد ، اگر ترجمه آنجا باشد به ما پس بدهند ، يك مرورى بكنيم و چاپ شود . چون ترجمه به دستور آيةاللَّه بروجردى بود و من هم خيلى دقت كردم كه خوب ترجمه شود و توضيحات لازمى را در پاره‌اى موارد ، در پاورقيها به‌طور مشروح طبق نظر مرحوم آقا ، بر آن افزودم . ( اين موضوع را در نامه دوم اشاره فرمودند كه من عين‌نامه را به شما مىدهم ) متأسفانه غفلت شد و نسخه‌اى فتوكپى از كتاب برنداشتيم و به هر حال به ظاهر زحمت ما هدر رفت ، اما شما بعداً با ترجمه هر پنج جلد كتاب جرداق ، در واقع خدمت را تمام و كمال انجام داديد و من خيلى خوشحال شدم . خداوند به شما پاداش دهد . »\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nنمايش تصوير\r\nبسم‌الله الرحمن الرحيم\r\nبه‌عرض مىرساند مرقوم شريف كه حاكى از صحّت مزاج عالى بود و اصل گرديد . شرحى راجع به ترجمه كتاب الامام على عليه السلام مرقوم داشته بوديد مستحضر شدم . موقعى كه اين كتاب را براى حقير فرستاده بودند فىالجمله مراجعه كردم و لكن مجال نداشتم كه كاملًا آن را مطالعه بنمايم . به جناب مستطاب ثقةالاسلام آقاى آقا لطف‌اللَّه صافى « 1 » دادم كه به دقت مطالعه نمايند و نتيجه را به حقير بگويند . ايشان بعد از مطالعه مواردى را يادداشت نموده و به حقير دادند كه سواد آن لفاً ارسال است ملاحظه فرمائيد .\r\nو البته خود جنابعالى هم در مطالعه و مراجعه به اين موارد و غير اين موارد توجه داشته‌ايد . چنانچه در پاورقى توضيحات كامله راجع به اين مطالب داده شود خوب است .\r\nدوام تاييدات جناب مستطابعالى را مسئلت مىنمايد . و ملتمس دعا هستم .\r\nوالسلام عليكم و رحمةاللَّه و بركاته\r\n24 جمادى الثانيه 1376\r\n( محل مهر ) حسين الطباطبايى\r\nنامه دوم آيةالله بروجردى ، در لزوم توضيحات . . .\r\n\r\n\r\n","description":"","footnote":"\r\n( 1 ) حضرت آيةالله صافى گلپايگانى هم‌اكنون يكى از مراجع مورد احترام در حوزه علميه قم مىباشند\r\n","page_name":" 54 ","page_number":54},
  {"content":"\r\n\r\nنمايش تصوير\r\nدستخط اصلى آيةاللَّه بروجردى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n* به نظر شما چرا چنين كردند ؟ آيا واقعاً يك كتاب براى رژيم اينقدر خطرناك بود كه خود شاه رسماً در امر آن دخالت كند ؟\r\n- « ببينيد رژيم شاه فرهنگ‌شناس نبود و اصولًا هر نظام استبدادى - سلطنتى ، به تعبير قرآن مجيد اهل فساد است نه اهل صلاح و اصلاح . فرض كنيم كه محتواى كتاب ، گرايش سوسياليستى هم داشت ؟ به نظر من حق آن بود كه براى روشن شدن انديشه‌ها ، آن را منتشر سازيم . . . اينها از اين كتاب جلوگيرى كردند و نسخه ترجمه مرا دزديدند ، اما كتابهاى لنين ، ماركس و مائو در خارج چاپ مىشد و به طور رايگان در اختيار جوانان ما قرار مىگرفت و به هر حال در قرن بيستم و در آستانهء تمدن بزرگ ! ضبط و توقيف يك كتاب ، واقعاً نشان‌دهنده اوج حماقت و ضدفرهنگ بودن يك رژيم بود . . . »\r\n* * * . . . بدين‌تريب متأسفانه تنها نسخه ترجمه شده از كتاب يك جلدى الامام على ( ع ) ، كه با تأييد و توصيه مرحوم آيةاللَّه بروجردى انجام يافته بود ، و طبق نظريه ايشان ، توضيحاتى نيز در موارد لازم ، در پاورقيها ، بر آن افزوده شده بود ، مفقود گرديد . . . اما ترجمه كتاب متوقف نشد و به يارى خدا اينجانب هر پنج جلد الامام على را ، كه درواقع متن كامل و مشروح كتاب بود ، ترجمه كردم كه به ضميمه توضيحات و پاورقيها ، در موارد و مورد نياز ، بارها در قم و تهران چاپ و در سراسر ايران منتشر شده است .\r\nخداوند استاد صدربلاغى را غريق رحمت سازد و ما را توفيق خدمت عنايت فرمايد .\r\nتهران - 1373\r\nسيدهادى خسروشاهى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمقدمه 3\r\n\r\nدربارهء كتاب . . .\r\nدر ايران هم ، مانند ديگر كشورهاى اسلامى ، كمتر كسى است كه نام « جرج جرداق » و كتاب ارزشمند او : الامام على ، صوت‌العدالة الانسانية را نشنيده باشد . « جرج جرداق » قبل از انتشار اين كتاب پرارج ، شايد در خارج از « لبنان » و بخشى ديگر از جهان عرب معروفيت و شهرتى نداشت ، ولى با چاپ و انتشار خلاصه مباحث پنج جلد كتاب خود ، در يك مجلد ، شهرت جهانى يافت و نامه‌هايى كه از سراسر جهان از جمله : ايران ، مصر ، سوريه ، عراق ، پاكستان ، هند ، لبنان ، اروپا ، آمريكا و . . . بر او رسيد و تقريض‌هايى كه دانشمندان اسلامى و شخصيت‌هاى بزرگ علمى - فرهنگى بر كتاب او نوشتند ، همگى شاهد زنده‌اى بر اشتهار مؤلف و ارزش والاى كتاب وى به‌شمار مىروند .\r\n. . . انتشار كتاب الامام على صوت‌العدالة الانسانية موجى از تقدير و تشويق ، تعريف و تمجيد را نسبت به مؤلف و مباحث مطرح‌شده در كتاب ، در جهان برانگيخت و كتاب بلافاصله به زبان‌هاى گوناگون از جمله : فارسى ، انگليسى ، اردو و . . . ترجمه و منتشر گرديد .\r\nكتابى را كه « جرج جرداق » در مرتبهء نخست منتشر نمود ، خلاصه‌اى از مجموعهء پنج‌جلدى كتاب بزرگ وى دربارهء شخصيت\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nجهانى و عظمت افكار انسانى و چگونگى ديدگاه‌هاى امام على دربارهء عدالت اجتماعى و اقتصادى و روش آزادگى در حكومت و رفتار با مردم بود و چون آن كتاب با تقدير ، تحسين و استقبال بىسابقه دانشمندان و مردم جهان روبرو شد ، مؤلف ، متن اصلى كتاب را در 5 جلد بزرگ و در بيش از 1300 صفحه با عناوين ذيل ، منتشر ساخت :\r\n1 . على و حقوق بشر .\r\n2 . على و انقلاب فرانسه .\r\n3 . على و سقراط .\r\n4 . على و عصر او .\r\n5 . على و قوميت عربى .\r\nو هريك از اين مجلدات ، داراى مباحث ژرف و ارزنده‌اى است كه بىشك در يك مقدمهء كوتاه نمىتوان دربارهء آن‌ها بحث كرد و به همين دليل ، به‌نظر من ارزش و اهميت اين كتاب ، تنها به هنگامى روشن مىشود كه از آغاز جلد اول تا پايان جلد پنجم آن ، دقيقاً مورد مطالعه قرار گيرد .\r\n* * * البته در عصر ما نويسندگان مسيحى شرقى و يا مستشرقين غربى بسيارى دربارهء زندگى و افكار امام علىبن ابيطالب ( ع ) به بحث و تحقيق پرداخته‌اند كه به‌عنوان مثال مىتوان از يك مسيحى لبنانى ديگر ، به‌نام « بولس سلامه » نام برد كه چندسال پيش قصيده مفصلى تحت عنوان « على والحسين » ، بعد قصيدهء مفصل‌ترى در 3500 بيت ، در يك كتاب 300 صفحه‌اى به‌نام « عيدالغدير : اول ملحمة عربية » منتشر ساخت كه موجب استقبال و تقدير و تحسين بزرگان علماء\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nشيعه از قبيل مرحوم آيت‌الله « سيد شرف‌الدين » « 1 » قرار گرفت و مؤلف تقريض‌هاى بىشمارى از اطراف و اكناف عالم اسلامى دريافت نمود . . .\r\nاما اگر بخواهيم منصفانه داورى كنيم و درباره كتاب و فكر بلند « جرج جرداق » سخنى بگوئيم ، بايست صادقانه بپذيريم كه در اين زمينه ، هيچ‌يك از نويسندگان مسيحى شرق و يا مستشرقين غرب ، نتوانسته‌اند كه به پايه « جرج جرداق » برسند .\r\nبدرستى كه اين سخن مرحوم آيت‌الله شرف‌الدين « 2 » عين حقيقت است : يا جرداق ؟ ان شئت ان نقول فى عبقريتك و فى سفرك‌القيم الخالد ، كلمة ، فيجب ان تعيرنا بيانك و بنانك !\r\nو با صرف‌نظر از « بولس سلامه » ، چنان كه اشاره شد ، مىتوان گفت كه هيچ پژوهشگر يا نويسندهء ديگرى تا به امروز نتوانسته بود مانند « جرج جرداق » شخصيت عظيم و جهانى رهبر بزرگ شيعيان ، امام علىبن ابيطالب ( ع ) و انديشه‌هاى والاى اجتماعى ، سياسى و اقتصادى آن حضرت را مورد تجزيه و تحليل دقيق و عميق قرار دهد .\r\n\r\n\r\n","description":"","footnote":"\r\n( 1 ) مرحوم « شرف‌الدين » نامه‌اى را كه بر « بولس سلامه » نوشته‌اند ، اين‌طور شروع مىكنند :\r\n« تو ! اى بولس صلح و خير ، و اى متمسك به لواء نبوت و امامت . اى جوان صلح و صفاى مسيح ، و قهرمان شجاعت محمد ( ص ) و اى عزاخوان شهيدان : على و حسين ( ع ) ، به‌خدا كه حبيب قلب و نور چشم من هستى . » ( رجوع شود به مقدمه كتاب : عيدالغدير تاليف « بولس سلامه » صفحه 13 ، چاپ لبنان )\r\n( 2 ) مرحوم آيةاللَّه شرف‌الدين در نامه‌اى ديگر كه به « جرج جرداق » فرستاده‌اند ، مىنويسند :\r\n« . . ان شئتم ان اقول فى عبقريتكم كلمة فأعيرونى بيانكم » - اگر بخواهيد درباره عظمت شخصيت شما كلمه‌اى بگويم ، بايد بيان خود را به من امانت بدهيد ! . . . » ( رجوع شود به ج 5 « الامام على : على و القومية العربية » بخش پايانى ، چاپ بيروت ، صفحه 1244 )\r\n","page_name":" 59 ","page_number":59},
  {"content":"\r\n\r\nبررسى و مطالعه كامل كتاب ، و دقت در تقريض‌هاى بىشمارى كه از شخصيت‌هاى بزرگ و صاحب‌نظر اسلامى و غيراسلامى ، بر مؤلف رسيده ، و قسمت‌هايى از 30 نمونهء آنها در پايان جلد پنجم كتاب ، تحت عنوان : « قالوا فى هذاالكتاب » درج شده است ، كمك شايانى بر صحت ادعاى ما و بر درك عظمت كتاب و فكر باز و نكته‌سنج مؤلف آن ، خواهد نمود .\r\nنكته‌اى كه بلندى فكر و تواضع كم‌نظير « جرج جرداق » را نشان مىدهد ، اين است كه وى با وجود اين همه كوششى كه در تهيه و تأليف اين كتاب و در مراجعه به مدارك و مأخذ اصيل اسلامى نموده است ، در يكى از نامه‌هاى خود ، به نگارنده ، مىنويسد كه او هرگز نتوانسته است بر وظيفه خود در قبال عظمت علىبن ابيطالب ( ع ) و معرفى آن حضرت به جهانيان ، آن‌طور كه بايد ، عمل نمايد :\r\n« من اعتراف مىكنم كه در تجزيه و تحليل عظمت و معرفى شخصيت علىبن ابيطالب هنوز قصور دارم زيرا يك نويسنده ، هراندازه هم كه كوشش نمايد و زحمت بكشد و به هرمقدار كه در كار خود توانا باشد ، نمىتواند تحقيق كاملى دربارهء شخصيت يك انسان عادى به‌عمل آورد ، تا چه رسد كه اين انسان ، علىبن ابيطالب باشد » .\r\nدر اين مقدمهء كوتاه ، پيش از آنكه به نقل كامل اين نامهء « جرج جرداق » بپردازيم ، بىمناسبت نخواهد بود كه به چند نامه ، كه از سوى شخصيت‌هاى بزرگ و مراجع عالىقدر جهان تشيع ، براى تقدير از « جرج جرداق » نوشته شده است ، اشاره‌اى داشته باشيم :\r\nعلامه بزرگوار « سيد موسى آل بحرالعلوم » در نامه‌اى كه به امر آيت‌اللَّه بروجردى براى مؤلف فرستاده است ، مىنويسد :\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n« وقتىكه در قم - ايران ، به‌زيارت‌حضرت آيت‌اللَّه بروجردى مشرف شدم ، اولين سؤالى كه از من كردند ، راجع به كتاب : صوت‌العدالة الانسانية بود .\r\nمن تحسين و تقدير بىنهايت ايشان را نسبت به اين كتاب ، تاكنون درباره هيچ كتاب ديگرى نشنيده بودم . و در همين خصوص ايشان به من امر نمودند كه تمجيد و تقديرشان را ، به مناسبت استنتاج صحيح شما از تاريخ زندگى امام و توضيح چگونگى انديشه آن حضرت ، علاوه بر زيبايى اسلوب و روش نگارش ، به شما ابلاغ كنم . و اگر دست حضرت معظم‌له ارتعاش نداشت ، بسيار مايل بودند كه نامه‌اى با خط خود ، براى شما مرقوم دارند .\r\nمن بعد از مطالعهء اين كتاب شريف ، شما را يك فرد محقق ، خبير ، منصف ، و باشهامت ديدم . . . و بسيار موجب خوشوقتى است كه عصر آزادى و دورهء تحقيق و بررسى حقايق ثابت و استوار و كشف گنج‌هاى نهان و آثار پرقيمت و گرانبها - از ارزش‌هاى مردان و نمونه‌هاى عالى اخلاق انسانى - فرا رسيده و از دانشمندان ، هركسى به اندازه قدرت و همت خود ، در اين راه موفقيت‌هايى كسب كرده‌اند ، ولى بهرهء شما در اين ميدان ، بيشتر و هدف شما ، عالىتر از همه بوده است .\r\nمن ، و به پشتيبانى من همهء دانشجويان و طلاب علوم ، و عده بسيارى از متفكرين ، چه در اينجا - لبنان - و چه در عراق و ايران ، كمال تقدير و تحسين را نسبت به كتاب پرارج شما داريم و اميدواريم كه در آينده ، امكانات بيشترى براى نسل‌هاى بعدى فراهم شود كه پرده‌ها را از روى حقايق كنار بزنند !\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nو در هرحال ، فضيلت سبقت در دقيق‌ترين و شريف‌ترين ميدان‌هاى زندگى ، از آن شما است ، و اميد است كه همهء نويسندگان بر روش شما ، راه را بپيمايند » « 1 » .\r\nمرحوم آيت‌اللَّه سيدمحسن حكيم نيز در نامه‌اى كه از « نجف‌الاشرف » - عراق - بر مؤلف فرستاده‌اند ، مىنويسند : « . . . اين كتاب از جهاتى مرا وادار به تعجب و تحسين نمود . ولى به‌نظر من مهمترين و دقيق‌ترين آن جهات ، جنبهء مراعات عدل و انصاف است كه سراسر كتاب را فرا گرفته است .\r\nو شايد مؤلف آن وقتى دربارهء شخصيت امام على ( ع ) به تجزيه و تحليل پرداخته ، خود نيز تحت تأثير صداى عدالت انسانى قرار گرفته و اين روح عالى انسانى ، بر خود او هم غلبه كرده است .\r\nمن اين زحمت و كوشش و اين اثر نفيس شما را به ديدهء عظمت مىنگرم ، و بر همگان توصيه مىكنم كه اين كتاب را در پرتو عقل و فطرت بررسى كنند تا حقيقت را از « صداى عدالت انسانى » بشنوند و با اين روح عالى تربيت شوند » . « 2 »\r\n* * * استاد شيخ محمد جواد مغنيه ، مفسر قرآن و شارح نهج‌البلاغه از لبنان مىنويسد :\r\n« هركس كتاب‌هاى « عباس محمود عقاد » و « دكتر طه حسين » را دربارهء على بخواند و آن‌گاه اين كتاب - به ويژه بخش‌هاى : على و\r\n\r\n\r\n","description":"","footnote":"\r\n( 1 ) از نامه علامه بحرالعلوم ، مندرج در كتاب الامام على . . . ج 5 صفحه‌هاى 1244 و 1245\r\n( 2 ) كتاب الامام على ، ج 5 ، صفحه 1243\r\n","page_name":" 62 ","page_number":62},
  {"content":"\r\n\r\nعدالت هستى ، على و سقراط - را مطالعه كند ، دچار شگفتى خواهد شد .\r\nآوازهء شهرت پاره‌اى از مجلدات اين كتاب به همه جا رسيد ، در حالىكه مؤلف آن هنوز چنين شهرتى ندارد ، اما هنگامى كه مىبينيم جورج جرداق هنوز جوان است و در آغاز راه ، اين شگفتى و حيرت ، از بين مىرود .\r\nعباس محمود عقاد دربارهء على كتاب مىنويسد ، اما خود هوادار اشرافيت و اريستوكراسى خانوادگى ! است . طه حسين نيز كتاب مىنويسد ، اما با روش ويژه‌اى فقط به سيره‌نويسى مىپردازد . اما جرج جرداق ، در كشف حقايق ، همراه با ماهواره‌هاى جديد ! به اوج افلاك مىرود و عقاد و طه‌حسين را در پيچ و خم راه‌هاى مدار محدود خود ، با مركبى معمولى رها مىسازد .\r\nعظمت مؤلف امام على در اين است كه با عظمت عصر ما كه عصر پيروزى انديشه و شناخت است ، همراه و هماهنگ است . كتاب او را بخوانيد ، تا اين حقيقت بر شما روشن شود . آيا كسى كه خود بهره‌اى از بزرگوارى را ندارد ، مىتواند حقيقت عظمت امام على را از هرجهت روشن سازد ؟ هرگز ! چون كسى كه خود از نعمتى محروم است ، نمىتواند آن را به ديگرى ببخشد !\r\nدربارهء « على » ، آياتى در قرآن آمده است . احاديث نبوى در تمجيد « على » بسيار است . مردم نيز دربارهء « على » سخن ، بسيار گفته‌اند و صدها جلد كتاب تأليف كرده‌اند . در هزارها كتاب و مقاله و خطابه نيز به‌نام « على » اشاره شده است . ميليون‌ها نفر ، افتخار محبت و پيروى على ( ع ) را پيدا كرده‌اند . انديشمندان بزرگ عرب نيز با شگفتى و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nحيرت ، دربارهء او سخن گفته‌اند . بدين‌ترتيب ، علىبن ابيطالب ( ع ) ، شخصيت ناشناخته‌اى نيست كه نياز به معرفى داشته باشد ، چنان كه وقتى از « متنبى » خواستند كه مدح على ( ع ) را بگويد ، چنين گفت :\r\n« من به عمد مدح وصى را ، نمىگويم ، زيرا نور وجود او پرتوافشان و جهانگير است و راست‌قامتان در اين مرحله از عظمت ، خود معرف خود مىباشند و تعريف پرتو خورشيد كارى بيهوده است . »\r\nولى اگر شما كتاب جرج جرداق را دربارهء على ( ع ) مطالعه كنيد ، يقين خواهيد كرد كه شخصيت على هنوز ناشناخته مانده است و بايد بر همه و به‌ويژه براى شيعه ، كه در بالاى مناره‌ها و منبرها نام او را برزبان مىآورند و صدها هزارتن از آنان همه‌ساله به زيارت حرم مقدس وى مىشتابند ، به‌طور كامل معرفى شود .\r\nدر گذشته و امروز ، علماى شيعه ، كتاب‌هاى بسيارى دربارهء امام تأليف كرده‌اند . يكى از آنها كتابى در 32 جلد تأليف نموده و احاديثى را كه دربارهء على نقل شده ، جمع‌آورى كرده است . ديگرى در پيرامون حديث غدير 12 جلد كتاب نوشته است ، « علامه حلى » كتابى با عنوان الفين تهيه كرده و در آن هزار دليل عقلى و هزار دليل نقلى دربارهء امامت على ( ع ) و اولويت او به خلافت پس از پيغمبر ، آورده است . ولى جرج جرداق در كتاب بزرگ خود به هيچ‌يك از آن دو هزار دليل اشاره نكرده است . او تنها از على ( ع ) ياد كرده و شخصيت او را به خوانندگان شناسانده است . جرج جرداق شخصيت على ( ع ) را از جنبه‌هاى گوناگون مورد بررسى قرار داده است ، بدون اينكه به شهادت‌ها و گفته‌هايى تكيه نمايد كه دربارهء فضائل امام ، معاصرين از پيشينيان نقل كرده‌اند !\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nاو درضمن خواننده را ملزم مىسازد كه از اين مباحث ديرينه نيز دور نشود ، و از اين رو چنان كه شيوهء هر دانشمندى است ، به شرح و مقايسهء انديشه‌هاى متفكرين گذشته و حال و قياس نظريات ايشان با انديشه‌هاى والاى امام مىپردازد .\r\nبنابراين ، جرج جرداق تاريخ فرد يا عصر خاصى را نمىنگارد و جمع‌آورى كننده اقوال اين‌وآن هم‌نيست و با تعصب ، عقيده‌اىرا برضد عقيده‌اى ديگر ترجيح نمىدهد ، بلكه او پژوهشگر دانشمندى است كه همهء امور را بررسى مىكند و همهء نگرش‌ها را مورد تحقيق قرار مىدهد و افكار گوناگون را كنار هم مىگذارد و روابط آنها را با يكديگر مىسنجد ، آن‌گاه شخصيت امام را از لابلاى همهء آنها ، روشن و آشكار مىسازد .\r\nجرج جرداق ، از راه معرفى شخصيت على ( ع ) ، ارزش‌هاى جديد انسانى را به ما شناساند . تا آنجا كه خواننده كتاب تصور مىكند كه مؤلف ، بدون اينكه به شخصيت جهانى على ( ع ) توجهى داشته باشد ، مىكوشد كه ازگفتارها وكردارهاى وىمفاهيم ژرف‌انسانىرا بيرون بكشد . از همين‌جاست كه بايد گفت جرداق ، در درجه اول ، يك كاشف است .\r\nيكى از دانشمندان عالىقدر ، به من گفت : « فهم و ادراك اين نويسنده - جرداق - واقعاً عجيب است . او از كلمات امام كه ما مثل نام خودمان آنها را حفظ كرده‌ايم ، مفاهيم تازه‌اى را كشف و بيان مىكند كه هرگز به فكر ما نرسيده بود . جالب اين است كه گفتار امام شامل اين مفاهيم است و به‌طور آشكار بر آنها دلالت دارد . »\r\nگفتم : آرى . اين مفاهيم روشن است ، ولى پس از تفسير و تبيين\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nجرج جرداق ! درست مانند نيروهاى نهفته در طبيعت كه ما آنها را نمىشناسيم مگر پس از آنكه كسى آنها را كشف كند .\r\nوانگهى ، جرج جرداق ، در زمينهء شناخت امام درهايى را گشوده است كه چهارده قرن بر روى ما بسته بودند . روشى را كه او در گشايش اين درها به‌كار برده ، سراسر عطر گل ياس و افسون و زيبايى است .\r\nخدا را سپاسگزاريم كه بر مردم عرب و مسلمان ، اديبى انديشمند بخشيد ، تا براى نخستين بار ، كامل‌ترين و بزرگ‌ترين ميراث آنها را به خودشان بازشناساند » .\r\nشيخ محمد جواد مغنيه در مقاله ديگرى مىنويسد :\r\n« من اين كتاب را چندين بار خوانده‌ام و باز هم آن را مىخوانم و هربار احساس مىكنم كه گنجى را كشف كرده‌ام كه از همهء گنج‌ها ارزنده‌تر است . پيشينيان و معاصرين دربارهء شخصيت امام كتاب‌هاى زيادى نوشته‌اند كه انسان را به تحسين وامىدارد . ولى نوشته‌هاى اين اديب جوان كجا و آثار ديگران - حتى عباس محمود عقاد و طه حسين - كجا ؟ جرج جرداق با سحر بيان و نيروى علم و عظمت هنر ، انسان را مدهوش مىكند و بر عقل و شعورش آن‌چنان تسلط مىيابد كه انسان فقط به نويسنده و كتاب فكر مىكند !\r\nبه‌نظر من راه علاج مشكلات سياسى و اجتماعى را بايد در محتواى انديشه‌هاى والاى على كه با كوشش جرداق مكشوف شده است ، جستجو كرد .\r\nدرواقع قلم من توان تعريف اين كتاب بزرگ و جاودانه را ندارد . همان‌طور كه نمىتواند هنر شايسته و اصيل و دانش سرشار و فهم عميق مؤلف را ستايش كند . تنها كارى كه من مىتوانم انجام دهم ، اين\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاست كه شگفتى خود را در برابر او ابراز دارم . و گرنه هيچ تعريف و تقديرى نمىتواند درخور عظمت او باشد . »\r\nاستاد مغنيه در نوشتارى ديگر مىنويسد :\r\n« نويسندهء بزرگ : جرج جرداق ، دنباله‌رو نويسندگان پيشين نيست ، ولى با گفتار آنان مباحث خود را مستند نموده است . و اين نتيجهء دانش و صداقت است . او از انديشهء پيشينيان ، مانند يك مهندس كه سنگ خام را ماده اصلى ساختمان كاخى عظيم و محكم قرار مىدهد ، مدرك و منبع تحقيقات خود قرار داده است . با مقايسه روشى كه جرداق به‌كار برده و روشى كه ديگران در آثار خود دربارهء امام ، به‌كار برده‌اند ، اين حقيقت روشن مىشود كه نسبت ميان او و ديگران ، مانند نسبت ميان علم و هنر از سويى و طبيعت جامد بىاحساس ، از سوى ديگر است . » « 1 »\r\n* * * استاد محمدتقى جعفرى ، شارح « نهج‌البلاغه » از تهران مىنويسد :\r\n« . . . كتاب بىهمتا و اثر جاودانه شما هم‌اكنون پيش روى من است . من در صفحات اين كتاب فقط بررسى شخصيت مرد يگانه‌اى را كه هميشه او با حق و حق با او بود ، مطالعه نكردم ، بلكه در كتاب شما ، رابطهء « انسان و هستى » را كه از جنبه‌هاى متعددى با يكديگر پيوند دارند ، مطالعه كردم . فكر مىكنم كه اگر در جهان هستى مطلقى وجود دارد كه انديشه‌هاى ژرف بشرى در جستجوى آن است ، بايد جهت رسيدن به آن ، كتاب شما موضوع مطالعه قرار بگيرد كه از لابلاى\r\n\r\n\r\n","description":"","footnote":"\r\n( 1 ) الامام على ، ج 5 ، صفحه 1253 - 1255\r\n","page_name":" 67 ","page_number":67},
  {"content":"\r\n\r\nسطور آن ، نشانه‌هاى حق ، نمودار است . و اگر كسانى باشند كه مىخواهند معماى انسان - جامعه را كشف كنند ، بايد اين كتاب را مدرك تحقيق خود قرار دهند .\r\nمن ديرزمانى است كه دربارهء نظريه‌هايى كه دربارهء انسان و جامعه وجود دارد ، مطالعه مىكنم و فكر نمىكنم كه در عصور قديم و جديد ، نظريه معروفى در اين زمينه ، ابراز شده باشد كه من از آن آگاهى نيافته باشم . تنها نتيجه‌اى كه از اين ديدگاه‌ها و انديشه‌ها ، به‌دست آورده‌ام ، اين است كه فكر خود را در راه رسيدن به مطالبى كه در اين كتاب پيرامون انسان كامل ، علىبن ابيطالب ، در يك جامعه ايده‌آل نوشته شده است ، آماده كرده‌ام .\r\nالبته اين كتاب پرسروصدا در محافل علمى و فرهنگى ايران مورد توجه واقع شده و واكنش‌هاى تندى هم برانگيخته است . و همچون موضوع خود ، گروهى به ديده دوستانه غلوآميز و برخى به ديده كينه و گاهى دشمنانه ، به آن مىنگرند ، ولى روشن است كه هر انسان برجسته و هر اثر بزرگ فكرى ، بايد چنين باشد .\r\nالبته بايد گفت : موضوعى كه موجب گفتگوها و مناقشات تند شده است ، تعبيراتى از قبيل « سوسياليسم » و « جامعه ، از همه و براى همه به‌طور يكسان » و امثال آن‌هاست . گروهى ، اين تعبيرات را با همان مفهومى ارزيابى مىكنند كه امروز در مكتب‌هاى اجتماعى ، مصطلح است و آزادى فردى را لغو مىكند . گروه بىشمارى هم عقيده دارند كه اينها با آزادى فردى ، در تضاد نيست ، گو اينكه اصل « جامعه » است . و گروه ديگرى هم براين باورند كه مقصود يك مفهوم منفى است و اين همان چيزى است كه امروز به‌نام « آزادى مطلق » و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n« فردگرايى » مطرح است و منشاء بسيارى از بدبختىهاى اجتماعى كنونى شده است . اميدوارم هدف حقيقى خود را روشن‌تر بيان كنيد ، تا انديشمندان و فرهنگ‌دوستان مجامع علمى ما كتاب شما را ترجمه كرده و در اختيار عموم قرار دهند . » « 1 »\r\n* * * . . . البته اين‌ها ، نمونه‌هايى از چند نامه بود كه مشروح آنها و نامه‌هاى ديگر ، در جلد پنجم كتاب خواهد آمد . . . و به هرحال ، براى كسب اجازهء ترجمه هر 5 جلد كتاب : الامام على صوت‌العدالة الانسانية نامه‌اى به « جرج جرداق » نوشتم كه بعد از مدت كوتاهى ، جواب آن به دست من رسيد كه اينك متن اصلى و ترجمه نامه را در اينجا مىآوريم :\r\nفضيلة السيد هادى الخسروشاهى التبريزى المحترم\r\nالسلام‌عليكم و رحمة الله و بركاته و جعل‌الله اعمالكم موفقة و حياتكم سعيدة .\r\nاز احساس زيبا و حسن نظر شما - در نامه‌اى كه هم‌اكنون پيش روى من است - سپاسگزارم . اين تعريفها در واقع برآمده از قلب پاك و ناشى از حسن اخلاق خود شماست و گرنه من لايق اين صفات نيستم .\r\nالبته من كارى جز اظهار گوشه‌اى از حقايق و افشاى بسيارى از خرافات - كه بخشى از زواياى تاريخ ما را فرا گرفته است - انجام نداده‌ام .\r\n\r\n\r\n","description":"","footnote":"\r\n( 1 ) الامام على ، ج 5 ، صفحه 1250 - 1251\r\n","page_name":" 69 ","page_number":69},
  {"content":"\r\n\r\nمن اعتراف مىكنم كه در بررسى شخصيت علىبن ابيطالب ، همچنان قصور دارم ، زيرا كه يك نويسنده هراندازه كه كار كند و هرقدر كه كوشش بنمايد و به هر مقدار كه نيرومند باشد ، اگر بخواهد شخصيت يك انسان عادى را بررسى نموده و به حقيقت او برسد يا عمق واقعى او را دريابد ، نمىتواند حق مطلب را ادا كند ، پس چطور مىشود دربارهء شخص علىبن ابيطالب و يا مانند او حق مطلب را ادا كرد ؟ .\r\nاجازه خواسته‌ايد كه هر پنج جلد كتاب مرا به زبان فارسى ترجمه كنيد ؟ من اين اجازه را به شما مىدهم و اميدوارم كه در ترجمهء آن دقت لازم به‌عمل آيد تا ترجمهء كتاب ، به‌طور كلى ، از نقطه‌نظر موضوع و بيان ، مطابق اصل كتاب باشد .\r\nاز نامهء شما فهميدم - چنان كه از پيش هم اطلاع داشتم - بعضى از برادران در ايران ، كتاب ملخص نخستين مرا به فارسى ترجمه كرده‌اند ، ولى از جهات گوناگون در اين زمينه روش خوبى را انتخاب نكرده‌اند . مثلًا : ساده‌ترين اصول را رعايت نكرده و كتاب را بدون اجازهء من ترجمه نموده‌اند و يا اينكه حقوق تأليف و رنج و كوشش مرا در نظر نگرفته‌اند و يا حتى پس از ترجمه ، يك نسخه از كتاب ترجمه‌شده را براى من نفرستاده‌اند ؟\r\nو همين‌طور : متن اصلى كتاب را دگرگون ساخته و مطالبى را از آن حذف و يا بر آن افزوده‌اند ، در صورتىكه در كشورهاى مترقى ، محال است كه هيچيك از اين امور صورت پذيرد ، تا چه رسد به اينكه همهء آنها ، يك‌جا انجام يابد ؟ . . .\r\nاما مختصرى از تاريخ زندگى من كه خواسته بوديد :\r\n1 . محل تولد : جديده ، مرجعيون - لبنان ، سال 1926 ( ميلادى ) .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nمتن عربى نامه جرج جرداق\r\nنمايش تصوير\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n2 . شغل : تدريس دربارهء ادبيات عرب ، بررسى ادبيات اروپايى ، روزنامه‌نگارى ، نقد هنرى .\r\n3 . تأليفات : فاغنرو المرأه ، المشردون ، قصور و اكواخ ، فنانون احبوا ، صلاح‌الدين و قلب‌الاسد ، وجوه من كرتون ، غرام‌الالهه ، اساطيرالعربى « 1 » ، بوهيميه ، فينوس والشاعر « 2 » .\r\nهمراه اين نامه آخرين عكسم را هم كه خواسته‌ايد ، براى شما مىفرستم ، و اگر توضيحات بيشترى لازم باشد به من اطلاع دهيد تا بلافاصله اقدام شود .\r\nوالسلام عليكم و على جميع‌الاخوان والاصدقاء\r\nو دمتم الىالمخلص جورج جرداق\r\nبيروت - الاشرفيه - دانشكده زهرةالاحسان\r\n* * * . . . تأليف و انتشار كتاب بزرگ ، الامام على صوت‌العدالة الانسانية ، همانند تمام كارهاى مهم و پرارزش اجتماعى فرهنگى از مخالفت و انتقاد دور نماند ، و حتى در مجلهء ماهانهء الاخلاق و الاداب نوشته شد : « . . . جرج جرداق خدمتى به اسلام و امام على ( ع ) نكرده ، بلكه او خادم اروپاست ! و قرآن حكيم را قبول ندارد ! . . . » « 3 »\r\n\r\n\r\n","description":"","footnote":"\r\n( 1 ) اغلب اين‌ها ، همان‌طور كه در متن نامه آمده ، كتاب‌هاى داستان است\r\n( 2 ) اين دو ، مجموعه‌هاى شعرى مؤلف است\r\n( 3 ) الاخلاق والاداب شماره 10 ، سال 2 ، صفحه 239 چاپ كربلا ، عراق .\r\nو به‌دنبال آن ، از « كربلا » نامه مشروحى از سوى يكى از علماء محترم به مراجع قم نوشته شد كه در آن انتقاد شديدى را نسبت به محتواى كتاب و ترجمه آن ارائه داده بودند كه در همان موقع ، توضيحات لازم خدمت نويسنده محترم آن نامه ، ارسال گرديد و البته نقل مكاتبات ما در اين زمينه و در مقدمه كتاب ، ضرورى به‌نظر نمىرسد\r\n","page_name":" 72 ","page_number":72},
  {"content":"\r\n\r\nو در ايران هم انتقادهاى تند و غيرمناسبت ، با اشكال‌تراشىهاى رژيم همراه شد و يكى از علماء بزرگوار و محترم حوزه علميه قم به نويسنده مىگفت كه « جرج جرداق از اين تأليف فقط قصد شهرت ، يا سود مادى داشته است ! » و همين‌طور ، يكى از علماء تهران كه خود نويسنده بزرگى هم هست ، به نگارنده گفت : « افسوس كه جرج جرداق معتقد به اشتراكيت مطلق ! ! است » .\r\nالبته ما ، در اين مقدمه كوتاه ، درصدد ارزيابى نظريات مؤلف نيستيم و بىشك در همهء موارد هم هم‌عقيده او نمىتوانيم باشيم ، اما اقتضاى عدل و انصاف اين است كه بگوئيم بر خلاف گفته‌هاى ديگران ، انگيزه اصلى جرداق در تأليف اين كتاب ، تنها شور و عشق او نسبت به امام علىبن ابيطالب ( ع ) و اعتقاد وى به كامل‌بودن نظام عدالت اجتماعى از ديدگاه امام على است ، و ما نمىتوانيم از يك فرد مسيحى انتظار داشته باشيم كه در همهء امور مانند يك فرد مسلمان ، فكر كند و يا عمل نمايد و اصولًا اگر اينطورى باشد ، ديگر نمىتوان او را مسيحى ناميد !\r\nبه‌نظر ما خدمتى را كه جرداق با تأليف اين كتاب در معرفى نظام عدالت اجتماعى اسلامى و انديشهء توحيدى امام علىبن ابيطالب ( ع ) نموده است ، هيچ‌يك از مسلمان‌نماهاى عرب همكار جرداق ننموده‌اند . . .\r\nو علاوه ، اگر كسى كتاب او را با دقت مطالعه نكرده و شور و عشق او را نسبت به مقام شامخ و و الا و جهانى امام على ( ع ) كه از لابلاى تمام سطور و مباحث كتابش نمايان و هويداست ، نبيند ، شايد حق داشته باشد كه باور نكند در قرن ما ، قرن ماديت و ماده‌پرستى ، يك\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nجوان مسيحى 5 جلد كتاب و در بيش از 1300 صفحه ، دربارهء انديشه و روش اجتماعى و شخصيت عظيم امام على ( ع ) دومين شخصيت اسلامى ، تأليف بنمايد . . .\r\nما با مطالعهء دقيق اين اثر اعتقاد يافتيم كه عامل اصلى و محرك اساسى جرج جرداق در تأليف اين كتاب ، قبل از هر چيزى ، شور و علاقه او نسبت به امام علىبن ابيطالب ( ع ) قهرمان بت‌شكن و مساوات‌خواه تاريخ ، و در راه دفاع از حقوق پايمال‌شدهء ملت‌هاى ستم‌ديده و مستضعف جهان بوده است .\r\nما در كتاب جرج جرداق مطلبى را كه حاكى از اعتقاد او به « كمونيسم » يا « اشتراكيت مطلق » ! باشد ، نيافته‌ايم ، و كسانى كه مطلبى در اين باره ديده‌اند ، بد نيست كه آن را ارائه دهند تا حداقل در ترجمهء آن ، توضيح لازم داده شود .\r\nو اصولًا باوركردنى نيست كه يك فرد كمونيست مسيحىالاصل ! به‌جاى شرح مبانى اقتصادى اجتماعى ماركسيسم و لنينيسم ، به شرح و تبيين چگونگى روش عدالت اجتماعى اسلامى از ديدگاه على ، كه مسلماً از نظر اصول و كليات مبانى ، متضاد با مبانى اشتراكيت ادعايى كمونيسم بين‌المللى است ، بپردازد .\r\n. . . اين قابل قبول نيست كه جرج جرداق كمونيست باشد ، در حالى كه كتاب او درواقع سند بطلان مبانى اجتماعى و اقتصادى كمونيسم است . و به‌نظر ما نشر كتاب او در ميان ملل مسلمان و پيروان علىبن ابيطالب ( ع ) نافذترين و موفق‌ترين سلاح ضدكمونيستى - ضدكاپيتاليستى است . و مسلمانى كه كتاب جرج جرداق را بخواند و كيفيت عدالت اجتماعى در اسلام را بداند ، به\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nهيچ‌وجه تحت تأثير تبليغات شوم كاپيتاليسم ، امپرياليسم و كمونيسم قرار نمىگيرد .\r\nاصولًا نفوذ و اشاعهء روش‌هاى كمونيستى و افكار سرمايه‌دارى و ماديگرى استثمارگران غربى ، در ميان مسلمانان وقتى امكان‌پذير است كه مردم ما از اصول و قوانين اقتصادى و اجتماعى اسلامى مطلع نباشند زيرا معقول نيست كه مسلمانى با داشتن طرز فكرى صحيح و ايدئولوژى كامل ، به سراغ افكار غلط اجتماعى برود .\r\nدر هرصورت ، با مطالعهء مجموعهء 5 جلدى كتاب جرج جرداق ، بر همه ثابت و روشن خواهد شد كه مؤلف معتقد به اشتراكيت مطلق و كمونيسم نيست ، زيرا او با اينكه در همين كتاب ، در چند جا از سوسياليسم طرفدارى مىكند ، ولى در مواردى هم « مالكيت » را ، اگر از راه صحيح و مشروع باشد ، قانونى و حق طبيعى افراد مىداند و در جاى ديگر با « كار اجبارى » مخالفت مىكند ، در حالىكه « كار اجبارى » يكى از لوازم حتمى حكومت‌هاى كمونيستى است . وى همچنين از دگماتيسم انتقاد مىنمايد ، در صورتى كه در بلوك سوسياليسم و كمونيسم ، عدم اعتقاد به اصول عقيدتى و مبانى فلسفى و اقتصادى ماركس و لنين ، و عدم ايمان به سانتراليسم حزبى ! ، با تبعيد به « اردوگاه كار اجبارى » همراه است ! و . . .\r\nپس به‌طور كلى بايد گفت : مؤلف يك فرد ماركسيست نيست و در عين حال در بعضى از موارد ، دچار اشتباهاتى شده كه ما به بعضى از آنها در پاورقىها اشاره كرده و يا توضيحات كافى داده‌ايم ، و بدين ترتيب ترجمهء اين كتاب دليل بر توافق فكرى و عقيدتى كامل با مؤلف نتواند بود !\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nصفحه اول نشريه در راه انقلاب فكرى كه در نامه شهيد صدربه آن اشاره شده است\r\nنمايش تصوير\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو اصولًا به‌نظر ما ، اسلام از نظر فلسفى بين مكتب‌هاى ماترياليسم و ايده‌آليسم روشى دارد كه آن را « رئاليسم » مىناميم . . . و از نظر سيستم اقتصادى اجتماعى - سياسى در قبال كاپيتاليسم و كمونيسم و اشتراكيت مطلق و رژيم‌ها و مكتب‌هاى سياسى موجود در جهان ، داراى راه و روش ويژه‌اى است كه از نظر مبانى و اصول ، با مبانى و اصول مكتب‌هاى ديگر تفاوت بنيادين دارد . . .\r\nپس : جنجال نشأت‌گرفته از ترس و واهمهء حاكميت و ارتجاع وابسته كه موجب تحريف ترجمه و حتى افزودن فصلى بر كتاب در « صفات ملوك عادل ! » گرديد ، در واقع يك نقد علمى فلسفى نمىتواند باشد ، و به همين دليل نگارنده سىسال پيش ، رساله‌اى تحت عنوان : « معرفى يك نويسنده ، و يك كتاب بزرگ : جرج جرداق و الامام على صوت‌العدالة الانسانية » منتشر ساخت كه شامل معرفى كتاب ، مؤلف و ديدگاه‌هاى مراجع بزرگ در بارهء كتاب بود .\r\nاين جزوه در سطح وسيعى توزيع گرديد و به‌دنبال آن ، نامه‌هاى فراوانى از علماى ايران و عراق رسيد كه در واقع مشوق نگارنده ، براى ترجمه كامل كتاب بود .\r\nاز جملهء اين نامه‌ها ، نامهء شهيد رابع ، آيت‌اللَّه سيدمحمد باقر صدر بود كه در ضمن اعلام وصول كتاب « شيعه » و جزوه مزبور كه زير عنوان كلى سلسله انتشارات « در راه انقلاب فكرى اسلامى » چاپ شده بود ، ترجمهء كتاب مزبور را همراه با توضيحات لازم در موارد ضرورى ، خدمتى بزرگ بر اسلام و مسلمين دانسته بودند .\r\nترجمه و متن نامه شهيد بزرگوار ، رضوان‌الله تعالى عليه ، چنين است :\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبسم‌الله الرحمن الرحيم\r\nحضرت العلامة المجاهد الحجة ، السيد هادى الخسروشاهى دامت بركاته\r\nالسلام عليكم و رحمةاللَّه و بركاته\r\nتحيّة حب و اخلاص و تقدير و بعد : ديروز نامه شريفه را دريافت داشتم كه نشانگر عواطف و الطاف عالى شما بود و مرا مرهون اين عواطف و الطاف ساخت . نامه را خواندم و در لابلاى سطور گرانقدر آن ، بزرگمردى شما كه پيش از ديدار ، به او علاقمند شده‌ام ، و قبل از ملاقات ، به او اخلاص يافته‌ام ، بر من آشكار شد . چرا كه من در انديشه و روح ، در كنار شما هستم و به‌نظرم اين ، هزاربار گرامىتر از ديدار فيزيكى و ظاهرى است . البته نامه ، محبت و اخلاص مرا افزون ساخت و من اطمينان دارم كه دانشگاه اسلامى بزرگ در قم ، به بركت كوشش شما و امثال شما ، از نخبگان مجاهد و علماء محقق ، منبع پرتوافكنى فكرى بر تمامى جهان اسلام خواهد شد و رسالت بزرگى را در تاريخ ادا خواهد كرد .\r\nدر نامهء شريف نوشته‌ايد كه از برنامهء من در چاپ كتاب اقتصادنا آگاه شده‌ايد و مطلب همان‌طور است كه شنيده‌ايد . و من در آينده ، در نخستين روزى كه كتاب از چاپخانه درآمد ، نسخه‌اى براى جنابعالى خواهم فرستاد تا همچنان كه قبلًا در مورد كتاب فلسفتنا محبت‌هاى شما را دريافت كرده‌ام ، از نو با آن الطاف روبرو شوم .\r\nترجمهء كتاب به زبان فارسى ، به‌طور جدى فكر جالبى است و من بدون ترديد با تحقق يافتن اين انديشه ، خوشحال خواهم شد كه موجب گسترده‌تر شدن نفع اسلامى اين كتاب خواهد بود . « 1 »\r\n\r\n\r\n","description":"","footnote":"\r\n( 1 ) ترجمه اين دو كتاب توسط دوستان و برادران ديگر ، انجام گرفت و تحقق اين توفيق از نگارنده سلب گرديد\r\n","page_name":" 78 ","page_number":78},
  {"content":"\r\n\r\nمتن عربى نامه شهيد آيةاللَّه سيدمحمدباقر صدر\r\nنمايش تصوير\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nچند هفته پيش هم هديهء نفيس شما - كتاب شيعه و راه انقلاب فكرى - را دريافت كردم و ساعاتى چند از عمر را با آن گذراندم و از بيان شيوا و انديشهء عالى و تحقيق عميق ، بهره‌مند شدم . خداوند به شما و آقاى طباطبايى ، بهترين پاداش مجاهدان نيكوكار را عنايت فرمايد .\r\nالبته من دو يا سه روز پس از دريافت هديهء شما ، نامه‌اى برايتان نوشته و تشكر و اخلاص و امتنان خود را اعلام نمودم و درضمن ، دربارهء ترجمهء كتاب « جرداق » اشاره كردم كه از تصميم به ترجمه آن ، با توجه به محتواى آن كه گاهى با مذهب و يا اسلام برخورد دارد ، صرفنظر كنيد و لابد تا امروز نامه به‌دست شما رسيده است ، ولى امروز بر آن مىافزايم كه اگر شما با قلم شيوا و انديشهء استوار خود ، بر موارد غيرمطلوب كتاب توضيحاتى بيفزائيد ، درواقع اين ، كارى مهم و خدمتى آشكار بر اسلام و مسلمانان خواهد بود .\r\nدر پايان از خداى متعال خواستارم كه همواره شما را با سلامتى كامل و توفيق بزرگ در راه جهادى پيروزمندتان ، همگام سازد .\r\nپاك‌ترين احترامات و درودهاى مرا بپذيريد\r\nالمخلص محمدباقر الصدر\r\nالنجف الاشرف « 1 »\r\n* * * . . . و سرانجام در سال 1338 ه تصميم گرفتم كه هر پنج جلد الامام على صوت‌العدالة الانسانية را ترجمه و منتشر سازم ، و به همين\r\n\r\n\r\n","description":"","footnote":"\r\n( 1 ) متأسفانه نامه تاريخ ندارد ، ولى با توجه به محتواى آن ، وصول كتاب شيعه و تصميم ما بر ترجمه كتاب امام على ( ع ) جرداق ، مربوط به سىسال پيش - حدود 38 يا 39 - خواهدبود !\r\n","page_name":" 80 ","page_number":80},
  {"content":"\r\n\r\nمنظور ، پس از كسب اجازه از مؤلف محترم ، به ترجمه جلد اول آن اقدام نمودم كه قسمت‌هايى از آن ، در همان سال ، در هفته‌نامه‌هاى مذهبى تهران از قبيل : وظيفه ، نداى حق و غيره چاپ شد . ولى متأسفانه پس از آن ، شرائطى پيش آمد كه امكان چاپ كتاب از بين رفت و قسمت‌هاى ترجمه‌شده هم در گوشه‌اى بايگانى گرديد !\r\nدر تابستان سال 1344 جناب « شمس فراهانى » مدير محترم مؤسسهء مطبوعاتى فراهانى پيشنهاد نمود كه به چاپ ترجمه كتاب اقدام شود . . . پس از پذيرفتن اين پيشنهاد هنگامى كه در تبريز پاكنويس ترجمه را آغاز كردم ، متوجه شدم كه بايد آن را از نو ترجمه كنم ! ، زيرا به قول « عمادالدين اصفهانى » متوفاى 597 ه : « انسان ، امروز كتابى مىنويسد و فرداى همان روز مىگويد اگر اين مطلب تغيير يابد بهتر خواهد بود و اگر چنين افزوده شود ، جلوه بيشترى خواهد داشت و اگر اين مطلب جلوتر باشد ، بسيار بجا خواهد بود و اگر آن يكى نوشته نشود ، زيباتر خواهد گشت ، و اين ، از بزرگترين عبرتها است و دليل چيرگى نقص بر همهء بشر است . » « 1 »\r\n. . . ترجمهء جديد شروع شد و در عرض دوماه تعطيلى تابستان ، ترجمهء كامل جلد اول ، پايان يافت و در بعضى از مواردى كه لازم به‌نظر مىرسيد ، پاورقىهايى افزوده شد . و البته در اين ترجمه سعى كردم كه از متن عربى كتاب خارج نشوم و همين مقيد بودن به ترجمهء « غيرآزاد » شايد در بعضى موارد ، سلاست عبارت را از بين برده است كه ظاهراً حفظ امانت در ترجمه ، نقص آن را جبران خواهد كرد !\r\n\r\n\r\n","description":"","footnote":"\r\n( 1 ) « انّى رأيت انّه لايكتب انسان كتاباً فى يومه الّا قال فى غده ، لو كان غير هذا الكان احسن ولو زيد كذا لكان يستحسن ولو قدم هذالكان أفضل ولو ترك هذالكان أجمل و هذا من أعظم العبر و هو دليل على استيلاء النقص على جملة البشر » !\r\n","page_name":" 81 ","page_number":81},
  {"content":"\r\n\r\n. . . ترجمه جلد دوم و سوم عربى هم ، به‌طور طبيعى مدتى طول كشيد و توضيحات و پاورقىها ، بر غنى و محتواى كتاب افزود و بىشك ، در آن شرايط ، كتاب در كل ، روشنگر حقايق و افشاگر رژيم استبداد بود و به همين دليل اخذ اجازه نشر ، گاهى با دشوارى روبرو و در مواردى هم با حذف پاورقىها همراه بود .\r\n* * * . . . در يكى دوسال اخير فرصت ديگرى پيش آمد كه به تجديدنظر كلى و اصلاحات لازم در ترجمه قبلى بپردازم و سپس به ترجمه دو جلد باقيمانده كتاب - چهارم و پنجم متن عربى - اقدام كنم كه اميدوارم مجموعه كامل ترجمه كتاب ، جمعاً در 6 جلد ، در اختيار علاقمندان و ياران امام على ( ع ) قرار گيرد . . .\r\nيك جلد اضافى ، در واقع توضيحات اينجانب در پاورقىها - يا در فصول مستقل - فقط در ترجمه سه جلد نخستين متن عربى است كه اين توضيحات ، به‌نوبه خود بر غناى كتاب افزوده است . و بايد اشاره كرد كه تمامى پاورقيها با قيد حرف « م » ، از مترجم است .\r\nو اكنون مجموعه كامل كتاب ، در سه مجلد ، توسط « كتاب سعدى 1 ، 1 قم » يا نشر خرّم ، با حروفچينى جديد ، انتشار مىيابد و اميدوارم كه اين‌بار ، تأخيرى در نشر مجلدات آن رخ ندهد و دوره كامل امام على ، صداى عدالت انسانى به‌عنوان نخستين مجلدات از مجموعه آثار 50 جلدى تأليفى - ترجمه‌اى اين حقير در اختيار نسل جوان و انقلابى ايران اسلامى - پيروان راستين امام على - قرار گيرد تا در بسط عدل علوى ، با بينش بهتر و آگاهى بيشتر و تقوايى فزونتر ، بكوشند . . .\r\nتهران : سيدهادى خسروشاهى\r\n1369 ش - 1410 هجرى\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nامام على\r\nصداى عدالت انسانى\r\n\r\n1 . على و حقوق بشر\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\nيادداشت ناشر\r\nخواننده عزيز ! اينك متن كامل كتابى كه نويسنده بزرگ « جرج جرداق » درباره امام علىبن ابيطالب ( ع ) نوشته است ، به شما تقديم مىشود .\r\nاما كتابى كه چندى پيش منتشر گرديد ، چيزى جز فصول مقدماتى و مختصر ، از اين بررسى مفصل نبود كه هم‌اكنون آن را تقديم خوانندگان شرقى خود مىكنيم . البته كتاب قبلى ، به‌نوبه خود ، به اندازه‌اى پيروزى و موفقيت به‌دست آورد كه نظير آن هرگز ديده نشده بود ، به‌طورى كه با استقبال شگفت‌انگيز هزاران خواننده روبرو شد و پس از نشر ، بلافاصله به زبان‌هاى : فارسى ، هندى و انگليسى ترجمه گرديد و حتى يك ناشر عراقى ، چنان كه مىگويند ، آن را بدون اجازهء مؤلف ، تجديد چاپ كرد و منتشر ساخت !\r\nو اكنون كه مؤلف اين تجزيه و تحليل جامع را به‌طور كامل براى نشر در اختيار ما مىگذارد ، ناچار است كه همه فصول قبلى كتاب را به همان ترتيب نخستين باقى بگذارد تا آغاز بحث ، همچنان ترتيب منطقى و صحيحى داشته باشد . و روى همين اصل ، جلد اول اين كتاب با قسمت‌هايى از فصولى كه در كتاب پيش‌درآمد سابق بود ،\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nشروع مىشود ، بويژه بخش‌هاى نخستين ، كه به‌مثابه بررسى يك دوره تاريخى است و بايد براى شروع به مقصود ، از آنها آغاز كند ، تا مطلبى از فصول اين كتاب جامع از بين نرود .\r\nالبته در خود همين فصل‌ها ، علاوه بر تجديدنظر ، حك و اصلاح ، شرح و بسط ، مطالب و آراء جديدى هم كه مورد لزوم بود ، اضافه شده است و همچنين در همين جلد ، مباحث تازه‌اى مطرح شده كه براى اولين بار منتشر مىگردد . چنان كه در تمام مجلدات بعدى نيز اين روش ادامه خواهد يافت .\r\nخود مؤلف محترم در مقدمه جالبى كه دارد - و بعد از اين گفتار مىآيد - به مباحث جديدى كه در اين كتاب طرح شده است ، اشاره مىكند كه از آن جمله است : بحث‌هاى پرارزشى درباره روشن‌ساختن هماهنگى و كمال شخصيت امام على ، مقايسهء ارجدارى بين امام على و سقراط - بزرگ فيلسوف يونان - در فلسفهء اخلاق و مسائل مربوط به آن . . . و سپس بيان وسايل عدالت جهانى و همگانى قائم بالذاتى است كه على براى بشريت عرضه مىدارد . . .\r\nو بعد معنى « انسان » از نظر نگرش انسانيت در قرون و اعصار ، به‌عنوان مقدمه مىآيد تا مفهوم آن از نظر علىبن ابيطالب روشن شود و بين على و متفكران قرون ، مقايسه‌اى به‌عمل آيد و مقام اين قهرمان بزرگ ما ، در بين همه اين قهرمانان تاريخ ، نمايان گردد .\r\nهمچنين بحث سازنده و ارزنده‌اى است كه اصول نظريات على را در ترازوى موازنه با مبادى انقلابى كبير فرانسه مىگذارد و متون اصلى و نصوص كامل آن را نقل مىكند و اين بحث از دقيق‌ترين و عميق‌ترين بحث‌هايى است كه تاكنون يك نويسنده عرب توانسته است آن را مورد بررسى و تحقيق قرار دهد .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nسپس مباحث مفصلى درباره امام على و مليت و قوميّت عربى پيش مىآيد . و آن‌گاه تحقيقات و بررسىهاى جديديست در : شرح اوضاع زندگى مردم - با همهء طائفه‌ها و گروه‌هايى كه در زمان امام على و قرن‌هاى بعد از آن وجود داشتند - و اين بحث در تجزيه و تحليل تاريخ ما بىسابقه بوده و با نظر و ديد نوينى ارزيابى شده است .\r\nبعد بحث‌هايى مطرح مىشود درباره تأثير امام على در تاريخ فكر و ادبيات عربى و نماياندن روح ملت عرب . . . و پس از آن مطالب مفصلى مىآيد در معنى « تشيع » در تاريخ شرق و در جواب نويسندگانى كه در اين موضوع با اسلوب و سبك تقليدى - كه هرگز حقيقت را روشن نمىسازد - سخن رانده‌اند . !\r\nاز جمله مباحث تازه ، فصل‌هايى است كه مؤلف در آنها از اسلوب‌ها و روش‌هاى آن عده از محققين عرب و خارجى كه به بررسى و تفسير اخبار و قضاياى مهمى كه در حوادث و تاريخ عرب رخ داده ، پرداخته‌اند ، انتقاد كرده است . و بعد ارزيابى و بررسى همه نوشته‌ها و كتابهايى است كه دربارهء على ، به زبان عربى يا به زبان‌هاى خارجى ، نوشته شده‌اند . . .\r\nاكنون با ارائه اين اثر ارزشمند خوشوقتيم كه به خواست‌هاى عده‌ى بسيارى از هواداران نوشته‌ها و آثار « جرج جرداق » كه مدت بيش از يك‌سال ، منتظر چاپ و نشر اين كتاب جاويد بودند ، جواب مثبت داده‌ايم .\r\nبيروت\r\nناشر : دارالفكر العربى\r\n\r\n","description":"","footnote":"","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\nسخن مؤلف\r\n\r\n","description":"","footnote":"","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\nتاريخ انسانيت\r\nانسانيت ، تاريخ ديرين ، شگفت و يگانه‌اى دارد كه درازاى آن به قدمت عمر انسان و نخستين روزهاى پيدايش زمين است و اين تطور و تحول آرام و تدريجى ، از مرحله‌اى به مرحله ديگر و از حياتى به حيات ديگر ، طول آن را به‌خوبى نشان مىدهد .\r\n* * * و آنچه موجب شگفت‌بودن آن مىشود ، افزون بر ظرفيت يك مقدمه يا يك كتاب است . و شايد روشن‌ترين مظهر و نمونه اين شگفتى ، آن است كه ما مىبينيم در دوران‌هايى از زمان ، گروهى از انسان‌ها و يا فردى از افراد ، در قله‌هايى از قلل اعتلاى انسانى - در كنار سراشيبى وحشتناك سقوط و انحطاط - به‌سر برده‌اند و بسا مىشود كسى كه به اين قله‌ها و بلندىهاى احاطه‌شده با اين انحطاطها مىنگرد ، ناگزير مىپذيرد كه تاريخ ، نظام حساب‌شده‌اى دارد كه به سوى آن مىرود ! و گرنه چگونه مىشود تمدن و بلندى يونانيان را در عصرى از اعصار اين تاريخ ، كه در ميان دوران‌هاى بسيارى از سقوطها و انحطاطهاى پىدرپى واقع شده ، تفسير و توجيه كرد ؟\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nيونانيان ، حقيقت و ماهيت خود را در خلال اين بلندى ، با نوابغ و بزرگانى نشان مىدهند كه دست‌هاى آنان نيكى و زيبايى و هنر مىآفرينند و از چهرهء حق ، پرده برمىدارند و انديشه‌هاى آنان ، در هنر و علم و اخلاق و همه زمينه‌هاى فكرى و شئون استقلال انسانى ، اصول و قواعدى را پىريزى كرده و به‌وجود مىآورند . و ناگهان نام آتن ، شهر عظيم آنان ، در جهان پرآوازه مىشود و نظر ستيزه‌جويان را به خود جلب مىكند و آنان از هرسو به آن رو مىكنند و از هر گوشه‌اى بر ضد آن برمىخيزند و با اسلحه بر آن مىتازند و سايه نابودى را بر آن مىگسترانند ! ولى در آن هنگام كه حقيقت آتن و مفاهيم كمال انسانى كه در آن موجود بود ، بر آنها روشن مىشود ، در ميان خرابه‌هاى آن سر تعظيم فرود مىآورند و مانند كودكان ، با حيرت مىنگرند و گوش مىدهند و اطاعت مىكنند و سپس بر جاى پاى شاعران و نقاشان و فلاسفه بوسه مىزنند و سرزمينى را كه فكر و انديشه ، آن را مقدس ساخته ، رها مىكنند ، در حالى كه هوسهاى جنگى آنان تسكين يافته و شدت و خشمشان فرو نشسته و از شكل بربرهاى ستمكار ، به صورت انسانهايى درآمده‌اند كه آثار و باقيمانده‌هاى زيبايى را - كه كم يا زياد در ميان خرابه‌هاى شهر عظيم ، آنها را يافته‌اند - براى دنيا به ارمغان مىبرند ! و بدين‌ترتيب مردم يونان ، نور انسانيت را به دورافتاده‌ترين نقاط روى زمين ، مىافكنند و بر تارك دوران‌ها مىدرخشند و البته بايد كار آنان را بزرگ داشت !\r\n* * * اما آنچه وحدت تاريخ را تشكيل مىدهد ، يگانگى مراحلى است كه ملل جهان در آن به‌سر برده و از نظر جوهر و باطن نظير يكديگر\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبوده‌اند ، اگرچه در بعضى اوقات ، از نظر شكل و ظاهر ، با همديگر فرق داشته‌اند .\r\nو اينكه همواره دستهايى كه بر گردهء آنان تازيانه‌هاى رنج را فرود آورده يكى بوده است ؛ همه رنج مشتركى را تجربه كرده‌اند . اگرچه زمان و مكان ، رنگ‌ها و نام‌هاى آنها را تغيير داده باشد ! و همچنين يكىبودن هدفى است كه ملل روى زمين در سير دشوار و جانكاه خود ، در خلال گذار تاريخ ، آن را در نظر داشته‌اند ، اگرچه در هر زمان به نامى و در هر مكان به رنگى درآمده است !\r\nدر تاريخ واحد انسانيت ، مسأله‌اى است كه اين وحدت را ضرورى و لازم و قائم به خود قرار مىدهد و آن اين است كه هر پيشرفتى را كه انسان - اعم از فرد يا جماعت - به‌خاطر دارد ، محصول واحدى است كه همه انسانيت ، با همه دوران‌هايش ، از روزى كه انسان پيدا شده تا به امروز ، در پيدايش آن سهيم بوده است .\r\nو اگر داستان تاريخ اين چنين باشد : - داستان تطور و تكامل عمومى درضمن خطوط اصلى بزرگ ! - بايد ديد كه نقش ما مردم عرب در ساختن پديده‌هاى آن چيست ؟ و كار و عمل ما در خلال مراحل آن ، در خدمت به انسانيت ، يعنى خدمت به خودمان ، چه بوده است ؟\r\nما به حكم اينكه در روى زمين به‌سر مىبريم ، در تاريخ انسانيت - با آنچه كه از درازى و شگفتى و يگانگى دارد - سهيم هستيم و شايد هم سهم ما در شگفتى آن بهترين جلوهء تاريخمان باشد . همين شگفتىاى كه در قسمتى از تاريخ ما ، بلندى و عظمت علىبن ابيطالب و بزرگانى نظير او - در قبال انحطاطهاى سهمناكى كه پس از او به‌وجود آمد - آن را شكل بخشيده‌اند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nآرى عظيم در تفكر و انديشه ، بزرگ در قلب و روح ! . . . و سزاوار است كه ما به آن ، آن‌چنان بنگريم كه به هر مقام شامخ ديگرى در تاريخ واحد انسانيت مىنگريم .\r\n* * * در گذشته ، افق و عرصه بر انسان تنگ نبوده مگر در مواردى كه خود حدود و قيودى را براى خود مىساخت . حدودى كه گمراهى بر آن چيره بود و عادات و رسوم آن را تحكيم بخشيد و تاريخ هم ، نسلى بعد از نسل ديگر ، به آن افتخار كرده است . . .\r\nو هيچ چيز ميدان بينش انسان را در ديدن افق‌هاى دوردست ، راه‌ها و مسافت‌هاى دور و قله‌هايى مرتفع ، محدود نمىسازد مگر ابرهاى سنگين و تيرهء جهل و نادانى ، ابرهايى كه روى هم انباشته و متراكم شده و همه‌جا را با سياهى پوشانيده است !\r\nاين محدوديت‌هاى ساخته‌شده ، در بسيارى از دوران‌هاى تاريخ ، به اندازه‌اى تنگ و توان‌فرسا بوده كه بسيارى از مواهب و استعدادهاى انسان را ، كه براى كشف سرچشمه‌هاى نيكى در ماوراء حدود داده‌شده ، از كار انداخته است . و اين تاريكىها ، مانع شناور شدن انسان در آبهاى بيكران و پركشيدن او در افقهاى دور دست شده است .\r\nاين سرچشمه‌هاى نيكى و اين آسمان بلند و آبهاى بيكران و اطراف زمين ، با هرچه كه دارد ، در قسمت اعظم خود ، چيزى جز دست‌هاى بزرگان واقعى نيست كه در روى اين زمين ، مانند گذر ابرهاى باران‌خيز بر فراز بيابان‌هاى وسيع ، سايه مىگسترند ، ابرهايى كه مانند اميد روشنىبخش در ظلمت يأس و نااميدى مىآيند و در\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nگوشه‌هاى بيابان‌ها ، با رگبارى تند ، باران زندگى بر خشكى مىبارند و مىگذرند ! . . . اين ابرها مىگذرند ولى در پشت سر خود سرسبزى و خرمى و آب روان و آشاميدنى براى تشنگان ، باقى مىگذارند .\r\n* * * صفحات سياه تاريخ ورق خورد و آن گمراهىها و نادانىها كه ديده و بينش انسان را تنگ و محدود ساخته بود ، برخود گريستند . گمراهىها و نادانىهايى كه بزرگان تاريخ را آن‌چنان در چنگال مردم اسير و گرفتار كرده بودند كه دست ديگران به آنها نمىرسيد و حتى نمىتوانستند آنان را ببينند !\r\nولى ناگهان ميدان باز شد و جهان آنچنان وسعت يافت كه همه خلق را در دل خود جاى داد و آن‌گاه بود كه ديگر يك شخصيت بزرگ واقعى ، كه نمىتوان او را به يك طائفه و يك گروه و يك ملت اختصاص داد ، از آنِ همهء توده‌ها شد و شخصيتى چون سقراط از آنِ همهء يونانىها ، هندىها ، چينىها و اعراب گرديد . . . و اين‌چنين بود كه ناگهان علىبن ابيطالب ، بزرگ‌مرد شرق به همهء جهانيان تعلق گرفت . و وجود او ، مانند ديگر بزرگان جهان ، هم‌اكنون مانند خورشيد است كه بر سراسر زمين ، كوه‌ها و بيابان‌ها ، دره‌ها و جلگه‌ها ، پستىها و بلندىها ، درياها و خشكىها ، به‌طور يكسان روشنايى و حرارت مىدهد و بر انسان است كه از پرتو نور آن بهره‌مند شود و در برابرش ديوار و مانعى برپا ننمايد و در آن حال كه سرما وى را فرا گرفته است ، از حرارت آن گرم شود و اين گرماى جانبخش را از خود دريغ ندارد .\r\n* * * در تاريخ شرق - چنان‌كه هم‌اكنون در تاريخ همه بشر چنين\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاست - جنگاوران ، تبهكاران ، دزدان حرفه‌اى ، نادانان و بىخردان بىعرضه‌اى بوده‌اند كه منطق قرون پيشين و قرون وسطى ، آنان را به منزلهء رهبران برگزيده بود و پس از مرگشان نيز به مثابه قهرمان از آنان تجليل كرد و در زندگى و مرگ ، هردو ، به آنان القاب و عناوين بىشمارى بخشيد !\r\nو هم‌اكنون نيز صفحات سرد و بىربط كتاب‌هايى كه بعضى از چاپلوسان و باركشان القاب ، با تلفيق مبالغه‌آميز ، درباره « قهرمانىهاى » اين تبهكاران سياه كرده‌اند و بخش‌هايى در « عظمت » ! نالايقان بىارج ، به‌هم بافته‌اند ، بر چهرهء ما سيلى مىزند ، و تا آنجا اين گروه از نويسندگان و مؤلفان در فرومايگى پيش رفته‌اند كه خوانندگان آنها خيال مىكنند « قهرمانى » جز تقلب و نيرنگ برده‌فروشان نيست و يا عظمت و بزرگى ، جز نوعى برترى در چپاول و غارت و غصب و كشتار و نابودى و فراهم‌ساختن وسائل ويرانى و آن‌گاه افتخار به جرم ، و مباهات به بىعرضگى و اعتزاز به ايجاد ناراحتى و گرسنگى و هرگونه كار پست و رسواكننده و جنايت‌آميز ، چيز ديگرى نيست !\r\nاز اينجاست كه ما ، پس از آنكه سلامتى و تندرستى ! براى اين نويسندگان بيمار آرزو مىكنيم ، اين كتاب را مىنويسيم و در آن شخصيت يك قهرمان واقعى را ، - چون يك انسان واقعى است - مورد بررسى قرار مىدهيم و اميدواريم كه اين كتاب را به سلسله كتاب‌هاى ارجدارى كه امروز در كتابخانه‌هاى ما ، رو به افزايش است ، اضافه كنيم و بدين‌وسيله مسائل و نكته‌هايى را مطرح سازيم كه مهم‌ترين آنها عبارتند از :\r\nدر تاريخ ما نيز صفحات جالب و زيبايى از درخشش بزرگ انسانى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nوجود دارد كه ما مردم عرب را افتخار مىبخشد ، چنان‌كه به تاريخ انسان شرف و افتخار مىدهد .\r\nاز موضوعاتى كه در بررسى دوران على و دوران‌هاى پس از وى ، به آن توجه و آگاهى خواهيم داد ، سهم بزرگى است از مقاومت در برابر ستم و ستمگر ، يارى مظلوم ، نبرد و پيكار با برده‌گيرى و استثمار ، كه با كار و كوشش خستگىناپذيرى علل و عوامل اين دو را از ميان برداشته و با فداكارى و جانبازى در راه عزت و شرافت انسانيت و با وضع قوانين و برنامه‌هايى - در چهارچوبى كه امكانات زمان و مكان به آن اجازه مىداد - انجام داده شده است و از همين‌جاست كه ما بيشتر از پيش مىبينيم كه همهء تاريخ ما ظلمت و ظلم ، تاريكى و ستم نيست ! در گوشه‌هاى شب‌هاى آن ، جرقه‌ها و برق‌هايى است ! و در تاريكىهاى آن روشنىها و مهتاب‌هايى به چشم مىخورد ! و در ژرفاى تيرگىهاى ظلم و ستم آن ، سپيدىهاى نيكى و روزهاى روشن و خورشيدهاى خندانى وجود دارند ! . . . و سپس باران‌هايى آمده كه آسمان آن را بر بيابان‌هاى تاريخ ما ، گاهى به مقدار كم و اندك‌اندك و گاهى فراوان و سيل‌آسا ، فرو ريخته و آن را سيراب ساخته است !\r\nو چنين صفحات درخشان در تاريخ ما ، به ما امكان مىدهد كه برگرديم و از نو بر خود بنگريم تا بسيارى از زنجيرهايى را كه قرن‌هاى تاريك و طولانى ، آنها را بر دست و پاى ما بسته‌اند ، از هم بگسليم و آن قهرمانى واقعى را كه شامل نبرد يك فرد از افراد و يا نسلى از نسل‌ها در راه همه انسانيت است ، تقدير و تقديس كنيم و آن مليت عربى انسانى را كه خدمت به انسان را - در درون خود و در هر ميدانى ! - هدف اصلى و نهايى خود قرار مىدهد ، تحكيم بخشيم .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nزيرا ملتى كه عظمت خود را از چهارده‌قرن پيش توانسته است با مردى مانند علىبن ابيطالب و سپس با گروهى از مردم ، چون شاگردان وى ، و ياران وى ، نشان دهد ، ملتى است كه امروز ، در عصر دست‌يابى به فضا نيز مىتواند همراه با كاروان سريع تمدن پيش برود و حتى كاروان را از پيشينهء پرافتخار خويش روشنى بخشد .\r\n* * * بر همه اينها بايد دو چيز را افزود :\r\nنخست آنكه : هريك از ملل جهان به بزرگان و قله‌هاى افتخارآميز در صفحات مخصوص خود ، از تاريخ واحد انسانيت ، نظر مىكند و سپس موقعيت هركدام را روشن نموده و در جاى مخصوص خود ثبت مىكند و از همهء آنها ، عبرت و نيرو مىگيرد . . . و سپس به‌ترتيب و تدريج به ارزيابى بزرگان و افتخاراتى كه در مرتبه پائين‌تر از آنها قرار دارند پرداخته و همچنان پيش رفته تا در حدود امكان خود ، از حوادث و رويدادهاى تاريخ و رفتار قهرمانان و بزرگان واقعى بهره‌بردارى نمايد و از آنها پشتيبان و نيرويى نو ، براى راه جديد به‌دست آورد .\r\nولى بايد پرسيد كه چرا ما اين‌چنين نكنيم ؟ و چرا بزرگان بلندمرتبهء خود را پس از موازنه و مقايسه ، در كنار مفاخر و بزرگان قرار ندهيم ؟ در حالىكه داستان تاريخ ما يكى است و بزرگان همه ما ، از آن همه ما است !\r\nدوم آنكه : علىبن ابيطالب از آن افراد بىنظير و نادرى است كه اگر حقيقت و واقعيت آنان را ، دور از سطح تقليدى كه ما براساس آن رجال و تاريخ خود را تجزيه و تحليل مىكنيم ، بشناسيد ، خواهيد ديد\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكه محور عظمت آنان ، تنها در ايمان مطلق به كرامت و شرافت انسان و حق مقدس آن در زندگى آزاد و شرافتمندانه قرار دارد . و همچنين در اين نكته است كه اين انسان ، هميشه در تكامل و تحول است و جمود و عقب‌گرد و توقف در يك حال از حالات گذشته يا كنونى ، چيزى جز پيك مرگ و دليل نابودى نيست .\r\nدر ميان بزرگان گذشتهء تاريخ ، كسانى كه در عقل و جان شما ، تخم آن‌چنان اصل و قاعده اساسى را بپاشند و پرورش دهند كه اساس قوانين تحول و تكامل قرار گيرد ، بسيار كم است . اصل و قاعده‌اى كه گويى على آن را از زبان طبيعت و قلب زندگى مىگويد : « فرزندان خود را به اخلاق خود تربيت نكنيد ، زيرا كه آنان براى زمانى غير از زمان شما ، خلق شده‌اند » ! « 1 »\r\nو جداً بسيار نادرند از بزرگان گذشتهء تاريخ كسانى كه در دل و جان شما تخم اين چنين قاعدهء بزرگى را بپاشند كه همه راه و روش‌هاى انسانى را در برگيرد و متوجه هر كار و كوششى گردد : « هركس كه دو روز او يكسان باشد ، مغبون و زيانكار است » و علىبن ابيطالب با اين جمله مىخواهد بگويد كه هيچكس زيانكار نيست مگر اينكه گذشته و امروز او يكسان باشد و بنابراين ، رستگارى و بهره‌مندى آن است كه امروز آنان از ديروزشان بهتر باشد و اين هم بدون پيش‌روى همراه موج بىآرام زندگى ، امكان‌پذير نيست .\r\nو جداً بسيار كميابند از بزرگان گذشته تاريخ كه در فكر و روح شما ، بذر موازين عدالت جهانى را كه از خود مىجوشد و بر خود تكيه\r\n\r\n\r\n","description":"","footnote":"\r\n( 1 ) لا تقسروا اولادكم على اخلاقكم ، فانّهم مخلوقون لزمان غير زمانكم\r\n","page_name":" 99 ","page_number":99},
  {"content":"\r\n\r\nمىكند ، بپاشند و با نور عظمت ، آن را كشف كنند : « آن‌كس كه بداخلاق باشد ، خودرا آزار مىدهد » !\r\nو بسيار اندك و نادرند از بزرگان گذشته تاريخ كسانى كه درك كردند و زندگى نمودند و گفتند : « هر انسانى از نظر خلقت مانند تو است » و « مردم همه با هم ، يكسان و برابرند » .\r\nو از آن بزرگان تعداد اندكى فرياد برآوردند : « احتكار ، جرم و تبهكارى است » و « هيچ فقيرى گرسنه نمانده مگر در سايه آنكه ثروتمندى از حق او بهره‌مند گشته است » و « گناه نابخشودنى آن است كه گروهى از مردم ، بر ديگران ستم كنند » و آن‌گاه براساس همين درك و احساس ارجدار ، قوانين و برنامه‌هايى براى آنها وضع كردند !\r\nو راستى كه بسيار نادرند از بزرگان گذشتهء تاريخ ، افرادى كه با همه اين مبادى اساسى ، زندگى كرده و آنها را زنده نموده و آشكار ساخته و برپايه آنها مكتب‌هاى فكرى و اجتماعى به‌هم پيوسته و هماهنگى را به‌وجود آورده و به‌وسيله آنها از چهارچوب افكار مستقل و جدا از همديگر ، پا فراتر گذاشته و ساختمان منظم ، واحد ، محكم ، و خلل‌ناپذيرى را بنياد نهادند .\r\n* * * از تجلّى وجود على ، در تاريخ ما داستانى به‌وجود آمده كه داراى فصل‌هاى شگفت‌انگيزى است !\r\nداستانى كه سطور و خطوط اصلى خود را از بلندى و مقام والاى على به‌دست آورده و حوادث آن را دست زمان شكل داده است . اين داستان ، داستان همان انقلاب جهان عرب در ادوار تاريك تاريخ\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاست كه وضع ناگوار آن از نظر استثمار ، چپاول ، غارت و تجاوز ، به شب‌هاى وحشتناك استبداد سياه تبديل شده بود .\r\nهيچ نيرومندى - به مقياس نيروى حيوانى ! - در آن دوران وحشت نبود مگر آنكه سرور و فرمانده « فرمان مطاع » بود : شكنجه مىداد ، مىكشت ، غارت مىكرد ، تازيانه مىزد ، و توده را با محروميت و بدبختى روبرو مىساخت !\r\nو هيچ دزدى در آن عصر نبود ، مگر آنكه همت و فكر خود را در غارت مردم به‌كار بسته بود .\r\nو هيچ سفاك خونخوارى نبود مگر آنكه گردن‌هاى بىگناهان ، دروگاه شمشير او بود !\r\nو هيچ نادانى وجود نداشت مگر آنكه پايه‌هاى كاخ او برپايه جمجمه‌هاى متفكران بنا شده بود ! و هيچ پست و فرومايه‌اى نبود مگر آنكه انسان آزاده‌اى را از ميان برده بود .\r\nجاهلان بىخرد ، با تكبّر بر زمين راه مىرفتند و مىپنداشتند كه از بزرگى و بلندى به كوه مىرسند .\r\nتوله‌سگان زوزه‌كش ، صاحب مال و جان و رأى و عقيدهء مردم بودند .\r\nو به‌عنوان مثال ، مگر در عصر قديم ، ديكتاتور پستى كه او را « دنيس » مىناميدند ، بر « سيراكوس » حكومت نمىراند كه « افلاطون » بزرگ را به بردگى گرفت ! و سپس يكى از دوستان وى ، پولى داد و فداكارى كرد تا آزادى او را بازگرداند ؟ ! . . . و آنگاه پس از خود « دنيس » پسر كمتر از پدر ، كه او را هم « دنيس كوچك » مىگفتند ، برمىخيزد و مىخواهد كه آزارى بر فيلسوف بزرگوار برساند ، ولى فيلسوف براى\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبار دوم نجات پيدا مىكند و او آنگاه تصميم مىگيرد كه فيلسوف را به قتل برساند كه اين مرتبه نيز به‌نحو شگفت‌آورى به‌دست يكى از شاگردان باوفاى خود ، نجات مىيابد ؟\r\nبه‌نظر من : اين داستان ، داستان همان انقلابى است كه جهان عرب در خلال مهلكه‌هايى ناگوار ، در وجدان و درون آزادگان و بر زبان‌ها و دست‌هاى آنان ، با آن به‌سر برده و آن را زنده ساخته است . و اين آزادگان بسيار بودند كه در طليعه آنان شاگردان على قرار دارند كه از راه و روش و اخلاق و استقامت وى در برابر استبداد ، برنامه‌اى اخذ نموده و پيش‌تازان نيروهاى مبارز بر ضد حكومت تجاوزكاران و خودكامگان ، در بسيارى از دوران‌هاى تاريخ وسطى و قديم ما شده‌اند !\r\nانقلاب انسان خسته و ستم‌ديده‌اى كه اساس آن را برپايه دفاع از خود و از بيچارگان و بينوايان و فشارديدگان قرار داد ، داستانى بس دراز دارد كه گروه بسيارى آن را بررسى و ارزيابى كرده و عده‌اى آن را ، به‌طور كلى ، خير و نيكى اعلام داشته و از آن پشتيبانى نموده‌اند . و بعضى هم آن را به‌طور كلى شر و فساد دانسته و آن را تقبيح نموده‌اند . و اين داستان شايسته آن است كه در پرتو جديدى مورد تجزيه و تحليل قرار گيرد ، چه اين انقلاب در حقيقت و واقعيت دور خود ، كه ما مىبينيم و در طول اين زمان ، به داستان شخص على بستگى دارد كه با كسانى مىجنگيد كه با شمشير و نيرنگ به جنگ او آمده بودند ! و اين انقلاب ، بدين‌ترتيب ، صفحاتى از نبرد در راه زندگى است كه پدران ما ، در تاريخ ما ، آن را شكل بخشيده‌اند و در واقع ، براى ما يك دگرگونى بزرگ و تحولى عظيم ، در گذشته گناه‌آلود ما كه پر از تبهكارىها و تجاوزات بود ، به‌شمار مىرود !\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nخلاصهء سخن آنكه : ما هنگامى كه از چهارچوب « عربيت » به گسترهء وسيع « جهانى » قدم مىگذاريم و از حدود زمان عربى محدود ، به دو تاريخ نزديك به هم ، به حدود زمانى جهانى گام مىنهيم ( اين دوران شامل پيدايش وجود انسان تا عصر نهضت و رنسانس در اروپا مىشود كه در آن نوابغى بزرگ زندگى مىكردند ، قوانينى وضع نمودند و انقلاب‌هاى اجتماعى و اخلاقى و سياسى برپا كردند ) بايد درك كنيم كه علىبن ابيطالب در بين اين افراد بىنظير و قانونگذار و برپادارندگان انقلاب‌ها ، مقام و موقعيت خاصى دارد . ولى بايد ديد كه اين مقام و موقعيت چيست ؟ و وضع و جاى اين مرد بزرگ در بين آنان چگونه است ؟\r\nآيا اين محروميت نيست كه در بسيارى از كتابهايى كه درباره امام علىابن ابيطالب نوشته شده ، سخن درباره موضوعاتى دور بزند كه شايد بتوان گفت همهء آن موضوعات هم به موضوع واحدى تبديل شده‌اند و همه بحث و جدل‌ها به دور آن مىچرخند ! ؟ و تازه اگر هم از آن تجاوز كنند ، سخن از شمشيرى است كه دو نصف مىكند ! و از ضربه نيزه‌اى است كه مىشكافد ! و سپس گفتگو از دشمنان اوست كه « مرغ‌ها » از آسمان براى نابودى آنان فرود مىآيند و درندگان زمين هم آنان را پاره‌پاره مىكنند !\r\nالبته بدون شك اينها در تاريخ على براى خود جايى دارند ، براى آنكه اخبار مربوط به آنها در تاريخ دور ، هزار و يك قضيه و داستان را ثبت كرده است ، ولى جنبه‌هاى عظمت واقعى در علىبن ابيطالب ، بيشتر از اينهاست و آنها اگر بررسى شود ، به‌خاطر آن است كه بعضى از گوشه‌هاى تاريك و تاريخى در زندگى اين مرد و زندگى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمعاصرانش ، روشن گردد ، نه آنكه هرگونه بحث و بررسى فقط بر محور آن بچرخد !\r\n* * * ما كوشش كرده‌ايم كه اين كتاب شامل نظريات جديد درباره عصر على و همچنين نظريات نوين و وسيعى در مورد عظمت و شخصيت وى باشد . و آنگاه به آنچه كه تاريخ انسانيت درباره مفهوم و معنى « انسان » دارد - با اين وصف كه انسان يك موجود اجتماعى است - و چگونگى اين مفهوم كه در هر دورانى ، برطبق سير عمومى تاريخ ، پيش رفته است ، توجه كاملى نموده‌ايم . تا پس از اين توجه ، و در حدود امكان خودمان ، مفهوم انسان را در بينش علىبن ابيطالب هنگام مقايسهء او با متفكران قرون ، توضيح دهيم . و همچنين مقايسه‌اى بين اصول و مبانى عمومى اعتقادات على و مبادى و اصول انقلاب بزرگ معروف به انقلاب فرانسه به‌عمل آوريم ، زيرا كه اين انقلاب مفهوم انسان را در انسانيت‌هاى قرون باستان و وسطى ، نشان مىدهد و پايان دورانهايى از تاريخ بشر و سرآغاز عصر جديدى به‌شمار مىرود . . .\r\nباز از نكاتى كه در اين كتاب آورده‌ايم ، فصول جالبى است كه به‌طور كلى درباره على و سقراط به تجزيه و تحليل مىپردازد و آنگاه اين دو مرد را در فلسفه و اخلاق و شئون ديگر انسانى ، مورد مقايسه قرار مىدهد . و بحث ديگرى است كه روشن مىسازد على با تمام وجود خود ، نمودار قسمت بزرگى از عدالت عمومى جهان هستى است . و بررسى ديگرى است كه هدف وسيعى دارد و از آن جمله كشف و نمايش ميزان وحدت و هماهنگى در شخصيت علىبن\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nابيطالب است كه بدون آن ، هيچ بحثى صحيح نبوده و هيچ اظهارنظرى منطقى نخواهد بود و ما دربارهء وحدت و هماهنگى اين شخصيت ، نكاتى را دريافته‌ايم كه موجب شگفتى و اعجاب مىگردد .\r\n* * * سپس بحثهايى را كه پيرامون معنى تشيع در تاريخ عرب ، دور مىزند مطرح كرده‌ايم و در آن بسيارى از اشتباهاتى را كه برخى از نويسندگان به‌طور عمد مرتكب آن شده‌اند ، روشن ساخته‌ايم . و بحث‌هاى ديگرى است كه در آن تأثير على در ادبيات عرب ، در خلال قرون ميانه ، روشن شده است و بررسى مخصوصى است تحت عنوان : امام على و مليت عربى . . . و همچنين بحث‌ها و بررسىهاى مفيد و آموزنده ديگر . . .\r\nما در همه اين بحث‌ها ، نظريه مفصل‌خود را درباره‌روش‌هاى محققان ، در آن هنگام كه تاريخ گذشته ما را بررسى مىكنند و نظريات خود را درباره حوادث آن نقل مىنمايند ، ابراز داشته‌ايم . و در يك فصل ، آن حدود و چهارچوب واقعى را كه به ما امكان مىدهد تاريخ خود را در ضمن آن ارزيابى كنيم ، و آن را با نظر در تجزيه و تحليل‌هايى كه نويسندگان و مؤلفان عرب يا غيرعرب ، دربارهء علىبن ابيطالب به‌عمل آورده‌اند ، و با اظهارنظر و عقيده خودمان درباره آنها ، پايان داده‌ايم .\r\nنكته‌اى باقى مىماند كه بايد توضيح دهيم و آن مربوط به چيزى است كه بعضى از خرده‌گيران ، از اينجا و آنجا ، به آن اشاره نموده‌اند و درواقع به شعر نزديكتر است تا به بحث و بررسى ! . . . ولى چون اين نكته در فصلى كه درباره امام و اروپائيان آورده‌ايم ، توضيح داده شده ، در اينجا از شرح آن ، خود و خواننده را آسوده مىكنيم !\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nالبته اين پاسخگويى ما درواقع به آن جموديست كه به غلط به علم نسبت داده مىشود ، همچنانكه بخواهند حرارت را از آتش بگيرند و حركت باد را از آن بازستانند و جريان و سير آب نهر را از آن سلب كنند ! و ما در آن چيزى جز عجز و خستگى نمىبينيم ! خستگى و عجزى كه در زير پوششى ، آن را پنهان ساخته‌اند و مىگويند از محصولات علم و دانش است ! براى اينكه اين قسمت در مطالعات و چگونگى بررسىها ، يك مسئله جوهرى و اساسى است نه فرعى و عرضى !\r\nو شايد بدين‌ترتيب ، حق قسمتى از دوران‌هاى تاريخ خودمان را ادا كرده باشيم و به پيروى از ديگر برادران همنوع خود ، كه تاريخ مخصوص خود را در معرض استفاده ديگران قرار مىدهند ، و به پيروى از خودمان و از ديگران ، در آن‌وقتى كه از تاريخ عمومى و جامع انسانيت سود مىبريم و استفاده مىدهيم ، از آن عبرتى براى سير صعودى و پيشروى تكاملى خود اخذ نموده و همراه كاروان در حال تكامل و تحول زندگى پيش رويم .\r\nاين هدف و آرزوى ما از اين كتاب است !\r\nجورج سجعان جرداق\r\nبيروت 1 آذار 1958 ميلادى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبه‌قلم ميخائيل نعيمه\r\n( از شخصيتهاى ادبى بزرگ مسيحى لبنان )\r\n\r\nمقدمه\r\n\r\n","description":"","footnote":"","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n\r\nزندگى بزرگان\r\nزندگى بزرگان براى ما چشمه زاينده‌اى از پند و تجربه ، ايمان و اميد است كه هرگز خشك نمىشود . اين بزرگان همانند قله‌هاى مرتفعى هستند كه با شوق و سوز ، به‌سوى آنها مىرويم و مشعل‌هاى فروزانىاند كه تاريكىها را از پيش پاها و ديدگان ما بر طرف مىسازند ، و همين بزرگان هستند كه اعتماد ما را نسبت به خود و به زندگى و هدف‌هاى دور و سعادت‌بخش آن ، هميشه فزونى مىبخشند . و اگر اين بزرگان نبودند ، يأس و نوميدى در مبارزه با امور ناشناخته زندگى ، بر ما غلبه مىكرد و ما مدت‌ها پيش ، پرچم سفيدرنگ تسليم را برافراشته و به مرگ مىگفتيم : ما اسيران و بندگان تو هستيم ، درباره ما هرچه مىخواهى بكن !\r\nولى ما حتى يك روز هم تسليم يأس و نوميدى نگشته‌ايم و هرگز هم نخواهيم شد ، زيرا پيروزى نهايى ، به شهادت آنهايى كه از ما هستند و پيروز شده‌اند ، و علىبن ابيطالب هم از آنها بود ، از آن ماست . و با اينكه ميان ما و اين پيروزمندان كمى از زمان و مكان فاصله است ، آنها هميشه و در همه وقت با ما هستند . و هرگز نه زمان\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمىتواند صداى آنها را از گوش ما دور كند و نه مكان مىتواند سيماى درخشان آنان را از نظر ما محو سازد .\r\nبهترين شاهد بر صحت گفتار من ، همين كتابى است كه اكنون در دست شماست . زيرا اين كتاب شرح زندگى بزرگى از بزرگان بشريت است كه در سرزمين عرب به‌دنيا آمد ، ولى هيچ‌وقت « عربيت » نتوانست در او تأثيرى بنمايد . و با اينكه اسلام چشمه‌هاى فضيلت او را به جوشش درآورد ، ولى او فقط براى اسلام نبود - و خود را تنها به اسلام اختصاص نداد - به همين دليل زندگى افتخارآميز و بىنظير او ، مىتوانست روح يك نويسنده مسيحى را در « لبنان » و در سال 1956 م . بيدار و شعله‌ور سازد كه براى شرح ماجراى زندگى او ، به تجزيه و تحليل ، تحقيق و بررسى عميقى مشغول گردد و همانند شاعرى كه مجذوب و شيفته شاهكارها ، افتخارات و يادگارها و قهرمانىهاى آن باشد ، به غزل‌سرائى بپردازد ! ؟\r\n* * * دلاوريها و قهرمانىهاى امام على فقط منحصر به ميدانهاى كارزار نيست ، بلكه او در روشن‌انديشى ، پاكى وجدان ، سحر بيان ، عمق و كمال انسانيت ، شور و حرارت ايمان ، بلندى همت و فكر ، هوادارى از رنج‌ديده‌ها و ستم‌كشيده‌ها در برابر خودكامگان و ستم‌پيشگان و فروتنى در مقابل درخشش هرگونه حقى نيز قهرمان بود . و همه اين قهرمانيها ، به‌هراندازه كه از زمان آن بگذرد ، هميشه پناهگاه پرمايه‌اى است كه امروز ، و هر روز ديگرى كه شوق ما براى پىريزى و بنياد جامعه و زندگى سعادتمندانه و فاضله‌اى تشديد مىشود ، به‌سوى آن رو مىكنيم .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمن نمىخواهم كه پيش از مطالعهء خوانندگان ، از نكات و موارد جالب و ارجدار اين كتاب پرده بردارم . زيرا كه آن موارد بسيار است و از آن جمله است : بيان فروزنده‌اى كه اينجا و آنجا ، چهره‌هاى برجسته شعرى ، سرشار از احساس و عاطفه ، با رنگ‌آميزى دلپذيرى به‌وجود آورده و با زيبايى خاصى جلوه‌گر و نمايان است ! و همچنين هم‌آهنگى و آراستگى در شرح و تفسير اوضاع ، اقدام دليرانه در نقل و بررسى افكار و عقايد سياسى ، دينى ، اجتماعى و اقتصادى على و تطبيق آن با صحنه‌هاى زندگى امروزه ماست و اين ، اقدام عالى و موفقيت‌آميزى است و نويسندگانى كه قبلًا در اين موضوع بحث كرده‌اند ، بدان دست نيافته‌اند . گواه صدق ما كوششهاى جديد نويسنده كه در شرح و تفسير بعضى از رويدادهاى دوران زندگى امام على به‌عمل آورده است . اين تفسير و بررسى با سبك و روش معمولى تاريخ‌نويسانى كه تا امروز درباره امام نوشته‌اند ، مغايرت دارد .\r\nدرواقع هيچ مورخ و نويسنده‌اى ، به‌هراندازه كه باهوش و باشخصيت ، نكته‌سنج و نابغه هم باشد ، امكان ندارد كه بتواند حتى در هزار صفحه ، تصوير كاملى را از بزرگانى كه در رديف امام على هستند ، ترسيم كند و حقيقت آن را بر شما و براى شما مجسم سازد ، يا بتواند رويدادهاى مهمى را كه در دوران آن به‌وقوع پيوسته ، به‌نحو شايسته‌اى روشن سازد . پس آنچه را كه امام على درباره آن فكر و دقت نموده و به آنچه كه اين شخصيت بزرگ عرب ، بين خود و خداى خود گفته و عمل كرده است ، از امورى است كه هرگز هيچ گوشى آن را نشنيده و هيچ چشمى آن را نديده است . و البته اين\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nخيلى بيشتر از آن است كه با دستش انجام داده و يا با قلم و زبانش آن را آشكار كرده است . و بنابراين ، هر صورتى كه ما از او ترسيم و نقاشى كنيم ، مسلماً تصوير ناقصى خواهد بود ، ولى چيزى كه ما از آن مىخواهيم و به آن اميدواريم ، جنبش و حرارتى است كه به زندگى مىبخشد .\r\nهدف نهايى در كتابى از اين قبيل ، تفحص و بررسى مواهبى است كه از كارها و گفتارهاى على به ما رسيده و سپس درك آن به‌صورت دقيق و واقع‌بينانه بوده و بعد نشان‌دادن شكل و سيماى اين مرد است آن‌چنان كه مؤلف تصور و ترسيم كرده و انتظار دارد كه شما نيز همان‌گونه او را تصور و درك كنيد !\r\nمن ايمان دارم كه مؤلف اين كتاب نفيس و پرارزش ، با كمالى كه در قلم و با حرارتى كه در قلب و باانصافى كه در وجدان او وجود دارد ، در ترسيم شكل واقعى امام علىبن ابيطالب ، تا حدود زيادى موفق و كامياب گشته است ، به‌طورى كه در مقابل آن چاره‌اى جز اين نيست كه اقرار كنيم : اين تصوير ، شكل زنده‌اى از بزرگترين مرد دنياى عرب ، پس از پيامبر است .\r\nبسكنتا - ميخائيل نعيمه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nسرزمين معجزه‌ها\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\nمهد نبوت\r\nسرزمينى است كه در گذشته و آينده ، هردو ، سرزمين معجزه بوده و خواهد بود !\r\nفلات پهناورى است كه اگر باران در آن مىباريد و آن را سرسبز و خرم و پرگياه و بارور مىساخت ، همه گرسنگان دنيا را سير مىنمود و همه برهنگان جهان را مىپوشاند و اين فلات به اندازه‌اى وسيع و پهناور است كه هيچ خيالى نمىتواند حدى براى آن قائل شود و يا فكرى آن را به‌خاطر بسپارد ! آنجا فلاتى است كه از ابتداى تكوين و خلقت ريگزارى متحرك و مواج - در دل صخره‌هايى سخت - بوده است كه وزش باد ريگ و شن آن را در هوا بازى مىداده و مىچرخاند و درواقع سرزمينى به‌وجود آمده كه مىجوشد و در انقلاب است !\r\nآرى ! سرزمينى از تپه‌ها و دره‌هاى شنى كه همواره در تلاطم و نشست و برخاست است . . . و كوههاى كم‌ارتفاع و بىگياهى كه هرگز باران نمىبينند و در دل ريگزار خشك نشسته‌اند .\r\nهمه‌جاى اين سرزمين تفتيده و سخت و آتش‌فشانى ، مالامال از سنگ‌هاى سياه و پوسيده و سوراخ‌سوراخى است كه گويى در آتش\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nگداخته شده و به گوشه‌اى پرتاب شده‌اند و هنوز هم حرارت و سياهى را در خود حفظ كرده‌اند !\r\nآنجا را سرزمين سوخته ناميده‌اند و نام‌هاى ديگرى نيز از اين قبيل بر آن نهاده‌اند .\r\n* * * آنجا فلاتى است كه قابل زراعت و كشاورزى ، و به تبع آن سكونت و زندگى نيست ، زيرا كه فقط كشاورزى عامل سكونت گروهى در يك جا مىتواند باشد . اين دشتها ، با اين توصيف ، از نظر گرما و خشكى هوا ، از بدترين و سخت‌ترين نقاط دنياست و عليرغم آنكه از سه‌طرف دريا آن را فرا گرفته ، باران و شبنم آن بسيار ناچيز است . البته گاهى باران سروصورتى به آن داده و اندك طراوتى به‌وجود مىآورد و مردم هم منتظر اين موسم‌ها هستند كه با هرچه دارند ، از شتر و زن و فرزند ، به استقبال آن بروند ، ولى باد سموم - بدترين بادى كه همه‌جا را فرا مىگيرد - هرگونه گياه و طراوتى را مىخشكاند و گاهى زندگى را نيز برباد مىدهد و نابود مىسازد . و از اينجاست كه شعرا درباره نسيم روحبخش صبا ، وقتى كه از سوى شرق مىآيد ، شعرها مىسرايند ، آنسان كه انسان از بوى عطرآميز بهشت شاد و مسرور گردد !\r\n* * * نهرهاى آن : در آنجا نهرى كه پيوسته روان باشد ، وجود ندارد ، ولى در بعضى از اين نقاط ، وقتى كه باران بشدت ببارد ، سيلهايى جارى مىگردد و از شكم وادىها و دره‌ها ، راهى به خود باز مىكند ، و در اين مواقع مردم به همديگر پيشى مىجويند تا سدهايى ببندند و آب را اگرچه براى مدت كوتاهى ذخيره نمايند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nاما چهارپايان آن : حيوانات آن مانند مناطق و جاهاى ديگر نيست . خداوند به آنها ساق‌ها و پاهاى بلندى داده تا مسافت‌هاى دور و درازى را بپيمايند و در وسط دشت‌ها و بيابان‌ها باز نمانند ، چنان‌كه براى بعضى از آن‌ها ، پاهاى گرد و مستديرى قرار داده كه در ريگزارها فرو نروند . حيوانات در اين نواحى ، بردبارى و شكيبايى بيشترى در مقابل گرسنگى و دشوارىهاى راه دارند . مثلًا شتر هميشه در معدهء خود ذخيرهء آب دارد ! و اعراب باديه‌نشين كه شتر را به هزار نام مىخوانند ، گاهى اين آب‌ها را با وسائلى از شكم آنها بيرون مىآورند ، تا خود بنوشند !\r\nگياهان آن ؟ نمىخواهم در وصف آن سخن به درازا بكشد : خارهايى تيز و داغ ، با رگ و ريشهء تشنهء آب ، آن هم بسيار كمياب ! چنين است گياه آن !\r\nاما خانه‌هايش ! اگر آنها را خانه و منزل بگويند اشتباه است . آنها خيمه‌ها و چادرهاى بزرگى است كه باد سوزان در آن كوران مىكند و گرماى ناراحت‌كننده با آن به ستيزه برمىخيزد و بدين‌ترتيب داخل اين خيمه‌ها با بيرون و صحراى سخت و ناهموار يكى مىشود ! و روى همين اصل ، اين چادرها فقط در بعضى مناطق و اماكن خاص برپا مىشوند . . . و باز بسيار كوشش بيجايى خواهد بود كه ساكنين آنها بخواهند در هر كجا كه مىخواهند اقامت نموده و يا در مكان آرام و امنى مستقر گردند ، آنها پيمان هميشگى با خانه به‌دوشى و كوچ‌كردن دارند !\r\nو مواد غذايى در آن دو چيز سياه است : خرما و آبى كه به‌دست آيد . به‌اضافه آنچه كه از گوشت شتر و يا گوشت شكار پيدا مىشود .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n* * * طبيعت اين صحرا ساكنان و مردم آن را به جنگ و كشتار وامىدارد و درواقع جنگ و ستيز دائمى ، اصل و اساس نظام اجتماعى آنهاست .\r\nخورشيد بر بيابان‌هاى جزيرةالعرب و خانه‌هاى آن ، هميشه پرده‌اى از آتش و حرارت مىافكند و مردم فقير و بيچاره ، گوشت گرگ يا گوسفند از پادرآمده‌اى را در روى سنگ‌هاى آن بريان مىكنند ! در بيابان‌هاى جزيره و منزل‌هاى آن ، فشار و رنج كشنده و مرگ تلخ و ناگوار هميشه سايه افكنده است . و مناظر و چشم‌اندازهاى آن يكسان و يكنواخت است : دريايى از ريگ در سينهء آبادىهاى ناچيز و آرزوهاى شكست‌خورده و سوخته كه فلات اجازه سربلندكردن را به آنها نمىدهد .\r\nو البته در اين طبيعت بىرحم و اين زندگى دردناك و دشوار و اين وضع سخت معيشت مردم صحرا ، ادراك و شعورى كه سراسر هستى و زندگى را فراگيرد و نمونه‌هاى عالى نيكى و نيكويى را كه دل را نرم و قلب را پرمهر مىكند ، بسيار دشوار است ، زيرا مانند اين احساسات بشردوستانه ، در سرزمين‌هاى پرآب و سرسبز و خرم بيشتر رشد مىكند نه در دوزخ بيابان ، و در نزد كامرانان يافت مىشود ، نه در ميان عقب‌ماندگان و محرومين اجتماعى - كه كمبود مواد غذايى به آنها امكان انديشه و رشد را نمىدهد - تازه ، چند دهكده آباد جزيره در آن زمان را نبايد به حساب آورد ، زيرا آنها دهكده‌هاى مسخره و بىارزش ، پراكنده و كوچك ، غم‌انگيز و اندوهبارى بودند و به‌مثابه بيغوله‌هاى تاريكى به‌شمار مىآمدند در ميان سرزمينى سوخته و سياه ، كه غارها ميان آنها فاصله انداخته بود و خود راهنما در آن گم مىشد و چهرهء زمين در آن گرفته به‌نظر مىرسيد ! . . .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاما از عمران و آبادى آن ! نيز به جهت هواى ناسازگار ، بحران فقر و بدبختى ، و دشوارى راه‌ها و سفرها و دورى از مراكز دنيا ، محروم بود . و فقط در بعضى از نقاط « يثرب » و « طائف » رونق و ساخت و سازى وجود داشت . ثروتى نسبت به اين ويرانه‌ها ، پيدا مىشد !\r\nاما مكه ، بتكده‌اى بيش نبود . و مردم آن بازرگانان و سوداگرانى كه از مقياس‌هاى زندگى آنان ، گرفتن جان انسان ، با درهم و دينار بود !\r\n* * * زندگى سخت و ناگوار در دوزخ شنزار ، همراه با بدبختى و بيچارگى نسبت به امروز و توأم با يأس و نااميدى از فرداى تاريك و از دست‌رفته ! چنين است وضع جزيرةالعرب !\r\nو انسان آن ! آيا شگفت‌انگيز نيست كه در اين سرزمين انسانى باشد ؟ در حالىكه در نزديكى آن ، سرزمينى وجود دارد پربركت ، سرسبز و خرم ، با خوراك و پوشاك فراوان و سرشار از وسائل زندگى بهتر ، و هركه در آن راهى يابد او را كفاف دهد .\r\nوجود اين انسان ، در اين سرزمين ، كه در ميان كوه‌ها و درياها و بيابان‌هايش محصور شده و هرگز حاضر نيست آن را ترك كرده و ميهن ديگرى براى خود اختيار كند ، معجزه صحرا قبل از انقلاب محمد و انقلاب على است !\r\n* * * نه چشمه‌ساران پرآب و بركت !\r\nنه سرزمينهاى پرنعمت سبز و خرم !\r\nنه همهء ثروتهاى دنيا !\r\nنه نشاط شبانگاه و نسيم صبا و ژاله صبحگاه !\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nنه نعمتهايى كه براى فرد خوشگذرانى ، در مكانى جمع شود كه از آن شير و عسل مىريزد و بر آن مر و لبان مىبخشد ! « 1 »\r\nنه خنده طبيعت و شادى و سرور آن در هر باغ و گلستان ! ،\r\nو نه هرآنچه را كه جزيرةالعرب در آن روزگار از آن محروم بود اگر به او مىدادند ، همه و همه به پايه آنچه به زودى از سرزمين معجزه‌ها براى همه دنيا ، طلوع و ظهور مىكرد ، نمىرسيد و ارزش برابرى با آن را نداشت .\r\nاين سرزمين ، در آن زمان چيزى بالاتر و بزرگتر از همه اينها براى دنيا به ارمغان آورد : هنگامى كه جهان هستى به‌پاخاست ، زمان به هم پيوند يافت ! ، چشمه‌ها صاف و زلال گرديد ، ارزش‌هاى عالى زندگى روشن و آشكار شد و حقيقت وجود هستى در مرحله تكاملى انسانيت مطلق نمودار گشت و جوشش خير و نيكى ، بلندى حقيقت ، تحكيم عناصر فضيلت ، به‌ظهور پيوست تا جملگى در ساكن غار حراء محمدبن عبدالله بروز و تجلى نمايد و همچنان در سرور و برگزيده نيكوكاران ، انقلابى بزرگ ، علىبن ابيطالب ادامه يابد و جاودانه شود .\r\nبرانگيختگى و بعث اين انسان بزرگ و استمرار آن در پسرعموى والاى او ، به‌خاطر ابدىساختن حقيقت بزرگ ، در روى اين زمين و در ميان مردمانى كه از عادات و موازين آنها گرفتن جان انسان با درهم و دينار بود ، همان معجزه‌اى است كه به‌زودى به‌وقوع مىپيوست .\r\nاين برانگيختگى ، پس از خود محمد و على - رهبران انقلاب‌هاى اجتماعى بشردوستانه بر ضد بدبختى و درماندگى در آن محيط و آن زمان - معجزه بزرگ صحرا بود .\r\n\r\n\r\n","description":"","footnote":"\r\n( 1 ) مر و لبان ، هردو ، معجون‌هاى خوشبويى هستند كه در عربستان پيدا مىشوند . م\r\n","page_name":" 120 ","page_number":120},
  {"content":"\r\n\r\n\r\nصداى محمد\r\nاز لهيب صحراى سوزان فروغى در چشمانش !\r\nو از گسترش ريگ‌هاى عريان ، در برابر تابش خورشيد ، صراحتى بر زبانش !\r\nو از باغهاى « يثرب » و بستان‌هاى « طائف » و از واحه‌هاى شناگر حجاز كه همچون جزائر پراكنده در دل دريايى از ريگ در زير پرتو ماه خودنمايى مىنمودند ، نرمى و مهرى در قلب او و گرمى و سازشى در خون اوست !\r\nو از وزش گردبادهاى تند صحرا ، انقلابى در خيال اوست !\r\nو از بيان شعر و نور آسمان افسون و سحرى در زبان و شعله‌اى فروزان در روح اوست !\r\nو از راستى تصميم و درستى انديشه ، برشى در شمشير و پيام و رسالتى در دست اوست . اين همان محمدبن عبدالله ، پيامبر عرب ، بت‌شكن تاريخ و كوبنده راه و رسم بت‌پرستىهايى است كه در زير نام‌هاى : پرستش ثروت و سرمايه ، پرستش عادات و رسوم كهنه ، پرستش احمقانه نژاد و خون ، انسان را از برادر انسانش دور مىكرد .\r\n* * *\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nفرزندان « قريش » دنيا و زندگى را تنها در ربودن درهم‌هاى ناچيز عرب باديه‌نشين و انباشتن آنها براى خود مىديدند . آنها ارزش‌هاى زندگى انسان را تا حد يك تجارت پرسود و سوداگرى و بهره‌گيرى روزافزون ، و كاروانى از كالاها كه پستىها و بلندىها را سير كرده و بيابان‌هاى پرپيچ و خم را با نواى نى و خوانندگى براى شترها - به‌خاطر سوداگرى - پائين آورده بودند . . . و سايبانى جز سايه درختان يك قرشى ! و پناهگاهى جز مكه ، شهر بت‌ها و بت‌پرستىها ، كه در آن فقط درهم و دينار ، پول و ثروت ارج داشت و حكومت مىكرد ، نداشتند !\r\nناگهان در گوش آنان صدايى طنين انداخت كه وجودشان را لرزاند و رشته شهوت‌ها و هوس‌هاى آنان را از هم پاشيد و دنيا را بر سر آنها فرو ريخت ! آن صدا مىگفت :\r\nانسان ارزشى دارد ، برتر از آنچه شما مىشناسيد ، و عرب بيابانگرد و سرگردان ، رسالتى دارد غير از آنچه شما مىپنداريد .\r\nاين صدا ، صداى محمد بود .\r\n* * * دو قبيله « بنىاسد » و « بنى تميم » در مسير جاهلانهء زندگى خود با گمراهى و ضلالت ، به‌سرعت پيش مىرفتند و دختران خود را همچنان زنده‌به‌گور مىساختند و در اين كار جز پيروى از عادات و رسوم غلط و تبعيت از آنچه انسان جاهل گذشته انجام مىداد هدفى را تعقيب نمىكردند و جز زهرخند بر آراستگى خلقت و زيبايى طبيعت و شورانگيزى هستى انگيزه ديگرى نداشتند . به گوش آنها صدايى ملايم و سرشار از نسيم مهر و شوريدگى عشق و زندگى خورد كه مىگفت :\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاى بندگان خدا ! از زنده‌به‌گورساختن دختران بپرهيزيد ! ، براى زنان نيز مانند مردان حقوقى است و كسى صاحب اختيار مرگ و زندگى ديگران نيست ، زندگى و مرگ تنها به‌دست خدا است .\r\nاين صدا ، صداى محمد بود .\r\n* * * اعراب هميشه در جنگ و ستيز با شمشيرهاى آخته بودند و با زبان‌هايى كه گويى تازيانه‌هاى دوزخ است ! با يكديگر سخن مىگفتند و در سايه نيزه‌ها و شمشيرها به دختران مىرسيدند و بر لبان آنها بوسه مىزدند !\r\nجامعه آنها مركب از سوارانى فخرفروش ، مردانى در ميدان كارزار و كودكانى نالان بود كه براى خود پناهگاهى مىجويند و با كينه‌توزى و نابرادرى ، پرورش مىيابند و بزرگ مىشوند ! ناگهان در خميه‌هايشان بانگى پيچيد سهمگين‌تر از خروش رعد و برق و هولناك‌تر از صفير توفان . . . كه مىگفت :\r\nاين چه كارى است كه مىكنيد ؟ ! آيا سزاوار است كه همديگر را بكشيد ؟ و شما در سايه آفريدگار آسمان و زمين ، برادر يكديگريد ! جنگ و كشتار از كارهاى اهريمن است و آشتى و صلح براى شما زيبنده‌تر است و در سايهء آن ، زندگى بهتر و نعمت‌هاى دلخواه شما فراهم‌تر است .\r\nاين صدا ، صداى محمد بود .\r\n* * * هيچ قوم و ملتى مانند مردم عرب ، در خودخواهى و خودبينى فرو نرفته بود . آنها آنچنان تحقير و خوارى بر مردم غيرعرب روا داشتند كه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nفقط خواسته اخلاق فرعونى ، خودپسندى احمقانه ، اخلاق زشت و تلخ بود . ودرنتيجه ، مردم غيرعرب در نزد آنان به‌قدرى پست شمرده شدند كه شرافت انسانى آنها مورد تهديد قرار گرفت و اين امر بر پرچمدار رسالت جهانى سخت گران آمد و خودخواهان فخرفروش را با صدايى بلند به‌خود آورد كه مىگفت :\r\n« عرب را بر عجم برترى و فضيلتى جز با پرهيزگارى نيست و انسان ،\r\nخواهى نخواهى برادر انسان است . »\r\nاين صدا ، صداى محمد بود .\r\n* * * اما زجرديده‌ها و ستم‌كشيده‌هاى روى زمين ! . . .\r\nاما طردشدگان و آوارگانى كه باد سموم صحرا چهره‌هايشان را سوزانده بود و اجتماع مزدور نيز آنها را از خود مىراند و زندگى چنان بر آنان تلخ و تنگ گشته بود كه آنها كم‌ارزش‌تر و پست‌تر از ريگ‌هاى بيابان‌ها به‌حساب مىآمدند و روزگار سياهى را مىگذرانيدند .\r\n. . . اينها رفقا و ياران صاحب رسالت ، پيامبر جديد به‌شمار مىرفتند ، چنان‌كه دوستان مسيح نيز بينوايان و مطرودين اجتماع بودند . و پيامبر به‌خاطر نجات آنها ، حكومت را به‌دست شورا سپرد . بندگى و برده‌گيرى و بهره‌بردارى انسان از انسان را تحريم كرد . بيت‌المال و كوشش‌هاى مردم را ملى و عمومى ساخت تا همه با هم ، از زندگى بهره‌مند شوند و پشت و شانه‌هاى بستگان قريشى خود را با تازيانه‌هاى خيرخواهى ملتهب ساخت ! و با تمام نيرو و وجود خويش براى وحدت جهانى ، كوشش نمود و سمبل آن را خداى واحد قرار داد و همه را به‌سوى او خواند . در حالى كه آنان ، مردمان بىخرد و\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nكودكان نادان را تحريك كردند كه پيامبر را سنگباران نموده و او را مسخره نمايند .\r\nاما دلهاى اين ستم‌ديدگان و آوارگان و بردگان كه « بلال » مؤذن پيامبر - و نخستين مؤذن در اسلام - هم جزو آنها بود ، با صدايى كه ژرف‌تر از سرود صبحگاهى و نشاطانگيزتر از سايه بىدريغ شب و نافذتر از همه بانگ‌ها بود ، آرامش يافت و روشن گرديد :\r\n« مردم همه روزىخوار وخاندان خداوندند و محبوبترين فرد در نزد او كسى است كه براى خاندان او مفيدتر باشد » .\r\nاين صدا ، صداى محمد بود .\r\n* * * اما دشمنانش و آنهايى كه او را آماج سنگها كرده و مسخره مىنمودند ، اين صداى زندگىبخش را از او شنيدند : « ولو كنت فظاً غليظالقلب لانفضّوا من حولك فاعف عنهم واستغفر لهم و شاورهم فىالامر و اذا عزمت فتوكل علىاللَّه ان‌اللَّه يحب‌المتوكلين » « 1 » اگر تو درشت‌خوى و سنگين‌دل بودى از گرد تو پراكنده مىشدند ، از آنها درگذر و عفو كن و براى آنان طلب آمرزش بنما و در كار با آنها به مشورت بپرداز و چون تصميم گرفتى بر خداى توكل كن كه خداوند متوكلان را دوست دارد .\r\nاين صدا ، صداى محمد بود .\r\n* * * اما رزمندگان . . .\r\n\r\n\r\n","description":"","footnote":"\r\n( 1 ) سوره آل عمران\r\n","page_name":" 125 ","page_number":125},
  {"content":"\r\n\r\nو آنهايى كه در راه زندگى بهتر مىجنگيدند . . . آنهايى كه ياران او بر ضد شر و فساد بودند . اگر به‌هنگام جهاد و دفاع از بنياد انقلاب جديد وسوسه‌اى براى پايمال‌كردن حقوق و كرامت‌هاى ديگران در دل آنها راه مىيافت ، پژواك اين كلمات دلنشين در دل و جانشان طنين مىافكند : جاى گرفت :\r\n« نيرنگ و حيله به كار نبريد ، مردم را به زنجير نكشيد ، كودكان و زنان و پيرمردان و صومعه‌نشينان گوشه‌گير را از پاى درنياوريد ، درخت‌هاى خرما را آتش نزنيد ، و هرگز گياه و درختى را قطع ننماييد و هيچ خانه و بنايى را ويران نسازيد » .\r\nاين صدا ، صداى محمد بود .\r\n* * * عرب اين بانگ آسمانى را از فرزند عبدالله فرا گرفت و آن را شعار خود ساخت و همه‌جا گسترش داد تا آنجا كه هر تاجدار زورمندى را در آن غرق نمود ! و بدين‌وسيله توانست پيوند انسان‌ها را با همديگر محكمتر سازد و از همه بالاتر ، رابطه بين انسان و روح كائنات را - كه پيامبر صحرا آن را خداى واحد و بىشريك مىخواند - استوارتر و ناگسستنىتر نمايد . سايهء محمدبن عبدالله وسيع‌تر شد و گسترش يافت تا سراسر عالم قديم را فرا گرفت و از مشرق تا مغرب ، از خاور تا باختر ، نيكى و معرفت و صلح بارور گشت و اينك پيامبر صحرا دست خود را بر فراز جهان برافراشت تا بذر برادرى و دوستى و محبت جهانى را در زمين بيفشاند .\r\nو از آن پس ، پرچم اسلام از هند تا اندلس برافراشته شد .\r\nو بر جبين خورشيد ، تاج ملتى بزرگ درخشيدن گرفت !\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n* * * هدف نهايى اين صداى آسمانى اين بود :\r\nدعوت جهانى به برادرى انسانى ، كوتاهى دست طبقه حاكمه ستمگر ، از ملت و دارايى و ثمره كوشش مردم . برابرى همگانى - اعم از كوچك و بزرگ ، محكوم و حاكم ، عرب و عجم - در حقوق ! زيرا كه همهء مردم برادرانى هستند كه با هم برابرند . و از اهداف نهايى اين صدا بود : دعوت به رهايى زن از ظلم و ستم مرد ، آزادى كارگر از ستم كارفرما ، آزادى بردگان و نوكران از بندگى و ذلت . . . تا آنجا كه شرائط زمان و امكانات محيط به آن اجازه مىداد .\r\nاين صدا مىخواست كه درست بر خلاف نظريه‌ى آن عده از فلاسفه پيشين كه مىگفتند : كارگران و پيشه‌وران و بردگان بايد به جرم انحطاط كار و پيشه‌اى كه دارند ! از حقوق مدنى محروم شوند و دنيا را در حقوق و مشاغل به طبقات گوناگونى تقسيم كرده بودند « 1 » ، همه افراد مردم در كار حكومت و سرنوشت خويش دخالت كنند و اين بدون ترديد بزرگترين خيرخواهى و بشردوستى ممكن در شرايط آن زمان بود .\r\nربا و استثمار انسان از انسان تحريم گرديد .\r\nو اين صدا ، پس از محمد ، صداى علىبن ابيطالب بود ! . . .\r\nو انقلابى بود برضد اجتماعى كه بنياد آن برپايه ظلم و ستم استوار گشته بود !\r\n\r\n\r\n","description":"","footnote":"\r\n( 1 ) فلاسفه يونان و از جمله افلاطون ، چنين نظريه‌اى داده بودند !\r\n","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\nامام علىبن ابيطالب ، بزرگ بزرگان عالم ، بىهمتا نسخه‌اى است كه شرق و غرب جهان نه در گذشته و نه امروز ، صورتى بر طبق آن نديده است .\r\nشبلى شميل\r\n\r\nوجدان جهانى\r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\nبر تارك تاريخ\r\n* او را نمىتوان آدمى خواند ، مگر آنكه او را مقياسى براى تجسم اوج روح و بينش آدمى بدانيم .\r\nچرا گوش شنوايى به دنياى خود نسپردى كه تو را از پديده بزرگى آگاه سازد كه جهان از نمونه آن ، مگر بسيار كم و در ميان نسلى و نسلى ، براى تو سخن نمىگويد .\r\nچرا به دنياى خود گوش و دل و عقل را نسپردى كه تاروپود وجودت را از داستان بزرگ‌مردى بياگاهاند كه در درون خود ، قصه وجدان بزرگى را نهفته دارد كه آن‌قدر اوج مىگيرد كه دنيا و زندگى در قبال آن كوچك و بىارزش گردد . . . و همچنان فرزندان و نزديكان ، مال و جاه ، ثروت و قدرت و حتى ديدار خورشيد فروزان ، در آن هنگام كه طلوع مىكند و زمانى كه غروب مىنمايد ، در قبال آن كوچك و بىاهميت گردد و تا آن‌جا پيش برود و به صاحب خود آن‌قدر اوج دهد كه او را از زمره آدميان فراتر برد و ديگر او را نمىتوان در زمرهء افراد بشرى شمرد ، مگر آن‌كه او را مقياسى براى تجسم اوج روح و بينش آدمى بدانيم .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n* * * چرا اين گوش و اين قلب و اين عقل را به دنياى خود نداده‌اى كه همراه « معرى » و پاكان دور و نزديك ، داستان شهادت را براى تو نقل كند كه فجر و شفق را با خون ريخته‌شدهء حق و عدالت رنگين مىسازد . . . و اين همان خون شهيد است كه در پايان شب به‌شكل فجر درمىآيد و در اوايل غروب به شكل شفق سرخ‌فام جلوه مىكند . « 1 »\r\nچرا با چشمان خود گوشه‌هاى تاريخ مشرق‌زمين را جستجو نكرده‌اى تا از انديشه‌اى نو آگاه شوى كه با ديد منطق به مثابه نقطه دايره‌اى است كه آراء و افكار جديد درباره زندگى و مرگ و نظريات عميق درباره نظام‌ها ، آيين‌ها ، برنامه‌ها و اصول اخلاقى ، همه به گرد آن مىچرخند .\r\nچرا ديده به هر كران ندوخته‌اى تا مقام و موقعيت آن انديشه را در ميان بشريت نيك دريابى و بدانى كه از ديدگاه وى ، پيوند انسان با انسان ، در اجتماعى كه از آنِ همه و براى همه است براساس برابرى ، بنياد يافته است .\r\n* * * چرا در تاريخ شرق در جستجوى انديشه‌اى نبوده‌اى كه براى مردم روشى جديد در ميان مكتب‌هاى فلسفى به‌وجود آورده كه ثمرهء مفيد همهء مكاتب است و پيشينيان آن را به ارث برده و براى آيندگان به يادگار گذاشته‌اند و همه به سوى آن گرد آمده و به اندازه استعداد خود از آن بهره‌مند گشته‌اند و كاوش و بهرهء بيشتر را ، به انديشه‌هاى پيشرو آينده واگذارده‌اند .\r\n\r\n\r\n","description":"","footnote":"\r\n( 1 ) به توضيح شماره يك ، در آخر كتاب مراجعه شود\r\n","page_name":" 132 ","page_number":132},
  {"content":"\r\n\r\nچرا از تاريخ شرق درباره ذهن شگفتى نپرسيده‌اى كه بر صاحب خود رنج و درد و براى ديگران نعمت و بركت به ارمغان آورد و در پيش پاى دوستان و دشمنانش ، راهى نو براى ابد گشود . . . ذهن مرد دانشمندى كه هر انگيزه و نتيجه‌اى را بررسى مىكرد و در كشف و روشن ساختن حقايق ، برطبق قواعد و نواميس مىكوشيد هوش فرزانه‌اى كه عميق و نكته‌سنج بود و در هر مطلبى غور مىنمود تا اعمال مردم را ، حتى آنچه را كه هنوز انجام نداده و در عالم فكر و خيال مىپرورانند به خوبى دريابد . . . هوش و انديشه‌اى خلاق كه مواهب عقلى را آن‌چنان دربرداشت كه بايد گفت :\r\nاو تنها با علومى كه پس از وى در شرق به‌وجود آمد ، پيوند ندارد بلكه ريشه هر دانش و انديشه‌اى از اوست .\r\n* * * چرا در ميان عقول بشرى ، عقل نافذ و كاملى را كه ريشه بزرگترين حقيقت اجتماعى را پيش از هركسى دريافت نشناخته‌اى ؟ حقيقتى كه اصل و اساس همهء حقايق اجتماعى و عامل تركيب و تشكيل جامعه و گردش آن است . اين حقيقت بزرگ ، هم‌اكنون مورد بحث و بررسى دانشمندان محقق در شرق و غرب عالم است ، در صورتىكه هزار و چهارصدسال پيش ، به‌واسطه او درك و ارزيابى شده است . مقصود ما از اين حقيقت بزرگ ، بيان واقعيت استثمار انسان از انسان و روش‌ها و اسلوب‌هاى آن ، در دگرگون‌ساختن اصول طبيعت است كه گمراه‌ساختن مردم و بازداشتن آنان از درك حقايق ، از نتايج حتمى آن به‌شمار مىرود . . . هدف اين حقيقت بزرگ ، نشان‌دادن سستى منطقى است كه ثروتمندان براى استثمار بينوايان و طبقه حاكمه ، براى ربودن\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدسترنج و اموال مردم و پدران روحانى براى ادامه سلطه و تثبيت قدرت خود در روى زمين آن را منطق خود قرار داده‌اند .\r\n* * * آيا عقل نيرومند و كاملى را شناخته‌اى كه بيش از سيزده‌قرن پيش ، حقيقت اجتماعى بزرگى را دريافت و به افسانه‌ها و موهوماتى كه هزار و يك ريشه داشت ، پايان بخشيد و آشكارا اعلان نمود : هيچ بينوايى گرسنه نماند مگر به آن جهت كه ثروتمندى از حق او بهره‌مند شد « 1 » و براى تثبيت كامل اين حقيقت افزود : هيچ نعمت فراوانى را نديدم مگر آن كه در كنارش حقى ضايع شده باشد « 2 » و به يكى از كارمندانش در ضمن سخن از احتكار - كه اساس محروميت‌هاى اجتماعى است - اين مطلب را چنين گوشزد نمود : احتكار به زيان و ضرر توده مردم و از نقص كار فرمانداران است ، از احتكار بشدت جلوگيرى كن .\r\n* * * آيا شخصيت بزرگى را شناخته‌اى كه عقل توانايش از سيزده‌قرن پيش او را براى كشف رمز اصلى انسانيت رهنمون گشت و دريافت كه اين رمز ، پيوند ناگسستنى با توده‌ى مردمى دارد كه حكمرانان و سلاطين زمان ، از بود و نبودش جز به هنگام سوارى و بهره‌بردارى ، آگاه نمىبودند ؟ !\r\nاگر « رافائل » « 3 » يكى از زنان روستايى و كشاورز ايتاليا را نمونه و\r\n\r\n\r\n","description":"","footnote":"\r\n( 1 ) ما جاع فقير الّا بما متّع به غنى\r\n( 2 ) ما رأيت نعمة موفورة الّا و الى جانبها حق مضيع\r\n( 3 )  leahpaR  ؛ نقاش معروف ايتاليايى\r\n","page_name":" 134 ","page_number":134},
  {"content":"\r\n\r\nسمبل براى كشيدن تابلوى مادر مسيح قرار داد ، تا بدين‌وسيله هرگونه مفهوم و معناى پاكى و نيكدلى انسانى را در آن ظاهر سازد ، و اگر « تولستوى » و « ولتر » و « گوته » در پديده‌هاى فكرى و اجتماعى خود ، از روح هنرى رافائل الهام مىگيرند ، اين مرد بزرگ صدها سال پيش بر آن‌ها پيشى گرفت و با اين كه شرائط و امكانات نامساعد او و اجتماع كوته‌فكر و تنگ و محدودى كه در آن به‌سر مىبرد ، با امكانات و اجتماعات مترقى اينها قابل مقايسه نبود ، ولى او در آن زمان با ملوك و فرمانروايان و فرمانداران و سودجويان به ستيزه برخاست و در راه توده مردم ، با فكر كوتاه و سخيف آنان به مبارزه پرداخت . او در حالى كه سوگند ياد مىكند ، مىگويد : « به‌خدا سوگند ، داد ستمديدگان را از ستمكاران بستانم و دماغ ظالم را ، با اينكه او را خوش نيايد ، به خاك بمالم تا او را به سوى سرچشمه حق و عدالت بكشانم » سپس در گوش فرمانداران تبهكار زمان خود اين بانگ رسا و صداى حق‌طلبانه را فرياد كرد كه از وراى آن ، شناخت كامل حقيقت و ماهيت اشراف و آريستوكرات‌هاى پوچ - كه بر تبهكارى خود مىبالند - و همچنين اصالت تودهء رنجديده محروم و بينوا ، چنان آشكار است كه هيچ مزيدى بر آن متصور نيست . . . آن‌جا كه با بيانى كوتاه ، چون فرمان سرنوشت فرياد مىزند : « زيردستان شما برترند و مهتران شما پست‌تر » .\r\nاو از وراى اين نكته ، پرده سياهى را كه محروميت و ستم بر استعداد اصيل و شكوفان تودهء مردم مىكشد ، كنار مىزند و اهريمنان شر و فساد ، پستى و نيرنگ را كه چهره زشت و ضدبشرى خود را در جامهء آراستهء فئودال‌ها ، فرمانروايان و احتكارگران پنهان داشته‌اند ، رسوا مىسازد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n* * * آيا آن بزرگ‌مردى را شناخته‌اى كه انديشه خلق را با يك حقيقت انسانى ، قديمى چون ازل و جاودان همچون ابد ، آشنا ساخت ؟ حقيقتى ژرف و عميق كه بزرگان و دانايان ، هريك فراخور روش و استعداد خود از آن بهره‌مند مىشوند و مردمان عادى - بدون آن كه بدانند - در سايه آن زندگى مىكنند ، زيرا به ميراث فكرى و اعتقادى پدران و نياكان خويش - بدون هيچ كوشش و تأملى - تن درمىدهند و به‌مثابه آداب و رسوم آن را مىپذيرند و به آن اكتفا مىكنند . . .\r\nحقيقتى كه اساس همه فلسفه‌هاى مثبت و گاهى منفى است و آن پژوهش از « مطلق » براى يافتن ثبات و « آرامش » است . . . بحث از « مطلق » در اعماق خود ، جز بحث در « حقيقت » به‌نحوى از انحاء ، چيز ديگرى نيست و در اين كاوش عاشقانه است كه عقل و قلب و خيال و همهء نيروهاى معنوى انسان شركت مىجويند و همه شرايط ، امكانات ، انگيزه‌ها و بازتاب‌ها با مفاهيم مختلفى كه دارند ، پا در راه طلب مىگذارند . على اين مطلق را به‌شكل خاصى درك نمود و سپس با همهء عقل و قلب خود دريافت : هر آرامشى كه در سرمنزل مطلق دست دهد ، نيرويى بيكران مىدهد و آن‌گاه خودش نمونهء اين نيرو و نشان‌دهندهء آن آرامش گشت . و از اينجاست كه نيروى وى در شكست و پيروزى ، هردو به‌طور مساوى و يكنواخت بود ، چون‌كه حقيقت همه‌جا پيروز است و در نزد آن شكست و پيروزى ، چه در ميدان جنگ و چه در سياست - و هر ميدان ديگرى - يكسان است . غلبه يا شكست ظاهرى ، محك و مقياس شناخت حقيقت نيست ، بلكه خود حقيقت ، هرگونه مقياس و ميزان شناخت اشياء است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n* * * آيا در تاريخ شرق چنان ثبات عقيده‌اى سراغ گرفته‌اى كه هيچ سستى در آن راه نيابد و از آتش‌فشان‌ها و زلزله‌ها ، بر آن لرزه نيافتد ؟ و كدام زلزله‌اى براى يك عقيده سهمگين‌تر از تراكم و فزونى دشمنان نيرومند و مجهز با سلاح تخطئه و تكفير - و هرگونه گناهى كه اين دو دارند - مىتواند وجود داشته باشد ؟ و كدام آتشفشانى براى عقيده مهيب‌تر از تهديد به مرگ و يا خود مرگ است ؟\r\nكدام مبارزه در راه ايمان و عقيده را سراغ دارى كه در آن هيچ نشانى از فريب ، سازشكارى ، سودپرستى ، برترىجويى نباشد و گرد مصالح شخصى نگردد . . . مگر آن كه بپذيريم : پيروزى ايمان و عقيده ، خود از هر مال و جاه و مقامى برتر است .\r\nآيا هيچ از دنيا خواسته‌اى كه با تو از مهر و عاطفه‌اى سخن گويد كه از قلبى سرشار از رحمت و مهر مىتراود و از زبانى بيرون مىآيد كه جز صلح و سلامت بر آن جارى نگردد . و از اين جاست كه او قدرت پيروزمندى است كه در پاى آن فريبندگىهاى جهان شكست مىخورند . و بويژه در آن دورانى كه سودپرستى و آزمندى ، استثمار و احتكار منافع ، بر مردم حكومت مىكند و دشمنان على به‌خاطر همان منافع پست با هم مىجنگند و سپس در برابر صاحب اين قلب و زبان عطوفت‌بار و براى نبرد با آن ، يكى مىشوند و دست يكديگر را مىفشارند !\r\n* * * آيا در فرهنگ لغات و قاموس كلمات ، معنى عصمت و برائت را دريافته‌اى ؟ كلمه‌اى كه مردم آن را بر زبان مىآورند و مىنويسند و در زندگى خود ، كم يا زياد ، با آن به‌سر مىبرند و هركسى به حكم\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nتكوين خود ، چيزى از آن بهره‌مند مىشود و همه نام‌هاى مترادف ، مانند : پاكى دل ، خلوص نيت ، صفاى محض ، انسان را به‌سوى آن مىخوانند . و اگر بخواهى كه آن را در چيزى محسوس مجسم كنى ، سرشك شب و شبنم صبحدم هم با آن برابرى نخواهد كرد ، زيرا « برائت و عصمت » پاكى انسان است و طهارت سرشت آدمى به هيچ چيز نمىماند ؛ نه صفاى بامدادى و نه پاكى آرامش صبحگاهى . برائت بىگمان از دل پاك و بىگناه برمىآيد و به‌سان خورشيد كه زمين سرد را گرمى مىبخشد و آب كه آن را خرم مىكند ، به دل و جان دارنده‌اش گرمى مىبخشد .\r\n* * * آيا بزرگ‌مردى را شناخته‌اى كه قدر دوستى و وفادارى را بيش از ديگران دريافته بود و به اين محبت و وفاء ، جز در چهارچوب سرشت خالص آن ، كه آميخته با جان و دل او بود ، نمىنگريست ؟ همه را دوست داشت و دريافته بود كه آزادى ، داراى قداستى است كه هستى و جهان ، خواستار آن است و هيچ چيزى را به جاى آن نمىپذيرد و در محور آن هر عاطفه و هر فكرى دور مىزند و محبت و وفا بدون هيچ حائلى بر گرد آن مىچرخند و از اين جاست كه : « بدترين برادران آن كسى است كه براى او تكلف بايد كرد » و طبعاً بهترين آن‌ها ، كسى خواهد بود كه چنين نباشد !\r\n* * * آيا از فرمانروايى خبر دارى كه خود نان سير نخورد زيرا كه در كشور او كسانى يافت مىشدند كه با شكم سير نمىخوابيدند . و جامه نرم نپوشيد ، چرا كه در ميان افراد ملت ، بودند كسانى كه لباس خشن و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدرشت مىپوشيدند . و درهمى را اندوخته خود نساخت كه در بين مردم نياز و فقر وجود داشت و به فرزندان و ياران خود هم وصيت كرد كه غير اين راه و روش را نپيمايند و برادر خود را به‌خاطر يك دينار كه بدون حق از بيت‌المال طلب مىكرد ، مورد بازخواست قرار داد و ياوران و پيروان و فرمانداران خود را ، به‌خاطر يك گرده نان كه به رشوت از ثروتمندى گرفته و خورده بودند ، تهديد كرد و به محاكمه و دادگاه كشانيد و به يكى از فرماندارانش پيغام فرستاد : « سوگند صادقانه بر خداوند كه اگر او به كوچكترين چيزى از مال ملت خيانت ورزد چنان بر او سخت گيرد كه اندك مال ، گران‌بار و بىآبرو گردد » ، و ديگرى را بدين سخن كوتاه ، زيبا و نغز مخاطب قرار داد : « به من خبر رسيده كه زمين را درو كرده و هرچه زيرپايت بوده برگرفته‌اى و آن‌چه را به‌دستت رسيده خورده‌اى ؟ بىدرنگ بايد حساب پس دهى و وضع خود را بر من روشن سازى » . و به سومى از كسانى كه رشوه مىگرفتند و به‌نام بينوايان جيب و كيسه خود را پر مىكردند و به عياشى و خوش‌گذرانى مىپرداختند ، چنين اعلام خطر كرد : « از خدا بترس ، مال مردم را به خود آنان برگردان و تو اگر اين كار را نكنى و من به يارى خدا بر تو دست يابم ، وظيفه‌اى را كه در پيشگاه خداوند دارم ، درباره تو انجام مىدهم و با شمشيرم تو را مىزنم ، شمشيرى كه آن را بر هيچكس نزدم مگر آن كه به دوزخ رفت » .\r\n* * * آيا از ميان مردم سردار و اميرى را شناخته‌اى كه بر زمان و مكان فرمان مىراند ، ولى به‌دست خود آسياب را مىچرخاند و نانى خشك درست مىكرد كه آن را به زانو مىشكست و كفش خود را\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبه‌دست خود وصله مىزد و از مال دنيا كم يا زياد چيزى را پس‌انداز خود نساخت . زيرا هدف وى در زندگى آن بود كه حق بينوايان و ستمديدگان را از استثمارگران و احتكارچيان بازستاند و زندگى سالم و آرامى را براى آنان فراهم آورد . او در فكر سيرشدن و خوب‌پوشيدن و آرام‌خوابيدن نبود ، در حالى كه در قلمرو حكومت او « كسى است كه اميد قرص نانى ندارد » و در آن‌جا « شكم‌هاى گرسنه و جگرهاى تشنه » وجود دارند و مىگفت ، و چه سخن نيكو و پرارجى : « آيا فقط به همين اكتفا كنم كه به من پيشواى مسلمانان بگويند ؟ ولى در سختىهاى روزگار با توده مردم همدرد نباشم ؟ » .\r\nو البته با اين منطق ، بىارزش‌ترين چيزهاى دنيا در نزد او ، حكومت بر مردم است اگر نتواند حقى را برپا دارد و ستم و باطلى را نابود سازد .\r\n* * * آيا در مهد عدالت بزرگى را مىشناسى كه اگر همهء جهانيان به عداوتش برخيزند ، او از مسير حق و عدالت دور نشود . . . و دشمنانش اگرچه كوه و دشت را پر كنند ، همگى گمراه و بر باطل باشند ؟\r\nعدالت در نظر وى مذهب و شيوه‌اى نيست كه از ديگران آموخته باشد - هرچند كه پس از وى اين شيوه خود مكتبى شد - و برنامه‌اى نيست كه سياست فرمانروايى آن را ايجاب كرده باشد - اگرچه جزء تجزيه‌ناپذير آن به‌شمار مىرفت - و راهى نيست كه آن را حسابگرانه بپيمايد تا به مقام صدارت برسد - ولو اين كه او اين راه را رفت و در دل‌هاى همه پاكان جهان براى هميشه جاى گرفت - بلكه عدالت در مكتب اخلاقى و معنوى او ، اصلى است\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nكه با اصول ديگرى پيوند دارد و سرشتى است كه ممكن نيست او خود را بر ضد آن وادارد . . . و چنان است كه گويى اين عدالتخواهى ، جزيى از وجود اوست ؛ خونى است كه در قلب و عروقش مىجوشد و جانى است كه در جسمش دميده شده است .\r\n* * * آيا در كانون دشمنىها بزرگى را شناخته‌اى كه سودپرستان - كه در ميان آن‌ها گروهى از نزديكان و خويشان وى هم بودند - با وى جنگيدند و آن‌ها كه بر او غلبه يافتند ، شكست خوردند و او كه شكست خورد ، پيروز گرديد ؟ زيرا مفاهيم انسانيت ، كسانى را كه بر او غلبه كردند ، محكوم و رسوا ساخت . چون پيروزى آن‌ها با حيله و فريب و توطئه و به‌خاطر به‌دست‌آوردن دنيا با شمشير ستمكارانه بود . و او كه شكست خورد مقام بس بلندى يافت ، زيرا كه شكست او در روشنايى عقل و قلب ، متضمن جوهر شهادت در راه شرافت و فضيلت انسان و حقوق بشر و به‌خاطر ميل به عدالت و مساوات بود . از اين جاست كه پيروزى ظاهرى آنان شكست واقعى و شكست ظاهرى او ، پيروزى بزرگى براى ارزش‌هاى انسانى بود .\r\n* * * آيا از تاريخ درباره رزمندهء دلاور و شجاعى نشان گرفته‌اى كه دشمنان ميدان كارزار را هم - به‌خاطر آن كه انسان هستند - دوست بدارد و تا آن‌جا در اين مهرورزى پيش برود كه به ياران خود آن‌ها را توصيه كند ؟ در حالىكه او اصلاح‌طلب بزرگ و لايق و صالحى است كه در آماج تيرهاى فريب و نيرنگ آنان قرار گرفته است - و بگويد : « تا آن‌ها شروع نكنند ، با آن‌ها نجنگيد و اگر به يارى خدا\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nشكست خوردند ، كسى را كه تسليم شد از پاى درنياوريد و آن را كه فرار مىكند ، تعقيب ننماييد و زخمىشدگان را زخم ديگر نزنيد و يارى كنيد و زنان را آزار نرسانيد » .\r\n. . . و آن‌گاه ده‌ها هزار نفرى كه به‌ناحق به خون وى تشنه بودند چنان با لطف خود شرمنده سازد ؟ آنان شعله جنگى را برافروختند ، آب را به روى او بستند و به او پيغام دادند كه آب را تا مرگ وى به روى او خواهند بست . و او آن‌ها را از سرچشمهء آب عقب راند و آن را به‌دست آورد و سپس همان دشمنان را ، براى آشاميدن اين آب دعوت كرد ، همچنان كه خود و يارانش و مرغان هوا از آن مىخوردند و كسى مانع نمىشد ! و فرمود : پاداش مجاهد شهيد در راه خدا ، افزون‌تر از آن كسى نيست كه قدرت يابد و عفو كند . شايد كسى كه عفو مىكند و مىبخشد ، تا مرتبه فرشتگان بالا رود » . . . او تا آن‌جا پيش مىرود كه بعد از سوءِقصد به جانش به ياران خود درباره قاتل خود چنين سفارش مىكند : « لان تعفوا اقرب الىالتقوى » اگر ببخشيد و درگذريد به پرهيزكارى نزديكتر است !\r\nجنگاورى دلير ، كه در قلب او رشته‌هاى دلاورى شگفت و مردانگى بيمانند ، با رشته‌هاى مهر و عطوفت شگفت‌انگيزش پيوند ناگسستنى داشت . او كسانى را كه بر ضدش توطئه مىچيدند ، فقط مورد توبيخ و سرزنش قرار داد ، در حالىكه قدرت داشت آن‌ها را از بين ببرد و نابود سازد و هنگامى كه براى توبيخ به نزد آن‌ها رفته بود ، سربرهنه ، بىسلاح و تنها بود ولى آن‌ها همه غرق در سلاح بودند ، تا آن‌جا كه حتى صورت آن‌ها را در زير پوشش سلاح‌ها نمىشد تشخيص داد . . . آن‌گاه با آنان از برادرى انسانى و دوستىها سخن گفت\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nو بر حال آنها گريست كه چرا در اين راه گام برمىدارند ، تا آنكه ديد آنان فقط به خون وى تشنه هستند ، ولى او با اين كه شمشير طبقه بينوا و محروم بود ، درنگ كرد ، صبر و شكيبايى به‌خرج داد ، تا آنان جنگ را شروع كنند و پس از آن بود كه همچون زمين‌لرزه‌اى سخت ، آنان را درهم كوبيد و مانند گردبادى سهمناك كه ريگ‌هاى بيابان را به هوا مىبرد ، صفوفشان را از هم پاشيد و پراكنده ساخت . او فقط كسانى را كه ياغى و متجاوز و ستمگر بودند و قصدى جز فساد و زشتى و دشمنى نداشتند ، از پاى درآورد و نابود ساخت و از آسيب‌زدن به كسانى كه ندانسته به ميدان آمده بودند ، دورى جست و چون در پايان نبرد ، پيروز شد بر كشته‌هايشان صميمانه گريست ، در صورتى كه آن‌ها كشتگان خودپرستى و هوس‌رانى بودند و همين زشتى و پستى بود كه آنان را بدين راه كج و منحرف كشانيده بود . . .\r\n* * * آيا هيچ رهبر جامعه‌اى را ديده‌اى كه همه‌ى وسايل قدرت و ثروت را در اختيار داشته باشد ، ولى جز رنج و حرمان هميشگى ، از آن‌ها بهره‌اى نبرد ؟ و با اينكه دودمان والايى دارد بگويد : « هيچ شرافتى چون تواضع نيست » . و دوستارانش او را دوست بدارند و او بگويد : « آن‌كس كه مرا دوست دارد خود را براى پوشيدن جامهء فقر آماده سازد » . و اگر در دوستى او زياده‌روى كنند ، بگويد : « كسى كه در دوستى من راه افراط بپيمايد اهل نجات نيست » و اين را وقتى گفت كه نخست خود را مخاطب قرار داده بود : « خدايا بر من ببخشاى آن‌چه را كه مردم نمىدانند » . . . او را خدا ناميدند و او به‌سختى آنان را كيفر داد و مجازاتشان كرد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبر گروه ديگرى كه او را دوست نداشتند ، همانند نصيحت‌گوى خوش‌اخلاقى ، پند و اندرز داد . او را دشنام دادند ، رفقا و يارانش ناراحت شدند و به ناسزاگويى متقابل پرداختند ، به آن‌ها گفت : « من دوست ندارم كه شما ناسزاگو و زشت‌گفتار باشيد » . بر او بدى كرده و به دشمنى برخاستند و در غياب او حق وى را ادا نكردند و بر ضد وى توطئه چيدند و او گفت : « برادر خود را با نيكىكردن سرزنش كن و با نيكوكارى وى را بازگردان » و « مباد كه نيروى برادر تو ، در گسستن پيوندهاى دوستى ، بر نيروى تو در پيوستن آن ، برترى يابد و او بر زشتى و بدى نيرومندتر از تو ، در نيكى و خوبى باشد » . به او گفتند كه با بعضى از تبهكاران - ولو براى مدتى كم - كنار آيد ، تا حكومتش محفوظ بماند و او گفت : « دوست تو كسى است كه تو را از زشتى بازدارد و دشمن تو آن باشد كه تو را از راه راست منحرف سازد » و سپس افزود : « راستى را اگرچه به زيان تو باشد ، بر دروغ اگر تو را سود هم برساند ، ترجيح بده » . به كسى كه در مقابل محبت او ناسپاسى كرده و به جنگش آمده بود ، گفت : « كسى كه سپاسگزار نباشد ، تو را از نيكى و احسان بازندارد . » از نعمت‌هاى زمين بر او تعريف كردند ، به گوينده نظرى افكند و گفت : « حسن خلق و خوش‌خويى چه نعمت خوبى است » . سپس خواستند او را به پيروزى ، به هر وسيله‌اى كه مقدور باشد ، مايل سازند - چنان كه ديگران مىكنند - و او فرمود : « كسى را كه گناه و زشتى بر او غلبه داشته باشد ، هرگز نتوان پيروز خواند و آن كسى كه با بدى و ستم غالب گردد درواقع شكست‌خورده است » . از زشتىها و بدىهاى دشمنانش چيزهايى مىدانست كه ديگران نمىدانستند و او از آن‌ها\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nچشم پوشيد و گفت : « بهترين كارهاى انسان بزرگوار چشم‌پوشى از چيزهايى است كه مىداند » . دشمنان و پيروان نادانش روزگار را بر او تنگ ساختند و چيزهايى مىگفتند كه هر قلبى را مكدّر مىنمود و او در عوض هميشه تكرار مىكرد : « در آن گفتار كه بتوانى احتمال نيك بدهى ، گمان بد مبر » .\r\n* * * آيا هيچ پيشواى دينى و رهبر مذهبى را به ياد دارى كه به فرماندارانش درباره مردم چنين توصيه كند : « مردم يا برادر دينى شما هستند يا انسانى مانند شما مىباشند ، با آنان از گذشت و اغماض خود ، چنان روا داريد كه دوست داريد خداوند از شما درگذرد و ببخشايد » . و آيا زمامدار صاحب‌قدرتى را شناخته‌اى كه به‌خاطر برقرارى عدل و داد ، در ميان توده ، بر قدرت خود شوريد ؟ و آيا توانگر بىنيازى را مىشناسى كه از ثروت و مال دست شسته و فقط به گرده‌نانى آن هم به جهت حفظ حيات اكتفا كند ؟ و زندگى در نزد وى فقط سودرساندن به انسان بود و خدمت به خلق . . . اما دنيا و زيبايىهاى آن ؟ . . . آن‌ها بايد كسى غير از او را بفريبند . « 1 »\r\n* * * از همه اين‌ها گذشته ، آيا در تاريخ مشرق زمين ، هيچ به سراغ نهج‌البلاغه رفته‌ايد ؟ نهج‌البلاغه‌اى كه از فكر و خيال و عاطفه ، آياتى به‌دست داده كه تا انسان هست و تا خيال و عاطفه و انديشه انسانى وجود دارد با ذوق بديع ادبى و هنرى او پيوند ناگسستنى خواهد\r\n\r\n\r\n","description":"","footnote":"\r\n( 1 ) اشاره به جمله امام است كه فرمود : يا دنيا غُرّى غيرى . . . . م\r\n","page_name":" 145 ","page_number":145},
  {"content":"\r\n\r\nداشت . آيات به‌هم‌پيوسته و هماهنگ جوشان از حسى عميق و بينشى ژرف ، لبريز از شور واقعيت و گرمى حقيقت سرشار از اشتياق تمام براى شناخت ماوراء اين حقيقت . . . آياتى زيبا و نغز كه زيبايى صورت و معنى چنان در آن به هم آميخته كه تعبير با مدلول و شكل با معنى يكى شده‌اند همچنان كه حرارت با آتش ، نور با خورشيد ، و هوا با هوا يكى هستند و بشر در قبال آن ، چيزى جز به‌مثابه موجودى كه در برابر سيل خروشان درياى پرموج ، طوفان سركش و گردباد تند قرار گرفته باشد ، نمىتواند باشد ؛ مثل عجز انسان در مقابل سرنوشت محتوم .\r\nبيانى كه اگر به‌گوش عقل شنيده شود ، معانى را به شكل آهنگ‌ها و الحانى درمىآورد كه در قلب جاى مىگيرد و همين آهنگ‌ها خود داراى مفاهيم ژرفى هستند ، بدان‌گونه كه طبيعت زنده مىخواهد و مىجويد .\r\nبيانى كه اگر به ديدهء خرد در آن نگريسته شود ، معانى را به‌صورت تابلوهاى هنرى زيبا درمىآورد كه در آن رنگ‌ها و خطوط در جاى خود قرار دارند . . . و در آن دنيايى از زيبايى هنرى ، آميخته با اصالت شكل‌ها و رنگ‌ها و آهنگ‌ها ، نمودار مىگردد .\r\nبيانى كه در مقابل دشمن گويى تندباد خروشانى است . اگر تباهى و تبهكاران را تهديد كند همچون آتش‌فشان‌هاى سهمناك ، زبانه مىكشد و اگر به استدلال منطقى بپردازد ، عقول و احساسات و ادراكات بشرى را مورد توجه قرار مىدهد و راه هر دليل و برهانى را مىبندد و عظمت منطق و برهان خود را هويدا مىسازد . و اگر براى تفكر و دقت بخواند ، حس و عقل را همراه مىسازد و به‌سوى آن‌چه مىخواهد ، سوق مىدهد و انسان را با جهان و هستى پيوند مىدهد و نيروها و\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nقواى آن را متحد مىگرداند تا حقيقت را كشف كند . و اگر در مقام پند و اندرز باشد ، مهر و عاطفهء پدرى را همگام با راستى و وفا ، گرمى و محبت بىانتها ، در آن خواهيد يافت . و اگر براى شما از ارزش هستى و زيبايىهاى خلقت و كمالات جهان هستى سخن گويد آن‌ها را با قلمى آغشته به نور ستارگان در قلب شما مىنگارد .\r\nنهج‌البلاغه ؟ بيانى است رساتر از هر رسا و پاره‌اى است از يك تنزيل . بيانى است كه با اصول بيان عربى پيوند جاودانه دارد و چون آن ، ديگر نبوده و نخواهد بود . و تا آن‌جا اوج مىگيرد كه درباره آن گفته‌اند : « بيانى فروتر از كلام خداوندى و فراتر از بيان بشرى . . . » .\r\n* * * آيا عقل و علمى چنين ، و بلاغت و بيانى بدين‌سان به همراه اين شجاعت بىنظير در كسى ديده‌اى ؟ كه كمال آن با بشردوستى و مهر و عاطفه‌اى باشد كه حد و مرزى را نمىشناسد ؟ تا آن‌جا كه اين همه مهر و شفقت ، تو را به تعجب وادارد ، چنانچه آن همه ويژگىها و برترىها ، كه گرد هم آمده و در وجود يك تن از فرزندان آدم و حوا جمع شده‌اند ، تو را به شگفتى اندازد .\r\nاز اين جاست كه او : دانشمند ، متفكر ، اديب ، پرتدبير ، فرمانروا و رهبر پيشقراولى است كه همهء مردم ، حكام ، سودپرستان و سپاهيان را آزاد مىگذارد تا بر ضد او توطئه چينند و او به‌تو روى مىآورد كه در تو احساسات انسانى را برانگيزد و در اعماق دل و جان تو ، اين احساس و عاطفهء فرحبخش را جاى دهد و همراه با گرمى و مهر زيباى انسانى چنين زمزمه كند : « دورى و جدايى دوستان غربت است » يا « به مصيبت‌ها و گرفتارىهاى ديگران شادى مكن » يا « برخورد تو با مردم با نرمى و آرامى و رحمت باشد » يا « كسى را كه به تو ستم\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nكرده عفو كن و بدان كس كه تو را محروم ساخته ببخشاى و به آنكه از تو بريده بپيوند و هرگز كسى را كه دشمنت مىدارد ، دشمن مدار » .\r\n* * * آيا در ميان خلق بزرگ مردى را شناخته‌اى كه در مقام قياس با متفكران از نظر بلندى فكرشان ، با نيكوكاران در نيكى و خيرخواهيشان ، با علماء و دانشمندان به علمشان ، با محققين از حيث تحقيقشان ، با محبت‌پيشگان به مهرشان ، با زاهدان و پارسايان با زهد و پارسائيشان ، با مصلحين اجتماعى از جهت اصلاحشان ، با دردمندان با آلام و دردهايشان ، با ستم‌ديدگان از جهت احساس و عصيانشان ، با اديبان به ادبشان ، با قهرمانان از نظر دلاورى برترى جويد ؟\r\nعلى ابر مردى است كه حتى چيرگى دشمن بر او در تاريخ انسانى ، شكستى براى دشمنش به شمار آمده است ، چرا كه در زمان او ، همهء معيارها واژگون بود و همه چيز با حقيقت تعارض داشت .\r\nاما تاريخ راه خود را مىرود و حقيقت را آشكار خواهد ساخت . تاريخ ، گواه راستينى بر روح بزرگ اوست . او شهيد راه حق ، صداى عدالت انسانى و شخصيت يگانه‌اى است كه شرق و غرب جهان در گذشته و امروز چون او نديده است ! « 1 »\r\nاى روزگار تو را چه مىشد اگر تمام نيروهاى خود را بسيج مىكردى و در هر عصر و زمانى ، بزرگ‌مردى چون على ، با همان عقل و همان قلب ، همان زبان و همان ششمير ، به جهان ارمغان مىدادى . « 2 »\r\n\r\n\r\n","description":"","footnote":"\r\n( 1 ) به توضيح شماره دوم در آخر كتاب رجوع شود\r\n( 2 ) به توضيح شماره سوم رجوع شود\r\n","page_name":" 148 ","page_number":148},
  {"content":"\r\n\r\n* و هردو با هم مىايستادند و به خورشيد ، كه در دل آسمان شناور بود ، خيره مىشدند تا آن كه در نقطه‌اى از اين فضاى نامتناهى و عجيب قرار گيرد و اندكى مكث كند و سپس به‌سوى ديگرى از اين جهان هستى ناشناخته سرازير شود .\r\n* عظمت على در روزگارى كه كودكى بيش نبود ، در او احساسى را بيدار مىساخت . احساسى عميق و عصيان‌آميز براى يارى نيكى و خير ، و فداكارىهايى كه بيشتر به معجزه شباهت دارد .\r\n\r\nاز ريشه‌هاى علوى\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\n\r\nپيامبر و ابوطالب\r\n* شايد نيروى هستى چنين مقدر كرده بود كه آن دو در وحدت طبيعت ، آمد و رفت ستارگان ، زيبايى خلقت ، شور حيات ، زيبايى سرمدى ستارگان آسمان ، لطافت هوا ، حركت زمين و هياهوى زندگى با هم بيدار شوند !\r\nاگر ما بدون توجه به ظواهر و اشكال ، حقيقت و معانى امور را درنظر بگيريم و استمرار حقايق را به‌طور اجمال ، بدون درنظرداشتن تاريخ مفصل جزئيات آن ، مورد توجه قرار دهيم ، به‌خوبى بر ما روشن خواهد شد كه سرگذشت علىبن ابيطالب همان داستان و سرگذشت محمدبن عبدالله است . و موقعيت على و يارانش ، در برابر معاويه و حزب او ، همان موقعيت پيامبر و مسلمانان نخستين نسبت به ابوسفيان و ابوجهل و هواداران آنها - از دار و دسته قريش - بود . تنها با اين فرق كه پيامبر توانست بر گروه سوداگران و خودكامگان و استثماركنندگان قريشى و آنهايى كه همه چيز را به مقام و رتبه‌اى مىفروختند ، پيروز شود ، در صورتىكه امكانات و شرايط موجود ،\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبراى علىبن ابيطالب مساعد نگرديد و او نتوانست بر باند سوداگران ، استثمارچيان و خودكامگان غالب گردد .\r\nولى اگر على نتوانست همانند بنىاميه ، بر مردم حكومت ظاهرى داشته باشد - و هرگز هم رسالت او ايجاد حكومتى بسان حكومت اموى نبود - در قبال آن توانست بر دلهاى پاكيزگان و پاك‌مردان حكومت كند . . . على از صفات و خصلت‌هاى عالى انسانى ، به آن مقدار دارد كه او را براى ابد شايسته نفوذ در دل‌ها و حكومت بر قلب‌ها بنمايد .\r\nپيش از آن كه سخن را آغاز كنيم ، ناچار بايد نگاهى كوتاه به گذشته بياندازيم تا پيوند عميق و ريشه‌دارى كه على و خانه‌اش را به محمدبن عبدالله ربط مىدهد ، روشن و آشكار گردد . اين پيوند و هم‌بستگى ، هم در رويدادهاى جزئى كه داراى تاريخ و ارقام و آمار صحيحى است و هم در زمينه‌هاى روحى و معنوى و ادبى كه در محيط يك خانه به‌وجود آمد و آماده گشت و در اين و آن ، هردو به‌هم آميخت ، وجود دارد و البته پيامبر نسخه كامل و نمونه عالى اين زمينه‌هاست و فرزند ابوطالب نيز چنين بود .\r\n* * * هنگامى كه پيامبر از لطف پدر و مهر مادر محروم شد عبدالمطلب هاشمى - جد او و جد على - سرپرستى او را به‌عهده گرفت كه او را بىاندازه دوست داشت و چه بسيار مواقعى كه در حالىكه به نوه خود مىنگريست ، به دوستان و هم‌مجلسيان خود مىگفت : اين كودك آينده درخشانى دارد . و حتى او را با وجود خردسالى ، در مجلس عمومى خود ، در زير سايه كعبه و در كنار عموهاى خود مىنشانيد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nوقتى كه عبدالمطلب درگذشت ، عمويش ابوطالب - پدر على - سرپرست او گرديد و درنتيجه اين پسر خردسال ، همچنان در محيط مهر و عاطفه و تربيت نيكو كه ميراث عبدالمطلب بود ، به رشد و نما پرداخت .\r\nولى چرا ابوطالب پس از پدر خود كفالت او را به‌عهده گرفت در حالىكه از همه برادرانش تنگ‌دست‌تر و عيالوارتر بود ؟ براى آن‌كه پدر او عبدالمطلب ، هنگامى كه در بستر مرگ بود ، از ميان همه فرزندانش ، او را براى اين كفالت و سرپرستى انتخاب كرد . داستان اين انتخاب كاملًا معقول و منطقى است . زيرا عبدالمطلب تمام فرزندان خود را به‌خوبى مىشناخت و ظاهر و باطن آنان را مىدانست و ابوطالب را به‌خاطر اخلاق و روشى كه در او سراغ داشت انتخاب نمود . مهر و عاطفه ، با اينكه در همه فرزندان عبدالمطلب وجود داشت و همهء آنان بهره‌اى از آن برده بودند ، ولى از نظر شدت ، كثرت و عمق ، به اندازه‌اى كه در قلب ابوطالب بود ، در ديگران وجود نداشت و البته تأثير مهر و محبت در حسن سرپرستى و كفالت ، بيشتر از تأثير مال و ثروت است و به‌خاطر همهء اين‌ها بود كه پدر ابوطالب او را براى سرپرستى محمد برگزيد . به‌اضافه اينكه خود ابوطالب هم حتى اگر پدرش او را موظف نمىساخت ، به اندازه كافى برادرزادهء خود را دوست داشت كه او را به سرپرستى محمد وادار سازد و اين مهر با تكليف و امر پدر همراه گشت .\r\nاز مسائلى كه هيچ جاى شك و ترديد نيست اين است كه ابوطالب شخصيت پسنديده و محبوبى داشت . شخصيت ارزنده‌اى كه ما را از انديشهء خود آن پيرمرد پاك‌نهاد ، امين و آزموده - كه تمام آن‌چه را از\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nپاكى ، امانت و تجربه داشت در هرحال به مرحله عمل و اجرا درمىآورد - آگاه مىسازد . صفاتى كه يكى پس از ديگرى بر پژوهشگران تاريخ حيات اين مرد بزرگ روشن مىگردد ، تا آن‌جا كه قريشىهاى زمان جاهليت نيز آن را درك كرده و درباره او گفتند : « كمتر فقير و بينوايى به سرورى رسيده ، ولى ابوطالب اين مقام را به‌دست آورد » . در اين سخن اشاره آشكارى است بر نظر مردم مكه پيش از اسلام به شرايط سرورى و بزرگى كه معتقد بودند « سرورى » مخصوص ثروتمندان است ! و همچنين اشاره روشنى است بر عظمت اخلاق ابوطالب ، كه او را عليرغم فقر و بىچيزى آماده ساخت كه بزرگ قوم گردد و رأى و نظر او ، بر آراء ثروتمندان و خودخواهان برترى يابد .\r\n* * * اين اخلاق نيكو و پسنديده كه خانه عبدالمطلب بدان امتياز مىيافت ، همچنان برقرار ماند و در درون محمد رسوخ كرد و در كردار او جلوه نمود . به‌طورى كه گويى وقتى خداوند پيامبر خود را از فرزندان عبدالمطلب برگزيد ، اين عموى بزرگوار را هم براى تربيت او انتخاب كرد . و گويا نيروى شگرف جهان هستى براى ابوطالب امكاناتى به‌وجود آورد كه او ، از راز پسر برادرش مطلبى را بداند كه ديگران ندانند . و از اين جاست كه او در يك روز قحطى و خشكسالى ، با كودك خردسال بيرون مىرود و با نرمى و ملايمت از او مىخواهد كه به خانه كعبه تكيه دهد و او خواست عموى خود را اجابت مىكند و با انگشتان خود به‌سوى آسمان كه در آن وقت نه ابرى داشت و نه نشانه‌اى از آن ، اشاره مىكند كه ناگهان سحاب رحمت و ابر باران‌زا ، به\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nشتاب از اين طرف و آن طرف ، در آسمان پديدار مىشوند و قطرات درشت باران شروع به باريدن مىكند و سراسر وادى و فلات تشنه را سيراب مىسازد و زمين ، زنده و سرسبز و خرم مىگردد . . . هنگامى كه از ابوطالب پرسيدند كه اين كودك كيست ؟ گفت اين محمد پسر برادر من است و در باره او گفته‌ام :\r\n وابيض يستسقى الغمام بوجهه * ثمال اليتامى عصمة للارامل « 1 » \r\nاين روايت به هر صورت ، اشاره به ميزان محبت و علاقهء شديدى است كه ميان كودك و عموى او وجود دارد . ابوطالب پيوسته افتخار خدمت به اين كودك را داشت و هميشه به او مهر مىورزيد و مودت و عاطفه نشان مىداد و اغلب همراه او بود و در كنار او مىخوابيد و هركجا مىرفت ، او نيز با وى بود و چه بسيار اتفاق مىافتاد كه با شور و شوق به كودك خردسال نگاه مىكرد و اشك در چشمانش حلقه مىزد و مىگفت : من هروقت او را مىبينم به ياد برادرم - پدر او - مىافتم .\r\n* * * ابوطالب همراه يك كاروان ، براى تجارت آماده سفر به شام مىشود و هنگامى كه عزم سفر مىكند و به راه مىافتد محمد به او مىنگرد و مىگويد : « عموجان مرا كه پدر و مادرم را از دست داده‌ام ، به چه كسى مىسپارى ؟ » ابوطالب متأثر مىشود و او را بر مركب خود سوار مىكند و مىگويد : « به‌خدا سوگند من او را به همراه خود مىبرم ، او از من و من از او ، هيچ‌وقت جدا نمىشويم » .\r\n\r\n\r\n","description":"","footnote":"\r\n( 1 ) سپيدرويى كه به احترام وى از ابر باران خواهند . پناه بىپدران و پاسدار بيوه‌زنان است !\r\n","page_name":" 155 ","page_number":155},
  {"content":"\r\n\r\nوقتى به خواست ابوطالب ، محمد به همراه او به سفر رفت ، بيش از چهارده‌سال نداشت ، از « مدين » و « وادىالقرى » و « ديار ثمود » گذشتند و در سرزمين شام در كنار باغ‌ها و بستان‌ها ايستادند ، هردو با هم مكث كرده و طبيعت زنده و ساكت را تماشا كردند . خورشيد را ديدند كه در دل آسمان شناور است و چهره آن زمين و اطراف آن را روشن مىسازد ، تا در نقطه خاصى از فضاى عجيب و نامتناهى ، قرار گيرد و لختى بايستد و سپس به‌سوى قسمت ديگرى از جهان مجهول سرازير شود و هنگامى كه آخرين اشعه خود را افكند و در آن‌سوى زمين از نظرها پنهان گردد ، شب فرا رسد . . . سياهى همه‌جا را فرا گيرد و تنها نور ستارگان پرتوافكن باشد .\r\nاسرارى را كه ابوطالب از طبيعت درك مىكرد ، در روح محمد نيز جلوه‌گر مىشود و موج مىزند ، تا جزء ذات او مىگردد و او در سايهء عموى مهربان ، پرورش مىيابد و بزرگ مىشود و درواقع هرچه در طبيعت بود ، از انگيزه‌هاى حزن و اندوه ، سرور و شادى ، سادگى و عمق ، همه و همه ، در دل محمد به هم مىآميزند و در وى مفاهيم هستى و روح انسانى را مجسم و نمودار مىسازند .\r\nآرى گويا نيروى هستى چنان خواسته بود كه در يگانگى طبيعت ، رفت‌وآمد اختران ، زيبايى آفرينش ، شورانگيزى هستى ، زيبايى ازلى و ابدى ستارگان آسمان ، لطافت فضا ، حركت زمين و غوغاى زندگى ، آن دو با هم بيدار شوند .\r\n* * * راهب معروف « بحيرا » - جرجيس - كاروانى از قريش را در صومعه‌اى كه در شام بود - در آن جز كسى كه وارث علم نصرانيت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nباشد نمىنشيند - مهمان مىكند . در اين كاروان ابوطالب و برادرزاده‌اش نيز بودند و راهب در حالى كه خيره بر محمد مىنگريست ، عقيده باطنى ابوطالب را درباره برادرزاده‌اش تقويت بخشيد و به او خبر داد كه : اين كودك خردسال در آينده نزديك ، در جهان مقام بزرگى خواهد يافت . ابوطالب با نظرى پر از مهر و شگفتى و با نگاه پدرى كه بر عزيزترين فرزندانش مىنگرد ، بر كودك نگريست و در دل خود به علل نيكى و خير - كه محمد را به عموى خود همبسته مىساخت - پى برد و رمز پربركت‌شدن خانه خود را دريافت .\r\nابوطالب كه از مردم مكه مىشنيد محمد را « امين » ناميده‌اند ، از شور وشوق ، شگفتى و غبطه ، قلبش مىطپيد و اشك از چشمانش جارى مىشد .\r\nهنگامى كه خديجه از محمد خواست كه با او ازدواج كند - بعد از آن كه خود او تمام درخواست‌هاى اشراف ثروتمند و پرجاه و جلال را در اين باره رد كرده بود - محمد جز عمويش ابوطالب ، كسى را سراغ نداشت كه در روح و بر زبان او اين پيوند مقدس را ، با اين بانوى بزرگوار ، جارى و منعقد سازد ، و چون ابوطالب نخستين فردى بود كه در اخلاق محمد ويژگى و برترى را ديده بود ، خواست او را بلافاصله پذيرفت و فهميد كه محمد در اين مورد ، جز با آن‌چه از اعماق دل او برمىخيزد و او را راضى مىسازد ، سخن نمىگويد .\r\n. . . و پس از آن كه در « غار حرا » بر محمد وحى رسيد ، نخستين كسى كه با او نماز گزارد ، همسرش خديجه و علىبن ابيطالب بود و اين دو ، نخستين كسانى بودند كه به پيامبر ايمان آوردند . وقتى اين\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nخبر به ابوطالب رسيد ، به فرزند خود على گفت : فرزندم از اين كار چه نيّتى دارى ؟ على گفت : پدر ! من به پيامبر خدا ايمان آورده‌ام و آن‌چه را كه او آورده ، تصديق مىكنم و با او نماز گزارده‌ام و پيرو او هستم . و ابوطالب گفت : فرزندم او تو را جز به نيكى نمىخواند ، حتماً با او باش .\r\n* * * و وقتى كه پيامبر به مسلمانان نخستين امر كرد كه براى نجات از فشار و تضييقات قريش به‌سوى « حبشه » مهاجرت كنند جعفربن ابيطالب رهبرى مهاجران را به‌عهده گرفت و از همه بيشتر پسرعموى خود را دوست داشت كه هردو در سايه پدر او ابوطالب ، بزرگ شده بودند . و ابوطالب در تاريخ اسلام نخستين كسى بود كه در دوستى محمد و دعوت به يارى او شعر گفت . و كمترين آزار به محمد او را رنجيده‌خاطر مىساخت .\r\nدر روزى كه سوداگران قريش به او خبر دادند ، اگر محمد از راه و روشى كه پيش گرفته دست نكشد ، تصميم گرفته‌اند كه او و محمد را بكشند ! چشمان ابوطالب پر از اشك شد ، اما نه از ترس كشته‌شدن خود و فرزندان و برادرزاده‌اش ، بلكه از شگفتى نسبت به وضع و موقعيت محمد و واكنشى كه سوداگران در مقابل او نشان داده‌اند .\r\nخلاصهء داستان آنكه : قريش وقتى توطئهء نابودى محمد را طرح نمودند و خواستند او را به قتل برسانند ، به نزد ابوطالب آمده و از او خواستند كه محمد را به آن‌ها تسليم كند و او خوددارى كرد . و محمد به راه و دعوت خود ادامه داد و قريش هم به توطئه‌هاى ناجوانمردانه خود . . . آن‌ها براى بار دوم و سوم به نزد ابوطالب آمده و به او گفتند :\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nابوطالب : تو از نظر سن و مقام ، پيش ما محترم هستى ، ما از تو خواستيم كه از پسر برادرت پشتيبانى نكنى و تو حرف ما را نپذيرفتى ، به‌خدا سوگند ، ما ديگر نمىتوانيم صبر كنيم و ببينيم كه از پدران ما بدگويى شود ، عقايد ما احمقانه به‌حساب آيد و خدايان ما پر از نقص و عيب معرفى گردند ! و تو هم پسر برادرت را تحويل ما ندهى . ما مجبوريم با تو و او بجنگيم تا يكى از دو طرف از بين برود .\r\n. . . موضوع به گوش محمد رسيد ، سر به‌زير انداخت و سكوتى كرد كه تاريخ هستى در برابر آن مبهوت و بىحركت ماند و نمىدانست كه پس از آن روش او چه خواهد بود . آيا تاريخ در همين راه به سير خود ادامه خواهد داد ، يا سرنوشت آن تغيير خواهد يافت ؟ در سخن واحدى كه لب‌هاى اين مرد براى اداى آن باز شد ، تكليف سير تاريخ تعيين گرديد . اين مرد بزرگ در حالى كه سرشار از نيروى اراده ، نور تصميم و راستى دعوت بود و به آنچه كه خود و زندگى خود را وقف آن نموده بود ، صميمانه و از ته دل ايمان داشت ، اين سخن جاودان را كه نشان‌دهنده حقيقت پيامبران و عظمت صاحبان رسالت‌ها بود گفت : « اى عمو ! به خداوند سوگند ، اگر خورشيد را در دست راست و ماه را در كف چپ من بگذارند كه از اين راه برگردم ، هرگز برنخواهم گشت تا خداوند آيين خود را پيروز گرداند و يا من در راه آن كشته شوم » و ابوطالب از شگفتى و مهر بىحد خود گريست و در آن هنگام فقط او شاهد راه و روش جديدى بود كه به‌زودى تاريخ به‌دست برادرزاده‌اش ، به‌سوى آن سوق داده خواهد شد .\r\nالبته مهر و محبت عميقى را كه محمد در خانه عموى خويش ابوطالب احساس مىكرد ، تنها از يك‌جانب نبود ، بلكه همه اهل خانه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبالخصوص « فاطمه بنت اسد » همسر ابوطالب و مادر على نيز به محمد مهر ورزيده و در دل خود نيكى و خير او را مىخواستند . اين بانوى بزرگوار و بافضيلت ، بنا به شهادت خود پيامبر ، كه هميشه به او احترام مىكرد و بزرگش مىداشت و او را « مادر » خطاب مىكرد ، همانند مادرى نسبت به فرزندش ، به او محبت مىنمود و محمد هميشه مىگفت : « هيچكس پس از ابوطالب ، مانند فاطمه بنت اسد دلسوز و خيرخواه من نبود » .\r\nو شايد همين احترامى كه محمد براى همسر عمويش ابوطالب قايل بود - تا آن جا كه او را به‌مثابه مادر مىدانست و فرق بزرگى كه بين فاطمه و بسيارى از زنان قريشى آن روز از قبيل « حمالةالحطب » « 1 » وجود داشت - از جمله امورى بوده باشد كه در دل محمد گرد آمده و او را وادار ساخته بود كه دختر عزيز و محبوبش را همنام او كند .\r\nابوطالب روزى به هيئتى كه از طرف قريش براى تحويل‌گرفتن محمد به نزد وى آمده بودند گفت : « به‌خدا سوگند او را تحويل شما نمىدهيم و از يارى وى دست برنمىداريم ، مگر آنكه تا آخرين نفر كشته شويم » .\r\nابوطالب در زندگى خود يك لحظه هم فراموش نكرد كه زندگى محمد درواقع ادامه و استمرار عظمت اخلاق انسانى است كه او و برادرش عبدالله و پدرشان عبدالمطلب - البته به مقدار كمترى - بدان ممتاز بودند . هنگامى كه مرگ او فرا رسيد ، عده زيادى دورش جمع شده بودند و او به آنها گفت : « من درباره محمد به شما توصيه\r\n\r\n\r\n","description":"","footnote":"\r\n( 1 ) لقبى است كه قرآن مجيد به همسر ابولهب داده است . م\r\n","page_name":" 160 ","page_number":160},
  {"content":"\r\n\r\nمىكنم كه با او به نيكى رفتار كنيد ، زيرا كه او امين قريش و راستگوى عرب و جامع همه صفات نيكى است كه من به شما سفارش مىكنم . من مىبينم روزى را كه پابرهنگان و ژنده‌پوشان عرب ، بينوايان ، درماندگان و ستمديدگان همه و همه ، دعوت او را پذيرفته و گفتارش را تصديق نموده و امر وى را بزرگ شمرده‌اند و او همراه آنها در امواج مرگ فرو مىرود ، ولى بزرگان و سردمداران قريش همه زبون گشته و ستم‌ديدگان و بيچارگان پيروز و عزيز شده‌اند . و آنهايى كه بيشتر به محمد فشار مىآوردند ، بيشتر نيازمند او گشته‌اند و دورترين آنها به وى ، نزديكترين آنها شده‌اند ! اى مردم قريش ! همه يارش باشيد ، او را دوست بداريد و از حزب او طرفدارى كنيد . به‌خدا سوگند هيچ‌كسى راه او را پيش نمىگيرد مگر آنكه رستگار شود و هر احدى به فكر و دستور او عمل كند ، سعادتمند خواهد شد . و اگر من عمرى داشتم و مرگ من به تأخير مىافتاد ، سختىها و بلاها را از او دور مىساختم . محمد راستگوى امين است ، دعوت و راه او را بپذيريد و براى يارى و نصرت وى جمع شويد ؛ دشمن وى را برانيد و از او دور سازيد . او براى شما تا روزگار باقى است ، مايه شرف و فخر جاودان خواهد بود » .\r\n* * * ابوطالب پس از 42 سال سرپرستى از محمد و مهر و محبت بىشائبه و سپس مبارزه در راه هدف او سرانجام درگذشت .\r\nوقتى ابوطالب درگذشت ، پيامبر احساس كرد كه بزرگترين پشتيبانى را كه به‌صورت ظاهر بدان متكى بود و آزار قريش را از او دفع مىكرد ، از دست داده است و اين احساس ، خود دليل روشنى بر همبستگى عوامل نيكى بين محمد و عمويش بود .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبا فقدان ابوطالب محمد دريافت كه ياور از جان‌گذشته‌اى را از دست داده كه آزار مردم نادان را دفع مىكرد و پناهگاه استوارى بر ضد قريش و استبدادگران متجاوز فرزندان قريش بود ، تا آنجا كه روزى گفت : « از طايفه قريش تنها هنگامى بر من آزار و بدى رسيد كه عمويم ابوطالب درگذشت » . اين اندوه عميق كه قلب محمد را آكنده است ، چگونه مىتوان توجيه كرد ؟ در صورتى كه محمد بسيار بردبار ، شكيبا و خويشتن‌دار بود و ايمان داشت كه رسالت او ، به‌هراندازه هم كه دشمن او زياد و دوست وى كم باشد و به هر مقدار كه اشرار ! مقام و منزلت داشته باشند ، سرانجام پيروز خواهد شد .\r\nآرى ، علت اين غم و اندوه ، اگر خود اين مصيبت و حادثه بزرگ نباشد كه بر محمد وارد شد ، پس چيست ؟ فاجعهء از دست‌دادن عزيزترين فردى كه از وى پشتيبانى كرده و به وى مهر مىورزيد .\r\nو اگر اين اشك روان و فراوان ، براى اين گواه نباشد كه محمد ، همانند همهء مردم ، احساس كرد كه چيزى از جان و ذات خود را براى ابد از دست داده است ، پس براى چيست ؟\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nپيامبر و علىبن ابيطالب\r\n* ما در زمان پيامبر ، به على چنان مىنگريستيم كه گويى به ستاره آسمان نگاه مىكنيم .\r\nعمربن خطاب\r\nدر خانهء بىهمتاى ابوطالب روح واحدى ، با نهايت صدق و صفا و وحدت نظر كامل نسبت به جهان هستى و زندگى ، رشد و نمو مىكرد و بر ريشه‌هاى عميق‌تر و شاخه‌هاى پربارترى در علاقه و پيوند پيامبر نسبت به تربيت‌يافته خود - كودكى كوچك ، تا آنگاه كه جوان برومند و رشيدى شد - پسرعمويش ، علىبن ابيطالب ، تجلى مىنمود و استمرار مىيافت .\r\nو اگر ما به ماهيت پيدايش معانى انسانيت در قلب و روح اعتقاد داشته باشيم ، خواهيم ديد كه تولد علىبين ابيطالب اساساً برپايه ايمان به رسالت خيرخواهانه و دفاع از آن ، استوار بوده است . زيرا خصايص محيط خانه ابوطالب كه محمد در آن پرورش يافت ، به‌طور طبيعى ، در هنگام تولد به پسرعموى او ، انتقال يافت .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخلق و خوى على با همان فضائل خانه پدرش ابوطالب ، عجين شد و رشد يافت . خانه‌اى كه ديوارهاى آن ، نخستين سخنان محمد را شنيد و دعوت اسلامى از آنجا به مرحله وجود گام نهاد . على هنوز بيش از چهارسال نداشت كه محمد او را به سينه خود چسبانيد و همراه خود همه‌جا برد و برادرش ناميد ؛ و على در خطبه موسوم به « قاصعة » « 1 » به اين سابقه پيمان خود با محمد اشاره كرده و مىگويد : « شما موقعيت مرا نسبت به رسول خدا صلىالله عليه و سلم ، از نظر خويشاوندى نزديك و منزلت خاص ، مىدانيد . او مرا هنگامى كه كودك بودم در بغل مىنشانيد و به سينه مىچسبانيد و در كنارش مىخوابانيد كه بوى پاك بدنش را حس مىكردم . هرگز دروغى از من نشنيد و اشتباهى در كردارم نديد . و من دنباله‌رو او بودم بدانسان كه نوزاد به‌دنبال مادر مىرود . هر روز از اخلاق خود درسى به من مىداد و مرا به پيروى از آن رهنمون مىشد . » اين دوره ، نخستين مرحله‌اى است كه كودك براى پذيرش بذرهاى اخلاق فاضله انسانى ، آماده مىشود و شايستگى مىيابد . و چه بسيار زمانهايى كه در خلوت‌هاى محمد مونس او بود . او در دورىجستن از قريشىها ، كه هنوز در تاريكى مطلق رسوم و عادات كهنه ، جهالت و جمود فكرى خود غرق بودند ، از همان راهى رفت كه پيامبر مىرفت . على زمان مديدى در اين محيط پاك و در كنار پسرعمويش ، به‌سر برد و زندگى كرد ، در حالىكه در نزد پيامبر برگزيده و محبوب و در قلبش گرامى و عزيز بود .\r\n\r\n\r\n","description":"","footnote":"\r\n( 1 ) خطبه قاصعه از خطبه‌هاى معروف امام على عليه السلام است و نكات حساس زيادى در آن وجود دارد و مؤلف جملاتى كوتاه از آن نقل كرده ، طالبين تفصيل به خطبه 234 نهج‌البلاغه رجوع كنند . م\r\n","page_name":" 164 ","page_number":164},
  {"content":"\r\n\r\nو بدون شك به اين نزديكى و برادرى ، از ياران و شاگردان پيامبر ، جز على كس ديگرى دست نيافت !\r\nعلى ديدگان خود را به راهى گشود كه پسرعمويش آن راه را باز و مشخص كرده بود . نيايش و پرستش حق را براى اولين بار از نماز او ياد گرفت و از مهر و عاطفه و برادرى او برخوردار گرديد . درواقع مهر و رابطه على و محمد ، همان مهر و رابطه محمد با ابوطالب بود .\r\nقلب على براى نخستين بار ، به عشق پسرعمويش به طپش درآمد و براى اولين‌بار كه سخن گفت ، كلام زيبايى را بر زبان راند كه محمد به او ياد داده بود . و مردانگى او هنگامى به مرحله كمال رسيد كه براى يارى و كمك پيامبر رنج ديده ، شتافت . پيامبر را يارانش دوست مىداشتند و دشمنانش به ديدهء احترام مىنگريستند و به چشم دوستان و دشمنان ، على پاره‌اى از وجود پيامبر بود .\r\nهنگامى كه بعضى از بزرگان قريش ، از ابتداى دعوت اسلامى ، به پيروى از عقل و رهايى از بت‌پرستى ، اسلام آوردند . . . و وقتىكه بسيارى از بردگان و بندگان ، زجركشيدگان و ستم‌ديدگان ، براى پيروزى عدالتى كه رسالت محمد خواستار آن بود و براى ابراز تنفر و انزجار شديد از ظلم و ستمى كه با تازيانهء خود پشت آنان را مجروح ساخته بود ، مسلمان شدند ، و روزگارى كه ، گروهى ، پس از پيروزى پيامبر ، براى پيروى از اوضاع روز و تبعيت از پيروزمند - مانند اكثريت افراد بنىاميه - اسلام را پذيرفتند ، و هنگامى كه همه اينها در شرايط وموقعيت‌هايى اسلام آوردند كه سختىها سپرى شده بود - البته از نظر ارزش و مفهوم انسانى آن ، با همديگر فرق دارند ولى از نظر تسليم در مقابل منطق و حقيقت روشن ، يكى به‌شمار مىآيند - علىبن\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nابيطالب از روز اول مسلمان به‌دنيا آمد ! زيرا او هم از نظر مكان تولد وهم از نظر پرورش ، از معدن رسالت بود و از جهت خلق و سرشت و فطرت هم قسمتى از ذات آن به‌شمار مىرفت .\r\nالبته شرايطى كه على روح اسلام و حقيقت ايمان خود را در آن آشكار كرد ، به هيچ‌وجه با موقعيت وزمان اسلام ديگران قابل مقايسه نيست و هيچ رابطه‌اى هم با سن و سال او نداشت ، زيرا اسلام على عميق‌تر و اصولىتر از آن بود كه علل و عوامل روز و اوضاع زمان در آن تأثيرى گذاشته باشد ، چون ايمان على از روح او برمىخاست ، چنان‌كه هر گوهر گرانبهايى از معدن خود برمىخيزد و آب از سرچشمه‌اش جارى مىگردد .\r\nنخستين سجدهء مسلمانان نخستين ، بر خدايان قريش بود !\r\nو نخستين سجدهء على ، بر خداى محمد بود .\r\nاين اسلام ، به‌راستى اسلام مردى است كه فرصت و امكان يافته كه برپايه دوستى و نيكى و در سايه پرورش پيامبر ، رشد و تكامل يابد ، تا بعد از پيامبر ، پيشواى درستكاران و عدالت‌پروران و ناخداى كشتى طوفان‌زده خلق گردد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nاين ، برادر من است\r\nپيامبر به على فرمود :\r\nدر تو ، شباهتى به عيسىبن مريم است !\r\nبراى اينكه اين وقايع را با آمار و ارقام روشن سازيم ، بايد بعضى از احاديثى را كه مؤيد آن است نقل كنيم . اين احاديث ميزان برادرى معنوى و توافق فكرى كامل بين پيامبر و پسرعموى بزرگوارش را به ما نشان مىدهد . چنان‌كه به‌خوبى روشن مىسازد كه على تا چه اندازه وارث امتيازات پيامبر شده و چگونه همرنگ او گشته و در نزد او عزيز و محبوب گرديده و در قلب و زبان او بزرگ و ارجمند بوده است .\r\nپس از روشن‌شدن اينها ، ممكن است كه به اين نتيجهء روشن دست يابيم كه پيامبر مقدمات خلافت على را در ضمن چهارچوب انقلاب اسلامى - كه به‌وسيله آن قدرت و نفوذ و انتشار اسلام بيشتر مىشد - آماده مىنمود و راه را براى جانشينى وى هموار مىساخت .\r\nآرى ! زمينه را براى خلافت على مهيا مىكرد ، زيرا پيامبر از حيث بلندى مقام اخلاقى ، بزرگى هدف و همه فضائلى كه به‌زودى تفصيل آنها خواهد آمد ، شكل و نمونهء كامل خود را فقط در على ديده بود .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n« طبرانى » از « ابن مسعود » نقل كرده كه پيامبر فرمود : « نگاه‌كردن به صورت على عبادت است . » و بعضى ديگر از « سعدبن ابى وقاص » نقل مىكنند كه پيامبر گفت : « هركس كه به على آزار رساند ، مرا آزرده است » .\r\nو « يعقوبى » در جلد دوم تاريخ خود مىگويد : پيامبر در 18 ذوالحجة ، پس از برگشت از حجةالوداع ، در حالى كه عازم « مدينه » بود ، در مكانى به‌نام « غدير خم » كه در نزديكى « جُحفه » قرار داشت ، فرود آمد و در ضمن خطبه‌اى ، دست على را گرفت و بلند كرد و گفت : « هركه را كه من مولا و سرورم ، على مولاى اوست . خدايا دوست بدار هركه على را دوست دارد و دشمن بدار هركه او را دشمن دارد » « 1 » و در تفسير بزرگ امام « فخر رازى » آمده است كه « عمربن خطاب » پس از اين ماجرا به ديدن على شتافت و به او گفت : « گواراباد بر تو اى فرزند ابوطالب ، كه بعد از اين مولاى من و مولاى هر مرد و زن باايمان شدى » « 2 » .\r\nاين حديث را بسيارى از مورخان و دانشمندان ، از قبيل « ترمذى » و « نسائى » و « امام احمد بن حنبل » نقل كرده‌اند . چنان كه شانزده نفر از اصحاب پيامبر نيز روايت نموده‌اند « 3 » و گروهى از شاعران ، كه نخستين آنها « حسان بن ثابت انصارى » است ، آن را به نظم آورده و در قصائدى سروده‌اند .\r\nحسان مىگويد : در روز غدير پيامبرشان آنان را در « خم »\r\n\r\n\r\n","description":"","footnote":"\r\n( 1 ) من كنت مولاه ، فعلى مولاه ، اللهم وال من والاه و عاد من عاداه\r\n( 2 ) هنيئاك يابن ابيطالب ، اصبحت مولاى و مولى كل مؤمن و مؤمنة\r\n( 3 ) اين حديث مدارك فراوانى از طريق عامه و خاصه دارد كه در الغدير آمده است\r\n","page_name":" 168 ","page_number":168},
  {"content":"\r\n\r\nبخواست . به پيامبر و سخنى كه مىگويد گوش كن . او گفت : مولا و سرور شما كيست ؟ بدون هيچ‌گونه عنادى ، گفتند : خداى تو مولاى ما و توئى پيامبر ما ، و ما در هيچ سفارش و دستورى نافرمانى تو را نكنيم . آنگاه به على گفت : برخيز اى على كه من تو را به رهبرى و راهنمايى مردم برگزيدم ، و درواقع هركس را كه من ولى و مولا باشم ، على مولا و سرور اوست ، و شما نيز به‌راستى يار و ياور او باشيد . « 1 »\r\n« ابوتمام طائى » يكى ديگر از شاعرانى است كه دربارهء اين روز شعر سروده است و « كميت اسدى » نيز در « قصيدهء عينيّة » ، روز غدير خم را توصيف و تعريف كرده كه در آن مىگويد : از روزهاى بزرگ ، روز غديرخم است كه اگر آن را مىپذيرفتند ، در آن ولايت آشكار گرديد ، و من هيچ روزى را مثل اين روز ، و هيچ حقى را چنين پايمال نديدم . « 2 »\r\nو « ابن خالويه » از « ابوسعيد خدرى » در كتاب الآل خود چنين نقل مىكند : « پيامبر خدا به علىبن ابيطالب فرمود : دوستى تو ايمان و دشمنى تو نفاق و دورويى است . و اول كسى كه وارد بهشت مىشود دوستدار تو و نخستين كسى كه داخل دوزخ گردد دشمن توست » .\r\nراويان و محدثين در اين اختلافى نكرده‌اند كه بسيار ديده شد كه پيامبر در حالى كه به على مىنگريست ، مىگفت : « اين ، برادر من است » .\r\n\r\n\r\n","description":"","footnote":"\r\n( 1 )\r\n يناديهم يوم‌الغدير نبيهم * بخم ، واسمع بالنبى مناديا\r\nو قال : فمن مولاكم ، و وليكم ؟ * فقالوا ، و لم يبدوا هناك التعاديا\r\nالهك مولانا و انت نبينا ، * و مالك منا بالوصاية عاصيا\r\nفقال له : قم : يا على ، فاننى * رضيتك من بعدى اماماً و هاديا\r\nفمن كنت مولاه ، فهذا وليه * فكونوا له انصار صدق ، مواليا \r\n( 2 )\r\n و يوم الدوح ، دوح غدير خم * ابان له الولاية لواطيعا\r\nو لم ار مثل ذاك اليوم ، يوماً * و لم ار مثله حقاً اضيعا \r\n","page_name":" 169 ","page_number":169},
  {"content":"\r\n\r\nو روزى پيامبر به على گفت : « در تو شباهتى به عيسىبن مريم است » و « تو را جز منافق ، دشمن ندارد » . و در حديثى از « ابوهريره » آمده است كه او گفت : « پيامبر در محفلى از ياران خود فرمود : اگر مىخواهيد علم آدم و همت و عزم نوح و خوى ابراهيم و مناجات موسى و زهد عيسى و هدايت و علم محمد را ببينيد ، به آن‌كس كه مىآيد نگاه كنيد . . . همه گردن كشيدند ! آنگاه علىبن ابيطالب را ديدند كه مىآيد » .\r\nو با سند صحيح از « زيد بن ارقم » چنين نقل شده : « پيامبر فرمود ، آيا كسى را به شما معرفى نكنم كه اگر راه خود را از او بپرسيد هلاك نمىشويد ؟ به‌راستى كه ولى شما خداوند و پيشواى شما علىبن ابيطالب است ، از او پند بگيريد و تصديقش كنيد » . پيامبر به كسانى كه در موردى از على شكايت داشتند فرمود : « از على چه مىخواهيد ؟ از على چه مىخواهيد ؟ از على چه مىخواهيد ؟ على از من است و من از على و او پس از من سرور هر باايمانى است . »\r\n* * * پيامبر على را در رأس هيئتى به « يمن » فرستاد ، عده‌اى از همراهان او خواستند كه سوار شترهاى بيت‌المال بشوند ، تا شترهاى خود را به‌كار نگيرند . على با اين كار مخالفت كرد . پس از آنكه برگشتند به رسول خدا شكايت كردند . شكايت را « سعد بن مالك شهيد » به رسول خدا عرضه داشت و گفت : يا رسول‌الله ! ما از على سختگيرى و خشونت ديديم . . . و همين‌طور كه از سختگيرىهاى على مىگفت ، پيامبر بر ران او زد و با صداى بلند فرمود : « اى سعد بن مالك شهيد ! سخن كوتاه كن ! درباره برادرت على اينها را نگو ، به‌خدا سوگند من مىدانم كه على سرباز پاكبازى در راه خداست » .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nو روايت شده كه وقتى قريش با بحران اقتصادى و قحطى روبرو شد ، پيامبر به دو عموى خود حمزه و عباس فرمود : آيا در اين موقعيت ، نبايد به داد ابوطالب برسيم ؟ . . . سپس به نزد ابوطالب رفته و از او خواستند كه فرزندان خود را به آنها بسپارد تا به وضع آنها رسيدگى كنند . ابوطالب گفت عقيل را براى من بگذاريد و بقيه را اگر مىخواهيد ببريد . عباس طالب را برد ، حمزه ، جعفر را انتخاب كرد و محمد ، على را برگزيد و به آنها گفت : آنچه را كه خدا اراده و اختيار فرموده است من برگزيدم !\r\nمىگويند : پس از اين ماجرا ، يعنى از شش‌سالگى ، على در دامن پرمهر و عاطفه پيامبر جاى گرفت و از تربيتش برخوردار گرديد و گويى اينها همه در قبال كارى بود كه ابوطالب پس از مرگ عبدالمطلب درباره محمد انجام داده و در دامن خود او را پرورش داده بود .\r\n* * * از چنين احاديثى به اثبات اين موضوع مىرسيم كه پيامبر يك‌نوع برادرى ويژه با علىبن ابيطالب ، احساس مىكرد و روح و جان على نيز از اين برادرى آكنده بود . پيامبر افكار عمومى را متوجه عظمت انسانيتى مىكرد كه در شخصيت على تجسم مىيافت و مىخواست نشان دهد كه على شايسته‌ترين و بهترين فردى است كه مىتواند بعد از وى شرايط رسالت را به‌جاى آورد و اصول آن را به انجام رساند .\r\nاز روايت‌هاى قطعى ، انوار تابناك ، نشان‌دهندهء اين اراده جهان هستى است كه على قسمتى از ذات پيامبر است و همين اراده ، امكانات و مناسباتى را آماده ساخته كه در آنها خصلت‌ها و فضائلى براى على فراهم گردد كه كسى را در آنها ياراى شراكت با وى نيست .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nعلى در كعبه‌اى به‌دنيا آمد كه بعدها قبله مسلمانان جهان گرديد . و اين درست به هنگامى بود كه دعوت اسلامى در وجود محمد شكل يافته بود ؛ اگرچه امكانات موجود ، اجازهء بروز آن را نمىداد ، و در آن هنگام ملجأ و پناهگاه محمد خانه پدر على - ابوطالب - بود .\r\nعلى نخستين كسى بود كه نماز پيامبر و همسر او خديجه ، را ديد او اولين فرد مسلمانى است كه به هنگام پذيرفتن اسلام ، هنوز به مرحله جوانى نرسيده بود ، و وقتى اعتراض كردند كه چرا بدون مشورت و اجازه پدرش اسلام آورده است ؟ بلافاصله گفت : خدا وقتى مرا آفريد ، با ابوطالب مشورت نكرد ! و من چه نيازى دارم كه براى عبادت و بندگى خدا با او به مشورت بپردازم ؟\r\nو طى روزگارى اسلام فقط در خانه محمد بود و تنها محمد و همسرش و پسرعموى او ، على و غلامش زيدبن حارثه مسلمان بودند .\r\nو آن روزى كه پيامبر خويشان نزديك خود را براى صرف غذا به خانه‌اش دعوت نمود و خواست كه با آنها صحبت كرده و به اسلام دعوتشان كند ، « ابولهب » عموى پيامبر ، سخن او را قطع كرد و ديگران را نيز به ترك و ردّ محمد واداشت . ولى محمد بار ديگر آنها را دعوت كرد و پس از صرف غذا به آنها گفت : « من در ميان عرب كسى را نمىشناسم كه بالاتر و بهتر از آنچه را كه من براى شما آورده‌ام ، براى قومش آورده باشد . كدام يك از شما مرا در اين كار كمك و يارى مىكند ؟ » همه از او روى برگردانيدند و مانند بار قبل ، خواستند از منزل او بيرون بروند . ولى در اين ميان فقط على بود كه به پا خاست - در حالىكه جوان نابالغى بود - و گفت : يا رسول‌الله ! من يار و ياور تو\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nهستم و با كسى كه با تو بجنگد ، مىجنگم ! » بنىهاشم خنديدند ، و عده‌اى قهقهه‌زنان نگاه خود را از ابوطالب به پسر خردسالش برگردانيدند ، و سپس مسخره‌كنان بيرون رفتند !\r\nپرچم على در هر جنگ و پيكار براى پيامبر به اهتزاز درمىآمد . شجاعت و قهرمانى او ، به همراهى خون و زبان و قلب او . . . فقط وقف پسرعمويش ، پيامبر و پيروزى و پيشرفت رسالت او بود و در خلال قهرمانىها و رزم‌هاى صميمانه خود ، بر ضد دشمنان بزرگ محمد ، آن را به‌خوبى نشان داد . در واقعه « خندق » كه در آن ياران پيامبر دچار ترس گشته و دلهايشان متزلزل شده بود ، تنها على بود كه چون كوه استوار در برابر بزرگان قريش ايستاد و توانست مسلمانان را به پيروزى قطعى اميدوار سازد و سرانجام قريش و قهرمانهايش را شكست بدهد .\r\nبايد جهاد على را ، در روزى كه دژهاى « خيبر » به‌دست او فتح شد ، بسيار بزرگ شمرد . . . خيبرى كه در آن رزمندگان و جنگجويان سرسختى مبارزه مىكردند و در اثر تجربه‌هاى جنگى زياد و كارآزمودگى ، موجب ترس و لرز همگان گشته بودند . . . خلاصهء داستان آن چنين است كه محاصره دژهاى خيبر از طرف مسلمانان به‌طول انجاميد زيرا جنگجويان خود آنها هم در دفاع از قلعه‌ها تا پاى جان ايستاده بودند ، چون عقيده داشتند كه شكست آنها در مقابل محمد ، با نابودى فورى و كامل آنها و بنىاسرائيل - يهوديان - در جزيرةالعرب و با برچيده‌شدن بساط رياست‌ها و تجارت‌هاى آنان توأم خواهد بود .\r\nپيامبر ابوبكر را براى فتح قلعه فرستاد و او قهرمانانه به نيّت\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nپيروزى جنگيد ! ولى نتوانست آن را فتح كند ، و برگشت . آنگاه پيامبر عمربن خطاب را فرستاد ولى بهرهء او نيز در مقابل قلعهء مستحكم و جنگجويان سرسخت آن ، همانند ابوبكر بود ! تا آنكه پيامبر ، علىبن ابيطالب را خواست و به او دستور داد كه برود و قلعه را فتح كند . على سرشار از سرور و شادى از دريافت فرمان جديد براى جانبازى در راه عقيده و ايمانى كه در خون او مىجوشيد ، روانه ميدان شد و وقتى به نزديكى قلعه رسيد و قلعه‌نشينان ديدند كه دشمن امروزى آنان علىبن ابيطالب است كه هرگز در جنگى شكست نخورده و هيچ رزمنده‌اى هم در مقابل او استقامت نياورده است ، همگى به‌سوى او حمله بردند . يكى از مردان ضربتى زد كه سپر على از دستش افتاد ، ولى على يكى از درهاى بزرگ قلعه را از جاى كند و به‌جاى سپر ، در دست خود گرفت و آن را همچنان در دست داشت تا قلعهء ناگشودنى ! را فتح كرد . قلعه با كشته‌شدن بسيارى از جنگجويانش و به‌ويژه هلاكت « حارث بن ابى زينب » كه سردار آنها بود ، سقوط كرد .\r\nدر اينجا نكته شگفت‌انگيزى وجود دارد !\r\nتاريخ قهرمانان جانبازى را مىشناسد كه در راه عقيده خود جنگيده‌اند ، ولو اينكه صلح را بر جنگ ترجيح مىدادند و ميل داشتند كه كارها به‌طور طبيعى جريان يابد تا آنها مجبور به شركت در جنگ نشوند ! و باز تاريخ رزمندگانى را شناخته كه در راه يك هدف عالى و آرمانى بزرگ شهيد شده‌اند ! ولى اين‌گونه جانبازىها و شهادت‌ها در زمان وقوع خود ، بدين سان كه مردم مرگ و رنج را در ذهن خود مجسم مىكنند ، آرام نيست بلكه شهادت در طوفانى از حماسه و دلاورى به‌وقوع مىپيوندد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاما علىبن ابيطالب . . . راستى كه كار او شگفت‌انگيز است به آن هنگام كه به‌خاطر عقيده و ايمان خود - كه همان عقيده و ايمان محمدبن عبدالله است - در راه حق و شرف و برادرى گام نهاد و در نبردى درگير شد كه هرگز تاريخ برتر و نيرومندتر و والاتر از آن را سراغ ندارد . . . اقدامى كه در عين حال ، دليل روشنى بر وحدت و يگانگى اين دو مرد بزرگ بود . اين داستان هنگامى رخ داد كه بدرفتارى و خشونت قريش شدت يافت و قريشىها كوشش مىكردند كه با كشتن پيامبر ، اسلام را از ريشه نابود سازند . محمد به خانه ابوبكر رفت و به او خبر داد كه تصميم به هجرت گرفته است « 1 » زيرا كه قريش طى توطئه ناجوانمردانه‌اى مىخواهند به هرنحوى كه شده او را بكشند . ابوبكر از او خواست كه در اين هجرت همراه او باشد و پيامبر نيز اين تقاضا را پذيرفت .\r\nوقتى اين دو نفر خواستند مكه را ترك گويند ، بدون كوچكترين شكى يقين داشتند كه قريش آنها را تعقيب خواهند كرد ، لذا محمد با عظمتى كه در درك امور داشت ، چنان صلاح ديد كه در اين هجرت ، از بيراهه بروند و در ساعتى خارج شوند كه قريش انتظار آن را ندارند .\r\nدرست در همان شبى كه محمد مىخواست از مكه بيرون برود ، گروهى از مردان كارآزمودهء قريش مأمور قتل آن حضرت شدند . آنها دستور داشتند براى ممانعت از فرار محمد ، قبلًا خانه را محاصره كنند .\r\n\r\n\r\n","description":"","footnote":"\r\n( 1 ) رفتن پيامبر به خانه ابوبكر از نظر تاريخى قابل ترديد است و گروهى معتقدند كه پيامبر در راه به او برخورده و ابوبكر همراه پيامبر رفته است . م\r\n","page_name":" 175 ","page_number":175},
  {"content":"\r\n\r\nولى محمد در اين شب بحرانى ، مخفيانه به پسرعمويش علىبن ابيطالب سپرده بود كه قباى سبزرنگ او را بپوشد و در بستر او بخوابد و دستور داد كه بعد از وى در مكه بماند و امانات و ودايعى را كه مردم پيش او داشتند ، به آنها بازگرداند و به كارهاى او رسيدگى كند .\r\nعلى فرمان محمد را با كمال ميل و افتخار ، اجرا كرد و از شادى در خود نمىگنجيد . او در برابر هرگونه فداكارى ديگرى كه در راه پيامبر مىكرد ، حال و وضعى چنين داشت .\r\nمردان مسلح قريش خانه محمد را محاصره كردند و يقين داشتند كه ذرات هوا نيز قبل از تماس با شمشير برهنه آنها از حلقه محاصرهء خانهء ، محمد بيرون نخواهد رفت ! و سپس از سوراخى كه به اندرون خانه محمد بود ، به رختخواب پيامبر مىنگريستند و در بستر مردى را مىديدند كه دراز كشيده و اطمينان مىيافتند كه محمد فرار نكرده است !\r\nثلث آخر شب فرا رسيده بود و اينها به چشم خود مىديدند كه مردى در بستر آرميده است . و در اين زمان محمد در خانه ابوبكر آماده مىشد تا با او از در كوچكى كه در پشت خانه بود ، خارج شده و به‌سوى غار « ثور » پيش بروند . و در همين غار بود كه مردان قريش به آنها رسيدند - و تا دهانه آن پيش رفتند - ولى خدا نخواست كه آنها پيامبر را بيابند ، گويى كه فهم و ادراكشان از آنها سلب شده بود .\r\nگذشت و فداكارى على در اين شب ، سبب بقاى حيات محمد گرديد و اين فداكارى و از جان‌گذشتگى ، از نمونه‌هاى همان روح مقاومت و استقامتى بود كه پسرعموى بزرگ او نيز بدان شناخته شده بود . و خوابيدن على در بستر پيامبر ، براى جانبازى در راه دعوت اسلامى و به‌خاطر آمادگى بر جهاد و نبردى طولانى بود !\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nالبته در اين فداكارى نكته‌اى هست كه حقيقت امام و طبيعت و خوى او را به ما نشان مىدهد . اين اقدام على ، چون جوشش آب از چشمه و برآمدن لعل از كان بىهيچ كوششى است . در اين اقدام رشد فكرى او نمودار بود ، فكرى كه او را آماده براى درك حقيقت دعوتى نموده بود كه براى افرادى كه هم‌سن و سال او بودند ، فهم صحيح آن بسيار مشكل است . در اين امر بىرغبتى او به دنيا و زندگى مادى - اگر زندگى براى فضائل اخلاقى نباشد - نمودار است . در اين عمل صدق و راستى و اخلاص عجيب او هويداست . و در اينجاست كه برابردانستن خود با همه رزمندگان راه حق ، كاملًا آشكار مىگردد و نشان مىدهد كه او حاضر شد جان خود را فدا كند و با نجات صاحب هجرت ، كه منجر به پيروزى رسالت اسلامى مىشد ، ستمديدگان و بينوايان را كمك و يارى كند . و در اينجا بود كه بر همگان آشكار شد كه على با مشكلات به‌مثابه امورى ناچيز مواجه مىشود و در همين عمل بود كه مردانگى ، وفا ، پاكى ، شجاعت و همهء صفات و برترىهاى قهرمانانه كه على آئينه تمام‌نماى آنهاست ، كاملًا به‌چشم مىخورد . و بلكه نمونه‌اى بود عملى ، از شهادت و جانبازى آيندهء او در اين راه بزرگ . . . .\r\nپيوند ناگسستنى برادرى و دوستى بين محمد و على ادامه پيدا مىكند . و همچنين همكارى صميمانه آنها در راه پيروزى رسالت ، استمرار مىيابد و اين همكارى و همفكرى كه در اعماق دل آنها ريشه دوانيده ، روزگارى پيوند و وحدت يافته كه محمد ابوطالب را شناخت و على محمد را و روزى تحقق يافت كه هرسه در خانه‌اى به هم پيوستند كه زيربناى آن بر شهامت استوار بود . و درواقع خصائص\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمنزل ابوطالب جز اين نبود كه محرك آمادگى ابوطالب و فرزند او على ، براى فهم عظمت محمد باشد . آنچنان فهم و ادراكى كه نزد ابوطالب مهر و عطوفت و فداكارى و در نزد على ، فكرى خلاق ، ادراك و احساسى عميق و پرارج ، فداكارى و از جان‌گذشتگى اعجازآميزى را بار آورد كه به كار معجزه‌ها شباهت بيشترى دارد !\r\nپيامبر نيز اين حقيقت را درك مىكند و على را با جان و دل دوست دارد ، و على نيز اين دوست‌داشتن را كه ناشى از علاقه وى به خود رسالت است ، دوست دارد ! و سپس پيامبر به اين اكتفا نمىكند بلكه در هر موقعيت و مناسبت و فرصتى او را به مردم مىشناساند ، تا مقدمات خلافت و جانشينى پس از خود را براى او آماده سازد ! « 1 » به‌طورى كه خود مردم ارزش على را به نحوى درك كنند كه او را استمرار راه پيامبر بدانند ، تا او را با كمال ميل و اراده و اطمينان ، اختيار كنند . البته نه براى آنكه او فرزندى از خانواده هاشمى و پسرعموى پيامبر است ، زيرا پيامبر به‌كلى از اين قبيل تعصب‌ها به‌دور بود و حتى به‌شدت با اين‌گونه افكار جنگيد و تمام اصول و مفاهيم آن را از هم پاشيد و درهم كوبيد .\r\n\r\n\r\n","description":"","footnote":"\r\n( 1 ) علت اينكه پيامبر على را دوست داشت ، چنان كه خود مؤلف مىنويسد ، اين بود كه او از روز نخستين به رسالت پيامبر ايمان آورد و در اين راه جانفشانىها كرد . و علاوه بر آن ، معرفى على به‌عنوان جانشين ، براى آن بود كه خدا نيز على را دوست داشت و پيامبر هر كارى را كه مىكرد به اذن خداوند بود و هرگز نبايد تصور كرد كه اين انتخاب براى جانشينى ، نظر و رأى خود رسول خدا بود ، زيرا چنان كه مؤلف اشاره مىكند ، پيامبر با اين قبيل كارها ، با مقدم‌داشتن قوم و خويش در امر حكومت ، چنان كه در زمان جاهليت قديم و جاهليت جديد ، مرسوم است ، با تمام قوا جنگيد . . .\r\nو قرآن مىفرمايد كه پيامبر هيچ‌وقت از روى هوى و هوس سخن نمىگويد و « ما ينطق عن‌الهوى ، ان هو الّا وحى يوحى » و مسلماً انتخاب على نيز يك دستور الهى بود . . . م\r\n","page_name":" 178 ","page_number":178},
  {"content":"\r\n\r\nچه ، مىدانيم كه از جمله كارهاى پيامبر اين بود كه اكثريت بنىهاشم را ، كه از خاندان او بودند ، از حكومت و فرماندارى و بهره‌هاى دنيوى دور كرد « 1 » آن هم پس از آنكه خود را نيز از همه اين لذات دنيوى محروم ساخته بود .\r\n\r\n\r\n","description":"","footnote":"\r\n( 1 ) پيامبر استفاده از زكات را كه عايدى عمده بيت‌المال بود ، بر بنىهاشم تحريم كرد و حتى آنان را براى جمع و اخذ ماليات‌هاى اسلامى اعزام نمىداشت تا هيچ‌گونه احتمال سوئى در بين نباشد و همه بدانند كه در نظام جديد عملًا نورچشمىها ، بر افراد شايسته تقدم ندارند . . . م\r\n","page_name":" 179 ","page_number":179},
  {"content":"\r\n\r\n\r\nاوصاف ظاهرى امام\r\nكسانى كه اوصاف امام علىبن ابيطالب را نقل و تعريف كرده‌اند - از جمله صاحب كتاب ذخائرالعقبى - گفته‌اند : على در زمانى كه مرد كاملى بود ، قامتى معتدل و متناسب داشت كه كمى كوتاه به‌نظر مىرسيد . رنگ چهره‌اش سخت گندم‌گون بود . ريش سفيد و بلندى داشت و چشمانى درشت و سياه . زيباصورت ، گشاده‌روى ، كثيرالتبسم بود ، با گردنى دراز ، مانند ابريق نقره‌فام ! شانه‌هاى پهنى داشت كه استخوانهايش به استخوانهاى شير شباهت داشت ؛ و داراى ساعد و بازوى چنان درهم فرورفته كه از يكديگر پيدا نبودند . با پنجه‌هايى پهن و درشت و شكمى كه كمى چاق به‌نظر مىآمد ! عضله ساق پا كلفت و منتهاى آن باريك بود ! عضله بازوان نيز ستبر بود با انتهايى باريك . در راه‌رفتن شبيه پيامبر بود ، آن‌چنان كه گويى پيامبر راه مىرود و هنگامى كه به ميدان رو مىكرد با حالت دو ، و با شتاب مىرفت و به هيچ چيزى اعتنا و توجه نمىكرد .\r\nاز نظر نيروى بدنى و قواى جسمى طورى بود كه باعث شگفتى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nهمگان بود . و بسيار ديده شد كه سوار قهرمانى را بدون كوچكترين رنج و دشوارى ، همانند كودك تازه مولود با دست بلند كرده و به زمين مىكوبيد . و بسا هنگامى كه بازوى دلاورى را مىگرفت و گويى كه جانش را گرفته است ! بدانسان كه ديگر قدرت نفس‌كشيدن نداشت . و معروف است كه با هيچ قهرمانى - به هراندازه كه نيرومند و در جنگاورى شهره بود - به مبارزه برنخاست ، مگر آنكه او را از پاى درآورد .\r\nگاهى درى بزرگ را برمىداشت كه قهرمانان از كندن و حركت‌دادن آن عاجز و ناتوان بودند ، و آن را با يك دست مىگرفت و مانند سپرى عادى ، سپرش قرار مىداد . و سنگ بزرگ و سنگينى را با يك دست بلند مىكرد كه هرگز گروهى از مردان به‌طور دسته‌جمعى هم قادر به برداشتن آن نبودند .\r\nو هنگامى كه در ميدان نبرد صيحه و بانگ برمىآورد ، دل‌هاى مردان شجاع و گروه‌هاى دلاور يكباره فرو مىريخت . از نظر ساختمان و تركيب بدنى و جسمانى ، طورى در مقابل گرمى و سردى هوا سخت و محكم بود كه باكى نداشت لباس زمستانى را در تابستان بپوشد يا جامه‌اى تابستانى را در زمستان به بركند ! . . . « 1 »\r\n\r\n\r\n","description":"","footnote":"\r\n( 1 ) اين بود اجمالى از اوصاف امام كه مؤلف نقل كرده است ، براى مزيد اطلاع در اين باره به كتابهاى : بحارالانوار طبع جديد ، جلد 39 باب اول و علل‌الشرايع طبع جديد ، جلد اول صفحه 153 و مناقب ابن شهرآشوب طبع جديد ، جلد 2 صفحه 287 به بعد ، مراجعه شود .\r\nتوضيحاً بايد يادآور شد كه خلقت امام على نيز مانند همه امامان ديگر كاملًا طبيعى و عادى بود ، يعنى از نظر آفرينش ظاهرى نيز انسان كاملى به‌شمار مىرفت . بنابراين كسانى\r\n","page_name":" 181 ","page_number":181},
  {"content":"\r\n\r\n\r\n\r\n","description":"","footnote":"\r\nكه با نقل اسرائيليات و احاديث جعلى و قلابى ، امام را موجود عجيب الخلقه‌اى ! جلوه مىدهند ، بسى گناهكارند و نفهميده كاريكاتور مسخره‌اى از امام مىكشند كه فقط به درد روزنامه‌هاى فكاهى مىخورد نه به درد تعريف امام معصوم .\r\nدر تبريز از واعظى كه اظهار فضل هم مىكند ! شنيدم كه در بالاى منبر مىگفت : « امام على چنين و چنان بود و شكم بسيار گنده‌اى داشت ! كه وقتى از امام علت شكم گندگى را پرسيدند فرمود : قسمت بالاى آن علم و طبقه پائين آن طعام است ! ! »\r\nبدون ترديد اين حرف دروغ است و بر امام بسته‌اند : اولًا بر اين آنكه علم چيزى نيست كه آن را در شكم انسانى جاى دهند ! و ثانياً على كه شكم سير از نان جوين را به عمر خود نديد ، معقول نيست كه شكم بادكرده‌اى داشته باشد ، و نوعاً كسانى شكم گنده دارند كه پرخور و مفتخور ، و موجودى عاطل و باطل باشند ! . . . بدانسان كه مىدانيد و ديده‌ايد . . . .\r\nتازه اگر شكم‌گندگى دليل كثرت علم باشد ، بايد تمام مفتخوران جامعه و همه اشراف و اوباش شكم‌گنده را ، از دانشمندان بنام شمرد !\r\nچقدر خوبست كه در نقل اقوال و اخبار دقت بيشترى كنيم و هر چيزى را كه در هر كتابى ديديم ، به‌عنوان يك موضوع جالب به خورد مردم ندهيم كه عصر فضا را سخن حق خوشتر است . . . و گذشته است زمانى كه شكم‌گندگى را دليل بزرگى و عزت انسانى مىدانستند ! . . . م\r\n","page_name":" 182 ","page_number":182},
  {"content":"\r\n\r\n* يكى بر سر موضوعى ، به عمربن خطاب كه رئيس حكومت بود . از علىبن ابيطالب شكايت برد . عمر هردو را احضار كرد ، سپس رو به على نموده گفت : اى ابوالحسن ! در كنار شاكى بايست ! . . . ناگهان آثار ناراحتى در چهره على آشكار گشت . عمر پرسيد : على ! از اينكه در كنار دشمن خود باشى ناراحت شدى ؟ على گفت : هرگز ! از اينكه تو بين من و او مساوات قائل نشدى . تو مرا با احترام و عزت مورد خطاب قرار دادى و با او چنين رفتار نكردى .\r\n* على روزى بر مركبى سوار بود ، گروهى پياده به دنبالش به‌راه افتادند . پرسيد : آيا كارى داريد ؟ گفتند : نه ، فرمود : پس برگرديد ، زيرا كه همراهى پياده با سوار ، باعث تباهى سوار و مايهء حقارت پياده است .\r\n\r\nاخلاق بزرگ\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nاخلاق بزرگ\r\nاين كه خصال و اخلاق يك انسان - به‌ويژه اگر بزرگ‌مردى باشد - جدا از هم بيان شود ، بسيار دشوار است . چه آنها طورى به هم پيوسته و درهم مؤثر و تكميل‌كنندهء يكديگرند كه ممكن است يكى سبب ديگرى و ديگرى نتيجه آن باشد و يا در انگيزه و نتيجه ، مرادف همديگر باشند . روى اين اصل ، بحث و بررسى من يك تقسيم‌بندى نظرى است ، كه در تطبيق خارجى نماى واحدى را تشكيل مىدهد و در سايهء همين تقسيم نظرى است كه من مىتوانم به استنتاج منطقى برسم و البته ذكر همهء اين موارد به اختصار خواهد بود و هدف نهايى ما آن است كه شخصيت امام على را از تمامى جنبه‌ها بشناسيم ، تا اين شناخت و آشنايى با خصلت‌ها و اخلاق امام ، محورى باشد كه بحث آينده بر آن استوار گردد .\r\n* * * \r\nعبادت\r\nنخست از عبادت و پرستش امام ، و مفهوم آن سخن مىگوييم :\r\nعلىبن ابيطالب به پرهيزكارى و تقوى مشهور است كه همين ،\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nانگيزهء بسيارى از كارهاى او درباره شخص خود و نزديكان و مردم است و به عقيده من پارسايى و تقواى على چيزى از قماش پرستش و عبادت پارسايان ديگر نيست كه ناشى از شرايط اوضاع يا هواى نفسانى باشد .\r\nدر آن‌وقتى كه مىبينى عبادت و پرستش در نزد بسيارى از پارسايان ! گاهى واكنشى از ضعف نفس و ترس بوده و گاهى براى فرار از روبروشدن بازندگى و زندگان است و يا در بسيارى از اوقات ، هوسى است موروثى و تقليدى و احياناً موهوم كه منشأ آن تقديس مردم و اجتماع از هر چيزى است كه از گذشتگان به يادگار مانده است ! در آن‌وقت مىبينى كه عبادت در نزد على تلاشى روزافزون براى پيوند همهء حلقه‌هاى عالم هستى است ، به‌طورى كه مىخواهد حتى زمين و آسمان را به هم بپيوندد . و مفهومى است از مفاهيم جهاد در راه پيوند زندگى با هرگونه خير و نيكى . . . اين عبادت در هر صورت نشانه‌اى از روح سركشى و عصيان بر ضد فساد و تباهى است كه على مىخواهد همه‌جانبه با آن بجنگد و از يك‌سو قيامى است بر ضد نفاق و روح استثمار و كشتار به‌خاطر منافع گروهى خاص ؛ و از سوى ديگر ، بر ضد خوارى و فقر و بيچارگى و ضعف و همه صفات پستى كه عصر مضطرب و پريشان او با آن متمايز بود .\r\nاين عبادت نمودار بزرگى از روح شهادت در راه چيزى است كه على آن را عدالت مىداند . آيا تقواى او از مقتضيات اين ايمان نيست كه خود از آن چنين سخن مىگويد : « نشانهء ايمان آن است كه راستى را اگر چه به ضرر تو باشد ، بر دروغ اگرچه به سود تو باشد ترجيح دهى » ؟ و آيا او خود شهيد اين راستى و درستى نگرديد ؟ در صورتى كه منافع زمانش در نادرستى و دروغ بود ! . . .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمعيار زندگى را مىتوان براى شهيدان به‌كار برد . شهيد راه خود را براى ابد زنده و جاويد ساخته است .\r\n* * * با تأمل در عبادت امام ، درمىيابيم كه على در عبادت و تقواى خود نيز مانند سياست و حكومتش ، اسلوبى خاص و روشى جديد داشت . عبادت على آنچنان است كه گويى شاعرى مجذوب در مقابل وجود مطلق با دلى پاك و توجهى تام مىايستد و هنگامى كه زيبايى اين هستى براى او كشف و روشن مىشود ، اين آيه زيبا را از خود مىخواند كه در آن دستور كاملى براى پارسايى آزادگان و عبادت بزرگان ، نهفته است : « گروهى خدا را به اميدى پرستش كردند و اين عبادت سوداگران است . گروهى از ترس خدا او را مىپرستند و اين عبادت بندگان است و گروهى ديگر براى سپاس و شكر خدا را پرستش كردند و اين عبادت آزادگان است ! » .\r\nپس عبادت امام ، كارى منفى از قماش عبادت فردى ترسو و يا سوداگر نيست - چنان كه عبادت بسيارى از مردم چنين است - بلكه عمل مثبت انسان بزرگى است كه خود و جهان هستى را مىنگرد و برپايهء خرد مردى پرتجربه و عقل فيلسوف و قلب شاعر ، استوار است !\r\nبا همين مفهوم درباره عبادت و تقوى بود كه على مردم را دعوت مىكرد تا در راه صلاح همهء انسان‌ها پرهيزكارى كنند ، يا در راه كار بزرگترى از اميدى سوداگرانه در نعمت‌هاى جهان ديگر . . . على مردم را به تقوى و پرهيزكارى مىخواند تا شايد از اين راه به عدالت بپردازند و حق مظلوم را از ظالم بستانند و مىگفت : « برشما باد تقوى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nو پرهيزكارى . . . و عدالت بر دوست و دشمن » . و از نظر امام ، تقوى سودى ندارد مگر آنكه تو را وادارد كه حق را پيش از آنكه به چشم ببينى ، بپذيرى ، و بر آن كس كه دشمن دارى ، ستم روا ندارى و در راه آن‌كس كه دوست دارى ، به گناه آلوده نشوى ، و بر كسى نيرنگ و حيله نورزى و از آنكه بر تو بدى كرده ، درگذرى !\r\n\r\nزهد\r\nهركس كه معنى عبادت را اين‌چنين درك كند ، او به زندگى همان‌طور مىنگرد كه علىبن ابيطالب مىنگريست ! او ديگر به هواى متاع دنيوى و لذت زودگذر ، زندگى نمىكند . بلكه زندگى را به‌خاطر هدف‌هاى بزرگى مىخواهد كه با خواست‌هاى بزرگ درون او هم‌آهنگ باشند .\r\nبه همين دليل ، على در دنيا زهد ورزيد و بر خود سخت گرفت . او در زهد خود صادق بود ، چنان كه در همه كارها و در هرچه از قلب و زبان او برمىآمد ، صداقت داشت . در لذت دنيا زهد ورزيد ، چنان كه بر عوامل دولت و حكومت و هرآنچه مورد نظر ديگران است و آن را هدف زندگى و وجود خود مىدانند ، بىرغبت بود . به همين جهت با فرزندان خود در خانه كوچكى به‌سر مىبرد ، خانه‌اى كه خلافت - نه سلطنت - به آن روى آورد . و از همين جا بود كه او نان جوى را مىخورد كه همسرش به‌دست خود آن را آسياب كرده بود ، و در همين هنگام فرمانداران او از خوشىهاى شام ، نيكىهاى مصر و نعمت‌هاى عراق و حجاز ، بهره‌مند مىگشتند . و تازه بسيار مىشد كه خود او به جاى همسرش كار آسياكردن جو را به‌عهده مىگرفت ، در\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nحالى كه او ، اميرالمؤمنين ، و رئيس حكومت بود . و از نان خشكى مىخورد كه آن را به زانو مىشكست ، و اگر هوا به‌شدت سرد مىشد ، او پوشاكى كه آزار سرما را از او دور كند نداشت ، بلكه به همان لباس نازك تابستانى اكتفا مىكرد و اين عاليترين مرتبه پاكى و صفاى روح است .\r\nهارون بن عنتره از پدر خود روايت كرده كه : در فصل زمستان ، در « خورنق » به ملاقات على رفتم . بر دوش خود قطيفه كهنه‌اى داشت كه از سرما او را حفظ نمىكرد . گفتم : يا اميرالمؤمنين ، خداوند در بيت‌المال براى تو و اهل بيت تو سهمى قرار داده و تو با خود چنين مىكنى ؟ فرمود : به‌خدا من از مال شما چيزى نمىگيرم ، و اين هم قطيفه‌اى است كه از مدينه با خود آورده‌ام . و از على شنيده شد كه در بالاى منبر مىگفت : « چه كسى شمشيرم را مىخرد ؟ من اگر بهاى يك پيراهن را داشتم ، آن را نمىفروختم . مردى از آن ميان برخاست و گفت : پول يك پيراهن را به تو تقديم مىكنم ! و على به بازار رفت و مىگفت : « چه كسى پيراهنى به قيمت سه‌درهم دارد ؟ » مردى گفت « من دارم » و سپس آن را آورد و به على داد . على آن را پوشيد و گفت : « سپاس و حمد بر خداوند است كه اين پوشاك از اوست » !\r\nمردى براى على خوردنى گوارا و شيرينى آورد كه آن را « پالوده » مىگفتند . على به آن نگاه كرد و آن را نخورد و گفت : « به‌خدا كه تو بوى خوش ، رنگ خوب ، طعم پاكى دارى ولى من دوست ندارم نفسم را به چيزى عادت دهم كه به آن عادت ندارد » !\r\nعلى در همان خانه ، همچنان با قناعت مىزيست كه ابن ملجم به او خيانت كرد و مسلماً هيچ‌يك از افراد ملت او ، در زندگى بىبهره‌تر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاز خود على نبود ، و على با همان سهم و نصيب بود تا درگذشت ، در حالىكه او خليفهء مسلمانان بود . و به‌نظر من اين بىرغبتى على به دنيا در حقيقت مفهومى از مفاهيم شجاعت و قهرمانى او بود ، با اينكه بعضى چنين خيال مىكنند كه اين دو از همديگر جدا هستند . ولى آيا شجاعت و مردانگى على در حقيقت خود ، نمودارى از شهامت و اخلاق او نيست ؟ آيا اين نشان‌دهنده حقيقت جهاد او در راه طرز فكرى عالى و انسانى نيست كه او را وادار مىسازد كه در راه پيروزى ستمديدگان و بيچارگان و رهايى آنان از چنگال خونخواران ، اقدام كند ؟ . . .\r\nآيا راستى على مىپذيرد در سرزمينى كه بينوايان و درماندگان آن بسيارند ، او از خوشىهاى زندگى استفاده كند ؟\r\nدر روايت آمده كه روزى بر على و اهل بيت او گرسنگى غلبه كرد و آنها چيزى در منزل نيافتند كه بخورند . على از منزل بيرون آمد تا كارى بكند و طعام و نانى به‌دست آورد . به همين‌منظور ، كار سيراب‌نمودن نخلستانى را به‌عهده گرفت تا درقبال آن مقدارى جو بگيرد . يك شب كار كرد و سهم جو را دريافت نمود . در منزل آن را سه قسمت كردند . از قسمت اول غذايى به‌نام « حريرة » « 1 » درست كردند . در همان هنگام ، مرد فقيرى آمد و طعامى خواست ، آن را به او دادند . سپس يك قسمت ديگر آن را ، مانند قسمت نخستين آماده كردند ، بينواى ديگرى آمد ، آن را نيز بخشيدند . آن‌وقت قسمت سوم را آماده كردند ، كه اسيرى از مشركان سررسيد و غذايى طلبيد ، آن را هم به او دادند و خودشان آن روز را بدون غذا ، گرسنه به‌سر بردند .\r\n\r\n\r\n","description":"","footnote":"\r\n( 1 ) نانى را كه با شير بپزند ، حريره گويند ! م\r\n","page_name":" 190 ","page_number":190},
  {"content":"\r\n\r\nاين روش پسنديده را به « عمربن عبدالعزيز » نقل كردند ، او كه يكى از خلفاء بنىاميه بود - كه على را دوست نداشتند و بر او نسبت‌هاى ناروا مىدادند و در منابر بر او ناسزا مىگفتند - در مقابل عظمت اين كار گفت : پارساترين مردم دنيا ، علىبن ابيطالب است .\r\nمشهور است كه على براى خود و خانواده‌اش آجرى بر آجر ننهاد و خشتى بالاى خشتى نگذاشت و نئى را بر نئى پيوند نكرد . او از سكونت در قصر ابيض يا « كاخ سفيد » كه در كوفه براى او آماده بود ، امتناع ورزيد ، تا خانهء او از خانهء فقرا و بيچارگان بسيارى كه در دخمه‌هاى كوچك خود به‌سر مىبردند ، برتر نباشد . و از گفته‌هاى على ، سخنى است كه نشانه‌اى از شيوهء او در زندگى است : « آيا من به همين قانع باشم كه به من پيشواى مسلمانان بگويند و من در سختىهاى روزگار با آنها شريك نباشم ؟ »\r\n« ابن اثير » روايت كرده كه على با فاطمه ، دختر پيامبر ازدواج كرد ، در حالىكه زيرانداز و رختخواب آنها فقط پوست يك گوسفند بود كه شبها بر آن مىخوابيدند و روزها در آن به شتر آب‌كش خود علوفه مىدادند . و هنگامى كه به خلافت رسيد ، مالى از اصفهان براى او آوردند كه آن را به هفت قسمت تقسيم كرد ، و در آن ميان يك گرده نان نيز پيدا كرد كه آن را هم به هفت تقسيم نمود !\r\nعلى هميشه مىگفت : « بهترين پارسايى ، پنهان‌داشتن آن است » .\r\n\r\nجوانمردى\r\nعلىبن ابيطالب مردانگى را در بهترين معانى آن و با هرچه اين صفت مىتواند در خود جمع كند ، مجسم مىساخت . خويشتن‌دارى و\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبزرگ‌منشى كه دو اصل از اصول حقيقت جوانمردى و مردانگى است ، هردو از خصلت‌هاى امام بود و به همين سبب ، دوست نداشت به كسى آزار برساند ولو اينكه او را اذيت كرده باشد و يا به كسى در ستم و تجاوز پيشى جويد ، اگرچه مطمئن باشد كه او قصد كشتنش را دارد . روح خويشتن‌دارى و بزرگ‌منشى او را به اين مقام بلند رسانيد كه از ناسزاگويى به بنىاميه ، در روزى كه از هرسوى به او دشنام مىدادند ، خوددارى كند ، زيرا اگر دشمنان خود را به‌خاطر ناسزاگويى ، ناسزا بگويد ، از سلك اخلاق بزرگ خارج شده است ، بلكه او ياران خود را هم از ناسزاگويى به بنىاميه منع نمود .\r\nاو هنگامى كه در جنگ صفين از ياران خود شنيد كه به مردم شام دشنام مىدهند كه چرا راه مكر و خيانت و حيله را پيش گرفتند ، به آنها گفت : « من دوست ندارم كه شما ناسزاگو باشيد ، ولى اگر شما اعمال آنان را شرح دهيد و حال آنها را بازگو كنيد شايسته‌تر است و حقيقت را بيان مىكنيد . به‌جاى ناسزاگويى و فحاشى بگوييد : خداوندا ، خون‌ها و خون آنان را حفظ كن ، ميان ما و آنان را اصلاح بده ، آنان را از گمراهى و ضلالت برهان ، تا كسى كه حق را نشناخته ، بشناسد و آن‌كس كه به ظلم و تجاوز پناه برده و آلوده گشته است ، بازگردد » .\r\n\r\nگذشت\r\nمروت و گذشت امام نادرتر از آن است كه در تاريخ نظيرى داشته باشد و رويدادهايى كه در زندگى او در اين زمينه نقل شده بيشتر از آن است كه به حساب آيد و ما براى نمونه چند رويداد را نقل مىكنيم : امام به سربازان خود فرمان داد كه مبادا در حال خشم و ناراحتى ،\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nدشمنى را كه فرار مىكند ، به‌قتل برسانند يا دشمنى را كه زخمى است به حال خود بگذارند و به او كمك ننمايند . او همچنين نهى كرد كه پوشاك كسى را بردارند يا مالى را به‌ناحق بگيرند . . . امام بر دشمنان كشته‌شده خود در جنگ جمل نماز گزارد و براى آنها طلب مغفرت كرد .\r\nاو هنگامى كه به سخت‌ترين دشمنانش كه عبدالله‌بن زبير ، مروان‌بن حكم و سعيدبن عاص بود ، دست يافت ، آنها را مورد عفو قرار داد و بر آنها نيكى كرد ، در صورتى كه آنها براى مرگ على دقيقه‌شمارى مىكردند . او حتى اجازه نداد كه يارانش آنان را تعقيب نموده و آزارى برسانند . در صورتى كه به آن قدرت داشتند .\r\nوقتى كه بر عمروبن عاص غلبه كرد - البته خطر او كمتر از معاويه‌بن ابىسفيان نبود - او را به حال خود گذاشت كه نجات يابد و همچنان بر توطئه خود بر ضد على ادامه دهد . عمروعاص هنگامى كه شمشير على را بالاى سر خود ديد ، با حيلهء خاصى ! كه به‌كار برد « 1 » ، خواست كه على از او بگذرد ، و اگر على در آنجا به زندگى عمروبن عاص خاتمه مىداد ، در واقع به كار نيرنگ و مكر و ارتش معاويه خاتمه داده بود !\r\nدر معركه صفين معاويه و پيروان او نقشه كشيدند كه على را با بىآبى و تشنگى از پاى درآورند ، و به همين منظور ميان او و آب ايجاد مانع كردند ، در حالى كه به او مىگفتند : قطره‌اى آب نيست تا از\r\n\r\n\r\n","description":"","footnote":"\r\n( 1 ) مىگويند او خود را برهنه كرد و على از او رو برگرفت و او به آن حال بود تا على از او دور شد . . . و بدين‌ترتيب نجات يافت ! . . . م\r\n","page_name":" 193 ","page_number":193},
  {"content":"\r\n\r\nتشنگى بميرى ! ولى رفتار على با معاويه و لشكر او ، عبرت‌انگيز است . قهرمان بزرگ بر آنها حمله برد و آنان را از كنار آب دور كرد و سپس به آنها اجازه داد كه همانند سربازان خود از آن آب بنوشند ، در صورتى كه اگر آب را به روى آنها مىبست پيروزى وى قطعى بود و آنان از ترس مرگ از تشنگى ، مجبور به تسليم مىشدند .\r\nيك‌بار على دستور داد دو نفر از ياران خود را به‌خاطر بدگويى و دادن نسبت ناروا به عايشه صدتازيانه بزنند در صورتىكه او جنگ جمل را به‌پا داشت تا كار على را يكسره سازد ! على پس از آنكه در جنگ جمل بر عايشه پيروز شد ، به‌نزد وى آمد و با احترامى خاص با او وداع كرد و خود نيز در ركاب او مقدارى راه رفت تا بدرقه‌اش كند و سپس گروهى را به‌عنوان خادم و محافظ همراه او فرستاد و توصيه نمود كه او را با كمال احترام به مدينه برسانند . در تاريخ نقل شده كه على بيست‌نفر از زنان « عبدالقيس » را كه مانند مردان عمامه به‌سر كرده و شمشير بسته بودند كه شناخته نشوند ، همراه او كرده بود . مقدارى از راه را كه پيمودند ، عايشه سخنان ناروايى بر ضد على گفت : و بعد افزود : على با اين مردان و سربازانى كه همراه من كرده ، احترام مرا از بين برده و هتك حرمت كرده است . ولى هنگامى كه به مدينه رسيدند ، زنان عمامه‌ها را از سر برداشتند و به عايشه گفتند : ما نيز همه زن بوديم !\r\n\r\nصدق و اخلاص\r\nاين صفات انسانى و پسنديده در رشته زنجيرى بىانتها به هم پيوسته‌اند و بعضى بر بعض ديگر نشانه و گواهند . از عالىترين\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nحلقه‌هاى اين زنجير ، صدق و اخلاص است . راستى و صدق على به مرحله‌اى رسيد كه خلافت را از دست او خارج ساخت و اگر على به جاى راستى گاهى طريق ديگرى پيشه مىكرد ، نه دشمنى بر او دست مىيافت و نه دوستى از او روى مىتافت ! روزى گروهى از بزرگان مهاجرين به نزد وى آمدند كه او را قانع سازند با معاويه كنار آيد تا كاملًا بر اوضاع مسلط گردد و سپس او را بر كنار سازد . ولى على با نقشه آنها به مخالفت پرداخت تا از حيله و نيرنگ دور بماند .\r\nمغيرة بن شعبه كه مردى سياستمدار و باتدبير بود ، پس از آنكه خلافت على را قبول كرد و با او بيعت نمود ، به نزد وى آمد و گفت : « تو بر ما حق اطاعت و نصيحت را دارى . با فكر امروز مىتوان فردا را به‌دست آورد ، و اگر امروز چيزى از دست برود فردا نيز رفته است . معاويه را بر سر كارش بگذار ، ابن عامر را نيز از مقامش دور نساز ، همهء فرمانداران را به‌حال خود بگذار ، و آنگاه كه اعلام وفادارى آنها و سربازانشان به‌دست تو رسيد ، اگر خواستى تغييرشان مىدهى و اگر نخواستى خود مىدانى » !\r\nعلى كمى سكوت كرد و سپس اعلام داشت كه از مكر و حيله بيزار است و گفت : « من در كار دينم مداهنه و سازش نمىكنم و در حكومت خود به كسى حق و حساب نمىدهم » ! و هنگامى كه نيرنگ و حيلهء معاويه آشكار شد ، امام على اين عبارت را كه نمودار اخلاق بزرگ است ، برزبان آورد : « به‌خدا سوگند كه معاويه سياستمدارتر و باهوش‌تر از من نيست ، ولى او مكر مىكند و نيرنگ مىورزد و اگر مكر و حيله زشت و ناپسند نبود ، من از همهء مردم سياستمدارتر بودم » !\r\nدر تأكيد به ضرورت صدق و راستى ، در هر شرايط و موقعيتى ،\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nچنين مىگويد : « نشانهء ايمان آن است كه راستى را اگرچه به ضرر تو باشد ، بر دروغ اگرچه به تو سود برساند ، ترجيح دهى » .\r\n\r\nشجاعت\r\nشجاعت در چهارچوب عقل ، يك كار بدنى و جسمانى نيست ، بلكه خصلتى از خصايل نفس و مزيتى از مزاياى ايمان است . شجاعت امام ، به‌مثابه بيان طرز فكر و به‌منزله عمل ناشى از اراده است ، زيرا محور شجاعت ، دفاع از حق و ايمان به نيكى است .\r\nمشهور است كه هيچ قهرمان دلاورى در ميدان به سراغ على نيامد كه پابرجا بماند و هيچ اسب‌سوارى در برابر او نتوانست استقامت ورزد . او چون از مرگ نمىترسيد ، از هيچ جنگجوى و قهرمان مشهور در قدرت و زور ، واهمه و باكى نداشت ، و بلكه ترس از مرگ اصولًا به ذهن امام هم در هيچ ميدانى خطور نمىكرد . او به مبارزه هر قهرمانى كه مىرفت نخست او را نصيحت مىكرد تا هدايت شود . و مشهور است كه او در نوجوانى بر دلاور جزيرةالعرب و قهرمان خطرناك مشركان برضد مسلمانان ، « عمروبن عبدود » غلبه يافت و او را از پاى درآورد و اين پيروزى عجيب ، بر اين قهرمان ، پيروزى هدايت و راستى بر غرور و خودپسندى و فخرفروشى بود .\r\nهنگامى كه در صدر اسلام واقعه خندق پيش آمد ، همين « عمرو » در پوششى از آهن و غرق در سلاح بيرون آمد و سربازان مسلمان را به مبارزه طلبيد و گفت : كيست كه به ميدان من بيايد ؟ اين سخن بر على سخت گران آمد و تصميم او را برانگيخت و او فرياد زد : « من حاضرم » . پيامبر به‌خاطر جوانى على از جهتى و به علت نيروى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n« عمرو » - كه در نظر دوست و دشمن با هزار سوار برابرى مىكرد - از جهت ديگر ، به على فرمود : او عمرو است ، بنشين ! . . . پس از گفتگوى زياد و بعد از آنكه عمرو سخن خود را چندين بار تكرار كرد و مسلمانان را ملامت و سرزنش نمود ، پيامبر به على اجازهء نبرد داد و او با كمال مسرت و شادى به‌سوى عمرو رفت . عمرو به على نگاه كرد و نخست او را كوچك شمرد و حاضر به مبارزه با او نشد ! . . . و سپس به‌سوى او آمد و پرسيد تو كيستى ؟ على گفت : من على هستم ، و بر اين مطلبى نيافزود . عمرو پرسيد : فرزند عبدمناف ؟ على گفت : فرزند ابوطالب . عمرو نزديكتر آمد و گفت : فرزند برادرم ! من دوست ندارم كه خون تو را بريزم ، در بين عموهاى تو بزرگتر هم پيدا مىشود ! على گفت : ولى به خدا سوگند ، من از اينكه خون تو را بريزم ، ناراحت نيستم ! عمرو به خشم آمد و شمشير خود را چون شعله آتشى بر فرق على فرود آورد ، على سپر خود را به جلو برد ، شمشير سپر و كلاه جنگى على را دو نصف كرد و به سر او رسيد ، سپس على شمشيرى بر گردن او زد ، كه عمرو افتاد و برخاست ، و باز افتاد و برخاست . . . گرد و غبار فضا را گرفت ، و وقتى گرد و غبار فرونشست ، عمرو را ديدند كه كشته شده است ! البته پيش از اين نيز كمى از شجاعت بىنظير على نقل كرديم و گفتيم كه چطور على وقتى مرد كاملى بود ، سواران پهلوان را بدون كوچكترين زحمت و رنجى ، از روى اسب برمىداشت و در هوا بلند مىكرد و محكم به زمين مىكوبيد .\r\nو در نهج‌البلاغه است كه معاويه روزى بيدار شد و متوجه گرديد كه عبدالله بن زبير بر كنار بسترش نشسته است . او هم نشست ، و عبدالله به شوخى گفت : يا اميرالمؤمنين ! اگر مىخواستم ، مىتوانستم\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nتو را بكشم ! معاويه گفت : ابوبكر ! بعد از ما شجاع شده‌اى ؟ عبدالله گفت : كيست كه شجاعت مرا بتواند انكار كند ؟ من در جنگ در برابر علىبن ابيطالب ايستاده‌ام ! معاويه گفت : پس لابد على تو و پدرت را با دست چپ خود به‌قتل رسانيده و دست راست او هم بيكار مانده و در پى كسى بوده كه او را نيز به‌قتل برساند ! « 1 »\r\nعبدالله بن زبير از نيرومندترين قهرمانان و از سرسخت‌ترين دشمنان على بود ، با اين حال جنگ با على را افتخار خود مىداند و براى نمايش شجاعت خود ، آن را نقل مىكند .\r\nو همچنين اگر ميزان دشمنى معاويه را با على بدانيم و از اصرار عجيب وى بر پنهان‌داشتن فضائل على آگاه شويم كه به‌خاطر سلطنت جديد خود هرگونه فضيلت على را كتمان مىكرد و سپس ببينيم كه او اين‌چنين مىگويد ، ميزان شجاعت على را درك مىكنيم . شجاعتى كه معاويه را به اين اعتراف مجبور ساخته است .\r\n* * * على با همهء نيروى شگرف و شجاعت فوق‌العاده‌اى كه داشت ، در هيچ موقعيتى به ظلم دست نيالود . همهء راويان و تاريخ‌نويسان در اين امر متفق‌القولند كه على تا مجبور نمىگشت وارد كارزار نمىشد . او تا مىتوانست سعى مىكرد كه از راه‌هاى مسالمت‌آميز اختلافات را با دشمنان خود بر طرف سازد و از خونريزى و جنگ جلوگيرى به‌عمل آورد و هميشه اين سخن را به فرزندش حسن تكرار مىكرد : « هرگز\r\n\r\n\r\n","description":"","footnote":"\r\n( 1 ) معاويه مىخواهد به دروغگويى رفيقش اشاره كند و بگويد كه هيچ‌كس در ميدان جنگ از چنگ على سالم به‌در نرفته است . . . م\r\n","page_name":" 198 ","page_number":198},
  {"content":"\r\n\r\nكسى را به مبارزه دعوت نكن » . و چون گفتار امام از روى صدق بود ، خود وى وصيت به فرزندش حسن را هميشه مورد عمل قرار مىداد و از نبرد ، جز در صورت اضطرار و ناچارى ، پرهيز مىكرد . و از اينجا بود كه وقتى كه سربازان خوارج ، نيروهاى خود را آماده جنگ با او نموده بودند ، و يكى از ياران از على خواست كه جنگ را شروع كند ، چنين پاسخ داد : « تا آنان شروع به جنگ نكنند ، من آغاز نمىكنم » .\r\nمردانگى ، شهامت ، ايمان او به نيكى و جوشش انسانيت در روح او ، امام را وادار مىساخت كه با آنها به مذاكره بپردازد ، شايد كه قانع شوند .\r\nو روزى گروهى را موعظه مىكرد و در ميان آنها بسيارى از « خوارج » بودند كه امام را كافر مىدانستند ! موعظهء او يكى از خوارج را تحت تأثير قرار داد و بلاغت و بيان سحرانگيز على او را به بزرگداشت و شگفتى واداشت ، ولى او ناگهان فرياد زد : « خداوند او را بكشد ، چه كافر فقيه و دانشمندى است » . پيروان على خواستند او را بكشند ، ولى على فرياد برآورد : او دشنامى داد و جواب او را به زبان بايد گفت و يا گناهش را بايد بخشيد .\r\nهمان‌طور كه اشاره شد ، رفتار او با سربازان معاويه ، در آن هنگامى كه مىخواستند او را با تشنگى از پاى درآورند ، رفتارى كاملا برعكس بود و با نيكى و نيكوكارى خود بر بدىهاى آنها جواب داد و آنان را از آب منع نكرد و اجازه داد كه همانند خود و پيروانش از آن بهره‌مند شوند . البته على را با معاويه و لشكريانش داستان‌هايى است كه در اينجا مجالى براى ذكر آنها نيست ، ولى همه آنها نشانه عظمت خاص على در پرهيز از ظلم و مبادرت به نيكى است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nاز جملهء آنها ، داستانى است كه يكى از زندگينامه‌نويسان زندگى امام آورده است : در جنگ صفين ، مردى از اصحاب معاويه به‌نام كريزبن صباح حميرى بيرون آمد و در ميان دو صف بانگ برآورد : كيست كه به مبارزه آيد ؟ مردى از اصحاب على به مقابله آمد كه به‌دست كريز كشته شد . سپس كريز مبارز ديگرى طلبيد ، مرد ديگرى بيرون آمد و كريز او را نيز از پاى درآورد ؛ باز مبارز خواست ، مرد ديگرى به ميدان آمد و به سرنوشت دو رفيق قبلى خود دچار شد ؛ براى بار چهارم بانگ برآورد ، كسى به ميدان نيامد و هركسى كه در صف نخستين بود به صف عقب‌تر برگشت ! على ديد كه ترس و وحشت در صفوف سربازانش رخنه مىيابد ، خود به ميدان اين مرد آمد و او را به قتل رسانيد . سپس با صداى بلند كه همه بشنوند ، گفت : مردم ! اگر شما جنگ را شروع نمىكرديد ، ما آغاز نمىكرديم ! و سپس به جاى خود بازگشت .\r\nو از همين داستانهاست ماجراى جنگ جمل : هنگامى كه دشمنانش جمع شدند ، مىكوشيدند كه به‌سوى وى آيند ، به ياران خود دستور داد كه صفوف خود را آماده سازند ، و چون آماده شدند ، به آنها فرمود : « تيرى نيفكنيد ، با نيزه مزنيد و شمشير نكشيد مگر اينكه معذور باشيد » .\r\nاو بدين‌ترتيب مىخواست كه از جنگ جلوگيرى كند و مسائل را به‌طور مسالمت‌آميز حل كند تا خون‌ها ريخته نشود و مردم كشته نشوند . ولى اين دقيقه‌اى بيش نبود ، مردى از سپاه دشمن تيرى رها كرد و يكى از ياران على به‌قتل رسيد . على بانگ برآورد : اللّهم اشهد ! خداوندا ، گواه باش . سپس مرد ديگرى بدين‌ترتيب كشته شد و على گفت : خداوندا ،\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nگواه باش ! آنگاه عبدالله بن بديل تير خورد ، برادرش او را به نزد على آورد ، و على گفت : خداوندا گواه باش . . . و سپس جنگ آغاز شد .\r\n\r\nدورى از ظلم و ستم\r\nخصلت دورى از ظلم ، اصلى از اصول روح على و خلقى از اخلاق اوست . و همين خصلت با انديشهء كلى على پيوند ناگسستنى داشت ؛ انديشه‌اى كه بر پايه مردم‌دوستى ، وفاى به عهد و نگهدارى پيمان استوار بود ، مگر آنكه مردم خيانتى در پيمان كنند و بىرحمى پيشه سازند كه اين روش در منطق امام قابل اغماض نبود . . .\r\nو از عالىترين نمودارهاى دوستى و نشانه‌هاى وفا آن است كه قهرمانى در ميدان جنگ بايستد و به دوستان و آشنايان سابق خود كه اكنون به جنگ او آمده‌اند ، به چشم برادرى بنگرد و آنان را به صلح بخواند ، و سابقه عهد و پيمان را به ياد آنها بياورد و بدين‌ترتيب بخواهد كه آنها اسلحه را كنار بگذارند و مشكلات امور را به نحوى كه به صلح و صفا نزديكتر است رفع نمايند . او با دشمنى نمىجنگد كه با او سابقه دوستى دارد ، مگر آنكه اين سابقه را به ياد او آورد و دوران برادرى و صفا را گوشزد كند ، و شايد در دوستى قديمى چيزى باشد كه وجدان اين دشمن را بيدار سازد و او را از دشمنى و ستيز مانع گردد . اگر اين جوشش بزرگ وفا و مهر از دل على سرچشمه نمىگرفت على صداقت را بر عداوت ترجيح نمىداد .\r\nاز نشانه‌هاى قطعى عظمت خوى وفا در على ، كه قلبش آكنده از آن بود و امواج مودت را در درونش به حركت درمىآورد ، رفتار او با دشمنانش : زبيربن عوام و طلحة بن عبيدالله بود كه هردو ياران على را\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاز او جدا كرده و به دشمنانش ملحق كرده و همه آنها را براى جنگ با على آماده ساخته بودند و در رأس آنها هم عايشه قرار داشت .\r\nاز همين‌گونه شواهد است آنچه كه تاريخ‌نگاران قابل اعتماد اعم از دوست و دشمن ، نقل كرده‌اند . آنها مىگويند : زبير و طلحه وقتى كه در جنگ بر ضد على اصرار ورزيده و بيعت او را نپذيرفتند و جنگ معروف « جمل » را برپا كردند ، على با سر برهنه و بدون آنكه لباس جنگى بپوشد يا اسلحه‌اى همراه داشته باشد ، به‌سوى آنها آمد تا نشان دهد كه از ته دل خواستار صلح است . او ندا درداد : اى زبير ! به‌سوى من بيا ! زبير به‌سوى او آمد در حالىكه غرق در سلاح بود . . . و صداى عايشه شنيده شد كه فرياد مىزد : واى از جنگ ! زيرا او ترديدى نداشت كه زبير در رويارويى با على كشته خواهد شد ، چون به‌خوبى مىدانست كه على ، هر جنگاورى را ، هرچند كه نيرومند و كارآزموده در جنگ باشد ، از پاى درمىآورد .\r\nاما عايشه و اطرافيانش وقتى كه ديدند علىبن ابيطالب دست در گردن زبير انداخت و او را در آغوش كشيد ، از شدت تعجب مبهوت شدند !\r\nعلى مدتى طولانى زبير را در آغوش داشت ، زيرا رشتهء دوستى همچنان در قلب بزرگ او ناگسيخته بود !\r\nآنگاه على با همان نرمش دوستى قديمى از زبير پرسيد : واى بر تو اى زبير ! چرا قيام كرده‌اى ؟ گفت : به‌خاطر خون عثمان ! . .\r\nعلى گفت : خداوند بكشد هركدام از ما را كه بيشتر در خون عثمان شركت داشت ! و سپس همچنان پيمان‌ها و دوستىها و روزگار برادرىهاى گذشته را به ياد او مىآورد ! و چه بسيار كه على در اين\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nماجرا گريه كرد ! ولى زبير به جنگ با امام ادامه داد تا كشته شد . و مرگ او براى على كه دوستىها را درنظر مىگرفت ، دردناك بود . و به‌خاطر همين وفادارى نسبت به خلفاى سه‌گانهء پيش از خود على سه‌تن از فرزندان خود را هم نام آنها نمود و آنها را ابوبكر ، عمر و عثمان ناميد . « 1 » گذشته از اينكه از هيچ‌گونه كمك فكرى و عملى درباره خود آنها دريغ نورزيد . و واكنش امام در قبال كشته‌شدن طلحه در تاريخ هرگز نظير ندارد زيرا هيچ دشمنى در مرگ دشمن خود ، واكنشى به آن نحو نشان نداده است : على در آن ساعتى كه بر سر كشتهء طلحه آمد ، سخت اندوهناك و محزون بود و به‌شدت گريست و در واقع با يادآورى خاطرات دوران گذشته ، اشكى فراوان از چشمان او جارى شد و قلب او را آتش زد . على به كشته طلحه مىنگريست و مىگفت : اى ابومحمد ! بر من سخت گران است كه تو را در زير ستارگان آسمان كشته ببينم ، و اىكاش خداوند بيست‌سال قبل از اين روز ، جان مرا گرفته بود !\r\n\r\n\r\n","description":"","footnote":"\r\n( 1 ) على در راه مصالح عاليه اسلام و به خاطر بزرگداشت هدف‌هاى مقدس و آسمانى قرآن ، نه‌فقط سال‌هاى متمادى از حق ضايع‌شده خود صرف‌نظر كرد ، بلكه با كسانى كه حق او را پايمال كرده بودند ، به‌خاطر اسلام همكارى نمود .\r\nاو در اين راه تا آنجا پيش رفت كه نام فرزندان خود را نيز از نام آنها گرفت تا وحدت اسلامى را در قبال دشمنان دين ، حفظ كرده باشد . . .\r\nو اى كاش ما نيز در عصر خود ، و در مبارزاتى كه به‌خاطر بسط عدالت اجتماعى و نشر اصول اسلامى در پيش داريم ، هدف را فداى مصالح زودگذر و شخصيت‌ها نمىساختيم ! . . .\r\nپيروان مكتب على بايد براى پيروزى نهايى از راهى بروند كه راهبرشان از آن راه رفت . در غير اين‌صورت و با ايجاد نفاق و اختلاف و دامن‌زدن به آتش بدبينى و سوءظن ، انتظار پيروزى احمقانه است ! . . . م\r\n","page_name":" 203 ","page_number":203},
  {"content":"\r\n\r\nولى دوستان او حق دوستى از ياد بردند زيرا آنها انتظار داشتند كه على وجدان خود را فراموش كند و دست آنان را در غارت ثروت و نيكىهاى زمين باز و آزاد بگذارد و مردم ديگر محروم بمانند !\r\nو على مىگفت :\r\n« به‌خدا سوگند ، اگر هفت اقليم را با هرچه زير آسمانهايشان هست به من بدهند كه در حق مورچه‌اى بر خدا عصيان ورزم و پوست جوى را از او بگيرم ، هرگز نخواهم كرد و به راستى كه دنياى شما در نزد من كوچكتر و پست‌تر از برگى است كه در دهان ملخى باشد » .\r\nعلى در اين ميدان چنان نبود كه نخست بگويد و سپس عمل كند ، بلكه اين گفتار ، ناشى از عمل و احساس وى بود . على مهربانترين دوست مردم بود . هرگز آزارى به فردى نرساند و همواره در راه مصلحت آنان از خودگذشتگى فراوان داشت . چون وجدان او به ضرورت اين جانبازى و ازخودگذشتگى ايمان داشت . و مگر زندگى او سراسر جنگ و مبارزه در راه ستمديدگان و بيچارگان و به‌خاطر پيروزى دائمى ملت نبود ؟ و بر ضد كسانى كه به‌خاطر افتخارات خانوادگى ! ، مىخواستند از ملت به‌مثابه وسيلهء توليد براى خود استفاده كنند ؟ و مگر او شمشير آخته بر بالاى گردن‌هاى افراشته قريشىهايى نبود كه مىخواستند خلافت و حكومت را براى سلطنت ، و فرمانروايى و اندوختن ثروت و جاه به‌دست آورند ؟ و آيا او خلافت و زندگى مادى را به‌خاطر عدم سازش با مردم دنياپرست ، كه مىخواستند برادران ناتوان و بيچاره و ستمديدهء خود را به بردگى بكشانند ، از دست نداد ؟\r\nعلى بهترين محافظ منافع مردم بود ، تا جايى كه به درخواست\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبرادرش كه سهمى از بيت‌المال مىخواست ، جواب رد داد و او به معاويه روى آورد . ولى على به رغم اين حركت باز هم مصالح مردم را ترجيح داد و از خواست عقيل گذشت .\r\nآيا على پدر دلسوزى براى ملت خود نبود كه هميشه كارمندان و فرمانداران خود را به نرمش و مدارا با مردم و قطع‌نمودن دست‌هاى استثمارگران صاحب نفوذ و قدرت ، راهنمايى مىكرد و در اين امر تا آنجا پيش مىرفت كه در صورت تخلف به مجازات سخت تهديدشان مىنمود ؟\r\nآيا على همان كسى نيست كه همواره بر گوش فرماندارانش اين سفارش‌ها را تكرار مىكرد :\r\n« داد مردم را از خود نيز بستانيد و در رفع نيازمندىهاى آنان شكيبا باشيد كه آنها پشتوانهء ميهن و توده‌اند . كسى را از حاجتش بازنداريد و از خواستش جلوگيرى نكنيد ! براى دريافت ماليات لباس زمستانى و تابستانى مردم را نفروشيد و چهارپايى را كه با آن به‌كار مشغولند از دستشان نگيريد و بر احدى به‌خاطر يك درهم تازيانه مزنيد » !\r\nآيا على نويسندهء آن عهدنامهء پرارج به مالك اشتر نخعى ، فرماندار او در مصر و اطراف آن نيست كه در آن مىگويد : « بر مردم مانند حيوان درنده مباش كه خوردن آنها را غنيمت بشمارى ! زيرا مردم بر دو دسته‌اند : يا برادر دينى تو هستند و يا انسانى مانند تو ! بر آنان از گذشت و اغماض چنان روا بدار كه دوست دارى خداوند آنچنان از تو درگذرد و اغماض كند . و از هيچ بخششى پشيمان مباش و بر مجازاتى شادمانى مكن » . او سپس مىفرمايد : « و از احتكار جلوگيرى كن » و همين سخت‌گيرى در جلوگيرى از احتكار ، يكى از عوامل\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاصلى اختلاف وى با معاويه و يارانش بود ، زيرا اينها حكومت ، ثروت و غنيمت‌ها را براى خود مىخواستند و على همه آنها را براى همهء مردم مىخواست .\r\n* * * على در مدارا با مردم و پذيرش عذر آنان در آنچه مىكنند تا آنجا پيش رفته بود كه مردم بصره با او جنگيدند و بر رخ او و فرزندانش شمشير كشيدند و لعن كردند و دشنام دادند ، ولى هنگامى كه على بر آنان پيروز شد ، شمشير را كنار نهاد و به آنان امان داد . و از همين باب بود كه درباره قاتل گناهكار خود « ابن ملجم » هم سفارش مىكرد .\r\nو در وصيت او به حسن و حسين آمده است : « حق بگوييد ، دشمن ظالم و ياور مظلوم باشيد » . به آنها سفارش كرد كه دشمن ستمگر باشند ولو آنكه از نزديكانشان باشد و ياور ستمديده باشند ، اگرچه در دورافتاده‌ترين نقاط زمين باشد . و على پيوسته در نابودى و سركوبى ستمكاران و رفع ستم از بيچارگان مىكوشيد . آرى با قلب و زبان ، با شمشير و خون خود در اين راه كوشش مىكرد و حتى اگر به قيمت جانش هم تمام مىشد ، حاضر به سازش و نرمش نبود .\r\n\r\nعدالت\r\nو هيچ جاى شگفت نيست كه على دادگرترين مردم باشد ، بلكه اگر چنين نبود جاى تعجب بود !\r\nداستان على در موضوع عدالت ، از يادگارهاى پرارزشى است كه مقام انسانيت و روح انسانى را شرف مىبخشد . از همين نمونه‌هاست آنچه گفتيم : على با برادر خود عقيل كه مىخواست اندك تصرفى در\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمال مردم بكند ، مخالفت كرد ، زيرا كه بيچارگان نيازمندترى وجود داشتند و اين مال ، سهم آنها بود . برادرش او را تهديد كرد كه به معاويه خواهد پيوست ! ولى اين تهديد كوچكترين تأثيرى در على نداشت . . . و عقيل به‌سوى معاويه شتافت در حالى كه مىگفت : « معاويه براى دنياى من بهتر است » !\r\nالبته معاويه نيز هم‌فكر عقيل بود ، زيرا بيت‌المال از نظر معاويه ، و در دست معاويه‌وسيله‌اى براى تحكيم پايه‌هاى قدرت و پيشبرد هدف‌ها بود ، و او مىخواست كه افتخارات گذشته بنىاميه را تجديد كند !\r\nامام در موقع محاكمه يا اجراى عدالت ، بين خود و تودهء مردم فرقى نمىگذاشت ، بلكه براى آرامش روح خويش ، در صورت لزوم در محاكمه شركت مىكرد . به همين سبب ، على وقتى كه زره خود را در نزد يك مرد عادى مسيحى پيدا كرد ، او را به پيش يكى از قضات بنام شُريح برد تا موضوع را در آنجا حل كنند . هنگامى كه هردو در برابر قاضى قرار گرفتند ، على گفت : اين زره من است و من آن را نه فروخته‌ام و نه به كسى بخشيده‌ام ! قاضى از مرد مسيحى پرسيد كه درباره ادعاى پيشواى مسلمانان چه مىگويى ؟ عرب مسيحى گفت : اين زره از آن من است و البته من اميرمؤمنان را دروغگو نمىدانم ! قاضى به سوى على برگشت و پرسيد : شما گواه و دليلى داريد كه اين زره مال شماست ؟ على خنديد و گفت : شريح راست مىگويد ، من گواهى ندارم و شريح حكم داد كه زره مال مرد مسيحى است .\r\nمرد مسيحى آن را گرفت و به راه افتاد و اميرالمؤمنين به او مىنگريست ، ولى آن مرد چندقدمى بيشتر نرفته بود كه برگشت و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nگفت : من شهادت مىدهم كه اين گونه داورى از داورىهاى پيامبران است . پيشواى مسلمانان مرا به نزد قاضى مىآورد و قاضى بر ضد او حكم مىكند ! و سپس گفت : به‌خدا زره از آن توست ، و من در ادعاى خود باطل بودم . پس از آن اين مرد از باوفاترين سربازان و بهترين ياران على شد و در ماجراى نهروان برضد خوارج در كنار على ايستاد .\r\n« على بن ابو رافع » مىگويد : من متصدى بيت‌المال حكومت علىبن ابيطالب و كاتب او بودم . در بيت‌المال او گردن‌بند مرواريدى بود كه از بصره به‌دست آمده بود . دختر علىبن ابيطالب روزى كسى را به نزد من فرستاد و گفت به من خبر رسيده كه در بيت‌المال اميرالمؤمنين گردن‌بند مرواريدى وجود دارد كه در دست تواست ، من دوست دارم كه آن را به‌عنوان عاريه به من امانت بدهى كه در روز عيد قربان آن را زينت خود سازم . من به شرط آن كه تعهد كند آن را ظرف سه روز بازگرداند و به آن آسيبى نرساند ، آن را برايش فرستادم .\r\nعلى گردن‌بند را در گردن دخترش ديد و آن را شناخت و از او پرسيد : اين گردن‌بند از كجا به‌دست تو رسيده است ؟ گفت : من آن را از ابورافع متصدى بيت‌المال اميرالمؤمنين به امانت گرفته‌ام كه در روز عيد آن را زينت خود سازم و پس از سه روز بازپس بدهم . اميرالمؤمنين مرا احضار كرد ، به نزد وى رفتم ، فرمود : ابورافع ! به مسلمانان خيانت مىورزى ؟ گفتم : به خدا پناه مىبرم كه به مسلمانان خيانتى بكنم ! فرمود : گردن‌بندى كه در بيت‌المال مسلمانان است ، چگونه بدون اجازهء من و رضايت مردم ، به دختر من امانت داده‌اى ؟ گفتم : يا اميرالمؤمنين ! او دختر شماست و از من خواست آن را به او امانت بدهم و من آن را به‌عنوان امانت تضمين شده به او دادم كه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبه‌طور سالم به جاى خود برگرداند . فرمود : همين امروز آن را پس بگير و هرگز اين قبيل كارها را تكرار مكن كه تو را مجازات مىكنم .\r\nمطلب به گوش دخترش رسيد ، به او گفت : اميرالمؤمنين ! من دختر شما و پاره‌تن شما هستم . چه كسى از من سزاوارتر است كه از اين گردن‌بند استفاده كند ؟ به دخترش فرمود : دخترم ! از جادهء حق دور مشو ، آيا همهء زنان مهاجرين و انصار در روز عيد ، با چنين زيورى آرايش مىكنند ؟ . . . من آن را از دختر امام گرفتم و به جاى خود گذاشتم .\r\nحتى در ساده‌ترين و كوچكترين كارها نيز عدالت در روح على جريان داشت . او اگر با يكى ديگر از مردم در انتخاب كالايى از كالاهاى دنيا ، حق مساوى داشت ، ترجيح مىداد كه اين انتخاب را به‌عهده رفيق خود بگذارد تا او خيال نكند كه بهرهء بهتر از آن بزرگان بوده و كوچكتر در آن حقى ندارد . به‌همين جهت روزى كه به‌همراهى غلامش به نزد « ابونوار » رفت و از ابونوار دو پيراهن خريد ، به غلام خود گفت : هركدام را كه مىپسندى انتخاب كن . نخست غلام يكى را برداشت و سپس على آن ديگرى را اختيار كرد .\r\nسفارش‌هاى امام و نامه‌هاى وى به فرمانداران ، شايد هميشه به‌دور محور واحدى مىچرخيد و آن : عدالت بود . و مردم به همين دليل عليه او متحد شدند . زيرا على منافع نزديكان خويش را نيز به خاطر حفظ عدالت ناديده مىگرفت . با زورمندان سازش نداشت و تنها حق را مىديد .\r\nعثمان بن عفان هنگامى كه مقام فرمانروايى مسلمانان را به‌دست گرفت ، دست نزديكان و اطرافيان و ياران خود را در كسب جاه و\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nثروت باز گذاشت و در اين زمينه تابع افكار بدانديشان گرديد و مروان از همه بيشتر در او تأثير داشت . عثمان بدين‌ترتيب با وصيتى كه ابوبكر به جانشين خود ، عمربن خطاب كرده بود ، مخالفت ورزيد ، زيرا او گفته بود : « از آن گروه مردمى كه خود را اصحاب پيامبر خدا مىنامند ولى شكمشان باد كرده و چشمشان به مال دنيا دوخته شده و هريك از آنان فقط خود را دوست مىدارد برحذر باش ! »\r\nو على از اين مردمى كه شكمشان باد كرده بود ! به‌شدت متنفر بود ، و چون به خلافت رسيد ، تصميم گرفت كه عدالت را در ميان آنها اجرا كند . گروهى را از مقام خود عزل كرد و عده‌اى را از قدرت و احتكار دور ساخت و با هركسى كه در خيال داشت رسالت اسلام را از مجارى طبيعى و عادلانه خود منحرف ساخته و آن را به حكومت موروثى در خاندان خود تبديل كند و مال و مقام و قدرت را ويژهء خاندان خود سازد ، بشدت جنگيد و چه‌بسيار چنين سخنان پرارجى كه به ايشان گفت : « من مىدانم كه شما را چه چيز اصلاح ! مىكند ، اما من با انجام خواستهء شما خود را تباه نخواهم كرد » .\r\nماجراى اينها با على آنچنان شد كه مىدانيد . تا آنكه ستمكاران حكومت‌گر شكست خوردند ، اگرچه به ظاهر با مكر و فريب پيروز شدند ، ولى در هر صورت عدالت در قلب على و پيروانش پيروز گرديد ، با آنكه هم به على و هم پيروانش ! ، ستم‌ها رفت .\r\nو هنگامى كه على از ضربت ناجوانمردانه شمشير ابن‌ملجم به شهادت رسيد ، « ام هيثم » نخعى در قصيده سوزناكى ، بر مرگش گريست . و اين بيت از قصيده اوست كه به‌خوبى بازگوى نظر مردم درباره على و آشنايى آنان با عدالت انسانى او است :\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n يقيم الحق لا يرتاب فيه * و يعدل فىالعدا والأقربينا \r\nحق را بدون هيچ ترديدى برپا مىدارد . و در بين دشمنان و نزديكان به عدالت رفتار مىكند .\r\nو على خود گفته بود : با دوست و دشمن به عدالت رفتار كنيد !\r\n\r\nصراحت\r\nصراحت خصلتى در نزد مردان بزرگ است . و اين خصلت در نزد على بود ، زيرا كه با خصلت‌هاى ديگر على ، در سرچشمه پيوند دارد . و درواقع صراحت ، راستى ، اخلاص ، مردانگى و صفاتى از اين قبيل ، همه با هم برادرند . و اين از صراحت على بود كه چيزى را كه در دل يا در نظر داشت ، پنهان نمىساخت و آنچه را كه نمىخواست به زبان نمىآورد . او در رفتار با دشمنان تجاوزكارش با مكر و حيله آشنايى نداشت ، در صورتى كه از همه كس بهتر مىدانست كه نيرنگ و فريب ، تنها راه رهايى از توطئه‌هاى آنان است . از بحث سابق ما درباره صدق و اخلاص امام ، مىتوان به صراحت مطلق او ، كه از مزاياى صدق و اخلاص است ، به‌خوبى پى برد . و البته اين يكى از برترىها و مزيت‌هاى بىشمار امام بود . . .\r\n\r\nسادگى\r\nاز اصول اخلاقى امام ، تكيه او به سادگى در هر موردى بود . او از تكلف بيزار و منزجر بود و بلكه گاهى اين امر ملاك قضاوت از نظر وى بود و مىگفت : « بدترين برادران كسى است كه بايد به‌خاطر او به تكلف پرداخت » و باز مىگفت : « اگر مؤمنى برادر خود را به خجلت\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاندازد ، از او جدا شده است » ! و مراد از خجلت ، احترام دوست تا حد تكلف و تشريفات بى جا است .\r\nعلى در فكرى كه اظهار مىكرد ، يا پند و اندرزى كه مىداد يا در مالى كه مىبخشيد و يا از بخشش آن جلوگيرى مىكرد ، خودنمايى و تظاهر نداشت . اين خصلت چنان با طبيعت على آميخته و همراه بود كه صاحب‌غرضان نتوانستند او را به مكر و حيله وادارند و چاپلوسان تملق‌گوى از اينكه نظر او را به‌سوى خود متوجه سازند ، مأيوس و نااميد شدند و از اينجا بود كه به على نسبت سنگدلى و بىرحمى ، خشونت و تكبر بر مردم مىدادند !\r\nولى امام نه به‌طور عمد و نه به‌نحو ساختگى ، سنگدل و بىرحم و متكبر نبود ، بلكه هرچه از او سرمىزد ناشى از طبيعت و سرشت او بود ، بدون آنكه كوچكترين تصنع ، تكلف و ريا و خودنمايى در كار باشد . ولى چون اكثريت آنهايى كه دور او را گرفته بودند ، غرض‌آلود و سودجو بودند و على به آنها بدگمان شد ، به خود تكلف راه نداد كه اين بدگمانى را پنهان بدارد ، و از اينجا بود كه آنان على را متهم مىساختند كه سنگدل و متكبر است !\r\nدرستى درك ، و احساس و اظهار آن ، نه تكبر و خودخواهى و نه خشونت و سنگدلى است ، بلكه على به‌شدت تكبر و خودپسندى را تقبيح مىكرد و چه بسيار بود كه او فرزندان و ياران و فرمانداران خود را از تكبر و خودپسندى نهى مىكرد و از سخنان او در نصيحت آنان است : « هرگز خودپسند مباش » و « بدان كه خودپسندى به هيچ روى شايسته نيست و آفت خردها و انديشه‌هاست » .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nعلى تكلّف را حتى در نزد ثناگويان هم تقبيح مىنمود . گاهى يكى از آنان در مدح و تعريف او راه افراط را مىپيمود و على او را از ادامه سخن بازمىداشت و مىگفت : « من كمتر از آن هستم كه تو مىگويى » و گاهى مطلب برعكس مىشد و گوينده ، او را متهم مىداشت و على بدون تكلف ، آنچه را كه از باطن و نيت او مىدانست ، پنهان نمىكرد و مىگفت : « بالاتر از آنم كه در دل دارى » ! على تكلف دوستانش را در دوستى غلوآميز ، و تكلف دشمنانش را در دشمنى افراطآميز ، دوست نمىداشت و مىگفت : « دو گروه در باره من به هلاكت افتادند ، دوستانى كه راه اغراق مىپيمايند و دشمنانى كه راه افراط مىروند » . و اين براى آنكه در هر افراطى نشانه‌هاى تكلف پيداست ! او نه تكبر مىورزد و نه تواضع مىكند ، زيرا در هر دو ، تكلف وجود دارد ، بلكه او خود را آنچنان كه هست نشان مىدهد . . . او صريح بود بسان صراحت حق و صراحت طبيعت !\r\nآيا شما در بين مردم كسى را ديده‌ايد كه روش ساده و زيبايى چون على داشته باشد ؟ على را ديدند كه مقدارى خرما خريده ، و در چادرشبى پيچيده و خود آن را مىبرد . بعضى از آنهايى كه او را ديدند ، گفتند : اجازه بدهيد براى شما بياوريم . على با كمال سادگى گفت : « عيال‌وار ، خود به بردن آن سزاوار است » !\r\nاز اشتباهات رايج آن است كه تواضع عمدى را فضيلتى از فضائل انسانى بشماريم ، بلكه آن نوعى از تكلف بى جا و نامربوط است و على هيچ‌وقت به اين معنى فروتن نبود . ولى او متكبر هم نبود ، بلكه او آنطور كه بود خود را نشان مىداد ، بدون آنكه به يكى از اين دو فكر كند ، زيرا هيچ‌كدام از آنها از صفات اين بزرگ‌مرد نبود . اما اينكه\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nگروهى او را متكبر و گروهى متواضع مىديدند ، اشتباه از كسانى بود كه به او مىنگريستند و حالت على را از جانب خود تفسير مىنمودند و على از هر دوى اين صفات مبرّاست .\r\nمؤلف كتاب عبقرية الامام مىنويسد : « على با سر برهنه به‌سوى دشمنان جنگجوى خود مىآمد در حالى كه آنان غرق در اسلحه و آهن بودند . در اين‌صورت آيا جاى شگفتى است كه او با دلى باز و پاك و بىنيرنگ به‌سوى آنها بيايد و آنها غرق در مكر و حيله باشند ؟ »\r\nاما خشونت ! هرگز در اخلاق امام وجود نداشت ، بلكه او سرتاپا گذشت و صفا ، صراحت و سادگى بود .\r\n\r\nپاكدلى\r\nاز امتيازات اخلاق على ، پاكدلى او بود . او كينه از مخلوقى به دل نداشت و هيچ‌گونه دشمنى را ، حتى نسبت به سخت‌ترين دشمنانش كه هميشه از روى حسادت و بددلى بر او كينه مىورزيدند ، نمىشناخت . او فرزندان و نزديكان خود را ، پيش از مرگ خود ، از كشتن نزديكان قاتلش - ابن ملجم - نهى نمود و بر كشته‌شدن طلحه - كه سر على را مىخواست - گريه كرد و با شور و سوز صادقانه و دوستانه‌اى در مرگ او ناله كرد و رثا گفت . به اصحاب خود توصيه كرد كه با خوارج پس از وى جنگ نكنند ، در صورتى كه آنها با على جنگيدند و قاتل او نيز يكى از آنان بود و همين خوارج به همان مقدار به او و يارانش آزار و اذيت كردند كه معاويه و عمروبن عاص و يارانشان بر او و اصحابش آزار رسانيدند . و اين توصيه شايد براى آن بود كه على احساس مىكرد كه خوارج در عين اشتباه و گمراهى ، طالب حق‌اند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاز همه اينها گذشته ، در سراسر تاريخ زندگى على و اخبار مربوط به آن ، چيزى كه حاكى از خصلت كينه‌ورزى او نسبت به دشمنانش باشد ، وجود ندارد . على حتى نسبت به خود معاويه هم كينه‌اى در دل نداشت . او در دل خود بر حق و در زبانش بر صراحت و در دست خود بر شمشيرش ، تكيه كرده بود .\r\nكينه توزى از طبيعت مردانگى نيست و تن به ظلم‌ندادن و از ستم به ديگران آشفته‌شدن از خصلت‌هاى مردانگى است . ولى اين طبيعت زيباى على - كه حتى اجازه نمىداد كينه‌توزى نسبت به دشمنانش و آنهايى كه مرگ او را مىخواستند ، به‌وجود آيد - در ميان گروهى از كينه‌جويان بددل و افراطى ، گرفتار شده بود . سخنان پرارج على هميشه حاكى از اندوه جانكاهى است . . . اندوه و غم از آنكه او چنان پاكى و مهر دارد و ديگران آنچنان مكر و نيرنگى دارند .\r\n\r\nبخشش\r\nاز اخلاق خاص على ، كرم و بخشش بىپايان او بود . ولى بخششى كه در اصول و هدف پاك و سالم بود نه مانند بخشش فرمانداران و زورمندانى كه از مال و كوشش مردم « بخشش مىفرمايند » ! اينان وقتى كه چنين بخششى مىكنند فقط به خويشان و نزديكان و يا هوادارانشان مىبخشند كه در راه حكومت و سلطنت آنها شمشير مىزنند و اگر گامى بالاتر نهند ، براى آن بخشش مىكنند كه گفته شود آنها اهل كرم و بخشش هستند ! تا مورد توجه عامه مردم قرار گيرند و اختلاس‌ها و دزدىها و ستم‌ها و ضعف اداره امور و غيره را بدين‌ترتيب پرده‌پوشى كنند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاين شكل از اشكال بخشش در واقع فرقى با رشوه ندارد - و اكثريت كسانى كه در تاريخ ما و تاريخ ديگران به كرم و بخشش مشهورند ، با اين نوع بخشش سروكار داشتند - علىبن ابيطالب در سراسر زندگى خود يك‌بار هم بدان دست نيالود و آن را نشناخت . كرم و بخشش على ، بنيان همهء جوانمردىهاى اوست . و با جان و دل او به‌هم آميخته است . او دختر خود را از اينكه گردن‌بندى را از بيت‌المال به امانت گرفته توبيخ مىكند ؛ برادر خود عقيل را كه مختصرى از مال عمومى مردم را بى جا خواسته بود ، از خود مىرنجاند ؛ او رشوه‌خوار و هوادار مال بىكوشش و بدون حق را ، از خود طرد مىكند . با اين حال ، چنان كه در روايات صحيح آمده است ، او با دست خود نخل‌هاى گروهى از يهوديان را در مدينه سيراب مىكند ، تا آنجا كه دست او تاول مىزند و زخم مىشود و آنگاه مزدى را كه مىگيرد به بيچارگان و درماندگان مىبخشد و يا با آن بردگانى را مىخرد و بلافاصله آزاد مىسازد .\r\n« شعبى » از زبان كسانى كه على را خوب مىشناختند روايت مىكند كه او بخشنده‌ترين مردم بود كه از مال خود ، براى مردم مىبخشيد و اگر گواهى دشمن در بعضى موارد صحيح‌ترين شهادت‌ها باشد ، بايد فهميد كه بخشش و كرم على تا چه پايه بوده كه معاويةبن ابوسفيان هم به آن شهادت داده ، در حالى كه او هميشه مىكوشيد كه از على عيب‌جويى كند و از او انتقاد نمايد .\r\nمعاويه مىگويد : « اگر على خانه‌اى پر از طلاى ناب و خانه‌اى پر از علوفه داشته باشد ، طلا را پيش از علوفه مىبخشد ! »\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nاعتماد به‌نفس\r\nمكمّل اين صفات زيبا و اين برترىهاى مردانهء علوى و اين عظمت ادبى - كه بحث آن خواهد آمد - اين است كه همهء صفات توأم با اعتماد به نفسى باشد كه على بدان شناخته شده بود ؟ بلكه اصولًا اعتماد به نفس چيزى است كه بالضرورة ملازم اين خصلت‌هاست . اما كارى را كه انجام مىداد به‌درستى آن و صراحت حق در آن اطمينان داشت . به ميدان مبارزهء قهرمان جزيرةالعرب ، « عمروبن عبدود » آمدن و اقدام به اين كار در حالى كه پيامبر و يارانش او را از اين كار و عاقبت ناگوار آن ! برحذر مىداشتند ، گواه صادقى است بر اعتماد به شجاعتى كه قلب و روح على آكنده از آن بود .\r\nو به تنهايى به نمازرفتن على و عدم قبول همراهى محافظانى كه او را از خطر دشمنان بىشمارى كه اطرافش را گرفته بودند محافظت كنند ، شاهد ديگرى از اعتماد به حق و حقيقتى است كه تاروپود وجود او را فرا گرفته بود . و اصولًا : آيا زندگى وى ، سلسله‌اى از كردارها و گفتارهايى نيست كه به‌خوبى نشان مىدهند كه اين مرد بزرگ به راستى و درستىِ آنچه انجام مىداد اطمينان كامل داشت و در اين اطمينان استوار بود ؟ زيرا كه گفتار و كردار على ناشى از عقلى كامل و اخلاقى بزرگ بود .\r\nو در سايه اين اعتماد و اطمينان ريشه‌دارى كه در جان خود حس مىكرد و از جوشش ايمان وى به عدالت خويش ، در ميان اختلاف و تضاد افكار مردم درباره‌اش ، هرگز در راه و روش خود تغييرى نمىدهد و مىگويد : « اگر با شمشيرم به بينى مرد باايمان بزنم كه مرا دشمن بدارد ، هرگز چنين نخواهد كرد . و اگر همهء دنيا را به منافق بدهم كه مرا دوست بدارد ، دوستم نخواهد داشت » !\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nو در همين زمينه است كه مىگويد : « به‌خدا سوگند اگر من به تنهايى به ميدان دشمن بروم و آنها روى زمين را پر كرده باشند ، هرگز ترس و وحشتى نخواهم داشت » .\r\nو از همين اعتماد و اطمينان پرارج است كه او ، هنگامى كه شنيد گروهى از مردم مدينه به معاويه پيوسته‌اند ، به نماينده خود در مدينه « سهل بن حنيف انصارى » نوشت : « اما بعد . . . شنيده‌ايم كه گروهى از مردمان تو ، به‌سوى معاويه روى آورده و به او پيوسته‌اند ، هرگز از اينكه آنان را از دست داده‌اى و از كمك آنها بازمانده‌اى ، غمگين و ناراحت مباش ! به خدا كه آنان از ظلم و ستم نگريخته و به عدل و داد نپيوسته‌اند » !\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n* كم‌ارزشترين مردم ، بىدانش‌ترين آنها است .\r\nامام على\r\n* على ! هر مشكلى كه تو در آن داورى نكنى ، مبارك و فرخنده مباد !\r\nعمربن خطاب\r\n\r\nبا همهء علوم\r\n\r\n","description":"","footnote":"","page_name":" 219 ","page_number":219},
  {"content":"\r\n . \r\n","description":"","footnote":"","page_name":" 220 ","page_number":220},
  {"content":"\r\n\r\n\r\nدانش و فرهنگ امام\r\nعلىبن ابيطالب در عقل و انديشه ، يگانه و بىهمتاست و به همين جهت او محور فكرى اسلام و جامع و سرچشمه علوم عربى است ، به‌طورى كه در ميان اعراب هيچ دانشى نيست مگر آنكه على آن را پايه‌گذارى كرده و يا در پيدايش آن سهيم و شريك بوده است .\r\nدربارهء بلاغت و همچنين عظمت او در مسائل اجتماعى در آينده به تفصيل سخن خواهيم گفت . ولى در اين فصل از علوم عربى وى و همچنين از ادراكات او در فقه و قضاوت ، به‌طور اجمال بحث خواهيم كرد ؛ به اضافهء مطالبى كه درباره حكمت و فلسفه على ، به تناسب موضوع خواهد آمد . و ما اگر گفتار خود را در ميدان علوم و فرهنگ على كوتاه مىكنيم ، براى آن است كه در اين باره زياد گفتگو كرده‌اند و نويسندگان و محققان به‌طور تفصيل ، به تجزيه و تحليل آن پرداخته‌اند .\r\nهدف نهايى ما در اين كتاب آن است كه از آنجا كه ديگران به تفصيل پرداخته‌اند به‌طور اختصار بگذريم و در آنجا كه به اجمال اكتفا كرده و يا اصولًا مطرح نساخته‌اند ، به‌شرح و بسط بپردازيم . و نخست از قرآن و حديث آغاز سخن مىكنيم و سپس در باره علوم ديگر\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nصحبت مىنماييم تا به‌خوبى درك كنيم كه گفتار پيامبر ، در تعريف على ، تا چه حد مطابق با واقع بود ، آنجا كه گفت : « من شهر دانشم و على در آن است » .\r\nعلىبن ابيطالب ، به سرپرستى پسرعمويش ، پيامبر ، پرورش يافت و سپس شاگرد وى شد و اخلاق و روش او را درباره زندگى و خلق ، فرا گرفت و به ارث برد و اين ميراث در قلب و عقل او ، به‌طور يكسان نفوذ يافت . در بررسى قرآن با بينش و نظر حكيمانه‌اى - كه مغز اشياء را جستجو مىكند تا حقايق آنها را به‌دست آورد - دقت نمود و در زمان طولانى خلافت ابوبكر و عمر و عثمان ، فرصت يافت كه به اين بررسى عميق و كامل بپردازد و ظاهر و باطن قرآن را به خوبى بداند و درك كند و زبان و قلب او ، به‌وسيله آن استوار گردد و با آن به هم آميزد .\r\nعلم او نسبت به حديث چيزى نيست كه بر آن غبار شك بنشيند . و هيچ جاى تعجب هم نيست ، زيرا كه امام ، بيشتر از هر صحابى و مجاهد ديگرى با پيامبر در تماس بود و از او علاوه بر چيزهايى كه همه شنيدند ، مطالب ديگرى نيز شنيد . مىگويند على هيچ حديثى را روايت و نقل نكرد ، مگر آنكه خود از پيامبر شنيده بود و او اطمينان داشت كه از احاديث پيامبر ، كلمه‌اى هم از قلب و گوش او فوت نشده است . و به على گفتند : « چه شده كه از همه اصحاب پيامبر بيشتر حديث دارى ؟ » در جواب گفت : « براى اينكه اگر من از پيامبر سؤال مىنمودم به من پاسخ مىداد و اگر سكوت مىكردم ، پيامبر خود شروع مىكرد و به من حديث مىگفت » .\r\n* * *\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nطبيعى است كه علىبن ابيطالب فقه اسلامى را هم از همه بهتر بداند چنان‌كه از همه بهتر به آن عمل مىكرد ، و آنهايى كه در عصر او بودند ، كسى را كامل‌تر و صالح‌تر از او در فقه و فتوى نشناختند . و به‌خاطر دانش فراوان و فقه بىپايان ، على مورد اعتماد ابوبكر و عمربن خطاب در همه مشكلات بغرنج و پيچيده بود ، چنان كه در مشورت نيز نظريه نهايى را از او مىخواستند و به او رجوع مىكردند و اين دو خليفه ، از دانش و فكر على بسيار بهره‌مند گشتند . على همچنان‌كه براى ابوبكر و عمر در مسائل فتوايى ، مرجع بود ، براى اصحاب ديگر نيز چنين بود و بسيار نادر مىتوان يافت كه در مسائل شرعى و دينى ، دليل و برهانى بهتر از دليل و برهان او وجود داشته باشد .\r\nدانش على در فقه اسلامى ، منحصر به نصوص و احكام فقهى نبود ، بلكه در علوم مقدماتى فقه نيز ، از قبيل حساب ، بر ديگران تفوق و برترى داشت . و اگر ابوحنيفه را در قرون پس از على « امام اعظم » فقه مىدانند ، بايد توجه داشت كه او شاگرد على بود ، زيرا او نزد جعفربن محمد درس خوانده و جعفربن محمد از پدرش بهره برده بود . . . و سلسله به علىبن ابيطالب منتهى مىگردد .\r\nمالك بن انس نيز با چند واسطه شاگرد على بود ، زيرا او از ربيعه و ربيعه از عكرمه و عكرمه از عبدالله‌بن عباس و عبدالله‌بن عباس از على فيض برده بود . به ابن‌عباس كه استاد همه اينها بود گفته شد : « نسبت علم تو با پسرعمويت - على - چگونه است ؟ » در جواب گفت : « مانند قطرهء بارانى در برابر اقيانوس » .\r\n* * *\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nهمه ياران پيامبر معترفند كه پيامبر يك‌بار فرمود : على در قضاوت از همه شما برتر است . « قاضىترين شما على است » . على براى اين از همه مردم دوران خود در قضاوت برتر بود كه از همه آنها بر فقه و شريعت كه منبع و منشاء قضاوت در اسلام است ، آشناتر و داناتر بود ، و علاوه بر آن ، در نيروى تعقل و تفكر نيز آنچنان بود كه بتواند در موارد بروز اختلاف ، وجهى را كشف و بيان دارد كه به واقعيت نزديكتر باشد و با منطق صحيح ، بيشتر انطباق يابد .\r\nو از طرف ديگر ، على به جهت صفاى وجدان و پاكى درون قادر بود علم و آگاهى خود را در قضاوت ، به بهترين روشى ، اجرا كند و در حكم و داورى ، عدالت را بر پايه‌اى از عقل و وجدان - هردو - استوار سازد . و از عمربن خطاب نقل شده كه به على گفت : « اى ابوالحسن ، خداوند مبارك نگرداند هر مشكلى را كه تو در آن حكم و داورى نكنى » و : « اگر على نبود ، عمر هلاك مىشد » و : « هنگامى كه على در مسجد حاضر باشد ، هيچ‌كس فتوى ندهد » ! « 1 »\r\nما دربارهء عظمت على در قضاوت ، و زواياى تاريكى كه او در قضاوت روشن نموده است - آنجا كه بين على و اصول وى و رجال انقلاب كبير فرانسه و مبادى آنها مقايسه خواهيم نمود - به‌طور مفصل بحث خواهيم كرد .\r\n* * * از آنجا كه علىبن ابيطالب از آن كسانى بود كه در امور به ظواهر\r\n\r\n\r\n","description":"","footnote":"\r\n( 1 ) « لا بارك الله فى معضلة لم تحكم فيها يا ابالحسن » و « لولا على لهلك عمر » و « لا يفتيّن احد فىالمسجد و علىّ حاضر . »\r\n","page_name":" 224 ","page_number":224},
  {"content":"\r\n\r\nاكتفا نمىكنند و هميشه مىخواهند كه در هر مسأله‌اى به مغز و باطن آن پى ببرند ، در قرآن و موضوع آن كه دين بود ، به‌دقت پرداخت ؛ آن‌چنان كه متفكران جهان در كارها به دقت و تأمل مىپردازند . و از همين‌جا بود كه على مسئله دين و مذهب را يك موضوع قابل دقت و تفكر و تعمق مىدانست و هرگز هم شخصيتى بزرگ مانند على ، از دين و مذهب فقط به‌ظاهر آن و به اجراى احكام و اقامهء حدود و برپاداشتن مراسم عبادت ، اكتفا نمىكند . در صورتى كه اكثريت مردم ، به‌ظاهر دين و نتايج مادى آن در معامله و قضاوت مىنگرند ، على در كنار دانش ظاهر احكام دين ، آن را به‌مثابه يك موضوع فكرى محض و قابل تحقيق و بررسى و دقت عميق ، مورد مطالعه و تفقه قرار مىدهد و از تفكر و بررسى خود دست برنمىدارد مگر آن هنگام كه اطمينان مىيابد كه اين دين ، برپايهء اساسى محكم و بنيادى متحد در اصول و حقايق ، استوار است . . .\r\nو از همين‌جا ، علم كلام يا فلسفه دين اسلام ، پيدا شد و روى همين اصل ، على نخستين دانشمند كلامى و بلكه پدر علم كلام است ، براى آنكه دانشمندان نخستين اين علم ، از سرچشمه علىبن ابيطالب سيراب شده‌اند و اصول و مبادى اين علم از راه على به آنان رسيده است ، و دانشمندان بعدى هم همچنان به نور او راه مىيابند و على را پيشواى خود و راهبر پيشينيان مىدانند . مثلًا واصل‌بن عطاء بنيانگذار فرقه معتزله - نخستين گروه اسلامى كه مىكوشد اصالت و مقام عقل را در موضوعات دينى بالا ببرد - شاگرد ابوهاشم بن محمد بن حنيفه است كه پدر او شاگرد علىبن ابيطالب بود . و آنچه درباره معتزله گفته شده درباره اشاعره نيز صادق است ، براى اينكه اشاعره شاگردان\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nمعتزله هستند كه آنها هم دانش خود را از واصل‌بن عطاء ، شاگرد بالواسطه على ، فرا گرفته‌اند .\r\nافزون براين اصول و مبانى تصوف اسلامى « 1 » در بسيارى از موارد ، در نهج‌البلاغه به چشم مىخورد و هواداران تصوف در اسلام به اين موارد و نمونه‌ها استناد جسته‌اند ، پيش از آنكه مسلمانان ، فلاسفه يونان را بشناسند و يا فلسفه هند و يونان و غيره را به عربى ترجمه و نقل كنند . براى مزيد توضيح در اين زمينه به گفتار ابوالعيناء به « عبيدالله بن يحيى بن خاقان » وزير متوكل - كه در شرح نهج‌البلاغه ابن ابوالحديد نقل شده است - مراجعه شود .\r\n* * * گويا خداوند چنين خواسته است كه علىبن ابيطالب در علوم عربى نيز ركن و اساس باشد ، همان‌طور كه در علوم اسلامى ركن بود . براى آنكه در ميان مردم دوران امام ، كسى وجود نداشت كه در علوم عربى با امام برابر باشد . و همين تبحر او در علوم عربى و منطق صحيح و قواى ذهنى خارق‌العاده اوست كه براى ضبط اصول وقواعد عربى به او يارى كرد تا زبان عربى مستند به دليل و برهان باشد كه نشان‌دهندهء قدرت عقلى او در استدلال و قياس منطقى است .\r\n\r\n\r\n","description":"","footnote":"\r\n( 1 ) بحث در اين زمينه نيازمند كتاب مستقلى است ، ولى آنچه در آن جاى شك و ترديد نيست ، اين است كه على از كسانى كه به‌نام تصوف و زهد ، هزار و يك كار نامشروع مىكنند و فقط « هو مىكشند و حق مىگويند و على مىجويند ! » و مرتكب هرگونه جنايت و كثافتكارى مىشوند ، سخت بيزار است و اين‌گونه تصوف را نه على و نه اسلام هرگز به رسميت نمىشناسند . م\r\n","page_name":" 226 ","page_number":226},
  {"content":"\r\n\r\nدرواقع على به حق واضع و پايه‌گذار علوم عربى بود كه راه را براى آيندگان هموار ساخت . تاريخ ثابت مىكند كه على بنيان‌گذار علم نحو است . شاگرد و رفيق او ابوالاسود دوئلى روزى به نزد على آمد و او را غرق در تفكر ديد ، پرسيد : « در چه چيزى فكر مىكنى يا اميرالمؤمنين ؟ ! » فرمود : من در شهر شما - كوفه - سخنى شنيدم كه از نظر ادبى غلط بود ، از اين رو مىخواهم كتابى در اصول عربى آماده سازم . سپس كاغذى به او داد كه در آن چنين بود : كلام عبارت است از اسم و فعل و حرف تا آخر . . .\r\nاين مطلب را به شكل ديگرى نيز نقل كرده و گفته‌اند : ابوالاسود دوئلى به پيشگاه امام شكايت كرد كه پس از فتوحات اسلامى ، به علت آميزش و اختلاط اعراب با ديگران ، غلطگويى در بين مردم شيوع و رواج يافته ، چون مردم غيرعرب سخن را به درستى ادا نمىكنند . امام لختى سر به‌زير انداخت و سپس به ابوالاسود فرمود : آنچه را كه مىگويم بنويس ، ابوالاسود قلم و كاغذى به‌دست گرفت ، على فرمود : كلام عرب از اسم و فعل و حرف ، تركيب مىيابد . اسم آن است كه از مسمى خبر دهد و فعل آن است كه از حركت آن آگاه سازد و حرف معنايى مىدهد كه نه اسم است و نه فعل ! اشياء بر سه قسم است : ظاهر و مضمر ، و چيزى كه هيچ‌يك از اين دو نيست - بنا به قول بعضى از علماى نحو ، مراد اسم اشاره است - آنگاه به ابوالاسود فرمود : بدين نحو مطلب را تكميل كن و از همان روز اين علم - قواعد ادبيات عرب - به‌عنوان « علم نحو » شناخته شد .\r\n* * * از امتيازات على تيزى هوش و سرعت درك او است . موارد و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nنمونه‌هاى بسيارى كه به‌طور ارتجال و بدون سابقه مطلبى را مىگفت ، نشان مىدهد كه على نيرويى در اين زمينه داشت كه در ديگران نبود و بسيار مىشد كه در ميان دوستان يا دشمنان ، بدون مقدمه و به‌طور ارتجال ، حكمتى نغز و سخنى شيوا مىگفت كه مورد توجه همگان قرار مىگرفت .\r\nعلى در سرعت درك و حل مشكلات حساب در زمان خود بىنظير بود و مردم آن دوران ، اين مشكلات را معماهايى به‌شمار مىآوردند كه براى حل آن راهى نبود و راز آن را كسى نمىدانست ! براى نمونه مىگويند : زنى به نزد على آمد و شكايت كرد كه برادرش از دنيا رفته و ششصد دينار از خود باقى گذاشته ولى در موقع تقسيم ، به او فقط يك دينار داده‌اند ؟ على فرمود : شايد برادرت يك زن ، دو دختر ، يك مادر ، دوازده برادر و تو را داشته است ؟ . . . و همين‌طور هم بود كه على گفت .\r\nو باز روزى در منبر كوفه سخن مىگفت ، يكى پرسيد : مردى از دنيا رفته و پدر و مادر ، زن و دو دختر از خود باقى گذاشته ، چه بايد كرد ؟ على بلافاصله گفت : هشت يك زن به نه يك تبديل مىشود ! و اين حكم را حكم « منبريه » ناميدند ، زيرا كه على در منبر بر آن فتوى داد . « 1 »\r\n* * * فلسفه و حكمت - به‌مثابه بينش عميق ، انديشه و خرد محيط ، ادراك اصيل ، نيروى استنباط و فراگيرى ، قدرت اختصار و ايجاز ، و\r\n\r\n\r\n","description":"","footnote":"\r\n( 1 ) اين دو حساب كه مبنى بر عول و تعصيب است ، در كتب فقهى شيعه مورد بحث و بررسى قرار گرفته است ، طالبين تفصيل به آنها مراجعه كنند . م\r\n","page_name":" 228 ","page_number":228},
  {"content":"\r\n\r\nسپس كوشش خستگىناپذير در اين راه - در واقع از آثار امام على است . براى اينكه على در اين زمينه ويژگىهايى دارد كه او را به مقام شامخى در ميان فلاسفهء ملت‌ها و يگانه‌هاى تاريخ مىرساند . و به‌راستى هم كه همانند على در استخراج نظريه از حوادث و رويدادها و بيان آن به شكلى كه ضرب‌المثل‌هاى جاودان گردد ، بسيار بسيار كم است . اين حكمت علوى تأثيرى عميق در توجيه و بيان فرهنگ اسلامى و به شكل انسانى درآوردن آن دارد . و البته سرچشمه آن در درجه نخست دوتن ، محمدبن عبدالله و علىبن ابيطالب هستند .\r\nامام على در باره مسائل زندگى و جهان ، جامعه بشرى ، اسرار توحيد ، الهيات و شناخت ماوراءالطبيعه ، نظريات فراوانى ابراز داشته و چنان كه قبلًا گفتيم ، او بنيانگذار علم كلام و فلسفه الهيات در اسلام است .\r\nعلى استادى است كه همهء آنهايى كه پس از وى آمدند و صاحب‌نظر شدند ، به كمال و اصالت او اعتراف كردند و در واقع خود ، پيروان آراء و شرح‌دهندگان نظريات او بودند .\r\nكتاب بزرگ امام ، نهج‌البلاغه ، به مقدارى از گوهر حكمت غنى است كه امام را در صف اول و مقدم همه فلاسفه و حكماى جهان قرار مىدهد .\r\nو هنگامى كه پيامبر فرمود : « دانشمندان امت من همچون پيامبران بنىاسرائيل هستند » آيا مقصودى جز على داشت ؟ !\r\n\r\n","description":"","footnote":"","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n\r\nامام على و حقوق انسان\r\n* بندهء ديگرى مباش ، كه خداوند تو را آزاد آفريده است\r\n* از استثمار آنچه كه براى همه مردم است ، بپرهيز .\r\n* گناه غيرقابل بخشش ، ستم‌بر ديگران‌است .\r\n* به‌طور حتم داد مظلوم را از ستمگر خواهم گرفت .\r\n* دشمنى با مردم ، چه كار زشتى است .\r\n* هر انسانى در خلقت مانند تو است .\r\n* آنچه را براى خود مىخواهى ، بر ديگرى نيز بخواه و آنچه را كه بر خود نمىپسندى ، بر ديگرى مپسند .\r\n* بدترين حكمرانان كسى است كه ملتش را به بدبختى بكشاند .\r\n* انسان بدخلق ، شايسته رهبرى و زعامت نيست .\r\n* به برادرى با آن كسى بكوش كه از آزارش در امان باشى .\r\nامام على\r\n\r\nدر راه آزادى\r\n\r\n","description":"","footnote":"","page_name":" 231 ","page_number":231},
  {"content":"\r\n . \r\n","description":"","footnote":"","page_name":" 232 ","page_number":232},
  {"content":"\r\n\r\n\r\nتجربهء تلخ و : آزمايش سخت !\r\n* به خدا سوگند ! من پيش از آنكه بر حق گواهى بدهم ، خود آن را باور دارم .\r\n* كار ما بسيار سخت و دشوار است و حديث ما را جز سينه‌هاى امين و انديشه‌هاى اصيل ، فرا نمىگيرند .\r\nامام على\r\n* بر گوشهاى آنان ، پىدرپى بانگى برآورد كه بنيانشان را ويران كرد ، سقفهايشان را فرو ريخت ، ديوارهايشان را درهم كوبيد و از هم پاشيد . و اين بانگ ، بر دلهاى بيچارگان و ستمديدگان آرامش و صلح و نعمت سرشار بود !\r\nعلىبن ابيطالب دربارهء حقوق انسان و هدف نهايى جامعه ، اصول و نظريات آن‌چنان استوارى دارد كه ريشه‌هاى آن در اعماق زمين فرو رفته و شاخه‌هايش سربرافراشته است . جامعه‌شناسى و علوم اجتماعى نوين ، پشتيبان قسمت بزرگ اين نظريات و اصول بوده و آنها را پذيرفته است .\r\nعلوم اجتماعى به هرشكل و رنگى كه درآيد و به هرنام و نشانى كه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nجلوه‌گر شود ، انگيزه و هدف نهايى آن يكى بيش نيست و آن برداشتن بار ستم و استبداد از دوش توده‌ها و سپس بناى جامعه بر پايه‌هاى بهترى است كه حقوق زندگى و شرافت انسان را - به‌مثابه انسان - حفظ كند . و محور آن ، آزادى بيان و كار ، در چهارچوبى است كه سودمند باشد و ضررى نرساند . و البته اين علوم تابع شرائط خاص زمان بوده و مكان نيز در پيدايش و تكوين آن ، بدين‌شكل و يا آن شكل ، تأثير بسزايى دارد .\r\nما اگر به گذشته برگرديم و براساس اين واقعيت به شئون آن بنگريم ، به‌خوبى روشن خواهد شد كه در تمام دوران‌هاى پيشين ، مبارزهء شديد و سوزانى ميان استبداد ، خودكامگى ، خودسرى ، از بين‌بردن حقوق توده ، سلب آزادى و ايجاد اختناق از يك طرف ، و تمايل و گرايش به عدالت ، حكومت از طريق شورى ، كار به‌خاطر حفظ حقوق همگان ، و رهايى آزادىها از طرف ديگر ، در جريان بوده است .\r\nانقلاب‌هاى مفيد پيشين كه از جانب ستمديدگان برپا شده ، در واقع جنبش‌هايى بوده‌اند كه ستم‌ديدگان و متفكران ، به‌خاطر برچيدن بساط ظلم و فساد اجتماعى و ايجاد بنيادى نو ، برپايه عدل و نابودى ستم برپا داشته‌اند كه از نظر منطق و ارزش هم با تحولاتى كه جامعه به آن رسيده است ، منطبق و هم‌آهنگ باشد .\r\nعلىبن ابيطالب در تاريخ حقوق انسان مقامى بس شامخ دارد . و نظريات او در اين زمينه بر پايه و معيار اسلام آن روز است كه اين نظريات بر دو محور سركوب‌نمودن استبداد و برچيدن امتيازات طبقاتى از ميان مردم ، مىچرخيد . هركس كه علىبن ابيطالب و وضع\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو موقعيت او را در مسائل اجتماعى بشناسد ، به‌خوبى درك مىكند كه او چون شمشيرى آخته بر بالاى سر خودكامگان متجاوز بود و كوشش پىگيرش در راه برقرارى عدالت اجتماعى ، در افكار ، بيانات ، حكومت و سياستش جلوه‌گر است . امام با روش‌هايى كه در قبال تجاوزكاران به حقوق مردم - آنهايى كه با بيچاره‌نمودن توده و ناديده‌گرفتن مصالح عمومى و منافع جامعه ، پايه‌هاى افتخارات پوشالى خود را بر دوش مردم رنج كشيده مىنهادند - در پيش مىگرفت ، در راه استقرار عدالت براى همگان ، مىكوشيد .\r\nانديشهء بسط عدالت اجتماعى ، در ذهن نيرومند امام ، براساس حقوق تودهء مردم ، نضج گرفت و طبيعى است كه پياده‌كردن اين انديشه ، مستلزم از بين‌بردن اختلافات طبقاتى - كه در آن ثروتمندان و بزرگان قوم را به سيرى و پرخورى و بينوايان و زيردستان را به گرسنگى و ناتوانى دچار ساخته بود - گردد .\r\nفرياد رساى امام در اين پيكار اجتماعى همواره طنين‌افكن بود و تازيانه‌اش همواره كوبان و دفاعش از ارزش‌هاى انسانى همواره بزرگ و سخت بود و هرگز در اين امر سستى و سازش راه نداشت .\r\nامام با روش حكومتى خود ، نشان‌دهنده برترين نمونه زمامدارى است كه در آن بخش از تاريخ بشر او در راه حفظ حقوق انسان مىكوشيد و با تمام قوا و با همه وسائلى كه در اختيار داشت ، در اجراى اين هدف كار مىكرد . على به درك بسيار روشنى از واقعيت جامعه رسيده بود ؛ جامعه‌اى كه بر اساس محروميت اجتماعى پايه‌گذارى شده است . امام بهتر از ديگران مىدانست كه بهترين شكل تحول جامعه چيست و شرايط تا چه حد آمادهء اين تحول است . در\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nارادهء امام - كه انگيزه‌هاى نيكى در آن زياد بود - چيزى كه آن را بيشتر از كوشش در راه اين تحول ، به‌خود مشغول كند ، وجود نداشت . و هيچ‌يك از فريبندگىهاى جهان ياراى پيروزى بر اين اراده و جلوگيرى از اين كوشش را نداشت و توطئه‌هاى بدخواهان نيز مؤثر نبود زيرا در قلب امام چيزى دوست‌داشتنىتر از برپاداشتن حق و نابودساختن باطل ، خطور نمىكرد و البته در نظريه امام هم درباره حق و باطل و چگونگى آنها ، كوچكترين ترديد و تزلزلى به‌وجود نمىآمد .\r\nدرستى انديشه و ادراك او ، و سپس اخلاصش در اجراى آنچه به فكرش مىآمد و درك مىكرد ، دو عامل اصلى بودند كه او در هيچ‌يك از كارهاى اجتماعى و عمومى ، راه مبهمى را نشان ندهد و امام هرگز در برابر كارگزاران نيرومند و سركش و عاملين بدبختى توده مردم ، خاموش نمىنشيند و درقبال دسته‌بندى و حزب‌بازى مخالفين و كسانى كه مىخواهند حكومت حق را درهم بكوبند ، عقب‌نشينى نمىكند و به چگونگى برداشت‌هاى دوستان و دشمنان از كارها و انديشه‌هايش ، توجهى ندارد و اينها ، همه به‌خاطر بيان و ايجاد حقوق طبيعى انسان ، در يك زندگى سعادتمندانه و شرافتمندانه بود ، تا خلق به دو گروه ، با دو روش متضاد و جداگانه تقسيم نشوند : گروه سياه‌بخت و دردمند و گرسنه و گروه خوشبخت و خندان و سير !\r\nامام در پرتو عقل كامل و تيزبين خود ، به‌خوبى دريافته بود كه وجود امتيازات مادى طبقاتى در بين مردم ، راهى است كه سير در آن ، سرانجام زشت و ناگوارى از قبيل جمود فكرى و پست‌نهادى و رذائل اخلاقى دارد و منجر به ظلم و ستم ، زورگويى و خيانت در حكومت و روابط مردم با يكديگر مىگردد . و همچنين باعث فساد و تباهى بزرگ\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nو كارهاى زشت و ناپسند در ميان اين گروه غاصب و گمراه هوادار مقام و ثروت بىكوشش مىشود . چنان كه در بين گروه ستمكش منجر به بيمارى جسمى و روحى ، دلسردى نسبت به زندگى ، سوءظن و بدبينى به انسان و دشمنى و حسادت مىگردد .\r\nو بدون شك نتيجهء نهايى اين عوامل و انگيزه‌هاى موجود در دو گروه ، چيزى جز از هم‌پاشيدگى و ويرانى جامعه نخواهد بود ، و گويا وجود اين دو طبقه در اجتماع ، به‌مثابه دو سنگ آسياب است كه در ميان آن دو ، تساوى و حقوق انسان قربانى شده و خرد مىگردد !\r\nروش اكثريت آريستوكرات‌ها و اشراف ، به‌ويژه گروه بنىاميه ، در اواخر خلافت عثمان آن بود كه بر ضد سنت‌هاى اسلامى كه هوادار عدالت و برابرى در حقوق بود ، قيام كنند و توده را به ذلت بكشانند و مردم را به بردگى بگيرند و در ميان صفوف آنها ترس و وحشت از زمامدار را ايجاد كنند ، تا آنجا كه جرئت ايستادن در مقابل فرمانرواى خود را هم نداشته باشند ! تا اگر دلشان بخواهد ، خون آنان را بريزند - چنان كه حقوقشان را پايمال مىكنند - و از رشوه‌خوارى و نظاير آن چشم نپوشند .\r\nآنان جاسوسانى از جانب خود مىفرستادند تا خبرهايى درباره كارهايى كه مردم مىخواهند انجام بدهند ، به آنها برسانند كه بتوانند جنبش را در نطفه خفه كنند و پرچم‌هاى خود را از خون بىگناهان و حقوق همگان ، رنگين كنند و خلافت را به سلطنت و دمكراسى اسلام را به حماقت خودكامگى و حكومت فردى مبدل سازند ! اينان در ميان شدت و سختى امام على در اجراى عدالت اجتماعى و هوس‌ها و مطامع خويش در رياست و والىشدن و ثروت ، شب و روز\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nرا مىگذرانيدند و مانند قماربازان ، هر ساعت در انتظار سود و غنيمت ناگهانى بودند !\r\nچون روش اين گروه ، برخوردارى از اين آزمندى ضدانسانى بود و هميشه درصدد بودند كه اساس عدالت اجتماعى را براندازند تا بتوانند از نو ، بت‌پرستى سياسى و بت‌پرستى اجتماعى را زنده كنند و برپا دارند ، امام علىبن ابيطالب در مقابل تجربه دردناك و آزمايشى سخت قرار داشت .\r\nدرواقع آزمايش بسيار تلخ و سختى بود و انگيزه‌ها و عوامل آن‌چنان به‌هم پيوسته بودند كه موجب پيدايش بحران دردناكى گشته بود و براى امام سازش و نرمش در قبال آن امكان نداشت و رهايى از آن در نهايت دشوارى بود . حوادث سهمگين و پىدرپى ، زمان را به‌شدت آشفته ساخته بود و اهميت موضوع در حدى بود كه بقاى خلافت و اسلام ، با همه فضايل اخلاقى و عدالت اجتماعى كه اين دو ، در بين مردم به‌وجود آورده بودند ، بدان بستگى داشت .\r\nتصميم‌گيرى و سياست در آن موقعيت آنچنان باريك و دقيق بود كه ارزش شخصيت زمامدار و حقيقت مواهب و استعدادهاى وى در مراعات حقوق عامه و عزم و تصميم او در اشاعه فضائل فردى و اجتماعى و نيرو و توان وى بر صبر و شكيبايى و استقامت ، با ارزيابى صحيح آن موقعيت ، سنجيده مىشد .\r\nاين آزمايش براى على درست مانند آزمايش پيامبر بود در آن روزى كه بين گذشت و جوانمردى و دمكراسى و اشاعه روح عدالت ، از يك طرف ، و بين مكر و نيرنگ و استثمار و سودپرستى تجار و اشراف ، از طرف ديگر ، پيكارى برپا شده بود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nعلىبن ابيطالب در برابر آزمايش سختى بود ! ولى اين سختى و دشوارى ، مفهوم و معناى خود را فقط از كسانى مىگرفت كه از دور مراقب و ناظر بودند ، ولى در قلب و فكر امام ، هيچ‌چيز آن قدر دشوار نبود كه او را از راه و روش انتخابى خود ، به اندازه تار مويى ، منحرف سازد . هركس آن نيرو و توانى را كه خداوند به على داده بود ، داشته باشد ، همهء سختىها و دشوارىها در مقابل او آسان و ناچيز گردد و فقط يك چيز بر او دشوار و ناگوار باشد و آن كناره‌گيرى از ترويج و توسعه عدالت و روح آزادى و دورى از كار و كوشش براى كاشتن بذر فضائل اخلاقى است كه اساس اين آزادى و اين عدالت مىباشند .\r\n* * * محمدبن عبدالله ، در گوشهاى ابوسفيان ، ابولهب ، حمالةالحطب ، هند جگرخوار ! و بازرگانان قريش ، بانگى برآورد كه بنيانشان را ويران كرد ، سقفهايشان را فرو ريخت و ديوارهايشان را درهم كوبيد و از هم پاشيد ؛ در حالىكه اين بر دل‌هاى بيچارگان و ستمديدگان و بردگان ، آرامش و صلح و نعمت سرشار بود : « اى عمو ! به‌خدا سوگند ، اگر خورشيد را در دست راست و ماه را در كف چپ من بگذارند كه امر رسالت را ترك گويم ، هرگز نخواهم كرد ، تا خداوند آن را پيروز گرداند ، يا من در راه آن كشته شوم » .\r\nمحمدبن عبدالله ، در آن روزى كه به او گفتند : « اگر اين گفتار را به‌خاطر مال و ثروت آورده‌اى ، آن‌قدر براى تو مال فراهم كنيم كه از همه ما ثروتمندتر شوى و اگر مىخواهى به مقام و سرورى درميان ما برسى ، ما تو را مهتر خود قرار مىدهيم و اگر سلطنت مىخواهى ، تو را پادشاه خود مىكنيم ! » چنين پاسخ داد : « من آنچه را كه براى شما\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nآورده‌ام ، به‌خاطر طلب‌كردن مال و ثروت و مهترىيافتن در بين شما و يا سلطنت و پادشاهى بر شما نيست . خداوند مرا پيامبر شما قرار داده و كتابى بر من نازل كرده و مرا فرمان داده كه بر شما بشارت و بيم دهم و من پيغام پروردگارم را به شما رسانيدم ، اگر بپذيريد در دنيا و آخرت بهره‌منديد و اگر آن را نپذيريد ، براى فرمان خدا شكيبا باشم تا خداوند ميان من و شما داورى كند . »\r\nاما علىبن ابيطالب ؟ كار او با فرزند ابوسفيان ، پسر هند جگرخوار و ابن‌الحكم و كسانى كه پست و مقام را خريدوفروش مىكردند و افسران و سربازانى كه كوركورانه پى سود ديگران كشيده مىشدند و آنهايى كه عقيده و روش خود را مىفروختند ، به كجا كشيد ؟\r\nاو نيز در گوش آنان بانگى برآورد و صيحه‌اى زد كه اركان آنها را به لرزه درآورد ، بنيادشان را ويران ساخت ، سقفهايشان را درهم كوبيد و ديوارشان را از هم پاشيد . و اين بر دل‌هاى بينوايان و ستمديدگان و شكنجه‌ديدگان ، آرامش و صلح و نعمت شايان بود : « زيردستان شما ، بزرگانند و بزرگان و زبردستانتان زيردست ! ، به‌خدا سوگند تا ستارگان روانند ، فرمانى به ستم نخواهم كرد . به خداوند سوگند ، داد ستمديده را از ستمگر مىگيرم و بينى ستمكار را مهار مىكنم تا او را به سرچشمه حق وارد كنم ، گرچه او را خوش نيايد ! به‌خدا سوگند ، من پيش از آنكه بر حق گواهى بدهم خود آن را باور دارم . به‌خداوند سوگند ! هيچ باك ندارم كه من به‌سوى مرگ بروم يا مرگ به‌سوى من بيايد » ! « 1 »\r\n\r\n\r\n","description":"","footnote":"\r\n( 1 ) اين كلمات در موارد متعددى از نهج‌البلاغه آمده است\r\n","page_name":" 240 ","page_number":240},
  {"content":"\r\n\r\nامام علىبن ابيطالب ، در روزى كه به او گفتند : ما عزيزان و بزرگان قوم هستيم ، چنين پاسخ داد : « آنكه خوار و ذليل است ، در نزد من عزيز و گرامى است تا حق او را بستانم و نيرومند در نظر من ضعيف است تا حق را از او بازگيرم » .\r\nولى بايد ديد كه علىبن ابيطالب گفته‌هاى خود را چگونه از مرحله بيان به مرحله عمل درآورد ؟ و از مرحله ذهنيت به مقام عينيت رسانيد ؟ و كار او با مردم به كجا انجاميد ؟\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nاز اينجا « 1 »\r\n* مسيح نظر تند و تكان‌دهنده و زندگىساز خود را ، بر رؤسا و بزرگان اورشليم و ريش‌هاى دراز و بلند آنها كه پيرامون آنها دم شيطان مىجنبيد ! افكند و به‌شدت صاعقه آنها را مورد هدف قرار داد تا با زيبايى سيماى خود ، غصب‌كنندگان حقوق مردم را بترساند و آنگاه به‌سختى آنان را بر زمين بكوبد . تا آتش‌گفتارش كه زبانه مىكشيد ، آنان را در كام خود فرو برد و خاكستر كند . او چون غرش طوفانى بانگ برآورد :\r\n« اى رياكاران ! اى اژدهازادگان ! من مهر و محبت مىخواهم نه قربانى ، شما از آلودگى به خوردن پشه‌اى دورى مىجوييد ! ولى شتر را مىبلعيد ! « 2 » به كارگران و كشاورزان ستم مىكنيد ، خانه بيوه‌زنان را مىخوريد ، و به‌خاطر عوام‌فريبى ، نماز خود را طولانى\r\n\r\n\r\n","description":"","footnote":"\r\n( 1 ) در اين بخش مطالبى مىخوانيد كه از نظر گروهى مورد پسند نخواهد بود !\r\nبراى آشنايى بيشتر با بينش اسلامى در اين زمينه به توضيح شماره چهارم در آخر كتاب مراجعه شود . م\r\n( 2 ) اشاره به آن است كه به‌صورت ظاهر از آلودگى به چيزهاى كوچك ، خود را دور نگه مىداريد ولى عملًا از ارتكاب جنايات بزرگتر باكى نداريد . م\r\n","page_name":" 242 ","page_number":242},
  {"content":"\r\n\r\nمىكنيد . اى رياكاران ! اى افعىزادگان ! شنبه به‌خاطر انسان قرار داده شده و انسان به‌خاطر شنبه نيست . »\r\n* فقر نزديك به كفر ا ست .\r\nمحمد\r\n* اگر فقر در برابر من به‌صورت انسانى مجسم گردد البته او را مىكشم .\r\nعلى\r\n* من از كسى كه در خانهء خود قوتى ندارد در شگفتم كه چگونه با شمشير آخته به جنگ مردم نمىرود !\r\nابوذر\r\nعلى با همهء نيروى خود ، نگاهى به جهان هستى افكند ، به‌طورى كه در آن نظر تيزبين ، كوچكترين ذرات وجودش هم غافل نماند و با عقل و قلب و تمام وجودش ديد كه دقت و انديشه انسان در جهان و ژرف‌نگريش در كمالات هستى ، اجازه نمىدهد بر حقوق زندگى انسان - كه حيات و بقاى آن با زمين پيوند ناگسستنى دارد - تجاوزى بشود يا به حقوق و روابط جامعه‌اى كه ناگزيرند در راه ادامه زندگى ، با يكديگر همكارى و تعاون داشته باشند ، لطمه‌اى وارد آيد .\r\nعلى درست در آن هنگام كه مردم را به سير در شگفتىهاى وجود و زيبايىهاى آفرينش دعوت مىكرد ، آنان را ، اعم از افراد يا گروه‌ها ، به انتخاب راه و روشى دعوت مىنمود كه همه را در راه تعاون اقتصادى و تكافل مادى سوق دهد ، چرا كه اين همفكرى و هماهنگى ، ضامن وصول همگان به سعادت واقعى و نيكى بزرگ‌تر ،\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nيعنى حفظ احترام و كرامت انسان است . انسانى كه داراى فكرى فعال ، عاطفه‌اى حساس و بدنى مادى است كه خود مبين وجود جسمانى انسان به‌شمار مىرود و داراى حقى است !\r\nعلى درست به همان هنگام كه در راه تهذيب درون و پاكى وجدان و تقديس آزادى مردم كوشش مىكرد ، در راه بنياد جامعهء سالم و عادلى نيز مىكوشيد كه برپايهء قوانين متين و عادلانه‌اى استوار شود - و زيربناى آن با « عدالت اجتماعى » محكم گردد .\r\nرغبت و شوق صادقانه على در سير در راه كمال انسانى و در تربيت عقل و دل و وجدان مردم و در تصفيه رذائل و اشاعه فضائل معنوى در بين آنها . . . و علاقهء شديد او در اين امور كه به طور مختصر فضائل اخلاقى يا معنوى مىناميم ، باعث شده بود كه او پيش از خلافت و بعد از آن ، در ساختمان بناى سالم اخلاقى و اجتماعى خود ، از يك نقطه خاص و معين شروع كند كه عبارت بود از : فراهم‌ساختن نان و آب ، پوشاك و مسكن براى انسانى كه على مىخواهد به مرتبه بلند اخلاق فاضله برسد . و به‌عبارت ديگر : نقطه آغاز ، تهيه « وسايل زندگى » بر انسانى بود كه على او را به صفاى درون و پاكى روح دعوت مىنمود .\r\nكارگرى كه به‌نحوى در جامعه كار مىكند ، ولى اجرت و مزدى به اندازه كار و كوشش خود دريافت نمىدارد و بلكه ثمره كوشش و مزد دسترنج او را احتكارگر سرمايه‌دار و ثروتمند خودخواهى غصب مىكند ، هرگز نمىتواند از شكوه هستى در شگفت آيد و هيچ‌وقت نمىتواند زيبايى آفرينش و ارزش زندگى را درك كند و فرصتى هم نمىيابد كه مفاهيم عالى انسانيت را در دل و وجدان خود پرورش دهد !\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nآن هم‌وطن زجركشيده و ستم‌ديده‌اى كه شلاق‌هاى دردآور اشرافى را مىخورد كه خود را به‌زور ، امير و بزرگ او ساخته‌اند ، و در جايى كه او گرسنه است از سيرى و پرخورى به بيمارى افتاده‌اند و هنگامى كه او قوت ضرورى را نمىيابد ، مال و ثروت اندوخته‌اند ، و يا زير تازيانه‌هاى حاكمى جان مىدهد كه براى خدمتگزارى آمده بود ولى ناگهان خود غارتگر و چپاولگر از آب درآمده و بدون كوچكترين حسابى ، اختيار مرگ يا زندگى مردم را در دست گرفته است ؛ اين هم‌ميهن ! هيچ‌وقت نمىتواند كه از شگفتى وجود در حيرت افتد و زيبايى آفرينش و ارزش زندگى را درك كند و فرصت هم نمىيابد كه مفاهيم عالى انسانيت را در قلب و وجدان خود پرورش دهد !\r\nاين عرب يا غيرعربى كه مأموران حكومتى به‌سراغ او مىروند و او را به‌خاطر درهمى كه قدرت ندارد آن را به امير يا ارباب مفتخور و عياش بپردازد به ذلت مىكشاند ، بدون آنكه اين امير و ارباب حتى حق گرفتن يك قرص نانى را داشته باشد ، در صورتى كه همه هموطنان كارگر و دهقان گرسنه‌اند و نانى ندارند . و يا او را به‌خاطر سخنى كه بر خلاف رضا و ميل امير و ارباب گفته ، مىكشند و هستى او و عيال و اولادش را غارت مىكنند كه به دارايى و ثروت فرماندار يا حاكم و يا سلطانى از سلاطين زمان ، اضافه كنند . . . اين عرب يا غيرعرب ، امكان ندارد كه از شكوه و جلوه هستى در شگفت آيد و زيبايى خلقت و ارزش حيات را درك كند و فرصت يابد كه مفاهيم عالى انسانيت را در درون و قلب خود پرورش دهد !\r\nآن‌كس كه « فقر » هرگونه فضيلتى را از او سلب كرده و بيچارگى و تنگدستى هرگونه آرامش نفس و اطمينان خاطرى را در او نابود كرده\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاست ، ممكن نيست كه با راستى آراسته گردد و با پاكى ممتاز شود و در سرور و شادى فضيلت به‌سر برد و از درون خود انگيزه‌هاى حسد ، كينه ، بغض و مظاهر انحراف از اصول نيكى را بيرون بريزد .\r\nكسى كه آتش گرسنگى در جانش زبانه مىكشد ، خون و شيره زندگى در بدن او مىخشكد ، و حرارت و شعله ايمان در روح او خاموش مىشود ، و دوستى و عشق به كينه‌ها و بغض‌هاى عميق و اطمينان خاطر و پاكى روح به بدبينىهاى سياه و وحشتناك تبديل مىشود ، البته او نمىتواند فردى باشد كه به سيماى جالب زندگى اعتماد كند و به عدالت مردم ايمان بياورد ، برادرش را نيكخواه باشد و به نزديكانش مهر بورزد !\r\nآن‌كس كه زنجيرهاى محكم و سنگين احساس پستى و خوارى و نقص ذاتى ! - احساسى كه پيوند ناگسستنى با احتياج و تنگدستى دارد - دست و پاى او را بسته است ، نمىتواند به كسى عشق بورزد و كسى را دوست بدارد و عشق و دوستى ، او را بالا ببرد !\r\nو كسى كه نيازمند نان است ، نمىتواند اهل فضل و دانش باشد . « نان براى همه » نخستين وسيلهء صلح است . نان عامل ثبات و انضباط بوده ، و وسيله‌اى است كه انسان را براى درك و احساس و تفكر صحيح و ايجاد روابط دوستانه با مردم ، آماده مىسازد . « 1 » و بر طرف\r\n\r\n\r\n","description":"","footnote":"\r\n( 1 ) مؤلف شايد از ترس تكفير ! مىگويد اگر نان نباشد كارگر و رنجبر و . . . نمىتوانند شگفتى وجود و زيبايى آفرينش را دريابند و . . . ولى بايد توجه داشت كه مسئله مهم‌تر از اين‌هاست ، زيرا پيامبر خدا مىفرمايد : اگر نان نباشد ، حتى نماز و روزه و پرستش خداوند نيز از بين مىرود : « قال رسول‌اللَّه ص : اللّهم بارك لنا فىالخبز و لاتفرّق بيننا و بينه ، فلولا الخبز ما صُمنا و لا صَلَينا و لا ادّينا فرائض ربّنا » - خداوندا ! براى ما در نان بركت بده - آن را زياد كن - و ميان ما و نان جدايى مينداز كه اگر نان نباشد ، نماز نمىخوانديم و روزه نمىگرفتيم و واجبات پروردگار خود را به‌جا نمىآورديم - ( از كتاب سفينةالبحار ، ج 1 ، صفحه 374 و فروع كافى ، ج 5 ، ص 73 ، ط جديد ) .\r\nو امام صادق عليه السلام از پيامبر نقل مىكند كه فرمود : « . . فان‌الخبز مبارك . . . و به صلّيتم و به صُمتم و به حَجَجتم بيت ربّكم » - نان گرامى است ، به‌واسطه نان نماز مىخوانيد و روزه مىگيريد و به زيارت خانه خدا مىرويد - ( وسائل‌الشيعه ، كتاب اطعمه و اشربه ، باب 85 ) .\r\n« ابن الاعسم » در بيان اين مطلب و احترام نان مىگويد :\r\n الفضل للخبز الذى لولاه * ما كان يوماً يُعبدالاله\r\nفاكرم الخبز و مِن اكرامه * ترك انتظار الغير من ادامه \r\nبرترى با نان است كه اگر نبود ، هرگز خداوند مورد پرستش قرار نمىگرفت . به نان احترام بگذار : و از احترام نان آن است كه با وجود آن منتظر خورش ديگرى نباشى ! . . . م\r\n","page_name":" 246 ","page_number":246},
  {"content":"\r\n\r\nساختن تنگدستى و نيازمندى ، نردبانى است كه ملت مىتواند از پله‌هاى آن بالا رود و به اوج سعادت برسد و از پرتگاه نجات يابد ، پرتگاهى كه در اثر محروميت و فشار ، در آن سقوط كرده و احساس و درك پاك انسانى را از دست داده و اكثريت توده محروم را چنان بدبخت كرده بود كه آنها فكر مىكردند كه در روى زمين غريب و تنها بوده و از ميهن و از كار مفيد و ارزشمند و حتى از خودشان هم بيگانه‌اند !\r\nبرچيدن بساط نيازمندى و تنگدستى ، به‌تنهايى قادر است كه احساس عدم شخصيت و پست‌بودن را از بين ببرد و انسان را از سرنگونى در جهنم سوزان بغض‌ها و كينه‌ها بازدارد !\r\n* * * بگذار منافقان نفاق كنند ، و بر نفاق خود بيافزايند ، تا واقعيت مردم در هر زمان و مكانى ، آنها را تكذيب كند !\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبگذار نفاق كنند ، تا خورشيد درخشان و ماه تابان و صفاى چشمه‌سار و گياه زمين آنان را تكذيب و رسوا كند !\r\nبگذار نفاق بورزند و دورويى كنند ، تا حقيقت زندگى و اراده حيات آنها را تكذيب نمايد !\r\nمنافقان بدين علت نفاق مىكنند كه مىپندارند وسيله آرامش در بين مردم ! بقاء اجتماع بر حالت ثابتى است : سيرى و پرخورى در يك طرف ، فقر و گرسنگى در طرف ديگر ! و روى اين اصل ، پرخور نبايد مشيت زندگى و خواست حيات را بپذيرد ، حياتى كه همه فرزندانش را به‌شدت دوست دارد و به‌خاطر همين دوستى است كه هميشه در تطور و تحول بوده و مىخواهد كه فرزندانش نيز در تحول و تطور باشند ! ولى آدم پرخور و سير ، راضى نيست كه در وضع او و ديگر مردم ، تغيير و تبديلى به‌وجود آيد .\r\nگرسنه در پندار منافقان ، نبايد از حق پايمال شدهء خود سخن گويد و آن را طلب نمايد و برضد زندگى اشراف و خوشگذرانىهايى كه وسايل عيش آنها از حلقوم بينوايان بيرون كشيده شد و در سفره سيران قرار گرفته است ، قيام كنند !\r\nاگر گرسنه حق پايمال شدهء خود را طلب كند و به‌خاطر نانى كه از حلقوم فرزندانش بيرون كشيده شده ، بپاخيزد ، كافر و منحرف و اخلال‌گر گشته و امنيت و آسايش آسودگانى را مورد تهديد و خطر قرار داده كه در سايهء كوشش او ، ابريشم سفيد پوشيده و به استراحت پرداخته‌اند !\r\nالبته روش‌هاى منافقان در حفظ عوامل و علل پرخورى و امنيت اشراف ، از يك طرف ، و بنده و برده‌ساختن توده‌هاى شكم خالى و\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nگرسنه ، از طرف ديگر ، گوناگون است ! منافقان در هر زمانى راه‌هايى دارند كه وضع و صفات آن زمان براى آنها آماده ساخته و در آن سير مىكنند . و شايد مشخص‌ترين اين راه‌ها ، در تاريخ گذشته - دور و نزديك - همان است كه از تفسير و تأويل مسائل دينى به‌دست آورده‌اند و در اين موضوع ، اهل نفاق و سودپرستان ، در يونان و روم ، در بودائيت و يهوديت ، در مسيحيت و اسلام ، يكسان و برابرند !\r\nولى نزديك‌ترين اين راه‌ها ، براى بهره‌بردارى منافقان آن است كه آنها ادعا مىكنند : پيامبرانشان به زهد و بىرغبتى در دنيا و سختگيرى در معيشت و تحمل فقر و تنگدستى و دورى از هرگونه سركشى ، دعوت كرده‌اند . آنها اين را ادعا مىكنند و توده‌ها را بر آن مىخوانند ، تا گنج‌ها و ثروت‌هاى زمين انباشته شود و آنها را از مردم دور كنند و خود با آسودگى كامل از آن بهره‌مند شوند !\r\nدر برابر اين ادعا و اين دعوت و راهنمايى ! ، بايد حقيقت را آن‌طور كه هست توضيح دهيم تا مقدمه‌اى براى درك كامل اصولى گردد كه علىبن ابيطالب سياست و قانون حكومت خود را بر آن استوار ساخته است .\r\n* * * درست است كه بودا ، آزادىبخش بزرگ زندگى ، مردى قانع و زاهد بود و براى خود آسايش و راحتى نمىخواست و به نعمتى روى نمىكرد و به ساده‌ترين بهره از خوراك و پوشاك و آشاميدنى و وسائل ديگر زندگى ، اكتفا مىكرد !\r\nدرست است كه كنفوسيوس ، حكيم و پيامبر ! چينى ، براى شخص\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nخود در زندگى زهد را انتخاب كرد و از دنيا به آن مقدارى اكتفا نمود كه دوستان و پيروان رسالتش ، به چند برابر آن اكتفا نمىكنند ! « 1 »\r\nدرست است كه سقراط جامه و روپوش خود را در زمستان و تابستان عوض نمىكرد و از اينكه آزار خاك و سنگ به پاهاى برهنه‌اش برسد ، اجتناب نمىكرد و از اينكه ناگوارىهاى طبيعت ، در گرما و سرما ، بر سر و شانه‌هاى عريان وى برسد ، باكى نداشت و يا در دوران زندگى خويش حتى يك بار هم به خوشگذرانى و جاى راحت توجه ننمود و چه بسيار اتفاق افتاد كه چندين روز با گرسنگى دست‌وپنجه نرم كرد !\r\nدرست است كه مسيح ، آنطور بود كه امام‌على صادقانه او را توصيف مىكند : « سنگ را زير سر مىنهاد و جامهء خشن مىپوشيد و غذاى ناگوار مىخورد . . . و گرسنگى همدمش ، ماهتاب در شب چراغش و سايه‌هاى زمين در تابستان سايبانش بود و ميوه و گل و گياهش هر چيزى بود كه زمين براى چهارپايان ارزانى مىداشت ! او نه همسرى داشت كه او را به فتنه اندازد و نه فرزندى كه غمگينش سازد ، نه مال و ثروتى كه به‌خود مشغولش دارد و نه آز و طمعى كه زبونش بنمايد . مركب او در پايش و خدمتگذار وى ، دستهايش بود » !\r\nدرست است كه محمد چنان بود كه « دنيا را از زيرپاى او برچيدند و براى ديگران گستردند و از شير - لذات - دنيا بازش داشتند و از تجملات و زيور آن منعش كردند » و او زاهد و بىرغبت بر دنيا و\r\n\r\n\r\n","description":"","footnote":"\r\n( 1 ) گروهى بودا و كنفوسيوس را پيامبر ناميده‌اند ولى پيامبر آسمانىبودن آنان مورد قبول اسلام نيست و اصولًا آنان را بايد فلاسفه و حكمايى به‌شمار آورد كه تعليماتى به مردم عرضه داشته‌اند . م\r\n","page_name":" 250 ","page_number":250},
  {"content":"\r\n\r\nسختگير بر خويشتن بود و جز خوراك خشن نمىخورد و آنگاه هم كه مىخورد ، شكم از طعام سير نمىكرد و او - چنان كه ابوذر غفارى گويد - از دنيا رفت در حالىكه هيچ‌وقت و هيچ روزى ، دوبار غذا نخورده بود . و او هنگامى كه از خرما سير مىشد ، ديگر از نان خود را سير نمىكرد و چه‌بسا ماه‌ها مىگذشت و در خانه او آتشى براى پختن نان يا غذايى روشن نمىگشت !\r\nدرست است كه علىبن ابيطالب « از دنياى خود به دو جامه كهنه و بىارزش و از خوراك آن به دو قرص نان اكتفا مىكرد » و به‌جاى كاخ و قصر ، در كلبه‌اى كه مخصوص تنگدستان بود ، سكونت مىنمود . . . و داستان‌هاى او در قناعت و زهد ، بيشتر از آن است كه به‌حساب آيد و مشهورتر از آن كه براى آن دليلى بياوريم . و شايد آنچه ما در بعضى از بخش‌هاى اين كتاب در اين زمينه آورده‌ايم ، براى شاهد ، كافى باشد !\r\nدرست است كه رفيق او ، ابوذر غفارى ، به چند قرص نان خشك جوين - كه خود و زن و فرزندانش آن را مىخوردند - قانع بود و به آن اكتفا مىكرد و در عين حال از وضع خود كمال رضايت و همه‌گونه آرامش خاطر را داشت ! . . .\r\nهمهء اينها درست و صحيح است !\r\nولى در اينجا نكتهء ديگرى هم وجود دارد كه آن هم به‌طور كامل ، صحيح است و آن اينكه : اين بزرگواران داراى رسالتى بودند و در خود همين رسالت‌ها و مأموريت‌ها ، ماده قناعت و سيرى و ارضاى زندگى ، براى آنان وجود داشت ، و ديگران توان كار آنان را ندارند و آنچه را كه آنان به‌عهده داشتند ، نمىتوانند به‌عهده بگيرند و از انوار درخشانى كه در قلوب آنان مىدرخشيد و به وضع آنان شكلى خاص\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمىبخشيد كه با ديگران قابل مقايسه نتوانند بود ، در دل اينان اثرى نيست . وانگهى آنان از انديشه مردم و توده‌ها ، چيزى داشتند كه مانع از آن بود كه به خوراك و پوشاك و خواب دل ببندند .\r\nآنان از نظر نيروى بدنى و جسمانى ، چنان بودند كه مردم ديگر آن‌چنان نتوانند بود . مثلًا بودا ، آن‌طور كه نقل مىكنند ، در زمان خود نيرومندترين مردم هند بود . و سقراط نيرومندترين رزمندگان يونان از لحاظ بنيه ، ترسناك‌ترين و سرسخت‌ترين آنان در جنگ بود . و علىبن ابيطالب هم از نظر نيروى بدنى آن‌چنان بود كه مىدانيم . و در هر صورت ، خواه اين زاهدان بانيرو و توان مخصوصى ممتاز باشند يا نباشند ، در اين مورد ، موضوع مهم‌ترى مطرح است :\r\nهركس بر گوشه‌اى از زندگى اين مردان آگاهى يابد ، نخستين چيزى را كه درك مىكند آن است كه اينان مردان تحول‌طلب و انقلابى بودند و هدف‌هاى انقلاب آنان از جامعه برمىخواست و روش‌هاى آنان در مبارزه ، محدود به چگونگى زمان و مكان و مربوط به كيفيت مردمى بود كه در اطراف آنان و در جهان مىزيستند و در ميان آنها كسانى مانندسقراط ، مسيح ، علىبن ابيطالب ، در راه انقلاب خود كشته شدند ولى كسانى هم مانند بودا و محمد بودند كه تجاوزكاران امكان قتل آنها را نيافتند ! « 1 »\r\nانقلابيون كسانى هستند كه نمىتوانند در زندگى به آسايش و راحتى و فراخى بپردازند ، زيرا كه طبيعت انقلاب به آنها فرصت\r\n\r\n\r\n","description":"","footnote":"\r\n( 1 ) طبق روايات اسلامى ، مسيح را يهوديان نتوانستند به دار بزنند . . . و بنابر پاره‌اى روايات پيامبر اسلام را سرانجام مسموم كردند . . . م\r\n","page_name":" 252 ","page_number":252},
  {"content":"\r\n\r\nنمىدهد كه به عيش و نوش بپردازند ، چون از شرايط عيش و نوش ، ثبات و آرامش است ! و اينكه حمله دشمنان انقلاب ، در نخستين مرحله متوجه رهبر انقلاب مىشود و او تا پيروز نشود تحت تعقيب و در زير فشار است و يك فرد انقلابى كه تحت تعقيب و فشار قرار گيرد ، امكانى نمىيابد كه در زندگى به آسايش و خوشى بپردازد و لذت‌هاى دنيوى را طلب كند ، مگر آنكه به هدف انقلاب برسد يا از آن دست بردارد !\r\nزهد اين پيامبران انقلابى و دورى آنان از دنيا ، از اينجا سرچشمه گرفته بود ! ولى آنان در هر صورت ، در آن نوع از زندگى كه براى خود اختيار كردند ، و آن شكل از راه‌هاى قناعت ، كه انتخاب نمودند ، آزادند و هيچ‌كس كوچكترين حق اعتراضى بر اين روش انتخابى ندارد ، زيرا آنان خود اين راه را پسنديدند و كسى آنها را مجبور نساخت . . .\r\n* * * اكنون آنچه باقى مىماند اين است كه به گفتارهاى كوتاه آنان - كه به‌وسيله آنها مردم را به زهد دعوت مىكنند - نظرى بيافكنيم :\r\nگفتيم كه اين پيامبران و بزرگان اصلاح‌طلب تاريخ ، مردانى انقلابى بودند كه در مبارزه و انقلاب از روش‌هاى زمان خود استفاده مىكردند . و روشن است كه انقلاب تنها با پرچمدار و رهبر آن پابرجا نمىشود ، اگرچه در بنيادش از گفتارها و انديشه‌هاى او شكل يافته و روح آن بنا به مقتضاى محيط و تاريخى كه انقلاب در آن وقوع مىيابد ، از تعليمات وى رنگ گرفته باشد . بلكه انقلاب نيازمند گروهى از مردم است كه سربازوار در راه آن مبارزه كنند . و چون\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nموضوع از اين قرار باشد ، اين گروه سربازان و ياران رهبر انقلاب ، از لحاظ موقعيت و وضع بايد با رهبر خود هماهنگ بوده و همه مانند او باشند و تنها اين واقعيت است كه مجوز بىرغبتى آنان به مزاياى زندگى و قناعتشان به ما يحتاج ضرورى ، مىگردد و فقط همين حقيقت است كه صحت ادعاى آنها را در دعوت به قناعت ، كه از تعليمات رهبر انقلابى رسالت است ، تجويز مىكند تا كوشش آنان را براى پيروزى انقلاب مصروف دارد و آنان را در اين جهاد ، ثابت‌قدم نگه‌دارد .\r\nپس درواقع گفتارهاى كوتاه و اندكى كه از رهبران رسالت‌ها ، درباره زهد و قناعت صادر شده ، براى درمان استثنايى يك حالت موقت و مربوط به اشخاص خاص در زمان‌ها و مكان‌هاى خاصى بوده است . اين روشى موقت براى اصلاح است و دعوت هميشگى به طلب فقر و اعراض از دنيا نيست ، چنان كه براى تحسين نيازمندى در يك‌طرف و افزودن زياده‌طلبى در طرف ديگر ، نيست .\r\nرهبران رسالت‌ها ، اين سختگيرى و دورى از لذات را نخواسته‌اند كه راه و رسم زندگى همه مردم باشد و همچنين اكتفا به ابتدايىترين و ساده‌ترين وسايل زندگى را نخواسته‌اند كه سنت و سرمشق براى همه قرار دهند ، زيرا اگر موضوع چنين بود - كه اين‌طور نيست - ديگر براى انقلاب آنها هدف و غايتى نبود و هرگز هم دارندگان مقامات و افتخارات موروثى ، صاحبان اموال احتكار شده ، و اداره‌كنندگان حكومت‌هاى جائر و فاسد ، بر ضد آنان به‌پا نمىخاستند .\r\nاصولًا نه معقول است و نه مىتوان پذيرفت كه بودا ، يا مسيح ، يا محمد ، بر ضد اجتماعى كه در آن غارتگر و غارت‌شده ، آكل و مأكول ،\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nستمگر و ستم‌ديده ، و گرسنه و سير وجود دارند ، قيام كرده و بنيان آن را ويران سازد و پايه‌هاى آن را درهم بكوبد و زندگى خود و يارانش را در كفه پيروزى يا مرگ نهد ، آن‌گاه خود و مردم را به داشتن همان اختلافات و برترىهاى طبقاتى پيشين ، دعوت كند و ثروت بىحساب ثروتمندان و فقر و تنگدستى بىحد بينوايان و وضع غلط قبلى را ، كه گروهى در بدبختى و عده‌اى در عيش و نوش مطلق بودند ، تحسين وتأييد نمايد !\r\nما از تعليمات رهبران رسالت‌ها و از زندگى آنان ، چيزهايى داريم كه منافقان و رياكاران را رسوا مىسازد . منافقانى كه با عبارات و حرف‌هايى كه از خود ساخته‌اند ، مردم را به زهد و سختگيرى و فقر مىخوانند و آن را ناجوانمردانه به اين مردان انقلابى نسبت مىدهند .\r\nما از زندگى و تعليمات آنان چيزهايى داريم كه عقيده ما را درباره اينكه آنان خود زهد ورزيدند ولى به زهد دعوت نكردند ، كاملًا تأييد مىكند و نشان مىدهد كه آنان بر خود سخت گرفتند ولى براى همه مردم ، زندگى خوش و راحتى را خواستند كه نه فقير باشد و نه بيچارهء درمانده ، نه غارتگر باشد و نه غارت شده ! و البته همه اينها به‌خاطر ايجاد يك زندگى اجتماعى عادلانه و يك حيات اخلاقى و معنوى شرافتمندانه بود .\r\n* * * اين روح پاك بوداست كه در كتاب بشارت خود ، به لزوم و ضرورت كار به‌خاطر سعادت و آسايش مردم ، نه به‌خاطر فقيرساختن و افكندن آنها در دوزخ تنگدستى كه بعضىها آن را براى فرزندان زمين ! نيكو جلوه مىدهند ، فرياد مىزند . او سپس خو درا به همان\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاندازه‌اى كه در بدبختى روحى و معنوى طبقات مردم مسئول مىداند ، در فلاكتهاى ماديشان نيز مسئول مىشمارد و از گفته‌هاى اوست : « به ديگران كمك و يارى كنيد و دل‌هاى خود را جايگاه محبت آنان قرار دهيد . »\r\nو اين گفتار كنفوسيوس است كه گويى فقر را لعن و نفرين مىكند . او مىگويد : « بسيار دشوار است كه انسان فقير باشد و سرزنش نشنود ، و ثروتمند باشد و خودخواه نباشد » !\r\nاين مرد بزرگ ، قسمت مهمى از تعليمات خود را به تشويق مردم به كار و كوشش و اهميت‌دادن به جنبه مادى زندگيشان ، اختصاص داده است ، بدون آنكه بدبختى و محروميت مادى را درنظر آنانى كه مىخواهند از نظر معنوى غنى باشند ، نيكو جلوه دهد . از سخنان جاودانه و تاريخى او ، اين كلمات جالب است كه زندگى در روى زمين را - با همه خواست‌هاى آن كه ضامن بقاى سعادت‌بار زندگى است و به يك اندازه شامل جنبه‌هاى مادى و معنوى آن است - در نماز مجسم مىداند : « زندگى من ، نماز من است » .\r\nو اين سقراط است كه در ميان شرائط حكومت و زمامدارى ، شرطى را برتر و لازم‌تر از اين نمىداند كه حاكم بايد پايبند منافع و مصالح همگان باشد و هرگز راهى براى غارت مردم پيدا نكند .\r\nاگر از وسائل زندگى ، براى مردم آنچه مىخواست كه خود به آن قناعت كرده بود ، براى او گوارا بود كه بر مردم نيز سختگيرى و زهد و بىرغبتى را بپسندد ، چنان‌كه براى خود برگزيده بود .\r\nسقراط در اصلاح قوانين و تصحيح سياست مىكوشد و تجاوز و تجاوزكاران را ، به‌خاطر يك هدف اساسى مورد حمله قرار مىدهد و\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nآن هدف : رفع نيازمندى از ملت است . او سپس برابرى در حقوق و وظايف را روح حكومت مىشمارد ، چنان كه نگهدارى آن را وظيفه حاكم مىداند . او جنگى همه‌جانبه ، بر ضد عواملى برپا مىدارد كه در ميان فرزندان يك سرزمين ، ايجاد تمايز در ثروت مىنمايند و بر افرادى كه ثروت را بدون درنظرداشتن منافع عموم ، جمع مىكنند ، سخت مىتازد . و آن‌كس كه از گفتگوها و مباحثات مشهور وى آگاه باشد ، در يكى از آنها ، اصرار حكيمانه او را مىبيند كه چگونه آسايش و رفاه مادى توده را محورى مىداند كه كار و عمل هيئت حاكمه و كسانى كه در فكر حكومت هستند ، بايد در چهارچوب آن دور بزند .\r\nبه همين جهت براى كانديداهاى حكومت آتن ، سؤالاتى را مطرح مىسازد كه بيشتر در خصوص توزيع عادلانهء ثروت در ميان مردم است و اصولًا شناسايى منابع ثروت است .\r\nو اين مسيح ، انقلابى بزرگ است كه مىگويد : « انسان فقط به نان زندگى نمىكند » . در اين گفتار ، دليل روشنى است كه مسيح مقام نان را بزرگ مىشمرد و اشاره‌اى است به اينكه رفع نيازمندى و فراهم‌ساختن مادهء بقاء ، اساس و پايه است ! البته آنچه مسيح با اين گفتار مىخواهد ، به‌طور كلى مخالف آن‌چيزى است كه پدران روحانى و سوداگران عبادات ، آن را مطرح ساخته‌اند . . . پدران روحانى و سوداگرانى كه خواسته‌اند نان را از مردم بگيرند تا به‌حد كافى براى خود و خويشان و نزديكان خود ، و كسانى كه نسبت به آنها التفات ! دارند ، آن هم به‌خاطر مجد و عظمت پدر آسمانى ! ! ! ، گرد آورند و فراهم سازند . « 1 »\r\n\r\n\r\n","description":"","footnote":"\r\n( 1 ) قرآن مجيد نيز پدران روحانى ! يهود و نصارى را مال مردم‌خور ، معرفى مىكند : يا ايّهاالذين آمنوا انّ كثيراً مِن الاحبار والرهبان ليأكلون اموال‌الناس بالباطل و يصدّون عن سبيل‌اللَّه والّذين يكنزون الذّهب والفضّة ولا ينفقونها فى سبيل‌اللَّه فبشرّهم به عذاب اليم ( سوره توبه ، آيه 34 ) اى كسانى كه ايمان داريد ! بسيارى از احبار و راهبان مال‌هاى مردم را به‌ناحق مىخورند و از راه خدا بازمىدارند و كسانى كه طلا و نقره را گنج مىكنند و آن را در راه خدا خرج نمىكنند ، به عذابى اليم و دردناك نويدشان بده !\r\nتاريخ نيز شواهد بسيارى در اين زمينه دارد كه از آن‌جمله « گناه‌فروشى » ! و بخشش گناه از طرف كشيشان بود . و داستان آن از اين قرار بود كه پاپ لئون دهم چون براى تمام‌كردن بناى كليساى « سن‌پير » پول كافى نداشت ، برآن شد كه به‌وسيله عفو گناهان وجهى به‌دست آورد ! . . . مردم ساده‌لوح نيز پول مىدادند و گناه خود را مىفروختند ! تا آنكه دامنه كار وسعت يافت و با دادن پول به پدران روحانى ، ممكن بود كه حتى روح امواتى كه در برزخ به غضب خدايى گرفتار بودند ، شاد و خشنود گردانند ! . . .\r\nاين بدعت ناروا ، بعدها شكل سنت مقدسى ! را به‌خود گرفت به‌طورى كه در سال 1517 م كه « لوتر » با فروش گناهان و بعد با رسم و اساس گناه‌بخشى مخالفت ورزيد ، از طرف پاپ تكفير شد . . . ( تفصيل اين داستان را در ترجمهء فارسى تاريخ عمومى آلبرماله ، ج 1 ، ص 125 بخوانيد ) م\r\n","page_name":" 257 ","page_number":257},
  {"content":"\r\n\r\nتفسيرى كه پدران روحانى از اين سخن مىكنند ، تفسير غلطى است و مردم را از انديشه كار به‌خاطر نان ، دور مىكند ، يا آنان را فريب مىدهد كه كار كنند ولى از ثمره دسترنج خود بهره نبرند ، چون دنيا « فانى » و زودگذر است و نعمت و خوشى واقعى ، جز در آخرت پيدا نمىشود ! مسيح - چنان‌كه روشن است - مىخواهد نان را اساس بقاى زندگى قرار دهد و سپس نظر شما را به اين نكته جلب مىكند كه فقط نان ، پايه و مايه زندگى نيست ، بلكه شما بايد پس از به‌دست‌آوردن نان ، به تهذيب روح و پاك‌كردن درون نيز مشغول شويد .\r\nچگونه ممكن است كه اراده مسيح متوجه به فراوانى و افزايش\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمزاياى زندگى و نيكىهاى زمينى براى همه مردم نباشد ، در صورتىكه او در نمازى كه به انجام‌دادن آن دعوت كرده ، چيزى بزرگ‌تر از طلب‌كردن نان نمىيابد و مىگويد : « اى پدر ما كه در آسمانها هستى . . . نان را به اندازه كفاف ما عنايت فرما ! » « 1 »\r\nرسالت مسيح - در قسمت اعظم آن - چيزى جز انقلاب قاطع و كوبنده بر ضد غاصبان غارتگر و رياكار ، كاهنان و طبقه حاكمه و سوداگران ، نبود . . . فخرفروشانى كه از كوشش فقيران زندگى مىكنند و خون آنان را مىمكند ، همان‌گونه كه كرم‌ها از شيره درختان بارور ، زندگى مىكنند !\r\nاين انقلابى بزرگ با اين گفتار صريح در درجه اول فراوانى نان و آب و پوشاك را براى همهء مردم مىخواهد ! گفتار صريحى كه در سخت‌ترين و وحشتناك‌ترين دوران‌هاى استعمار سرزمين ما از طرف روميان ، در يك اجتماع بزرگ از همه طبقات ، بيان شد ، كه در آن اشراف ، منافقان ، كاهنان ، پدران روحانى و نوكران پرخور و مفتخور قيصرها را رسوا مىسازد : « آنان بارهاى سنگين و طاقت‌فرسا را بر دوش مردم مىنهند در حالىكه خود حتى انگشتانشان را رنجه نمىكنند ؛ آنها همهء كارهايى را كه مىكنند براى جلب توجه مردم است ، عمامه‌هاى خود را نمايش مىدهند و دامن لباس‌هاى خود را بلند مىسازند و در مهمانىها متكاى نخستين را مىخواهند و در مجامع و محافل ، صدر مجلس و در كوچه و بازار سلام و احترام را\r\n\r\n\r\n","description":"","footnote":"\r\n( 1 ) ما سخنان پيامبر اسلام را در اين زمينه ، در پاورقى اول اين فصل نقل كرديم . مراجعه شود . م\r\n","page_name":" 259 ","page_number":259},
  {"content":"\r\n\r\nدوست دارند ، آنها ميل دارند كه مردم آنان را : آقاى من ، سرور من ، بخوانند » !\r\nمسيح نماز و نيايش اين گروه منافقان رياكار را نمىپذيرد ، زيرا آنان حاصل كوشش مردم را مىخورند و مردم را از نانى كه حق آنان است بازمىدارند . مسيح مىگويد : « اى كاتبان و فريسيان رياكار ، واى بر شما كه خانه‌هاى بيوه‌زنان را مىچاپيد و براى عوام‌فريبى نماز خود را طولانى مىكنيد » !\r\nالبته « خانه‌هاى بيوه‌زنان » درنظر مسيح جز خانه‌هايى كه گروهى گرسنه و تنگدست و نيازمند در آنها جمع شده‌اند ، چيز ديگرى نيست . فقر و تهيدستى از نظر انقلابى بزرگ چون لعنت است . مسيح با تنى رنجور و نگاهى نافذ و كوبنده كه چون صاعقه در چهرهء پريده رنگش مىدرخشيد ، به غاصبان مىنگريست و با آتش گفتارش آنان را خاكستر مىكرد . او بر امپراطورى روم و سربازان و قوانين و استعمار شديد آن غالب آمد ، چنان‌كه بر كاهنان اورشليم و اشراف و بزرگان و همه رسوم و عادات آنان پيروز گرديد تا جا را براى مردمى باز كند كه نان گرسنه را نمىخورند و آب تشنه‌كام را نمىآشامند و از ثمره كار و كوشش مردم به تن‌پرورى نمىپردازند كه چاق و فربه شوند ! و از روم براى استعمار سرزمين‌هايى كه متعلق به آنان نيست ! ، نمىآيند .\r\nاين انقلابى بزرگ كه براى تجليل و تمجيد زندگى انسان ، خود را « فرزند انسان » مىخواند ، و كسى كه سوداگران عبادت ! - پدران روحانى - به‌خاطر منافع شخصى خود كه با فقيرساختن توده مردم بستگى داشت ، گفته‌ها و تصميم‌هاى وى را وارونه ساخته و تكذيب كردند ، همان كسى است كه هنگامى كه به‌دقت در ريش‌هاى بلند\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nآنان - كه در پيرامون آنها دم شيطان مىجنبيد ! - نگريست و به‌شدت در صورت آنها كه حاكى از پول‌دوستى و گواه بر وقاحت و بىشرمى درونى آنها بود ، نظر افكند ، بر استثمارچيان و تن‌پروران و دشمنان توده كه براى ربودن لقمه نان گرسنه و كوشش كارگر ، توطئه مىچيدند و خانه‌هاى بيوه‌زنان را مىخوردند و بر كارگران و كشاورزان ستم مىورزيدند ، اين لعنت جاودان و نفرين كوبنده را فرستاد و تمجيد و تقديسى را كه در درون خود به آن عادت داشتند ، تقبيح كرد و آنان را همانند طوفانى سخت ، تكان داد و به لرزه درآورد ، آنجا كه گفت : « اى افعىزادگان ! »\r\nاين انقلابى بزرگ كه خود را « فرزند انسان » ناميد تا از زندگى انسان تجليل و تمجيد كند ، هر كارى را كه در خدمت به انسان نباشد تقبيح مىكند ولو اينكه آن كار در نزد مردم ، به‌مثابه يك امر مقدس و يك موضوع مورد پرستش ، تلقى شده باشد . در آن‌هنگام كه گروهى از يهوديان به رياست بزرگ كاهنان خود ، به نزد وى آمدند كه او را در شئون عباداتشان بيازمايند ، تا چيزى در جهت ردّ او بيابند و آن‌گاه او را گناهكار قلمداد كنند و نفاق و دورويى خود را از چنگ راستى و صدق او و حقارت و پستى خود را از عظمت وى برهانند و نجات بخشند - و همچنان به راه خود ادامه دهند ! - و آنگاه كه با وى درباره مسئله « روز شنبه » به بحث و مذاكره پرداختند ، به همه آنان با نگاه تندى كه توطئه را به‌شدت تمام درهم مىپيچيد ، نظر افكند و رئيس بزرگوار آنان را چنين مورد خطاب قرار داد : « اى رياكار ! »\r\nدر آن‌هنگام گويا رئيس بزرگوار عقل خود را از دست داد ! . . . و در آن جامه ابريشمى زربفت كه بدن مقدس ! پدر روحانى را پوشانيده\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبود ، تكانى خورد . . . مسيح انقلابى ، از نو به جناب رئيس كاهنان نگريست تا بار ديگر او را از جامه نفاق بيرون آورد : « اى رياكار ! شنبه به‌خاطر انسان قرار داده شده ، نه انسان به‌خاطر شنبه ! »\r\nو همين‌طور - از نظر مسيح - خود عبادات و همه شعائر و راه‌ها براى خدمت به انسان به‌وجود آمده و نخستين چيزى كه مىتوان به‌وسيله آن به انسان خدمت نمود ، آماده‌ساختن راه در برابر او ، براى به‌دست‌آوردن نان است .\r\nهمين مسيحى كه لقب بزرگ « فرزند انسان » را براى خود انتخاب كرد ، كار و كوشش براى نان را مورد ستايش قرار مىدهد و فراهم‌كردن وسيلهء زندگى براى همه مردم را اساس هر دين و مظهر هر عبادتى مىداند . مسيح وقتى مىخواست ايمان حقيقى را در دل مردم آزمايش كند ، كه از نظر وى در درجه اول ايمان به انسان بود ، چنين گفت : « گرسنه شدم ، مرا غذا داديد ، تشنه شدم سيرابم كرديد ، غريب بودم ، پناهم داديد . . . » آرى او اينها را گفت ، ولى نگفت : من نماز مىخواندم و شما با من نماز خوانديد !\r\nانقلاب مسيح در اين زمينه ، بيشتر و وسيع‌تر از مجال اين گفتار است ، در گفته‌هاى او توطئه‌گران براى ربودن نان گرسنگان را رنج مىدهند و بر بدن آنها چون تازيانه فرود مىآيند ! انجيل‌هاى چهارگانه پر از اين گونه سخنان است . « 1 » و همچنين است سخنان وى كه با آنها\r\n\r\n\r\n","description":"","footnote":"\r\n( 1 ) مؤلف محترم در اين بخش عيسىمسيح ( ع ) را يك فرد انقلابى كه بر ضد رباخواران و استثمارگران يهودى ! و به‌خاطر تهذيب نفس قيام كرده بود ، معرفى مىكند و حق نيز چنين است . . . ولى « انجيل‌هاى چهارگانه » كه محصول مغزهاى « پدران روحانى » است ، مالامال از خرافات و دستورهايى است كه هرگز با خواست مسيح و با خواست ملت‌هاى محروم و مردم زجرديده موافقت ندارند !\r\nبراى نمونه و به‌عنوان اشاره بايد گفت كه همين اناجيل اربعه دستور مىدهند كه : « اگر به گونه راست تو سيلى زدند ، تو گونه چپ را نيز بياور ! » و تعليم مىدهند كه : « در سياست دخالت نكنيد و كار قيصر را به قيصر و كار خدا را به خدا واگذاريد ! » و صريحاً اعلام مىكنند كه : « اگر قباى تو را گرفتند تو رداى خود را نيز ببخش ! و اگر يك ميل تو را با خود بردند ، تو ميل ديگر را نيز با آنان برو ! . . . »\r\nاين تعليمات و ده‌ها نوع ديگر از اين قماش ، نشان مىدهد كه مسيحيت فعلى ماهيت انقلابى ندارد و تعليمات مسيح نيز در سايه تحريف پدران روحانى مقدس ! مسخ شده و شكل معكوسى به‌خود گرفته‌اند . بدين‌ترتيب ، با صرف‌نظر از تعاليم اصلى عيسى مسيح كه در همان دوران‌هاى نخستين دگرگونه شد و از بين رفت ، اناجيل فعلى مسيحيان هيچ‌گونه ارزش زنده اجتماعى ندارند و بنا به اعتراف خود مسيحيت ، فاقد قوانين لازم اقتصادى و سياسى مىباشند . . . و در هر صورت ما در اين زمينه با مؤلف ارجمند هرگز هم‌عقيده نيستيم . م\r\n","page_name":" 262 ","page_number":262},
  {"content":"\r\n\r\nبينوايان و بيچارگان را بر ضد غارتگران و غاصبان حقوقشان و كسانى كه سرزمين آنان را مستعمره ساخته‌اند ، برمىانگيزد و به مقاومت دعوت مىكند .\r\nاز اينها گذشته ، آيا اتهام بزرگى كه كاهنان يهود آن را براى محاكمه مسيح و قتل وى ، براى رومىها آوردند ، مگر همين بذر انقلاب كوبنده‌اى نبود كه مسيح آن را در دل‌هاى رنج‌ديدگان ، بيچارگان ، بردگان و همه كسانى كه در شرف غرق‌شدن در درياى بيكران و وحشتناك گرسنگى ، تشنگى ، بىپوشاكى ، آوارگى و عبوديت بودند ، پاشيد ؟ !\r\nآيا اتهام بزرگ او اين نبود : « او توده را تحريك كرده و نمىگذارد كه ماليات پادشاه - جزيه قيصر - پرداخت شود » ؟ !\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو چرا مسيح مردم را از پرداخت ماليات به قيصر ، بازمىداشت ؟ آيا به‌خاطر زيادكردن نانى نبود كه قيصر و امراى وى و طبقه‌اى كه بر مردم برترى يافته بودند ، از گلوى گرسنگان وخانه مستمندان و دست يتيمان خارج ساخته و غارت مىكردند ؟\r\nو افزون براين ، مگر كاهنان اورشليم در نزد نماينده قيصر به لزوم حفظ او ادامه روش قيصر بزرگ - و قيصرهاى كوچك و دنباله‌رو ! - در غارت مردم و احتكار ثروت‌هاى مادى آنان ، سخن‌پراكنى نكردند ؟ آن‌گاه كه به وى ابلاغ كردند : « اگر او را به دار نزنى ، هرگز دوستدار قيصر نخواهى بود ! »\r\nآيا مسيح در ميان انبوه مردمى كه در بين آنها حاكم و محكوم ، غارتگر و غارت‌شده ، وجود داشتند ، به‌پا نخاست كه همه آنها را ، با اين سخنان جاودان مورد خطاب قرار دهد : « نبايد چراغى روشن شود و در زير كفه ترازو قرار گيرد ، بلكه بايد بر مناره نهاده شود تا بر همه اهل خانه نور برساند » ! و مراد از « خانه » همه جهان است . و « اهل خانه » همه مردم و افراد بشر هستند . و چراغى كه در اينجا روشنىبخش است ولى نور آن به‌جاى ديگر نمىرسد ، بايد از بين برده شود و به‌جاى آن چراغى روشن گردد كه حرارت و نور را به همه گوشه‌ها مىرساند ! و از اينجا ، آيا آنهايى كه اين اراده و تصميم حكيمانه و انقلابى را كه براى همه طبقات مردم ، به‌طور كلى ، حق كافى در زندگى سعادتمندانه را مىخواهد ، تحريف و تكذيب مىكنند و كسانى كه زهد وگوشه‌نشينى و فقر و قناعت‌بىپايان را نيكو جلوه مىدهند تا مزايا و نيكىهاى زمين را براى ذات مبارك خودشان گرد آورند و در سايه نعمت‌هاى زمين ، در باغ‌هاى سرسبز و خرم سكونت كنند ، آيا\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nاينها آن‌طور كه خود مسيح نام‌گذارى كرد : رياكاران ، منافقان و افعىزادگان نيستند ؟ !\r\n* * * و اين محمد ، برادر مسيح ، است كه برضد اجتماعى قيام نموده كه مملو از آكل و مأكول ، غارتگر و غارت‌گشته ، سركوب‌شده و برترىطلب و مالامال از كسانى است كه در راه حفظ اختلافات طبقاتى بين مردم ، به‌مثابه يك قانون و يك اصل ثابت ، و نابودى طبقات فقير از فرط فقر و تهيدستى مىكوشند و قرآن از زبان او با مردم چنين سخن مىگويد : « فامشوا فى مناكبها و كلوا من رزقه » - در اطراف زمين برويد و از روزى آن بخوريد به بهره‌مندشدن از وسيله بقاء كه خوردن از روزىهاى زمين است ، امر مىكند و آن را ويژه گروهى خاص از مردم نمىكند . و در جاى ديگر مىفرمايد : « فلينظر الانسان الى طعامه أنا صببنا الماء صبا ، ثم شققنا الارض شقاً فانبتنا فيها حباً ، و عنباً و قضباً و زيتوناً و نخلًا و حدائق غلباً و فاكهة و أباً . » - انسان بايد به طعام خود بنگرد ، ما آب را فرستاديم و سپس زمين را شكافتيم و در آن دانه و انگور و سبزيها و زيتون و خرما و باغ‌هاى پردرخت و ميوه و گياه رويانده و پرورش داديم .\r\nاما محمد مىگويد : « مردم در سه چيز شريكند : آب و گياه و آتش » . او كسى را كه كار مىكند ، پاداش مىدهد و تأييد مىكند و به تهيه آنچه خوشبختى زندگى او را حفظ نمايد ، امر مىكند و ترغيب و تشويق مىنمايد كه در روى زمين نيازمند و فقير و دردمند نباشد . و هنگامى كه « فيئى » را پيش او مىآورند ، بين ياران و اصحابش تقسيم و توزيع\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمىكند و به دخترش فاطمه اميدوارى مىدهد و مىگويد : « بايد نخست مردم استفاده كنند » « 1 »\r\nمن در اينجا درباره روش محمد نسبت به نيازمندى و ثروتمندى ، سخن را به درازا نمىكشم . براى اينكه در فصل آينده ، بيان روشنى از چگونگى دعوت انسان در اسلام خواهد آمد كه در آن ، به كار مفيدى كه سود آن عايد انجام‌دهنده آن مىگردد ، به‌طورىكه او ديگر نيازمند و گرسنه نمىشود و فقير و بيچاره نمىگردد نويد داده مىشود . . . تا آنجا كه كار سودمند در اسلام محمد ، بر هر روزه و نمازى برترى مىيابد ، همان‌طور كه در مسيحيت مسيح ، چنين است ! محمدى كه فقر را نمىپسندد و نمىپذيرد و نيازمندى و تنگدستى را نيكو جلوه نمىدهد و مىگويد : « فقر ، خود نزديك به كفر است » . و ما به‌زودى در فصل آينده ، عظمت محمد را ، در آگاهى بر بسيارى از رموز و اسرار بنيادهاى اجتماعى ، بيان مىكنيم و همچنين بزرگى وى را در دعوت به ايجاد يك زندگى زيبا و عالى كه پايه و اساس آن كار سودمند و پاداش به نيكىها باشد ، نشان خواهيم داد . . .\r\nو اين ابوذر غفارى ، است كه با آن زهد و قناعت و سختگيرى بر خويشتن - كه ما را حق اعتراض بر كيفيت زندگى انتخابى وى نيست - نبرد همه‌جانبه سختى را بر ضد فقر برپا مىكند و سرانجام هم در راه دفاع از حقوق مردم و زندگى بهتر ، شهيد مىشود . از سخنان درخشان او در جنگى كه عليه فقر و « فلسفه » فقيرساختن ، برپا داشته بود ، اين است : « چون فقر و تهىدستى به سرزمينى روى آورد ،\r\n\r\n\r\n","description":"","footnote":"\r\n( 1 ) از كتاب محمد والمسيح ، تأليف خالد محمد خالد ، چاپ مصر ، قاهره ، ص 88\r\n","page_name":" 266 ","page_number":266},
  {"content":"\r\n\r\nكفر به او مىگويد : مرا همراه خود ببر » ! البته مراد كفر ورزيدن بر هرگونه كمال و ارزش انسانى و همه‌گونه فضيلت و عبادت است ! و باز از گفته‌هاى اوست : « من از كسى كه در خانه خود قوتى ندارد ، در شگفتم كه چگونه با شمشير آخته به جنگ مردم نمىرود » !\r\n* * * در ميان زاهدان و قناعت‌پيشگانى كه به نصيحت مردم پرداخته و ارشاد آنان را به‌عهده داشتند ، گروه بسيارى هستند كه مردم را از اينكه زهد بورزند و قناعت كنند و در نيازمندى به‌سر برند و مزاياى زندگى و نيكىهاى زمين را براى غارتگران بگذارند ، منع نموده‌اند .\r\nما اين گروه را حتى در اسفار عبرانىها مىيابيم كه خداى آنها ، در بسيارى اوقات سختگير و خشمناك بوده و شباهت اندكى به خداى مسيح و محمد دارد كه به‌عقيده اين دو : « خدا محبت است » و « بخشنده و مهربان است » !\r\nبا اينكه خداى عبرانيان بيشتر سختگير است ! ، شما پيامبران « عهد عتيق » را مىبينيد كه شمشير انتقام را بر ضد كسانى كه نان فقير را مىربايند و عليه خود فقير و تنگدستى كه زهد و قناعت مىورزد و خود را تسليم كسانى مىكند كه خودشان را بزرگ و سرور ساخته‌اند ! برافراشته‌اند !\r\nاين « يشوع‌بن سيراخ » « 1 » است كه فرياد مىزند :\r\n\r\n\r\n","description":"","footnote":"\r\n( 1 ) متأسفانه « يشوع بن سيراخ » را پدران روحانى ! به رسميت نمىشناسند و كتاب او را از جمله « اسفار ابوكريفا » مىنامند . ابوكريفا - پوشيده - اسم مخصوص كتب زائدى است كه به عهد عتيق و جديد افزوده‌اند و ابوكريفاى عهدعتيق ، چهارده‌كتاب است كه يكى از آنها حكمت يشوع‌بن سيراخ است ! اين كتاب‌ها را مورخان مسيحى جزو كتاب‌هاى آسمانى نمىدانند و داراى مطالب نبوتى نمىشناسند .\r\nنسخه عبرانى اين كتاب مفقود است ولى « چرم » گويد كه نسخه‌اى را كه در بين سال‌هاى 190 - 170 قبل از مسيح نوشته شده بود ، ديده است و مىگويند پسر وى كه مؤلف كتاب مسطور است ، آن را از عبرانى به يونانى ترجمه نموده است !\r\nبراى مزيد اطلاع در اين زمينه به كتاب قاموس كتاب مقدس ترجمه و تأليف هاكس آمريكايى ، چاپ بيروت ( 1928 م ) ، ص 8 - ذيل ماده ابوكريفا - و ص 951 - يشوع بن سيراخ - مراجعه شود . مجموعه‌اى نيز از اين‌گونه اناجيل ، چندسال پيش ، به زبان انگليسى در آمريكا منتشر گرديد . م\r\n","page_name":" 267 ","page_number":267},
  {"content":"\r\n\r\n« ستم‌كش را از دست ستمگر نجات بده و در قضاوت كوچك و بىمقدار مباش . چشم خود را از نيازمند برمگردان و كارى نكن كه لعنت انسان را به‌سوى تو جلب كند . » ؛ « نقره خود را در راه برادر و دوستت به‌كار ببر و آن را در زير سنگ نگذار كه بپوسد . ملك و سلطنت ، به‌خاطر ستمگرىها و زورگويىها و ثروت‌ها ، از امتى به امت ديگر منتقل مىگردد » ؛ « بيچاره را در رفع نيازش يارى كن . پدر يتيمان باش » .\r\nاگر يشوع‌بن سيراخ با اين دعوت خود ، وجدان و باطن افراد را مورد توجه قرار داده و آن را به شكل قانون دولت درنياورده ، به حكم جبر زمان است كه او را در اين مرز و حد نگه‌داشته است . و ما در اينجا درصدد بيان اين نكته هستيم كه حتى زاهدان قناعت‌پيشه ، آن‌وسائل زندگى ابتدايى و ساده‌اى را كه براى خود برگزيده بودند ، براى ديگران پيشنهاد نمىكردند و آنان را آگاه ساختند كه فقر ، ظلم است و فقير بايد قانع نباشد ، مگر آنكه به حق مشروع خود در زندگى سعادتمندانه ، برسد . دوباره به آنچه يشوع‌بن سيراخ ، زاهد\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nقناعت‌پيشه و سختگير بر خويشتن مىگويد ، گوش كنيد : « اساس زندگى ، آب و نان و لباس و خانه‌اى است كه عيب‌ها را مىپوشاند » .\r\nباز به گفتار او كه در شناسايى حال فقير و غنى مىگويد ، گوش فرادهيد . در اين گفتار ، چون فقير مظلوم شده و ستم ديده است ، فقر مورد تقبيح قرار مىگيرد ، و در آن نوعى تحريك غيرعلنى به‌چشم مىخورد : « ثروتمند ظلم مىكند و عربده مىكشد ! و فقير ستم مىبيند و ناله مىكند ! »\r\nاگر شما انسانى قانع و زاهد باشى ! و بخواهى كه همچنان فقير بمانى و ثمره كوشش تو را استثمارگران غارت كنند ، ابن‌سيراخ چهره‌اى از تو در برابر استثمارگران ترسيم مىكند كه ديدن آن تو را تحريك مىكند : « تو اگر سودمند باشى ، تو را استثمار مىكند و اگر بىثمر باشى به خوارى مىكشاند ! و اگر مالى داشته باشى ، با تو معاشرت مىكند و مال و دارايى تو را مىخورد و از بين مىبرد ، در حالى كه خود زحمت و رنجى نبرده است » !\r\nآنچه را كه ما در « سِفر » ابن‌سيراخ مىيابيم كه بينوايان را به گرفتن حقوق خود در رزق و روزى مىخواند و بر استثمارگران طبقات توده ، خشم مىورزد ، در « سِفر » ايوب نيز كه براى خود زهد و قناعت را برگزيده بود ، مىيابيم . ايوب از منافقان سخن مىگويد و در سردمدار آنان را محتكران ثروت‌ها و غصب‌كنندگان حقوق توده‌ها مىداند و درباره يكى از آنان سخنى مىگويد كه به‌شدت براى اهل تجاوز و احتكار ، تكان‌دهنده است :\r\n« اموالى را مىبلعد ولى آنها را استفراغ كرده و پس خواهد آورد . خداوند آنها را از درون او بيرون مىكشد ، چون او بر بيچارگان ستم\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكرده و خانه‌ها را غارت نموده و آباد نساخته است . همه اموال جمع‌شده از راه ستم را كه در گنجهايش نهاده ، آتش ، بدون آنكه بر آن بدمند ، خواهد سوخت و آنچه كه در گوشه‌هاى آن باقى بماند ، از بين خواهد رفت . آسمانها گناه او را كشف كرده و زمين بر او سخت خواهد گرفت .\r\nايوب محتكران را كه بدون رنج و زحمت ، از منافع و كوشش بينوايان زندگى مىكنند و همچنين كشاورزانى را كه كار نموده و درو مىكنند و گرسنه و تشنه ، بدون جامه و پناهگاه به‌سر مىبرند ، با اين سخن جالب و درخشان چنين توصيف مىكند :\r\n« كسانى كه بر حدود ديگران تجاوز مىكنند و گله گاو و گوسفند را مىبرند و چهارپاى يتيم را به‌كار مىكشند و گاو بيوه‌زنان را به گرو مىگيرند ؛ بيچارگان را از خود مىرانند و همه بينوايان را محروم مىكنند ؛ مزرعه‌اى را كه مال آنها نيست ، درو مىنمايند و غاصبانه انگور را مىچينند ؛ پابرهنگان عريان را بىلباس مىگذارند كه در سرما پوشاكى ندارند ، از باران كوه‌ها خيس مىشوند و پناهگاهى نمىيابند و در شكاف صخره‌ها و سنگ‌ها مخفى مىشوند . يتيمان را از پستان مادر دور مىسازند ، دارايى بينوايان را به گرو برمىدارند و آنان را عريان و گرسنه مىگذارند و درحالىكه در ميان خطوط داس ، درمزرعه ذوب مىشوند و در كارگاه‌هاى نوشيدنىها ، پا به زمين مىكوبند و كار مىكنند در حالى كه خودشان تشنه‌اند » !\r\nدر ميان پيامبران عهد عتيق ، شاعر بزرگى به‌نام اشعياء وجود دارد كه در زهد و بىرغبتى به‌دنيا به آنجا رسيد كه پابرهنه و عريان راه مىرفت و سال‌ها مورد شگفت و اعجاب بود . اشعياء در برابر\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nتجاوزكاران و منافقان و محتكران چنان محكم مىايستد كه هيچ ستمگرى ياراى مقابله با او نيست . او پوست اهل ستم وتجاوز را ، با زبان شعر بىنظير و انديشه‌اى نيرومند ، مىشكافد .\r\nاو مردم را دعوت مىكند كه نسبت به همديگر عادلانه رفتار كنند و گرنه بار گناه بر آنان سنگينى كرده و چهره‌شان مسخ خواهد شد و زمين زير پاى آنها آلوده گشته و آنان سقوط خواهند كرد كه ديگر نمىتوانند برخيزند و آنگاه ميهن آنان گورستانى مىشود و آباديشان به ويرانه‌اى تبديل مىگردد .\r\nمملكت ستمگر در زبان او ، همان سرزمين منافقانى است كه احتكار مىكنند و غصب مىنمايند و كار كارگر و كوشش فقير را مىخورند و آنگاه براى خداى خود نماز بسيارى مىخوانند ! اشعياء مملكت ستمگر را مورد خطاب قرار داده و مىگويد :\r\n« رؤسا و بزرگان تو ، شركاى دزدانند ، همه رشوه را دوست دارند ، به يتيم عدالت نمىكنند و فرياد بيوه‌زنان به گوش آنان نمىرسد » . آنگاه اينان را مورد خطاب قرار داده و بر آنان مىخروشد : « ستمگرانى را كه هستى بينوايان و درماندگان را حيف و ميل مىكنند ، و بر كسانى كه جور و باطل مىنويسند كه حق ضعيفان و بيچارگان را پايمال كنند و آنان را از حكومت و عدالتخواهى بازدارند و حق درماندگان ملت را سلب كنند تا بيوه‌زنان غنيمت آنها باشند و يتيمان را غارت كنند » .\r\nسپس « اشعياء » به كسانى مىنگرد كه ثروت‌هاى ملت را احتكار كرده و خود توده را استثمار مىكنند و آنگاه مردم را به زهد و قناعت مىخوانند ، و مىبينند كه آنان به روزه و ساير واجبات عبادتى\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nخودشان ، اهميت زيادى مىدهند ، صداى خود را در گوش‌هاى آنان به طنين انداخته و به‌شدت فرياد مىزند :\r\n« شما در ايام روزه‌تان هدف خود را مىيابيد و همه كارگران خود را به ذلت و خوارى مىكشانيد . شما به‌خاطر دشمنى و مشاجره روزه مىگيريد و مىخواهيد نفاق به‌وجود آوريد . روزه نگيريد كه صداى خود را در بالاترها بشنويد ! آيا روزه چنين است كه در آن فقط انسان خود را به‌زحمت مىاندازد ؟ آيا انسان وقتىكه سر خود را مانند « بردى » « 1 » خم كند و خاك و خاكستر را فرش خود نمايد ، اين را روزه مىنامند ؟ آيا ، آن روزه‌اى كه خدا آن را برترى داده و برگزيده است اين نيست كه پيوند يوغ‌ها و زنجيرهاى نفاق گسسته گردد و ستم‌ديدگان و به بندكشيده‌شدگان آزاد شوند و هرگونه قيد و بندى از آنان برداشته شود ؟ »\r\nو همچنين ، روزه كسانى كه كارگران را زير سلطه خود مىبرند تا فقير همچنان فقير بماند و بر ثروت ثروتمند افزوده شود و آنهايى كه زنجيرهاى نفاق را به جاى گسستن ، پيوند مىدهند و كسانى كه بر بيچارگان و ضعيفان سخت مىگيرند و فشار مىآورند و آنها را از برداشتن و درهم‌ريختن يوغ بدبختى و درماندگى و عبوديت از گردنشان بازمىدارند ، روزه اينها از نظر اشعياء بدترين و زشت‌ترين اقسام بىارزشى و نفاق و بىعقلى است .\r\n* * * اشعياء براى بار ديگر به اين منافقان مىنگرد و مىبيند كه آنان نماز را هم مانند روزه ، با رياكارى و عوام‌فريبى و براى تقرب ! به خداوند از\r\n\r\n\r\n","description":"","footnote":"\r\n( 1 ) « بردى » گياهى است مانند نى كه سر خود را در آب خم مىكند\r\n","page_name":" 272 ","page_number":272},
  {"content":"\r\n\r\nراهى كه به رشوه نزديكتر است ، مىخوانند و در برپاكردن اين نماز افراط هم مىكنند ، آنگاه اشعياء از زبان خداوند به آنها خطاب كرده و مىگويد : « وقتى كه شما دست‌هاى خود را به‌سوى آسمان باز مىكنيد ، من چشمان خود را از شما برمىگردانم ، و اگر نماز خود را بيشتر هم بكنيد ، من به شما گوش نمىدهم ، زيرا دست‌هاى شما خونين است به عدل و انصاف پناه ببريد و مظلوم را يارى و كمك كنيد ، نياز مردم را بر طرف نماييد و بر يتيم رحم كنيد و از بيوه‌زنان حمايت و پشتيبانى بنماييد ! »\r\nو چقدر زيبا و جالب است تصويرى كه اشعياء از اين ستمگرانى نشان مىدهد كه ناتوانان بيچاره را غارت مىكنند و كوشش آنان را احتكار مىنمايند و سپس زهد و فقر و بىرغبتى به دنيا را براى آنان نيكو جلوه مىدهند ! . . . در آن‌هنگام كه اشعياء آنها را چنين تعريف مىكند كه در جامعه ، عضو زايد و بىارزشى بيش نيستند و باد و طوفان هم به‌ناچار آنان را از بين خواهد برد ، و مىگويد : « ستمگران مانند كاه دستخوش باد و طوفانند » .\r\n* * * و بدين‌ترتيب زاهدان و قناعت‌پيشه‌گان ، از رهبران رسالت‌ها و كسانى كه پشت سر آنها بودند ، همه در يك حقيقت اساسى مبتنى بر ضرورت اصلاح مردم با رفع نيازمندىهاى مادى آنان - در درجه اول - اتفاق دارند ، تا بدين‌وسيله در راه فضيلت‌هاى روحى و درونى ، فرصت و مجال وسيعى به آنها بدهند . و اما خود آنها كه زهد ورزيدند و قناعت كردند ، براى آن بود كه مادهء اكتفا و سيرى و زندگى را چنان كه گذشت ، در خود رسالتشان يافته بودند .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمثلًا مسيح راه اقدام جسورانه و اعجازآميزى را مىپيمايد ، كه بىشرمى و وقاحت استثمارچيان را با قدم‌هاى خود مىكوبد و عظمت و خودپسندى و كارهاى نيرنگ‌آميزشان را نابود مىكند و پشت كسانى را كه با اهريمن احتكار و غصب معاهده‌اى امضا نموده و با جور و ستم پيمان بسته بودند با تازيانه‌هاى زندگى ، كه به‌خاطر خويشتن خشمناك بود ، مىزند و همانند گردبادى شديد و كشنده و طوفانى پرتگرگ ، بر منافقان مىوزد و سخت مىگيرد و آنان را به‌شدت به زمين مىافكند ، در آن‌هنگام كه ضعيفان را به خوددارى از پرداخت ماليات دعوت مىنمايد ، درواقع دست‌هاى استعمارگران رومى و قيصر ، آنان را كوتاه مىسازد .\r\nاين شهامت مقدس او را در راه مرگ به‌دست منافقان و استعمارگران ، رهبرى مىكند ، تا اينكه دو نفر از درماندگان ، در حالىكه او به‌سوى اورشليم پيش مىرفت به نزد وى آمده و از او خواستند كه در چپ و راست وى حركت كنند و او با مهربانى به آنها نگاه كرد و گفت : « آيا شما مىتوانيد جامى را بنوشيد كه من به‌زودى خواهم نوشيد ؟ » و سپس آن دو نفر را از راه مهر و دوستى از سر راه خود دور كرد .\r\n* * * همان‌طور كه منافقان نفاق ورزيدند و بعضى از سخنان مسيح و قسمتى از فصول زندگانى وى را طورى تفسير نمودند كه « فقر » را براى مردم نيكو جلوه دهد ، تا نيكىها و نعمت‌هاى زمين را براى خودشان نگهدارند كه از آن به‌مثابه غنيمتى حلال ! ، بهره‌مند شوند و مانند جباران و ستم‌پيشه‌گان بر مردم حكومت كنند تا هستى غارت‌شده\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبينوايان در خانه‌هاى اينان جاى بگيرد : « در تاريخ ما هم ، در دوران بنىاميه و پس از آن ، چون سردمداران حكومت‌ها خواستند كه نفوذ و قدرت ، ظلم و طغيان آنان ادامه يابد و پابرجا شود به نوكران خائن خود اشاره كردند كه احاديث و رواياتى را جعل كنند و از آنها براى مردم بندها و زنجيرهايى بسازند كه اينان را در سركوب‌كردن و به بندكشيدن آزادگان و استثمار توده‌ها كمك و يارى كند و آن خائنان هم احاديثى را از زبان انبياء به‌هم بافتند كه بر سربه‌زيرى و سكوت و خضوع و خدمت و تسليم‌شدن ، ترغيب و تشويق مىكنند ! » « 1 » « 2 »\r\nولى كسى كه از سيرت و روش پيامبران آگاهى درستى داشته باشد ، به‌خوبى مىفهمد كه آنان فقر را پست شمرده و محكوم كردند و دوزخ را جاى هر منافقى قرار دادند كه مردم را به آن بخواند . و اگر چنين نبود فرصت‌طلبان و سودجويان زمان آنها ، برضد آنان به‌پا نمىخاستند و يا در پيرامون پيامبران ، درماندگان و بينوايان جمع نمىشدند !\r\n* * * بزرگ‌مردان نخستين عرب شواهد فراوانى از اعمال خود را براى ما به‌يادگار گذاشته‌اند ، اعمال آنها دلالت بر اين دارد كه آنان طبيعت و حقيقت رابطه بين كارهاى فرد و سيستم اجتماعى و همچنين به ماهيت پيوندهاى محكمى كه ارتباط هميشگى بين عمل انسان و ما يحتاج ضرورى مادى وى دارد ، پى برده و آن را عميقاً فهميده‌اند .\r\n\r\n\r\n","description":"","footnote":"\r\n( 1 ) از كتاب اهل‌البيت ، تأليف شيخ محمدجواد مغنيه ، ص 141\r\n( 2 ) به توضيح شماره پنج در آخر كتاب مراجعه شود\r\n","page_name":" 275 ","page_number":275},
  {"content":"\r\n\r\nآنان بدين‌وسيله خواسته‌اند كه به افسانه موهوم جدايى كامل اعمال و كارهاى معنوى و روحى يا كوشش‌هاى ذهنى و فكرى ، از وضعيت مادى ، پايان دهند . و خواسته‌اند به اين افسانه دردناك مشرق زمين پايان بخشند كه از روزگارى كه شرق به‌وجود آمده ، در آن شايع گشته و هميشه هم به دور فكر واحدى مىچرخد كه در بنيان و جوهر خود ، هيچ‌وقت اختلافى نيافتاده است - اگرچه در كيفيت بيان و روش تعبير ، ممكن است تفاوتى به‌وجود آمده باشد - و آن : فكر قناعت پيشگى است و اينكه قناعت گنجى است فناناپذير ! و به‌عبارت ديگر : فكر اكتفاء به آن چيزى است كه اهل كهانت و پدران روحانى ! آن را در برابر « كالاى زوال‌پذير دنيا » ! به‌اصطلاح « روحانيت » مىنامند ! « 1 »\r\nمن مىگويم : نوابغ پيشين عرب اين حقيقت را دريافتند و در درهم‌كوبيدن و برچيدن افسانهء چندش‌آورى كوشيدند كه همچنان تا امروز هم شرق ما را به حماقت و زشتى مىكشاند : افسانهء خنده‌آور دعوت به فقر و اكتفا به گنج قناعتى موهوم !\r\nو به‌راستى كه بعضى از آن بزرگان در پيكار بر ضدفقر ، به مرحله‌اى رسيده‌اند كه موجب شگفتى انسان مىگردد ، درست به آن مقدار كه اين « فلسفه » ى فقيرسازى - كه بعضى از پدران روحانى و قديسان بزرگوار به آن مژده و بشارت مىدهند ! - خشم انسان را برمىانگيزد ! . . .\r\n\r\n\r\n","description":"","footnote":"\r\n( 1 ) نياز به توضيح مفصل نيست كه اعتراض شديد مؤلف متوجه پدران روحانى كشيش مسيحيت است كه خود پيرو آن است و گرنه در اسلام نه كهانت وجود دارد و نه رهبانيت ! و نه روحانيتى كه در بين مسيحيان معمول و مصطلح است ! و اگر هم در گوشه‌اى چنين روحانيتى ديده شود ، هرگز با اسلام واقعى پيوند ندارد . . . م\r\n","page_name":" 276 ","page_number":276},
  {"content":"\r\n\r\nو اگر جامعه و نظام اجتماعى موجب ارتكاب جرم و پيدايش گناهى شده باشد ، چه‌بسا كه آنان در تبرئه مجرم و گناهكار كوشيده‌اند ، چنان كه اگر تحريم چيزى باعث نسبت‌دادن گناه به مسبب غيرحقيقى شده باشد - و بتواند مسبب اصلى را زير پرده پنهان كند - در حلال‌كردن آن چيز حرام ، كوشش نموده‌اند .\r\nاينك به حادثه جالبى گوش كنيد كه متفكر كم‌نظير خالد محمد خالد « 1 » در كتاب ارزشمند خود به‌نام من هنا نبدأ - از اينجا شروع مىكنيم - آن را ذكر كرده و ما هم به‌طور اختصار آن را نقل مىكنيم :\r\nچند نفر از غلامان حاطب‌بن ابى بلتعة ، شتر مردى از مزنيه را دزديدند و به جرم خود اعتراف كردند ، موضوع را در نزد عمربن خطاب مطرح ساختند ، عمر خود را در برابر جرمى ديد كه همه شرائط تقصير و موجبات حد - سرقت و سارق و اعتراف بدون فشار و اجبار - در آن كامل بود . عمر به چه چيزى بايد حكم دهد ؟\r\nعمر در صورت متهمين نظرى افكند و آنگاه گفتار خداوند را خواند : « والسارق والسارقة فاقطعوا ايديهما ، جزاء بما كسباً نكالًا من‌الله » « 2 » - دست‌هاى مرد و زن دزد را قطع كنيد ، به پاداش كارى كه انجام داده‌اند ، عقوبتى است از خداوند - عمر خواست كه دستور قطع دست آنها را بدهد ، ولى بار ديگر در صورت آنان خيره شد و به‌دقت نگريست ! . . . و چه چيزى ديد ؟ !\r\n\r\n\r\n","description":"","footnote":"\r\n( 1 ) خالد محمد خالد از نويسندگان دانشمند دانشگاه اسلامى الازهر ( قاهره ) بوده و تأليفات جالب و ارزنده ديگرى از قبيل الدين فى خدمةالشعب ( دين در خدمت ملت ) دارد . . . و سرانجام هم از تدريس در الازهر محروم گرديد ! م\r\n( 2 ) قرآن مجيد سوره المائده آيه 42\r\n","page_name":" 277 ","page_number":277},
  {"content":"\r\n\r\nصورت‌هايى رنگ‌پريده و زرد ، چشم‌هايى كه هرگونه برق و درخششى در آنها خاموش شده ، بدن‌هايى كه فقر و بدبختى آنها را فرسوده ساخته است . پرسيد كه مولاى اينها كيست ؟ او را نزد من بياوريد ! . . . وقتى مولاى آنها ، عبدالرحمن بن حاطب آمد ، عمر گفت : تصميم داشتم كه دست‌هاى اينها را قطع كنم ، اما فهميدم كه شما آنها را به‌زحمت انداخته و گرسنه نگه مىداريد ، تا آنجا كه اگر يكى از آنان آنچه را كه خدا بر او حرام كرده ، بخورد ، بر او حلال مىگردد . « 1 » ولى به‌خدا سوگند اگر دست آنها را نبريدم از تو غرامتى مىگيرم كه براى تو دردناك و سخت خواهد بود !\r\nآنگاه از صاحب شتر دزدى شده پرسيد : اى مرد مزنى ! شتر تو به چند مىارزد ؟ او گفت : به چهارصد ، و عمر به عبدالرحمن بن حاطب ، مولاى غلامان متهم گفت : برو ! و هشتصد درهم به او بده ! و بار ديگر نظرى ناشى از هوش و مهربانى بر غلامان افكند و گفت : و شما ، اكنون برويد !\r\n* * * اما روش و سيرهء على مالامال از سعى و كوشش در رفع نيازمندى از مردم است و قانون اساسى او در حكومت هم ، مبتنى بر همين اساس است و البته تفصيل آن در جاى خود خواهد آمد .\r\nعلى زهد ورزيد و بر خود سخت گرفت ، ولى راضى نشد كه مردم نيز مانند زندگى قناعت‌پيشه‌گان ، با فقر به‌سر برند ، و اگر اين‌چنين نبود\r\n\r\n\r\n","description":"","footnote":"\r\n( 1 ) اين حكم فقط مربوط به حالت گرسنگى نيست ، بلكه به اجماع فقهاء اسلامى ، در صورت اضطرار هر چيز حرامى - جز آدم‌كشى - حلال مىشود و اين حاكى از وسعت نظر و عظمت اسلام است . م\r\n","page_name":" 278 ","page_number":278},
  {"content":"\r\n\r\nاو در برابر اشراف ! و غصب‌كنندگان اموال عمومى ، آن‌چنان كه معروف است ، نمىايستاد و آنچه را كه مال آنها نبود و از آنها گرفت و به صاحبان اصليش - مردمان نيازمند و گرسنه - داد ، از آنها پس نمىگرفت .\r\n« شعبى » نقل مىكند وقتى جوان بودم در كوفه وارد « رحبه » شدم . ناگاه على را ديدم كه بر سر دو تل كوچك طلا و نقره ايستاده است . و آن‌گاه على همه مال و دارايى را بين مردم تقسيم كرد تا آنجا كه ديگر چيزى از آن باقى نماند و سپس برگشت و هيچ چيز كم يا زيادى ، به‌خانه خود نبرد .\r\nولى همين على كه چيزى از مال و ثروت را به خانه خود نبرد ، همان كسى است كه همه مردم را مورد خطاب قرار داده مىگويد : « براى دنياى خود آن‌چنان بكوش كه گويى هميشه در آن به‌سر خواهى برد . » « 1 »\r\nراه و روش حق ، در نظر على ، به چيزى بهتر و بالاتر از رفع نياز از مردم منتهى نمىگردد و او در اين زمينه گفتار صريحى دارد كه قابل تأويل و تفسير نيست :\r\n« اگر حق را از راه آن بپيماييد ، راه‌ها بر شما باز و مسرت‌بخش گردد و عيال‌وارى در ميان شما محتاج نمىشود - يعنى فقيرى در بين شما به‌وجود نمىآيد . » !\r\nعلى هنگامى كه عرب دوران جاهليت را مورد انتقاد قرار مىدهد ، بر قناعت آنان به زندگى پست و ناچيز نيز حمله مىكند و مىگويد : « شما مردمان‌عرب ، در ميان سنگ‌هاىسخت مىخوابيديد و آب گل‌آلود مىآشاميديد و غذاى ناگوار - طعام بد و غيرسالم - مىخورديد » .\r\n\r\n\r\n","description":"","footnote":"\r\n( 1 ) و براى آخرت خود چنان باش كه گويى فردا خواهى مرد ! م\r\n","page_name":" 279 ","page_number":279},
  {"content":"\r\n\r\nعلى تصريح مىكند كه او از غذاى گوارا و نيكو و پوشاك نرم و لطيف و مسكن زيبا و جالب بيزار نيست ، ولى از آنها به اين جهت نفرت دارد كه در جامعه ، گروهى بينوا و فقير وجود دارند كه اگر او از اين لذائذ استفاده كند ، آنان نمىتوانند از آنها بهره‌مند شوند و در اين تصريح ، دليل آشكارى است بر اينكه على قبل از هر چيز براى همه مردم ، بهره كافى از وسايل زندگى مىخواهد . مادامى كه در بين مردم كسى يافت مىشود كه با سيرشدن آشنايى نداشته و انتظار يك قرص نان را ندارد ، پيشوا و رهبر اين مردم هم بايد همانند آنان باشد و رنجى را كه آنان مىكشند ، متحمل شود ، تا آنكه كابوس گرسنگى و فقر از آنها بر طرف شود . و اگر غير از اين باشد ، آن‌وقت معناى زمامدارى و رهبرى و مفهوم حكومت چگونه خواهد بود ؟\r\nعلى مىگويد : « آيا به همين دل خوش كنم كه به من پيشواى مسلمانان بگويند ولى در سختىها و ناراحتىهاى روزگار با آنها شريك و همدم نباشم ؟ »\r\nو البته ناگوارىهاى روزگار در نظر على ، زشتىها و تلخىهاى فقر و تنگدستى است .\r\nاو دخترش را از زيور نمودن با يك گردن‌بند مرواريد ، در روز عيد ، منع كرد كه در ميان دختران ديگران ، گروهى بودند كه نمىتوانستند اين‌چنين زينت و آرايش كنند و قبلًا گذشت كه او چگونه به دختر خود كه مىخواست در يكى از اعياد با گردن‌بندى ، خود را زينت دهد امر كرد كه گردن‌بند امانتى و عاريه‌اى را به بيت‌المال برگرداند و به او گفت : « اى دختر فرزند ابيطالب ! از راه حق دور مشو ! مگر همه زنان مهاجر و انصار در چنين عيدى ، با چنين زينتى خود را آرايش\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمىكنند ؟ » البته على گفت : « همه » زنان و نه گفت بانوان « بزرگان و اشراف » ! . . .\r\nبدين‌ترتيب ، على به‌زودى ، در آن ساعتى كه اداره امور مردم به‌دست او سپرده شود ، از همين‌جا كار را آغاز خواهد كرد : فراهم‌كردن نان و آب و پوشاك براى همه مردم ! با اسلوب و روشى كه به راه‌هاى سوسياليسم نزديكتر است . « 1 »\r\nو البته طبيعى است كه على كار را از اينجا شروع كند ، زيرا او به‌خوبى مىداند تازيانه‌هاى دردناكى كه خداوند مردم را به‌وسيله آنها تنبيه مىكند ، زياد است ، ولى هيچ‌كدام از آنها مانند اين تازيانه وحشت‌زا ، يعنى فقر ، دردناك نيست . آيا او گوينده اين سخن نيست كه اعتقاد عميق وى را به ضرورت رفع نيازمندى مىرساند و از درك\r\n\r\n\r\n","description":"","footnote":"\r\n( 1 ) البته بايد توجه داشت كه اصول اقتصادى اسلام ، كه امام در حكومت خود مجرى آن بود ، در روزگارى پىريزى شد كه نه از سوسياليسم خبرى بود و نه از مرحله تكامل يافته آن ، كمونيسم ! . . .\r\nو به‌طور كلى بايد دانست كه اسلام و رهبران آن ، به‌جاى نامگذارى و عوام‌فريبى ، در دنبال كار و واقعيت بودند و رفاه اجتماع و آسايش توده را - بدون دخالت حب و بغض‌هاى شخصى - مىخواستند و در اين راه هم‌چنانكه مىدانيم تا پاى جان كوشيدند . و اكنون نيز اصول اقتصادى و اجتماعى اسلام - خواه آن را « سوسياليسم اسلامى » بناميم يا به‌قول مرحوم آيت‌اللَّه كاشف‌الغطاء « اشتراكيت صحيح » بخوانيم ، اگر آن‌طور كه هست اجرا شود ، بدون شك ما داراى مزاياى سوسياليسم و فاقد زشتىها و جنايات كاپيتاليسم خواهيم بود .\r\nالبته در صورتى كه حكومتى صالح و اسلامى ، به مفهوم واقعى كلمه وجود داشته باشد و در صورتىكه اصول اقتصادى و اجتماعى اسلام ، آن‌طور كه هست ، بدون تحريف و تدليس ، اجرا گردد و گرنه از جامعه‌هاى به‌اصطلاح اسلامى امروز ، كه نه از اسلام خبرى است و نه از حكومت آن ، انتظار اصلاحات بنيادى و تحولات عميق را داشتن ، خواب و خيالى بيش نخواهد بود ! . . . م\r\n","page_name":" 281 ","page_number":281},
  {"content":"\r\n\r\nصحيح و آشنايى كامل او از اوضاع مردم و حقايق اشياء و مقدمات و نتايج امور ، پرده برمىدارد ؟ مرادم اين است كه آيا او صاحب اين گفتار نيست : « خداوند بندگان خود را با تازيانه‌اى دردناك‌تر از فقر نزده است » ؟ همين فقرى كه بعضى از زاهدنمايان ! آن را نيكو جلوه داده و مردم را به آن دعوت مىكنند و البته فهميده يا نفهميده ، اشتباه مىكنند و راه خطا مىروند ! و همين فقرى كه امام على مانند پيامبر ، در بين مردم با آن جنگيد ، چنان‌كه انقلابى بزرگ ، ابوذر غفارى ، پيشرو پيروان و شيعيان على و قربانى بنىاميه و راه و روش آنان در حكومت و سياست ، با آن پيكار كرد . . .\r\nعلى به‌خوبى دريافته بود كه فقر بر هرگونه فضيلتى غالب مىآيد تا فردا وسيله كفر و الحاد گردد و از همين‌جاست كه على هميشه و در هر ميدانى با فقر مىجنگيد و راه را بر آن مىبست و هركسى را كه موجب فقر مردم بود ، مىكوبيد . زيرا اگر انسان باهوش و پراستعداد باشد ، از نظر على « فقر ، مرد باهوش را گنگ و لال مىكند » و اگر كشور و « وطن » مىخواهد كه داراى فرزندانى فداكار و دوستدار همديگر باشد ، نه گروهى پراكنده كه نسبت به همديگر حسادت و بغض دارند و احساسى مانند يك فرد دور از وطن ، غريب و ترسو پيدا كرده‌اند ، بر اين وطن ضرورى است كه در ميان فرزندان خود فقيرى را باقى نگذارد زيرا به‌طورى كه على مىگويد : « فقير در ميهن خود غريب است » ! و اگر مرگ دردناك‌ترين حادثه زندگى انسان است در نزد على ، از نظر رنج كمتر از فقر است : « مرگ بزرگ ، همان فقر است » !\r\nچقدر زيبا و مقدس است اين تازيانه‌اى كه على آن را بر پيكر فقر و منافقانى كه آن را نيكو جلوه مىدهند ، فرود مىآورد كه همه آنان را\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nنابود مىكند ، آنچنان‌كه لهيب آتش كاه را مىخورد و خاكستر مىكند و نيرنگ‌ها و حيله‌هاى آنان را در جلو ديدگانشان ريشه‌كن مىسازد ، آنجا كه مىگويد : « اگر فقر در برابر من به‌صورت انسانى مجسم گردد ، البته او را مىكشم » !\r\nجامعه در نظر علىبن ابيطالب ، پيكر واحدى است كه چيزهاى متناقض نبايد در آن جمع شوند و نبايد نظام آن برپايه اختلاف در حقوق و وظايف استوار گردد . در جامعه علىبن ابيطالب هرگز نبايد عضوى سير و ديگرى گرسنه باشد و يا يكى كار كند ولى برابرى در بهره‌بردارى ، براى غيركارگر باشد ! و از توجه و دقت خاص علىبن ابيطالب به مبدأ ، روزى بر او نگذشت مگر آنكه آن را به رسيدگى به كارهاى بندگان خدا در زمين ، اختصاص داد و حتى هيچ كار كوچك را هم بىاهميت تلقى نكرد ، زيرا همين بندگان خدا ، زيباترين نمونه‌هاى خلقت كامل هستند و بينش على نسبت به مردم و هستى با سيره و روش پيامبر پيوند داشت : « و جعلناالليل لباساً و جعلناالنهار معاشاً » « 1 » شب را براى آسودگى و روز را براى كسب و معاش قرار داديم .\r\nروش برخورد على با جامعه چنين است . قوانين آن را زنده كرده و مطابق آن كار مىكند و آن را صالح و سالم مىخواهد . و سپس پند و شمشير را در جاى خود به‌كار مىبرد تا نظريات خود را تحكيم بخشد و روش و موقعيت خود را ، نسبت به مردم زمان خود ، تثبيت كند . او به هيچ‌چيزى مانند تحكيم پايه‌هاى عدالت اجتماعى توجه نمىكند . مگر على بر آن گروهى كه بر او وارد شدند تا حكومتش را تبريك گويند و او كفش خود را با دست خود وصله مىزد ، چنين نگفت :\r\n\r\n\r\n","description":"","footnote":"\r\n( 1 ) قرآن مجيد ، سوره نبا . م\r\n","page_name":" 283 ","page_number":283},
  {"content":"\r\n\r\n« اين لنگه‌كفش ، در نزد من از حكومت بر شما بهتر است ، اگر حق را برپا ندارم و باطلى را از ميان نبرم » ! ؟\r\nامام از كسانى كه در طلب آخرت هستند مىخواهد كه براى دست‌يابى بر نعمت‌هاى آن ، پيش از هرچيزى ، از وسيله خدمت به مردم استفاده كنند و از اينجاست كه نيكى و خير آخرت را بر كسى كه آن را مىخواهد ، منوط و مربوط به كار صحيح اجتماعى و در ميان مردم مىداند و در آغاز اين كار : همكارى در تكثير و فراوانى نان و آب و پوشاك براى همه افراد بشرى و شركت در برطرف‌ساختن نيازمندى از همگان و مبارزه با ستمگران و يارى به ستمديدگان و آن‌گاه آشنانمودن مردم به حقوق خود و دفاع از آن ، قرار دارد .\r\nيك‌بار امام على بر علاءبن زياد حارثى كه از يارانش بود ، وارد شد و چون بزرگى منزل او را ديد ، به او گفت : در اين دنيا ، با چنين خانه بزرگ چه مىكنى ؟ مگر تو در آخرت به آن نيازمندتر نيستى ؟ آرى ، اگر بخواهى از همين خانه به خير آخرت مىرسى : در آن از مهمان پذيرايى كن و صلهءرحم به‌جاى آور و حقوق مردم را در اين خانه به صاحبانش برسان . در اين‌صورت مىتوانى به خير آخرت برسى !\r\nعلى در معنى نماز و روزه به كميل‌بن زياد مىگويد :\r\n« كميل ! مهم اين نيست كه نماز بخوانى و روزه بگيرى و صدقه بدهى ، مهم آن است كه : نماز با قلبى پاك و كارى مورد پسند خداوند باشد . در آنچه نماز مىخوانى و بر روى آنچه نماز مىگزارى بنگر ، اگر از راه صحيح و مشروع نباشد ، مورد قبول نيست » !\r\nو اگر فقيه و دانشمندى در خدمت عقل و مردم باشد ، آن‌وقت فقط يك فقيه از نظر ارزش ، بالاتر از هزار عابد است : « يك فقيه ، براى اهريمن ناراحت‌كننده‌تر از هزار عابد است » .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاهميت‌دادن او به زندگى مردم در روى زمين - پيش از آخرت - و توجه به نان روزانه آنها ، باعث شده بود كه وقتى كه خليفه بود صبحدم هر روز بيرون مىرفت و در بازارهاى كوفه مىگشت ، در برابر مردم مىايستاد و با صداى بلند مىگفت : « اى گروه بازرگانان ! از خدا بترسيد ، به خريداران نزديك شويد ، با بردبارى و حوصله خود را آراسته كنيد ، و از سوگندخوردن دورى جوييد و از دروغ بپرهيزيد و از ستم بر كنار باشيد و ستمديدگان را يارى كنيد و پيمانه و ترازو را اصلاح نماييد ، در كار مردم تقلب نكنيد و در روى زمين فساد برپا نسازيد و با فساد و تباهى زندگى ننماييد » !\r\nاز نوف بكالى نقل شده كه گفت : هنگامى كه اميرمؤمنان در مسجد كوفه بود ، به‌نزد وى رفتم و گفتم : برتو باد رحمت و سلام و بركات خداوند ، اى امير مؤمنان ! در جواب گفت : نوف ! بر تو باد رحمت و سلام و بركات خداوند . گفتم : امير مؤمنان ! مرا پندى ده ، فرمود : بر مردم نيكى كن كه خداوند بر تو نيكى مىكند ، گفتم باز هم بفرماييد ، فرمود : نوف ! اگر از اينكه در روز قيامت با من باشى شاد و مسرور مىشوى ، « هيچ‌وقت يار و ياور ستمكاران مباش ! »\r\nپس درواقع خدمت به انسان و برطرف‌ساختن نيازمندى مردم و برچيدن بساط ظلم و ستم ، مبدأ شروع و نقطهء اساسى در سياست علىبن ابيطالب است ! و يك‌بار پيامبر بر وى نگاه كرد و گفت :\r\n« على ! خداوند تو را به نيكوترين پيرايه‌هاى خود آراسته است : مهر بينوايان را در دل تو جاى داده و تو از اينكه آنان پيرو تو باشند خشنود هستى و آنان از اينكه تو امام و پيشواى ايشانى ، راضى و خشنودند . »\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nپيش از امام\r\n* كسى كه سير بخوابد و همسايه او گرسنه باشد ، ايمان نياورده است .\r\n* هيچ‌يك از شما غذايى گواراتر از دسترنج خود نخورده است .\r\n* كسى كه سپاسگزار مردم نباشد ، خدا را شكرگزار نيست .\r\n* مردم در سه چيز شريك هستند : آب ، گياه ، آتش .\r\n* آن‌كس كه احتكار كند ، خطاكار است و هركس كه از زمين چيزى به‌زور و ستم بستاند ، از هفت زمين به گردن او طوقى آويخته شود .\r\n* مردم چون دندانه‌هاى شانه ، با هم برابرند .\r\n* اصلاح ميان دو نفر ، از نماز و روزه بهتر است .\r\n* تفكر يك ساعت از يك‌سال عبادت برتر است .\r\n* مردم همگى روزىخوار خداوندند و محبوبترين فرد در نزد او ، كسى است كه به‌حال مردم مفيدتر باشد .\r\n* دين ، خوش‌رفتارى است .\r\n* بندگان خدا ! برادر همديگر باشيد .\r\n* مردم ، چه بخواهند چه نخواهند ، برادر يكديگرند .\r\nپيامبر\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nپيش از آنكه درباره موقعيت و نظريه علىبن ابيطالب درباره جامعه و نظام اجتماعى ، و انسان و حقوق آن به تفصيل بحث كنيم ، ضرورى است يك بررسى كوتاه و اجمالى پيرامون موقف پيامبر درباره همه اين امور به‌عمل آوريم و روش وى را در امر زندگى مورد توجه قرار دهيم :\r\nپيامبر بر شئون مردم و مسائل جامعه عنايت تام و كاملى داشت و اسلام چنان كه در روابط عمومى نظارت داشت به رفتار فردى نيز ، با قانونگذارى و برنامه‌ريزى ، توجه مىنمود و درواقع اسلام چيزى جدا از جامعه و قوانين ضرورى آن ، نيست . اسلام در اهميت‌دادن به جامعه به‌جايى رسيده كه هر خدمت اجتماعى را شكلى از عبادت شمرده است ، و بلكه خدمت به مردم ، در مفهوم عبادت صحيح و ايمان نيك و كامل ، بالاتر از اقامه شعائر دينى است . پيامبر مىفرمايد : « اصلاح ميان دو نفر ، بهتر از نماز و روزه است » .\r\nداستان زير براى اثبات اين روش صريح و روشن در اسلام ، كافى است . از ابن‌عبدالله نقل شده كه گفت : « با پيامبر در سفرى بوديم و در ميان ما چند نفر روزه بودند ، اتفاقاً روز گرم و سوزانى در محلى پياده شديم و كسى بيشتر در سايه بود كه با خود پارچهء حفاظى داشت و بعضى هم با دست خود جلو حرارت خورشيد را مىگرفتند . روزه‌داران از كار بازمانده و افتادند و آنهايى كه روزه نگرفته بودند ، خيمه‌ها را برپا كردند تا همه در سايه باشند و سپس چهارپايان را آب دادند و سيراب نمودند . در اين‌وقت رسول خدا فرمود : « امروز همهء اجر و پاداش را آنهايى بردند كه روزه نبودند » .\r\nآيا در اين ماجرا ، دليل قاطعى بر اين نيست كه پيامبر اجازهء اقامهء\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nفرائض دينى را به‌حساب معاش نمىگذاشت و درنظر او موضوع افطار و روزه ، هرگاه مانع سازندگى و كوشش باشد و مزاحم خدمت اجتماعى گردد و موجب ازكارافتادن وسايل زندگى و اسباب بقاء و منظم‌ساختن سعى و كوشش به آن نحوى كه تعاون دسته‌جمعى خواستار آن است ، بشود ، بىاهميت بود . و روى همين اصل پيامبر افطار را در ماه روزه به‌خاطر خدمت به مردم ، بر روزه در ماه روزه ، كه همراه با عزلت و خمودى و دورى از عمل و كار سودمند و مفيد باشد ، ترجيح مىدهد . « 1 »\r\n\r\n\r\n","description":"","footnote":"\r\n( 1 ) توضيحاً بايد يادآور شد كه عبادات اسلامى هرگز مانع از كار و كوشش نيست و اگر انسان با توجه به حقيقت آنها ، آنها را برپا دارد ، او را در راه كار بهتر و سودمندتر براى مردم بانيت پاك‌تر ، آماده‌تر و مجهزتر مىنمايد . و بديهى است كه عبادات اسلامى هيچ‌گونه رابطه‌اى با گوشه‌نشينى و دورى از كار و اشتغال به ذكر و وردگفتن گروهى مسلمان‌نما ندارد .\r\nو البته روزه در ماه روزه ، در ايام سفر به‌طور كلى ساقط است تا انسان دچار مشكلاتى نشود ، چنان‌كه در صورت اضطرار نيز وجوب آن موقتاً بر طرف مىشود ، ولى به‌بهانه كار و معاش نمىتوان واجبات اسلامى را ترك كرد و با توجه به اينكه اوقات عبادات اسلامى محدود است و از ساعات روز و ايام هفته و ماه و سال ، قسمت بسيار ناچيزى را اشغال مىكند ، نمىتوان گفت كه آنها را به‌خاطر كارهاى ديگر ، بايد كنار بگذاريم و فقط به‌خاطر ماديات زندگى كنيم ! و اگر ضرورتى در پيش باشد نخست بايد از خواب و تفريح و گردش و غيره كسر كنيم نه از عبادات ! . . . فتواى ! غلط آقاى حبيب بورقيبه ، رئيس‌جمهورى تونس ، كه چندسال پيش آن را صادر فرمود ! كه كارگران به‌خاطر كار بيشتر ! ، بايد ماه رمضان را روزه نگيرند ، ناشى از عدم فهم حقيقت روزه بود و انگيزه‌اى جز غرب‌زدگى و تظاهر به تجددطلبى و روشنفكرنمايى نداشت ! اگر بورقيبه‌ها ، واقعاً به‌خاطر « سازندگى » مىخواهند كارگران به وقت خود اهميت بدهند ، آنها را از شركت اجبارى در ميتينگ‌هاى قلابى . و استقبال‌ها و جشن‌ها و دمونستراسيون‌هاى ضدملى و غيره بازدارند ، نه از نماز و روزه كه باعث تهذيب نفس و پاكى روح مىگردد . و در هر صورت ، واجبات اسلامى جز در صورت اضطرار ، تعطيل‌بردار نيست خواه آقاى بورقيبه به لزوم آن فتوى بدهد و يا روشنفكران كافه‌نشين ! ويسكىخوار ، هوادار آن باشند . . . م\r\n","page_name":" 288 ","page_number":288},
  {"content":"\r\n\r\nافزون براين ، آيا در گفتار پيامبر كه مىفرمايد : « هركس از شما كار بد و زشتى را ديد ، با دست خود آن را تغيير دهد و آن‌كس كه نتوانست با زبان خود و آنكه به آن‌هم قدرت نداشت در قلب خود - كه اين ضعيف‌ترين مراتب ايمان است - در تغيير آن بكوشد » اشاره آشكارى بر اين نيست كه بايد عملى را انجام داد كه نفع آن همگانى باشد و سودش عايد عموم مردم گردد ؟ و همچنين اشاره صريحى بر مسئوليت سنگينى نيست كه جامعه و فرد ، هردو ، در برچيدن زشتىها به‌عهده دارند ؟ البته احاديث نبوى زيادى وارد شده كه به‌طور قطع مىرساند فضيلت و برترى آن كسى كه به‌نحوى و به‌شكلى به مردم خدمت مىكند ، به‌مراتب بيشتر از مقام و فضيلت عابد و زاهد نمازگزار است !\r\nپس وقتىكه عالم و دانشمندى به نفع اجتماع و مردم كار مىكند ، از نظر پيامبر بدون شك بهتر و برتر از يك ميليون عابد گوشه‌نشين است ، چنان كه ماه شب چهاردهم بر ميليون‌ها ستاره برترى دارد : « برترى عالم بر عابد ، چون برترى ماه نسبت به ساير ستارگان است . » پيامبر انديشه و عقل را بزرگ مىشمارد ، براى اينكه انديشه نيرويى است سازنده و به‌وجودآورنده اكتشافاتى است كه در سراسر زمين به مردم سود مىرساند ، و پيامبر در اين بزرگداشت انديشه ، تا آنجا پيش مىرود كه بالاتر از آن متصور نيست ، آنجا كه مىفرمايد : « تفكر يك ساعت ، از عبادت يك‌سال بهتر است . » « 1 »\r\n\r\n\r\n","description":"","footnote":"\r\n( 1 ) از طريق شيعه روايت شده كه : « تفكر يك ساعت بهتر از عبادت شصت‌سال است » و از حضرت رضا عليه السلام نقل شده كه فرمود « ليس‌العبادة كثرةالصلاة والصوم ، انما العبادة التفكر فى امراللَّه - عبادت كثرت نماز و روزه نيست ، بلكه عبادت تفكر در امر خداوند است » . رجوع شود به اصول كافى ، ط جديد ، ج 2 ، ص 55 ، م\r\n","page_name":" 289 ","page_number":289},
  {"content":"\r\n\r\nاسلام به‌خاطر اهميت‌دادن به جامعه و نظام اجتماعى و آنچه باعث زنده‌شدن آن مىگردد و در تشويق مردم به زمين و كار و كوشش در آن و بهره‌بردارى از خيرات و نيكىهاى آن ، در اين راه و روش ويژه ، پيش مىرود : « خلق لكم ما فىالارض جميعاً » ، « 1 » - آنچه در زمين است ، براى شما آفريد . و « والارض وضعها للانام » « 2 » - زمين را براى مردم نهاد . و « هوالذى جعل لكم‌الارض ذلولا ، فامشوا فى مناكبها و كلوا من رزقه » « 3 » - او كسى است كه زمين را براى شما رام ساخت ، پس در اطراف آن بگرديد و از روزى آن بخوريد .\r\nاسلام تشكر و سپاسگزارى از مردم را ، تنها راه سپاس از خداوند مىداند و معتقد است هركس كه حق مردم را نشناسد و براى آنها ارزشى قائل نشود ، خدا را نمىشناسد . پيامبر مىفرمايد : « كسى كه شكر مردم را به‌جاى نياورد شكر ايزد را به‌جاى نياورده است . »\r\nاما درباره تقديس و بزرگداشت كار و كوشش مفيد و نتيجه‌بخش ، پيامبر تا مرحله عظيمى پيش مىرود . او فقط به تعريف و تمجيد و تشكر از كارگر اكتفا نمىكند ، بلكه دستى را مىبوسد كه از كثرت كار ورم كرده و پينه بسته باشد و مىفرمايد : « اين دستى است كه خدا و پيامبرش آن را دوست دارند » .\r\nاز بهترين دلايل علاقهء پيامبر به كار و كوشش ، اين روايت است :\r\n\r\n\r\n","description":"","footnote":"\r\n( 1 ) قرآن مجيد ، سوره بقره ، آيه 29\r\n( 2 ) قرآن مجيد ، سوره الرحمن ، آيه 10\r\n( 3 ) سوره‌الملك ، آيه 15 . م\r\n","page_name":" 290 ","page_number":290},
  {"content":"\r\n\r\nياران پيامبر مرد نيرومند و رشيدى را كه جسمى سالم و بنيه‌اى محكم و عضلاتى ورزيده داشت و راه مىرفت ، ديدند و آرزو كردند كه « اى كاش او اين قوه و نيرو را در راه خدا به‌كار مىبرد » ! و پيامبر اين سخن حكيمانه را به آنها فرمود : « اگر او براى اين بيرون آمده كه براى پدر و مادر پير خود كار كند ، او در راه خداست ! و اگر براى اين خارج شده كه به‌خاطر دختران خردسال خود كوشش نمايد ، او در راه خداست و اگر براى اين بيرون آمده كه در راه همسر خود كوشش كند و او را از حرام بازدارد ، او در راه خداست و اگر به‌خاطر اين خارج شده كه براى خود كار كند و از نيازمندى و گدايى دورى جويد ، او در راه خداست » !\r\nكتاب‌هاى حديث ، بسيارى از احاديث پيامبر را نقل مىكنند كه پيامبر در آنها كار را ارج مىنهد و كارگر را احترام و اكرام مىكند و از جملهء آنهاست : « خداوند بندهء با ايمان پيشه‌ور را دوست دارد » و « هيچ‌يك از شما غذايى گواراتر و بهتر از دسترنج خود نخورده است » .\r\nالبته درجايى كه كار و كوشش ، اين ارزش ، بلكه اين مقام و قداست را داشته باشد ، پس بايد كارگر هم در كار خود دقت و توجه لازم را مبذول دارد . او در حالىكه كار مىكند ، سود مىبرد و سود مىرساند و خود را در جامعه نيكوكار مىكند و بدين جهت خداوند هم او را دوست دارد و اين كار او را به خداوند نزديك مىسازد و محمد مىگويد : « خداوند دوست دارد كه اگر كارى را به‌عهده مىگيريد ، كامل و دقيق انجام دهيد » .\r\n* * * گفتيم كه اسلام زمين را رام مىداند كه مردم بر آن راه بروند و از\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمحصولات آن بخورند و از خيرات و نيكىهاى آن بهره‌مند شوند . ولى بايد ديد كه موقف و نظريه اسلام درباره توزيع و تقسيم اين محصولاتى كه از زمين برمىخيزد ، چيست ؟\r\nآيا استفاده از آن ، حق گروه و طبقه خاصى از افراد جامعه است ؟ يا اينكه اين خيرات ، براساس كار و كوشش و كاركرد و احتياج ، توزيع مىشود ؟ آيا اين نعمت‌ها و محصولات بايد دربست در اختيار پادشاهان و فرمانداران و ثروتمندان و غاصبان باشد ؟ يا آنكه از حقوق همگان است و جامعه در توزيع عادلانه آن ، كه موجب پابرجايى بناى محكم آن خواهد بود ، نظارت و همكارى دارد ؟\r\nاسلام با ديد عدل و منطق به توده مىنگرد و هرگز احدى از مردم را فراموش نمىكند و هيچ‌كس هم بدون كار و كوشش ، برترى نمىيابد . و البته هر كوشش و رنجى هم پاداشى دارد كه جامعه بايد آن را بپردازد و تثبيت كند . پس از صفات اجتماع سالم اين نيست كه كارگر در آن گرسنه بماند ولى افرادى تن‌پرور ، بىعرضه ، بيكاره و حيله‌گر ، در آن به‌حد اشباع بخورند و بخوابند ! و همچنين از اوصاف جامعه سالم و استوار ، اين نيست كه رنج و زحمت كارگر را نديده بگيرد و درمقابل كسى را مقدم بشمارد كه در روى خيرات و نعمت‌هاى زمين كار نمىكند ، چنان‌كه - به‌عنوان نمونه كامل ! - جامعه قريش در زمان جاهليت چنين بود و گروه بنىامية در آن ، مردم را به زنجير كشيده و استثمار مىكردند .\r\nما مىبينيم كه اسلام اسراف و عياشى و خوشگذرانى را با تأكيد بسيار در جامعه‌اى كه اكثريت افراد آن فقير و بىچيز هستند ، تحريم مىكند . آرى خوشگذرانى و ولخرجى را كه در مقابل آن نيازمندى\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nتوده ، و تنگدستى مردم به‌چشم مىخورد ، تحريم مىكند و به‌خوبى مىداند كه اين گشادبازىها و تن‌پرورىها در اين چنين اجتماعات و در ميان گروه و طبقه‌اى خاص ، امكان‌پذير نيست مگر آنكه در طرف ديگر آن ، محروميت‌ها و گرسنگىها باشد . « 1 » و چون در شأن شرافت و حق انسانى نيست كه ثمره رنج و كوشش او را انسانى ديگر استثمار كند و چون اسراف و خوشگذرانى ولخرجان و تجاوزكاران ، در جامعه‌اى نيازمند ، بدون اين استثمار مقدور نيست ، مىبينيم كه پيامبر خانه‌ها و كاخ‌هاى اشراف را ، خانه‌هاى اهريمنان - شياطين - مىنامد : « خانه‌هاى شياطين را نمىبينيم مگر همين خانه‌هايى كه مردم به ديبا پوشانده‌اند » . و در قرآن آمده است : « و كم اهلكنا من قرية « 2 » بطرت معيشتها فتلك مساكنهم لم تسكن بعدهم الا قليلا » ! : چه بسيار كشورها را كه رفاه معاش - فراوانى نعمت - مغرورشان كرده بود هلاك نموديم . اينك مسكن‌هايشان ، كه پس از آنها ، جز اندكى ، مسكون نشده است . و در جاى ديگر ، با اين بيان جالب و عجيب و زيبا ، با آنان مىجنگد : « و اذ أردنا ان نهلك قرية أمرنا مترفيها ففسقوا فيها فحق عليها القول فدمّرناها تدميراً » و چون خواهيم مملكتى را\r\n\r\n\r\n","description":"","footnote":"\r\n( 1 ) امام صادق ( ع ) در ضمن روايتى دربارهء زكات مىفرمايد : « . . . و ان‌الناس ماافتقروا ولااحتاجوا و لاجاعوا و لاعروا الا بذنوب الاغنياء و حقيق علىالله ان يمنع رحمته ممن منع حق‌الله فى ماله » - مردم فقير و نيازمند و گرسنه و برهنه نشدند مگر در سايه فجايع و گناهان ثروتمندان ، و بر خدا سزاوار است كه رحمت خود را از كسى كه حق مالى را نمىپردازد ، بازدارد ( از كتاب من لايحضره‌الفقيه ، ص 151 ) . روايات ما در اين زمينه بسيار است و در يك پانوشت بيش از يك نمونه نمىتوان نقل كرد . م\r\n( 2 ) « قريه » به معنى دهكده ، شهر و كشور ، هرسه آمده است و ما در ترجمه « كشور » را انتخاب كرديم . م\r\n","page_name":" 293 ","page_number":293},
  {"content":"\r\n\r\nنابود سازيم ، ثروتمندان را امر كنيم - وسائل عياشى چنان فراهم شود - كه در آن به كارهاى ناشايست بپردازند و سزاوار هلاكت گردند ، پس ويرانش كنيم ، ويرانى كامل !\r\nو براى آنكه محروميت در كنار توانگرى ، نيازمندى در برابر غناى بيش از حد در جامعه واحدى به‌وجود نيايد ، اسلام مىكوشد راه‌هايى را كه به اين انحراف ضدانسانى منتهى مىشود و باعث پيدايش آن مىگردد ، از ميان ببرد . و اين راه‌ها تحت عنوان احتكار ، استثمار ، فئوداليسم ، تجاوز به حقوق و مال مردم ، خودپرستى و امثال اينها ، خودنمايى مىكند ؛ پيامبر با همه آنها مىجنگد و آنها را مانند محرمات ديگر معرفى مىنمايد ، مثلًا درباره « احتكار » مىفرمايد : « هركس كه احتكار كند ، خطاكار است » و درباره غصب و به‌زورگرفتن مال مردم ، به كيفرى سخت و ترسناك تهديد مىكند : « هرگاه كسى از زمين ، چيزى به‌زور و ستم بگيرد ، از هفت زمين بر گردن او طوقى آويزان كنند » و باز مىفرمايد : « آن كس كه مال مسلمانى را بدون حق بگيرد ، خدا را در حالى ملاقات مىكند كه بر او خشمناك است » .\r\nاما در مورد مسئله استثمار مردم كه شكل ظاهر آن در آن روز ، انواع مختلف رباخوارى بود ، قرآن مىفرمايد : « لا تأكلوا الرّبا اضعافاً مضاعفة » - ربا را با افزودن‌هاى مكرر مخوريد - و در جاى ديگر مىگويد : « و احلّ اللَّه البيع و حرّم‌الربا » - خداوند خريد و فروش را حلال و ربا را حرام كرده است - و همچنان در تهديد رباخواران و سختگيرى بر آنان چنان پيش مىرود تا از عواقب وخيم استثمار انسان از انسان ، جلوگيرى به عمل آورد « 1 » و عدالت اجتماعى هم حكم\r\n\r\n\r\n","description":"","footnote":"\r\n( 1 ) از آياتى كه در قرآن مجيد ، در تحريم ربا و رباخوارى آمده ، آيه 279 از سوره بقره است كه مىفرمايد : « يا ايهاالذين آمنوا اتقوااللَّه و ذروا ما بقى من الربا ان كنتم مؤمنين فان لم تفعلوا فاذنوا بحرب من‌اللَّه و رسوله و ان تبتم فلكم رؤس اموالكم لاتظلمون و لاتُظلمون » . شما كه ايمان آورده‌ايد ! از خدا بترسيد و اگر به‌راستى مؤمن شده‌ايد از رباها هرچه باقى مانده ، رها كنيد و اگر نكرديد ، آماده جنگ خدا و پيغمبر شويد و اگر توبه كرديد ، سرمايه‌هاتان از آن شماست ، نه ستم كنيد و نه ستم ببينيد ! م\r\n","page_name":" 294 ","page_number":294},
  {"content":"\r\n\r\nمىكند كه به هركسى به اندازه كوشش و كارش برسد : « و ان ليس للانسان الا ما سعى » .\r\nاگر مسئله خودپرستى و احتكار منافع در كار نباشد ، و اگر مال و ثروت در مقياس‌هاى جامعه‌اى ، مساوى يا بالاتر از ارزش خود انسان قرار داده نشود پس اين طبقه « ثروتمندان بزرگ » از كجا و چگونه به‌وجود مىآيند ؟ و بزرگترين خيانت اجتماعى آن است كه احتكارگران و طبقه حاكمه ، گناهكارانه بر چپاول ملت و ثمرهء كوشش و كار آن ، موافقت و همكارى كنند : « ولا تأكلوا اموالكم بينكم بالباطل و تدلوا بها الىالحكّام لتأكلوا فريقاً من اموال‌الناس بالأثم و أنتم تعلمون » - اموال همديگر را به‌ناحق مخوريد كه آن را به نزد حكام ببريد تا قسمتى از اموال مردم را به گناه و به ناروا بخوريد ، در حالى كه شما مىدانيد - و پيامبر مىفرمايد : « هرگز كسى از شما غذايى بهتر و گواراتر از محصول دسترنج خود نخورده است » و در سوره « زلزله » آمده است : « فَمَن يعمل مثال ذرّة شراً يره » - هركس به اندازه ذره‌اى شر و بدى كند ، آن را خواهد ديد ؛ و « كلّ نفس بما كسبت رهينة » - هركس در گرو كار خويش است .\r\nاما مال و ثروت ، علىرغم آنكه تحت مالكيت افراد قرار گرفته است ( و اسلام ماليكت فردى را در صورتى كه مال بر اساس موازين\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمشروع به‌دست آمده باشد ، به رسميت مىشناسد ) هرگز جايز نيست كه در دست يك طبقه يا گروه معينى از مردم باشد و اين طبقه آن را بين خود دست به‌دست بگردانند و به‌وسيله آن منافع و سود عمومى را احتكار كرده و توده مردم را زبون سازند و خود بر گرده بندگان خدا سوار شوند . قرآن درباره مال و ثروت مىفرمايد : « كىلا يكون دولة بين‌الاغنياء منكم » - تا در بين ثروتمندان شما دست به‌دست نگردد .\r\nپس مال و ثروت ، از نظر قرآن و حديث ، در درجه اول از آن توده و جماعت است و افراد نيز بيش از آنچه احتياج دارند و يا بيشتر از آنكه در راه آن كوشيده‌اند ، به‌دست نمىآورند ؛ و روى همين اصل است كه در اسلام ، حتى جزئىترين و كوچك‌ترين استثمار كوشش‌هاى مردم نيز تحريم شده است . چنان كه اگر كسى بيشتر از ما يحتاج خود را جمع كرده و انبار كند - و جامعه در حال فقر باشد - اسلام آن را نيز تحريم كرده است و پيامبر اين دو اصل را ، اساس سياست مالى و اقتصادى خود قرار داده است و براى اصحاب خود امثالى در گفتار و كردارش آورده كه بر آنها واجب است در اين قبيل موارد از آن پيروى كنند .\r\nدر ميان اصحاب مردى به‌نام « رفاعة بن يزيد » كه نزد پيامبر عزيز و محترم بود ، در يكى از جنگ‌ها ، تير مهلكى خورد و درگذشت . آنگاه مردم دسته‌دسته به پيشگاه پيامبر آمده و به‌عنوان تسليت مىگفتند : « اى پيامبر خدا خوشا به حال او ، رفاعه شهيد از دنيا رفت » و مىخواستند بدين‌وسيله به پيامبر تسلى داده و از غم و اندوه وى بكاهند ، ولى آنها ديدند كه پيامبر شكفته نشد و اندوهش پايان نيافت ، بلكه او از سرنوشت رفاه پس از شهادت ، دلشاد نيست ، چرا كه ديدند پيامبر در پاسخ آنها با تأسف و ناراحتى گفت : « هرگز ! پوشاكى كه از\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nغنائم جنگ خيبر بدون حق با خود برد ، بر او آتشى خواهد افروخت » .\r\nرفاعه از دنيا « شهيد » رفت ، ولى بنا به گفته پيامبر او گناهكار است زيرا كه او سهم مختصرى از مال مردم را بدون حق گرفته است و مىبايست اين پوشاك را خود برنمىداشت و منتظر مىشد كه ثروت عمومى ، بين فردفرد مسلمانان به‌طور عادلانه توزيع گردد ، تا به كسى بيشتر از نصيب و سهم خود نرسد !\r\nاگر بخواهيد ارزش اين موضع اسلام در قبال استثمارگران و محتكران را بدانيد - خواه استثمار و احتكار كم باشد يا زياد - و آن را با اصول عميق و ريشه‌دار اسلامى ارزيابى كنيد ، بدون شك به‌خوبى درك مىكنيد كه اسلام عظمت زندگى را بالا مىبرد و تحكيم مىبخشد و اعتراف مىكند كه انسان زنده ، تنها مدار و محور اين هستى و وجودى است كه خداى واحد آن را خلق كرده و نگهدارى نموده است . پس چگونه مىتوان تصور كرد كه اجازه دهد حق زندگى و حق معاش كه از وسائل اساسى حيات است از اين انسان سلب شود ؟ ! و گروهى از نادان‌ها و احمق‌ها و سوداگرانى كه با جان و مال مردم بازى مىكنند ، با كمال بىشرمى و بىعرضگى ، مردم را از آن محروم سازند ؟\r\nبدين‌ترتيب ، مال و ثروت در نظر پيامبر ، جز يك واسطه و وسيله براى برپاداشتن حدود و وسايل زندگى يك موجود اجتماعى - انسان - چيز ديگرى نيست . و اصولًا وقتى كه جهان هستى براى انسان حق استفاده از هوا و نور را مىدهد ، به‌همان ترتيب نظير اين حق ، در استفاده از منافع زمين را نيز به او مىدهد ، زمينى كه از اين هوا و نور و امثال آن ، به‌وجود آمده و تركيب يافته است و هرگز همسايه يا\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nهموطن اين انسان حق ندارد كه او را از حقوق قانونى و طبيعى خويش ، كه طبيعت هستى به او بخشيده است ، با استفاده از رژيم‌هاى پوسيده و بىارزشى كه در يك جامعه ناسالم و مريض برپا مىگردد ، محروم سازد .\r\nپيامبر مىفرمايد : « الناس شركاء فى ثلاث : الماء و كلاء و النار » . مردم در سه چيز : آب ، گياه ، آتش شريكند و ما وقتى به اين گفتار ، در شكل مطلق و بدون وابستگى آن بنگريم ، مىبينيم كه پيامبر يك حقيقت ابدى و ازلى را ، كه عميق‌تر و ريشه‌دارتر از هر قانون و هر برنامه‌اى است ، بيان و تثبيت مىكند ، زيرا اين حقيقت ، تصويرى از حق زندگان بر زندگى است . و ما وقتى به اين گفتار ، در شكل محدود به زمان و مكان - و شرايطى كه پيوندها و روابط همگان در زمان و مكان دارند - نظرى بيفكنيم ، به‌نحوى درك مىكنيم كه پيامبر در اين گفتار نوعى اشتراكيت آشكار را در اموال مىخواهد كه رسيدن بر كم يا زياد آن ، بايد به مقياس كوشش و كار و سپس به مقدار نياز و احتياج باشد . « 1 »\r\nپيامبر به اين دليل بصراحت اشتراك در مالكيت آب و گياه و آتش را امر مىكند كه اينها از ضروريات زندگى و از ابتدايىترين وسايل حيات در آن محيط عربى بيابانى قديمى بودند ، و اگر اين جامعه علاوه بر آب و گياه و سوخت ، نيازمند به مال و چيز ديگرى باشد ، مسلماً پيامبر قبول نخواهد كرد كه مال و ثروتى كه مورد احتياج عمومى است فقط در دست سرمايه‌داران و ثروتمندان دست\r\n\r\n\r\n","description":"","footnote":"\r\n( 1 ) به توضيحات آخر كتاب رجوع شود\r\n","page_name":" 298 ","page_number":298},
  {"content":"\r\n\r\nبه‌دست بگردد - كىلا يكون دولة بين‌الاغنياء ، چنان كه در قرآن آمده است .\r\nالبته در برابر هر فردى كه بخواهد حق طبيعى خود را به‌دست آورد ، حسب و نسب ، محل تولد و پرورش ، نژاد و رنگ ، عقيده و دين ، مانع نخواهد شد ، زيرا هر انسانى ، به هر رنگ و شكلى كه باشد ، بايد نتيجه كار و كوشش خود را ببرد . فرد و جامعه در همهء حقوق ، ضامن يكديگرند . جامعه ضامن فرد در ايجاد روابط مساعد كار و كوشش است و مزد و پاداش او را در چهارچوب رنج و كوشش او ، و بعد در ضمن چهارچوب نياز و احتياج او به‌عهده مىگيرد ؛ كه اين جالب‌ترين و زيباترين مفهوم انسانيت است . آن‌وقت بر اين فرد واجب است در نقشى كه ايفا مىكند ، يار و مددكار جامعه و جماعت باشد و آزادى فردى خود را طورى به‌كار ببرد كه به ضرر هموطنان خود تمام نشود . جامعه هم حق ندارد بر فرد ستم كند و فرد نيز نبايد از آنچه مال همه مردم است ، به تنهايى بهره‌مند شود ، بلكه او در قبال حفظ مصالح عامه ، وظيفه‌اى دارد كه كمتر از وظيفه او در حفظ و حمايت منفعت خصوصى او نيست . فرد در برابر همه اينها مورد بازخواست قرار مىگيرد . پيامبر مىفرمايد : « همهء شما شبان هستيد و همگى مسئول زيردستان خوديد » .\r\nاصولًا آزادى فردى ، در هيچ صورتى ، نبايد موجب زيان جامعه باشد و هرگز هم مراد از آزادى آن نيست . پيامبر مثل جالبى مىزند و نشان مىدهد كه اگر آزادى فردى محدود نباشد چگونه به جامعه ضرر مىرساند : « گروهى سوار كشتى شدند و هركسى در جاى مخصوصى قرار گرفت . آنگاه يكى از آنان با تيشه‌اى ، خواست\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nگوشه‌اى از كشتى را بشكافد ! به او گفتند : چه مىكنى ؟ گفت : اينجا متعلق به خود من است ، هر كارى كه بخواهم مىكنم ! . . . اگر دست او را بگيرند و از اين كار مانع شوند ، هم او و هم ديگران نجات پيدا مىكنند و اگر او را به حال خود بگذارند ، همگى غرق و هلاك مىشوند » . و اين فرد به‌عنوان اينكه عضوى در جامعه است ، مكلف است كه هرگونه زشتى و بدى را ، در هرجا كه باشد ، به‌خاطر همكارى در راه ارتقاى سطح زندگى عمومى از بين ببرد : « هرگاه با عمل زشت و ناپسندى روبرو شديد ، با آن مقابله كنيد و آن را از ميان ببريد . »\r\nپيامبر همواره كوشش مىكرد كه هر روز با دليلى ثابت كند كه اخلاق بزرگ انسانى ، در عمل مىتواند راهبر مردم شود نه در وعظ و اندرز . و رحم و شفقت مردم با عمل پابرجا مىشود نه با گفتار بىثمر ! پيامبر هيچ‌وقت دور از مردم زندگى نمىكرد ، بلكه با تمام مردم ، بزرگ و كوچك ، تماس مىگرفت و معاشرت مىنمود و گوش به حرف‌هاى آنان مىداد و با آنها انس مىگرفت و به آنان مانند بزرگان واقعى بشريت ، خدمت مىكرد .\r\nيكى از داستان‌هاى « ابوهريره » اين است كه روزى در خدمت پيامبر به بازار رفتند و پيامبر از يك فروشنده ، آنچه را كه مىخواست خريد و بعد او را توصيه فرمود كه در كار خود درستكار باشد تا روزى حلال بخورد و تأكيد كرد كه نبايد استثمار و احتكار كند و نبايد براى خود چيزى از حق زندگى را مدعى شود كه ديگران آن را ندارند !\r\nفروشنده نمىدانست كه طرف صحبت او پيامبر است . وقتىكه ابوهريره به او اطلاع داد ، ناراحت شد و به‌سوى دست پيامبر خم شد تا آن را ببوسد ، ولى محمد دست خود را به‌شدت كنار كشيد و به آن\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمرد فرمود : « كارى را كه غيرعرب در برابر پادشاهان خود مىكنند ، انجام ندهيد . چه دست‌بوسيدن ، كوچكى و زبونى براى غيرخداوند است » . « 1 »\r\nو وقتى ابوهريره خواست كالايى را كه پيامبر خريده بود ، بردارد و به منزل پيامبر ببرد ، پيامبر او را از اين كار منع كرد و بعد در حالىكه تبسمى بر لب داشت فرمود « دست بردار ! صاحب كالا براى برداشتن و حمل كالاى خود ، از ديگران سزاوارتر است » !\r\nاما خوشگذران‌ها ، فرمانروايان و استبدادگران ! اسلام نه‌تنها نسبت به آنها بدبين است ، بلكه آنها را به‌طور كلى از اجتماع طرد مىكند ، زيرا آنها را افرادى فاسد و تبهكار مىشناسد و مىگويد : « انّ الملوك اذا دخلوا قَرية افسدوها و جعلوا أعزّة أهلها أذلّه » « 2 » - استبدادگران هنگامى كه به مملكتى وارد مىشوند ، آن را به فساد كشانند و مردم گرامى آن را ذليل و زبون سازند .\r\nدر كار استبدادگران و زمامداران خودسر ، آنچه بيشتر از هر چيزى پيامبر را ناراحت مىسازد اين تكبر و خودخواهى بىجا و اين برترىجويى بىپايه و سپس آلودگىهاى خاص زندگى آنان از قبيل : انواع گزاف‌ها ، تملق‌ها ، اغراق‌ها ، چاپلوسىها و مظاهر گوناگون\r\n\r\n\r\n","description":"","footnote":"\r\n( 1 ) البته اين روايت از « ابوهريره » است و ما در اينجا كارى با چگونگى روايات او نداريم . ولى در مورد بوسيدن دست ، ما رواياتى داريم كه بوسيدن دست پيامبر و جانشينان وى را تجويز مىكند و مثلًا مىفرمايد : « لا يقبّل الا يد نبّى او وصىّ او شقىّ » جز دست پيامبر و جانشين وى و يا مرد شقى ! بوسيده نمىشود . . . و از اينجا درمىيابيم كه فقط بوسيدن دست مردم بد و جباران روزگار ، از نظر اسلام كار صحيحى نيست و بدون شك زبونى براى غيرخداوند است . . . .\r\nم .\r\n( 2 ) قرآن مجيد\r\n","page_name":" 301 ","page_number":301},
  {"content":"\r\n\r\nارعاب مردم از طرف آنهاست . چرا كه پيامبر به مسئله زندگى و آسايش عمومى احترام مىگذاشت ، چنان كه هرآنچه را كه حق و حقيقت بود ، تقديس مىكرد . و براى اينكه او سادگى و طبيعىبودن در گفتار و كردار را ركنى اساسى از اركان زندگى شرافتمندانه مىدانست و چه‌بسيار ديده شد كه او اصحاب خود را از به‌پاخاستن در پيش پاى خود - در حالىكه آنها نشسته بودند و او بر آنها وارد مىشد - نهى مىكرد و به آنها مطالبى مىگفت كه مضمون آن چنين بود : با من ، آن‌چنان كه ديگران با پادشاهان خود رفتار مىكنند ، رفتار نكنيد !\r\nاز اخبارى كه مىرساند پيامبر از گزاف‌گويى و تملق بيزار بوده و نفرت داشته ، در حالى كه احلام و آرزوهاى زمامداران و استبدادگران از اين آمال موج مىزند ، اين است كه وقتى پسر او « ابراهيم » درگذشت ، اتفاقاً كسوفى رخ داد و خورشيد گرفت و مردم گفتند : آسمان از مرگ فرزند پيامبر غمناك و محزون شد ! ولى وقتى اين مطلب به گوش پيامبر رسيد ، مردم را جمع كرد و با آنها سخن گفت و فرمود : « خورشيد و ماه دو نشانه از قدرت و خلقت خداوندى هستند و به‌خاطر مرگ كسى گرفته نمىشوند » .\r\nپيامبر به‌خوبى مىدانست كه تملق و گزاف‌گويى ، با سادگى صادقانه دشمنى دارد و دوست‌داشتن مبالغه و چاپلوسى از صفات ملوك و استبدادگرانى است كه روابط و پيوندهاى طبيعى و زنده ، بين آنها و بين زندگى شرافتمندانه افراد فهميده و آگاه به‌كلى قطع شده است . از همين روى ، پيامبر در تكريم عظمت و استقلال هستى اين سخن نغز را فرمود : خورشيد براى مرگ كسى كسوف نمىكند و ماه به‌خاطر هيچ‌كس پنهان نمىگردد !\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nدر اينجا به‌ياد ما مىآيد كه پيامبر مردم را به ضرورت داشتن زندگى ساده ، طبيعى ، زيبا و بدون هرگونه تكلف و قيد دعوت مىكند و يادآورى آن به جهت پيوندش با موضوع مورد بحث ماست چه پيروى از اين اسلوب و روش در زندگى ، اساس اسلام است ، آن‌طور كه پيامبر مىخواست و آن‌طور كه آن را بنا نهاد . و هركسى كه در تمام مسائل اسلامى ، با وجود تباين در موضوعات آن ، دقت و تأمل كند ، به‌خوبى درك مىكند كه همه آنها از يك اصل ريشه‌دار ، عميق ، جامع و واحد سرچشمه گرفته است و آن سادگى و بىپيرايگى همه‌جانبه در زندگى است و يا به‌عبارت بهتر : صدق و راستى با زندگى است !\r\n« خالد محمد خالد » اين روش را به نحو زيبا و جالبى خلاصه كرده و مىگويد : « پيامبر بر بدن عربى بيابانى بدون عمد و قصد خراشى وارد ساخت و بعد با اصرار ، از عرب بيابانى مىخواست كه در مقابل آن او را قصاص كند . »\r\nبربالاى منبر ، با جلال‌وعظمتى انسانىمىايستاد تابه اصحاب خويش كه همه او را مىنگريستند و به او گوش مىدادند ، بگويد : « اگر كسى را بدون علت تازيانه زده‌ام ، اينك پشت من ، بيايد و تازيانه زند و اگر من از مال و دارايى كسى ، چيزى گرفته‌ام ، اينك بيايد و از مال من بردارد ! »\r\nالبته او در زندگى خود هيچ‌وقت به كسى تازيانه نزده بود ، ولى اين راستى و صفاى مطلق است كه پيامبر در پاكيزه‌ترين و عالىترين شكل آن ، آن را به‌كار مىبرد . و اگر زندگى او هرگز با ريا و عوام‌فريبى و ضعف و عجز آميخته نگشته ، در مقابل هم هيچ‌وقت با غرور و كبر و خودخواهى آلوده نگشته است .\r\nپيامبر در انجام امور منزل به همسر خود سبقت مىجست . كفش\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nخود را مىدوخت و لباس خود را وصله مىكرد . او گوسفند مىدوشيد و به افراد خانواده خود خدمت مىنمود و با ياران خود ، آجر و سنگ حمل مىكرد و با آنها همكارى مىنمود و از شدت گرسنگى بر شكم خود سنگ مىبست !\r\nاو هنگامى كه با ياران خود راه مىرفت ، از آنان مىخواست كه جلوتر از او راه بروند . و اگر بر آنها وارد مىشد و آنها نشسته بودند ، در جايى كه خالى بود و پايين مجلس به‌شمار مىرفت ، مىنشست و هميشه به آنهايى كه مىخواستند احترام خاص و فوق‌العاده‌اى براى او قائل شوند ، مىفرمود : « من دوست ندارم كه فرقى با شما داشته باشم » !\r\nو اين همان راستى و صدق با زندگانى است » . « 1 »\r\nو همه اخبارى را كه ما در اين فصل از پيامبر بازگو كرديم ، اين حقيقت را تصديق و تأييد مىكنند .\r\n* * * اما هيأت حاكمه و زمامداران ؟ آنها به‌خاطر وظايف و مسئوليت‌هايى كه در قبال جامعه دارند ، خدمتگزار مردم هستند نه عزيزان بىجهت و سروران طاغى و ياغى ، و نه دزدان حرفه‌اى !\r\nدر سيره پيامبر وارد شده كه به او گزارش دادند كه يكى از فرمانداران هديه‌اى را پذيرفته است ! پيامبر حقيقت موضوع را تحقيق كرد و آن‌گاه ثابت شد گزارش مطابق با واقع بوده است ، خشمناك شد و فرماندار را احضار نمود وقتى فرماندار آمد ، پيامبر به او فرمود : چگونه چيزى را كه حق نداشتى و سزاوار تو نبود ، گرفته‌اى ؟\r\n\r\n\r\n","description":"","footnote":"\r\n( 1 ) از كتاب محمد والمسيح ، صص 162 و 163\r\n","page_name":" 304 ","page_number":304},
  {"content":"\r\n\r\nوى با كمال اعتذار گفت : پيامبر خدا ! آن يك هديه بود !\r\nدر جواب پيامبر ، عظمت ادراك وى از چگونگى آغاز و شيوع رشوه‌خوارى بين حاكم و محكوم ، ملت و زمامدار ، هويداست . پيامبر در پاسخ او به شكل سؤال چنين فرمود : آيا ديده‌ايد كه يكى از شما در منزل خود بنشيند و كارى را انجام ندهد و مردم بىدليل براى او هديه بفرستند ؟ . . . و سپس دستور داد كه « هديه » ! را به بيت‌المال عمومى واگذار كند و بلافاصله هم او را از كار بر كنار ساخت !\r\nپيامبر بدين‌ترتيب به مردم ياد داد كه در راه به‌دست‌آوردن حق خود ، راه رشوه را نپيمايند . و بر حاكم و زمامدار نيز تعليم داد كه با مردم اين‌چنين رفتار نكند ، همچنان‌كه تعليم داد حاكم را در معاش مردم هيچ‌گونه حقى نيست و او براى اين در ميان مردم حكومت مىكند كه پدر دلسوزى براى آنها باشد ، نه دزدى در ميان آنان !\r\nو همچنين اعتراض بجا و عادلانه خود را به طبقه حاكمه - در روزگارى كه بر مسند نشسته و در سر كار هستند - حتى در قبول هديه ، ابلاغ نمود و البته از همين‌جا چگونگى جبهه‌گيرى پيامبر در برابر غارت و چپاول اموال و دارايى مردم و احتكار ثروت‌ها و تضييع حقوق توده و ظلم و ستم بر عموم ، روشن مىشود !\r\nدر اسلام ، هيأت حاكمه نماينده و مبعوث ملت و در قبضه قدرت اوست . و انتخاب زمامدار ، بايد با نظر مردم باشد و آنگاه نيرويش از نيرو و اراده توده بايد سرچشمه بگيرد و شب‌زنده‌دارىهايش به‌خاطر رفاه و آسايش مردم و حفظ و نگهبانى منافع جامعه . . . باشد . اسلام بر حاكم و فرماندار لازم و ضرورى مىداند كه در هر كار بغرنجى كه راه‌حل صحيحى براى آن نمىداند ، با توده مردم و با ملت\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nخود مشورت كند : « و امرهم شورى بينهم » - كار و بناى آنان مشورت بين خودشان است . « 1 »\r\nو اين حاكم اختيارات نامحدود در ملك و مال و قانون ندارد ، بلكه حقوق محدود او نيز تا وقتى قابل احترام است كه در حفظ عزت و احترام مردم و در جلوگيرى از هرگونه اتلاف و تضييع حقوق توده ، كوشا باشد .\r\nاسلام در مسئله نظارت و حق ملت در امر حكومت و حاكم ، فقط به اين مقدار اكتفا نمىكند و در اين حد نمىايستد ، بلكه از آن پا فراتر نهاده و به تحريك ستم‌ديدگان و بينوايان بر ضد كسانى كه به آنان ظلم كرده و آنان را بدبخت نموده‌اند ، مىپردازد . « 2 »\r\nاسلام آنهايى را كه بدبختى و اهانت را بپذيرند و حقوقشان از دستشان برود و سهم و بهره آنان مورد تجاوز قرار گيرد و نتيجه زحمت و كار آنها مورد استثمار قرار گيرد و بر آنها ظلم و ستم شود ، به كيفر و\r\n\r\n\r\n","description":"","footnote":"\r\n( 1 ) قرآن مجيد . . . و در آيه ديگرى مىفرمايد : « وشاورهم فىالامر » - در كارها با مردم به مشورت بپرداز . م\r\n( 2 ) در زمان غيبت ، مانند زمان ما ، مسئله حكومت مربوط به همه مسلمين است ، براى اينكه در حكومت اسلامى ، قانونگذار « خدا » است و مجرى قانون - اگر پيغمبر و امام نباشد - از طرف مردم تعيين مىشود ، ولى رئيس حكومت در عين اينكه موظف به حفظ قوانين اسلامى و عدم تغيير آنها است ، در اوضاع روز و مشكلات داخلى و خارجى بايد « مشاوره » كند و خود مردم هم به‌عنوان « نظارت ملى » - امر به‌معروف و نهى از منكر - در كارها دخالت و نظارت خواهند داشت ( براى تفصيل به تفسير بزرگ الميزان ، جلد 4 ص 132 رجوع شود ) .\r\nاز نظر اسلام اطاعت رئيس حكومت تا وقتى ضرورى است كه مطابق قوانين اسلامى در راه بسط عدالت اجتماعى و اقتصادى و از بين‌بردن ظلم و تعدى و برقرارى عدل و داد كوشش كند و در غير اين‌صورت ، اطاعت وى از گردن مسلمانان ساقط مىشود . . . م\r\n","page_name":" 306 ","page_number":306},
  {"content":"\r\n\r\nعذاب دردناكى تهديد مىكند . البته در آن‌صورتى كه آنان از حقوق طبيعى خود در زندگى دست بكشند و به اين ظلم و ستم تن دردهند و انقلابى به‌پا نكنند و فشار و تضييق و ساير علل و عوامل بدبختى را عملًا به رسميت بشناسند ! قرآن علاوه بر تهديد ، اينان را « ظالمى انفسهم » - ستمگر بر خويشتن - مىنامد .\r\nاما پيامبر ، او مىفرمايد : « كسىكه به‌خاطر حق از دست‌رفته خود كشته شود ، شهيد است . » « 1 » و در جاى ديگر مىفرمايد : « وقتى مردم ، ستمگرى را ببينند و دست او را كوتاه نسازند ، بعيد نيست كه خداوند همه آنان را كيفر دهد » .\r\nاما در مورد جهان انسانى ، بايد توجه داشت كه اسلام با تعصب دينى بى جا در بسيارى از موارد مىجنگد : « لا اكراه فىالدين » - در دين اكراه و اجبارى نيست - و همچنين با تعصبات قبيله‌اى و ملى و نژادى نيز با كمال قدرت مىجنگد زيرا : « انسان خواه بخواهد يا نخواهد ، برادر انسان است » و مردم همه برادر يكديگرند : « و لقد كرّمنا بنىآدم و حملناهم فىالبرّ والبحر و رزقناهم من‌الطيّبات و فضّلناهم على كثير ممّن خلقنا تفضيلا » « 2 » - ما فرزندان آدم را عزيز و گرامى داشتيم و آنان را در خشكى و دريا سوار كرديم و از پاكيزه‌ها به آنان رزق داديم و آنان را بر بسيارى از آنهايى كه نيكو خلق كرده‌ايم برترى داديم . اصولًا\r\n\r\n\r\n","description":"","footnote":"\r\n( 1 ) به‌طور كلى اسلام به مردم اجازه داده كه در راه احتياج ضرورى به نان و آب خود كه كسى از آنها غصب كرده و پس نمىدهد ، بجنگند . و در اين راه اگر بكشند يا كشته شوند ، در نزد خداوند مأجور خواهند بود . و البته اين براى ايجاد آشوب و بلوا نيست ، بلكه به‌مثابه دفاع مشروع از حق زندگى است و فقهاء هم در اين باره به تفصيل سخن گفته‌اند . م\r\n( 2 ) قرآن مجيد\r\n","page_name":" 307 ","page_number":307},
  {"content":"\r\n\r\nپيامبر وقتى براى مردم حرف مىزند ، روى سخنش با همه مردم است اعم از عرب و غيرعرب ، سرخ و سفيد ، زرد و سياه ! و با آنان به اين عنوان سخن مىگويد كه برادران متعاون و متكافل همديگرند و انسان‌بودن و جوهر انسانيت آنان را به همديگر پيوند داده و هرگز مسئله مليت‌ها و نژادها نمىتواند آنها را از همديگر جدا سازد و بلكه تنها اختلافى كه با همديگر دارند و يكى را بر ديگرى ترجيح مىدهد ، به آن‌مقدارى است كه در دوستى ، صلح و خيرخواهى ، پيش قدم باشند . پيامبر مىفرمايد :\r\n« مردم ! خداى شما يكى است ، پدر همه شما يكى است ، عرب را بر غير عرب و غيرعرب را بر سرخ و سرخ را بر سفيد و سفيد را بر سرخ ، فضل و برترى جز در تقوى و پرهيزكارى نيست . آگاه باشيد ! و حاضران به آنهايى كه در اينجا نيستند ، برسانند » ! .\r\nچقدر بزرگ است پيامبر ، در آن هنگامىكه تقوى و ايمان و ديندارى ، همه و همه را منوط به خدمت به مردم ، قرار داده و همه اينها وقتى مفهوم صحيح خود را از دست مىدهند كه صاحب آن ، از عمل نيك و كار سودبخش به‌دور باشد . و مىفرمايد : « با همسايه و همجوار خود ، خوشرفتار باش ، تا مؤمن باشى » و « مردم همه عيال خداوندند ، و محبوب‌ترين آنان در نزد خداوند ، كسى است كه بر عيال خدا بيشتر سود برساند » و « دين خوش‌رفتارى است » .\r\nمردى از محمد پرسيد : كدام اسلام نيكو است ؟ در پاسخ فرمود : « گرسنه‌اى را سير گردانى و به آشنا و غريبه سلام كنى » ! پس اسلام آن‌چنانكه پيامبر مىخواهد ، براساس خدمت و احترام به مردم پابرجاست و در اين امر فرقى بين مسلمان و غيرمسلمان ، عرب و\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nغيرعرب ، سرخ و سياه و آنكه مىشناسى يا نمىشناسى ، وجود ندارد و درواقع تنها صفت « انسان » بودن كافى است كه تو را براى دوستى انسان و اطعام او و اقدام و پيشدستى براى سلام و درودگفتن ، وادارد .\r\nو در آيه : « لقد كرمنا بنىآدم . . . » همه بنىآدم را خداوند مكرم و محترم مىدارد و مسلمانان را برترى نمىدهد . و درضمن احاديثى كه ما در اين فصل آورديم ، ديديم كه اسلام نيكو آن است كه قلب و دست و روى گشاده در مقابل همه مردم و براى همه افراد داشته باشى و در جوار و همسايگى رفتار خود را با آنها نيكو كنى و آنها را دوست بدارى و به آنها سود برسانى !\r\nاز پيامبر اكرم خبرى نقل شده كه دلالت تام بر خواسته‌هاى بشردوستانه اسلام دارد و آن را در مفاهيمى چون : كار به‌خاطر زندگى بهتر ، همدردى ، همكارى ، خدمت ، كمك - حتى در مورد حيوانات - متبلور مىكند . به‌موجب اين خبر ، پيامبر روزى داستان كوتاهى را به ياران خود چنين بيان داشت :\r\n« روزى زن زناكارى مىرفت ، ناگهان ديد كه نفس سگى از تشنگى به شماره افتاده است . ايستاد و كفش خود را درآورد و با ريسمانى آن را به چاهى انداخت و از آب پر نمود و سگ را سيرآب ساخت و خداوند به وى پاداش داد و او را به بهشت برد » !\r\nراستى كه اين ارزيابى و موقفى كه پيامبر درقبال زندگى دارد و آن را تا اين حد مورد تقدير و تقديس قرار مىدهد ، بسيار بزرگ است . از نظر پيامبر ، خداوند پاداش زن بدكارى را ، به اين جهت كه حيوان تشنه‌اى را سيراب نموده است ، بهشت قرار مىدهد ، در صورتىكه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاين فضل و مقام را براى آن مجاهدى كه در ميدان جنگ كشته شد ، قائل نيست ، چنان كه در داستان « رفاعةبن زيد » گذشت .\r\nپيامبر اين موضوع را در حديث ديگرى تحكيم مىبخشد و مىگويد : « زنى به‌خاطر گربه‌اى كه حبسش كرده بود و غذايى به او نمىداد و آزادش هم نمىكرد ، داخل دوزخ گرديد » .\r\nاگر زن زناكارى به‌خاطر سيراب‌كردن سگى داخل بهشت مىگردد و اگر زن ديگرى در قبال حبس و بدرفتارى با گربه و غذا و آب‌ندادن يا آزادنساختن آن ، به آتش كشيده مىشود ، مقام و وضع احتكارگران و استثمارگرانى كه اموال و ثروت ملت را چپاول و غارت نموده و خون طبقات رنجبر و زحمتكش را مىمكند ، چگونه خواهد بود ؟ و به همين ترتيب كسانى كه با تفرقه‌اندازى و ايجاد فساد و تضاد طبقاتى در اجتماع موجب اختلاف مردم مىگردند چه عاقبتى خواهند داشت ؟ و روزگار آنهايىكه ملت‌ها و توده‌ها را به بردگى مىگيرند و آنان را مزدور خود مىسازند - در حالىكه آنها همه فرزندان آدم هستند و خداوند آنها را بر بيشتر مخلوقات برترى داده است - چگونه خواهد شد ؟ و همچنين وضع آن گروهى كه بر حق گروه ديگر تجاوز كرده و منافع و هستى آنها را غارت نموده و سرزمينشان را مستعمره خود مىسازند و خود از ثمره كوشش و دسترنج آن تيره‌روزان ، رفعت يافته و بلندمرتبه مىگردند ! چگونه خواهد شد ؟ در صورتىكه مىدانيم مردم ، چنان‌كه در قرآن آمده است ، براى آن به‌شكل ملت‌ها و قبيله‌ها خلق شده‌اند كه با همديگر آشنايى پيدا كرده و همكارى كنند نه آنكه با يكديگر دشمنى ورزند !\r\n* * *\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاين خطوط عمومى و اصلى براى همكارى و تعاون جامعه واحد بشرى است كه در قرآن و حديث آمده است . حكام و زمامداران مسلمانان و نمايندگان و واليان آنان ، در دو عصر به اين روش با كمال دقت عمل نمودند و در دو دوران نيز به‌شدت تمام با آن مخالفت ورزيدند و بر ضد آن رفتار كردند .\r\nاما روزگارى كه به آن عمل نمودند : زمان خود پيامبر و دوران خلافت ابوبكر و عمربن خطاب و سپس در حكومت امام على بود . اما دورانى كه با آن مخالفت نمودند ، عصرى بود كه عثمان روى كار آمد و خويشان و نزديكان اموى وى اطراف او را گرفته و مصادر امور را اشغال و غصب كردند . و سپس دوران‌هايى است كه پس از امام على پيش آمد و آن ايامى است كه بنىاميه و بعد بنىعباس در شام و بغداد حكومت مىكردند . البته به استثناى مدت كوتاهى كه عمربن عبدالعزيز - تنها شخصيت ممتاز اموى - روى كار آمد و منهاى بعضى فرصت‌هاى كوتاه و ناچيزى كه به شتاب مىگذشتند و نمىتوانستند پابرجا بمانند و كارى از پيش ببرند !\r\nاما دوران عثمان بن عفان - كه در بخش‌هاى آينده ، به تفصيل درباره آن بحث خواهيم كرد - در اين دوران مقياس‌هاى حكومت ، از آنچه قبلًا برپايه آن استوار بود منحرف گرديد ، زيرا كه بنىاميه بر زمين ، مال ، دارايى و جان مردم مسلط گشتند و ارزاق و ما يحتاج عمومى را احتكار كردند . و اينها همه از « قوم و خويش‌بازى » خليفه سوم ناشى شد و او بود كه به بنىاميه ميدان داد و آنها امكان يافتند شكل و نظام انسانى خلافت اسلامى را تغيير داده و آن را به سيستم سلطنتى خالص اموى ، مبدل سازند . و البته تفصيل اين مطلب در جاى خود خواهد آمد .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nبعد از گذشت دورانى ، در پرتو يك انقلاب ملى كه داراى همه‌گونه وسائل و عوامل و اهداف يك انقلاب اصيل بود ، حكومت به‌دست علىبن ابيطالب رسيد . « 1 » ولى بايد ديد كه علىبن ابيطالب مسئله حكومت را چگونه ارزيابى نمود و به چه نحوى با آن رفتار كرد و عاقبت كارش به كجا انجاميد ؟\r\n\r\n\r\n","description":"","footnote":"\r\n( 1 ) مراد مؤلف از اين انقلاب ملى ، قيام مردم مسلمان برضد خلافت غيراسلامى عثمان و دار و دسته بنىاميه بود كه منجر به كشته‌شدن عثمان و سقوط حكومت غيرقانونى بنىاميه گرديد و حق امام على به‌دستش رسيد . . .\r\nبحث درباره خلافت عثمان و سلطنت بنىاميه و كارشكنىهاى آنان برضد حكومت دمكراتيك امام ، در جلد چهارم كتاب به تفصيل خواهد آمد . م\r\n","page_name":" 312 ","page_number":312},
  {"content":"\r\n\r\n\r\nحاكميت توده\r\n* بدون مشاوره ، خيرى در كار نخواهد بود .\r\n* من فردى از شما هستم ، سود و زيانى كه براى شما باشد براى من هم هست .\r\n* با توده مردم باشيد ، زيرا كه دست خدا همراه جماعت است .\r\n* دل‌هاى مردم گنجينه حاكم است ، هرگونه عدل يا جورى را كه در آنها بگذارد ، همان را بازخواهد يافت .\r\nامام على\r\n* سخنى گفت كوتاه و رسا ، ساده و عميق مانند خود حقيقت ، كه گويى شراره‌اى از عقل و ندايى از روح است :\r\n« شگفتا ! آيا خلافت به رفاقت و خويشى بستگى دارد ؟ »\r\nچنان كه گذشت ، خلافت پيش از آنكه به علىبن ابيطالب برسد ، در شرف تغييرشكل به نظام سلطنت اموى بود و يا همان‌وقت هم به سلطنت اموى تبديل شده بود ! حكام ، فرمانروايان ، وزيران ، وزارت‌طلبان و وزيرتراشان يقين كرده بودند كه همواره حكومت حق آنهاست و با عواملى از قبيل روابط خانوادگى ، حسب و نسب ، پول‌ها و رشوه‌هايى كه براى تثبيت آن خرج مىشود و يا مذاكرات و\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمعاملاتى كه به‌عمل مىآيد ، به‌دست آنها مىرسد . و همچنان عادت كرده بودند كه به حقوق ملت چنان نظر كنند كه گويا چگونگى آن منوط به اراده واليان و زمامداران است ! و هر نيك و بدى را كه اينان بخواهند ، بايد مطابق دلخواهشان اجرا شود ! و درواقع توده‌هاى محروم و بينوا ، از نظر اين گروه چيزى نبودند مگر پشت‌هاى عريانى كه در انتظار تازيانه‌اند و يا بايد بارهاى ايشان را حمل كنند .\r\nو علاوه بر اين بايد گفت كه خلافت عثمان فرصت و امكان داد كه اين واليان و فرمانداران - كه بيشترشان هم از بنىاميه و يا ياران و همفكران ايشان بودند - در سراسر قلمرو خلافت ، براى تهيهء مقدمات و نيرو ، به‌كار و كوشش بپردازند تا پايه‌هاى « سلطنت اموى » را پىريزى كنند كه پول‌ها و رشوه‌ها ، شب‌نشينىها و معامله‌ها ، آزادگذاشتن دست‌هاى متنفذان در جان و مال و مقدرات عمومى ، خريدن سربازان جنگجو با پول نقد و نسيه ! نزديك ساختن آنهايى كه اميد يارى از آنها دارند و دوركردن كسانى كه احتمال ياريشان را نمىدهند ، بنيان آن را تحكيم بخشيد .\r\nبدين‌ترتيب دولتى براين اساس - كه بنىاميه آن را ساخته و پرداخته بود - به‌وجود مىآيد . بنىاميه كه به شهادت تاريخ در دوران اسلامشان هم بر شيوهء جاهلى خود باقى بودند . و آن‌گاه اكثريت بزرگان به ذلت و خوارى كشانده شدند ، مگر كسانى كه براى احتكار و استثمار و حكومت آنان ميدان را باز كردند و كليد بيت‌المال و قدرت حكومت را در دست آنان قرار داده و ملت را هم ، به ضميمه چيزهايى كه تقديم مىنمودند ، دودستى به آنان تقديم داشتند تابندگان و بردگان آنان شوند . در اينجا بود كه ملت نيز به دو گروه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nتقسيم شد : گروهى كه خيرخواه همگان و هوادار پيروزى فرمانرواى عادلى بود كه بيت‌المال را در اختيار احفاد بنىاميه نگذارد ؛ و گروهى كه از حق برگشته و در كمين نشسته و منتظر فرصت بودند تا اگر سلطنت‌طلبان قيام كردند با آنها كنار بيايند و اگر به اندازه آزشان سودمند گرديد ، از آن‌ها پشتيبانى كنند و گرنه از نو وارد مذاكره و معامله بشوند و بهايى بيشتر بگيرند تا اعلام همكارى نمايند !\r\n* * * خلافت به علىبن ابيطالب واگذار شد در حالى كه اوضاع دنيا چنين بود و مردم هم مىبايست يكى از دو راه را انتخاب كنند : يا در راه پشتيبانى از خلافت و پيروزى امام على - كه عدالت‌خواهى و طرفدارى او از توده را مىدانستند - به پيشواز مرگ بروند و يا به‌شدت از سلطنت خاندان بنىاميه پشتيبانى كنند كه هدفى جز بازگرداندن افتخارات دوران جاهليت نداشتند ، البته اين كار راه پرخطرى بود و بدبختى براى ملت به‌بار مىآورد و خون‌ها ريخته مىشد .\r\nعلى اعتنايى به خلافت نداشت ولى در دوران ابوبكر و عمر ، در اداره امور بيشترين همكارى را به عمل آورد و در دوران عثمان هم از نصيحت و راهنمايى وى دريغ نكرد و از اينكه بيعت مردم را به سوى خود جلب كردند ، شكايتى نكرد « 1 » و جز برپاداشتن حق و عدالت انديشه‌اى نداشت .\r\n\r\n\r\n","description":"","footnote":"\r\n( 1 ) امام على از اينكه حق او را پايمال كردند ( و درواقع حق توده نيز ضايع گرديد ) سخت آزرده‌خاطر بود و در خطبه « شقشقيه » كه در نهج‌البلاغه هم آمده ، گله‌مندى شديد خود را اظهار داشته است ولى در عين حال ، به‌خاطر مصالح اسلام ، با آنهايى كه روى كار آمدند ، به مخالفت علنى نپرداخت و حتى به‌خاطر مصالح عاليه اسلامى ، پس از مدتى ، با آنها بيعت كرد تا اساس اسلام ، اين جنبش آزادىبخش جهانى ، استوار گردد . م\r\n","page_name":" 315 ","page_number":315},
  {"content":"\r\n\r\nما شواهدى از تاريخ و از گفته‌هاى امام داريم كه نشان مىدهد ، او هرگز اهميتى نمىداد كه خلافت به‌سوى او آيد و يا از وى دور شود . و حتى آن روزى هم كه مردم خلافت او را مىخواستند ، او آن را نمىخواست و در آن‌هنگام كه عثمان كشته شد و مردم براى بيعت با وى ، به‌دور او جمع شدند ، فرمود : « مرا رها كنيد و ديگرى را بطلبيد و اگر به حال خودم بگذاريد ، مانند يكى از شماها خواهم بود و شايد نسبت به كسى كه براى اداره امور خويش انتخاب كنيد ، از همه شما شنواتر و مطيع‌تر باشم و من اگر معاون و مشاور شما باشم بهتر از آن است كه حاكم باشم » !\r\nاو در آن روز خلافت را نمىپذيرفت و به آن راضى نمىشد ، زيرا در امر خلافت بينش و انديشه خاصى داشت و مردم آن را به‌صورت ديگرى مىخواستند . او در اين مسئله با آنان نبود و آنان نيز با وى نبودند ! براى آنكه او آنچنان بود كه خود فرمود : « در روزگارى ناسازگار و دورانى دشوار ، نيكوكار را بدكار مىشمارند و ستمگر همچنان بر تجاوز و طغيان خود مىافزايد » و براى آنكه : « افق‌ها پوشيده از ابرهاى تيره است و راه از بيراهه تشخيص داده نمىشود و مردم به كارهاى مشكوك مشغولند و در شهوات و لذات گام برمىدارند ، گوش دارند ولى كر هستند ، سخن مىگويند ولى لال و گنگ‌اند ، چشم دارند ولى كورند ، نه در پيكار ، آزادمردان راستگو هستند و نه در سختىها ، برادران مورد اعتماد » ! و براى آنكه او مىدانست اگر به آنان پاسخ مثبت دهد و خلافت را بپذيرد و آن‌كس را كه خود مىداند به روى كار آورد و يا به گله‌هاى گله‌مندان و گفته‌هاى فرصت‌طلبان گوش ندهد ، آن را تحمل نخواهند كرد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nچنين است حقيقت وضعى كه امام على ، در آن مدت كوتاهى كه بعد از كشته‌شدن عثمان و قبل از خلافت وى پيش آمد ، با آن روبرو بود . مردم با او بيعت مىكردند و اصرار مىورزيدند و او در قبول بيعت مردد بود ، چون بزرگان متنفذان ! بر آن اصول خير و راه نيكى كه او مىخواست ، استوار نبودند .\r\nولى در اين ميان چيزى كه علىبن ابيطالب را وادار به قبول بيعت آنان كرد اين بود كه امام مىديد عدالت اجتماعى در خطر است . نيرومندان ، ضعيفان و بينوايان را غارت مىكردند و دست‌هاى متنفذان و فرمانداران در جان و مال مردم آزاد گذاشته شده بود و اشراف و ثروتمندان براى گرفتن زمين ، احتكار ثروت‌ها ، و بلعيدن مردم ، دست به‌دست هم داده بودند ! و با اين وضع ، چگونه و تا كى ، او خود را از مركز فرماندهى و رهبرى دور كند ؟ در حالى كه كارها پس از اندك‌مدتى ، بنا به تعبير پيامبر - به‌طور كامل در دست « چند جوانك قريشى » « 1 » قرار مىگرفت . و اين گروه اندك و ناچيز ، جماعت و توده مردم را به ذلت و خوارى كشانده بودند ، در صورتى كه در نظر على ، دست خدا با توده مردم است : « با توده مردم باشيد كه دست خداوند همراه جماعت است » و بنابراين ، قبول بيعت و خلافت ، بر او واجب و ضرورى مىنمود ، اگرچه پيش‌آمدهاى ناگوار در كمين بود كه تحمل آنها بر هر نيكوكارى سخت دشوار است : « در دورانى دشوار كه نيكوكار را تبهكار مىشمارند » !\r\nعلى مىفرمايد : « تأسف و ناراحتى من از اين است كه زمام امور\r\n\r\n\r\n","description":"","footnote":"\r\n( 1 ) اغيلمة من قريش !\r\n","page_name":" 317 ","page_number":317},
  {"content":"\r\n\r\nاين مردم را بىخردان و بدكاران در دست بگيرند و آنگاه مال خدا را بين خودشان دست به‌دست بگردانند و بندگان خدا را غلامان و نيكان را دشمنان و بدكرداران را ياورانشان قرار دهند » !\r\nروح على از هرگونه انزواطلبى و گوشه‌نشينى كه نتيجه‌اش به‌سود ملت نبود ، بيزار بود و درواقع انسانى كه بتواند به مردم خدمت كند ، ولى گوشه‌نشينى اختيار كند ، شخصيت خود را انكار كرده است ، و ارزش وجودى خود را در جامعه از بين برده است ، چرا كه جامعه از افراد و اعضاى خود ، همواره خواستار همكارى و همفكرى در راه خير و نيكى است . . .\r\n. . . سرانجام على پيشواى مردم شد ، ولى براى آنكه حكومت على و روش او را در مسائل اقتصادى - مالى و سياسى - اجتماعى درك‌كنيم ، بايد آنها را به اصل واحدى كه ويژه مكتب اوست برگردانيم و آن ، اسلوب او در ارزيابى مسئله حكومت ، از نظر مبدأ و نتيجه ، اساس و هدف است .\r\n* * * حكومت از نظر علىبن ابيطالب حقى نبود كه خداوند آن را به يكى از افراد بشر ببخشد و تا روزى كه او و نزديكان و متنفذان بخواهند همچنان در آن مقام باقى بماند ، همان‌طور كه بعدها در دوران سلطنت بنىاميه و بنىعباس چنين شد و چنان كه در تاريخ اروپا هم در قرون وسطى چنين بود . در آن دوران رئيس حكومت يا فرمانروا را « سايه خدا بر زمين » ! معرفى كردند و گفتند كه اراده و فرمان او ، اراده و فرمان خالق آسمان است و چون و چرايى در آن راه ندارد ! . . . بلكه حكومت در نظر على ، حق توده مردم است ، هركسى را\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nكه بخواهند ، مىتوانند به‌خاطر نيكى ، انتخاب كنند و آنكه را كه بخواهند ، مىتوانند به كيفر بدى ، از كار بر كنار سازند . على مىگويد : « اگر تو را به ولايت انتخاب كردند و همه در آن اتفاق نمودند ، به كار آنها رسيدگى كن و اگر اختلاف كردند ، آنان را به حال خود بگذار » و باز مىفرمايد : « بنگريد ! اگر حق نديديد ، نپذيريد ؛ و اگر حق شناختيد يارى كنيد . حق است و باطل ، و هريك را هوادارى است ! »\r\nاما قدرت و نفوذ حاكم ، از اجراى آن سلسله قوانين اجتماعى نيرو مىگيرد كه سودمندتر و بهتر باشند . على در خطبه بيعت مىگويد : « مردم ! من فردى از شما هستم ، سود يا زيان شما ، سود و زيان من هم هست و حق را هيچ چيزى نمىتواند از بين ببرد » و در خطبه ديگر مىفرمايد : « مردم ! به‌خدا سوگند من شما را به طاعتى ترغيب نمىكنم مگر آنكه نخست خود به آن عمل كنم و از هيچ زشتى و گناهى شما را نهى نمىكنم ، مگر آنكه پيش از شما ، از آن پرهيز و دورى نمايم » .\r\nبنابراين ، حاكم نه به خاطر حاكم‌بودن ، بلكه به‌خاطر عدالت و اجراى احكام و قوانين اجتماعى نيك و مفيد ، بايد مورد اطاعت باشد .\r\nحكومت از نظر علىبن ابيطالب درى نيست كه حاكم آن را بر روى ثروت‌ها و بيت‌المال بگشايد و به‌حد اشباع از آن بردارد و سپس آن را ميان قوم وخويش‌ها ، نزديكان ، برادران و ياران تقسيم نمايد ! ، بلكه حكومت درى است كه حاكم آن را براى برپايى عدالت ميان مردم مىگشايد كه مساوات را در نهايىترين شكل ممكن ، بين مردم برپا دارد ، هركسى را به اندازه كوشش و كارش پاداش دهد و تا آنجا كه امكان دارد از احتكار و استثمار جلوگيرى بنمايد و هميشه و در\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nهمه‌حال حق و عدالت را در نظر داشته‌باشد ، اگرچه اين امر به كشته‌شدن حاكم به‌دست تبهكاران منتهى گردد . . . حاكم بايد دل‌ها و خردها را به نيكى سوق دهد و بايد اين نيكى در اخلاق و راه و روش او ، اصول و قواعد ثابتى داشته باشد . و على پس از تصدى خلافت ، به يكى از كاركنانش چنين نوشت : « اما بعد ! بهرهء تو از حكومت ، مالى نباشد كه استفاده كنى و خشمى نباشد كه آن را - با انتقام‌گرفتن - فرو نشانى ، بلكه بايد نصيب تو ، از بين‌بردن باطل و زنده‌نمودن حق باشد » .\r\nحكومت از نظر على ، گرفتن داد توده از گروه ستمگر و تجاوزكار است ، زيرا كه « دست خداوند باجماعت است » . حكومت با دوستى و رفاقت ، خويشى و نزديكى پابرجا نمىشود ، و على از اين منطق ، در فهم خلافت ، تعجب مىكند و سخنى كوتاه ، رسا ، ساده و عميق - مانند خود حقيقت - مىگويد كه گويى جرقهء عقل و نداى روح است : « شگفتا ! آيا خلافت و حكومت به رفاقت و قرابت بستگى دارد ؟ » « 1 »\r\nحكومت در نظر علىبن ابيطالب حسب و نسبى نبود كه برپايه آن افتخاراتى برپا شود و شرافت قديمى خاندانى هم نبود كه براساس آن تاج و تخت‌هايى به‌دست آيد و وسيله‌اى براى برده‌ساختن مردم بشود ، زيرا : « هيچ حسبى مانند تواضع و فروتنى و هيچ شرفى چون علم و دانش نيست » و « گذشت و بخشش ، از خويشاوندى مهربان‌تر است » !\r\nحكومت از نظر امام به‌زور و غلبه مادى هم بستگى ندارد كه\r\n\r\n\r\n","description":"","footnote":"\r\n( 1 ) « واعجباه ! اتكون الخلافة بالصحابة والقرابة » !\r\n","page_name":" 320 ","page_number":320},
  {"content":"\r\n\r\nتوده‌ها را با شمشير و آتش و گرفتن مال و نان و ريختن خون ، مطيع و فرمانبردار كنند ! و غلبه معنوى هم آن نيست كه توده‌ها از بيم يا اميد ، از ترس يا آرزويى ، به امر حاكم گردن نهند . او خود امام و پيشوايى است كه خدايش را به‌خاطر پاداش و يا از ترس عذابش ، عبادت نمىكند ، بلكه براى اين او را مىپرستد كه سزاوار پرستش است . حكومت از نظر وى آن است كه وجدان فردى و اجتماعى و انسانى را مورد توجه قرار دهد و به رعايت خير و صلاح متوجه سازد و سپس جامعه و مردم را ناظر اعمال خود بداند كه كارها را ببينند و داورى كنند و به نفع يا به ضرر كارهاى وى رأى دهند و اعمال او را تصويب و يا رد نمايند !\r\nحكومت آن نيست كه حاكم پس از آنكه بر مسند قدرت نشست و استقرار يافت ، استبداد رأى و خودكامگى را پيشه كند ، بلكه شورى و مشورت عادلانه‌ترين حكومتهاست . و مردم كاملًا حق دارند از حاكم بخواهند كه : « هيچ رازى را از آنها پنهان نكند و هيچ كارى را بدون اطلاع مردم انجام ندهد » مگر آنكه پنهان‌داشتن آن كار و آن راز ، تا مدتى ، خود بالذات به مصلحت همگان باشد .\r\nهمچنين مردم كاملًا حق دارند كه در جريان منافع و مضار خود قرار بگيرند و بر حاكم هم كاملًا واجب و لازم است كه از همه آراء و افكار استقبال كند ، چون‌كه شايد در آن آراء و افكار ، چيزى باشد كه به ذهن او نيامده و وجدانش از آن آگاه نشده و يا علمش به آن نرسيده است . على مىگويد : « هركس كه به همه آراء توجه كند ، موارد اشتباه را درمىيابد » . و هركسى كه موارد اشتباه را بشناسد ، امكان مىيابد كه به صلاح و صواب راه يابد . پس توجه به افكار و نظريات توده مردم ،\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nضرورتى است كه حاكم در امر حكومتش از آن بهره‌مند مىشود و توده مردم هم در معنى حكومت ، از آن استفاده مىكنند و به اين ترتيب ، كارها به‌نحوى پيش مىرود كه پس از انجام ، پشيمانى به‌وجود نيايد . على چنان اين حقايق را توضيح مىدهد كه قابل هيچگونه تأويل و تفسيرى نيست ، وقتى كه مىگويد : « بدون مشورت ، خيرى در كارها نخواهد بود » .\r\nو از خصوصيات حاكم آن نيست كه كارهاى او را پرده‌اى از ابهام بپوشاند و يا براى انجام امرى ، دور از چشم مردم اقدام كند ، و از اينجاست كه على به مردم توجه مىكند تا آنها را به اين حق از حقوقشان ، آگاه سازد : « از پرتو چراغ روشن و آشكارى ، كسب نور كنيد » !\r\n* * * خلافت در مكتب علىبين ابيطالب دورى از مردم ، روگردانى از ملت و نزديكى به خودخواهى و عدم توجه به اوضاع عمومى و نيازمندىهاى افراد و اجتماعات نيست ؛ بلكه خلافت وسيله‌اى است براى نزديكى حاكم به مردم ، و مهر ورزيدن به توده و تواضع وى بر همگان و سپس توجه كامل به وضع آنهاست كه ديگر جاى هيچ بهانه و عذرى باقى نماند !\r\nو اگر مردم به‌دليل عدم انجام يكى از اين امور ، بر حاكم خشمناك شوند ، بايد تَبعات آن را بپذيرد ، چنان‌كه مردم هم بار حكومت او را بردوش مىكشند ، براى آنكه موقف و وضع آنان نسبت به حاكم ، بايد نمودار و صورتى از وضع و موقف حاكم نسبت به آنان باشد . در اين باره على مىفرمايد : « دل‌هاى مردم گنجينه حاكم است ، هرگونه عدل يا ظلمى را كه در آنها بگذارد ، همان را بازخواهد يافت » !\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nحكومت در مذهب علىبن ابيطالب برپايه تعصب استوار نبود ، زيرا كه تعصب زشت و مذموم است ، مگر آنكه تعصب براى : « خصلت‌هاى نيكو و اتخاذ خير و فضيلت و دورى از ظلم و ستم و داد مردم و جلوگيرى از فساد در روى زمين » باشد .\r\nحكومت در هر حال ، در مذهب على براى آن كسانى نيست كه درباره آنان مىگويد : « اگر بر شما حكومت كنند ، مانند قيصر و كسرى در ميان شما رفتار خواهند كرد » و كسانى كه : « از اهل مكر و حيله ، نيرنگ و فريب » و « صاحبان ظلم و ستم » و « رشوه‌خواران » بوده و در دوران حكومتشان « طعام و غذا را به آنها كه سير هستند مىدهند » .\r\nبه‌خاطر همه اينها بود كه على خلافت را نپذيرفت مگر در زمانى كه عزم قاطع در برپايى حق و نابودى باطل داشت . در غير اين صورت زندگى را بدرودگفتن ، در نظر امام ، بهتر از ادامه حيات بود .\r\nبه همين دلايل ، به مردم هشدار مىدهد تا از هيئت حاكمه خود حساب پس بگيرند و بر كارهاى آنها نظارت كنند و آن حاكمى را كه خدمتگزار نباشد ، نپذيرند و هروقت كه لازم شد ، خشم يا رضايت خود را آشكار سازند و از اينجاست كه به آنها مىفرمايد : « آيا به خشم نمىآييد و انتقام نمىگيريد كه ابلهان بر شما حكومت كنند . . . پس همگى به ذلت و خوارى خواهيد افتاد و به نابودى محكوم خواهيد شد و بهره شما زيانكارى و بدبختى خواهد بود » .\r\nامام حد خشم و نفرت از ظلم و ستم را برابر با اظهار رضامندى از عدل و داد قرار داده و در سخن حكيمانه‌اى مىگويد : « مردم به دور خشم و خوشنودى مىگردند . هركس كه به كارى خوشنود گردد به آن روى مىآورد و آن‌كس كه خشم و نفرت اظهار نمايد ، از آن روى برگرداند ! » .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاو به‌خاطر اينها و غير اينها بود كه كسى را براى بعد از خود ، به خلافت سفارش نكرد ، براى آنكه اين امر ، فقط بايد منوط به نظر توده باشد . و آنگاه كه مردم پيش وى آمده و از او خواستند كه فرزندش « حسن » را جانشين خود سازد ، آن را نپذيرفت و سخنى گفت كه عالىترين مرتبه صفات يك حاكم را نشان مىدهد ، چنان كه آخرين اعتراف صريح به آزادىهاى عمومى ، و حقوق مردم را در انتخاب راه‌كارشان - آن‌طور كه خود مىدانند و مىخواهند - مىرساند : « من نه به شما دستور مىدهم و نه شما را منع مىكنم ، شما خود بهتر مىدانيد . » « 1 »\r\nاگر مردم نمىخواهند ، چرا او به خليفه و جانشين‌شدن فرزندش\r\n\r\n\r\n","description":"","footnote":"\r\n( 1 ) اين مطلب از نظر شيعه ، صحيح نيست . چنان‌كه خود مؤلف از صفحه 86 به‌بعد همين كتاب ، اعتراف مىكند كه پيامبر اسلام علىبن ابيطالب را به‌عنوان خليفه خود تعيين فرمود . . . و علاوه بر حديث غديرخم در مورد امام على كه مؤلف به آن استناد كرده درباره امامان ديگر علاوه بر حديث ثقلين كه شيعه و سنى آن را نقل كرده‌اند ، از طرق خود اهل سنت نيز نقل شده كه پيامبر فرمود : « جانشينان من دوازده‌نفرند : به شماره نقباء بنىاسرائيل و همه آنها از قريش هستند » و اين روايت در كتاب‌هاى : « ينابيع‌المودة ، ص 18 و 373 و صحيح بخارى كتاب احكام باب 15 و صحيح مسلم جلد 6 ص 2 و البداية والنهاية ، ج 6 ص 245 و مسند احمد ج 1 ص 398 و ج 5 صص 86 و 89 و 90 و 92 و غيره نقل شده است .\r\nو به‌طور كلى بايد گفت كه مسئله امامت ، با تعيين خداوند حل و فصل شده و البته در زمان غيبت امام ، موضوع همان‌طور خواهد بود كه مؤلف گفته است .\r\nو جمله‌اى را كه مؤلف در اينجا نقل كرده و به حضرت على ( ع ) نسبت داده است ، بيشتر از طريق اهل سنت نقل شده است ( مروج‌الذهب مسعودى ، ج 2 ، ص 291 ) . و در هر صورت از نظر شيعه ، امام حسن ( ع ) ، به حكم خداوند ، از طرف على ( ع ) ، براى امامت تعيين شد و مردم هم بيعت كردند ، ولى توطئه‌هاى جنايتكارانه معاويه از استقرار و ادامه آن جلوگيرى كرد . اين مطالب در كتب مربوط به امامت به تفصيل آمده است . به آنها مراجعه شود . مطالعه كتاب جديدالانتشار شيعه راكه بحث‌هاى تاريخى مشروحى در اين زمينه دارد ، توصيه مىكنيم . م\r\n","page_name":" 324 ","page_number":324},
  {"content":"\r\n\r\nامر كند ؟ و اگر مردم او را چنان يافته‌اند كه به او رضايت دارند ، چرا آنان را از آن كار بازدارد ؟ مگر آنان - در هر دو صورت - به وضع و نياز و مسائل اجتماعى خود آگاه‌تر نيستند ؟ مگر فقط خود آنان نيستند كه حق تعيين سرنوشت خود را دارند ؟\r\nمىگويم : اين ، همان هدف نهايى است كه احترام به آزادى توده و آزادى تعيين سرنوشت از طرف خود مردم ، به آن منتهى مىشود . و على در احترام به آزادىهاى مردم به آنجا رسيد كه حتى به آنها در نزديكى و يا دورى از خود او ، آزادى داد . و البته اين پس از آن بود كه اكثريت توده مردم با او بيعت كردند و كناره‌گيرى گروهى از وى ، به‌مثابه انكار حق توده در انتخاب حاكم به‌شمار آمد و مطرود شناخته شد .\r\nاو از هر چيزى كه از راه زور و اعمال نفوذ ، اكراه و اجبار به‌دست آيد ، بيزار است و شيوهء برخورد او با گروهى كه با وى بيعت نكردند از همين تفكر حاصل شده‌بود . او به‌حيرت و سرگردانى نيفتاد و راه خود را گم نكرد . او كسى را مجبور نساخت ولى در همان‌وقت ، از آنچه به اراده توده مردم ضرر مىزد غافل نماند . او به آنها اجازه داد كه بر رأى و نظرخود باشند ولى به‌نام حق حاكميت ملت دركار مردم هم دخالت نكنند - و اين در واقع اعتراف به‌حق افراد و جماعت ، در يك چهارچوب بود - تفصيل ماجرا از اين قرار است كه « سعدبن ابىوقاص » كه يكى از اعضاى شورى بود « 1 » از بيعت با امام سرباز زد ، و\r\n\r\n\r\n","description":"","footnote":"\r\n( 1 ) عمربن خطاب در بستر مرگ ، شش نفر را انتخاب كرد كه پس از مشورت با يكديگر خليفهء پس از وى را انتخاب كنند ! يكى از آن شش تن ، سعد بن ابىوقاص بود ! اين شش نفر را « اصحاب شورى » مىنامند . م\r\n","page_name":" 325 ","page_number":325},
  {"content":"\r\n\r\nعلى او را پس از آنكه به وى اطمينان داد كه از طرف او بيمى نخواهد بود ، به حال خود واگذاشت .\r\n« عبداللَّه بن عمر » نيز از اين گروه بود . او از بيعت خوددارى كرد ، على از او ضامن خواست كه فتنه و آشوبى به‌پا نكند ، ولى او به اين امر نيز حاضر نشد . على به او فرمود : من تو را مىشناسم ، از زمان طفوليت نيز بداخلاق بوده‌اى ! و سپس فرمود : او را به حال خود بگذاريد ، من خود كفيل او هستم . گروه ديگرى نيز از بيعت امتناع ورزيدند ، على آنان را نيز به حال خود واگذاشت ، به‌شرط آنكه از فتنه و آشوب بر كنار باشند و به اراده و خواست اكثريت توده ، لطمه‌اى وارد نسازند . گروهى از انقلابيون خواستند كسانى را كه بيعت نكرده بودند ، با زور و قهر وادار به بيعت كنند ، ولى على آنان را به شدت منع نمود . اصل كلى و قاعده عمومى على در مسئله بيعت وابسته و مستند به اين حقيقتى است كه آن را مىبيند و آن را با اين تعبير بيان مىكند :\r\n« هركس به اختيار خود بيعت كند ، از او مىپذيرم و آن‌كس كه خوددارى نمايد ، به حال خود وامىگذارم » . پس در حكومت على ، آزادى افراد تضمين شده ، مگر آن كه به آزادى جماعت و توده ، صدمه و ضربه‌اى وارد سازد . و از اينجا بود كه او در ميان كسانى كه با او بيعت نكردند ، اين آزادى را به « زبيربن عوام » و « طلحة بن عبيدالله » و « معاوية ابى سفيان » نداد ، ولى براى « سعد بن ابىوقاص » و « عبداللَّه بن عمر » و ديگران اجازه داد كه از آن استفاده كنند .\r\nآن سه نفر آرزو داشتند به حكومت برسند ، زيرا حكومت براى آنان ثروت و مجد و قدرت به‌بار مىآورد ، و از اينجا بود كه آنان - اگر\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nامروز هم نمىشد - فردا برضد خليفه جديد شورشى به‌پا مىكردند و از همين‌جا بود كه آنان در ايجاد فتنه و اختلاف و غارت آنچه كه همه مردم در آن برابرند ، تعمد داشتند و البته آنها ، هرسه ، از نظر ثروت و لشكر نيز امكانات و نيرويى داشتند كه وسايل آشوب را بر آنان فراهم‌تر مىساخت . و به همين علت على آنان را به حال خودشان وانگذاشت ، - و در آينده در مبحث : « توطئه بزرگ بر ضد امام » درستى نظريه امام درباره آنها را به خوبى روشن خواهيم ساخت .\r\n* * * بدين‌ترتيب ، حكومت از آن تودهء مردم است و بر بيعت نيز اكراه و اجبارى نيست ، مگر آنكه مصلحت توده و جامعه - نه مصلحت حاكم - خواستار اين اكراه باشد . و اين بالاترين مفاهيم پيوند و رابطه حاكم با محكوم ، در مسئله آزادى بيان و عمل است . و با اين وضع ، بسيار طبيعى بود كه علىبن ابيطالب فرمانداران و كارمندان خود را نيز روى اين اصول با مردم مرتبط سازد ، چنان كه با خود چنين كرده بود و او بر آنان نظارت شديد و كامل داشت و چنان كه در جاى خود خواهيم ديد ، در هر چيزى كه مربوط به رعايت حقوق همگان بود ، بر آنان سخت مىگرفت و در اين راه گامى ارزنده برداشته كه با قانون كلى او در حقوق و وظايف ، انطباق دارد ، چنان كه با پيشروترين قوانين ملل معاصر ، تطبيق مىكند ، و آن اين بود كه او از خود ملت ، ناظر و مراقبى به‌وجود آورده بود كه ما فوق حاكم بود و نشان‌دهنده روش حاكم در حكومت بود .\r\nعلى در آن هنگام كه كسى را به فرماندارى ايالتى از ايالات ، يا شهرى از شهرها مىفرستاد ، برنامه و پيمان‌نامه‌اى به او مىداد تا براى\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمردم بخواند . اگر مردم پس از خواندن آن ، آن را مىپذيرفتند ، اين برنامه و عهدنامه ، پيمانى بين آنها و فرماندار بود و هرگز مجاز نبودند كه از آن منحرف شوند و هيچ‌وقت حاكم هم حق نداشت كه مواد آن را برطبق ميل خود تفسير و تأويل كند - و به مقدار كم يا زياد - با آن مخالفت نمايد و اگر از آن انحرافى مىيافت ، على كيفرى را بر او لازم مىشمرد و بلافاصله هم آن را درباره او به مورد اجرا مىگذاشت .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nسرچشمه‌هاى آزادى\r\n* بنده ديگرى مباش ! خداوند تو را آزاد قرار داده است .\r\n* به تو اجازه دادم كه در كار خود آنطور باشى كه درك نموده‌اى .\r\n* در هيچ شرايطى نبايد مجبور باشيد .\r\n* آن دو در خلافت با من بيعت نمودند و اگر خوددارى مىكردند آنها را مجبور نمىساختم ، همان‌طور كه ديگران را مجبور نكردم .\r\nامام على\r\nاين ايمان اصيل و عميق به آزادى پايه و اساس برنامه‌هاى على در حكومت و سياست و مديريت است . على با الهام‌گرفتن از آن ، امر و نهى ، جنگ و صلح ، عزل و نصب ، آميزش با مردم رفتار با فرزندان خود و پرستش خداى خويش را انجام داده است ! اما نظريه وى نسبت به آزادى ، از نظريه كلى وى درباره جهان هستى و اجتماع - اجتماعى كه قطب اين وجود پيشرو به‌سوى خير برتر و زندگى بهتر است - نيرو گرفته و سيراب گشته است .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاما مفاهيم و معانى آزادى ، ناشى از روابط و علائقى است كه فرزندان جامعه ، به آن مقدار كه از وجدان‌ها و ضمائر افراد مىجوشد ، با آن پيوند و ارتباط مىيابند . اين مفاهيم اركان و پايه‌هايى در اينجا و آنجا دارند كه مقياس‌هاى آزادى بر آنها استوار است . انديشه و آزمايش ، و هم‌چنين علىبن ابيطالب ، آن را اين‌چنين تقرير و بيان داشته‌اند .\r\nاما آن علائق و پيوندهايى كه افراد يك جامعه را به هم مرتبط مىسازند ، دو صفت و حالت فردى واجتماعى را دارند و امام سياست و حكومت و مديريت خود را وقف اصلاح آنها نمود تا زندگى سعادتمندانه را براى مردم به‌وجود آورد و به آنان فرصت دهد كه در ميدان آزادى ، به بهترين و زيباترين اشكال و مفاهيم آن ، دست يابند و آن را در افق وسيع انسانى گسترش دهند .\r\nنخستين گامى كه علىبن ابيطالب در اين زمينه برداشت آن بود كه مسئوليت و وظيفه خود را در تأييد و تثبيت آنچه حق و درست است و درهم‌كوبيدن هرچه باطل و خطا است ، اعلام دارد تا بدين‌وسيله مردم را از هرگونه اقدام يا انديشه خطايى بازدارد كه ممكن است محرك آنان در ارتكاب گناه فردى و اجتماعى گردد . زيرا ممكن است آنان به‌خاطر دوستى و توصيه و خويشاوندى و يا خدمتى كه انجام داده‌اند ، به بخشش آن گناه اميدوار باشند و درنتيجه ، كار و انديشه آنان به ضرر جامعه و توده تمام شود !\r\nاو سپس براى تقرير اين مسئوليت ، پيش از خلافت و بعد از آن ، نمونه‌هاى محكمى از گفتار و كردار خود را به‌دست مىدهد . و به مردم روش مثبتى بر اساس توجه به نيكى و تحكيم عوامل خير نشان\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nمىدهد . و همچنين روش ديگرى را نشان مىدهد كه داراى جنبه منفى است و برپايه شدت و سخت‌گيرى در برپاداشتن حدود ، نسبت به بيگانه و خودى ، دور و نزديك ، دوست و دشمن ، استوار مىگردد .\r\nامام به دانش و آگاهى مردم نسبت به خودش اطمينان داشت و مىدانست كه آنان از زهد و پاكدامنى و پاىبندى وى به اصولى كه بالاتر از زهد و پاكدامنى هم هست ، اطلاع دارند و البته اين برنامه ناشى از توجه امام به دورىجستن از امور مادى و نفسانى بود ، مگر در مواردى كه بقاى نفس و ادامه حيات - آن هم به‌خاطر اقامه حق - به آن بستگى داشت .\r\nو همچنين ناشى از توجه كامل امام به حال بينوايان و درماندگان بود كه با احساس انسانى و وجدانى بيدار ، مىخواست در راه رفع ستم از آنان بكوشد و هرگونه احتياج و نيازمندى آنان را ، به‌عنوان حقى مشروع و مسلم ، نه از باب بخشش و احسان ، بر طرف سازد . علاوه بر اين ، امام به نفس خويش نيز مطمئن بود و از همين استوارى وجدان و درون بود كه هرگز حاضر نشد عسل زلال را طعام خود قرار دهد در حالى كه در ميان مردم كسانى بودند كه آشنايى با يك گرده نان جوين نداشتند . او حاضر نشد كه راه را با پوشيدن جامه ابريشمى طى كند ، در صورتى كه در بين مردم افرادى بودند كه اميد لباس كهنه و وصله‌دار را هم نداشتند و حاضر نشد كه فقط به اين دلخوش كند كه به او « پيشواى مسلمانان » بگويند ، ولى با آنان در سختىهاى روزگار ، شريك نباشد !\r\nعلى خود را از آلودگىهاى حاكمان زمان خود ، از قبيل زنجيرهاى افتخار به حسب و نسب ، آزاد ساخت . او خود را از طمع در ملك و\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nمال و جاه و كبر و برترىجويى آزاد كرد . او خود را از هرگونه عرف و عادتى كه در چهارچوب عقل سليم و نياز اجتماعى و شور و شوق نيك انسانى دور مىكند ، آزاد نمود . او همچنان از برترىدادن خويشان و دوستداران خود در اموال عمومى و از كينه‌ورزى نسبت به دشمنانش و يا انتقام‌گرفتن از بدخواهانش ، خود را آزاد ساخت . او وجدان خود را از دعوت به هر كارى كه از به صلاح بودن آن اطمينان نداشت و يا گفتارى كه آن را نمىپسنديد ، آزاد نمود . و بدين‌ترتيب او وجدان بزرگ و روح عظمت بود !\r\nعلى آنگاه جسم و تن خود را از شهوت خوردنى و نوشيدنى و پوشيدنى و مسكن ، آزاد كرد و از آنها به مقدارى اكتفا كرد كه از ضروريات بديهى و حتمى زندگى بود . و البته او بهاى اين ضروريات زندگى را از بيت‌المال عمومى نيز برداشت نمىكرد ، در حالى كه لااقل به اندازه بهره و سهم فرمانداران و واليان خود ، از آن سهم و نصيب قانونى داشت . روايت‌هاى معتبرى به ما مىگويند كه او گاهى شمشير و زره و لوازم خانه خود را فروخت تا از بهاى آنها ، چيزى براى خود و فرزندانش تهيه نمايد . درحالى كه به كارگزاران و فرمانداران خود حقوق مكفى مىداد كه مجبور به پذيرفتن رشوه - كه منجر به پايمال‌شدن حق و سازش و كنارآمدن با باطل مىگردد - نشوند !\r\nامام على خود را از همه اين قيد و بندها آزاد ساخت تا بتواند از هرگونه مانعى كه بين او و عدالت بر دوست و دشمن جدايى مىافكند ، خود را نجات بخشد و خود اين وضع را در يك جمله خلاصه مىكند : « هركس كه شهوات نفسانى را ترك گويد ، آزاد گردد » .\r\nاما تقوى و پرهيزكارى او ، تقواى آزادگان بود كه ايمان مىآورند و\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nبا الهام از اين ايمان ، كار مىكنند - بدون آنكه تظاهر و ريايى دربين باشد - و به‌خاطر ترس از عقاب و طمع ثواب و پاداش ، آن را انجام نمىدهند .\r\nاما تضمين آزادى براى مردم ، در درجه اول مربوط و بسته به كار است . امام تن كارگر را در روى زمين ، به‌مثابه قلب پاك در بهشت مىداند و درباره پاكان مىگويد : « دل‌هاى آنان در بهشت و بدنهايشان در كار است » و سود كار بسته به آن است كه مزد و پاداش كارگر ، در كارى كه انجام مىدهد ، داده شود - و بيان آن به تفصيل خواهد آمد .\r\nاو به‌خاطر بزرگداشت مقام آزادى ، و كار آزاد ، مقرر مىدارد كه هيچ كارگرى را بر كارى مجبور نسازند . زيرا كارى كه توأم با رضايت و ميل عميق درونى نباشد ، توهين به آزادى و به خود كار است . مىگويد : « من صحيح نمىدانم كه كسى را به كارى وادارم كه آن را دوست ندارد » . او براى ترغيب و تشويق به كارى كه براى همگان سودمند باشد و به‌خاطر حفظ آزادى فردى - هر دو در زمان واحد - به اين اكتفا مىكند كه نتيجه كار را ، فقط حق كارگر قرار دهد ، و كسى را كه بدون مجوز قانونى او را به كار مجبور ساخته است ، از آن محروم سازد : « نهر آب ، از آن كسى است كه در آن كار كرده ، نه مال كسى كه او را مجبور به كار ساخته است » .\r\n* * * در اينجا ناگزير به مسأله‌اى بايد اشاره كرد كه در زمينه اين بحث اهميت دارد : اگر انسان كلمه آزادى را در آن دوره ، ارزيابى كند مدلول و مفهوم وسيع و عمومى آن را ، جز در راه و روش امام على نخواهد يافت . كلمه آزادى و همه مشتقات آن در عصر امام مدلول و مفهومى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nجز در معارضه با برده نداشت . پس آزادى ضدبردگى است و آزاد ، ضدبرده يا بنده است .\r\nاگر ما در مدلول صحيح گفتار مشهور « عمربن خطاب » نظر كنيم كه مىگويد : « مردم را كى به بردگى گرفتيد ، در حالى كه مادرانشان ، آنان را آزاد زاده‌اند » خواهيم ديد كه شكل و وضع اين عبارت و موقعيتى كه در آن گفته شده و انگيزه‌هايى كه عمربن خطاب را وادار كرده آن را بگويد ، همگى دلالت دارند كه مراد عمر از كلمه « آزادگان » بردگانى كه خريد و فروش مىشدند ، نبوده است .\r\nاما كلمه « آزادگانى » كه هواداران حق ، آن را در گفتار آزاد و كار آزاد مىجويند ، غير از آن آزادگانى است كه « عمربن خطاب » آن را در اين جمله خود آورده است . دليل ديگرى بر اين مىافزاييم و آن اينكه ، عمر با اين گفتار خود ، متوجه كسانى شده كه مردم را به بندگى مىكشانند و به آنها دستور مىدهد كسانى را كه مادرانشان آنها را آزاد زاده‌اند ، به بردگى نگيرند . ولى عمر با اين گفتار خود ، متوجه خود بردگان نشده تا به آنان دستور دهد كه برضد آنهايى كه آنان را به بردگى گرفته و خريدوفروش مىكنند ، قيام كنند . و بنابراين ، مسئله در گفتار عمر ، مربوط به اراده و تصميم اربابان بوده و پند و اندرز ! فقط متوجه آنان است و بهتر آن است كه مردم بيچاره را به بردگى نكشانند !\r\nاما در نزد علىبن ابيطالب ، مسئله از اين قرار نيست و مفهوم آزادى وسيع‌تر و عمومىتر است . ما براى اثبات اين ادعا ، نخست با يك گفتار و نص صريح خود او استدلال مىكنيم و سپس به آنچه خود ما از قانون و دستور كلى او به‌دست مىآوريم - و آن را به شكل‌هاى گوناگون ، در بسيارى از گفتارها و پيمان‌ها و وصيت‌هايش مىبينيم -\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاستشهاد مىنماييم . در برابر گفتار عمر كه ما به آن اشاره كرديم ، على صريحاً مىفرمايد : « بنده ديگرى مباش كه خداوند تو را آزاد قرار داده است » . ببينيد كه على با اين گفتار خود ، چگونه به انسان اعتماد به نفس مىبخشد و به او توجه مىدهد كه معنى و روح آزادى را درك و احساس نمايد ، و براى اين منظور در دل و جان او چيزى را القا مىكند كه او را بر يك اصل از اصول وجودش آگاه كرده ، آن را بيدار سازد . و آن اينكه : طبيعت جهان هستى او را آزاد قرار داده و سركشى و اطاعت ، كار و گفتار او هم بايد براساس اين حق طبيعى باشد . و بدين‌وسيله در دل او تخم انقلاب را مىپاشد ، انقلاب بر ضد هر چيزى كه مىتواند حق آزادبودن را از او سلب كند .\r\nو هرگز خواننده گمان نكند كه بين گفتار « عمربن خطاب » و « علىبن ابيطالب » فرقى وجود ندارد ! عمربن خطاب متوجه اربابان مىشود و از آنها مىخواهد كه هيچ فردى را به بندگى نگيرند و سخن علىبن ابيطالب متوجه همه توده مردم گشته و به آنان آگاهى مىدهد كه همه‌شان آزادند و آزادى موهبتى است كه در دست ارادهء خود انسان قرار دارد . بلكه به‌نظر ما فرق اين دو گفتار بسيار وسيع و بزرگ است ، و فرقى است كه شامل اصول مىگردد نه فروع ! و به عمق نظر و ديد امام على ، نسبت به مفهوم آزادى اشاره مىكند ، و درواقع آزادى ، در اين سخن آشكار او ، ناشى از اصول طبيعى آن است ، ناشى از مردمى است كه فقط خود آنان حق دارند راه و روش خود را انتخاب كنند و سرنوشت خود را تعيين نمايند و دليلشان هم آن است كه آنان واقعاً و قانوناً آزاد هستند و كسى در اين امر حقى ندارد و نمىتواند كه اين آزادى را از آنان سلب كند و يا آن را به‌اصطلاح به آنان ببخشد و عطا بفرمايد !\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاز عمق اين نظريه علوى درباره آزادى است كه على با اين گفتار خود ثابت مىكند آزادى يك عمل وجدانى محض بوده و از اركان خصوصى زندگى است كه خود راه و روش و معانى را ترسيم مىكند و نمىتوان او را بر اين مجبور ساخت ، زيرا كه اين يك چيز اكتسابى خارجى نيست ، بلكه ناشى از ذات است . و اگر آزادى اين‌چنين باشد ، طبعاً كسى حق ندارد به زور و جبر آن را از ديگرى سلب نمايد زيرا هر اعمال فشارى مغاير با مفهوم ذاتى آزادى است .\r\nبنابراين ميان سخنان عمر و على تفاوتى اساسى وجود دارد : در آنجا - در نظر عمر - آزادى و آزادگانى وجود دارند كه قضيه آنان مربوط به اراده كسانى است كه مىخرند و مىفروشند ! و درواقع آزادى ، آزادى بىثباتى است و آزادگان ، آزادگان سرگردان و بلاتكليفى هستند . آزادى ، آزادى ظاهرى و ساختگى است كه حدود و معانى آن ، از سرچشمه طبيعى خود نمىجوشد ، بلكه راه و روش آن از خارج ذات و وجدان ترسيم مىشود ، و آزادگان ، آزادگانى هستند كه از وجدان‌هاى خود رانده شده و به پيمان‌ها و حوادث وابسته گشته‌اند .\r\nو در اينجا - در نظر على - آزادى و آزادگى مربوط به خود طبيعت و حقيقت انسانيت است و آن از نظر اصول و سرچشمه‌ها ، طبيعت آزاد و مستقلى است و بدين‌ترتيب آزادى مطلق بوده و حدود آن ، رد يا پذيرفتن ، در چهارچوب زندگى داخلى و وجدان است و آزادگان اختيار دارند چيزى را از روى رضايت و به‌خاطر مثبت يا منفىبودن ، بپذيرند و يا رد كنند . آزادى به اين مفهومى كه على مىخواهد همان است كه انقلاب‌ها را به‌وجود مىآورد و تمدن‌هايى را ايجاد مىكند و پيوندهاى مردم را برپايه‌هاى تعاون نيكوكارانه برپا مىدارد و افراد و\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nجماعات را - با آنچه كه آنان را به نيكى سوق مىدهد - به همديگر مرتبط مىسازد ، زيرا ارتباط طبيعى و پيوند اصيل ، فقط آن است كه بين دو طرف آن رضايت و قبول وجود داشته باشد .\r\n* * * و چون مفهوم آزادى در نزد على ، همين مفهوم دقيق و عميق بود ، مىبايست معناى آن ، چنان باشد كه براساس آن به اوضاع خصوصى و عمومى ، به هر چيزى كه به وجدان‌ها ، انگيزه‌ها و زندگى داخلى مردم پيوند دارد ، و به هرآنچه با روابط و پيوندهاى همگان بستگى مىيابد ، توجه شود و ناگزير بايد برپايه آن حقوق انسان پىريزى و استوار گردد .\r\nو چون شخصيت علىبن ابيطالب از نظر وحدت و هماهنگى چنان بود كه همهء آثار و فيوضات و پديده‌هاى وى ، با همديگر همكارى و تعاون داشتند و آن‌چنان بود كه در اصل نخستين و هدف نهايى متحد بود ، پس شما بدون شك درمىيابيد كه مفهوم آزادى از نظر وى به كدام سوى متوجه است . ولى اگر پيوند محكمى را بين مفهوم اين آزادى وحقيقت شخصيت امام - و يا هركارى از كارهاى وى - نيابيد ، بايد نظر خود را درباره آنچه درصددش هستيد ، تجديد كنيد و آنگاه با اين پيوند محكم ، روبرو خواهيد شد !\r\nپس علىبن ابيطالب از نظر وحدت و هماهنگى شخصيت ، به‌نحوى است كه تناقض نمىپذيرد ، و از نظر سلامت طبع و اصالت فكر آنچنان است كه دوگانگى ندارد . و ما به‌زودى در فصلى كه مىآيد و علل و عوامل نوشتن آن‌فصل را هم ذكر كرده‌ايم ، اين موضوع اساسى و جنبه مهم زندگى فرزند ابوطالب را روشن خواهيم كرد . « 1 »\r\n\r\n\r\n","description":"","footnote":"\r\n( 1 ) فصل « التماسك فى شخصية على » در جلد دوم كتاب آمده است . م\r\n","page_name":" 337 ","page_number":337},
  {"content":"\r\n\r\nآنچه على را وا مىدارد كه گفتار و كردار خود را با مفهوم آزادى پيوند دهد اين است كه :\r\nنظريهء قضا و قدر - جبر و اختيار - در همهء اديان و مذاهب شرقى ، مكان و موقعيتى دارد و اين نظريه ريشه‌هاى دورى در فلسفه‌هاى پيشينيان و مفاهيم الهى و سنت‌هاى اخلاقى وابسته به آن دارد كه در وضع افراد ، نقش مؤثرى ، ولو محدود ، همواره به‌عهده داشته است . و همچنين معلوم است كه فرقه‌هاى زيادى در مسيحيت و اسلام و اديان ديگر ، به‌وجود آمده‌اند كه هدف نهايى آنها تعليل حوادث خصوصى و عمومى و دور و نزديك در پرتو اين نظريه بوده است . و البته جاى تعجب هم نخواهد بود كه با اين سبك و اسلوب در تعليل حوادث ، روش‌هاى خاصى در اخلاق و مسلك به‌وجود آيد كه مسئوليت را در هر كارى ، از مسبب اصلى آن بردارد و آن را به قضا و قدر نسبت دهد !\r\nو چون از مبانى و اصول اين فرقه‌ها و مذاهب قدرى و جبرى ، اين بوده كه زمام حوادث را فقط به‌دست « قدر » بسپارند ، در نزد آنها بسيار طبيعى خواهد بود كه هرگونه معنى و مفهوم آزادى از بين برود ، زيرا آزادى ، براى « اختيار » قدرتى قائل است و درنتيجه فرد مختار را هم‌چون كه آزاد است ، مسئول مىشمارد .\r\nعلىبن ابيطالب هم با همين قضيه روبرو شده ، ولى بايد ديد كه آن را چگونه تلقى كرده است . آيا امام گفته است قضا و قدر - كه در نظر مذاهب و فلسفه‌هاى پيشين دو دست نيرومند خداوند ! به‌شمار مىآمدند - انسان را به هر راهى كه مىخواهند مىكشانند ؟ و انسان در پهنه زندگى و در برابر مسائلى كه در برابر ديدگانش قرار دارد ، از\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nخود اراده و اختيارى ندارد و بر ادامه مسيرى كه قرار گرفته است ، مجبور و محكوم است ؟\r\nاگر على اين‌چنين بگويد ، با خود مخالفت ورزيده و گفتار وى درباره آزادى نيز ارزشى نخواهد داشت . چرا كه در اين‌صورت ، گفتار وى ، چيزى بيشتر از يك سخن زودگذر نخواهد بود كه از اصل ريشه‌دارى سرچشمه نگرفته و هدف مشخصى نداشته ونشان‌دهنده صداقت گوينده‌اش نيست مگر به آن مقدار كه يك گفتار زودگذر مىتواند واقعيت صاحبش را نشان دهد !\r\nولى اگر سخن على درباره آزادى ، اين مقام و موقعيتى را داشته باشد كه ما ديديم ، او بدون ترديد و با تمام نيرو ، گردش انسان را به‌وسيله جبر و قدر انكار مىكند . او با ديد كسى به جبر و قدر نگاه مىكند كه قدرت و نيروى آن را فوق امكانات و نيروى انسانى نمىداند كه مىبيند و مىداند و مختار است و پيش مىرود ! بايد ديد كه على در اين باره چه مىگويد ؟\r\nاو به پيرمردى از مردم شام كه در صفين بود ، فرمود : « خداوند به خاطر راهى كه در پيش گرفته‌ايد و تلاشهايتان در اين راه و عمرى كه در آن سپرى مىكنيد ، پاداشى بزرگ برايتان قرار داده است . شما به هيچ وجه مجبور نيستيد و در گزيدن اين راه صاحب اختياريد . »\r\nمرد شامى گفت : « اين چگونه مىشود ؟ در صورتى كه قضا و قدر ما را براين مسير داشته و رفت و برگشت ما بسته به قضا و قدر است ! »\r\nعلى به او فرمود : « واى بر تو اى برادر شامى ! شايد تو قضاء لازم و قدر محتومى را در گمان دارى ! اگر چنين باشد كه ثواب و عقاب باطل مىگردد و هيچ سرزنشى براى گناهكار و هيچ تحسينى براى نيكوكار\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nنخواهد بود . و هيچ‌كدام از بدكار و نيكوكار ، براى پاداش نيك يا كيفر بد ، بر يكديگر ترجيح و برترى نخواهند داشت » .\r\nو باز فرمود : « اگر راستگو باشى ما تو را كفايت مىكنيم و اگر دروغگو باشى ، تو را كيفر مىدهيم » . و بدون شك كسى كه راستگو را پاداش و دروغگو را كيفر دهد ، جبرى و قدرى نتواند بود .\r\n* * * گفتيم كه چون مفهوم آزادى از نظر على داراى اين مفهوم دقيق و عميق است . ناگزير معنى آن بايد چنان باشد كه حقوق انسان برآن استوار گردد و اين چيزى است كه ما با كمال وضوح آن را در دستور و برنامه على نسبت به مردم مىبينيم . و او حق مردم را در انتخاب و بركنارنمودن ، در گفتار و كردار ، و در زندگى سعادتمندانه ، به‌رسميت مىشناسد و سپس ميان همه آنان ، برابرى در حقوق و واجبات را برقرار مىسازد و براى اين آزادى حدودى قرار نمىدهد ، مگر آنكه مصلحت توده مردم ، اين‌چنين حدودى را تقاضا كند .\r\nما اگر سيره و روش امام را نسبت به مردم دنبال كنيم - چنان كه در فصل‌هاى گذشته روشن ساخته‌ايم و در فصل‌هاى آينده هم بيان خواهيم داشت - مىبينيم كه در هيچ موردى ، با اين مفهوم آزادى تعارض ندارد و بلكه اين مفهوم را از نظر بيان و تطبيق خارجى ، در برپاداشتن حقوق عمومى همواره به‌كار برده و آن را درباره دوستان و دشمنانش ، به‌طور يكسان ، رعايت كرده است . در مطلع اين فصل ديديم كه على مجبورنمودن كسى را براى انجام‌دادن آنچه از آن اكراه دارد ، جايز نمىداند . چنان كه به‌كارگرفتن و واداشتن احدى را براى كارى ، صحيح نمىداند . و نيز در فصل سابق ديديم كه او چگونه\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nعده‌اى را كه بيعت نمىكردند ، به‌حال خود گذاشت و آنها را مجبور به بيعت نساخت ، در حالىكه اطمينان داشت كه آنها اشتباه مىكنند ، ولى چرا آنها را مجبور سازد ؟ . . .\r\nو البته اين آزادى و اختيار تا هنگامى رعايت مىشود كه اشتباه آنان ، موجب آزار توده مردم نباشد و بر حقوق همگان لطمه‌اى واردنسازد ؛ و تا آن‌وقت كه آنان خودشان اين راه را براى خود انتخاب كرده‌اند و از نيك و بدى كه به آنها مىرسد ، خودراضى باشند !\r\nو نيز چنين گفت : « شما كه با حلال و حرام آشنا هستيد ، از علم خود بهره‌مند شويد » و « مغيرةبن شعبه » را مخاطب قرار داده و مىگويد : « من به تو اجازه مىدهم در كار خود آن‌چنان باشى كه بر تو آشكار شده است » !\r\nداستان زير نيز از همين نمونه‌ها است : روزى « حبيب‌بن مسلم فهرى » به نزد وى آمد و گفت : از كار مردم كناره‌گيرى كن تا كار آنها با مشورت بين خودشان باشد ! على گفت : تو را چه به اين مسئله ؟ ساكت باش ، تو شايستگى دخالت در اين امر را ندارى . حبيب برخاست و گفت : به‌خدا سوگند ، مرا آنچنان خواهى ديد كه تو را خوشايند نباشد !\r\nتهديد آشكارى كه در اين گفتار است ، بر خوانندگان پوشيده نيست . اين تهديدى از جانب يكى از دشمنان على است در حالى كه زمانه و مردم نيز در مقابل او قرار گرفته بودند . ولى بايد ديد كه عكس‌العمل امام چه بود ؟ آيا با وجودى كه قدرت داشت و اين تهديد صريح را مىديد ، به مجازاتش فرمان داد ؟ به زندانش انداخت ؟ آزادى را از او گرفت تا نتواند به دشمنى با وى برخيزد و\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nافراد قبيله خود را برضد او تحريك كند ؟ . . . راستى واكنش على درقبال اين تهديد چه بود ؟\r\nامام هيچ‌يك از اين كارها را نكرد ، بلكه به تهديدكننده نگريست و با لحن كسى كه به عدالت خود اطمينان دارد و حق ديگران را در گفتار و كردار به رسميت مىشناسد گفت : « تو اگر رزمندگان و مردان خود را بياورى هم كسى نيستى ! خداوند تو را زنده ندارد اگر مرا زنده بگذارى ! برو هر كارى را كه مىدانى و مىتوانى بكن ! »\r\nما شواهد ديگرى بر اين اضافه مىكنيم تا روشن شود كه على تا چه اندازه براى ياران و دشمنانش ، به‌طور يكسان ، آزادى وسيع و پرگذشتى را قائل است . از جمله اين شواهد اين است : گروهى از حجاز و عراق كوچ مىكردند و به‌سوى شام مىرفتند تا به معاويه بپيوندند ، و على نه جلو آنان را مىگرفت و نه متعرض آنان مىشد . درصدد نگهدارى يا فريفتن آنها هم برنمىآمد . زيرا آنها از نظر على آزاد بودند كه به اندازه فهم خود كار كنند و راه خود را آن‌طور كه مىخواهند بروند . على مىگويد : « خداوندا ! من آنان را به راه نيكى و رحمت راهنمايى كردم و با يادآورى و تذكار ، به‌شدت توفيق و سعادت آنان را خواستم ، تا هر توبه‌كننده‌اى به پاداش برسد و هركسى كه گوش شنوا دارد ، پند گيرد ، ولى به سخن من گوش نداده و آن را اطاعت نكردند ، خداوندا ! من سخن حق را براى آنان تكرار خواهم كرد و باز به آنها خواهم گفت . . . »\r\nعلى آنان را به راه خير و نيكى ، راهبرى كرد و درعين حال آنها را آزاد گذاشت بدون آنكه كوچكترين اجبار و اكراهى در كار باشد . و بر آنهاست كه اين حق را در آزادى به‌كار ببرند و هركس كه از آنها\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nبخواهد ، رستگار شود و آن‌كس كه نخواهد ، راه وسيع شام ، در جلو او باز ! و معاويه هم در انتظار اوست كه به بخشش مشغول است و زياد هم مىبخشد !\r\nدر آن‌هنگام كه « سهل‌بن حنيف انصارى » فرماندار مدينه به او گزارش داد كه گروهى از مردم مدينه به معاويه پيوسته‌اند ، على به او چنين نوشت : « اما بعد ! به‌من خبر رسيد كه گروهى از مردمان تو به‌سوى معاويه رفته‌اند ! تو از اينكه شماره آنان از تعداد مردم سرزمين تو كاسته مىشود ، و از يارى آنان بىبهره مىشوى متأسف و اندوهگين مباش ، زيرا كه آنان اهل دنيا هستند ، روى به آن آورده‌اند و به‌سوى آن شتابانند ! و البته آنان عدل را شناختند و ديدند و شنيدند و درك كردند و دانستند كه مردم همه در پيش ما از نظر حق ، يكسان و برابرند و آنگاه به‌سوى ثروت و امتياز گريختند . بگذار كه دور شوند و نابود گردند . به‌خداوند سوگند ، آنان از ظلم و ستم فرار نكرده و به عدل و حق نپيوسته‌اند » !\r\nگواه ديگر بر شناخت حق مردم در زمينهء آزادى وسيع ، از طرف على ، كيفيت رفتار او با خوارج است . او با كسى كه از آنها ، در نزد وى مىماند خوش‌رفتارى مىكرد و اگر كسى را مىشناخت كه قصد رفتن و جداشدن را دارد ، به‌زور نگاهش نمىداشت و اجازه هم نمىداد كه يكى از يارانش متعرض وى گردد . او سهم و بهره آنان را به اندازه ساير مردم ، از فيئى و غنيمت مىپرداخت و به آنها فرصت و امكان مىداد كه به هرجا كه مىخواهند بروند . زيرا آزادى ، در رفتار و روابط اصل اساسى است ، و مردم در گفتار و كردار ، در دوستى و دشمنى ، آزاد و مختارند ، مگر آنكه بر ديگران تجاوز كنند و در جامعه فساد و تباهى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nراه بيندازند ، كه در اين صورت آزاد نخواهند بود و على هم در آن‌وقت بدون كوچكترين نرمشى ، كيفر لازم را در حق آنان اجرا خواهد كرد .\r\nيك‌بار يكى از خوارج به‌نام « حريّت بن راشد » به او خبر داد كه هرگز با او به نماز حاضر نخواهد شد و هرگز فرمان او را نخواهد برد و هيچ‌گونه نفوذ و سلطهء وى را نخواهد پذيرفت ! على در مقابل ، عكس‌العملى نشان نداد و او را ، در آنچه كه بود ، به‌حال خود واگذار نمود و در آنچه كه مىخواست آزاد گذاشت و پس از گذشت مدتى ، حريت‌بن راشد با ياران فراوانى كه داشت از او جدا گشته و خارج شد ، ولى على نه آنان را مجبور ساخت كه با وى بمانند و نه مانع رفتن آنان شد ، در صورتىكه مىتوانست آنان را از رفتن بازدارد . ولى در آن‌هنگام كه آنان از اين آزادى سوءاستفاده نموده و به مردم بىگناه تجاوز و تعدى كردند و به قتل و غارت پرداختند و فساد و فتنه در جامعه به‌وجود آوردند ، و در واقع راه را بر خود بستند ، على كسى را مأمور آنان ساخت كه داد مردم را از آنها بستاند و زمين را از شرشان برهاند !\r\n* * * شناسايى آزادى بيشتر از اين براى مردم ، از جانب علىبن ابيطالب بدون شك براى شما هيجان‌انگيز خواهد بود . آرى ! اين پيوند ناگسستنى بين روش او در ميان مردم و ايمان او به اينكه آزادى يك اصل انسانى تغييرناپذير است ، براى شما جالب و حيرت‌انگيز خواهد بود :\r\nعلى اين حق آزادى را براى ياران خود ، در سخت‌ترين و\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nخطرناك‌ترين شرايط زندگى خود ، قائل مىشود : در موقع جهاد با قاسطين تبهكار و كسانى كه از حق برگشته و همه‌جا را از دشمنان وى پر ساخته و خواستار خون وى بودند ! و چون جهاد با اين گروه و مبارزه برضد آنان ، مسأله‌اى بود كه هر ميزان و مقياسى به آن حكم مىكرد و وجدانى كه حق و عدالت را نگهبانى مىكرد به آن دستور مىداد ، براى علىبن ابيطالب در جنگ ، ياران و همراهانى لازم و ضرورى بود ، ولى على هيچ‌يك از دوستان و ياران و نزديكان خود را بر جهاد و پيكار مجبور نساخت ، و با اينكه او حق ولايت و حكومت داشت و قدرت و نفوذ هم در دست وى بود و مىتوانست در جنگ با قاسطين تبهكار مردم را در كنار خود نگهدارد ، ولى او هيچ‌كس را به اين كار وادار نكرد .\r\nعلى در اين موضوع هرگز به زور مادى يا معنوى پناه نبرد ، زيرا كه زور ، به هر رنگى كه باشد ، با اصول نظريه على درباره آزادى و شروط آن ، منافات دارد ، از اينجا بود كه على با منطق عقل و با دليل و برهانى كه داشت ، متوجه فكر و انديشه مردم مىشد و با منطق دل و وجدان و با نيرو و دليلى كه در نزد وى بود ، با قلب و وجدان آنها تماس مىگرفت ، پس هركس كه مىخواست به او مىپيوست و هركس كه نمىخواست ، نمىپيوست . و على از آنهايى كه همراهى مىكردند ، تشكر و تقدير مىنمود و با وعظ و اندرز و ترغيب بهتر و بيشترى به‌سراغ گروه ديگر مىرفت . و از آنها هركس كه مىخواست آن‌طور بماند كه بود ، او آزاد بود ، و على اكراه و اجبار را نمىپذيرد و صحيح نمىداند . و او حاضر نيست كه احدى از مردم ، بدون بصيرت و ايمان ، به او بپيوندد و از اينجا بود كه او هيچ فردى را وادار نساخت كه\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدر جنگ جمل ، جنگ صفين و جنگ خوارج به او بپيوندد . در صورتى كه اگر مىخواست ، كوه و دشت را از سرباز و سپاهى پرمىساخت !\r\nعلىبن ابيطالب آزادى و اصول آن را به‌خوبى شناخت و درك كرد و ادراك خود را به‌طور روشن و صريحى بيان داشت و براساس همين اصول ، بناى مستحكم اخلاق خصوصى و عمومى و روابط و پيوند انسانى مردم را با يكديگر بنيان نهاد و برپا ساخت و در اصلاحات اجتماعى ، قانونگذارى ، پيشوايى ، راهبرى ، حكومت و وعظ به لوازم و موجبات آن عمل كرد و بر احترام خود ، نسبت به حق مردم در آزادى وسيع ، هر روز گواه و دليلى تازه به‌دست داد ، ولى همه اينها در چهارچوبى بود كه خود مفهوم آزادى ، آن را ترسيم مىكند ، و آن اينكه : آزادى فردى ، هرگز نبايد بر آزادى توده و جامعه ضربه‌اى وارد سازد !\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nآزادى بين فرد و جامعه\r\n* ايمان ما به انسان و محبت ما به انسانيت ، دو عاملى هستند كه در سرشت نيكخواه ما ، عميق‌ترين انگيزه‌ها را به حركت و جنبش درمىآورند كه از فرد كم‌هوش تسخيرشده ، انسانى فهميده و آگاه به‌وجود آوريم !\r\nروسو\r\n* و همچنين است موج‌دريا ، گل‌بيابان و پرنده آسمان ! . . . و هرچه در جهان هستى وجود دارد ، همه با تمام تاروپود وجود خود آزادند و اين آزادى را به شكل يك قانون مىپذيرند و گرنه از كار بازمىمانند و نابود مىشوند !\r\n* على در زمان خود و در ميان معاصرانش به توسعهء مفاهيم آزادى دست زد و در همان وقت به توسعهء احساس مسئوليت نيز پرداخت !\r\nبدين‌ترتيب ، آزادى به‌شكل يك اصل اساسى ، در برنامه امام و فرمان و قانون وى در ميان مردم ، تضمين شده است .\r\nضامن آن نيروى وجدان انسان است كه با زور و اجبار كار نمىكند و به آن تن درنمىدهد . ضامن آن ، قوانين طبيعتى است كه بر حركت و سير آزاد آن ، نمىتوان تجاوز كرد و همچنين ضامن آن ، كار درست\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nاجتماعى است كه با اصول وجدان انسانى و قوانين طبيعت آزاد منطبق است .\r\nبنابراين انسان در اساس و اصول خود آزاد است : آزاد درك مىكند ، آزاد فكر مىنمايد ، آزادانه سخن مىگويد و آزاد كار مىكند و مجبورساختن آن در غير اين حدود ، روا و صحيح نيست ، مگر آنكه نابودساختنش نيز جايز باشد !\r\nهيچكس نمىتواند خورشيد را از تابيدن بازدارد مگر آنكه پرده‌اى را مقابل نور آن حايل كند و در اين صورت ، خورشيد مىتابد ولى از هدفش دور شده است . هيچكس را ياراى بازنگه‌داشتن باد نيست ، مگر آنكه سر راه آن مانعى ايجاد كند و بدين وسيله آن را با نابودى مواجه سازد .\r\nو همچنين است موج دريا ، گل بيابان ، پرنده آسمان و هرچه در جهان هستى وجود دارد . . . آنها همه با تمام تار وپود وجود خود آزادند و اين آزادى را به‌مثابه يك اصل و قانون مىپذيرند و گرنه از كار بازمىمانند و نابود مىشوند .\r\nاين آزادى را علىبن ابيطالب با تمام ژرفاى وجودش دريافت و آنچه را كه درك كرده بود برزبان آورد و با الهام از آن ادراك ، عمل كرد و آنچه را كه گفت و كارى را كه انجام داد ، درواقع با قوانين طبيعت ، هدف نهايى انسان و مصلحت جامعه هماهنگ بود .\r\nما از گفتار و كردار او چيزهاى بسيار شناخته‌ايم و ديده‌ايم كه چگونه در توجيه حركت و كار افراد ، به‌خاطر درنظرداشتن شرايط اين آزادى ، كوشش نموده است و همچنين ديده‌ايم كه كوچكترين مسئله اساسى مربوط به آزادى انسان اجتماعى از نظر او دور نشده و از\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nاينجاست كه او آخرين حد آزادى افراد را در چهارچوبى از آزادى جامعه و مصلحت توده و غايت وجودى آن ، مراعات مىكند .\r\nدر آنجا ما مىبينيم گروهى از متفكران گذشته يونان و متفكران اروپا در قرون وسطى ، آزادى افراد را بدون توجه به مصلحت جامعه و آزادى همگان درنظر مىگيرند و همين طرز تفكر هم باعث مىشود فردى برضد توده برخيزد و حقوق قانونى آنان را پايمال كرده و به‌خود اختصاص دهد . . . و در آنجا كه مىبينيم گروه ديگرى از متفكران ، فقط مصلحت جامعه را بدون توجه به آزادى فرد و حقوق وى ، درنظر مىگيرند و درنتيجه فشار بر شخصيت فردى آحاد جامعه و به‌كارواداشتن آنان را تجويز مىكنند ، مىبينيم كه علىبن ابيطالب به آزادى فرد و مصلحت جامعه ، هردو ، با نظر جامع و كاملى مىنگرد . نه فرد را محروم مىسازد و نه به جامعه صدمه مىزند ، بلكه بين اين دو چنان پيوندى به‌وجود مىآورد كه فرد مىتواند از آزادى خود بهره‌مند شود و جامعه مىتواند از اجتماع استفاده كند . و اصولًا بايد گفت كه فرد را براى جامعه و جامعه را براى فرد ، در چهارچوب وسيع و گرانقدر آزادى قرار مىدهد و ما در اين موضوع ، در گفتار مربوط به مسائل زمين و ثروت و راه‌هاى توليد و بهره‌بردارى ، بحث خواهيم كرد .\r\nبراى آنكه على آزادى فرد را در محدودهء آزادى جامعه و مصلحت توده قرار دهد ، بينش عميقش او را به كشف يك حقيقت اساسى اجتماعى راهبرى كرد و آن اينكه : مردمى كه با جامعه ارتباط و پيوند دارند ، بايد احساس و درك آنان نسبت به آزادى ، آن‌چنان راهبرى شود كه حدى براى اصول اين آزادى برپا نكند ، بلكه آنها را از\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nبه‌كاربردن آن ، به‌طورى كه بر ديگران ضررى برساند بازدارد . بدين‌ترتيب آزادى افراد از نظر وى آزادى بىبند و بار احمقانه نيست ، بلكه اين آزادى هميشه با احساس مسئوليت همراه است . و براى آنكه على اين احساس مسئوليت را چنان قرار دهد كه با احساس آزادى متضاد نباشد ، مانند بعضى از فلاسفه و متفكران پيشين به تنگ‌گرفتن معنى آزادى و فشار بر مردم در مفهوم آن نپرداخت ، بلكه او وسيله‌اى را انتخاب كرد كه به‌نظر ما بزرگ‌ترين و مهم‌ترين و پرارزش‌ترين وسيله‌ها در اين زمينه بود و بهترين گواه بر عمق نظرهاى انسانى و مفاهيم اجتماعى در شخصيت علىبن ابيطالب است .\r\nعلى معنى آزادى را در ادراك مردم توسعه داد و به موازات آن به توسعه مفهوم احساس مسئوليت پرداخت . از علائم و آثار وى در انتخاب اين وسيلهء جالب و عالى ، موضوعى است كه درباره رفتار او با مردم يك دهكده مىبينيم : مردم دهكده‌اى خواستند مجراى نهرى را كه خراب شده و از كار افتاده بود ، لاروبى و پاك‌كنند ، به نزد نماينده امام در دهكده‌شان آمده و از او خواستند كه آنان را به اين كار وادار كند . ولى على به او دستور داد كه آنان را مجبور به كار نكند ، بلكه از آنان بخواهد كه در كار پاك‌كردن نهر اقدام كنند و در قبال آن ، مزدى بخواهند و سپس مزد و نهر ، هردو ، از آن كسانى بشود كه به كمال آزادى كار كرده‌اند و متعلق به آنهايى باشد كه احساس نموده‌اند در كارى كه انجام داده‌اند ، مسئوليتى به‌عهده داشته‌اند . و البته آنان آزاد و مختار بودند كه به انجام كارى نيك بپردازند يا آن را انجام ندهند .\r\nو گويا كه على اين عاطفه انسانى را از ده قرن پيش زنده نگه‌داشته تا « ژان ژاك روسو » بزرگ‌مرد فرانسوى آن را در دو قرن پيش ، بيان\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nدارد : « ايمان ما به انسان و عشق ما به انسانيت ، دو عاملى هستند كه در سرشت نيكخواه ما ، عميق‌ترين انگيزه‌ها را به حركت و جنبش درمىآورند كه از فردى كم‌هوش و دربند ، انسانى فهميده و آگاه بسازيم » !\r\nدر فرمان و قانون على به‌طور حتم تثبيت شده كه آزادى افراد ، بايد پاك و در گرو احساس مسئوليت باشد ، ولى به‌شرط آنكه اين قيد ، بر آن صدمه و زيانى نرساند و بلكه به‌سود آزادى و كار فردى و اجتماعى باشد . و از اينجا بود كه على مسئوليت ظاهرى را محرك و عامل كار سودمند و عمل صالح قرار نداد ، بلكه مسئوليت را به‌عهده خود آزادى و آزادگان گذاشت و مقدار اين مسئوليت را منوط به مقدار آزادى شناخت . بنابراين ، اگر مسئوليت در افكار منجمد و دل‌هاى اسيرشده و عواطف رنج‌ديده و شخصيت‌هاى سركوب‌شده ، شكل صحيحى برخود نمىگيرد ، به‌خاطر آن است كه « مسئوليت » فقط در چهارچوب آن آزادى شكل مىيابد و متبلور مىگردد كه افكار و عواطف فردى را آزاد مىگذارد و آن را با غذاى نيرومندى يارى مىكند !\r\nبا همين بينش ، على قيود تنگ و زنجيرهاى سنگينى را كه قدرت‌ها و حكومت‌ها بر گرده مردم نهاده بودند برداشت زيرا حكومتها مىخواستند تا هرچه بيشتر از محصول دسترنج آنها بهره‌مند شوند ، و مردم چون آزادى نداشتند ، قادر به انجام كار صحيح نبودند و « مسئوليت » در نظر آنها ، از افكار و احساسات آزاد - كه تنها عامل كار خوب و درست است - سرچشمه نمىگرفت ، بلكه رفتار و كردار آنها تنها بسته به اراده و تصميم اربابان زر و زور و اشاره چشم و\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nابروى حكام بود . . . و از همين‌جا بود كه تصميم و اراده مردم درهم مىشكست و حس انسانيت در وجودشان تضعيف مىشد و نيروهايشان در راه درست و صحيح به‌كار نمىرفت !\r\nپس از آنكه امام ، مردم را در جامعه پاك و سليم خود آزاد و مختار اعلام نمود و مسئله رهبرى به‌سوى مسئوليت را به‌عهده خود آزادى گذاشت - كه علاوه بر ايجاد حس مسئوليت ، هميشه خود را مديون اجتماع مىدانستند - خود به حكومت و ابراز نظريات جديد ، برپايه اين حقيقت پرداخت و در پرتو آن پاداش يا كيفر مىداد و امر يا نهى مىكرد . چنان كه در فصول گذشته ديديم و در آينده نيز به تفصيل خواهيم ديد .\r\n* * * ما كه اكنون به اين سخن كوتاه درباره آزادى و مفاهيم آن از نظر على اكتفا مىكنيم ، خواننده را به مطالعه فصلهاى بعدى دعوت مىكنيم . در آنها با تفصيل زياد از اين آزادى سخن خواهيم گفت و اين در بخش‌هاى مربوط به « مبادى و اصول انسانى بين على و انقلاب كبير فرانسه » خواهد آمد . و در آنجا خواننده خواهد ديد كه على تا چه اندازه در آثار خود افكار عميق انقلابى به‌يادگار گذاشته كه همواره جاودانه مانده و هميشه انسان و جامعه را به تحول و تكامل مىخواند . . . و همچنين خواهد ديد كه على چگونه روح آزادى را دريافته بود و در كنار آن ، ايجاد دلهره و وحشت ، تهديد و ارعاب انسان مفهومى نخواهد داشت و بشريت را جز در سيماى زيبا و نيك و اصيل آن ، به رسميت نخواهد شناخت !\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nاز كجا آورده‌اى ؟\r\n* اين مال - بيت‌المال - نه از آن من و نه از آن تو است .\r\n* هرگز نمىتوانيم به كسى بيش از حقش چيزى بدهيم .\r\n* آيا به من مىگوييد كه پيروزى را با ستم به افراد ملت بجويم ؟ به‌خدا سوگند ! تا ستارگان در آسمان به‌دنبال يكديگر روانند ، اين كار را نخواهم كرد !\r\nامام على\r\n* طلحه و زبير گفتند : ما با اين شرط بيعت مىكنيم كه در مسئله خلافت با تو شريك باشيم !\r\nعلى گفت : نه ، هرگز . . .\r\n* و على هر مالى را كه احتكارگران به ناروا گردآورده‌بودند ، بادقت‌ازآنان‌گرفت ، بدان‌سان كه پوست عصا را از آن جدا مىكنند !\r\nگفتيم كه آزادى با همه مفاهيم كلى و وسيع خود ، اساس و منبع اصالت حكومت و سياست على بود و اين آزادى به‌نظر على با روابط و پيوندهاى افراد اجتماع با يكديگر ، همبستگى دارد ، به همان اندازه كه با باطن و وجدان انسان سروكار دارد .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nو البته انسانى كه در راه تعاون و همكارى و برادرى پيش مىرود ، اگر از لحاظ ذاتى و اجتماعى آزاد نباشد ، هرگز اين پيشرفت بر او مقدور نخواهد بود و بنابراين كسى كه وجدان و باطن او از آلودگىهايى كه ارزش انسان را كم مىكند پاك نباشد ، آزاد نيست ، و همچنين كسى كه اجتماع حقوق او را عملًا پايمال مىنمايد ولى به‌صورت ظاهر و از لحاظ تئورى ، تمامى و يا قسمتى از حقوق او را به رسميت بشناسد ، آزاد نخواهد بود .\r\nدر راه پىريزى اين بنياد - بنياد آزادى كامل فرد و جامعه - على در بين دوستان و دشمنان خود ، روش واحدى پيش گرفت : روشى نيرومند و خلل‌ناپذير ، كه هيچ تهديد و تحديد ! و هيچ وعده و وعيدى آن را متزلزل نساخت و عقب ننشانيد و البته على به‌خوبى مىدانست كه اين امر - مساوات مطلق بين همه - براى عده‌اى قابل تحمل نخواهد بود و لذا فرمود : « كار ما بسيار سخت و دشوار است » « 1 » و باز به‌خوبى مىدانست كه اين مسئله براى واليان و فرمانداران سخت‌تر و ناگوارتر خواهد بود و لذا مىفرمايد : « حق بر فرمانداران سخت و سنگين است . . . و اصولًا هر حقى سنگين است ! » .\r\nولى در نزد علىبن ابيطالب اهميتى ندارد كه حق بر فرمانداران و اعيان و اشراف گران و سنگين آيد و قابل تحمل نباشد . عقل و ايمان او ، هردو به او مىگويند كه حق گويد و حق بخواهد و غير از ايمان و\r\n\r\n\r\n","description":"","footnote":"\r\n( 1 ) در خطبه 231 نهج‌البلاغه ، على عليه السلام در ذيل تعريف ايمان مىفرمايد : « انّ امرنا صعب مستعصب ، لايحمله الّا عبد مؤمن امتحن اللَّه قلبه للاايمان » كار ما ، كار بسيار سخت و دشوارى است و جز فرد باايمانى كه خداوند دل او را براى ايمان آزموده است ، نمىتواند تحمل كند و بپذيرد . م\r\n","page_name":" 354 ","page_number":354},
  {"content":"\r\n\r\nعقل ، چيز ديگرى در نزد على ارزشى ندارد . عقل و ايمان به على مىگويند كه تشنگان راه عدالت اجتماعى را تنها و به‌حال خود وانگذارد و كار آنان ، بر قانونگذار و حاكم سبك و بىارزش جلوه نكند و آنان به‌خاطر نيازمندى ، به ذلت و خوارى كشانده نشوند و با خاك يكسان نگردند ! و از گرسنگى چنان تحت فشار قرار نگيرند كه گلويشان خشك گردد و بر خود بپيچند و از گرمى تابستان بسوزند و يا از تازيانه‌هاى باد ، در سوز سرماى زمستان برخود بلرزند . عقل و ايمان به او امر مىكنند كه خيرات زمين را در معرض استفاده آن گروه مفتخوار و عياش نگذارد كه بدون آنكه گرسنه شوند ، مىخورند و بدون تشنگى مىآشامند و بدون كوشش و رنج و زحمتى ، از اموال عمومى استفاده مىكنند . آن گروهى كه فيل‌صفت دنيا را به كام مىگيرند ؛ فيل از سبزىهايى مىخورد كه خود نكاشته و از آبى مىنوشد كه چشمهء آن را خود روان نساخته است و آنگاه بدون آنكه رنجى برده باشد ، همواره در سايه‌ها به استراحت مىپردازد !\r\nپيش‌بينى علىبن ابيطالب در اينكه صاحبان قدرت و نفوذ ، اعيان و اشراف ، راه و روش او را در موضوع ولايت و فرماندارى ، تحمل نخواهند كرد و چنان كه قبل از بيعت اعلان كرده بود هرگز طاقت تحمل صلابت و دفاع شديد او از اين روش را نخواهند داشت ، درست درآمد ، زيرا آنها پس از بيعت ، مىخواستند على فقط در جهت منافع آنها باشد ، نه براى همه مردم ، ولى على هرگز اين را نپذيرفت و حاضر نشد كه براى غير حق باشد .\r\nطلحه و زبير براى سازش و معامله ! پيش وى آمده و گفتند : « ما با\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nتو بيعت مىكنيم ولى به‌شرط آنكه در اين امر با تو شريك باشيم ! » و على بدون كوچكترين ترديدى بلافاصله گفت : نه ! هرگز . . و آن دو از پيش او رفتند و چنان كه خواهد آمد ، برضد او لشكرى آراستند . على با اينكه مقام و نفوذ طلحه و زبير را بهتر از همه مىدانست ، حاضر به‌سازش نشد ، زيرا پاى عدالت در ميان بود و علىبن ابيطالب به آنها و به همه مردم مىگفت : « آيا به من مىگوييد كه پيروزى را از راه ستم به افراد ملت به‌دست آورم ؟ به‌خدا سوگند تا وقتى كه شب و روزى هست و مادامى كه ستارگان به‌دنبال يكديگر روانند ! ، اين كار را نخواهم كرد . . . آرى آگاه باشيد كه صرف مال در غيرجاى خود و در غير حق ، اسراف و تبذير است » « 1 »\r\nعلى مىگويد طعام و غذا را پيش كسى كه سير است نبايد برد ؛ و به‌نظر او ثروت و دارايى ، كم يا زياد ، وقتى حلال و مشروع خواهد بود كه از راه احتكار و استثمار مردم و سوءاستفاده از قدرت و نفوذ ، به‌دست نيامده باشد . . . گاهى ديده مىشود كه على بر گناهكاران در بعضى موارد ، اغماض مىنمود ولى او هرگز گناهى مانند احتكار و غارت اموال مردم را نمىبخشيد و هرگز نمىپذيرفت كه طبقه محتكران ، در آب و نان كارگر و زحمتكش و مردم بىپناه تصرف\r\n\r\n\r\n","description":"","footnote":"\r\n( 1 ) وقتى به امام على عليه السلام اعتراض كردند كه چرا بيت‌المال را به‌طور مساوى بين مردم تقسيم مىكند و هيچ‌كس را روى سابقه و بزرگى ! ، برترى و ترجيح نمىدهد ، در جواب آنها جمله فوق را فرمود و بعد افزود : « اگر اين مال ، مال خود من هم بود آن را بالسويه بين مردم تقسيم مىكردم و چگونه اين كار را نكنم در حالىكه مال ، مال خداست » . متن عبارت امام در خطبه 124 نهج‌البلاغه اين‌طور آمده است : « اتأمرونى أن اطلب‌النصر بالجور فيمن وليت عليه ؟ واللَّه لا اطور به ما سمر سمير ، و ما امّ نجم فىالسماء و لوكان المال لى لسوّيت بينهم ، فكيف و انّما المال مال‌اللَّه . » م\r\n","page_name":" 356 ","page_number":356},
  {"content":"\r\n\r\nكنند و اصولًا ظلم و ستم ، به هررنگ و شكل و نقشى كه باشد ، در نزد على و در زبان و بيان او ملعون و مطرود است . ولى زشت‌ترين و بدترين ظلم‌ها ، ستم قوى بر ضعيف ، ستم محتكر بر مردم ، و جور حاكم بر محكوم است و على به هيچ‌وجه اجازه نمىدهد كه اين قبيل ستم‌ها و ظلم‌ها ، كه باعث پيدايش اختلاف طبقاتى مادى و رذائل اخلاقى و جرائم و پستىها و جنايات در اجتماع مىگردد ، به‌وجود آيد .\r\nدلايلى كه نشان‌دهنده مخالفت صريح و آشكار امام بر ضد استثمارگران و غاصبين حقوق توده مردم باشد بسيار زياد است و شما به هر جاى نهج‌البلاغه كه مراجعه كنيد ، شراره‌اى را كه در گفتار على زبانه مىكشد - در آن‌وقتى كه از استثمار و غصب سخن مىگويد - خواهيد ديد و مثل اينكه على در هر خطبه و گفتارى مىخواهد از اين دو موضوع سخن بگويد ! و در همه سخنان على ، نشانه‌اى هست‌كه مىرساند على غصب را يك جرم اجتماعى مىداند و استثمارگر ، هركه مىخواهد باشد ، تبهكارى بيش نيست و جمع مال و اندوختن ثروت ، از راه‌هاى نامشروع ، عواقب وخيمى دارد كه خواهىنخواهى و در هرحال ، دامنگير صاحب آن خواهد شد .\r\nبه گفتار على در تقبيح ثروت‌اندوزى در يكى از خطبه‌ها توجه كنيد : « . . . و به‌ياد مىآورد اموالى را كه جمع كرده و در جمع‌آورى آنها ، چشم‌پوشى نموده - يعنى بين حلال و حرام فرقى نگذاشته - و آنها را از راه‌ها و جاهايى كه صحيح و روشن ، يا مبهم و مشكوك بوده اخذ كرده و درنتيجه ، عواقب آن گريبانگير وى شده است » ! اما كسب حلال\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nكه در آن احتكار و استثمار دست ندارد ، على درباره آن مىگويد : « كسى كه براى كسب حلال و در راه كسب حلال بميرد ، درحالى مىميرد كه خداوند از او راضى و خشنود است » !\r\nو روى همين اصل ، على تصميم گرفت كه تمام دژهاى احتكار و سوءاستفاده از مقام و نفوذ ، غارت ارزاق مردم و همه بناهاى استوارى را كه پيش از او به‌دست ثروتمندان بنا شده بود ، ويران سازد ! . . . ثروتمندانى كه على درباره آنها و امثال آنها مىگويد : « اما توانگران و ثروتمندان ملت‌ها كه در نعمت‌ها غوطه مىخوردند ، در اثر فراوانى نعمت و بهره‌مندى از آن ، به سركشى پرداختند » .\r\nعلى براى همين منظور چنين گفت : « آگه باشيد ! هر زمينى را كه عثمان به كسى داده و هر مالى از مال خدا را كه به كسى بخشيده است ، به بيت‌المال برمىگردانم ، زيرا حق را هيچ چيزى باطل نمىسازد . اگر اين مال را ببينم كه زنان با آن ازدواج كرده‌اند و يا در شهرها پراكنده شده است باز آن را به بيت‌المال بازمىگردانم ، زيرا عدالت ، گشايشى براى ملت است و هركسى كه حق بر او تنگ آيد ، ظلم و ستم بايد بر او تنگتر آيد » . « 1 »\r\nالبته ممكن است كه بعضى از حكام و صاحبان قدرت ، با عدالت رفتار كنند و بدون كار و كوشش به كسى مزد و پاداش ندهند و دارايى ملت را به‌خواست و اراده خويش و تبار ، يا به اشاره دوست و عزيزى ! بذل و بخشش نكنند ، اما اگر حاكمى كه بيايد و تحقيق كند كه چه\r\n\r\n\r\n","description":"","footnote":"\r\n( 1 ) اين كلمات با مختصر فرقى در نهج‌البلاغه آمده است و چون اين عبارت براى بيان مقصود كافى بود ، عين آن ترجمه شد . م\r\n","page_name":" 358 ","page_number":358},
  {"content":"\r\n\r\nكسانى در روزگار سختى و بدبختى ملت خوشگذرانى مىكرده‌اند و به حساب آنها رسيدگى كند و از آنها بازخواست نمايد و آنچه را كه مال آنها نيست ، پس بگيرد ، حكايت از بينش وسيع‌تر وعميق‌تر وى در امور زندگى است و اينكه ايمان او به عدالت اجتماعى ، از آن نوع ايمان‌هايى نيست كه داشتن آن براى همه مقدور باشد ، بلكه ايمان او بر پايه‌هاى يك عقل سرشار و شايسته‌اى استوار است كه زواياى امور و كارهاى زير پرده را هم بررسى مىكند و هيچ‌وقت عرف و عصر و وضع مردم ، در او تأثيرى ندارد .\r\nاگر سهم و حقوق هر كسى بايد در چهارچوب خدمت به مردم باشد ، بايد پرسيد كه : حارث بن حكم در راه مردم چه خدمتى انجام داده بود تا سزاوار دريافت 000 ، 200 درهم از اموال ملت - بيت‌المال - باشد كه در روز عروسى ! به او بخشيده شد ، مگر آنكه همين ازدواج او با دختر عثمان ، خود كوشش و خدمتى در راه مردم باشد ! ! « 1 »\r\n\r\n\r\n","description":"","footnote":"\r\n( 1 ) عثمان در دوران خلافت خود خيلى كارها از اين قبيل ، انجام داد :\r\nابن ابىالحديد در ج 1 ص 66 و 67 شرح نهج‌البلاغه خود مىنويسد : « عثمان حكم‌بن عاص را پس از رانده‌شدن از دستگاه رسالت ، و راه‌نيافتن به تشكيلات خلافت ابوبكر و عمر ، برگرداند و 000 ، 100 درهم به وى بخشيد . فدك را كه فاطمه به‌عنوان ارث پدرى مطالبه مىنمود ، به‌اضافه 000 ، 100 درهم از بيت‌المال ، به مروان داد . استفادهء تمام مسلمين از مراتع و چراگاه‌هاى اطراف مدينه ممنوع شد و آنها تيول بنىاميه گشت » !\r\nو در سايه حكومت وى بود كه به نوشته مروج‌الذهب مسعودى ، عبدالرحمان بن عوف ساختمانى برپا كرد ، در طويله‌اش 100 اسب و 1000 شتر داشت و پس از مرگ يك‌چهارم دارايى او به 84000 رسيد . و سعدبن ابىوقاص ، عمارتى در عقيق ساخت و زيدبن ثابت در هنگام مرگ به اندازه‌اى طلا و نقره داشت كه آنها را با تبر مىشكستند و قيمت اموال و مزارع و باغات او به 000 ، 100 بالغ مىشد و يعلىبن منبه هنگامى كه درگذشت 000 ، 500 دينار نقد داشت و مطالبات او از مردم به 000 ، 100 بالغ مىشد ! !\r\nچنين است نمونه‌اى از اندوخته‌ها و ثروت اشراف و اوباش ، در سايه خلافت ضداسلامى عثمان بن عفان ! . . . م\r\n","page_name":" 359 ","page_number":359},
  {"content":"\r\n\r\nكدام زحمت و رنجى را طلحه « 1 » و زبير « 2 » در راه ملت تحمل نموده‌اند كه اموال حكومت را بدون حساب ببرند و آن‌قدر از اراضى و مزارع را به خود اختصاص دهند كه حتى قسمتى از آن ، بيش از آرزوى ميليون‌ها نفر باشد ؟ و از كجا جناب زبير صاحب هزار بنده و هزار كنيز گرديد ؟ اگر بگوييد كه آنها از نظر سبقت در اسلام فضيلتى ! دارند ، بايد دانست كه اين فضيلت ، چنان كه على مىگويد ، در نزد خدا بايد باشد ، اما دنيا و وسايل زندگى ، معاش مردم است و مردم همه در معاش مساوى هستند .\r\nمگر آثار نيكويى كه در سايه حكومت فرمانداران - كه همه از خويشان و ياران عثمان بودند - براى ملت رسيد ، چه بود كه باعث گرديد به ملك و مال و ثروت آنها بيافزود و نيروها و لشكريان را در اختيار آنها نهاد و آنان را بر جان و مال مردم مسلط ساخت ؟\r\nو در ميان اين فرمانداران ، معاويه فاسد و رشوه‌دهنده و حكم‌بن\r\n\r\n\r\n","description":"","footnote":"\r\n( 1 ) طلحه كاخ معروف خود را در كوفه بنا كرد و درآمد وى از عراق هر روز بيش از 1000 دينار بود و در ناحيه سراة بيش از اين عايدى داشت و در مدينه نيز كاخى براى خود ساخت ! م\r\n( 2 ) زبير وقتى درگذشت 000 ، 50 دينار طلا و 1000 رأس اسب و 1000 غلام و 1000 كنيز داشت و علاوه بر اينها باغ‌ها و مزارع فراوانى نيز از خود باقى گذاشت ( به مروج‌الذهب مسعودى ج 2 ص 341 و 342 ، ط جديد و مقدمه ابن خلدون ترجمه فارسى ، چاپ تهران ، ج 1 ، ص 403 و 404 ) . براى آگاهى بيشتر از حيف وميل اموال عمومى در دوره پيش از على عليه السلام به كتاب جديدالانتشار ما شيعه قسمت « توضيحات » مراجعه شود . م\r\n","page_name":" 360 ","page_number":360},
  {"content":"\r\n\r\nعاص « 1 » و عبدالله بن سعد « 2 » و ديگر اعوان و انصار عثمان وجود داشتند !\r\nچرا « فلسطين » و « حمص » « 3 » را جزء قلمرو حكومت معاويه مىكنند و رهبرى و فرماندهى چهار لشكر را به او مىسپارند ؟ و از كجا براى ديگران اين‌همه ثروت‌ها و خانه‌ها و كاخ‌ها ، در هر شهر و سرزمينى فراهم مىآورند ؟\r\n\r\n\r\n","description":"","footnote":"\r\n( 1 ) حكم‌بن عاص را پيامبر طرد كرد و از مدينه دور ساخت . عثمان از او وساطت كرد ، پيامبر قبول نكرد . بعد از پيامبر ابوبكر و عمر نيز او را از خود طرد كردند ولى تا عثمان روى كار آمد ، او را به مدينه آورد و صدهزار درهم به وى انعام داد ! و به قولى يك‌پنجم ماليات آفريقا را به او بخشيد !\r\nيعقوبى در تاريخ خود مىنويسد : « عثمان بستگان خود را مقرب ساخت ، اموال مسلمين را اتلاف نمود ، حكم‌بن عاص و عبدالله بن سعد را كه مطرود رسول‌اللَّه بودند پناه داد . . . وليدبن عقبه را والى كوفه نمود و . . . » ( تاريخ يعقوبى و كتاب عصرالمأمون تأليف دكتر رفاعى چاپ چهارم ، مصر ، ج 1 ص 8 ) م\r\n( 2 ) عبدالله بن سعد از طرف عثمان والى آفريقا شد و عثمان ماليات آفريقا را به او بخشيد ! و در واقع عبدالله بن سعد هم جزو همان هزار فاميل دوره حكومت بنىاميه بود كه با خلافت عثمان ، اين حكومت به روى كار آمد ! و غارت و چپاول را شروع كرد و زمينه را براى امپراطورى مطلق معاويه و دودمان بنىاميه فراهم ساخت . . . م\r\n( 3 ) استاد سيد قطب ، با رشادت و صراحت اسلامى ، پس از اينكه تاخير على را درمسئله خلافت « ناگوارترين حادثه در تاريخ اسلامى » مىداند ، اعمال و رفتار و گشادبازىهاى عثمان را ، خصوصاً در اسراف بيت‌المال و بخشش آن به « خويشاوندان » شرح داده و سپس بالصراحة مىنويسد :\r\n« عثمان براى سلطنت معاويه مقدمه‌چينى كرد و عمداً فلسطين و حمص را جزو قلمرو فرماندارى معاويه ساخت ، تا او بتواند مال و قشون جمع كند و در موقع خلافت على اخلال‌گرى نموده و حكومت را به‌دست گيرد » ( العدالة الاجتماعية فىالاسلام تأليف سيد قطب ، چاپ قاهره ، ص 186 و 187 . اين كتاب توسط ما به فارسى درآمده و تحت عنوان عدالت اجتماعى در اسلام منتشر شده است ) . در كتاب پرارج شيعه نيز ، اطلاعات تاريخى در اين زمينه‌ها نقل شده است . مراجعه شود . م\r\n","page_name":" 361 ","page_number":361},
  {"content":"\r\n\r\n* * * آرى ! اين همه دارايى از كجاست ؟ اين قصرها و كاخ‌ها از كجا به‌دست تو آمده ، در صورتى كه از روزى كه نور آفتاب بر تو تابيده ، عملى كه به نفع توده مردم باشد ، از جانب تو ديده نشده است ! اما بايد دانست كه اگر زمانى گذشت كه تو ثروت و زمين را غصب كردى ، اين دليل آن نيست كه هر كجى و انحرافى به همان حال باقى بماند ، زيرا حق را هيچ چيزى باطل نتواند كرد و بنابراين هر مزرعه و زمينى ، هر مال و ثروتى كه بدون حق بخشوده شده ، بايد به بيت‌المال برگردد ولو اينكه با آن ، زنان بسيارى ازدواج كرده باشند و يا در سراسر روى زمين پراكنده شده باشد . زيرا عدالت كه وسعتى براى ملت است ، هرگز تنگ نخواهد شد و هرگز در چهارچوب حدودى كه دستاويز سودپرستان است ، محدود نخواهد گشت !\r\nدر اينجا مطلب جالبى است كه بايد به آن توجه نمود و آن اينكه : على تصرف زمينى را كه با خويشاوندى و استفاده از مقام ، به‌دست آمده است ، از جملهء اموالى مىداند كه از راه غصب و غارت به‌دست آمده است زيرا على به‌خوبى مىداند كه زمين هسته مركزى و منشأ ثروت است و همين هم باعث حكمرانى مىگردد ! و آنگاه على با عقل نيرومند و خطاناپذيرش مىبيند كه زمين‌خواران - كه همه از طبقه حاكمه و ثروتمندان و بزرگان هستند - براى استفاده از منابع آن ، كوشش خواهند نمود كه مردم را براى بهره‌بردارى از خيرات و منافع آن ، به بردگى بكشانند و همين هم باعث افزايش ثروت در نزد آنها و نابودى و ذلت ديگران خواهد شد . و سپس مالكان بزرگ ، آنچه را كه خرده‌مالكان دارند از آنها خواهند خريد تا در ميان ملت دو طبقه\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبه‌وجود آيد : فئودال‌ها و مالكان بزرگ ، بيچارگان محروم از همه‌چيز ! . . . و على مىفرمايد : « و بايد كسى در طمع گرفتن مزرعه و كشتزارى از تو نباشد و در حق آب همسايه خود طمع نبندد . و در كارى كه به شركت بايد انجام داد ، سختى كار را به‌عهده ديگران نگذارد » .\r\n* * * پيش‌بينى و نظريه امام درباره مالكان بزرگ و صاحبان زمين‌هاى وسيع كه به‌خاطر املاك خود مقام و قدرت به‌دست مىآوردند و مردم را به بردگى مىكشيدند ، درست بود . دكتر « طه حسين » در كتاب خود به نام عثمان مىنويسد : « از طرفى تيول‌هاى بزرگ و مالكان زمين‌هاى بىحد و حساب به‌وجود آمد و از طرف ديگر گروه كارگران بىنوا و بردگان و بندگانى كه در آن زمين‌ها به‌كار مشغول شدند ! و درنتيجه ، در اسلام طبقه جديدى در بين مردم به‌وجود آمد كه همان طبقه پلوتوكراسى « 1 » بود كه در آريستوكراسى « 2 » موروثى خود ، به زيادى مال و زيادى ثروت و كثرت رعيت و برده ! ممتاز بودند ! »\r\nبه‌نظر على در مال و زمين ، و منافعى كه از آن دو برمىخيزد ، هيچ‌كس نصيب و بهرهء بيشتر از ديگرى ندارد ، مگر با كوشش و به اندازه احتياج . آن‌كس كه اين حقيقت را انكار كند و آن را نپذيرد ، به ملت خيانت كرده است . و از نظر على « بزرگ‌ترين و مهم‌ترين\r\n\r\n\r\n","description":"","footnote":"\r\n( 1 ) پلوتوكراسى نام سيستم حكومتى است كه به‌دست ثروتمندترين افراد يك جامعه اداره مىشود و مىتوان آن را حكومت اغنياء ناميد . اين اصطلاح گاهى به خود طبقه ثروتمندترين افراد نيز اطلاق مىگردد . ( به مكتب‌هاى سياسى تأليف دكتر پازارگاد چاپ تهران ، ص 61 مراجعه شود ) . م\r\n( 2 ) آريستوكراسى همان سيستم اشرافى است كه در آن ، قدرت سياسى متكى به قدرت اقتصادى مال و ثروت ، باشد ! م\r\n","page_name":" 363 ","page_number":363},
  {"content":"\r\n\r\nخيانت‌ها ، خيانت به مردم است » و هركسى كه به مردم خيانت ورزد از نظر خليفه جديد ، كوچك‌ترين ارزشى نداشته و صاحب هيچ‌گونه رأى و نظر ، شأن و مقامى نيست و روى همين اصل ، او مىخواهد به آنچه عامل حفظ و بقاى حقوق مردم مىشود عمل كند .\r\nو علىبن ابيطالب وقتى كه بخواهد كارى را انجام دهد ، از موقعيت و انتقاد زورمندان و متنفذان نمىهراسد و باكى هم ندارد كه آنان در جرگه دشمنان او درآيند و با وى بجنگند . و اين همان حق نيرومند و عدالت گوياست . وحتى هيچ‌يك از اصحاب پيامبر و آنهايى كه همراه وى با دشمنان به جهاد پرداخته بودند ، حق ندارند كه به‌خاطر صحابىبودن و جهادكردن ، بر ديگر مردم برترى يابند : « مردم ! فردا گروهى از شما كه اكنون در نعمت دنيا غوطه مىخورند و زمين‌ها و اراضى را تصاحب كرده‌اند و بر اسبان راهوار سوار شده‌اند و كنيزكان ماهروى گرفته‌اند ، وقتى خواستم آنها را از آن امور بازدارم و به‌سوى حقوق خودشان بخوانم ، كه مىدانيد چه مقدار است ، پيش خود نگويند كه علىبن ابيطالب ما را از حقوق خويش محروم ساخت ! آگاه باشيد ! هركسى از مهاجران و انصار ، از اصحاب و ياران پيامبر ، به‌خاطر هم‌صحبتى و درك محضر رسول خدا معتقدند كه آنان برترند ، بايد بدانند كه فضيلت و برترى ، در پيشگاه خداوند است و شما همه بندگان خداوند هستيد ، و مال هم مال خداست و ميان همه شما با مساوات كامل تقسيم خواهد شد و هيچ كسى را در آن بر ديگرى برترى نيست » !\r\nروش على در برقرارى مساوات عمومى ، عامل اساسى و باعث اصلى اعراض سرشناسان ! از وى بود و چنان كه خواهد آمد ، آنها به\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nپسر ابوسفيان پيوستند ، زيرا على هيچ‌يك از اشراف را بر مردم عادى برترى نمىداد ، چون واحد مقياس شرف از نظر على ، از واحدهاى مقياس زمانش نبود . او هيچ عربى را بر عجم ترجيح نمىداد ، زيرا انسان در خلقت ، در وجدان على ، برادر انسان ديگر بود و او به هيچ‌وجه با رؤسا و زعماى قبيله‌ها سازشكارى نداشت ، چنان كه پسر هند ، سازشكارى مىنمود . ولى على از كسى به نفع خود ، با مال ملت دلجويى نمىكرد و به‌سوى خود نمىخواند .\r\nروزى مالك اشتر نخعى به على گفت :\r\n« ما با اهل بصره به‌وسيله خود مردم بصره و مردم كوفه جنگيديم در صورتىكه همه با تو موافق بودند و رأى و نظر آنها يكى بود ، ولى بعد از جنگ وقتى كه تو با همه آنها به عدل رفتار كردى و با حق در ميان آنها عمل نمودى و بين شريف و غير شريف ، فرق نگذاشتى - به‌طورى كه در نزد تو ، شريف بر غير شريف هيچ برترى پيدا نكرد - نظر مردم عوض شد و اختلاف هويدا گشت و نيت و عزم آنها به سستى گراييد و تعداد نيروها نيز كم شد . گروهى از آنان ، وقتى كه حق شامل حال آنها هم گرديد ، به شكايت درآمدند و وقتى در عدالت مطلق واقع شدند ، اندوهناك گشته و از طرفى كارها و خوش‌رقصىهاى معاويه را با ثروتمندان و توانگران و اشراف ديدند و خود را به او فروختند ، زيرا اكثريت مردم حق را زيرپا گذاشته و باطل را مىخرند و اگر تو هم مال و پول را بذل و بخشش كنى ، گردن‌ها به‌سوى تو كشيده مىشود و مردم به سوى تو مىآيند و محبت و دوستى آنها يك‌طرفه مىگردد و به تو تعلق مىيابد ! »\r\nعلى بلافاصله به او جواب داد :\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n« درباره آنچه گفتى كه رفتار و كردار ما با عدل و حق است ، خداوند مىفرمايد : « كسى كه عمل صالحى انجام دهد براى خود انجام داده و كسى كه كار بدى كند ، به ضرر خود كرده و خداوند هيچ وقت به بندگان ظلم و ستم نمىكند » و من از آن بيمناكم كه مبادا در انجام عدالت قصورى كرده باشم و اما آنچه گفتى حق بر آنها گران آمد و آنها به‌خاطر آن از ما جدا شدند ، خداوند مىداند كه آنها به خاطر ستم و ظلم از ما جدا نشدند و وقتى كه از ما جدا شدند ، به عدالت پناه نبردند . و اما آنچه از بذل و بخشش مال و سازشكارى و خوش‌رقصى با رجال گفتى ، بايد بدانى كه براى ما هرگز مقدور نيست كه به احدى بيش از حق او ، از بيت‌المال سهمى بدهيم و ما هيچ‌وقت اين كار را نخواهيم كرد . »\r\nو خلاصه دستور و فرمان على در اين مسئله ، همان مطلبى است كه در عهدنامه خود به مالك اشتر مىگويد : « هرگز نبايد چيزى را كه همهء در آن برابرند ، به خود اختصاص دهى » و حقوق عمومى ، چيزى است كه همه مردم در آن مساوى و برابرند و علىبن ابيطالب هم خواستار همين است .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nرفع نيازمندى\r\n* . . . و اينكه همهء شما در پيش من ، در حقوق برابريد .\r\n* هيچ بينوايى گرسنه نمانده ، مگر به آن سبب كه ثروتمندى از حق او بهره‌مند گشته است .\r\n* هيچ نعمت فراوانى را نديدم مگر آنكه در كنار آن حقى ضايع شده است .\r\n* هر جاندارى را رزق و قوتى است و براى هر دانه‌اى ، خورنده‌اى وجود دارد .\r\n* ملت هنگامى خيرخواه خواهد بود ، كه دولتشان بارى سنگين بر دوش آنان نباشد !\r\n* بدبخت‌ترين حكمرانان كسى است كه ملتش به‌واسطه او به بدبختى و سختى افتاده باشد .\r\nامام على\r\nعلىبن ابيطالب اين حقوق عمومى را توصيه مىكند و آن را اجرا مىنمايد و مفهوم حكومت را در رعايت آن منحصر مىسازد و سپس در پرتو آن ، فرماندار و حاكمى را عزل يا نصب مىكند . و با اينكه\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمفاهيم اين حقوق از نظر وى گسترش يافته و فروع و اقسامى مىيابد ، ولى همه آنها در اصول قاطعى اشتراك دارند : رفع نيازمندى و برطرف‌ساختن احتياج از همگان ، به‌طورى كه در بين افراد ملت گرسنه‌اى پيدا نشود ، زيرا گرسنگى شرافت و شخصيت انسانى را پست مىسازد . بايد قوانين جديد براى رفع اين نيازمندى به‌وجود آيد ، آن هم در صورتى كه اجراى قوانين موجود براى رفع آن كافى نباشد . و همچنان‌كه عبادت از نظر على نبايد انسان را از زندگى و جامعه و مردم دور سازد و همان‌طور كه « دين خوش‌رفتاى است » و درستى عقيده همان رفتار نيك است ، همين‌طور هم برنامه‌ها و قوانين بايد در راه فراهم‌ساختن نيازمندىهاى مادى همگان و رفع احتياج عموم به‌كار برده شوند تا انسان در درون خود احساس پستى نكند و از زندگى بيزار نشود . برطرف‌ساختن نيازمندى ملت ، بر حاكم و قانونگذار يك وظيفه است و هيچ‌گونه منتى بر مردم ندارد و اين مسئله درباره مردم يك حق قانونى است ، نه خواهش و تقاضا . و على در اين مورد چنان سخت مىگيرد كه هر گفتار و وصيت و عهدنامه‌اى كه از او بيابيد ، مملو از تثبيت اين حق و بيان آن بر فرمانداران و كارمندان است .\r\nچگونه رفع نيازمندى از ملت در قانون على يك وظيفه حتمى بر قانونگذار و حاكم نباشد و يك حق اساسى از حقوق همگان به‌شمار نرود ، در حالىكه او در ميان تبهكارىهاى فراوان كسرىها و قيصرها ، چيزى بيشتر از پست‌شمردن ملت نمىبيند ! آنجا كه آنان گناهكارانه حقوق قانونى ملت را در نعمت‌هاى زمين و آسايش زندگى ناديده مىگيرند و يا هنگامى كه به فقيرساختن مردم مىپردازند على\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمىگويد : « در پريشانى و بدبختى آنان دقت كنيد ، در آن‌هنگام كه كسرىها و قيصرها ، ارباب آنان به‌شمار مىآمدند و آنان را از زمين حاصلخيز و آب عراق و سبزه‌زار دنيا دور ساخته و به جايى رانده بودند كه در آن گياهى نرويد و باد تند وزد و زندگانى سخت باشد . و آنان را بىچيز و نيازمند رها ساختند » .\r\nگاهى على ناچار مىشد كه واليان و حاكمان را اگر كوچكترين خيانتى نسبت به مال ملت روا دارند ، به شديدترين كيفرها تهديد كند . اگر به او خبر مىرسيد كه يكى از فرمانداران و كارمندانش به غصب و احتكار آلوده گشته ، احساس درد و اندوه فراوانى مىكرد و همين باعث مىشد كه سخنانى مالامال از خشم و ناراحتى و شور و انقلاب به‌خاطر حق و عدالت ، بيان كند . او به بعضى از فرماندارانش چنين پيغام فرستاد : « شنيده‌ام كه زمين را درويده و هرچه در زير پايت بود گرفته‌اى و آنچه به‌دستت رسيده خورده‌اى ؟ بايد هرچه زودتر حساب و وضع خود را به من گزارش دهى » !\r\nدر جمله « حساب و وضع خود را به من گزارش ده » دقت كنيد كه در وراى آن معانى زيادى نهفته است . و از آن‌جمله ايمان مطلق او به ضرورت عدالت است ، تا آنجا كه او هيچگونه ارزش و محلى براى تعلل و مسامحه و اطاله كلام قائل نيست . اين ايمانى كه واقعيت متزلزل جامعه را به‌سرعت دريافته و نوسان موجود بين حق پايمال‌شده و حقى كه طلب مىشود را درك كرده و به‌خوبى مىداند كه ادامه اين وضع موجب انحطاط و سقوط اخلاقى و اجتماعى غاصب و مغصوب ، به‌طور يكسان ، خواهد شد ؛ به لزوم و ضرورت برپاداشتن عدالت - به هر قيمتى كه تمام شود و به‌هرنحوى كه از\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nجانب مردم تلقى گردد - اطمينان كامل دارد و به همين علت ، به‌طور انعطاف‌ناپذير و با خشم و تعصب ، در يك جمله كوتاه مىگويد : وضع و حساب خود را هرچه زودتر روشن كن !\r\nبه او خبر رسيد كه فرماندار ديگرى ، در آن قسمت از اموال عمومى كه در اختيار دارد ، تصرف مىكند . با شتاب تمام به او پيغام داد : « از خدا بترس و اموال مردم را به خود آنان بازده . اگر تو اين كار را انجام ندهى و خداوند تو را به‌دست من برساند ، وظيفه خود را در كيفردادن به تو ، انجام مىدهم تا در پيشگاه خداوند مسئول نباشم . به‌خدا سوگند ، اگر حسن و حسين اين‌چنين كنند كه تو كرده‌اى ، دربارهء آنها سهل‌انگارى نكنم و آنها بر من غلبه نكنند ، تا حق را از آنها بازگيرم و باطل را از بين ببرم » .\r\nعلى مردى را كه « سعد » ناميده مىشد ، به‌سوى « زيادبن ابيه » فرستاد و به او دستور داد كه هرچه از مال در نزد او باشد ، به بيت‌المال بفرستد . زيرا به على خبر رسيده بود كه « زياد » در خوشگذرانى به‌سر مىبرد و مال بينوا و فقير و بيوه‌زن و يتيم را به‌خود اختصاص مىدهد و خود را نيكوكار جلوه مىدهد ، در حالىكه از نيكى و نيكوكارى به‌دور است . ولى هنگامى كه فرستاده على در نزد زياد اصرار ورزيد كه دستور را اجرا كند ، زياد از پذيرفتن آن سرباز زد و او را از خود براند ! و على به او چنين نوشت : « سعد به من خبر داد كه تو به‌ناحق بر او ناسزا گفته و با تكبر و نخوت و غرور او را از پيش خود رانده‌اى ، در صورتى كه رسول خدا ( ص ) فرمود : « بزرگى و عظمت ويژه ذات خداوندى است » و هركس كه تكبر كند ، خداوند بر وى خشم ورزد . سعد به من خبر داد كه تو غذاهاى گوناگون و رنگارنگ بر سر سفره\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمىچينى و همه‌روزه خود را با روغن خوشبو مىسازى ! تو را چه شود كه چند روزى براى خدا روزه بدارى و از آنچه در پيش توست به ديگران بدهى و غذاى يك‌بار را چندبار بخورى و يا از آن به فقيرى بدهى ؟ آيا تو كه در نعمت غوطه‌ور هستى و بر همسايه ناتوان و بىچيز و فقير و بيوه‌زن و يتيم برترى مىجويى ، انتظار دارى كه پاداش نيكوكاران دست‌باز را ببرى ؟ سعد به من خبر داد كه تو مانند نيكوكاران سخن مىگويى ولى مانند گناهكاران عمل مىكنى ، و اگر تو چنين باشى بر خويشتن ستم كرده و عمل خود را تباه ساخته‌اى . . . »\r\nعلى پيوسته به فرمانداران خود دستور مىداد كه خود را از هرگونه تجاوز غصبى دور نگه‌دارند . او با رشوه مبارزه مىكرد و آن را زشت‌ترين و بىپايه‌ترين چيزى مىدانست كه ممكن است بين حاكم و محكوم رابطه‌اى ايجاد كند و آن را سست‌ترين عامل پيوند بين حق و صاحب حق ، مىشمرد و فرمانداران و زمامدارانى را كه رشوه را مىپذيرفتند « رشوه‌خوار » مىناميد ، زيرا به‌خوبى دريافته بود كه اين كار ضدبشرى تا چه اندازه جامعه را به‌سوى فساد و انحطاط راهبرى مىكند ، تا آنجا كه وقتى به او خبر رسيد يكى از امراء لشكر رشوه گرفته است ، او را با اين جمله تند به‌شدت تكان داد : « اما بعد ، كسانى كه قبل از تو نابود شدند ، به‌خاطر آن بود كه مردم را از حق خود بازداشتند و آنها ناچار شدند كه حق را با رشوه بخرند و آنان را به انجام‌دادن باطل وادار سازند ، و آنگاه ديگران از اين باطل پيروى كردند و نابود شدند » .\r\nيكى از فرمانداران را به ميهمانى دعوت كردند و او آن را پذيرفت ، ولى ناگهان اعتراض على دررسيد كه او را به‌شدت توبيخ و تقبيح\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمىكرد : آيا فرماندار را به‌خاطر برپاداشتن حقى ، با دعوت‌كردن رشوه مىدهند ؟ در صورتىكه حق بايد بدون رشوه برپا گردد . و يا به آن جهت او را دعوت كردند كه باطل را به‌مثابه حق قلمداد كند ؟ و البته فرماندار و والى حق ندارد كه اين چنين كند ولو آنكه قدرت و سلطنت روى زمين را به او ببخشند ! به علاوه ، او چگونه وليمه‌اى را مىپذيرد كه ثروتمند را به آن دعوت مىكنند ولى نيازمند و تنگدست را از آن دور مىسازند ؟ و اين خود مظهرى از مظاهر اختلاف و تفرقه بين مردم است .\r\nعلى با اين سخنان چگونگى جدايى مردم را از يكديگر شرح مىدهد و اين همان عملى است كه دل‌هاى مردم را مىرنجاند و قلب على را نيز جريحه‌دار مىسازد . و البته اگر جامعه صالح و سالم باشد و رشوه‌خوارى در آن راه نيابد ، چه اشكالى دارد كه گروهى را دعوت كنند و گروهى را دعوت ننمايند !\r\n* * * شايد بعضى خيال كنند كه امام در اين بازخواست دقيق از فرمانداران ، راه افراط را پيموده است ، ولى اگر بدانند كه امام ، آنان را به لحاظ مادى بىنياز ساخته بود خواهند دانست كه آلوده‌شدن با رشوه و دستيازى به غنائم از سوى آنان كاملًا خطا بوده است و در اين موقع اعتراف خواهند كرد كه حق با على بود و در آن دقت و موشكافى ، هيچ‌گونه افراط و مبالغه‌اى در كار نبود و بلكه اين اقدام ناشى از انديشهء كاملى بود و روش درستى را مىپيمود كه داراى ميزان و مقياس صحيحى است و از خطر اندك جلوگيرى مىكند تا به خطر بزرگ‌تر و بيشتر منتهى نگردد . و البته آغاز اين دوران از زمان على بود و ما در اينجا كارى به دوران خلافت عثمان نداريم !\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nعلى از دارايى دولت به فرمانداران به آن مقدار مىداد كه نيازمندى آنان را بر طرف سازد و آنان را از لغزش در گرداب رشوه بازدارد ، و در اين‌صورت آنان دليلى براى رشوه‌گرفتن نداشتند و در اينجا يك حقيقت ضمنى نيز وجود دارد كه على نظر فرمانداران و واليان را به آن جلب مىكند و آن اينكه : والى و فرماندار به‌خاطر حكمرانى حق ندارد كه چيزى ، ولو به اندازه ناهار يا شام ، از مردم بگيرد ، زيرا اين سود و بهره‌بردارى ، اگر از راه ولايت و به‌خاطر حكومت به‌دست آيد ، به دزدى و رشوه‌خوارى بيشتر شباهت دارد و بدون شك به كسى كه اجازه داده نمىشود شام و ناهارى را به‌عنوان رشوه بخورد ، قهراً اجازه داده نخواهد شد كه شهرى را غارت كند و يا نتيجه كوشش و كار مردم را بچاپد و رشوه بگيرد !\r\nالبته درقبال اين سخت‌گيرى كه امام در برابر فرمانداران خطاكار در پيش گرفته بود ، پاداش و تقدير نيز براى فرمانداران نيكوكار در نظر مىگرفت . به نامه‌اى كه امام به « عمربن ابىسلمه » فرماندار خود در بحرين فرستاده و « نعمان بن عجلان » را به‌جاى او به‌كار گماشته و از او خواسته است كه در جنگ بر ضد معاويه همراه وى باشد ، توجه كنيد : « من نعمان بن عجلان را براى اداره بحرين انتخاب كردم ، البته نه براى آنكه تو را سرزنش كنم و يا تو را بر بيت‌المال خائن بشمارم . به‌جان خودم سوگند كه تو به وظيفه خود بسيار نيكو عمل كردى و امانت را خوب نگهدارى نمودى . بدون ناراحتى به‌سوى من بيا كه تو متهم نبوده و سزاوار سرزنش نيستى ، بلكه من مىخواهم به‌سوى ستمكاران شام بروم و دوست دارم كه تو در اين برخورد با من باشى ، زيرا تو از كسانى هستى كه من مىخواهم در مبارزه برضد دشمن از تو\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nهمراهى بجويم . خداوند ما و تو را از آن گروهى قرار دهد كه به راه راست بوده و درستكارند » .\r\nبدين‌ترتيب ، آن عده از فرماندارانى كه به مردم خيانت نورزيده و رشوه نمىگيرند ، علاوه بر آنكه به اندازه كافى حقوق دارند ، تقدير و تحسين نيز از جانب اميرالمؤمنين براى آنها صادر مىگردد ، ولى خيانتكاران نخست مورد عتاب واقع مىشوند ، و سپس بشدت توبيخ مىگردند و آنگاه از كار بر كنار مىشوند و اگر بزهكارى آنان زياد باشد ، پس از بركنارى به زندان مىروند ! و مجازات مىشوند .\r\n* * * علاوه بر واليان و فرمانداران ، گروه ديگرى به‌نام غاصبان و احتكارگران و استثمارگران وجود دارند كه هميشه مىخواهند از راه نامشروع بر مال و ثروت بىحساب خود بيفزايند . و عده ديگرى هستند كه مال و ثروت را جمع كرده و به زمين‌خوارى و ثبت اراضى به‌نام خود مىپردازند ! و امام بدون كوچكترين اغماضى با اين گروه مىجنگد . و با عياشى و طمع و حرص و استثمارگرى آنان مبارزه مىكند و هميشه مىكوشد كه بين آنان و اموالى كه مىخواهند در يك جا جمع كرده و تمركز دهند ، جدايى بيفكند . امام على در هر چيزى كه مىگفت و انجام مىداد و در هر قانون و حدى كه وضع مىكرد ، غصب را تحريم كرد . و بر آن بود كه از احتكار ، به‌شدت جلوگيرى شود : « بدان كه در بسيارى از آنان ، خصلت احتكار و نگهدارى كالا براى گرانفروشى و خودسرى در تعيين نرخ براى كالاها وجود دارد و اين كارها بر ضرر همگان بوده و عيب و نقص بر فرمانداران است ، از احتكار جلوگيرى كن » و سپس مىگويد : « و هركسى را كه پس از نهى و\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nجلوگيرى تو ، به احتكار بپردازد ، به كيفر خود برسان و بدون زياده‌روى ، او را مجازات كن » . و در مورد زمين‌خوارى و تيول اراضى ، على نظريه خاصى دارد كه ناشى از انديشه نيك و شرف و بزرگوارى فرمانروايى خردمند است و سخن درباره آن ، پيش از اين گذشت . اما استثمار ، با همه شكل‌ها و رنگ‌هايى كه دارد ، درواقع نوعى از احتكار و غصب است و امام كوچكترين گذشتى را در آن روا نمىدارد و او را در اين مورد گفتارهايى است كه در همه‌جاى نهج‌البلاغه به‌چشم مىخورد . و البته امام على از بيان آنها چنين قصد دارد كه اصولًا علل و عواملى را كه موجب تجمع اموال و تمركز ثروت مىگردند ، از بين ببرد - چنان كه در غير اين فصل به آنها اشاره شد - اموال و ثروت‌هايى كه نزديك بود به‌طور انحصار در نزد گروه خاصى گرد آيد و « دست به‌دست ثروتمندان بگردد » و گروه‌هاى ديگر جامعه از آن محروم شوند .\r\nعلى نمىخواست كه اين ثروت‌اندوزى ، كه درنتيجه كار و كوشش صحيح به‌وجود نمىآيد ، در جامعه صالح و سالم پيدا شود و سرانجام به ايجاد دو طبقه متضاد برسد : طبقه خوشگذران‌هاى پرخور و عاطل و باطل كه به حساب توده فقير و محروم زندگى مىكنند و طبقه تنگدست‌هاى نيازمند و بدبخت كه كار مىكنند و رنج مىكشند ولى اميدى به غذا و پوشاك كافى ندارند ! و بدون شك اين وضع موجب سقوط اخلاقى فرد و توده مىگردد و درسايه همين سيستم طبقاتى ، بينوايان قربانى ثروتمندان مىگردند و زحمتكشان فداى تبهكاران بىعرضه مىشوند و اخلاق و خصلت‌هاى انسانى هم قربانى هردو طبقه مىگردد و آنگاه جامعه هم راه سقوط و انحطاط\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nرا مىپيمايد ! امام در توصيف و بيان گوشه‌اى از وضع مردم دوران خود چنين مىفرمايد : « چه بسا رنجبرى كه از ميان رفته و چه‌بسا زحمتكشى كه زيان برده است و شما در روزگارى واقع شده‌ايد كه خير و نيكويى به آن پشت كرده و شر و بدى به آن رو آورده و اهريمن در نابودى و تباه‌ساختن مردم طمع افزوده است . به مردم هرجا كه خواهى نظرى كن ! ، آيا جز فقير و بينوايى كه از بىچيزى رنج مىبرد ، يا توانگرى كه بر نعمت خداوند كفران مىكند ، و يا بخيلى كه حق خداوند را نداده و در افزايش مال خود مىكوشد ، كس ديگرى خواهى ديد ؟ اين نيكوكاران و نيكان و آزادگان و شايستگان شما كجا رفتند ؟ و كجا هستند پرهيزكاران در داد و ستد و پاكيزگان در رفتار و كردار ؟ »\r\nآرى ، على با فكر صائب و فطرت سالم و اخلاق بزرگ خود دريافته بود كه هر نظامى كه هدف آن رفع نيازمندى از توده مردم و همه افراد نباشد ، كوچكترين ارزشى ندارد . و هر قانونى كه تفاوت و اختلاف طبقاتى غلط را از بين مردم جامعه برندارد ، پوچ و كشنده است . و آن سنت‌هاى اجتماعى كه جامعه‌هايى به‌وجود مىآورند كه در آنها گروه‌ها و طبقه‌هايى از مردم شكار و قربانى آن طبقه كوچك مىگردند كه خود را « اشراف و بزرگان » ناميده‌اند و با كمال وقاحت و بىشرمى و تبهكارى به غارت حقوق و ثروت و ارزاق ملت مىپردازند ، آنها ، سنت‌هاى وقيح و تبهكارانه‌اى بيش نيستند و : « فجور و تبهكارى - چنان كه على مىگويد - پناهگاه و دژ پستى است كه مردمان خود را حفظ نمىكند و آن كس را كه به آن پناه ببرد ، ايمن نمىسازد » .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nو چون فجور و تبهكارى نگهدار مردمان خود و نگهبان پناهندگان بر آن نيست ، جامعه در اين‌صورت از هم پاشيده خواهد شد . هم طبقه‌اى كه حقوق آن غصب و پايمال شده و هم طبقه‌اى كه غاصب و غارتگر است ، هردو به‌طور يكسان در رنج و عذاب بوده و به‌طور مساوى از هم خواهند پاشيد !\r\n* * * اصولًا عمل مثبت براى رفع نيازمندى از ملت ، برپايه دو اصل استوار است :\r\nاول : تعلق و اختصاص همهء منابع ثروت به همهء مردم و اينكه به مقدار استحقاق و نيازمندى بين افراد تقسيم و توزيع گردد ، البته پس از آنكه به همه افراد امكان كار و كوشش داده شود . و هيچ‌كس حق ندارد آنچه را كه بنا به منافع خود بدون درنظرداشتن مصالح همگان ، آن را اجرا كند و هر مقدارى كه خود مىخواهد از املاك و اموال مردم را تحت تصرف خود قرار دهد . و سپس به مصلحت خود اين فرد نيست كه با توده مردم تعاون و همكارى نداشته باشد ، زيرا او به جامعه و جامعه به او مىبخشد و سود مىدهد و آنچه را كه جامعه به او مىبخشد ، البته بيشتر است ! على مىفرمايد : « هركس كه از خويشان خود دست بكشد - آنها را كمك و يارى نكند - از آنان يك دست گرفته شده ولى از او دست‌هاى بسيار گرفته خواهد شد » .\r\nبدون ترديد اين وظيفه دولت است كه براى اجراى اين سياست به دقيق‌ترين شكلى كه امكان دارد ، سرپرست عادلى باشد . ملت جسم و پيكر واحدى است و دولت بايد همه اعضاى آن را ، آن‌طور كه لازم است ، نگهدارى كند و سهل‌انگارى و سستى و كوتاهى و جدايى روا\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nندارد . و دولت به همين علت ، سهمى از سودها و درآمدها را - با درنظرداشتن ميزان احتياج مردم به نسبت مصلحت همگان - مىستاند و اگر براى نگهبانى امنيت ، صلاح جامعه ، شرافت و عزت مردم و وسائل زندگى و معاش آنان لازم و ضرورى باشد كه از سودها و درآمدها و اراضى و املاك ، سهم‌هاى بيشتر و بزرگترى بگيرد ، بدون شك وترديد ، بايد بگيرد . « 1 »\r\nدوم : توجه در عمران و آبادى زمين است ، زيرا زمين مايه و پايه معاش و پيشرفت اقتصادى است ، و از اينجاست كه فرمانداران و كارمندان بايد در آبادانى زمين ، بيش از آنچه در جمع‌آورى ماليات و حق دولت مىكوشند ، توجه كنند ، زيرا خود ماليات بدون آبادانى و گشايش در كار مردم ، قابل وصول نيست و فقط حاكمى از زمين غير آباد و مردم فقير ماليات مىگيرد كه عقل خود را از دست داده باشد و بخواهد كه مملكت را به ويرانى بكشد و مردم را نابود سازد و كار حكومت خود را سست و بىپايه بگرداند . . . و البته زمين هم خودبه‌خود آباد نمىشود و با نادانى حاكم يا نفهمى فرماندارى\r\n\r\n\r\n","description":"","footnote":"\r\n( 1 ) ما قبلًا به‌طور اجمال اشاره كرديم كه حكومت صالح اسلامى براى اداره اجتماع اسلامى و حفظ ميهن و سرزمين مسلمانان ، اختيارات تامه دارد و در صورت لزوم از اين اختيارات استفاده مىكند . تا آنجا كه اگر براى اداره ميهن اسلامى و جامعه مسلمانان ضرورى تشخيص بدهد ، مىتواند با جعل ماليات‌ها و ملىكردن صنايع و كارخانه‌ها و غيره در حفظ و نگهدارى آن بكوشد .\r\nنگارنده اين مسئله را نزد يكى از مراجع بزرگ عصر حاضر مطرح ساخت و معظم‌له فرمودند : حاكم صالح اسلامى تا آنجا اختيارات دارد كه اگر ضرورى تشخيص دهد مىتواند لباس ما را هم از ما بگيرد .\r\nو تنها چنين سيستم اقتصادى و اجتماعى است كه مىتواند با هر زمان و مكانى قابل انطباق باشد و همگام با تحولات شگرف دنيا ، پيش برود . م\r\n","page_name":" 378 ","page_number":378},
  {"content":"\r\n\r\nاصلاح نمىگردد و همچنين با سربه‌آسمان‌كشيدن كاخ‌ها و آپارتمان‌هايى كه در آنها خوشگذران‌هايى به عيش و نوش مىپردازند و يا توانگران خودكامه به‌سر مىبرند ، آباد نمىشود ، بلكه با كوشش پيگير كارگران و بهره‌مندى همه افراد توده از مواهب آن ، آباد و اصلاح مىگردد .\r\nاگر ملت از وضع اقتصادى و از هيئت حاكمه خود راضى نباشد ، على به‌شدت منع مىكند كه به‌زور از آنان « خراج » گرفته شود . زيرا اصول جامعه و قوانين انسانى و مقياس‌هاى اخلاقى ، همگى به‌طور قطع مىخواهند كه پرداخت ماليات از وضع نيكو و حالت گشايش باشد نه در وضع سختى و تنگدستى . و فرمانداران ، قبل از آنكه از مردم ماليات بگيرند ، بايد در بهترشدن وضع مردم بكوشند . على به مأموران ماليات مىگويد : « هرگز به‌خاطر ماليات ، لباس تابستانى و زمستانى مردم را نفروشيد و رزقى را كه مىخورند از آنها نگيريد ، و چهارپايى را كه با آن به كار مشغولند ، از دستشان خارج نسازيد و هرگز به‌خاطر يك درهم ، به احدى از آنان تازيانه مزنيد و ايستاده نگه نداريد و از اثاث زندگى آنان چيزى را نفروشيد ، زيرا روش ما آن است كه با گذشت و اغماض ماليات را از مردم بگيريم » . و باز مىفرمايد : « در مسئله خراج بايد چنان برسى كه موجب اصلاح مردم گردد ، زيرا مصلحت همگان در آن است و اگر كار مردم به صلاح نباشد ، كار ديگران نيز اصلاح نپذيرد » !\r\nاين نظريه درباره وضع زمين و چگونگى آبادى يا ويرانى آن ، و وابستگى مصلحت دولت به مصلحت كارگر و كشاورز ، كه از دوران صاحب آن قرن‌هاى طولانى گذشته است ، از نظر صحت و دقت ،\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nآن‌چنان است كه امروز علوم اقتصادى و اجتماعى كاملًا آن را تأييد و تصديق مىكنند .\r\nولى بايد ديد كه چگونه به مردم امكان داده مىشود كه در آبادانى زمين بكوشند و از مواهب آن استفاده كنند و منابع آن را بيرون بكشند و از اين راه افراد و جماعات در امان باشند و آسايش يابند ؟ على در اين زمينه يك قاعده و قانون كلى را وضع مىكند كه علوم اجتماعى جديد نيز آن را تثبيت و تأييد مىكند .\r\nبعضى از متفكران پيشين و نخستين چنين مىپنداشتند كه راه آبادى زمين به‌كارگرفتن بردگان و اسيران و بيچارگان ، با زور و اجبار ، است و اگر رحم و شفقتى دربين بود ، اندك مزدى به آنان داده مىشد ، ولى پاداش و بهره كافى ، از نظر اين متفكران ، از آن طبقه‌اى بود كه به‌صورت ظاهر و بدون كوچكترين كوششى ، زمين را مالك شده و استثمار مىكرد . اين همان طبقه صاحب‌مقام و جلال و اشراف و همان نجباء و ثروتمندان و آريستوكرات‌هاى بيكار و كثيف و بقيه عياشان و خوش‌گذران‌ها بودند !\r\nو چه بسيار بود كه ارزش انسان و ارزش كار از نظر اين مكتب‌ها ، از بين رفته بود و چه بسيار استفاده‌ها كه طبقه حاكمه و يارانشان از بدبختى مردم و محروميت زحمتكشان ، در تاريخ قديم و جديد نمودند و بدبختانه اين اقدام را قوانين برده‌دارى - يا قوانين كشتار دسته‌جمعى - تجويز مىكرد ، و از آثار و نتايج اين طرز تفكر اجتماعى ابتدايى ، آن بود كه طبقه حاكمه و كاهنان براى مكيدن خون توده‌ها ، يك‌بار به‌نام ميهن و يك‌بار ديگر به‌نام خداوندى كه آن را پرستش مىكردند ، با همديگر تشريك‌مساعى داشتند !\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nما گوشه‌اى از اين واقعيت را با استفاده از نوشته‌هاى مورخ دانشمند انگليسى « ولز » براى شما ترسيم مىكنيم : « كاهنان به مردم تلقين مىكردند زمينى را كه كشت مىكنند و در آن به كوشش مىپردازند ، متعلق به آنان نيست ، بلكه از آن خدايان و بت‌هايى است كه در معابد قرار دارند و اين خدايان ، آنها را به فرمانروايان و طبقه حاكمه بخشيده‌اند و فرمانروايان هم به هركسى از نوكران و كارمندانشان كه بخواهند ، مىبخشند ! »\r\n« مرد عادى - رعيت ! - كم‌كم دريافت زمينى كه در آن به زراعت مىپردازد ، متعلق به او نيست ، چون مالك آن به‌اصطلاح « خداوند » ى است كه در بت‌خانه‌ها قرار دارد ، و او بايد قسمتى از محصول خود را به او بپردازد . و يا آنكه خدا ! آن را به حاكم بخشيده و حاكم حق دارد هرگونه مالياتى را كه بخواهد بر آن وضع كند ، و يا آنكه حاكم آن را به كارمند و چاكرى ! اهداء فرمايد و او همواره سرور مردم عادى خواهد بود ! و گاهى از اوقات ، خداى موهوم ، يا حاكم يا سرور را ضرورتى پيش مىآمد و بر مردم عادى - رعيت بينوا - لازم بود كه در اين هنگام زمين و كار خود را ترك گويد و براى ارباب خود به‌كار بپردازد . وهيچ‌وقت مسئله زمينى كه در آن به كشت مىپرداخت ، بر او روشن نشده بود و بر ذهن او نگذشته بود كه مالكيت وى بر آن ، تا چه حدودى است . و بدين‌ترتيب مردم عادى ، نه در كار آزاد بودند و نه بهره‌اى از زندگى و زمين داشتند . » « 1 »\r\nتاريخ عرب پس از على ، شواهد بسيار از غصب مال مردم از سوى\r\n\r\n\r\n","description":"","footnote":"\r\n( 1 ) از كتاب من هنا نبدء ، تأليف شيخ خالد محمدخالد ، ص 26 ، چاپ قاهره\r\n","page_name":" 381 ","page_number":381},
  {"content":"\r\n\r\nطبقهء حاكم دارد كه چگونه اين طبقه به افسانه « حق الهى » پناه برده بودند و مىگفتند كه اين حق آنان است ، به هركسى كه بخواهند مىبخشند و آن‌كس را كه بخواهند ، محروم مىسازند و هيچ احدى را حق اعتراض بر كار آنان نيست ! زيرا زمين ، متعلق به خداست و چون حكام و فرمانروايان نمايندگان خدا در روى زمين هستند ، پس زمين ملك آنان بوده و متعلق به آنان است !\r\nاما علىبن ابيطالب . مسائل در انديشه او به‌شكل درخشان و جالبى روشن و آشكار است . او خوب مىداند كه زمين ملك كسى است كه بر آن كار مىكند و آن را جز نيازمندى و تنگدستى مردمانش ، ويران نمىسازد و آن را جز افرادى كه از آن بهره‌مند مىشوند ، آباد نمىكنند . و اين گروه ، آنگاه كه نتيجه زحمت و رنجشان به گلوى حكام و شكم عياشان و كيسه فرمانداران و جيب احتكارگران سرازير شود ، سست گشته و به‌كار نمىپردازند و حال خودشان نيز تباه مىگردد و ديگران هم نمىتوانند از آن استفاده كنند ، ولى اگر بدانند كه نتيجه كوشش و كار آنان به فرزندانشان و سپس به بيت‌المال عمومى خواهد رفت ، كه هدفى جز تأمين مصالح همگانى ندارد ، در اين‌صورت به كار و كوشش رغبت پيدا كرده و در آن ثابت‌قدم خواهند شد كه هم حال خودشان رو به بهبود نهد و هم مال دولت افزون شود و وضع آن بهتر گردد .\r\nدر نظر على ، رضايت و خوشنودى ملت در اين زمينه ، يگانه مقياس براى بهبود جامعه و وضع حاكم است . زورگويى و ستم ناشى از عدم تدبير حاكم است . على مىفرمايد : « بهترين چشم‌روشنى فرمانداران ، برقرارى عدالت در كشور و آشكارشدن دوستى ملت\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nاست . و بدون شك دوستى و مهر آنان ، وقتى ظاهر شود كه كينه‌اى در دل نداشته باشند و نيكخواهى آنان آنگاه روشن گردد كه دولتشان را بارى سنگين بر دوش خود نبينند . »\r\nبراى تقديس هرگونه كار و عملى و به‌خاطر وضع حدودى محكم درقبال بطالت و تن‌پرورى و مانع‌شدن از كار ، على مقرر داشت كه اساس برترى بعضى از مردم بر بعضى ديگر ، فقط كار باشد ، نه حسب و نسب موروثى و نه آقايى ساختگى . چنان كه گفت پاداش هركسى در قبال كارى است كه انجام مىدهد و در اين باره چنان سخت گرفت كه معروف شد على ياور هركسى است كه كار مىكند و دشمن آن كسى است كه به گدايى مىپردازد و كارى را كه بر او و بر توده مردم مفيد باشد ، انجام نمىدهد . داستان او با برادرش عقيل‌بن ابيطالب كه آمده بود و بدون كوشش و كار سهم بيشترى از بيت‌المال مىخواست و امام او را جواب رد داد ! معروف است . از نظر على دورترين اعمال به عدالت ، ندادن مزد كارگر و بخشيدن ثمرهء كار او به استثمارگر و در نتيجه تضييع حق اوست .\r\nدر زمان او ، چه بسا كارگر و « رنجبرى كه ضايع شده و زحمتكشى كه زيان برده » بود ، وجود داشت ، ولى او اين وضع را نمىپذيرفت . به اين سخن جاودان گوش كنيد كه تا انسان و جامعه بشرى وجود دارد در سرلوحه قوانين اجتماعى و انسانى برقرار و جاودانه خواهد ماند :\r\n« . . . سپس مقدار رنج و كار هريك از آنان را براى خودش منظور بدار و كار و رنج كسى را به حساب ديگرى مگذار و هرگز مانع از آن مباش كه او كار خود را به انجام برساند . و نبايد بزرگى كسى ، تو را برآن\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nدارد كه رنج و كار كوچك او را بزرگ بشمارى و يا فرودستى و پستى كسى موجب شود كه تو كار بزرگ او را كوچك بشمارى » !\r\nپس ، آبادى زمين و پاداش عادلانه براى كار ، دو اساس منطقى سالمى هستند كه على مىخواست جامعه سالم را برپايه آن دو استوار سازد . يك‌بار مردم يكى از ايالات ، به نزد وى آمده و گفتند : در سرزمين آنها نهرى بوده كه گذشت روزگار مجراى آن را خراب كرده و اگر از نو حفر گردد ، براى آنها سود بسيارى خواهد داشت و سپس از وى خواستند كه به عامل خود در آن سرزمين دستور دهد كه مردم آنجا را براى حفر نهر از بين‌رفته مجبور سازد . على موضوع حفر مجدد نهر را پسنديد ، ولى آنچه را كه درباره مجبورساختن مردم پيشنهاد كردند ، قبول نكرد و به عامل خود كه نامش « قرظة بن كعب » بود چنين نوشت :\r\n« اما بعد : گروهى از مردم آن سامان به نزد من آمده و گفتند كه در آنجا نهرى بوده كه خراب شده و از بين رفته است و آنان اگر آن را مجدداً حفر نموده و از نو احياء كنند ، سرزمينشان آباد گردد و براى پرداختن ماليات هم قدرت يابند تا بر بيت‌المال افزوده شود و از من خواستند كه بر تو بنويسم كه آنان را به كار وادار كنى و مردم را براى حفر نهر و كمك به آن ، گرد آورى . . . و به نظر من كسى را نبايد به كارى كه نمىخواهد ، مجبور ساخت ، آنان را به نزد خود بخوان ، اگر موضوع نهر آن‌چنان باشد كه تعريف كرده‌اند ، هركس كه بخواهد كار كند ، او را به‌كار دار و نهر بايد از آن كسانى باشد كه كار كرده‌اند نه كسانى كه در آن شركت ننموده‌اند . و البته من دوست دارم كه آنان آباد كنند و نيرو يابند نه آنكه ضعيف گردند . والسلام » .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمجبورساختن افراد براى انجام يك كار ، ولو آنكه خود مردم به آن راضى باشند ، از نظر على صحيح نيست ، بلكه قاعده و قانون ، همان كار آزادانه است . على مىگويد : « شما مأمور به انجام كار هستيد » . و در نهر هم فقط كسانى نصيب و سهم دارند كه در آن كار كرده‌اند ، و البته آنهايى كه آن كار را دوست ندارند نبايد به آن مجبور شوند . كار آزادانه و با ميل ، نه كار اجبارى ، مسأله‌اى است كه علىبن ابيطالب در هر موقعيتى از آن دفاع مىكند . يك‌جا با اشاره و در جاى ديگر به‌طور صريح و آشكار از آن هوادارى مىنمايد ، و اين سخن صريح ، در زمينه كار ، از دستورهاى اوست : « البته شما با ميل و اختيار ، بايد كار كنيد » !\r\nو با اين نظريه عميق نسبت به وضع كار و كارگر ، على توانست كه در بيش از هزارسال پيش ، بر متفكران امروز غرب سبقت يابد . على اين نظريه خود را چنان برپايه عدل و داد بنا نهاده كه استوارتر و خردمندتر از آن متصور نيست . او مردم را به انجام كارى - ولو آنكه سودمند باشد - مجبور نمىسازد ، زيرا « اجبار » از ارزش انسانيت مىكاهد و توهين به « آزادى » هاى خصوصى و به خود « كار » است كه شرايط آن با اجبار و اكراه ، كامل نمىشود . ولى او از يك نظر ديگر آنان را به‌سوى كار سوق مىدهد و منافع اين كار را فقط بهره كسانى قرار مىدهد كه در آن كار شركت داشته‌اند : « نهر از آن كسانى است كه در آن به‌كار پرداخته‌اند ، نه آن‌كسانى كه در آن كار شركت نكرده‌اند » .\r\nو بدين‌ترتيب بايد پرسيد : آيا اين نظريه يكى از پايه‌هاى اصولى و بنيادين نظريه‌هاى ارزشمند قرن بيستم نيست ؟ و بنابراين ، همه حق دارند كه كار كنند ، و در اينجا كوچك و بزرگى نيست مگر با توجه به كارى كه انجام مىدهند و هركسى هم مزد و پاداش كار خود را خواهد\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nديد و براى تن‌پروران بيكار و آنهايى كه فقط اشراف‌زاده هستند ! كوچكترين سهمى از نتيجه رنج و كوشش زحمتكشان نخواهد بود ، و خداوند اگر كسى را دوست بدارد ، چنان كه على مىگويد : « پيشه‌ور امين را دوست مىدارد » .\r\n* * * اگر كار سودمند موجب مالكيت مىشود ، اين مالكيت طبعاً از حق قانونى افراد است ، ولى بايد توجه داشت كه اين مالكيت تا آن اندازه حق آنان به‌شمار مىرود كه با مصلحت همگان و جامعه سازگار باشد ، ولى اگر مصلحت توده مردم اقتضا كند كه براى اين مالكيت حدودى برقرار شود ، بدون شك و ترديد بايد چنين شود . زيرا هرگونه مالكيتى بايد در خدمت مردم و جامعه باشد و مفهوم آن ، اين است كه درقبال سود شخصى به جامعه و مردم نيز سود برساند ، و اگر حدود مالكيت اين‌چنين ارزيابى گردد ، بدون شك بر تمركز و تورم ثروت و ايجاد تضاد طبقات اقتصادى در جامعه ، پايان داده خواهد شد .\r\nو اگر در جامعه گروهى باشند كه به‌خاطر ناتوانى يا عامل ديگرى - مانند كودكان يتيم يا افراد كهنسال - نمىتوانند كار كنند ، آيا على مانند جوامع غربى امروز - به‌عنوان نمونه - حق زندگى شرافتمندانه و سعادتمندانه او را ناديده مىگيرد ، يا آنكه با چشم يك انسان عادل ، بر او مىنگرد كه متكى بر آن مقياس‌هاى انسانى است كه جوامع دادگر و استوار و سالم را به‌وجود مىآورند ؟\r\nجامعه حقوقى بر فرد دارد و فرد نيز متقابلًا حقوقى بر جامعه دارد . و ملت به‌مثابه پيكر واحد به‌هم‌پيوسته و متعاونى به‌شمار مىرود و هر فردى در قبال كارى كه انجام مىدهد بايد مزد و پاداش بگيرد ، و\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n« خداوند معيشت مردم را بين آنان تقسيم نموده است » و هيچكس حق ندارد كه معاش ديگرى را به خود اختصاص دهد . اما كسانى كه از هرگونه كارى عاجزند - مانند كودك و پير و . . . جامعه بايد براى رفع نيازمندىهاى آنان اقدام كند و همان‌گونه كه بر ديگران عدالت روا مىدارد ، بر آنان نيز روا بدارد . و اين حق فرد برعهده جامعه است ، نه منت و عطف نظرى از جانب آن ! و يك وظيفه حتمى است نه تفضل و احسانى بر آن ! و البته مسئوليت بر پاداشتن اين حق ، برعهده دولت و نمايندگان آن است . امام على مىفرمايد : « اين گروه از مردم ، بيشتر از ديگران نيازمند عدالت هستند و بايد بر كودكان يتيم و سالخوردگانى كه قادر به انجام كارى نيستند ، رسيدگى كرد » . و اگر على بر اين اصل اجتماعى خود نام « بيمه اجتماعى » را ننهاده است ، آيا ما نمىبينيم كه او در درك اين ضرورت اجتماعى ، بر هزاران متفكر غربى سبقت يافته است ؟\r\nو آيا ما نمىبينيم كه او اقدام به اين كار را يكى از وظايف دولت قرار داده و به احسان و تفضل نيكوكاران يا باران رحمت ! غيرتمندان واگذار ننموده كه دامى از دام‌هاى رياكاران و منافقان گردد ؟ !\r\nزيرا كه على فقر را مرگ بزرگ و فقير را در شهر خود غريب مىداند و نمىخواهد كه فقر و گرسنگى را به قيمت منت و احسان و لطف دروغين حاكم ، يا به قيمت ذلت و خوارى و خضوع محكوم ، از بين ببرد و به همين جهت ، و براى بزرگداشت شرف انسانى ، اين حقيقت را بيان مىكند : « گرسنگى از زبونى خضوع بهتر است » و بر انسان است كه حق خود را دريابد در حالى كه نفس او در آرامش و سلامتى است ، زيرا كه « بدترين فقرها ، فقر شخصيت است » !\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n* * * از جمله مواردى كه در رفع نيازمندى مردم اهميت فراوان دارد ، همين نكتهء ساده است كه على خود به آن مىپردازد ، در صورتىكه فرمانداران اشراف دوران عثمان ! اهميتى براى آن قائل نبودند و بسيارى از حكومت‌هاى جهان غربى امروز نيز به آن به دو جهت توجهى نمىكنند : از جهتى براى آنكه اين موضوع كوچك و بىارزش است ! و از جهت ديگر براى آنكه آنان به اصطلاح به سياست‌هاى عالىتر و كارهاى بزرگترى اشتغال دارند !\r\nاما همين نكتهء « ساده » در نظر على آن‌قدرها هم ساده نبود ! زيرا على خود واقعاً بزرگ بود و عظمت و سادگى هم هميشه با همديگر پيوند دارند . و مراد من از آن موضوع ساده ، توجه به وضع بازارهايى است كه كالاها و ارزاق در آن به فروش مىرسند و اهميت‌دادن به پول عمومى است كه سوداگران بر آن تسلط مىيابند و با ترازو و پيمانه و قيمت‌گذارى ! آن را غارت مىكنند . و امروز ما هنگامى كه مىبينيم گرانى قيمت نمك - كه از نظر بسيارى از حكومت‌هاى شرقى چيز بىارزشى است - يكى از علل اساسى در تسريع شعله‌ورشدن آتش انقلاب فرانسه بود ، ارزش نظريات آنان را درباره موارد « ساده » و غيرساده زندگى درك مىكنيم ، چنان‌كه ارزش به‌اصطلاح « سياست عاليه مملكتى » دروغين آنان را نيز مىفهميم !\r\nعلى صاحب « سياست‌هاى عالىتر » ! نبود بلكه او صاحب عدالت در حكومت و امانت در كار بود . و از همينجا بود كه او هر روز صبح زود از منزل بيرون مىرفت و خود در بازارهاى كوفه مىگشت و به وضع مردم هر بازارى رسيدگى مىكرد و از چگونگى وضع خريداران\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nو فروشندگان ، تحقيق مىنمود و بازرگانان خطاكار را با زور وادار مىكرد كه انسان باشند نه قصاب‌هاى بىرحم ! و هميشه در بالاى سر آنها مىايستاد و آنان را ، اگر احتكار كنند يا دزدى نمايند و يا سر سوزنى از حقوق مردم را پايمال سازند ، به مجازات سنگينى تهديد مىكرد ، و آنگاه آنان را چنين مورد خطاب قرار مىداد :\r\n« اى گروه بازرگانان ! از خدا بترسيد ، به خريداران نزديك شويد ، خود را به صفات بردبارى و شكيبايى بياراييد و از سوگندخوردن دورى بجوييد و از دروغ بپرهيزيد و از ستم بر كنار باشيد و ستمديدگان را يارى كنيد و پيمانه و ترازو را اصلاح نماييد . در كار مردم تقلب نكنيد و در روى زمين فساد برپا ننماييد و تبهكارانه زندگى نكنيد » !\r\nوجدان و انديشه امام على چنين پذيرفته بود كه مردم در مسئله معاش با هم برابرند ، و براين باور داشت كه اين حقيقت ، يك ضرورت اجتماعى بوده و روشى نيكو در سوق‌دادن مردم در راه آزادى است و عاملى نيرومند براى بنياد استوار يك جامعه سالم است . و از اينجا بود كه او مسئله مساوات در حقوق را به‌شكل يك قانون درآورد و آنگاه در پرتو همين قانون ، چنين مقرر داشت كه مردم نيازمند ، در اموال عمومى از آنهايى كه در اسلام سابقه دارند ، بايد جلوتر باشند و بر دريافت آن سزاوارترند . او مىگويد كه خود « نيازمندى » واقعى در اين موضوع ، همانند « كوشش و كار سودمند » است و مجوز به‌دست‌آوردن مال از بيت‌المال وتملك زمين است !\r\nدستورها و وصيت‌هاى امام پىدرپى بر كارگزاران و فرمانداران وى در سراسر كشور صادر مىگرديد و در همه آنها اوامر مؤكدى بود براى رفع ستم و عدم دريافت ماليات از مردم نيازمند . . . بلكه از نظر\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nعلى بايد آنها را يارى كرد تا از خيرات و منافع زمين بهره‌مند شوند . و در قبال اين ، دستور مىداد كه ماليات‌ها را از ثروتمندان و توانگران بستانند تا بيت‌المال عمومى افزون شود و اجراى مساوات بين توده مردم ، امكان‌پذيرتر و عملىتر گردد .\r\nامروز ، در عصر اعلاميه حقوق بشر ! در نظر ما بسيار كوچك مىآيد كه ببينيم حكومت‌هاى سعادتمند مشرق زمين ! - كه در خوشبختى يگانه هستند ! - با وضع ماليات‌هاى گوناگون ، بار سنگين خود را بر دوش توده نيازمند مىگذارند و از قوت ضرورى آنان ، و از خون و شيره جان آنان ، با تهديد و ستم مىدزدند و زندگى محقرشان را حراج مىكنند و همه كارهاى ديگرى را كه مربوط به دوران‌هاى فرعونى و قلدرى و خاقانى است ! انجام مىدهند . در صورتى كه ما مىدانيم اين حكومت‌ها ، چيزى از حقيقت اين توده‌اى را كه مىخواهند آن را بچاپند و غارت كنند ، نمىشناسند و حقوق انسانى آن را به رسميت نشناخته‌اند و در رفع نيازمندى آن نكوشيده‌اند كه در قبال اين كوشش‌هاى قابل تقدير ! بتوانند مالياتى دريافت كنند .\r\nو در نظر ما ، چقدر علىبن ابيطالب بزرگ است ، در آن هنگام كه به همه فرمانداران خود - كه هميشه بر كار آنان نظارت داشت - چنين مىگويد : « به‌خاطر ماليات ، لباس تابستانى و زمستانى مردم و رزقى را كه مىخورند نفروشيد و چهارپايى را كه با آن به‌كار مشغولند از دستشان نگيريد و بر احدى به‌خاطر يك درهم تازيانه مزنيد و بر روى دوپايش نگه‌نداريد . و هيچ چيز از اثاث زندگى آنان را به‌فروش نرسانيد ، زيرا برنامه ما آن است كه با گذشت و اغماض از مردم ماليات بگيريم » ! و « سعى تو در آبادانى زمين ، بيشتر از فكر جمع‌آورى ماليات باشد » !\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n* * * على حقيقت بزرگى را كه عامل اصلى پيدايش اختلاف طبقاتى و تكوين جامعه طبقاتى است ، به‌خوبى درك كرد و آن را ، در آن دوران دور ، در قالب اين كلمات كوتاه و مختصر ريخت و بيان داشت - البته پس از آنكه آن را در بسيارى از عهدنامه‌ها و وصيت‌هاى خود به تفصيل و توضيح كافى ، بيان داشته بود - آنجا كه گفت : « هيچ فقيرى گرسنه نمانده مگر در سايه آنكه ثروتمندى از حق او بهره‌مند گشته است » !\r\nاين حقيقت بزرگى است كه امروز رژيم‌هاى عدالت‌پيشه ، اساس روابط و پيوندهاى مادى بين مردم را برپايه آن استوار مىسازند و علىبن ابيطالب در بيش از ده قرن پيش ، آن را به‌خوبى دريافت و تا آنجا كه امكانات به او اجازه مىداد اصول و قواعد آن را تشريح كرد و استوار ساخت .\r\nدوست من ج . ح . كه يكى از نويسندگان لبنانى است ، نقل مىكرد : در يكى از كشورهاى اروپايى كه در رهايى انسان از فقر و نيازمندى و بدبختىهاى ناشى از آن ، مىكوشد ، روزى به وزير فرهنگ آن كشور گفتم : ما عرب‌ها بيش از هزارسال پيش ، حقيقت و ماهيت جامعه طبقاتى را كه شما امروز در راه فهميدن چگونگى آن كار مىكنيد ، فهميده‌ايم ! وزير اروپايى به من گفت : چطور آن را فهميده‌ايد ؟ گفتم بيش از ده‌قرن پيش علىبن ابيطالب گفت : « من هيچ نعمت فراوانى را نديدم مگر آنكه در كنار آن حقى ضايع و پايمال شده است » ! وزير اروپايى به من گفت : پس ما بر شما برترى و فضيلت داريم ! گفتم : چرا ؟ و چگونه ؟ گفت : براى آنكه مردى از شما اين حقيقت را در ده قرن پيش كشف كرده ، ولى شما هنوز در يك وضع اجتماعى آميخته\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nبه ظلم هستيد ، در صورتىكه ما آن را پيش از شما به مرحله عمل در آورده‌ايم ، پس درواقع شما در اين موضوع بيش از ده قرن ، از ما عقب‌مانده‌تر هستيد ! در حالى كه ده‌قرن پيش آن را كشف كرده‌ايد ! . . .\r\n* * * و پيش از آنكه اين فصل را پايان دهم ، ناگزيرم كه تمام مطالب گذشته را به‌طور اجمال و خلاصه در اينجا بيان كنم و آنگاه خواننده را دعوت نمايم كه بين جديدترين نظريات صحيح اجتماعى و اصول نظريه اجتماعى امام على ، مقايسه‌اى به‌عمل آورد .\r\nما مىتوانيم فلسفه اجتماع از نظر على را در نُه عبارت تلخيص و بيان كنيم كه طرز تفكر امام على درباره وضع جامعه از نظر ثروت و فقر ، و از جهت اختلافات طبقاتى ، بر آنها استوار است و قانون و دستور او هم - در راه رفع نيازمندى از همگان و اجراى مساوات در حقوق و وظائف در بين توده مردم - با پايهء آن قرار دارد . اين عبارات نه‌گانه چنين است :\r\n1 . از احتكار جلوگيرى كن .\r\n2 . هيچ فقيرى گرسنه نمانده مگر به آن سبب كه ثروتمندى از حق او بهره‌مند گشته است .\r\n3 . هيچ نعمت فراوانى را نديدم مگر آنكه در كنار آن حقى پايمال شده است .\r\n4 . بايد سعى تو در آبادانى زمين ، بيشتر از فكر جمع نمودن ماليات باشد .\r\n5 . من صحيح نمىدانم كسى را به كارى مجبور سازم كه آن را دوست ندارد .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n6 . دل‌هاى آنان در بهشت و بدنشان در حال « كار » كردن است .\r\n7 . نهر متعلق به كسى است كه در آن كار كرده ، نه كسى كه از شركت در حفر و تعمير آن دورى جسته است .\r\n8 . كار و رنج هركسى را در حساب او منظور بدار ، و زحمت و كوشش او را به ديگرى نسبت مده !\r\n9 . از انحصارطلبى و استثمار آنچه كه همهء مردم در آن مساوى هستند ، بپرهيز .\r\n* * * اگر شما در اين عبارات به‌دقت كامل تأمل كنيد ، خواهيد ديد كه اينها اصولى عميق و ريشه‌دار در بنياد هر جامعه سالمى است كه در آن حقوق انسان حفظ مىشود و آزادى انسانيت در جالب‌ترين و وسيع‌ترين شكل خود ، رعايت مىگردد . . . اصولى كه نظريات جديد سوسياليسم نوين نيز بر آنها متكى است و كوچكترين اختلافى با آنها ندارد . « 1 »\r\nو البته خواننده بايد بر اين انديشه و عقل كامل عربى درود بفرستد و آن را ارج نهد و بزرگ بدارد !\r\n\r\n\r\n","description":"","footnote":"\r\n( 1 ) احمد بن بلا رئيس‌جمهورى سابق الجزاير ، قبل از سقوط خود طى مصاحبه‌اى با يك روزنامه‌نگار « سويسى » گفت : « اسلام با سوسياليسم تضادى ندارد . » وى افزود : « وقتى « خروشچف » مصدر كار بود من با او مذاكرات مفصلى درباره اسلام به‌عمل آوردم و او و « روژه گارودى » مغز متفكر حزب كمونيست فرانسه ، تأييد كردند كه اسلام در الجزاير مىتواند به‌عنوان يك نيروى محرك به‌كار رود . . .\r\n( از : اطلاعات ، مورخ 15 ارديبهشت 1344 )\r\nچنين است واقعيتى كه ديگران نيز كم‌كم آن را مىپذيرند ! . . . ولى ترديدى نيست كه سوسياليسم اسلامى با سوسياليسم ادعايى حضرات چپ‌نماهاى قلابى معاصر از زمين تا آسمان فرق دارد و با مقايسه كوتاهى بين زندگى على و زندگى حضرات رهبران هوادار طبقه كارگر ! ! در اردوگاه شرق ، ماهيت بنيادى اين فرق كاملًا روشن مىگردد و نيازى به تشريح و نمونه و مثال نيست . . . م\r\n","page_name":" 393 ","page_number":393},
  {"content":"\r\n\r\n\r\nآزادى عقيده\r\n* اگر پيوند برادرى انسانى ، تنها برمبناى « انسان‌بودن » به‌وجود آيد ، گناهى نخواهد بود !\r\n* چگونه اين موجودات زنده در گردابى از قيودى گرفتار شوند كه جماد طبيعت نيز بر آن سزاوار نيست ؟ و چطور از اندازه‌هاى وزن و مساحت براى انسانى كه محدوديت نمىپذيرد ، مىتوان حدودى برپا داشت ؟ و چه‌سان براى زندگى پرتحرك و در حال تكامل مىتوان قيودى ساخت ؟ . . . اگر زندگى و انسان را به قيد و بندهايى محكوم كنند و يا تحت فشار و اختناق قرار دهند ، نه از زندگى اثرى به‌جاى خواهد ماند و نه از انسان واقعى نشانى ! . . .\r\nعلىبن ابيطالب روش پيشرو و تكامل جوى خود را در راهى وسيع و روشن دنبال كرده و براى انسان در كنار حقوق مربوط به معاش و زندگى ، حقوق ديگرى را ، به‌عنوان مكمل ، بيان مىكند . او براى وصول به حقوق دوردست انسانى ، از هرگونه مرز و قيدى مىگذرد و در كنار عقيده‌اى خالص متوقف نمىگردد و در تنگناى مرزهاى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nنژادى زيانبار نمىماند ، زيرا على مىخواهد شرافت و عزت نوع بشر را ، با همه نژادها و رنگ‌ها و همه اوضاع و بنيادهاى مادى و معنوى آن ، تثبيت نموده و تحكيم بخشد .\r\nعلىبن ابيطالب نمىخواهد كه درخصوص دين و مذهب ، عقيده معينى را با زور بر مردم تحميل نمايد و ميل ندارد در هر چيزى كه پيوندى دور يا نزديك با وجدان خالص و زندگى داخلى و خصوصى و گوناگون و رنگارنگ انسان دارد و از درون انسان يا از روابط انسان با محيطى سرچشمه مىگيرد ، دخالت كند ! « 1 » او با اينكه جانشين پيامبر و نگهبان اسلام و امير مسلمانان بود ، از اينكه عقيده دينى مسلمانان را بر احدى از مردم تحميل نمايد ، به‌شدت بيزار بود و از آن جلوگيرى مىكرد . زيرا مردم ، به هر صورتى كه بخواهند به خدا ايمان بياورند ، آزادند و هركس مختار است كه هر طريقه‌اى را كه در ايمان و عقيده مىپسندد ، انتخاب كند ولى به‌شرط آنكه آن عقيده و ايمان به ضرر جامعه تمام نشود . و « مردم همه از خاندان خداوندند . » و « دين همان خوش‌رفتارى است . » !\r\nاز نظر امام على ، صفت انسان‌بودن كافى است كه او را محترم ،\r\n\r\n\r\n","description":"","footnote":"\r\n( 1 ) مؤلف در اين فصل تحت عنوان « لاتعصب و لااطلاق » سخن مىگويد و ما با درنظرداشتن موضوع متن آن ، آن را به « آزادى عقيده » ترجمه كرديم ، مىخواهد روشن سازد كه در اسلام تعصب دينى به آن مفهومى كه در ميان مسيحيان و در قرون وسطى در اروپا شايع بود ، وجود ندارد . و اين البته مطلب صحيحى است ، ولى با درنظرداشتن اصول كلى اسلام و رفتار خود امام على با كفار و مرتدان ( و به استثناى ذمى و معاهد و اهل كتاب كه با قبول شرايط جزيه در اسلام ، آزاد خواهند بود ) ، مطلب را با اين كليتى كه مؤلف مىگويد نمىتوان پذيرفت ! و اين مطلب از نظر اسلامى قابل بحث و بررسى است و بدون ترديد در يك پاورقى نمىتوان حق مطلب را ادا كرد . . . م\r\n","page_name":" 395 ","page_number":395},
  {"content":"\r\n\r\nدوست‌داشتنى ، درخور مهر و محبت ، مصون از تعرض به حقوقش و دور از تعرض بدارد . او در نامهء خود به فرماندارش در مصر مىگويد : « با مردم مانند حيوان درنده مباش كه خوردن آنها را غنيمت بشمارى ! زيرا مردم بر دو دسته‌اند : يا برادر دينى تو هستند و يا در آفرينش انسانى مانند تو . به همان اندازه كه مىخواهى خداوند از بدىهاى تو بگذرد ، با مردم خوبى كن و از بدىهاى آنان درگذر . هرگز براى كيفرنمودن كسى شادمانى مكن و از گذشت و مهربانى پشيمان مباش ! »\r\nبنابراين ، هر انسانى داراى همان حقوقى است كه تو دارا هستى ولو آنكه در بعضى از عقايد و يا در همه معتقدات ، با تو اختلاف داشته باشد . مگر هدف خود دين ، تحكيم پيوند برادرى تو با ديگران نيست ؟ پس اگر اين پيوند برادرى فقط با صفت انسان‌بودن به‌وجود آيد ، اين ، كار گناه‌آلودى نخواهد بود !\r\nو او در هرحال ، از تو مىخواهد كه نظر خود را در هيچ‌يك از مسائل زندگى و زندگان ، مدار و ملاك قضاوت و قياس مطلق قرار ندهى . زيرا كه محيط زندگى بسيار وسيع است و زندگان هم در همين دائره وسيع مىگردند ، و بدين‌ترتيب تو حق ندارى كه تنها خود را حاكم و داور نخستين و آخرين بدانى و در كارهاى مردم كه به تو آسيبى نمىرسانند ، دخالت كنى ! و تو چه مىدانى ؟ شايد موضوعى را كه تو بسيار بزرگ مىپندارى ، در دايرهء جهان هستى بزرگ هم نباشد . و شايد مقام كسى را كوچك بشمارى ، اگر او را بشناسى ، مقامش از تو بالاتر باشد . امام در يك جمله صريح مىفرمايد : « هيچ‌يك از بندگان خدا را هرگز كوچك مشمار ، زيرا ممكن است كه\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nاو دوست و ولى خداوند باشد و تو نمىدانى » . اگر تو اين سخن حكيمانه را در افقى بلند و دورنماى واقعى آن بنگرى ، موقف و وضع آشكار امام را در قبال آزادى عقيده خواهى يافت !\r\nاگر برادر تو اشتباهى كرد يا مرتكب زشتى و بدى شد ، بايد او را راهنمايى كرده و با بخشش و جوانمردى از او درگذرى و هرگز هم از اين كار خود پشيمان نباشى و آنگاه بر تو است كه : « شر و بدى را با طرد آن از دل خود ، از سينه ديگران بيرون كنى » و آدميزاد ، داراى هرگونه عقيده‌اى كه باشد بايد « سرپرست خود باشد » و پيوندش با ديگران ، پيوند كسى باشد كه براى آنان همان را دوست بدارد كه براى خود مىخواهد و هرچه را كه براى خود نمىپسندد ، براى آنها نيز روا ندارد : « براى ديگرى همان را بخواه كه براى خود مىخواهى ، و چيزى را كه به‌خود نمىپسندى ، بر ديگرى مپسند ، و همان رفتارى را با مردم درپيش بگير كه ميل دارى مردم با تو آن‌چنان رفتار كنند » . و يك فرد باايمان واقعى كسى است كه : « هر آرمان نيكى را كه ببيند ، آن را دنبال كند » و خوبى و نيكى به مفهوم واقعى كلمه و به تمام معنى عدالت مطلق در بين همه مردم است ، بدون آنكه كوچكترين فرقى بين آنان گذاشته شود . علاوه بر اين ، كسى كه در دنيا راه و روش محمد را دنبال كند ، با آنكه از مسيح يا ديگر پيامبران متابعت كند ، اختلافى ندارد . آنچه كه در نظر على اهميت دارد ، نزديكى به فضيلت است ، و درباره وسايل و اجراى آن ، البته مردم آزاد هستند . امام على مىگويد :\r\n« به‌راستى كه روش رسول خدا صلىاللَّه عليه و آله و سلم براى رهبرى تو كافى است ، چه كه از آلودگىهاى دنيا چشم پوشيد و از شير - لذت‌هاى - دنيا بازايستاد و از زيور و تجملات آن دورى\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nجست . عيسىبن مريم عليه السلام را بنگر كه سنگ را زير سر مىنهاد و جامه خشن مىپوشيد و غذاى ساده مىخورد . گرسنگى همدمش و ماهتاب شب‌چراغش و سايه‌هاى زمين سايبانش بود . ميوه و گل و گياهش هر چيزى بود كه زمين براى چهارپايان ارزانى مىداشت ! او نه همسرى داشت كه او را به فتنه اندازد و نه فرزندى كه غمگينش سازد و نه مال و ثروتى كه به خود مشغولش دارد و نه آز و طمعى كه زبونش بنمايد . مركب او دوپايش و خدمتگذار وى ، دستهايش بود » ! و در جاى ديگر مىفرمايد : « آنان مردمانى بودند كه پهنه زمين را فرش و خاك آن را بستر خويش قرار داده و از آب به‌جاى گلاب استفاده كردند و آنگاه مانند مسيح دل از دنيا بركنده و زندگى را به‌سادگى گذرانيدند » .\r\nآن حقيقتى را كه محمد بيان فرمود : « پيامبران برادران همديگرند ، مادرانشان از هم جدا است و دينشان يكى است » على نيز دريافت ، آنگاه كه درباره محمد چنين گفت : « او بر آن روشى بود كه پيامبران پيشين بودند » و در اين دو گفتار ، حقيقت انكارناپذيرى است بر اينكه تنها فضيلت است كه مردم را دور هم جمع مىكند ، چنان كه در اصل هم صفت انسانيت آنان را دور هم گرد آورده است .\r\nپس از نظر امام على ، آزادى عقيده ، حقى از حقوق مردم است و همان‌طور كه خود آزادى تجزيه‌ناپذير است ، انسان هم نبايد از يك جهت آزاد و از جهت ديگر محدود باشد . يك مسلمان ، بخواهد يا نخواهد ، برادر يك مسيحى است ، « 1 » زيرا كه انسان ، چه بخواهد و چه\r\n\r\n\r\n","description":"","footnote":"\r\n( 1 ) متأسفانه جنگ مذهبى اخير لبنان و قتل‌عام مسلمانان در تل زعتر ، جسرالباشا ، نبهه ، كرنتينا و ديگر نقاط ، از طرف فاشيست‌هاى مسيحى و به‌دستور پدر روحانى عاليقدر ! « اسقف شربل » آرزوهاى مؤلف محترم را كه خود يك مسيحى لبنانى است برباد مىدهد ، مگر آنكه در لبنان نسل جديدى روى كار بيايد و به افكار نژادپرستانه رهبران كنونى مسيحيت لبنان پايان دهد . . .\r\nالبته اين كشتار مذهبى - بر ضد مسلمانان و به‌دست مسيحيان - فقط در لبنان نيست بلكه در فيليپين ، حبشه ، قبرس و ديگر نقاط روى زمين نيز رخ مىدهد و اين امر نشان‌دهنده آن است كه عليرغم ادعاهاى رهبران واتيكان در لزوم همزيستى مسالمت‌آميز با مسلمانان ، « جنگ صليبى » همچنان بر ضد مسلمانان ادامه دارد . . . و فقط نام و شكل آن تغيير يافته است . . . م\r\n","page_name":" 398 ","page_number":398},
  {"content":"\r\n\r\nنخواهد ، برادر انسان است ! و اگر آزادى شرافتمندانه در نزد وى حق مقدسى نبود ، هيچ‌وقت پيروان راه و روش مسيح و پيروان طريق محمد را به يك نسبت ستايش نمىكرد ! ما در گذشته داستان على را با آن مرد مسيحى كه زره جنگى او را دزديده بود - و مدعى بود كه آن را خريده است - خوانديم و ديديم كه چگونه مانند دو انسان همطراز و مانند يك پدر نسبت به فرزند ، با او رفتار كرد و چطور در برابر « شريح قاضى » هردو يكسان براى محاكمه ايستادند ، و چگونه سرانجام اين مرد مسيحى در جرگه كسانى قرار گرفت كه با خون و جان از امام پشتيبانى مىكردند !\r\nو چه بسيار در گوشه و كنار حجاز و عراق ، اخبار و گفته‌هاى على طنين‌انداز است كه از ژرفاى عدالت گوينده آن حكايت مىكنند ، مثلًا در آن‌هنگام كه به گوش على مىرسيد صاحب عقيده و دين ديگرى را به‌زور مىخواهند از عقيده خود بازگردانند و يا بر او ستم كنند . . . و چه بسيار مردمى كه شاهد بودند على روزى در مسجد مدينه ، در حالى كه عمامه سبز خود را بر سر نهاده بود ، با كمال جديت چنين مىگفت :\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n« هركس پيرو انجيل را بيازارد ، مرا آزرده است » و تاريخ عرب ، در آن هنگام كه در زيباترين صفحات خود ، اين سخن را از بزرگ‌مرد جاويد ، علىبن ابيطالب ، نقل و ثبت مىكند ، چقدر افتخارآميز است : « اگر بالشى بگذارند كه بر آن بنشينم ، در ميان پيروان تورات با توراتشان و در ميان پيروان انجيل برابر انجيلشان و در ميان اهل قرآن ، با قرآنشان ، چنان حكم و داورى كنم ، تا از اهل هر كتابى بانگ برآيد كه : على راست مىگويد ! »\r\nو اكنون گوش كنيد به آنچه پيشواى مسلمانان ، به « معقل بن قيس » امر مىكند : « معقل ! تا آنجا كه مىتوانى از خدا بترس و پرهيزكار باش . بر اهل قبله ستم مكن و بر اهل ذمه « 1 » ظلم روا مدار ، و تكبر نورز و خودخواه مباش كه خداوند متكبران خودخواه را دوست نمىدارد ! »\r\nآيا مىبينيد كه على پرهيزكارى را چنين معرفى مىكند : انسان بر برادر انسان خود ظلم نكند و كوچكترين ستمى را بر او روا ندارد ؟ و سپس آيا ملاحظه مىكنيد كه على مسلمان و غيرمسلمان را ، بدون كوچكترين تمايز و برترى ، در يك رديف قرار مىدهد . و اين تساوى و برابرى بين مسلمانان و غيرمسلمانان در همهء نقاط تحت حكومت على وجود داشت .\r\nعلى آنگاه كه درباره خود مسلمانان صحبت مىكند ، بر طرف كردن بار ستم و ظلم از دوش‌هاى مردم را بهترين فضيلت اسلامى مىداند كه سزاوار است مسلمانان با آن آراسته گردند و مىگويد : « اگر شما راه\r\n\r\n\r\n","description":"","footnote":"\r\n( 1 ) اهل قبله مسلمانان و اهل ذمه يا معاهد آن گروه از « اهل كتاب » هستند كه در پناه مسلمانان و در كشور اسلامى زندگى مسالمت‌آميزى دارند . . . م\r\n","page_name":" 400 ","page_number":400},
  {"content":"\r\n\r\nحق را بپيماييد . . . و در پرتو نور اسلام قرار گيريد ، هيچ مسلمان و معاهدى ستم و ظلم نمىبيند » .\r\nاو آنگاه كه مسلمانان را به‌خاطر كوتاهىكردن در يارى حق و قصور در برطرف‌ساختن ظلم از شهر « انبار » « 1 » ، توبيخ و سرزنش مىكند ، مىگويد كه چرا جلو تجاوز نماينده معاويه ، « سفيان بن عوف اسدى » را نگرفتند ؟ و او بر برادران وخواهرانشان ، اعم از مسلمان و معاهد ، كه در آن شهر بودند ، ظلم و تعدى كرد ، و مىگويد : « به من خبر رسيد كه يكى از سربازان دشمن ، بر يك زن مسلمان و يك زن معاهد وارد شده و خلخال و زيور آنها را به‌زور از آنان گرفته است ؟ . . . اگر مرد مسلمانى پس از اين واقعه از تأسف و اندوه بميرد ، جا دارد و او را نبايد سرزنش كرد » .\r\nو او وقتى كه « محمدبن ابوبكر » را به فرماندارى مصر انتخاب كرد ، عهدنامه‌اى براى او فرستاد كه در آن مىگويد : « من به تو سفارش مىكنم كه با اهل ذمه با عدالت رفتار كنى و داد مظلوم را بستانى و بر ستمگر سخت بگيرى و از خطاى مردم درگذرى و تا آنجا كه مىتوانى نيكى بكنى . البته دور و نزديك بايد در نزد تو ، در حقوق يكسان باشند » . على پس از آنكه نظر او را نسبت به اهل ذمه جلب كرد ، دستور داد كه به همه مردم توجه كند و با گذشت و اغماض با مردم رفتار كند ، و اين به‌خاطر آن بود كه در ذهن او ، موضوع مساوات تحكيم يابد .\r\nو در پيمان وى با مسيحيان « نجران » اين عبارت را مىخوانيم : « نه ستم ببينند و نه حقى از حقوق آنان پايمال گردد » .\r\n\r\n\r\n","description":"","footnote":"\r\n( 1 ) انبار يكى از شهرهاى قديمى عراق بود كه در سمت شرقى فرات قرار داشت . م\r\n","page_name":" 401 ","page_number":401},
  {"content":"\r\n\r\nو على خونبهاى يك نصرانى را مانند ديه يك مسلمان قرار داد !\r\nاين موقف و روشى كه على دارد ، يك جوشش و درخشندگى طبيعى از شخصيت و از درون صاحب آن است كه درباره آفريننده هستى مىگويد : « كسى او را از ديگرى بازندارد و صدايى او را از صداى ديگر مشغول نكند » .\r\nدر نزد على ، هر انسانى عزت و شرف دارد و براى هر صدايى شنونده‌اى بايد باشد . و به رغم تعصب مردم جاهل ، ابراز اين حقيقت از سوى على موجب شد كه مسيحيان عرب در زمرهء علاقه‌مندترين و بهترين دوستان وى درآيند . « ابن ابىالحديد » در شرح نهج‌البلاغه خود به اين امر اشاره كرده و مىگويد : « من درباره مردى كه اهل ذمه او را دوست بدارند ، در حالىكه نبوت و اسلام را قبول ندارند ، چه بگويم ؟ . . . »\r\nعلى رفتار خود را با غير مسلمانان برپايهء اين گفتارش استوار ساخته بود : « اموال و دارايى آنان مانند اموال ما و خونشان چون خون ماست » ! و على مىخواست كه اين سنت و روش ، پس از وى نيز برقرار باشد !\r\n* * * بدين‌ترتيب تعصب دينى در منطق على ناپسند بوده و تقبيح مىشود . زيرا با ساده‌ترين اصول آزادى كه على در وسيع‌ترين حدود به آن ايمان دارد و با بزرگترين پيمانه‌ها آنها را مىسنجد ، مغايرت دارد . و آنگاه كه ما اين روش را درباره كسانى كه هم‌عقيده او نيستند ، مىبينيم و آن را با وضع و روش رجال به اصطلاح « دينى » اروپاييان در قرون وسطى - به‌ويژه آنهايى كه محاكم تفتيش و دستگاه انگيزيسيون\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nرا اداره مىكردند - مقايسه كنيم و سپس بين گذشت بىدريغ و بزرگوارى وى و سختگيرى و فشار كشنده آنان ، مقابله‌اى به‌عمل آوريم ، خواهيم ديد كه على اوج مىگيرد و بزرگ مىشود و آنان پست مىگردند و سقوط مىكنند . و البته نبايد در اين امر شگفتى زيادى داشت ، زيرا كه ايمان در نزد على ، از اصول انسانى و از بينش عمومى وى نسبت به زندگى و هستى سرچشمه مىگرفت ، در حالىكه ايمان ! بسيارى از آن رجال دينى ! ، مظهرى از مظاهر عبوديتى بود كه به شكل عادت درآمده و از اصالت انسانيت و زيبايى ، بر كنار بود .\r\n* * * و ما ، وقتى امروز با تعصب دينى و مذهبى مىجنگيم و مىدانيم كه تعصب دينى بىمورد در هر صورت مقبول نيست ، مىبينيم كه برخى ملت‌ها اين تعصب را به تعصب‌هاى كشنده‌تر و خطرناك‌ترى تبديل كرده‌اند : تعصب به‌خاطر مليت‌ها و نژادها ، يا تعصب براى مذاهب سياسى ، كه هيچ‌گونه گذشت و اغماض و عفوى در آن راه ندارد و از هيچ چيزى روگردان نيست ! اين‌چنين تعصب‌هايى از جهل و حماقت و سودپرستى ويران‌كننده‌اى انباشته است . براى آنكه يك فرد متعصب به‌طور ضمنى مىگويد كه حق همان است كه او دارد و فقط آنچه را كه او فهميده است ، حق است ! و نظريه صحيح درباره جهان ، همان است كه او مىگويد ! و رأى و نظر او درباره مسائل انسان و زندگى ، حقيقت تغييرناپذيرى است كه هيچگونه انعطاف و تعديلى را نمىپذيرد . و از اينجاست كه هواداران تعصب‌هاى نژادى يا مذاهب و مكتب‌هاى سياسى ، دانسته يا ندانسته ، در گرداب « دگماتيسم » غرق مىشوند ! و جزميّت نسبت به مذهب يا مسلك\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nنوعى از جمود و مرگ است ! و چگونه اين موجودات زنده در گردابى از قيود غرق مىشوند كه تحميل آن‌ها بر جماد طبيعت نيز سزاوار نيست ؟ ! و چطور از اندازه‌هاى وزن و مساحت ، براى انسانى كه محدوديت نمىپذيرد ، مىتوان حدودى برپا داشت و يا براى زندگى پرتحرك و در حال تكامل ، قيودى ساخت . او در اين‌صورت دگرگون مىشود و مانند آب راكد ، مىگندد و از تكامل و تحول منحرف مىگردد ، و آنگاه نه انسان و نه زندگى ، مفهوم صحيحى نخواهند داشت !\r\nو گويا اين تعصب ، با همه رنگ‌هايش ، از روزگار باستان در سرشت گروهى از مردم بوده است و اين امام بزرگوار از جنگ بر ضد يك تعصب دينى فارغ نشده خود را براى جنگيدن با ساير مظاهر و انواع تعصب آماده مىسازد . و او تعصب براى يك قبيله يا نژاد را ، ظلم و ستم ، فسادانگيزى و دگرگونه‌ساختن سيماى زيباى زندگى مىداند .\r\nاو افتخار به پدران و نياكان را نوعى از انواع اين تعصب مىداند و آن را تقبيح مىكند . گوش كنيد كه چگونه متعصبان دوران خود را مورد خطاب قرار مىدهد : « آگاه باشيد كه شما در ستمگرى بسيار كوشيديد و در زمين فساد برپا داشتيد ! در گردن‌كشى ناشى از تعصب و خودپسندى دوران جاهلى ، از خدا بترسيد ، زيرا كه موجب دشمنىها و ميدانگاه اهريمن است كه با آن ملت‌هاى گذشته فريب داده شده‌اند ! آگاه باشيد ! از فرمانبردارى بزرگان و سرورانتان كه به‌خاطر حسب و نسب تكبر ورزيدند و مردم ديگر را كوچك شمردند و بدين‌وسيله آفريده خداوند را تكذيب و انكار نمودند ، خوددارى نماييد ، زيرا كه آنان پايه‌هاى تعصب و اركان فتنه و آشوب هستند » !\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nو پس از آنكه تعصب براى قبيله و نژاد را ظلم و فسادانگيزى و دگرگونه‌ساختن چهره زندگى مىداند و آن را با فتنه و آشوب نزديك مىشمارد ، مىخواهد كه اين روش حكيمانه را در هر گونه تعصبى ، به هر رنگ و شكلى كه باشد ، پياده كند و آن را به سبك قانونى درآورد كه با گذشت روزگار بيشتر استحكام مىيابد و مىگويد : « من به وضع مردم نگاه كردم ، هيچ‌يك از جهانيان را نيافتم كه بر سر چيزى تعصب ورزد ، مگر آنكه اشتباه و گمراهى نادانان را همراه دارد و يا آنكه ناشى از دليلى است كه با انديشهء بىخردان سازگار است ! »\r\nهركسى درباره آنچه در مفهوم تعصب گفته شده بنگرد ، خواهد ديد كه همه برگرفته از اين اصل به‌هم آميخته‌اى است كه علىبن ابيطالب آن را بيان كرده است : آنهايى كه تعصب مىورزند يا از نادانى است و يا از بىخردى !\r\nو جهل و بىخردى ، هردو ظلم‌وفساد و غروربيجا ايجادمىكند . اين چيزى است كه علىبن ابيطالب در دو گفتار گذشته خود آن را بيان كرده است .\r\nهرگونه تعصبى به عقيده علىبن ابيطالب مذموم و ناروا است . مگر آنكه اين تعصب براى فضيلت و عدالت‌خواهى و حقوق توده مردم باشد ! و مگر آنكه اين تعصب به‌خاطر بازستاندن حق و داد طبقات ستمديده از غارتگران و سرمايه‌اندوزان باشد ! و مگر آنكه اين تعصب در راه استقامت ، راستى و پاكى وجدان باشد ! و مگر آنكه اين تعصب نسبت به خود آزادى و شرافت نوع انسان باشد ! و مگر آنكه اين تعصب براى بازگرفتن داد خلق از متعصبان مردم‌آزار باشد ! . . .\r\nاما در خطبه موسوم به « قاصعه » مىفرمايد : « اگر به‌ناچار بايد\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nتعصبى داشته باشيد ، بايد اين تعصب در جهت شايستگىها و مكارم اخلاق و كارهاى نيكو وخصلت‌هاى پسنديده و آرمان‌هاى بزرگ و آثار نيك باشد . و يا در راه كسب فضيلت و خوددارى از بيدادگرى و ستم و دادخواهى براى مردم و دورى از مفاسد و تباهىهاى روى زمين باشد » .\r\nاز آيات و گفته‌هاى امام در همگامى با طبيعت پاك - كه تعصب را در فكر و يا هر حالتى كه باشد نمىپسندد - سفارش او درباره « خوارج » است كه بر او ظلم كردند و با تمام قوا عليه او جنگيدند و او گفت : « پس از من با خوارج نجنگيد ، زيرا كسى كه مىخواسته حق را به‌دست آورد و خطا كرده ، مانند كسى نيست كه باطل را مىجسته و آن را دريافته است » . « 1 »\r\nامام براى آنكه بر مردم روشن سازد كه مراد از تعصب آن است كه يك فرد متعصب خيال كند كه اشتباهى نمىكند ، آنان را به مشورت و مشاوره دعوت مىكند و خود را مثل زده و مىفرمايد : « از گفتار حق يا مشورت عادلانه خوددارى نكنيد ، زيرا خود را خطاناپذير نمىدانم » !\r\n\r\n\r\n","description":"","footnote":"\r\n( 1 ) خطبه 60 از نهج‌البلاغه . و مراد از كسى كه « باطل را خواسته و آن را دريافته است » چنان كه مرحوم سيدرضى گويد « معاويه و پيروان » او هستند كه از نخستين روز ياغيگرى برضد امام ، مىدانستند كه حق با على است و آنها در راه باطل گام نهاده و به‌خاطر دنيا و حكومت به نبرد آن حضرت شتافته‌اند . . . م\r\n","page_name":" 406 ","page_number":406},
  {"content":"\r\n\r\n\r\nجنگ و صلح\r\n* آنكس كه مدعى غيرحق گردد نابود شود و آنكس كه افترا بندد زيان بيند .\r\n* آنكس كه با شر و بدى پيروز گردد ، شكست يافته است .\r\n* دشمنى با مردم ، چه كار زشتى است !\r\n* صلح مايه امنيت و آرامش كشور است .\r\n* به عهد خود وفادار باش ، و به پيمان خويش خيانت مكن و دشمنت را فريب مده و حكومت خود را با ريختن خون بىگناهان استوار مساز ! .\r\nامام على\r\nعلاوه بر اينها ، انسان را بر انسان حقوق بسيارى است كه در سرلوحهء آنها ايجاد پيوند دوستى و محبت و آشنايى بين افراد و جماعات ، قبيله‌ها و ملت‌هاست . و مردم با هم برادرند كه اصل و ريشه واحد ، راه مشترك ، و هدف‌هاى نزديك به‌هم ، آنان را دور هم گرد مىآورد .\r\nآزادى ، آرامش ، قوانين ، سنت‌هاى اجتماعى ، كوشش‌هاى نوين و همهء دستاوردهاى انسان ، با وجود جنگ ، مفهومى نخواهند داشت و مجوزى براى وجود آنها نخواهد بود ، زيرا كه اينها براى « انسان » به\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nوجود آمده‌اند . و هر سخنى كه مدعى است براى خدمت به انسان است ولى در راه صلح نيست ، سخنى است دروغ و خصلتى است پست و بىارج ! و هر عملى كه مىگويد در راه خدمت به زندگى است و آنگاه زندگان را در زير آهن و آتش و زير سم ستوران نابود مىسازد و از بين مىبرد ، عملى است بىنتيجه و ضد انسانى . و هر بينشى درباره زندگى و وضع انسان كه به برادرى - در ميان افراد بشرى كه با هم برادرند - دعوت نكند ، بينشى است ناقص و نظريه‌ايست كوتاه !\r\nچقدر بىارج و كم‌قدر است گفته‌ها ، كارها و بينش‌ها ، در آن ساعت كه نهرها با خون پر مىشوند و باغ‌ها به بيابان‌ها و خانه‌ها به‌ويرانه‌ها تبديل مىگردند . و چقدر بىفايده و ناتوان است سخن‌ها و كارها و بينش‌ها ، در آن‌هنگام كه انسان را مانند كاه در سير تندباد به آسمان مىبرد و در كام جنگ مىافكند تا او را بسوزاند و خاكستر كند ، و ناگهان زيبايىها و آرزوهاى زندگى به عدم و نابودى مىگرايد و بوم بر ويرانه‌ها و خرابىهاى آبادى آن فرود مىآيد و براى خود لانه مىسازد !\r\nاگر جنگ ، مرگ و نيستى است ، پس فقط صلح راه نجات است ! وانگهى صلح هدفى است كه به آرمان‌هاى ديگرى مىرسد : صلح حالتى است كه فرزندان انسانيت واحد در پرتو آن امكان مىيابند كه همه مواهب و نيروهاى خود را به‌كار ببرند ، و در كوشش‌هاى يگانه خود همكارى و تعاون داشته باشند ، تا به تدريج به آرزوهاى مشترك و واحد خود برسند .\r\nعلى بن ابيطالب كه افكار و روش‌هاى او در هر موضوع و ميدانى ، مانند شاخه‌هاى ناشى از يك ريشه ، وحدت و هماهنگى دارند ،\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبه‌خوبى مىداند كه صلح ديوار بزرگ و دژ مستحكمى است كه انسان را از هر گزندى ، مصون و محفوظ مىدارد .\r\nعلى بن ابيطالب مردم را مخاطب قرار داده و مىگويد : « خداوند شما را بيهوده خلق نكرده است » پس از نظر على ، خداوند مردم را براى چه آفريده است ؟ او خود به اين سؤال ، پاسخ داده و مىگويد : « خداوند شما را پناهگاهى در روى زمين و آرامش و امنى براى خلق آفريده است . . . با مهر و مودت شما را دور هم گرد آورده ، پس نعمت و آسايش بال‌هاى بزرگوارى خود را بر روى شما گسترده و نهرهاى خود را براى شما روان ساخته است » ! پس در مذهب على ، مهر و مودت نعمت هستى براى مردم است . و اكنون به شراره و پرتوى از گرمى و محبت بزرگ را كه در قلب على بن ابيطالب جاى داشت - و در آن هنگام كه از صلح و دوستى سخن مىگويد بر زبان وى جارى مىشود - بنگريد ، او مىفرمايد : « خداوند پيوند دوستى را در بين آنان تحكيم بخشيد كه در سايه آن راه مىروند و در پناه آن به‌سر مىبرند . و آن نعمتى است كه هيچكس ارزش آن را نمىداند ، زيرا كه قيمت آن از هر چيز مهم و گرانبهايى ، بالاتر و گرانتر است » .\r\nپس اگر صلح بين ملت‌ها موجب اين چنين نعمتى گردد ، مردم براى چه با همديگر كينه و دشمنى مىورزند و از يكديگر مىگريزند ؟ به اين سخن گرم كه از قلب على بيرون مىآيد ، گوش كنيد : « اى انسان ! چه چيز تو را به تباه‌كردن و نابود ساختن خويشتن مأنوس ساخته است ؟ آيا از اين خواب ، بيدار نخواهى شد ؟ » .\r\nگفتار و كردار على در زندگى ، در تقبيح دشمنى و جنگجويى و كشتار ، و تحسين صفا و دوستى و برادرى ، و همچنين تعاون و\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nهمكارى با همديگر است ! و او به‌خاطر صلح ، به تعاون و همكارى دستور مىدهد و خود در اين راه صميمانه مىكوشد براى آنكه : « صلح باعث آرامش و امنيت كشورهاست » . و به زشتى جنگ هم تصريح مىكند و خود نيز از آن متنفر و بيزار است ، براى آنكه جنگ دشمنى و تجاوز است و « چه زشت است ، دشمنى و تجاوز بر بندگان خدا » . و براى آنكه خسارت و ضرر ، در هر صورت ، نتيجه قطعى و محتوم اين دشمنى است : « و آن كس كه دشمنى كاشت ، ضرر و خسران درو خواهد كرد ! » و به‌خاطر آنكه جنگ ، براى انسان‌ها ، اعم از پيروزمند و شكست خورده ، سرگردانى و بدبختى خواهد آورد و جنگ از عزت و احترام انسان مىكاهد و قيام بر ضد عقل و وجدان و درستىها و ارزش زندگى ، در نزد شخص پيروزمند و پستى و زبونى و خوارى و هدررفتن خون و زندگى ، در طرف مغلوب است ، و در مذهب على « آن‌كس كه با شر و بدى پيروز گردد ، در واقع شكست خورده است » و البته هيچ چيزى زشت‌تر و بدتر از كشتار و خونريزى نيست .\r\nعلى هميشه چپاول‌ها و غارت‌ها ، تاراج‌ها و شبيخون‌ها را كه از مظاهر جنگ در ميان قبيله‌هاى جاهليت پيش از اسلام بود ، در جرگه كارهاى زشت و ضدانسانى ديگر مىشمارد . اصولًا چپاولگرى و پرستش بت‌ها و زنده‌به‌گور ساختن دختران ، از نظر وى ، از يك منبع به‌وجود مىآيند ! و علاوه بر آن ، نمودار روشنى از نادانى است و در هر صورتى كه جلوه‌گر شود بسيار زشت و ناهنجار است . على مىگويد : « در نادانىها فرورفته بودند ، و به زنده‌به‌گوركردن دختران و پرستش بت‌ها و تاراج و غارتگرى مشغول بودند » .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nاو تا آنجا جنگ را محكوم كرده و آن را تقبيح مىنمود كه حتى از تنگ‌ترين و محدودترين راه‌هاى آن ، كه دعوت به مبارزه و نبرد بود ، نهى مىكرد و مىگفت : « هرگز كسى را به‌مبارزه نخوانيد » . و شايد آن‌كس كه درباره على به‌مطالعه بپردازد ، مىبيند كه او بسيارى از اخلاق مردم و كارهاى دنيا را تقبيح مىكند . نخستين چيزى را كه در اخلاق بد مىشمارد و آن را سرزنش مىكند ، تمايل به آشوب و كشتار و خونريزى است ، و از كارهاى دنيا ، در نظر وى چيزى زشت‌تر از جنگ نبود و او را ناراحت نمىساخت و آنگاه كه مىخواهد بدىهاى دنيا را بگويد ، مىگويد : « دنيا ، خانه جنگ و چپاول و غارتگرى است » ! .\r\nجنگ به همان اندازه كه موجب از بين رفتن حق است ، باعث تقويت باطل نيز مىگردد و آن را نگه مىدارد . در مذهب على ، آسمان و زمين براساس حق به‌وجود آمده و بر پايهء حقيقت استوارند . و « حق » عامل برترى انسان و پايدارى جامعه و سعادت دنيا مىگردد ، ولى باطل ، جامع همه زشتىها و پستىهاست . و اگر مسئله از اين قرار باشد ، ارزش جنگ به هر حسابى كه ارزيابى كنيد ، چگونه خواهد بود ؟ جنگ بدون شك جامع پستىهاست : « براى آنكه جنگ اگر روى آورد ، موجب دگرگونى گردد » يعنى مقام باطل بالا رود و صداى حق پايين مىآيد و خاموش مىشود ! و اگر صلح همان حق باشد ، در آن صورت : « آن كس كه بر حق تجاوز كند ، ايمان خود را از دست مىدهد » !\r\nاين اساس نظريه على درباره جنگ است ، و البته هيچ جاى تعجب و شگفتى نيست ، زيرا كه با ايمان عميق وى به آزادى و اعتماد او به\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nانسان مناسبت دارد و با احترام عميق او به زندگى و زندگان و كارهاى نيك و سودمند ، سازگار است ؛ و او به‌همين جهت است كه در بعضى از اوقات به اين اكتفا مىكند كه به اصحاب و ياران خود بگويد : « براى دشمنان شما همين كافيست كه از راه راست به‌سوى گمراهى رفته‌اند » و اين به‌خاطر آن بود كه از فتنه و آشوب جلوگيرى كند و مردم را به صلح بخواند .\r\nو براى همين است كه او از خطاكار بدعمل مىخواهد كه براى از بين‌بردن عوامل كشتار و جنگ ، از آنچه انجام داده ، پوزش بخواهد و به آن كس كه مورد بدى واقع شده ، امر مىكند كه عذر وى را بپذيرد ولو آنكه گناه وى در حق او ، بزرگ باشد و مىگويد : « عذر آن كس را كه پوزش مىخواهد ، بپذير » ! و « با انديشه خود ، با هواى نفس خود مبارزه كن تا دوستى و مهربانى بر تو روى آورد » ! و او به همين علت در پيروان خود صفتى بهتر و قابل تقديرتر از آن نمىبيند كه به صلح روى آورده و از جنگ دورى جويند و سلامتى و آسايش را براى خود و ديگران بخواهند و در اين زمينه ، كه چگونه بايد باشند ، مىگويد : « پيروان ما اگر خشمناك شوند ، ستم نمىكنند ، اين براى همسايگان سودمند است و بر آنهايى كه معاشرت دارند ، آرامش مىبخشند » .\r\n* * * البته اين شدت و اصرار در تنفر و بيزارى از جنگ و دعوت به صلح ، به آن معنى نيست كه در هر صورت بايد تسليم شد و خاضع گرديد ! و اين موضوع هرگز به معنى فرار از مسئوليت و آزادگذاشتن تبهكاران نيست . جنگ خود به‌خود چيز زشتى نيست ، بلكه به‌خاطر آن زشت است كه موجب بدى و آزار مىگردد . و صلح هم به آن\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nجهت نيكو ، و دوست داشتنى است كه براى مردم امكاناتى به‌وجود مىآورد كه آسوده خاطر باشند و در ايجاد جامعه بهتر بكوشند و به آن علت نيكو است كه در مقابل انسان ، راه‌هاى زندگى سالم‌تر و وسيع‌تر را مىگشايد .\r\nگاهى در بعضى از رژيم‌ها و قوانين ، زشتى و تجاوز به آن مرحله مىرسد كه مىخواهد وضعيت بينوا را منكوب سازد و بر اكثريت توده ستم بنمايد و صلح و آرامش را فقط براى خود مىخواهد ، تا دست زندگى نو ، بر محيط جامدى كه او ساخته است ، نرسد كه آن را دگرگون سازد و نظام بهترى به‌جاى آن بگذارد ، در اين صورت ، آيا براى نابودى اين جمود و از بين‌بردن هواداران آن ، راهى بهتر از جنگ وجود دارد ؟\r\nو گاهى زشتى و بدى در بعضى از افراد ! - يا طبقات - به‌جايى مىرسد كه مىخواهند زندگى و زمين فقط براى استفاده آنان باشد و زندگى مردم تباه گردد و افراد بشر بردگانى بيش نباشند و صلح را هم براى خودشان مىخواهند كه دست‌حق به‌سوى آنان دراز نشود كه خط بطلان بر وجودشان بكشد و سايه شوم و كشنده آنان را از سر مردم كوتاه سازد و چهره دنيا را دگرگون كند و در اين‌صورت ، آيا راهى بهتر از نبرد به‌خاطر از بين‌بردن اين نظام طبقاتى غلط و اين گروه بىارج وجود دارد ؟\r\nاگر براى هر يك از جنگ و صلح ارزش ذاتى و مطلقى بود ، همه انقلاب‌هايى كه ملت‌هاى جهان بر ضد تجاوزكاران و استثمارگران برپا داشته‌اند ، گناه و شر و بدى به‌شمار مىآمد و در قبال آن ، تسليم به اراده عياشان و مفتخواران و قيصرهاى تبهكار ، نيكى و خير و بركت بود .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nولى حقيقت آن است كه نيكى و خير كامل در آن چيزى نهفته است كه موجب اصلاح وضع مردم و آسايش آنان گردد . اگر از زندگى خود بهره‌مند شوند ، البته كه صلح براى آنان نيكو است ، ولى اگر در بدبختى و محروميت باشند و حقوق آنان پايمال گردد ، بدون شك جنگ ، تا استقرار صلح واقعى ، راه نيكى است . صلحى كه بر يك سلسله اصول شريف و اصيل انسانى استوار گردد كه در آن كوچكترين مفهومى بر تسليم در قبال تجاوز و خضوع بر ستم ، وجود نداشته باشد .\r\nعلى بن ابيطالب اين حقيقت را آنچنان درك كرده بود كه در آن جاى شك و ترديد وجود نداشت . جنگى را كه على بن ابيطالب تقبيح مىكرد و از آن نفرت داشت ، جنگ ابوسفيان و ابولهب بر ضد محمد است ، نه جنگ محمد بر ضد آنان و جنگ جنگجويان ستمكار و تبهكار بر ضد مردم نيكوكار و هواداران حق بود ، نه جنگ اين گروه بر ضد آنان ! . . . على مىخواهد كه شما چنگيزخان و هلاكو و هيتلر نباشيد ! و همچنين مردم تحت ستم آنها نيز نباشيد و يا از صلح سخن بگوييد در صورتى كه شمشيرهاى آنان ، سرهاى مردم بىگناه را درو مىكند ! .\r\nو بدين‌ترتيب ، گاهى مىشود كه جنگ در مذهب على يك ضرورت اجتناب‌ناپذير مىگردد .\r\nاگر جنگ به‌خاطر گرفتن داد ستمديده از ستمكار و يا پيروزى حق و بازستاندن مال غارت شده و عزت و شرافت از دست رفته و قصاص خون بناحق ريخته شده باشد ، در اين صورت يك ضرورت اجتماعى و انسانى خواهد بود ، ولى به‌شرط آنكه قبل از جنگ ، در راه\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nايجاد حسن تفاهم ، مذاكراتى به‌عمل آيد . گوش كنيد كه او در جواب اصحاب خود كه در جنگ صفين مىگفتند چرا اجازه جنگ داده نمىشود ، چه فرمود ( و البته مىدانيد كه دشمن او در آن جنگ ، همان قاسطين ستمكارى بودند كه درباره آنها مىگويد : « از حق دور مانده و حيران و سرگردان شده‌اند و آن را نمىبينند و به‌ظلم و ستم وارد گشته و از آن برنمىگردند » . ) .\r\nامام فرمود : « اما اينكه مىگوييد در جنگ تأخير مىكنم ؟ آيا اين همه درنگ و تأمل من براى ترس از مرگ است ؟ به خداوند سوگند ، من باكى ندارم كه به‌سوى مرگ بروم يا مرگ به‌سوى من بيايد . و اينكه مىگوييد در جنگ با مردم شام شك و ترديد دارم ، به‌خداوند سوگند كه من يك روز جنگ را به‌تأخير نينداختم مگر به‌خاطر آنكه دوست دارم گروهى بر من بپيوندند و هدايت يابند و از روشنايى - چراغ هدايت - من بهره‌مند شوند ، و اين در نزد من محبوبتر از آن است كه آنان در گمراهى بمانند و من با آنان بجنگم ، اگر چه گناه آنان بر خودشان است » !\r\nو علاوه بر اين ، بايد هدف نهايى از اين جنگ ، فقط پيروزى باشد نه انتقام‌گيرى و قتل و نابودى و شكنجه و آزار ، و نه بدرفتارى و توهين و سختگيرى بر اسير و مجروح و فرارى و زن و مرد پير و كودك ! ، بلكه هدف آن مرد جنگى كه ايمان دارد در راه‌حق است و دشمن او ستمكاريست كه بايد داد مظلوم را از او بازستاند . بايد اين باشد كه حق را بر سر جاى خود برگرداند ، و بنابراين اگر با اندك جنگ و كشتارى ، هدف به‌دست آمد ، بلافاصله بايد از جنگ دست كشيد . و در واقع بيزارى و نفرت از خونريزى - مگر در صورت ضرورت اجتناب‌ناپذير - در جنگ‌هاى على يك قاعده اساسى است .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمنطق استوار على در جنگ اين بود كه نخست دشمن ستمكار خود را پندواندرز مىداد : « و به‌خدا سوگند ، داد مظلوم را باز ستانم و ظالم و ستمگر را پند و اندرز دهم » ! .\r\nو چه بسا هنگامى در آنجا كه ترغيب به صلح سودمند واقع نشد ، على به تهديد دشمن پرداخت ، زيرا آنچه در نظر وى مهم بود ، آن بود كه تا امكان دارد از خونريزى جلوگيرى شود . او در تهديد جنگجويان « نهروان » چنين گفت :\r\n« من نگران روزى هستم كه اجساد بىجان شما در ميان اين نهر افكنده شود و شما كشته شويد بدون آنكه در نزد پروردگار خود دليلى داشته باشيد و حجتى روشن براى خود بياوريد . من شما را از اين حكومت « 1 » نهى كردم ولى شما نپذيرفتيد و مانند پيمان‌شكنان با من مخالفت كرديد ، تا آنكه من نظر خود را به ميل و خواهش شما ، تغيير دادم و من شر و بدى را براى شما نياوردم و براى شما ضرر و زيانى نخواستم » .\r\nو سپس به اين دعاى شگفت‌انگيز توجه كنيد كه ناشى از انگيزه انسانى امام على است و آن را هنگامى بر زبان آورد كه دشمنانش در « صفين » بر ضد وى يك‌دل و يك‌زبان شدند ، و او پس از آنكه كوشش‌هايش به‌خاطر صلح به‌جايى نرسيد ، تصميم به جنگ گرفت :\r\n\r\n\r\n","description":"","footnote":"\r\n( 1 ) آنگاه كه مردم شام با نقشه و حيله عمروبن‌عاص قرآن‌ها را بر نيزه نهادند و هواداران على را به حكومت قرآن ! خواندند ، على فرمود كه اين نيرنگى بيش نيست و بايد جنگ را تا پيروزى ادامه داد ، و نهروانيان - يعنى خوارج - با وى مخالفت كرده و گفتند : « ما را به‌سوى كتاب خدا مىخوانند و ما به اجابت ، از آنها سزاوارتريم » ! و حتى پا را فراتر نهاده و با درشتى به على گفتند : « اگر به آنها جواب مثبت ندهى و به‌حكومت قرآن ! تن در ندهى ، تو را به آنان تسليم كنيم و خود كنار بكشيم » ! ! . م\r\n","page_name":" 416 ","page_number":416},
  {"content":"\r\n\r\n« بار خدايا ! . پروردگارا ، اين زمينى كه آن را جايگاه آرامش مردم قراردادى و چهارپايان و حيوانات را در آن به‌راه انداختى ، و آن را جولانگاه موجودات بىشمارى كه به‌چشم ديده مىشوند و يا به چشم نمىآيند ، قراردادى و پروردگار كوه‌هاى استوارى كه آنها را ميخ‌هاى زمين و تكيه‌گاه مخلوقات گردانيدى . اگر ما را بر دشمن پيروز ساختى ، ما را از ستم بازدار و در راه حق استوار و برقرارمان ساز و اگر آنان را بر ما چيره نمودى ، شهادت را نصيب ما گردان و از فتنه و فساد ما را نگهدار » .\r\nصلح‌دوستى على و پيوند وى با عوامل آن - حتى چند لحظه پيش از جنگ - دو موضوعى هستند كه هيچيك از دوست و دشمن در آن اختلاف ندارند و سيره و روش وى مملو از مظاهر اين صلح دوستى و نفرت از جنگ است . و از همينجا است ماجرايى كه در واقعه « جمل » اتفاق افتاد . در آن هنگام كه دشمنان ستمكار او بر ضد وى همدست شده و با سربازان خود به‌سوى او آمدند ، به ياران خود دستور داد كه به صف درآمدند و به آنها فرمود : « تيراندازى نكنيد ، با نيزه و شمشير مزنيد ، تا مسئوليت به عهده شما نباشد » و با آنان نجنگيد تا آنكه سه نفر از ياران على را با تير زده و از پا درآوردند و على براى اين واقعه ، خداوند را سه‌بار شاهد گرفت !\r\nو چه بسيار كه امام در مقابل آنهايى كه به جنگ وى آمده بودند ، با سر برهنه و بدون سلاح رفت ، و در حالى كه آنان خود را در آهن پوشانيده و به آن پناه برده بودند ! با كمال دوستى و مهربانى با آنان به‌مذاكره پرداخت ، و نيكى را به‌ياد آنها آورد و در قبال لجاجت و سرسختى و درشتگويى آنان ، با بيانى ناشى از دل پرمهر و عاطفه و\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nدوستى ، با آنها سخن گفت . تا آنجا كه گويى او در برابر دشمنان ، كه به‌خاطر زره‌ها و سپرهايى كه پوشيده بودند ، مانند سياهى و ظلمت شب به‌چشم مىآمدند با زرهى از احترام عميقش به انسان وسپرى از ايمانش به‌عدالت همه‌جانبه و سنگرى از اعتمادش به‌وجدان انسانى ، پيش مىرفت و از توجهش به ستمديدگان و جانبدارى از حق و صلح دوستى ، هزار سپر مقابل خود مىگرفت . او مىگفت : « از آزار هر كس كه در امان باشى ، به برادرى با او بكوش » . و او همان كسى است كه از عدالت و دشمنى به‌شدت نفرت دارد ، براى آنكه دشمنى و مجادله ، اخلاق فرد را از بين مىبرند و طوفان‌وار بر شخصيت جامعه مىوزند و هر دو نفاق و اختلاف ايجاد مىكنند : « از مجادله و دشمنى بپرهيزيد ، زيرا كه دل را بيمار سازند و نفاق و اختلاف ، بر روى آن دو مىرويد » !\r\nو چه بسيار شد كه على با همين وضع به پيش دشمنان رفت تا نشان دهد كه از جنگ بيزار بوده و به‌شدت و عميقاً ميل دارد كه مشكلات با دوستى و برادرى حل شود ، و اين قاعده را كه خود براى چنين موقعيتى وضع كرده بود ، تحقق بخشد : « با دشمن خويش نيكى كن ، كه شيرين‌ترين پيروزىهاست » و سپس حقيقتى را تحكيم بخشد كه ارزش آن را جز انسان واقعى درك نمىكند ، و آن اينكه : ماهيت جنگ شر و بدى است و آن خيرى را كه پيروزمند از اين راه به دست آورد ، ارزشى ندارد ! چون از راه شر و بدى به‌دست آمده است : « چه سود آن خيرى را كه از راه شر آيد ! و چه ارزش غنا و گشايشى را كه از فقر و سختى حاصل شود ؟ » ! و او به هر وسيله‌اى كه باشد اين شر را دفع مىكند و آسايش و رفاه را ، بدون سختى مىخواهد ، تا آنجا كه اگر\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nدشمنانش جز جنگ ظالمانه و خون وى و خون بقيه ياران شايسته‌اش ، چيزى را نخواهند ، او از نو صداى خود را به‌گوش آنان مىرساند . ولى اگر بر جنگ اصرار ورزند و جنگ يك ضرورت اجتماعى و انسانى گردد ، باز صبر مىكند كه آنان نبرد را شروع كنند ، و اگر آغاز نمايند آنگاه با آنها بجنگد و در اين‌صورت ، بر مرگ وارد شود و بيم و هراسى به‌خود راه ندهد و مردان را از جاى كنده و قهرمانان را بر زمين بكوبد !\r\nو در واقع اين جنگ ، دفاع شرافتمندانه از عدالتى بود كه مىخواستند آن را به ظلم و ستم مبدل سازند ، و پشتيبانى از عزت و احترام در شرف زوال انسان بود و هوادارى از آن آزادى بود كه قصد داشتند به بردگى تغييرش دهند و دفاع از انسانى بود كه على مىخواست عزيز باشد و آنها مىخواستند ذليل و زبون بماند تا هر جوانمردى را به‌غل و زنجير گرانبار بكشانند .\r\nاين جنگ ، دفاع از ضرورت‌هاى اجتماعى و خواست‌هاى انسانى بود كه سكوت و خاموشى در قبال آن جز كفر و نابودى و سقوط ، چيز ديگرى نبود . امام على در مورد جنگش با معاويه مىگويد : « من زير و بم اين مسئله را بررسى كرده و پشت و روى آن را نگريستم ، و ديدم كه براى من راهى جز نبرد با كفر وجود ندارد » .\r\nو ببينيد كه على بن ابيطالب ، بخش اول از واقعه جمل را چگونه به‌طور اجمال بيان مىكند : « طلحه و زبير نخستين كسانى بودند كه با من بيعت نمودند ، ولى سپس بدون علت اين بيعت را شكستند و به‌سوى ام‌المؤمنين ، در بصره رفتند - تا او را تحريك كنند - و من به ميان مهاجرين و انصار رفتم و دعوتشان كردم كه به‌سوى بيعت خود\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبرگردند ولى آنها نپذيرفتند و در اين امر پافشارى كردم و با خوشرفتارى با آنها ملاقات نمودم » ! و على ، آنگاه كه در راه كوفه بود ، فرزندش حسن و پسر عمويش ابن عباس و عمار بن ياسر و قيس بن سعد بن عبادة را به‌سوى آن‌دو فرستاد كه شايد فتنه و آشوب را بخوابانند ولى باز آن‌دو قبول نكردند . و در اين باره على مىگويد : « من به‌سوى آنان رفتم تا در پشت بصره فرود آمدم و در خيرخواهى جاى عذر و بهانه‌اى باقى نگذاشتم و از شروع جنگ خوددارى نمودم و به آنان تذكر دادم كه به بيعت خود برگردند ولى آنان نپذيرفته و جز جنگ را نخواستند و من خداوند را بر ضد آنان به‌كمك طلبيدم ، گروهى كشته شدند و بقيه تسليم گشته و از من خواستند كه به آنچه قبل از شروع جنگ آنان را به آن مىخواندم ، عمل كنم ، و من صلح و آرامش را پذيرفتم و شمشير را كنار گذاشتم و عبدالله بن عباس را براى رسيدگى به‌كارشان گماشتم و زفربن قيس را به‌سوى آنان فرستادم ، از او درباره ما و آنان بپرسيد ! »\r\nو على آنگاه كه در سايه شجاعت بىنظير و ايمان عميق خويش پيروز مىگردد ، به‌همان اندازه ناراحت است كه طرف مغلوب و شكست‌خورده ناراحت مىشود . . . وى سپس اندوهناك گشته و گريه مىكند و چنان محزون و غمناك مىشود كه سابقه نداشت و اين - به‌جان خودم سوگند ! - تأثر و اندوه قلب بزرگى است كه فرزندان خود را به‌شدت دوست مىدارد و از ظلم و ستم كاملًا بيزار و متنفر است ، و متأسفانه مردم ، همان فرزندان ستمكار او هستند و او در بين مهر بر فرزندان و دوست نداشتن ظلم و ستم ، گويى كه در آتشى سوزنده ، مىگدازد و مىسوزد !\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nدر نزد امام چيزى زشت‌تر از اين وجود نداشت كه خونى بناحق ريخته شود و اگر اطمينان نداشت كه فرمانداران و كارگزارانش در صورت جنگ ، از بناحق ريختن خون‌ها بپرهيزند ، و از خونريزى مگر به‌خاطر حق و عدالت ، دور باشند ، دستورهاى مكرر و مؤكدى بر آنان صادر مىكرد كه از خونريزى بپرهيزند ، و علاوه بر اين ، او در اين مسئله بينش ژرفتر و بزرگترى داشت و به موازات مراعات جنبه عاطفى و انسانى محض موضوع ، جنبه سياسى و بين‌المللى آن را نيز در نظر داشت . خونريزى از نظر امام ، موجب زوال قدرت و نفوذ بوده و بالخصوص اگر عمدى بوده و بدون دليل و عذر منطقى باشد ، مفهوم حكومت ملى و قانونى را از بين مىبرد . امام به يكى از فرماندارانش چنين پيام فرستاد :\r\n« قدرت و حكومت خود را با ريختن خون بىگناهان ، استوار مساز كه اين كار موجب ضعف و سستى بنيان حكومت گردد و بلكه آن را از بين برده و به‌دست كس ديگرى مىسپرد و البته در قتل عمد ، عذر تو نه در پيشگاه خداوند و نه در نزد من ، پذيرفته نخواهد شد » .\r\nاجازه بدهيد در اين زمينه موضوع شگفت‌انگيزى را بيان كنم : چه كسى غير از على بن ابيطالب را ديده يا شناخته‌ايم كه پيشواى ملتى باشد و به فرمانداران خود دستور دهد كه آن كسى را در ارتش به‌كار بگمارند كه آزار و شكنجه مردم و كشتار و جنگ را دوست نمىدارد و پوزش پذير و باگذشت و مهربان و پاك‌دل بوده و به زور و درشتى متوسل نمىگردد ؟ ! شما را به‌خدا ، به او گوش كنيد كه به فرماندارش در مصر ، چه مىگويد : « و كسى از سپاهيان را بر كار بگمار كه بردبارتر و پاكدل‌تر باشد ، دير خشمگين گردد و زود پوزش بپذيرد ، بر بينوايان\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمهربان باشد و بر زورمندان سخت بگيرد و از هيچ زورگويى نهراسد و از جاى تكان نخورد . . . » .\r\nبدين ترتيب ، امام على صلح را دوست مىدارد و به آن امر مىكند و از جنگ بيزار است و از آن نهى مىنمايد و به آن روى نمىآورد ، مگر آنكه جنگ به‌سراغ او آيد و اصرار ورزد ! و مهربانى و نيكى در جلوگيرى از آن ، كارگر نشود .\r\nاو اگر مىجنگيد ، سعى مىنمود كه تعداد تلفات زياد نشود و به‌خاك افتادگان پيكار ، فراوان نباشند ، و تا آنجا كه مىتوانست ، مىبخشيد و عفو مىنمود ، و چه بسيار كه امكان انتقام مىيافت ولى عفو مىكرد . و سپس براى غالب و مغلوب ، هر دو ، دلسوزى مىنمود و او اگر از جانب دشمن به‌صلح خوانده مىشد با خوشنودى و گشاده‌رويى آن را مىپذيرفت و شادباش مىگفت : « زيرا كه در صلح آسودگى براى سربازان و راحتى از غم و اندوه براى مردم ، و امنيت براى كشور وجود دارد » . و او ، اوامر و دستورهاى فراوانى به فرمانداران و سرداران سپاهش مىفرستاد و به‌آنها سفارش مىكرد كه همگى اين راه و روش را پيش بگيرند ، و اين به موازات سفارش‌ها و توصيه‌هاى وى در اين زمينه بود كه احمقانه نجنگند و مانند سرداران و جنگجويان دوران قديم شمشير را به‌سرعت و به‌آسانى و سادگى بيرون نكشند و به‌كار نبرند . و در اين باره مىگويد : « دست‌ها و شمشيرهاى خود را به هوادارى زبان‌هايتان ، به‌حركت در نياوريد » و باز مىفرمايد : « من كسى را به‌خاطر سوءظن ، كيفر نمىدهم » و : « من با دشمن نمىجنگم تا بر او اتمام حجت كرده باشم ، اگر توبه كرد و برگشت ، از او مىپذيريم و اگر فقط تصميم به جنگ بر ضد ما داشته\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nباشد ، خداوند را به‌كمك طلبيم و نبرد كنيم » . و ما به‌زودى ، درباره برخوردهاى على بن ابيطالب با دشمنان تجاوزكارش ، به‌تفصيل سخن خواهيم گفت .\r\n* * * براى تحكيم پايه‌هاى صلح بين افراد و ملت‌ها و به‌خاطر ابراز نفرت از جنگ ، انسان بايد در قبال انسان ديگر ، به‌عهد و پيمان خود وفادار باشد . و البته فرقى ندارد كه اين پيمان بين پيروان يك مذهب ، يا مذاهب گوناگون باشد و يا در بين فرزندان يك ملت و يا گروهى با ديگران منعقد گردد و يا ميان دو دوست ، يا دوست و دشمن ، يا صلحجو و جنگجو برپا شود و در هر صورت ، بر پيمان بايد وفادار بود و از نظر على بن ابيطالب و در حكومت وى ، مذهب ، مليت ، حالت صلح يا جنگ ، نمىتوانند مانع وفادارى به‌عهد و پيمان گردند . و اين براى آن است كه وفادارى به پيمان ، چنان كه گذشت ، موجب تحكيم اركان صلح مىشود و صلح باعث امنيت كشورها و آسايش ملت‌ها مىگردد ، و خدمت به جامعه‌اى است كه با قوانين و عهد و پيمان‌ها پيوند دارد . و علاوه بر اينها ، اين امتياز خوراك وجدان انسانى است كه امام مىكوشد تا آنجا كه امكان دارد ، بلندى و اوج يابد ، و بدين‌ترتيب ، « صلح » عامل نزديكى و دوستى بين افراد و گروه‌ها و قبيله‌ها و ملت‌هاى گوناگون خواهد بود و در هر شكلى كه جلوه‌گر شود ، مظهرى از مظاهر صدق و راستى و احترام شخصيت انسانيت در طرفين امضاكننده پيمان ، به‌طور يكسان خواهد شد . و علاوه بر اين ، اعتماد و اطمينان طرفين ، هميشه با وفادارى به پيمان همراه است و اگر هر دو طرف به همديگر اعتماد يافتند ، هر كدام امكان\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nخواهد يافت كه با الهام از آن آزادى كه احساس مىكند ، كار كند و در چهارچوب همين اعتماد ، هر دو به پيشروى بپردازند . و به همين دليل ، مسئله وفا به عهدوپيمان ، در حكومت و خلافت على بن ابيطالب ، يك قانون تخلف‌ناپذير است و على بر آن كسى كه عهد و پيمان مىبندد ، لازم و ضرورى مىداند كه با جان و روح خود در راه حفظ آن بكوشد و سرانجام يا به آن وفادار بماند و يا در راه آن از بين برود .\r\nعلى بن ابيطالب به‌همان اندازه كه از دروغ و دروغگويى بيزار و ناراحت است ، از عهدشكنى نيز نفرت دارد . در خطبه‌اى مىفرمايد : « وفا به عهد با راستى توأم است و من سپرى نگهدارنده‌تر از آن نمىشناسم و هر كس كه بداند سرانجام چيست ، نيرنگ به‌كار نبرد . ما در روزگارى هستيم كه اكثريت مردم ، فريب و نيرنگ را زيركى و هوشيارى پندارند و نادانان آن را حسن تدبير خوانند ! اينها چه سودى مىبرند ؟ خداوند آنان را نابود سازد و البته شخص باهوش و نكته‌بين ، راه نيرنگ و حيله را مىداند ولى امر و نهى خداوند مانع از آن است كه آن را به‌مرحله اجرا درآورد . و با اينكه نيرنگ را مىبيند و مىداند و قدرت دارد كه آن را انجام دهد ، ولى خود را آلوده نمىسازد ، ولى آن كس كه در بند دين نيست ، از هر فرصتى براى مكر و نيرنگ استفاده مىكند » .\r\nو در نامه‌اى كه به فرماندارش در مصر نوشت ، مىگويد : « اگر بين خود و دشمنت پيمانى بستى و يا چيزى را در قبال او بر عهده گرفتى ، بر پيمان خود وفادار باش و تعهد خود را با امانت كامل مراعات كن و تا پاى جان در اين راه استقامت بنما و بر عهد و پيمان خود خيانت\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمكن و دشمن خود را هرگز فريب مده » . ولى او به اين توصيه صريح ، در مورد اينكه انسان نبايد حتى دشمن خود را گول بزند ، اكتفا نمىكند ، بلكه با قاطعيت به فرماندارانش دستور مىدهد كه پيمان مبهم و غيرروشن - كه مىتوان آن را بر خلاف واقع تأويل و تفسير كرد - نبندند تا راهى براى فريب دشمن و گول‌زدن هم پيمان و يا فرار از عهد ، و يا نقض آن وجود نداشته باشد . او با آن‌گروه كه ممكن است چنين كنند ، با قاطعيت تمام مىگويد : « پيمان مبهم و قابل تفسير منعقد مساز و پس از برقرارى و استوار نمودن عهد و پيمان ، گفتار دوپهلو به‌كار مبر » .\r\nعلى بن ابيطالب هيچ موضوعى را پيشنهاد نمىكرد و به اجراى هيچ يك از افكار خود امر نمىنمود ، مگر آنكه خود با تاروپود وجودش با آن موضوع آشنايى داشته و در تمام مراحل زندگى آن فكر را به‌مرحله اجرا درآورده بود . و اگر وفاى به‌عهد و پيمان اعتقاد و هدف وى بود ، هيچ يك از مشكلات و موانع ، به‌هر اندازه كه سخت و غيرقابل تحمل هم كه بود ، نمىتوانست بين او و اين مسئله ، جدايى بيفكند . و از همين‌جا بود آنچه در جنگ جمل - در نتيجه نيرنگ مشهور حكميت - به‌وقوع پيوست . بدين‌ترتيب كه داستان اين نيرنگ كم‌كم بر همه مردم روشن شد تا آنكه « محمد بن جريش » به نزد على آمد و گفت : « يا اميرالمؤمنين ! آيا راهى براى برگشت از اين نامه نيست ؟ به‌خدا سوگند كه مىترسم اين موجب ذلت و خوارى گردد » مراد او از « نامه » عهدنامه « حكميت » بود و على آن را به اين شرط امضاء نموده بود كه نيرنگ و حيله‌اى در كار نباشد ! » ولى على به‌او فرمود : « آيا پس از آنكه عهدنامه‌اى نوشته‌ايم آن را نقض كنيم ؟ اين كار\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nصحيح نيست » . وانگهى اين على است كه مىگويد : « بر پيمان‌هاى خود وفادار بمانيد » و « ذمه من در گرو آن چيزى است كه مىگويم » ! .\r\n* * * بدين ترتيب بر ما روشن مىشود كه صلح‌خواهى على ، در نتيجه دور و نهايى خود ، نمودارى از عدالت ، آزادى و مساواتى است كه آنها را براى همه مردم طلب مىكرد . و بلكه نمودارى از كار و كوشش جامع‌الاطراف در راه انسانيت است . كار و كوششى كه مىخواهد شامل همه ميدان‌هايى گردد كه انسانيت در آن رشد و تكامل مىيابد ، و از آن چيزهايى است كه على در روح و جانش آن را پرورده و در قانونش آن را اظهار و آشكار ساخته است .\r\nعلى در اين دعوت آتشين به دوستى ، فرزندان بشر را ، با ساير پدران بزرگ و پيشين انسانيت ، برابر مىداند ! دعوت على چقدر شباهت به عاطفه انسانى محمد دارد كه اين جمله آن را نشان مىدهد : « بندگان خدا ، با همديگر برادر باشيد » و با همين فكر بزرگ نيز شباهت دارد كه پيامبر آن را در پاسخ كسى كه پرسيد : « بهترين اعمال كدام است ؟ » بيان داشت و فرمود : « بهترين كارها ، بذل صلح ، بر جهان است » .\r\nو بانگ على ، در هدف و خواست خود ، چه شباهت زيادى به‌صداى اشعيا دارد ، در آن هنگام كه وضع مردم را - اگر با همديگر از در صلح و آشتى درآيند - تصوير مىكند و در آن هنگام كه اطمينان مىدهد اين وضع اجتماعى ، سرانجام ، در فرداى دور يا نزديك ، حتماً تحقق خارجى خواهد يافت ، و اين سخن بزرگ را مىگويد :\r\n« اسيران آزاد شوند و آنهايى كه در ظلمت و تاريكى به‌سر مىبرند ،\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nبه‌روشنايى رسند و راهها بر روى آنان گشوده شود و آزادانه از دشت و دمن بهره‌مند شوند . و در خشكى و بيابان راهى به‌وجود آيد و در صحراى سوزان نهرها و در زمين خشك چشمه‌هاى آب پديد آيد !\r\nمردم خانه‌هايى مىسازند كه خود در آن مىنشينند ، و درخت‌هاى انگور غرس مىكنند و خود از ميوه آن مىخورند ، خانه نمىسازند كه ديگرى بنشيند و درخت نمىكارند كه ديگرى ميوه آن را بخورد !\r\nاز شمشيرهايشان سكه‌ها مىزنند ، و نيزه‌هايشان تبديل به داس‌ها مىگردد ، گرگ با گوسفند و بره ساكن شود و پلنگ با بز در يك جا شوند ، و هيچ ملتى بر روى ملت ديگر شمشير نكشد و از آن پس ، راه و روش نبرد را فرا نگيرند » « 1 »\r\n\r\n\r\n","description":"","footnote":"\r\n( 1 ) دورنمايى از مدينه فاضله‌اى است كه پس از اشعيا و عيسى مسيح ، اسلام نيز وعده آن را پس از قيام مصلح جهانى داده است و در اخبار ما ، مطالب بسيارى در اين زمينه و در چگونگى زندگى و جامعه در اين دوران ، آمده است . به‌اخبار مربوط به آخرالزمان مراجعه شود . م\r\n","page_name":" 427 ","page_number":427},
  {"content":"\r\n\r\n\r\nنه ستمگر ، نه ستمكش\r\n* مردم خوار و زبون ، پيش من عزيزند تا حق آنها را بستانم و مردم عزيز و نيرومند در نزد من خوار و زبونند تا حق را از آنها بازپس گيرم .\r\nامام على\r\n* به‌همان اندازه كه انسان زيبايى را دوست دارد ، از زشتى متنفر است و به‌همان مقدار كه عدالت را مىخواهد از جور و ستم فرار مىكند ؛ و به آن اندازه كه به‌گرمى هستى كشيده مىشود ، از سردى عدم مىترسد . و گام‌هاى وى او را از پستى و بلندى زمين‌ها و بيابان‌ها و كوه‌ها و صخره‌ها نمىگذرانند مگر آنكه به‌ديار محبت و جهان دوستىها برسد ! و البته آن كسى كه از زشتى روى برنگرداند ، زيبايى را هم خوش نخواهد داشت .\r\nروش‌هاى على در مسائل همگانى ، زنجيروار به‌همديگر پيوند دارند و به‌طور ناگسستنى به‌هم پيوسته‌اند . و امتيازات على در مديريت ، حكومت ، رهبرى و اخلاق بزرگ ، چنان در همديگر تنيده شده‌اند كه\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nشخصيت بىنظير و يگانه على در شكل يك وحدت به‌هم پيوسته و جداناپذير ، از آن‌ها تشكيل يافته است . آرى او يگانه است ! و آنگاه انقلاب وى بر ضداحتكار و استثمار ، در واقع انقلابى بر ضد ستم و ظلم و ستمكاران تبهكار است . و آنگاه سختگيرى او بر ثروتمندان و زورمندان و گروه بىعرضگان جاه‌طلب كه ثروت و نيروى خود را در راه آزار و شكنجه مردم به‌كار مىبرند ، در حقيقت خود ، سختگيرى بر شكل‌ها و رنگ‌هاى گوناگون استبداد است . رغبت و ميل عميق وى به دستگيرى و مراعات عادلانه از بينوايان - كه آنها نيز بشر آفريده شده‌اند و فقط در جامعه درهم ريخته و نابسامان ، ناچيز پنداشته مىشوند - و اصرار وى به آزادى آنهايى كه به بردگى كشانده شده‌اند ، در حالى كه خداوند آنها را هم آزاد آفريده است و ذلت و پستى آنان موجب پستى و زبونى خود انسانيت مىگردد ، اين رغبت و ميل و اصرار ، خواستار سختگيرى و فشار بر كسانى است كه مردم را خوار و زبون ساخته‌اند !\r\nاگر در آنچه كه ما تا به‌حال خوانديم ، ديديم كه يارى و كمك امام به نيازمندان كمك و يارى به ستمديدگان است و اگر در آنچه كه ما تاكنون ديديم ، فهميديم كه خشم امام بر دشمنان جامعه و انسانيت و آنهايى كه از هدايت وجدان به‌دورند ، خشم بر ستمكاران است ، اين نبايد باعث شود كه ما از منطق و روش صريح و روشن على بن ابيطالب درباره ستم و ستمكاران صرف‌نظر كنيم . زيرا درباره ظلم‌وستم ، نص صريحى وجود دارد كه شامل همه شكل‌هاى آن از قبيل احتكار ، استثمار ، هتك حرمت و پست‌شمردن مردم مىگردد و به كوچكترين زواياى اين نواقص ، خواه آشكار باشد يا پنهان ، اشاره\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nمىنمايد ! و در هر صورت ، ظلم و ستم ، كلماتى كه در هر خطبه و وصيت و عهدنامه امام ، سخنى درباره آنها يافت مىشود . و انقلاب وى نيز روح و مفهوم آن را مورد حمله قرار مىدهد و زبان و بيان او هم به‌شدت آن را مىكوبد و بر آن لعنت مىفرستد !\r\nو از همين‌جا ضرورى به‌نظر آمد كه فصل جداگانه‌اى را درباره روش و موقف على با ستم و ستمگران ، و تجاوزكاران تبهكار و مفسد بياوريم كه على بن ابيطالب به‌خاطر حفظ همگان از غضب و غارت و ستم آنان ، در وجدان خود و با زبان و قانون و شمشيرش ، در پيكار با آنها سستى نورزيد .\r\nمبارزه با ظلم و ستم ، در تاريخ انسانيت از به دو خلقت همواره وجود داشته و فقط شكل و وضع آن گوناگون بوده است ! و كسانى كه بار سنگين اين نبرد را در دوران حكومت‌ها و گروه‌هاى ستمكار و تجاوزكار ، به‌دوش گرفته‌اند ، به‌همان اندازه بر تاريخ انسانيت افتخار بخشيده‌اند كه ظلم و ستم اين تبهكاران آن را ننگين و آلوده ساخته است . . . و اين رزمندگان ، همچنان به‌تدريج به ميدان آمدند و يكديگر را يارى نمودند و روح مبارزه را زنده ساخته و به يكديگر سپرده‌اند . . . در ميان انسانهاى بزرگ كسانى بودند كه سراسر زندگى آنان ، در اين نبرد پىگير سپرى شد .\r\nتاريخ مسيح در واقع انقلابى بود بر ضد استعمارگران روم و استثمارچيان داخلى ، زمامداران و آريستوكرات‌ها - اشراف - و بندگان بتها و بت‌پرستىهاى اجتماعى ! و تاريخ محمد هم در واقع دنباله همان تاريخ مسيح در ايجاد انقلابى بود كه تندبادى سخت\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nبه‌وجود آورد و به نسيم آرام تبديل نگشت مگر در آن هنگام كه داد ستمديدگان را گرفت و حقشان را به‌خودشان بازپس داد !\r\nآنچه كه درباره مسيح و محمد گفته مىشود ، از جهتى درباره سقراط ، گاليله ، ولتر ، تولستوى ، پوشكين ، گوركى ، روسو ، جرج برناردشاو و گاندى و بزرگان ديگر تاريخ انسانى نيز گفته مىشود ! « 1 »\r\nو همان‌طور كه ظلم و ستم ممكن است جزء ذات بعضى افراد شود و انجام آن آسان گردد ، بدان‌سان كه نفس كشيدن و خوردن و پوشيدن لباس آسان است ! - چنان كه در زندگى نرون و چنگيزخان و مماليك « 2 » سبكسر و احمق و پادشاهان عثمانى و رجال انگيزيسيون يا\r\n\r\n\r\n","description":"","footnote":"\r\n( 1 ) بسيار جاى تعجب است كه مؤلف افرادى را كه در بالا نامبرده با پيامبرانى نظير عيسىمسيح و محمد ( ص ) مورد مقايسه قرار مىدهد ، در صورتى كه حتى با صرف‌نظر از مقام شامخ آسمانى پيامبرى اين دو بزرگوار ، از نقطه‌نظر تأثير اجتماعى ، شخصيت تاريخى و جهانى ، و تحولاتى كه در جوامع بشرى به‌وجود آوردند ، به‌هيچ‌وجه با آن افراد قابل مقايسه نيستند .\r\nتولستوى ، پوشكين ، گوركى ، برناردشاو ، گاليله و ديگران درست است كه دانشمندان و نويسندگان و مردان نابغه‌اى بودند ، ولى كدام يك از آنان توانستند كه تحولاتى عميق و اجتماعى و جهانى مانند محمد ( ص ) به‌وجود بياورند ؟ . . . همه مىدانيم كه هم‌اكنون صدها ميليون نفر در سراسر روى زمين ، از تعليمات و دستورات اصيل اسلامى بهره‌مند هستند و آنها را سرمشق زندگى عملى خود قرار داده‌اند ، در صورتى كه از تولستوى و گاليله و غيره ، فقط نامى در تاريخ باقى مانده و بس ! . . . بنابراين بىانصافى است كه ما شخصيت‌هاى بىنظيرى مانند عيسى و محمد و على را ، با افرادى در يك رديف قرار دهيم كه نظاير آنها ، در هر كشورى و در هر زمانى فراوان يافت مىشوند ! . . . اعترافات خود برناردشاو درباره محمد ( ص ) و اسلام بسيار جالب و ارزنده است . براى اطلاع از عقايد وى نسبت به قرآن ، محمد و اسلام به كتاب ما : اسلام ، دين آينده جهان ، چاپ چهارم ، مراجعه شود . م\r\n( 2 ) مماليك گروهى از بردگان ترك بودند كه سلاطين مصر آنها را خريدند كه در جرگه سربازان خود درآورند . و از ميان آنان مردانى قيام كرده و حكومت را به‌دست گرفتند و دو سلسله بحرىها و برجىها را به‌وجود آورده و مدت‌هاى طولانى بر مصر و شام و غيره سلطنت كردند . م\r\n","page_name":" 431 ","page_number":431},
  {"content":"\r\n\r\n« محكمه مقدس » ! تفتيش عقايد ، در اروپا و در قرون وسطى ، مىبينيم و يا در زندگى كسرىها و قيصرها و فراعنه مصر و زمامداران تبهكار و بىعرضه ديگر جهان و يا در روش حجاج بن يوسف و زياد بن ابيه و عبيدالله بن زياد و مسلم بن عقبه و افرادى از اين قماش آن را مشاهده مىكنيم - همينطور ممكن است كه تقبيح ستم و دشمن داشتن ظلم ، در نزد گروه ديگرى به شكل جزئى از اجزاء ذات درآمده باشد كه آنگاه اين موضوع در آنان چيزى چون تاروپود وجود و شريان زندگىشان مىگردد !\r\nبدين‌ترتيب بدون هيچ تلاش و زحمتى مىتوانم علت پايدارى گروه نخستين را در آن همه ستمگرىهاى زشت و فضاحت‌بار بيان كنم ؛ چه آن ستمكاران در آنچه انجام مىدادند ديگر به دنبال سودى نبودند بلكه كارى انجام مىدادند كه خميره ذات آنها بود و از سرچشمه آن صادر مىشد ! . . . تا آنجا كه يكى از آنان به‌نام حجاج بن يوسف با چند تن از ياران خود بر سر سفره غذا نشسته بود ، به يكى از نگهبانانش مىگويد : « نگهبان ! گردنش را بزن » و اشاره به پيرمرد بدبخت و بينوايى كرد كه لرزان در گوشه‌اى ايستاده ، و هيچگونه گناهى را هم مرتكب نگشته بود ! و سپس به‌خوردن غذا ادامه مىدهد ، گويى كه هيچ اتفاقى رخ نداده است « 1 » . او اين كار را به‌همان\r\n\r\n\r\n","description":"","footnote":"\r\n( 1 ) در جنگ داخلى لبنان ، مسيحيان فالانژيست در پشت‌بام آپارتمان‌ها موضع گرفته و هر جنبنده‌اى را كه در خيابان مىديدند ، با يك تير ، به‌قتل مىرسانيدند و براى اين كار ، از رهبران خود جايزه مىگرفتند ! . . . اين وحشيگرى در هيچ كجاى دنيا سابقه نداشت و با منطق هيچ جنگى هم سازگار نبود . . . م\r\n","page_name":" 432 ","page_number":432},
  {"content":"\r\n\r\nسادگى انجام مىدهد كه غلام خود را صدا كرده و به او بگويد : غلام ! آب خنك براى ما بياور ! و همينطور نرون ، روم را به‌آتش مىكشد و خود باده مىنوشد و به شعر و آواز و صداى دايره ، گوش مىدهد !\r\nو به همين ترتيب پايدارى گروه ديگر را در مبارزه با ظلم و استبداد مىتوان توجيه و تفسير كرد كه بدون مبارزه ، ادامهء زندگى برايشان دشوار بود ؛ تا آنجا كه سقراط جام شوكران را چون دارويى سرمىكشد تا پايدارى خود را در اين راه ثابت كند و همچنين ولتر با نيرومندترين فرد اروپا در زمان خود ، مىجنگد و گويا كه او خودبه‌خود به‌سوى اين كار رفته است . چنان كه تشنه به‌سوى آب و گرسنه به‌سراغ نان مىرود و همچنين ياران حسين بن على در كنار وى مىايستند - در حالى كه او تنها در برابر نيروهاى بنىاميه كه بر ضد شخص او بسيج شده بودند ايستاده و آماده نبرد بود - و به او مىگويند : « ما با تو مىميريم » ! .\r\nپرچمدار و پيشرو اين گروه بزرگ از فرزندان بشريت ، على بن ابيطالب بود و چنان كه خود مىگويد ، رسالتش اين بود كه حقى را برپا دارد و باطلى را از بين ببرد ، و برنامهء حكومتش نيز همين بود ، ولى دنيا در قبال اين برنامه و اصول ، از حقيقت بسى به‌دور بود و ستمكاران دوران وى هم ، از لحاظ عده فزونتر و از لحاظ قدرت بيشتر بودند ! .\r\nنه ستمگر و نه ستمكش !\r\nاين بود اراده و خواست على بن ابيطالب ، ولى زمان او اين را\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nنمىپذيرفت ! و در راه اين هدف ، حتى خود ستمديدگان نيز با وى همراهى نمىكردند ، زيرا وجود آنان را هراس و وحشتى ديرين فرا گرفته بود و در نتيجه چنان بار آمده بودند كه از مبارزه بر ضد ستمكاران مىترسيدند و يا از جهل و نادانى ، رشوه‌اى مىگرفتند و ساكت مىشدند ، مگر گروه اندك و انگشت‌شمارى كه خدايشان قلبى بزرگ عنايت كرده بود .\r\nولى بايد ديد كه آيا على در آنجا كه مردم بر ضد وى جمع شده و به صف زورمندان پيوسته بودند ، سست و ناتوان مىگردد ؟ آيا اين قهرمان تنها و غم‌زده در سرزمين اندوه ، و غصه ، و در ميان جانوران درنده ، ضعيف و بىتوان مىشود ؟ و از مرگ مىترسد ؟ در حالى كه همه فرزندان آدم و حوا همواره از مرگ در هراسند و هرگز آن را دوست ندارند ! .\r\nآيا او سست و ضعيف گردد در حالى كه « ستمكار بر تجاوز خود مىافزايد » و متنفذين بىتوجه به نداى وجدان كرسىها و مناصب مملكتى را مىفروشند و كشور را غارت مىكنند ؛ خودنمايان هر روز به شكلى درمىآيند و عدالت را نابود مىسازند و فساد به‌بار مىآورند ؟\r\nآيا او سست و ناتوان گردد در حالى كه يارانش آن چنان بودند كه خود گويد : « هر كس آنان را به‌يارى دعوت كرد ، عزت نيافت و آنكس كه برايشان سخت گرفت آسودگى و آرامش نديد ، و هر كه به‌وسيلهء اينها پيروز گشت پيروزيش بىارج بود . آنها كر بودند اما گوش داشتند ، لال بودند ولى زبان داشتند ! ، نه در جنگ آزادگان راستگو بودند و نه در موقع سختى برادران مورد اعتماد » ! . . .\r\nبدون ترديد انسان در چنين شرايطى سست و ناتوان مىگردد ،\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nولى اگر اين انسان ، على بن ابيطالب نباشد ! . عشق عميقى كه على نسبت به مردم دارد ، او را وادار مىسازد كه با ستمكاران و بدخواهان توده ، سازش نكند ولو اينكه بهاى آن ، جان و زندگى وى باشد - و به‌جان خودم سوگند ! - آن كس كه خيال مىكند از شرايط مهر و عاطفه آن است كه بر ضد ستمكاران ، انقلابى به‌پا نشود و يا مىگويد كه از علايم و آثار علاقه و دوستى مردم ، تسليم بدون عصيان و طرد قهر انقلابى ، در قبال تجاوزكاران است ، يا دروغ مىگويد و يا از حقيقت مسئله آگاه نيست . پس بدون شك و ترديد ، مهر و عاطفه انسانى ، اگر وجود داشته باشد ، تو را وادار مىسازد كه بر ضد ستمكار به‌پا خيزى تا انسان‌هايى را كه دوست مىدارى از قيد و بند رها سازى ، و همين عاطفه و مهر و دوستى ، در بعضى اوقات ، تو را مجبور به اعمال زور مىنمايد .\r\nانسان به‌همان اندازه كه زيبايى را دوست دارد ، از زشتى متنفر است و به‌همان مقدارى كه خواستار عدالت است ، از جور و ستم فرار مىكند ، و به آن اندازه كه از گرمى هستى و وجود به نشاط مىآيد ، از سردى عدم مىترسد و مىلرزد ، و گام‌هاى وى ، او را از پستى و بلندى زمين‌ها و بيابان‌ها و كوه‌ها و صخره‌ها نمىگذرانند ، مگر آنكه به‌ديار محبت و جهان دوستىها برسد . و البته آن كسى كه از زشتى دورى نكند به زيبايى روى نخواهد كرد .\r\n* * * اينك دليل ديگرى براى اتحاد و پيوند ذاتى و اصيل مهر و عاطفه با عصيان و زور ، در نهاد امام على - و به خاطر بر طرف ساختن هرگونه ظلم و ستمى :\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n« سودة » دختر عمارة همدانى نقل كرده كه به‌نزد على آمد تا از مردى كه متصدى جمع ماليات از طرف على بود ، شكايت كند . على با كمال نرمش و مهر از او پرسيد : آيا كارى دارى ؟ سوده شكايت خود را مطرح ساخت ، و على تا آن را شنيد گريه كرد و سپس گفت : « خداوندا ! من به آنان دستور ستم بر مردم و ترك حق تو را نداده‌ام » و سپس ورقه‌اى از جيب خود درآورد و در آن چنين نوشت : « . . . پيمانه و ترازوى خود را درست كنيد و كم‌فروشى و تقلب ننماييد و در زمين فساد برپا نسازيد . چون اين نامه من به‌دست تو رسيد ، آنچه را كه در تحت اختيار دارى حفظ كن تا كسى بيايد كه آن را از تو تحويل بگيرد » ! .\r\nببينيد كه مهر و عاطفه وى ، نسبت به يك زن ستمديده تا به كجا مىرسد كه او را به‌گريه مىاندازد ، و سپس همين عاطفه ، به قدرتى تبديل مىشود كه با لحن قاطع و كوبنده‌اى متوجه مأمور جمع ماليات مىگردد كه ستم كرده است و آنگاه به سرعت به او دستور مىدهد و او را از ظلم نهى مىكند ، و از كار بر كنار مىسازد .\r\nتا در روى زمين ظلمى بود و يا بزرگى بر كوچكى زور مىگفت ، باز على بود كه شمشير برمىكشيد . على در مبارزه با ظلم خستگىناپذير بود ، قلب بزرگش كه سرشار از مهر و عاطفه بود وى را در اين راه رهنمون مىگشت .\r\nعلى همواره ايمان قاطع به اين نكته داشت : « بايد امام و پيشوايى باشد كه به‌وسيلهء او حق ضعيف از نيرومند و داد مظلوم از ستمكار گرفته شود و افراد نيكوكار آسايش يابند و از شر ستمكار آسوده گردند » و : « خداوند به مردم پناه داده كه به آنها ستم نشود » و بنابراين ، ستمكاران چرا و به چه دليل بر مردم ستم كنند ؟ و « حكمرانان\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nبه وسيلهء ظلم ، آزمايش شوند » پس اگر ظلم كنند ، دوران حكومتشان پايان يابد ، براى آنكه : « اگر به ستمكار مهلت داده شود ، انتقام از وى هرگز فراموش نمىشود ، و خداوند بر سر راهش ، در كمين اوست » و در اين وقت است كه : « روز عدالت بر ظالم ، سخت‌تر از روز ستم بر مظلوم است » و از دستورهاى هميشگى على بن ابيطالب بود : « بايد بر ظالم سخت بگيريد » و « جلو ستمگر احمق را بگيريد » ! .\r\nآرى ! در قلب امام عاطفه انسانى به آن مقدار بود كه ضامن پايدارى وى در نبرد به‌خاطر حق و بر ضد باطل ، مىشد . او هنگامى كه بر پيكارى تصميم مىگرفت ، مىگفت : « . . . به‌خاطر آنكه سرزمين‌ها را اصلاح و آباد كنيم و بندگان مظلوم خدا ، آسايش يابند » و آنگاه كه به جنگ نزديك مىشد ، مىفرمود : « به‌خدا سوگند ! داد مظلوم را از ستمكار بستانم و دماغ ظالم را به‌خاك بمالم ، و اگر چه او را خوش نيايد ، او را به‌سوى سرچشمه حق و عدالت بكشانم » و يا اين جمله را بر زبان مىآورد : « بايد از ستم باز ايستاد و داد مردم را داد و از تباهى و فساد در روى زمين پرهيز كرد » و او در قلب نبرد سهمگين ، وقتى ديد كه يارانش اندك و دشمنانش بسيارند بر وضع خود و مردم نگريست و گفت : « من سست و ناتوان نگشتم و ترسى به‌خود راه ندادم . من باطل را تا آن اندازه از هم مىدرم كه حق را از درونش بيرون بياورم ! » . از جنگ بر ضد ظلم خوددارى نمىكرد ولو آنكه شهادت خود را در مقابل ديدگانش مجسم مىيافت و اگر همهء قوم عرب بر ضد وى جمع مىشدند و مردم سراسر زمين هم آنها را يارى و پشتيبانى مىكردند و پستىها و بلندىهاى دره‌ها و بيابان‌ها را پر مىساختند ، او هرگز ترس و هراسى به‌خود راه نمىداد .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nعلى بن ابيطالب تا آن پايه به‌خود اعتماد و اطمينان و به‌درستى و عدالت كارهايش به آن اندازه ايمان داشت كه مىگفت : « مردم خوار و زبون در نزد من عزيزند تا حقشان را بستانم و مردم عزيز ، در پيش من خوار و زبونند تا حق را از آنان باز پس بگيرم » و « به‌خداوند سوگند ، باكى ندارم كه من به‌سوى مرگ بروم يا مرگ به‌سراغ من بيايد » .\r\nپس از جنگهاى بسيار على با ستمكاران هنوز صداى ظلم آنها خاموش نشده بود و على گفت : « گروهى از ستمكاران باقى مانده‌اند كه اگر زنده ماندم و خداوند يارى كرد بر آنان نيز پيروز شوم و آنان را از بين ببرم ، و از هم بپاشم » .\r\nدر بينش و مذهب على ، دانشمندان و علما ، رهبران تودهء مردمند و از همين‌جاست كه آنان مسئوليت‌هاى بزرگ و سنگينى به‌عهده دارند كه مهمترين آنها ، مقاومت در برابر ستمكار و يارى بر مظلوم است . مىگويد : « خداوند از علما پيمان گرفته كه بر سيرى ستمكار و گرسنگى ستمديده راضى نشوند و به آن تن در ندهند » ! . « 1 »\r\nو براى آنكه در جرگه گروه ستمكاران و يا كسانى نباشند كه بر ظلم و ظالم كمك مىكنند و يا بر آن راضى مىشوند ، على گناهان مردم را به چند درجه تقسيم كرد كه ممكن است بعضى از آنها بخشيده شود ، ولى ظلم و ستم را استثنا كرد و فرمود : « . . . اما گناهى كه بخشيده نشود ، ظلم‌كردن بعضى از مردم ، بر ديگران است » و در هر صورت او چنين عقيده دارد : « ظلم بر بينوايان ، زشت‌ترين ستم‌هاست » .\r\n* * *\r\n\r\n\r\n","description":"","footnote":"\r\n( 1 ) وقد اخذاللّه على العلماء ان لايقارّوا على كظّة ظالم و لاسغب مظلوم !\r\n","page_name":" 438 ","page_number":438},
  {"content":"\r\n\r\nعلى بن ابيطالب بر طرف ساختن هرگونه ظلم و ستم را ، به هر رنگ و شكلى كه باشد ، - بخصوص رفع ظلم مادى از توده را - اين چنين در سرلوحه دستور و برنامه خود در ميان مردم قرار داد . و با زبان و شمشيرش ، با ستمكاران اين چنين جنگيد و آن را يك وظيفه قاطع خود دانست و همچنان در فكر مبارزه با ديگر ستمكاران بود كه با عظمت و بزرگى تمام به شهادت رسيد ، و اگر ناگوارىهاى روزگار او را نمىربود و دنيا به او فرصت بيشترى مىداد ، او همه چيزها را اصلاح و دگرگون مىساخت ! .\r\n. . . و اين جلوه و نمودارى از على بن ابيطالب است .\r\n\r\n","description":"","footnote":"","page_name":" 439 ","page_number":439},
  {"content":"\r\n . \r\n","description":"","footnote":"","page_name":" 440 ","page_number":440},
  {"content":"\r\n\r\n\r\nدستور امام دربارهء : وظايف زمامدارى\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n* ترجمهء كامل فرمان امام على ( ع ) به « مالك اشتر نخعى » فرماندار مصر .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nدستور امام به فرمانداران\r\n* از انحصارطلبى در هر چيزى كه همهء مردم در آن سهيم‌اند ، بپرهيز ! .\r\nعلى\r\nپس از آنكه روش و موقف امام على در قبال جامعه و اوضاع آن ، روشن گرديد و ديديم كه اسلوب كار او در راه تحكيم پيوندهاى اجتماعى فقط بر پايه عدالت استوار است ، ارائهء قسمت‌هايى از نامه او را كه به‌هنگام انتصاب مالك اشتر نخعى به فرماندارى مصر و اطراف آن ، نوشته است - از مفصل‌ترين عهدنامه‌ها و جالبترين و جامعترين آنهاست - مفيد به‌نظر مىرسد .\r\nبا اينكه ما در اين كتاب به پاره‌اى از نامه‌ها و فرمان‌هاى گوناگون امام استناد جسته‌ايم كه حقوق فرد و جامعه در همه آنها بيان شده است ، ولى نامهء على به مالك اشتر در نوع خود بىنظير است زيرا اين نامه ، جامع‌ترين فرمان‌ها و عهدنامه‌هاى امام ، در بيان افكار وى در چگونگى ساختن جامعه است . در اين نامهء ارزشمند ، دستور كامل على درباره زمامدارى آمده است و البته در نامه و دستورهاى ديگر\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nامام ، مواد و قوانين ديگرى نيز وجود دارد كه ما به‌موقع خود از آنها در اين كتاب استفاده كرده و نقل خواهيم نمود .\r\nخوانندگان محترم با مطالعهء اين نامه به آگاهى جديدى از عقل و انديشه و نهاد يك انسان ، كه آن را درباره چگونگى پيوند مردم به همبستگى اجتماعى و بشرى ، براساس خير و نيكى ، به‌ارمغان داده است ! ، دست مىيابند .\r\nاينك قسمت‌هايى از نامهء امام ، به مالك اشتر : « 1 »\r\n* * * اين فرمانيست كه از بندهء خداى ، على اميرالمؤمنين ، به مالك پسر حارث نخعى ، معروف به اشتر « 2 » كه به موجب آن ، به فرماندارى\r\n\r\n\r\n","description":"","footnote":"\r\n( 1 ) مؤلف در اين بخش فقط قسمت‌هايى از فرمان امام را - كه هنگام اعزام مالك به مصر ، به‌مثابه‌ى برنامه كار وى نوشتند - نقل نموده بود ، ولى ما ترجيح داديم كه ترجمه كامل آن فرمان را براى مزيد استفاده خوانندگان محترم ، در اينجا بياوريم . در ترجمه اين فرمان ، از ترجمه‌هاى فارسى نهج‌البلاغه به‌ويژه ترجمهء كامل فرمان به وسيلهء دوست دانشمندم جناب آقاى علىاصغر فقيهى ، استفاده شده است . م\r\n( 2 ) مالك پسر حارث نخعى بود . در يكى از پيكارها تيرى بر گوشه چشمش اصابت كرد و از آن اثرى بر جاى ماند و بدين جهت او را مالك اشتر ناميدند .\r\nمالك اشتر در تاريخ سرداران اسلام يادگارهايى برجسته دارد و مىتوان گفت فتوحات اسلام در شام و آسياى صغير مرهون فعاليت و فداكارى او بوده است .\r\nمالك از صميمىترين و فداكارترين ياران اميرالمؤمنين على ( ع ) بود و در همه كار او را يارى مىنمود .\r\nآنگاه كه لشكر شام براى تصرف مصر بدان ديار شتافت و « محمد بن ابىبكر » والى جوان سال آنجا شكست يافت ، اميرالمؤمنين « مالك » را به فرماندارى مصر برگزيد و او را با دستورات كامل بدان سوى فرستاد . اما هنوز به مصر نرسيده بود كه به تحريك معاويه مسموم گرديد و درگذشت . مالك را در خدمت اميرالمؤمنين مقامى ارجمند و عزيز بود بدانسان كه پس از مرگش اشك‌ريزان مىفرمود : « مالك براى من چنان بود كه من براى رسول خدا بودم » و باز مىفرمود : « كيست كه چون مالك تواند بود ؟ او بازوى من بود كه در مرز كشور مصر از دوشم بيفتاد و در خاك نهان شد . » م\r\n","page_name":" 444 ","page_number":444},
  {"content":"\r\n\r\nسرزمين مصر بپردازد و خراج آن ديار بستاند و با دشمنانش پيكار كند و كار مردم آن را سامان دهد و به آبادانى و عمران شهرها و روستاهاى آن بپردازد . ما پيش از هر چيز ، پسر حارث را به پرهيزكارى و اطاعت خداوند متعال امر مىدهيم كه هرگز در انجام اوامر الهى كوتاهى نكند ، چرا كه سعادت هر دو جهان به رضاى خداوندى بسته است ، آنچنان كه بىخشنودى خداوند ، هيچ طاعتى پسنديده و مقبول نخواهد بود و بايد از احكام اسلامى ، با تمام وسايلى كه در اختيار دارد ، پشتيبانى به‌عمل آورد تا در قبال آن ، به‌يارى و نصرت پروردگار اميدوار باشد .\r\nحاكم و والى بايد ديد هوس و خواهش‌هاى نفسانى را ، همچون پرهيزكاران پيوسته به زنجير زهد و عبادت مقهور سازد ، زيرا كه هواى نفس آتش فروزانى است كه اگر دمى انسان را غفلت زده يابد ، ناگهان شعله‌ور گردد و خرمن هستى و سعادت او را نابود كند .\r\nمالك ! تو در سرزمينى مىخواهى حكومت كنى كه در تاريخ طولانى خود زمامداران و حكومت‌هاى دادگر و ستمگر ، فراوان ديده و آنچنان كه تو در كار واليان پيش از خود مىنگرى ، مردم نيز با دقت تمام ، رفتار تو را زير نظر دارند و از كار و كوشش تو غافل نيستند ، پس مواظب باش آنچه تو درباره پيشينيان مىگويى ، مردم درباره تو نگويند .\r\nخداوند آگاه و شنوا است و گفتار بندگان خويش را مىشنود و به داد ستمديدگان مىرسد و بنده پرهيزكار ناگزير بايد سخت بيدار\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nباشد تا زبان كسان به دشنام و تقبيح او آلوده نگردد . راستى براى روزگار سختى چه ذخيره‌اى بهتر از نيكوكارى مىتوانى اندوخت ؟ و كدام پس‌اندازى براى حكام و فرمانداران بهتر و پرارج‌تر از عدل و داد تواند بود ؟ پس بر خشم و شهوت خويش چيره باش و از آنچه بر تو حلال نيست ، سخت بپرهيز .\r\nآيا مىدانى نفس پرهيزكار كدام است ؟ آنكه در تمام حوادث زندگى بر هوس‌هاى خود پيروز گردد و در داورى بىطرف و منصف باشد و بر توده مردم مهربان بوده و با چشمى پرعاطفه و سينه‌اى لبريز از محبت بر آنان بنگر .\r\nزنهار ! كه در جامه شبانى ، گرگى خونخوار باشى و در درون پنجه‌هاى نرم ، چنگال‌هاى جانفرسا پنهان دارى ؟ آيا هيچ مىدانى كه مردم بر دو گروهند :\r\nيا برادر دينى تو هستند و يا انسانهايى كه در آفرينش با تو يكسانند و همچنان‌كه تو را در زندگى لغزشهايى است ، آنان نيز بدون لغزش نخواهند بود . پس بايد به آن ديده در آنان بنگرى كه مىخواهى خداوند بر تو بنگرد .\r\nتو در مصر حكومت مىكنى و من سرپرست تو هستم . ولى پروردگار بىهمتا بر همه ما حكومت دارد و حاكم توانا و مطلق جهان هستى اوست . او كه ما را امام و فرماندارى براى بندگان خود قرار مىدهد آزمايش هم كند تا چگونه اين وظيفه خطير را به‌پايان مىرسانيم ؟ تو با هر كه نبرد كنى با خداى نتوانى جنگيد ، او توانا و مقتدر است ، نه هيچ‌كس از دست انتقامش تواند گريخت و نه از لطف و مرحمتش بىنياز تواند بود .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nاى مالك ! لغزش هر لغزشكارى را كه بخشيدى پشيمان مباش و هر كه را به كيفر رسانيدى ، شادى مكن . هر چه ميدان را فراخ مىبينى جولان مده و هر چه از دست توانايت برآيد شتاب منما . هر آن امرى كه از ما فوق مىشنوى ، با امر خداوندى بسنج ، چنانچه خداوند ترا از آن عمل نهى مىكند ، زنهار كه فرمان خالق را در راه هوس مخلوق قربانى كنى ؟\r\nو اگر چنين نباشى آيينه قلبت زنگ‌آلود و تاريك مىشود و روح ديندارى و تقواى تو سست مىگردد و از خداى به‌دور مىافتى ، هر چه با بندهء گناهكار نزديك باشى .\r\nفرمانروايى در سرزمين فراعنه و اينكه كشور مصر را به‌زير فرمان‌خواهى آورد و سپاه بيكران اسلام را در صحراى آفريقا سان خواهى ديد ، نكند كه تو را نخوت آورد ! و هر قدر كه خود را فعال و قادر مىبينى به‌ياد داشته باش كه خداوند از تو فعال‌تر و قادرتر است . هر چه مصر را وسيع و باشكوه مىيابى چشمى به‌كشور وسيع‌تر و باشكوه‌تر ايزد متعال بگشا و در همه حال به‌ياد خدا باش . ياد خدا خاطر را روشن كند و چراغ خرد را برافروزد و اشتعال هوش و غضب را فرو نشاند . كبريا و بزرگى ويژه خداوندگار است ، زنهار تو به‌مناعت و تكبر در همانندگان خويش كه روزى چند زيردست تو هستند ، بنگرى و خود را از پايه بندگى فراتر پنداشته ، خيال خدايى در خاطر بپرورى ؟ ! آگاه باش كه آفريدگار توانا ، سركشان خودخواه را زود درهم شكند و گردن فرازى را سخت كيفر دهد .\r\nانصاف و عدل سرلوحه برنامه حكومت است . تو كه با خاندانت به مصر مىروى و ممكن است برخى از مصريان را بيشتر از ديگران دوست بدارى ،\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nهرگز در قضاوت و داورى اين گونه تعلقات را مراعات مكن . و اگر چنين نكنى و همگان را با نظر مساوى ننگرى بر بندگان خداى ظلم كرده‌اى و خداوند توانا را به‌دشمنى خويش برانگيخته‌اى . آرى هر كس ستم كند دشمن خدا خواهد بود و دشمنى با خداوند ، كار آسانى نيست . واى بر آن‌كس كه آفريدگار هستى بر خصومتش برخيزد ! چه زود كه دست حق بر زمينش زند و عاقبتش را در دو جهان تباه سازد .\r\nخداى خود را غافل مپندار كه او هميشه در كمين ستمكاران است ، دعاى ستمديدگان را به‌دقت گوش كن كه خداوند كوچكترين مظلمه را از بزرگترين كس صرف‌نظر نفرمايد . ميدانى كه نيكوترين صفت براى زمامدار چيست ؟ آنكه همواره در راه زندگى ميانه‌رو و معتدل باشد و عدلش مانند ابر رحمت سراسر كشور را در برگيرد و با جديت تمام بكوشد كه زيردستانش را راضى و خشنود سازد و البته از خشم ملت بترس كه نمونه‌اى از خشم خداوند قهّار است .\r\nهمواره خواست مقربان و نزديكان را فداى مصلحت عموم كن ، زيرا خواص هر چه از تو برنجند هرگز با رنجش توده قابل مقايسه نيست . چاپلوسان ثناگو را از خود به‌دور دار زيرا آنان هميشه طالب نعمت و آسايشند و در روز سختى چه آسان تو را به‌چنگ بلا سپرده و خود بگرد ديگرى حلقه زنند . آنكه به‌هنگام نعمت و آسايش پهلوى توست و هنگام بلا مزاحم تو ، آنكه عدالت و انصاف تو را دوست ندارد و نامت را به‌مبالغه و گزاف ياد كند ، آنكه در برابر نعمت سپاس نگذارد و در ميدان پيكار سست و هراسان باشد ، چنين كس هر قدر با تو نزديك باشد ، دشمن جان تو و بلاى حكومت توست . او را از خود\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nبه‌دور كن چنانچه خدايش از فضيلت انسانيت به‌دور كرده است . با همهء وسايلى كه در اختيار دارى و با تمام قدرتى كه در جان توست ، به‌جلب رضايت عموم و خرسندى توده بكوش ، زيرا كه اكثريت نگهبان مملكت و حصار كشور است . هميشه با مردم باش ، با شادى آنها شاد شو و در اندوهشان شركت كن .\r\nاز آن زيردست بپرهيز كه ديگران را در محضر تو به‌زشتى ياد كند و در عيب‌جويى مردم زبان بگرداند . البته مردم به‌دور از عيب نيستند ، ولى حق توست كه همچون پدرى مهربان بر عيوب فرزندان خود پرده بكشى و به شرمسارى آنها رضايت ندهى . هرگز در اسرار پوشيده مردم و در آنچه مربوط به مصالح كشور نيست ، كنجكاوى مكن و بر كشف راز مردم حريص مباش ، زيرا وظيفه تو حفظ قوانين اجتماع و انتظام مسائل معاشرت در ميان ملت است تا آن حدود كه آشكارا باشد .\r\nتو كه از خداوند رازپوش انتظار دارى پرده از اسرارت فرو نيندازد ، پرده از اسرار مردم فرو نينداز ، دستى به‌سوى دلشكستگان دراز كن و آن غمكده‌هاى ويران را عمران‌نما و مرمت كن . در دل‌هاى شكسته كه از فروغ نشاط و اميد فرح تهى و خاموش است ، جمال ابديت جلوه مىكند . آرى قلب شكسته عرش خداست . پس هر آن كس كه آن سراچه ويران را تعمير كند ، كعبه مقدس را آبادان ساخته است . گره از كار مردم بگشا و اختلافات توده را با احتياطى هر چه تمام‌تر كه شايسته احترام حق عمومى است فيصله ببخش .\r\nاى مالك اكنون كه پاى بر مسند فرماندارى گذاشته‌اى ، خواه و ناخواه بايد اغراض شخصى و هدف‌هاى خصوصى را ترك گويى . آن\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nپست‌فطرتان كه در گرد فرماندار جديد به سعايت و سخن‌چينى حلقه مىزنند ، مىخواهند كه قدرت حكومت را وسيله اجراى هدف‌هاى شخصى خود نمايند . در اين موقع وظيفه حكمران آن است كه فتنه‌انگيزان را از خود به‌دور دارد و در دعاوى توده با منتهاى دقت و بازجويى ، داورى كند . به‌هوش باش كه سخن‌چين ، به‌ظاهر خود را اصلاح‌طلب و حكيم جلوه مىدهد ؛ هرگز نصيحت اين گروه را به‌گوش مگير .\r\nترا سفارش مىكنم كه از نيت خيرانديشان و عناصر صالح استفاده كنى . با بخيل مشورت مكن ، زيرا او پيوسته از گدايى دم زند و ترا از رادمردى و گشاده‌دلى باز دارد . ترسو وجبان را در مجلس شوراى خويش راه مده كه اين عنصر ضعيف هم خود مىترسد و هم كوشش مىكند تا پايهء تصميم و اراده اصحاب مشورت را سست و ناچيز نمايد . با آزمندان همنشين مباش كه اين جماعت همواره سخن از سود شخصى كنند و ترا به‌ظلم و ستم در راه كسب مال و ذخيره زر ، تشويق نمايند . افراد بخيل و ترسو و آزمند بر عظمت قدرت خدا اتكا ندارند و از پروردگار خويش همواره بدگمان و آشفته خاطرند .\r\nبخل و ترس و حرص نهادهايى است گوناگون ، ولى سرچشمه همهء بدگمانىها به خداوند است .\r\nبدترين وزير تو كسى است كه قبل از تو ، و در دوران حكومت اشرار ، وزارت آنان را به‌عهده داشته و در گناهان و تبهكارىهاى آنان شريك بوده است . هرگز خود را با پذيرفتن اينان آلوده نسازى كه يار گناهكارانند و برادر ستمكاران .\r\nتو مىتوانى از ميان خردمندان قوم وزيرانى كارآزموده و لايق\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nانتخاب كنى كه دامنشان از خون شهيدان بىگناه پاك است و دست پرهيزكار و پاكشان به مال مستمندان دراز نشده است . همين افراد با تقوى و خيرانديش ، در امر مشورت از بدكاران دورهء پيش ، شايسته‌ترند زيرا نه خون يتيمان خورده‌اند و نه خونابه از ديده بيوه‌زنان بيفشانده‌اند . بايد ياران تو از آن كسانى تشكيل شوند كه نه ستم كرده‌اند و نه ستمگر را به‌دست و زبان كمك و يارى داده‌اند .\r\nآرى اينها - همين اصحاب عصمت روح و عفت نفس - زيان تو روا ندارند و آزار كس نخواهند ، ترا در مسائل كشوردارى نيكو كمك كنند و با تو در همه حال يار و برادر باشند . با تو صميمى و دلسوز شوند و در پنهان با دشمنان تو پيمان الفت و دوستى نبندند ، در ميان وزيران آن كس را از همه محترم‌تر بدان كه در حق‌گويى از همه بىپرواتر و شجاع‌تر باشد و فرمان خدا و مصالح عموم را بر تملق و چاپلوسى ترجيح دهد . بىپرده پيش رود و خيره‌سر را از آن پرتگاه خطرناك و مهلكه مهيب رهايى بخشد . يعنى از كردار ناشايست كشوردار كه با تيره‌بختى كشور و سقوط دولت همراه هست مردانه جلوگيرى كند و هوى و هوس تو را در نظر نگيرد .\r\nتا مىتوانى با پرهيزكاران بپيوند و در معاشرت عناصر صالح پايه دولت خويش استوار كن ، ولى در عين حال فراموش مكن كه آنها هم بشرند و از غرايز پست و وسوسه درون به‌دور نيستند ، يعنى در همان حال كه همنشينان دانشمند و باتقواى خود را مىنوازى ، بيدار باش تا چشم طمع بر دين تو نگشايند و از مقامت سوءاستفاده نكنند . علاوه بر اين ، بايد دانست كه افراط در مهربانى ، مردم را مغرور مىكند و به كبر و نخوت سوق مىدهد تا آنها را تباه سازد .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nمبادا كه در حكومت تو خادم و خائن يكسان باشند ، زيرا خادمى كه در ازاى خدمت خود مزد و مرحمت نبيند دلسرد و بىقيد گردد و خائنى كه جزاى خيانت خود را به‌حد كمال نيابد ، كردار زشت خويش را با جرأت بيشترى تكرار كند . و بدان كه بهترين والى آن‌كس است كه نسبت به زبردستان خويش صميمى و يك‌دل باشد و آزار آنها نخواهد و به‌كارهاى پرمشقت وادارشان نكند ، با زيردستان خوى برادرى پيش گيرد تا از آنها برادرانه همت و كمك بيند . تو آنگاه كه به‌روى آنان باب راستى و صفا بگشايى درهاى حقيقت و دوستى به روى تو بگشايند و چون ترا با خود خالص بينند جز خلوص تلافى نكنند .\r\nآن قوانين و سنت‌هاى نيكويى را كه گذشتگان اين امت به آنها عمل نموده و به‌وسيله آنها دوستىها به‌وجود آمده و در سايه آنها ملت اصلاح يافته است ، پايمال نكن و از بين مبر و سنت و روش جديدى را كه به‌گوشه‌اى از اين سنت‌ها لطمه‌اى وارد سازد ، به‌وجود نياور ، كه در اين صورت پاداش نيك از آن كسى خواهد بود كه آن را به‌وجود آورد و بدبختى و محروميت نصيب تو خواهد گشت كه آن را نقض كرده و پايمال ساخته‌اى .\r\nتا مىتوانى با دانشمندان و علماى پاكدامن معاشر باش و از حكمت حكماى كشور خويش به‌حد كافى استفاده كن . كه دانشمندان و ارباب حكمت ترا در تحكيم مبانى مملكت يارى كنند و با نيروى فضيلت و كمال ، اختلافات مردم را رفع و پريشانىها را از ميان ببرند و از پيشينيان سخن گويند ، معايب آنها را آشكار و فضائل آنها را تقرير نمايند و اين باعث اصلاح امور سرزمين تو و موجب پايدارى آنچه كه مردم پيش از تو به آن متكى بوده‌اند ، مىگردد .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nبدان كه افراد جامعه از گروه‌هاى گوناگونى تشكيل يافته‌اند كه از همديگر بىنياز نيستند و با يكديگر اصلاح يابند . گروهى سرباز و سپاهى هستند ، عده‌اى دبيران و نويسندگان امور و جمعى قاضيان عادل و عده‌اى كارمندان حق و عدالت و گروهى جزيه‌دهندگان و خراج پردازان - از اهل ذمه و مسلمانان - و جمعى بازرگانان و پيشه‌ورانند و گروهى فروماندگانى تهىدست و نيازمند و هر كدام از اينها را حق و بهره‌اى است .\r\nبراى همهء اين گروه‌ها حدود و مقرراتى وضع فرمود همگان را از بركت قانون مساوات برخوردار كرد و احكام پروردگار هميشه در پيشگاه ما محترم و رفتار پسنديدهء پيشواى عظيم‌الشأن ما حضرت محمد بن عبدالله ( ص ) تا به دامنه محشر سرمشق امت اسلام است .\r\n* * * سپاهيان ، به فرمان خدا ، براى مردم به‌منزلهء قلعه‌هاى استوارى هستند . و نيز موجب آراستگى فرمانروايان و باعث عزت دين و وسيله ايمنى مردمند . آسودگى و پابرجايى توده تنها به‌وجود سپاهيان است . اما سپاهيان نيازمند به اموالى هستند كه خداوند از خراج براى آنان تعيين فرموده است . از اين اموال ، وسايل جهاد با دشمن را فراهم مىنمايند و در ديگر احتياجات خود به‌كار مىبرند . پايدارى دو صنف : سپاهى و متصدى وصول خراج ، به قاضيان و عاملان و دبيران است ، كه قاضيان ، معاملات و عقود مورد احتياج مردم را به‌استوارى به‌سامان رسانند ، و عاملان تأمين منافع نمايند ( يعنى حفظ امنيت ميان مردم بنمايند و خراج را وصول كنند ) ، و نويسندگان و دبيران آنچه را مربوط به عامه مردم است ، يا\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nاختصاص به‌خود والى دارد ، بنويسند و در اين امر مورد اعتماد والى باشند .\r\nپايدارى همه اين صنوف به‌وجود بازرگانان و صنعتگران است ، كه اين طبقه گرد يكديگر برآيند و براى سودبردن خود بازارها تشكيل دهند . و نيز احتياجات مردم را به آن اندازه كه از ديگران ساخته نيست ، برآورند . اما افراد بىنوا و حاجتمند ؟ بايد به آنان مساعدت و يارى كنى . خداوند درباره هر يك از اينان دستورى داده و به‌عهده والى است كه حق هر كدام را ، به آن مقدار كه نياز دارد ادا نمايد . تنها با سعى و كوشش و استعانت از خداوند است كه والى مىتواند وظيفه خود را به‌حق و شايستگى انجام دهد . . . جان خود را به پيروى از حق استوار نمايد و در راه حق چه بر او آسان بگذرد چه دشوار باشد ، شكيبايى را پيشه سازد .\r\nفرماندهى سپاه را به‌كسى ده كه به‌نظر تو ، بيش از ديگران مطيع اوامر خداوند و رسول و امام بوده و نسبت به اجراى آن ، دلسوزتر باشد . كسى كه پاكدامن‌تر و بردبارتر از سايرين است ، زود خشمگين نمىشود ، و اگر مقصر پوزش خواست مىپذيرد و آرامش خاطر پيدا مىكند . نسبت به ضعيفان مهربان و از زورگويان دورى مىگزيند .\r\nسختى كار ، او را برنيانگيزد و سست عنصرى ، او را از كار باز ندارد . با همهء اينها داراى تبارى بلند و خاندانى شريف و سابقه‌اى نيكو بوده و بزرگوار ، دلير و بخشنده باشد ، كه دارندگان اين خصال مجموعه‌اى از جوانمردى و نيكوكارى هستند . وقتى چنين كسانى را برگزيدى ، چون پدرى مهربان به امور آنان رسيدگى كن و آنچه در تقويت و تأمين ما يحتاج آنان مصرف مىكنى ، به‌نظرت بزرگ نيايد و نيز هيچ توجهى\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nرا نسبت به ايشان كوچك مدان ، هر قدر هم ناچيز باشد . زيرا همين‌هاست كه باعث مىشود سپاهيان ، خيرخواه تو باشند و دربارهء تو گمان نيك پيدا كنند . هيچگاه به‌اتكاى اينكه كارهاى مهم آنان را انجام داده‌اى ، از انجام كارهاى كوچك غفلت مورز . هر يك به‌جاى خود براى ايشان ضرورت دارد ، به‌لطف‌هاى كوچك تو نيازمندند همان‌طور كه از لطف‌هاى مهم و بزرگ تو بىنياز نيستند .\r\nاز ميان فرماندهان آن را برگزين و به‌خود نزديك گردان كه به افراد سپاه به يك چشم نگاه كند ، و يارى و احسان او نسبت به ايشان يكنواخت باشد . به‌اندازه‌اى به آنان نيكى و بخشش كند كه كفاف احتياجات خود و خانواده‌شان را بدهد و با فكرى آشفته و ناراحت با دشمن روبه‌رو نگردند و آسوده‌خاطر و يك‌دل به‌جهاد بپردازند . اگر تو نسبت به آنان مهربان باشى ، ترديدى نيست كه دل‌هاى آنان نسبت به تو مهربان خواهد شد .\r\nبيشترين مايهء سرافرازى و چشم‌روشنى واليان ، اين است كه در همه جا عدالت حكمفرما باشد و مردم مهر خود را نسبت به والى آشكار سازند . و اين مهر و علاقه در صورتى بروز مىكند كه در سينه آنان كينه والى نهان نباشد . همچنين خيرخواهى مردم وقتى ثابت مىگردد كه دور والى را بگيرند و او را از گزند محافظت نمايند ، نه اينكه فرمانروايى او را بر خود سنگين شمارند ، و آرزو كنند هر چه زودتر سپرى گردد !\r\nبنابراين آرزوهايشان را برآورده ساز و پيوسته آنان را بستاى ، كارهاى بزرگ و رنج‌هايى كه هر كس متحمل شده در نظر داشته باش و مقابل ديگران بازگو كن . زيرا اين امر دلاوران را به شوق مىآورد و آنان\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nرا كه خوددارى مىكنند ، به‌كار و كوشش تحريك و تحريص مىنمايد .\r\nهر كس رنجى متحمل شده در نظر بگير ، رنج كسى را به‌غير او نسبت مده و همان مقدار كه زحمت كشيده و در راه تو فعاليت كرده ، قدر بدان ، نه اينكه مقدارى از رنج او را نديده بگيرى . هرگاه مردى عالىمقام و داراى تبارى بلند ، رنج كمى متحمل شد ، علو مقام او باعث نشود كار كوچك وى را بزرگ جلوه دهى ، همچنين اگر مرد گمنامى كار بزرگ و ارزنده‌اى انجام داد ، گمنامى او سبب كوچك شمردن كار او نگردد .\r\nهرگاه گرفتار مشكلاتى شدى كه تو را رنج مىدهد يا امرى بر تو مشتبه شد ، به‌خدا و رسول رجوع كن ، چه خداوند درباره قومى كه خواستار راهنمايى آنان بوده فرموده است : « يا ايّهاالذين آمنوا اطيعو الله و اطيعوا الرسول و اولى الامر منكم فان تنازعتم فى شىء فردّوه الى الله و الرسول « 1 » » ( اى كسانى كه ايمان به‌خدا آورده‌ايد ، خدا و رسول و متصدى امر خود را فرمان بريد ، سپس اگر در امرى ميان‌تان نزاع و اختلاف افتاد ، آن را به خدا و رسول واگذار كنيد . ) . واگذارى به خدا توجه به آيات محكم و صريح قرآن و واگذارى به‌رسول ، توجه به سنن و احاديث پيغمبر ( ص ) است . احاديثى كه همه در آن متفقند و در نسبت آنها به آن حضرت اختلافى نيست .\r\n* * * براى قضاوت و داورى در ميان مردم ، كسى را انتخاب كن كه به\r\n\r\n\r\n","description":"","footnote":"\r\n( 1 ) آيه 58 از سوره 4 ( نساء ) طبق نوشته تفاسير و تصريح روايات شيعه مراد از « اولىالامر » هر حاكمى نيست ، بلكه مقصود از آن فقط ائمه اطهار - پيشوايان معصوم - است . . . براى توضيح كافى به تفاسير معتبر مراجعه شود . م\r\n","page_name":" 456 ","page_number":456},
  {"content":"\r\n\r\nعقيده تو ، بهترين آنان است . كسى كه مشقات ، او را در تنگنا قرار ندهد و طرفين دعوى باعث ناراحتى وى نشوند . اگر لغزشى كرد زود متوجه شود ، نه اينكه مدتى به اشتباه خود ادامه دهد و چون حق را شناخت براى او فرق نكند و ناراحت نشود . هيچگاه به جهت درستى و علو همت ، متوجه دون همتى و طمع‌ورزى نگردد . در هر كار تعمق و غور كند و به‌توجه سطحى اكتفا ننمايد . در امور شبهه‌ناك باز ايستد تا حقيقت بر او كشف گردد . درخواستن دليل از طرفين اصرار ورزد و از مراجعه به طرفين دعوى هيچگاه دلتنگ و خسته نشود . در كشف حقيقت بسيار شكيبا باشد و به محض اينكه حق آشكار شد ، حكم قطعى بدهد و دعوى را به‌پايان رساند . چاپلوسى در وى اثر نكند و او را خفيف نسازد و هر قدر ( اصحاب غرض ) وى را تشويق نمايند ، زير بار نرود و به‌سوى آنان كشيده نشود .\r\nبديهى است كه چنين كسانى با اين صفات به‌ندرت يافته مىشوند . اما اگر كسى را با اين شرايط و خصال به‌شغل قضاء گماردى ، مرتب كار او را زير نظر بگير و بازرسى كن ، و به‌اندازه‌اى به‌او حقوق بده كه همه نيازمندىهايش را بر طرف سازد و از مردم بىنياز گردد . قدر و مقام وى را آنقدر بالا ببر كه ديگر نزديكان تو به‌خود حق ندهند تا از او نزد تو سخن‌چينى كنند و وى مطمئن باشد كه هيچگاه غافلگير نمىشود ، و كسى قدرت بدگويى از او را ندارد .\r\nدر اين امور به‌طور دقيق و عميق نظر كن ، زيرا كه پيش از تو ، حكومت در پنجه اشرار بود كه هوى و هوس خويش را در آن به‌كار مىبردند و مىخواستند آن را وسيله دنياطلبى خود قرار دهند .\r\n* * *\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nپس از قاضيان ، در كار عاملان و كارمندان خود تأمل كن و آنان را بيازماى سپس به‌كارشان بگمار ، و در اين امر ميل و توجه شخصى ، استبداد و خودخواهى ، سفارش و توصيه دوستانت را اعمال مكن زيرا انتخاب عامل از روى ميل و خودخواهى ، مجموعه‌اى از ستم‌ها و خيانت‌ها است .\r\nاز ميان كارمندان ، آن را برگزين كه داراى تجربه ، و متصف به شرم ، و منسوب به‌خاندان‌هاى شريف و در اسلام داراى سوابقى نيك باشد . اينان اخلاقشان نيكوتر ، شرافتشان بيشتر و توجهشان از روى عزت نفس و بدون طمع‌ورزى است . سپس حقوق كافى به آنان بپردازد ، چه اين امر ايشان را قادر مىسازد كه وضع خود را اصلاح كنند و هيچگاه به‌فكر برداشت از اموالى كه در اختيارشان هست برنيايند . و نيز جواب قاطعى است در مقابل آنان ، هرگاه به مخالفت با تو برخيزند يا در امانت خيانت كنند . بعد از آن ، با دقت كارهاى ايشان را رسيدگى كن و بازرسان مخفى كه به‌تو راستگو و وفادار باشند ، براى بررسى اعمال آنان بفرست ، چه اين بازرسى نهانى ، ايشان را به‌امانت‌دارى و مدارا با مردم سوق مىدهد . مراقب ياران و كاركنان خود باش ، هرگاه يكى از آنان مرتكب خيانتى شد و گزارش‌هاى متعدد بازرسان مخفى اين خيانت را تأييد كرد ، همين براى تو كافى است و احتياج به شاهد ديگرى ندارى . او را به كيفر اعمالش برسان و به اندازه خيانتى كه كرده ، مجازاتش كن . مقام او را خوار و خيانتش را برملادار ، و ننگ كار زشت را چون قلاده‌اى به‌گردنش بيفكن .\r\nامر خراج را آنطور رسيدگى كن كه اهل خراج و دهقانان را به‌صلاح آرد ، زيرا با درست شدن و مرتب‌شدن امر خراج و خراج‌گذار ، كار\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nساير مردم اصلاح پذيرد و سامان يافتن كار ديگران ، بستگى به اصلاح كار خراج دارد . چه همه مردم وابسته به خراج و كسانى هستند كه ماليات مىپردازند .\r\nبايد توجه تو به آبادانى اراضى بيشتر از توجه تو به دريافت ماليات باشد ، زيرا با آبادبودن زمين مىتوان خراج مطالبه كرد ، و هر كس از زمين غيرآباد خراج طلب كند ، كشور را ويران و بندگان خدا را نابود مىسازد ، و فرمانروايى او به‌زودى سپرى مىشود . هرگاه خراج‌گزاران از سنگينى خراج ناليدند ، يا از پيدايش آفات زمينى و آسمانى و قطع آب يا نيامدن باران و يا افتادن سيل در زراعت يا كم‌آبى شكايت كردند ، به‌اندازه‌اى كه كارشان اصلاح شود ، به آنان تخفيف بده و از خراجشان كم كن و البته اين تخفيف به‌نظر تو سنگين نيايد . زيرا آن ذخيره‌اى است كه به تو برمىگردد . چه بدين‌وسيله شهرها آباد مىشود و اين خود موجب آراستگى فرمانروايى والى مىگردد . از اين گذشته توجه آنان را نسبت به خود جلب مىكنى ، و از مشاهده آثار دادگرى خود شادمان مىشوى ، و مىتوانى بين آسايش و نيرويى كه به آنان بخشيدى ، اعتماد كنى . و به آنچه از عدالت‌خواهى و مداراى خود ، ايشان را برخوردار كردى ، تكيه داشته باشى ، چه بسا پيش‌آمدهاى ناگوار و دشوارى بشود كه رعايا پشتيبان تو باشند . زيرا دل و جان آنان از تو خشنود است ، و با طيب نفس و جان و دل آن را تحمل مىنمايند و آنگاه كه زمين آباد گردد ، اين تخفيف جبران مىگردد . ويرانى زمين از خوارى و مسكينى مردم آن است . و زبونى مردم ، معلول طمع‌ورزى واليان و توجه آنان به جمع مال و انباشتن كيسه است ، و اينكه فرمانروايى خود را موقتى مىدانند ( و\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمىخواهند در اين مدت كوتاه تا مىتوانند جيب خود را پر كنند ) از سرنوشت گذشتگان هم عبرت نمىگيرند .\r\n* * * در وضع دبيران و نويسندگان خود دقت كن ، بهترين ايشان را به‌كارهاى خود بگمار . نامه‌هاى سرى و اسرار جنگى را به نويسنده‌اى واگذار كه خصال نيكو در او بيشتر از ديگران باشد . كسى كه هرگاه به او نيكى كردى و مقامش را بالا بردى خود را گم نكند ، و غرور مقام باعث نشود كه در حضور ديگران با سخن تو مخالفت بنمايد ، و نيز غفلت و عدم اطاعت او موجب نشود كه نامه‌هاى كارمندان را كه به‌نام تو مىرسد به‌موقع به‌تو عرضه ندارد ، يا در پاسخ نامه‌هايى كه بايد به‌طور شايسته از طرف تو بدهد كوتاهى كند . نويسنده‌اى كه اگر از طرف تو و به نفع تو پيمانى بست و عقدى استوار كرد ، سست و كم‌مايه نباشد ، و هرگاه پيمانى به زيان تو بود بتواند آن را فسخ نمايد و از بين ببرد .\r\nكاتبان را نبايد تنها از روى حسن ظن و آرامش خاطر و اعتماد خود برگزينى . چه بسا كسانى كه به‌انواع مختلف تظاهر به‌حسن خدمت مىكنند و امر را بر والى مشتبه مىسازند ، در حالى كه نه خيرخواهند نه امين باشند . بايد آنان را بيازمايى و سابقه خدمتشان را در نظر بگيرى - خدمتى كه به واليان صالح پيش از تو كرده‌اند - سپس از ميان ايشان كسى را برگزينى كه عامه مردم به‌او حسن نظر دارند و تأثير نيكى در ميان مردم گذاشته باشند ، كسى كه به امانت‌دارى و درستى شناخته شده است . اگر چنين كردى معلوم است كه مطيع خدا و رسول و امامت هست .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nدر رأس هر يك از كارهاى خود ، يكى از آنان را بگمار ، تا مغلوب كارهاى بزرگ نشود و بسيارى كارها ، باعث پريشانى او نگردد و هر نقصى كه در نويسندگانت باشد و تو نديده بگيرى ، آن نقص به‌گردن تو خواهد بود .\r\nسفارش بازرگانان و صنعتگران را بنما و به‌عمال خود دستور ده كه به‌آنان نيكى كنند ، خواه افراد اين صنف در يك جا مقيم باشند ، و اموال خود را براى تجارت و دادوستد به‌شهرهاى ديگر بفرستند و خواه خود به‌كسب اشتغال داشته و با دست خود احتياجات مردم را برآورند . اينان منشأ و سبب سودهايى هستند كه به مردم و كشور مىرسد ، و همين‌ها هستند كه منفعت را از نقاط دوردست ، از خشكى و دريا ، كوه و بيابان - يا جاهايى كه مردم نمىتوانند در آن گرد آيند و جرأت رفتن به آن را ندارند - به‌سوى تو جلب مىكنند .\r\nاين بازرگانان و صنعتگران مردمى آرام و صلحجو هستند ، كه هيچگاه خطر نافرمانى و ايجاد فتنه در ايشان نيست . امور اين طبقه را چه در مركز فرمانروايى خود ، و چه در شهرهاى اطراف ، به‌دقت رسيدگى كن و به آنان توجه داشته باش .\r\nبا همه صفات نيكى كه درباره بازرگانان گفته شد ، بسيارى از ايشان در دادوستد سختگير ( و تنگ‌نظر ) همچنين بخيل‌اند ، و نيز احتياجات و مواد خوراكى مردم را احتكار « 1 » مىنمايند ؛ در خريد و فروش زورگو هستند كه اين اعمال براى عامه مردم زيان‌آور ، و براى\r\n\r\n\r\n","description":"","footnote":"\r\n( 1 ) احتكار آنست كه كسى مواد خوراكى مورد احتياج مردم را جمع و نگهدارى كند ، تا در بازار كمياب شود و مردم ناچار گردند با قيمت گران‌تر بخرند . احتكار در غيرمواد خوراكى نيز صدق مىكند . . . م\r\n","page_name":" 461 ","page_number":461},
  {"content":"\r\n\r\nواليان عيب بزرگى است . پس به‌شدت از احتكار جلوگيرى كن ، چه رسول خدا ( ص ) هم احتكار را منع فرمود . خريد و فروش بايد آسان و از روى عدالت انجام گيرد ، قيمت اجناس بايد طورى باشد كه به فروشنده و خريدار زيانى وارد نيايد ، و هرگاه پس از اينكه از احتكار نهى كردى ، كسى مرتكب آن شد ، او را عقوبت كن و به كيفر عملش برسان ، ولى در مجازاتش زياده‌روى مكن .\r\nخدا را در نظر داشته باش و در رعايت حال گروه بينوايان ، از خدا بترس ، آنها بيچارگان و مسكينان و نيازمندان و كسانىاند كه در شدت فقر به‌سر مىبرند و گرفتار بيمارىهاى گوناگون هستند . در اين گروه افرادى يافته مىشوند كه از ديگران درخواست يارى مىنمايند ، افراد ديگرى هم وجود دارند كه با وجود شدت احتياج ، زبان سؤال ندارند . تو بايد حق هر يك را آنطور كه خدا خواسته نگهدارى و به آنها برسانى ، براى افراد اين طبقه ، قسمتى از بيت‌المال و قسمتى ديگر از محصولات زمين‌هايى كه متعلق به مسلمانان است اختصاص ده ، و اين امر را در تمام نواحى و شهرها رعايت كن ، زيرا همان حقى كه افراد نزديك به‌تو يا ساكن در مقر فرمانروايى والى دارند ، افراد دوردست و دور از تو نيز دارند .\r\nتفاوتى نيست ، تو موظفى كه حق هر يك را رعايت كنى ، خواه دور باشد ، خواه نزديك . زنهار كه غرور فرمانروايى باعث شود كه از اين طبقه غفلت نمايى . اگر امور مهم را استوارسازى ولى به امور جزئى توجهى نكنى ، از تو پذيرفته نخواهد شد . هيچگاه اهتمام و توجه خويش را از اين طبقه بر مگردان و چهره خود را از روى خودپسندى ، از آنان برمتاب . در طبقه بىنوا كسانى هستند كه چون در چشم‌ها\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nكوچكند و اطرافيان تو به‌نظر حقارت به آنان نگاه مىكنند ، به‌تو دسترسى ندارند ، اينان را فراموش مكن و به‌وضعشان برس . به اين ترتيب كه از افراد مورد اعتماد خود كسى را كه از خدا بترسد و متصف به‌فروتنى و تواضع باشد ، به‌كار ايشان اختصاص ده ، تا وضع و حالشان را به‌تو گزارش دهد . سپس طورى با آنان رفتار كن و دستور ده كه در روز حساب ، خدا عذر تو را بپذيرد . اين طبقه بيشتر از ديگر طبقات ، نيازمند رسيدگى و عدالت و انصافند . در اداى حق هر يك ، آن‌گونه باش كه عذرت در درگاه حق مقبول باشد .\r\nبه‌وضع يتيمان و سالخوردگان توجه كن ، آنها راهى در زندگى ندارند ، و اهل گدايى هم نيستند . رعايت اين حقوق بر واليان ، سنگين و سخت است . اما گاه باشد كه انجام اين وظايف را خداوند بر افرادى سبك و آسان مىكند . كسانى كه از او طلب عافيت كردند و خود را شكيبا ساختند ، و به دوستى وعده حق درباره خودشان اعتماد نمودند .\r\nقسمتى از اوقات خود را به حاجتمندان اختصاص ده ، كه خود شخصاً به‌كار آنان برسى . اين امر را در يك مجلس عمومى كه همه بتوانند به آن وارد شوند ، به‌انجام رسان . در اين مجلس براى خاطر خدايى كه تو را خلق كرده ، با مردم فروتن باش ، نگهبانان و سپاهيان را از خود دور كن ، تا هر كسى سخنى دارد بدون ترس و لكنت زبان با تو بگويد . من از پيغمبر خدا ( ص ) چندين‌بار شنيدم كه مىفرمود : مردمى كه در ميان آنان ، ضعيف نتواند بدون واهمه و گرفتگى زبان ، حقش را از قوى بگيرد ، هرگز روى پاكى و رستگارى را نخواهد ديد . « 1 »\r\n\r\n\r\n","description":"","footnote":"\r\n( 1 ) لن تقدّس امة لايؤخذ للضعيف فيها حقّه من القوى غيرمتتعتع .\r\nتتعتع ( مصدر باب تفعل ) آن است كه : كسى از سخن گفتن عاجز ماند و زبانش به لكنت افتد . مقصود اين است كه : وضع مجلس و شكوه و تشريفات آن طورى نباشد كه ستمديدگان مرعوب گردند ، و از سخن‌گفتن باز مانند . . . م\r\n","page_name":" 463 ","page_number":463},
  {"content":"\r\n\r\nدر اين مجلس بايد تندخويى و درماندگى ارباب رجوع را تحمل كنى . خسته نشوى و سنگدلى و خودخواهى را از خود دورنمايى ، تا خداوند رحمت همه جانبهء خود را برتو بفرستد و پاداش فرمانبرى تو را بدهد .\r\nآنچه عطا مىكنى با گشاده‌رويى باشد ، و اگر امكان بر آوردن حاجت نيست ، با لطف و مهربانى عذر بخواه .\r\nكارهايى است كه ناچار خود بايد انجام دهى ، از جمله : نامه‌ها و دستورها به بخشداران اطراف ، كه نويسندگانت از نوشتن آنها عاجزند . ديگر جواب مقتضىدادن به درخواست‌هاى مردم در همان روزى كه درخواست را دريافت كرده‌اى ، چه بر همكاران تو دشوار است كه همان روز جواب دهند . در هر روز كار همان روز را انجام ده ، چه كارهاى هر روز به‌همان روز تعلق دارد .\r\nبهترين اوقات خود را به انجام وظايف خويش نسبت به خداوند اختصاص ده . گرچه ، هرگاه نيت انسان درست باشد و باعث به صلاح آمدن كار مردم بشود ، تمام اوقات به‌خدا تعلق دارد . ( هر وقتى كه با نيت خير ، در راه آسايش خلق خدا قدمى در آن برداشته شود ، اختصاص به‌خدا دارد و عبادت محسوب مىشود ) .\r\nبايد فرايض را كه خاص خداوند است ، در ساعاتى انجام دهى كه اختصاص به خداوند و دين خود داده‌اى . بنابراين در شب و روز\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nفريضه‌هاى خدا را به‌جاى آور . و آنچه را به قصد قربت انجام مىدهى كامل و بدون خدشه و دور از عيب و ريا باشد . هر قدر هم جسم و بدنت در اين راه در رنج و زحمت قرار گيرد ، تحمل كن .\r\nچون براى نماز جماعت مىايستى حد وسط را نگاهدار ، نه آنقدر طول بده كه مردمان از نماز جماعت برمند ، و نه آنقدر شتاب كن كه به اركان نماز لطمه‌اى وارد آيد . ممكن است در بين مردمى كه به تو اقتدا كرده‌اند ، افراد بيمار و ناتوان باشند ، يا كسانى كه كار فورى دارند . هنگامى كه پيغمبر ( ص ) مرا به يمن مىفرستادند ، از آن حضرت پرسيدم : نماز ( جماعت ) با آنان چگونه بخوانم ؟ فرمود ضعيف‌ترين ايشان را در نظر بگير ، و مانند او نماز بخوان و به‌مؤمنان مهربان باش .\r\nزنهار كه ميان خود و مردم پرده بكشى و مدتى طولانى خود را از آنان نهان كنى ! چه ، نهان بودن والى از مردم ، نوعى سختگيرى است و نيز باعث كم‌اطلاعى او از كارها خواهد بود . واليان چون در پرده باشند ، از بيرون بىاطلاع مىمانند ، و در نتيجه ، امور بزرگ در نظرشان كوچك ، و امور كوچك بزرگ مىشود . خوب ، زشت و زشت ، خوب جلوه مىكند و حق و باطل مخلوط مىگردد . والى ، يك انسان معمولى است كه نمىداند مردم چه چيزهايى را از او نهان كرده‌اند . حق نيز نشانه‌هاى آشكارى ندارد كه بتوان آن را از باطل تشخيص داد ( بلكه با آزمايش و دورانديشى مىتوان به آن پى برد ) .\r\nتو از دو حال خارج نيستى : يا عادت به‌بذل و بخشش دارى ، كه در اين صورت دليل ندارد كه در راه اداى حق مردم يا عمل جوانمردانه خود رو نهان كنى . يا به محروم‌كردن مردم و خوددارى از احسان عادت كرده‌اى ؛ در اين‌صورت نيز در پرده‌بودن معنى ندارد ، زيرا مردم\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nدر نتيجهء روبه‌رو شدن با تو ، به اخلاقت پى مىبرند ، و از برآمدن حاجتشان نااميد مىگردند ، و به‌زودى از تو دور مىشوند . گذشته از اينها ، بيشتر مراجعات مردم به‌تو در امورى است كه هزينه‌اى براى تو ندارد ، از قبيل اينكه : شكايت از ستمگرى مىكنند ، يا درخواست انصاف در معامله‌اى را مىنمايند .\r\nدر دستگاه والى كسانى هستند كه به او نزديكند يا خويشاوند وى هستند ، و به اين جهت مستبد و خودخواه‌اند . دست تعدى به‌طرف مردم دراز مىكنند و در دادوستد بىانصافى مىنمايند . تو بايد موجبات ستمگرىها را از ميان ببرى ، از ايشان مؤاخذه كنى و دستشان را از تصرف در شئون مردم كوتاه نمايى .\r\nهيچگاه زمينى را تيول خويشان و نزديكان خود مساز و نبايد هيچيك از آنان به‌طمع افتد كه تو زمين و مزرعه‌اى را به‌ملكيت آنها درآورى ، و بدين‌سبب به املاك مجاور تعدى كند و جلو آب آن را بگيرد . يا كارى كه بايد با همسايگان به‌طور مشترك انجام دهد ، يا خرجى كه بايد ميان همه تقسيم شود ، به آنان تحميل كند كه خوشى و سود اين عمل را او ببرد ، و زيان و عيب آن در دنيا و آخرت بر تو برسد .\r\nحق را با هركس هست ، چه دور و چه نزديك رعايت كن . و هر جا كه مربوط به خويشاوندان و نزديكانت است صبر را پيشه خودساز ، و در جايى كه رعايت حق بر تو سنگين است عاقبت آن را كه بسيار پسنديده است ، بجوى و در نظر بگير .\r\nهرگاه مردم گمان كردند كه تو در موردى ظلم كرده‌اى ، عذر خود را آشكارا به آنان بگو ، و بدين‌وسيله گمان بد ايشان را از خود بگردان .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاين امر ، هم تمرين عدالتخواهى تو ، هم ارفاق و مهربانى بر مردم و يك نوع بيان عذرى است كه نتيجه آن اقامه حق است ، كه مورد علاقه و هدف تو است .\r\nهرگاه دشمن دست آشتى به‌سوى تو دراز كرد ، چنانچه خشنودى خدا را در آن مىبينى ، بپذير . اين صلح موجب آسايش سپاهيان و آرامش خاطر تو و مردم و امنيت شهرهاست . اما به‌هوش باش كه دشمن پس از آشتى نيرنگ نزند . چه بسا كه دشمن خود را به انسان نزديك مىكند تا وى را غافلگير نمايد ، در اين مورد احتياط را از دست مده ، و حسن ظن را به‌كلى از خود دور ساز .\r\nاگر ميان خود و دشمن پيمانى بستى يا چيزى به‌عهده گرفتى ، به عهد و پيمان خود وفادار باش ، و به اين وسيله آن را حفظ نما و با امانت دارى ذمه خود را رعايت بكن و حتى جان را در گرو حفظ عهد و پيمان خود قرار ده . از ميان فريضه‌هاى خداوندى هيچ چيز مانند بزرگداشت وفاى به عهد مورد توجه مردم نيست ، و با اختلافى كه در آراء و انديشه‌هاى ايشان وجود دارد ، همه در اين امر توافق دارند . موضوع توجه به اهميت وفاى به‌عهد ، اختصاص به مسلمانان ندارد ، مشركين نيز به آن توجه داشتند و بر خود انجام آن را لازم مىدانستند ، زيرا نتايج شوم عهدشكنى را آزموده بودند ( وقتى كه مشركين خود را مقيد به وفاى عهد بدانند ، معلوم است كه مسلمانان بايد بيشتر مقيد به آن باشند ) . بنابراين در آنچه به ذمه‌دارى نيرنگ و حيله به‌كار مبر و در آنچه به‌عهده گرفته‌اى خيانت روامدار و با دشمن خود نيز خدعه به‌كار مبر ، زيرا تنها جاهلان و بدبختان هستند كه جرأت نافرمانى خدا را دارند . خداوند عهد و پيمان خود را به‌منزلهء حريم امنى ميان مردم\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nقرار داده كه به‌طور تساوى از آن برخوردار گردند . اين رحمتى است از او نسبت به بندگانش كه در سايه آن به‌كارهاى خود بپردازند ، پس نبايد فساد و خدعه و فريبى در كار باشد .\r\nپيمانى كه با دشمن مىبندى قابل تأويل نباشد كه بتوان آن را به‌معناى ديگرى برگردانيد و هرگاه پس از استوار ساختن پيمان ، دشمن به‌سخن قابل توجيهى متوسل شد و خواست بر خلاف نظر تو آن را معنى كند ، نپذير . همچنين اگر در پيمانى كه بسته‌اى خود را در تنگنا ديدى و فسخ آن را بر خود لازم دانستى ، باز هم براى رهايى خود به‌جمله‌هاى قابل توجيه متوسل مشو . اگر در اين مضيقه‌اى كه اميد گشايش در آن دارى و منتظر پايان نيك آن هستى ، شكيبا باشى بهتر از اين است كه متوسل به خدعه‌اى شوى كه از عاقبت بد آن بيمناك مانى ، و مورد بازخواست خداوند قرار گيرى ، و نتوانى از خدا بخواهى كه تو را از اين بازخواست معاف دارد .\r\nزنهار كه خونى را كه خداوند ريختن آن را حرام كرده ، بريزى . هيچ چيز مانند ريختن خون ناحق ، باعث دشمنى خدا و از ميان رفتن نعمت و سپرىشدن مدت فرمانروايى نمىشود . در روز حساب ، نخستين چيزى كه از طرف خداوند مورد پرسش قرار مىگيرد ، خون‌هاى بىگناهان است . هيچگاه درصدد برميا كه با خون بىگناهان ، فرمانروايى خود را استوار سازى . اين امر ، نه فقط حكمروايى تو را تقويت نمىكند ، بلكه موجب ضعف و سستى آن مىگردد و باشد كه باعث زوال و انتقال آن به ديگرى بشود .\r\nاگر به‌طور عمد انسانى را بكشى ، عذر تو را نه خدا مىپذيرد و نه من . چه در قتل عمد ، قاتل بايد به قصاص برسد . و اگر خطا كردى و\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nبدون قصد كسى را كشتى ، مثل اينكه خواستى كسى را با تازيانه يا شمشير يا دست ادب كنى ، اما او درگذشت نبايد نخوت و خودخواهى تو سبب شود كه ديه مقتول را به اولياى او نپردازى .\r\nزنهار كه خودپسند باشى و به آنچه از خودپسنديده‌اى اعتماد كنى .\r\nزنهار از اينكه دوستدار چاپلوسى باشى و بخواهى مردم تو را بسيار بستايند . اين موارد ، فرصت‌هاى مناسبى است براى شيطان كه نيكى نيكوكاران را از بين ببرد .\r\nزنهار كه بر مردم منت‌گذارى و بخواهى خدمت خود را به رخ آنان بكشى ، يا كار خود را از آنچه هست بيشتر بنمايى . يا وعده‌اى به مردم بدهى ولى به آنان وعده عمل نكنى . چه منت ، نيكى را از ميان مىبرد . زياد جلوه دادن خوبى ، نور حق را بر طرف مىسازد و خلف وعده موجب دشمنى خدا و مردم مىشود . چنان كه خدا فرموده : « دشمنى بزرگى است نزد خدا ، كه بگوييد آنچه را نمىكنيد . » « 1 »\r\nزنهار از شتابزدگى در كارها پيش از آنكه وقت آن برسد .\r\nزنهار از سستى در كار ، هنگامى كه امكان انجام آن هست .\r\nزنهار از لجاجت و پافشارى در كارى كه راه صواب از خطا در آن روشن نيست .\r\nزنهار از انجام ندادن كارى كه درست بودن آن واضح است . هر كار را در جاى خود قرار ده ، و در وقت خود آن را به انجام رسان .\r\nزنهار از انحصارطلبى و به‌خود اختصاص دادن آنچه همه در آن\r\n\r\n\r\n","description":"","footnote":"\r\n( 1 ) كبر متقاً عند الله ان تقولوا ما لا تفعلون . ( آيه 3 - از سوره 61 « صف » )\r\n","page_name":" 469 ","page_number":469},
  {"content":"\r\n\r\nشريك‌اند ؛ مبادا در آن امور خود را برگزينى يا از عمل خلافى كه پاره‌اى از عمالت مرتكب مىشوند و همه مردم مىدانند ، تجاهل كنى . تو مسئول اين عمل هستى و به‌زودى پرده‌ها كنار مىرود و داد مظلوم را از تو مىگيرند .\r\nدر هنگام غضب خوددار باش ؛ همچنين مواظب تندخويى و دست‌افكنى و تيزى زبانت باش . اگر بخواهى از اين خطرات محفوظ بمانى ، در موقع خشم ، سخن تندى بر زبان جارى مكن و خاموش بمان . همچنين در اين مواقع سطوت خود را به تأخير انداز ، تا غضب آرام گيرد و اختيارت را در دست گيرى . اين خوى هنگامى در تو استوار مىشود كه روز بازگشت به‌خدا را يادآورى و از اين يادآورى ، بسيار انديشناك شوى .\r\nتو بايد روش پيشينيان خود را به‌ياد آورى و ببينى كه چگونه از روى عدالت حكم مىكردند ، و چه رسم پسنديده‌اى داشتند ؟ . همچنين متذكر دستور و سخن پيغمبر ( ص ) يا فرايضى كه خداوند در قرآن قرار داده باشى ، و آنچه را از طرز كار ما ديده‌اى سرمشق خود قرار دهى .\r\nدر آنچه به تو سفارش كرده‌ام در اين عهدنامه ، و وثيقه محكمى كه براى خود در آن گرفته‌ام ، بكوش ، تا در گرداب پيروى از هواى نفس غرق نشوى !\r\n* * * از خدا مىخواهم كه با رحمت وسيع خود و قدرتى كه به‌هر كار و انجام هر نيازى دارد ، مرا و تو را به‌آنچه مورد رضاى اوست موفق بدارد ، تا در مقابل اعمال خود و عذرمان نزد او و خلقش روشن و پذيرفته باشد .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمردم نام ما را به نيكى برند و اثر نيكى از ما در شهرها باقى بماند . نعمتش را بر ما تمام و كامل كند و كرامت و لطفش را چند برابر سازد . و عاقبت ما را با سعادت و شهادت قرين سازد كه بازگشت همه ما به‌سوى خداست . درود و سلام بسيار بر پيغمبر و خاندان پاك او باد . » والسلام\r\n* * * ما به‌زودى بعضى از اوامر و وصاياى على بن ابيطالب را بر اين عهدنامه خواهيم افزود كه امام رهنمود بزرگ خود را درباره « زمامدارى » با آنها تكميل نموده و تحكيم مىبخشد و با گرمى و محبت ما را به‌سوى آن مىبرد و اين در بخش منتخباتى از ادبيات و طرز فكر امام ، در جاى خود ، خواهد آمد و اكنون بايد به بحث‌هايى بپردازيم كه شامل مفاهيم انسانيت ، از نظر همه متفكران قرون و امام على ، مىشود . و همچنين مقايسه‌اى ميان مبادى و اصول انقلاب بزرگ فرانسه و بين مبادى و اصولى كه انقلاب على بن ابيطالب آنها را از خود به يادگار گذاشته است ، به‌عمل آوريم ! .\r\n\r\n","description":"","footnote":"","page_name":" 471 ","page_number":471},
  {"content":"\r\n . \r\n","description":"","footnote":"","page_name":" 472 ","page_number":472},
  {"content":"\r\n\r\nدر آغاز حروفچينى جديد كتاب ، تصميم گرفته شد كه همهء پانوشتهاى مترجم ، به‌عنوان « توضيحات » در آخر كتاب آورده شود ، ولى در اغلب موارد ديده شد كه بودن توضيحات در ذيل صفحات ، مفيدتر خواهد بود و روى همين اصل ، همهء توضيحات مترجم در پانوشتهاى صفحات گذشتهء كتاب آمده است ، جز چند توضيح كوتاه كه چون در پايين صفحات نيامده و به آخر كتاب ارجاع شده است ، در اينجا نقل مىشود . . .\r\n\r\nچند توضيح\r\n\r\n","description":"","footnote":"","page_name":" 473 ","page_number":473},
  {"content":"\r\n . \r\n","description":"","footnote":"","page_name":" 474 ","page_number":474},
  {"content":"\r\n\r\nتوضيح شماره ( 1 ) مربوط به صفحه 74\r\n\r\nدو شاهد ابدى\r\nعبارت مؤلف در اين مورد ، از اشعار « ابوالعلاء معرى » اقتباس شده است كه در قصيده‌اى مىگويد :\r\n و على الافق من دماء الشهيد * ين ، علىّ و نجله شاهدان\r\nفهما فى اواخر الليّل فجرا * نِ و فى اولياته شفقان\r\nثبتا فى قميصه ليجىء الحشر * مستعدياً الى الرحمان « 1 » \r\nيعنى : در سراسر روزگار از خون دو شهيد ، على و فرزندش ، دو گواه جاودانه مانده است : فجر كه در پايان شب‌ها ، سينهء تاريك مشرق را مىشكافد و شفق سرخ‌فام كه غروب‌ها ، خاور را در خون مىكشد ! . اين دو نقش خونين ، همواره بر پيراهن زمان خواهد ماند تا در روز رستاخيز ، دست در دامن عدل داور رحمان درآويزند ! .\r\n* * * شاعران پارسىگوى نيز ، اين سروده ابوالعلاء را ، هر كدام به‌شكلى ، به‌شعر درآورده‌اند كه ما براى تكميل كلام ، چند نمونه از آنها را در اينجا مىآوريم :\r\n\r\n\r\n","description":"","footnote":"\r\n( 1 ) « شرح التنوير على سقط الزند » از ابوالعلاء معرى ، فيلسوف و شاعر معروف ، چاپ مصر ، ص 93\r\n","page_name":" 475 ","page_number":475},
  {"content":"\r\n\r\n\r\nدو شاهد آسمانى\r\n به‌خون پاك على و حسين فرزندش * كه كرده پيرهن كائنات را گلگون\r\nدو شاهدند كه تا صبح حشر بر اين خاك * سرآورند برون ، از دريچهء گردون\r\nيكى است فجر ، كه از چاك سينه مشرق * دمد ز بعد سياهى ، سپيديش زدرون\r\nدگر بود شفق سرخ‌فام وقت غروب * كه پنجه‌اش افق خاوران كشد در خون\r\nبه پيشگاه خدا صبح حشر اين دو گواه * زعرش دست تظلم برآورند برون \r\n« 1 »\r\n\r\nدو گواه جاودان\r\nتا زمان باقى است ،\r\nمىدرخشد در ضمير روشن آفاق\r\nدو گواه جاودان از خون دو جان‌باخته ، در معبر تاريخ آزادى ،\r\nدو گواه جاودان از خون بيدار على و آن پاك فرزند برومندش ،\r\nفجر : اين نور سپيد سرخ‌آميزى كه در پايان شب‌ها مىشكافد سينهء مشرق\r\nو شفق : آن پرتو خونين ، كه هنگام غروب آفاق خاور را كشد در خون\r\nاين دو نقش جاودان چون دو گواه زنده ، بر پيراهن پاك زمان ثبت‌اند\r\nتا كه در هنگامهء پرشور رستاخيز ،\r\nدادخواهى و تظلم را ،\r\nدست در دامان داد داور رحمان درآويزند ! . « 2 »\r\n\r\n\r\n","description":"","footnote":"\r\n( 1 ) از دكتر قاسم رسا\r\n( 2 ) از م . آزرم\r\n","page_name":" 476 ","page_number":476},
  {"content":"\r\n\r\n\r\nشاهد خونين\r\n بامدادان كه سر زند خورشيد * دمد از شام تيره صبح اميد\r\nپر شود دامن افق از خون * گونه صبحدم شود گلگون\r\nبر شب تيره چيره گردد روز * نور گردد به تيرگى پيروز\r\nخسرو روز باشكوه و جلال * سر برون آورد ز تيغ جبال \r\n* * *\r\n شامگاهان كه روز پايان يافت * ديو وحشت‌فزاى شب جان يافت\r\nسايه گسترد تيرگى به‌جهان * شبرو شوم شام ، گشت عيان\r\nچهرهء زرد مهر ميگون شد * طشت زرين چرخ پر خون شد\r\nرنگ سرخ شفق به چرخ برين * دامن شام را كند خونين \r\n* * *\r\n اينكه هر صبح و شام موجى خون * گونه چرخ را كند گلگون\r\nاينكه خونين بود به صبح فلق * هست همرنگ خون به‌شام شفق \r\n هيچ دانسته‌اى نشانهء چيست ؟ * رنگى از خون پاك و ناحق كيست ؟ \r\n* * *\r\n تا كه برجا است گردش گردون * تا شود دامن افق پرخون\r\nتا برآرد فلق سر از افلاك * با رخى شرمگين و آتشناك\r\nتا كه ريزد به صفحهء سيماب * شفق سرخ چون عقيق مذاب\r\nتا كه تاج خروس شب پرخون * شود از دور چرخ بوقلمون\r\nرنگ خونى كه صبح و شام مدام * نقش بندد به جامهء ايام\r\nهست گويى دو شاهد ازلى * از شهيدان حق ، حسين و على \r\n« 1 »\r\n* * *\r\n\r\n\r\n","description":"","footnote":"\r\n( 1 ) از دكتر محمد سياسى - اصفهان 15 ر 10 ر 1342 . ( به‌نقل از كتاب على ، راز ناشناخته ) گردآورنده م . اكبرزاده ، چاپ مشهد 1347\r\n","page_name":" 477 ","page_number":477},
  {"content":"\r\n\r\nتوضيح شماره ( 2 ) مربوط به صفحه 91\r\n\r\nعلى ، يكتا نسخهء جاودانه\r\nمؤلف مىگويد كه تاريخ و حقيقت به‌خوبى گواهند كه على بن ابيطالب ، شهيد راه حق و صداى عدل انسانى ، يكتا نسخه‌اى است كه جهان در گذشته و امروز ، چون او به خود نديده است و اين نكته ، اشاره به سخن « شبلى شميل » دانشمند مادى معروف است « 1 » كه شاعر گرانمايه ، سيد محمد حسين شهريار ، آن را در شعر خود چنين آورده است :\r\n گواه فضل تو آن به كه دشمنان باشند * مثل خوشست و به مصداق خوشترى هم وصل\r\nيكى به‌گفتهء شبلى شميل بد زنديق * ببين كه گفته به‌وصف على خطابى فصل\r\n« على است نسخه فردى كه شرق و غرب جهان * دگر نديد سوادى از او ، مطابق اصل » \r\nتوضيح شماره ( 3 ) مربوط به صفحه 91\r\n\r\nهر زمان چون على ؟\r\nمؤلف از روزگار بازخواست مىكند كه چرا در هر عصر و زمانى ، بزرگ مردى چون على را ، با همان عقل و همان قلب ، همان زبان و همان شمشير ، به جهانيان ارمغان نمىدهد ؟ و « شهريار » در شعرى كه تاكنون چاپ نشده است ، گفتهء او را چنين به شعر مىآورد :\r\n\r\n\r\n","description":"","footnote":"\r\n( 1 ) « شبلى شميل » مىگويد : « الامام على بن ابيطالب عظيم العظماء ، نسخة مفردة لم‌ير لها الشرق و لاالغرب ، صورة طبق‌الاصل ، لاقديماً و لاحديثاً »\r\n","page_name":" 478 ","page_number":478},
  {"content":"\r\n\r\n چه بودى اگر هر زمان چون على * يَلى زادى از مادر روزگار\r\nترازوى عدلى چنان مستقيم * ستون امانى چنان استوار\r\nمكارم ، همان‌گونه آرام‌بخش * مواعظ ، همانگونه آموزگار\r\nهمانگونه از ظلم بنياد كن * همانگونه با زخم مرهم گذار\r\nبه مغز عظيمش همان عزم جزم * به كف كريمش ، همان ذوالفقار\r\nهمانگونه هم‌چون قضا و قدر * كماندار پيكار پروردگار\r\nكه بر كندى از سينهء دوست دق * برآوردى از جان دشمن دمار ! \r\n* * * توضيح شماره ( 4 ) مربوط به صفحه 177\r\n\r\nزهد در جهان‌بينى اسلام\r\nمؤلف محترم در فصل « از اينجا » مطالبى را مطرح ساخته است كه به‌قول خود شايد مورد پسند همه نباشد ، چرا كه او بر خلاف « وعاظ السلاطين ! » و كسانى كه به‌غلط خود را به اسلام بسته و حقايق اسلامى را وارونه جلوه داده‌اند ، اهميت نان و معاش را در زندگى بشرى نشان داده است . . .\r\nو البته كسانى كه به‌نام اسلام مردم را به ترك كار و كوشش و به‌زهد مصطلح دعوت مىكنند ، حقيقت اسلام و معنى زهد از نظر پيشوايان را نفهميده‌اند . آنهايى كه مىگويند بايد با سختى و رنج ساخت ! و معنى صبر را كه استقامت در برابر مشكلات زندگى است ، به تحمل بدبختى و رنج و ستم و دم برنياوردن ، تفسير مىكنند ، از اصول اسلام بىخبرند . و آن كسانى كه به‌جاى كار و كوشش فقط به دعا و ذكر و تسبيح چسبيده‌اند و مردم را هم به آن دعوت مىكنند ، راه پيشرفت‌هاى اقتصادى دشمنان مسلمانان را باز مىنمايند و درنتيجه به اسلام و مردم مسلمان خيانت مىورزند ! ما در اينجا براى تأييد مؤلف و نشان‌دادن نظريه\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nصحيح اسلام درباره معاش و زندگى و روشن‌ساختن معنى واقعى « زهد » رواياتى چند از ابواب مختلف « كتاب المعيشة » فروع كافى - تأليف مرحوم شيخ كلينى - ترجمه و نقل مىكنيم و اميدواريم كه براى خوانندگان محترم جالب و آموزنده باشد :\r\nامام صادق عليه السلام علت بركنارى پيامبر از نعمت‌ها را چنين تشريح مىكند : « پيامبر در زمان بىآبى و قحطى به‌سر مىبرد ، ولى اگر نعمت و نيكىها در دنيا زياد باشد ، بايد نيكوكاران و مردم با ايمان از آن بهره‌مند شوند ، نه بدكاران و تبهكاران و منافقان » .\r\nسپس امام صادق با گروهى كه مردم را به زهد و سختگيرى بر خود دعوت مىكردند ، به‌بحث پرداخت : « آنها چنين استدلال مىكردند كه خداوند در قرآن كسانى را كه ديگران را بر خود مقدم مىدارند ، تحسين كرده و اين خود بر لزوم زهد ، دلالت مىكند . يكى از كسانى كه در خدمت امام نشسته بود به آن گروه گفت : شما از خوراك‌ها و نعمت‌هاى پاك دورى مىجوييد ! و مردم را هم دعوت مىكنيد كه دست از مال و هستى خود بكشند تا شما از آنها بهره‌مند شويد ؟ . . .\r\nو امام در جواب آن گروه فرمود : اينكه خداوند در قرآن گروهى را به‌خاطر كارهاى نيكى كه كرده‌اند تحسين نموده ، صحيح است ولى كار آنها ، كار جايز و مباحى بوده و از آن منع نشده بودند و البته پاداشى نيز در نزد خداوند دارند . ولى خداوند دستور داده كه مردم براى حفظ جان خود و فرزندان و خانواده خود ، بر خلاف آن گروه عمل كنند تا كودكان و پيرزنان و پيرمردان به‌زحمت و مشقّت نيافتند ، چون طاقت گرسنگى ندارند » .\r\nو بعد فرمود : « از پيامبر خدا نقل شده كه فرمود : دعاى فردى كه فقط در خانه بنشيند و دعا كند كه خدا براى او روزى برساند ، ولى بيرون نيايد و در راه به‌دست آوردن آن كار نكند ، مستجاب نخواهد شد ، زيرا خداوند به او بدن سالمى داده كه كار كند و سربار جامعه نشود » .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nامام صادق آنگاه به‌وضع « سلمان » اشاره كرد و فرمود : « سلمان با اينكه زاهد بود ، مخارج ساليانه خود را آماده مىساخت . به او گفتند : شما چرا چنين مىكنيد ، شايد امروز يا فردا بميريد ! در پاسخ فرمود : چطور شما احتمال مىدهيد كه من بميرم ولى احتمال نمىدهيد كه زنده بمانم ؟ شما اى نادانان ! مگر نمىدانيد كه نفس انسان ، اگر معيشتش مرتب نباشد كه به آن تكيه كند ، در اضطراب و ناراحتى خواهدبود ولى اگر معيشت او كامل‌باشد ، آرامش خاطر خواهد يافت ؟ »\r\nآنگاه امام پرسيد : « به من بگوييد ، اگر همه مردم آن‌طور كه شما مىخواهيد زاهد ! باشند و به‌كالا و متاع زندگى اعتنا نكنند ، ماليات‌هايى را كه اسلام واجب كرده است و بايد اخذ كرد ، چه كسى بايد بدهد ؟ شما مىگوييد مردم هر چه به‌دست مىآورند ، خود از آن استفاده نكنند و از آن دست بكشند و اين ناشى از جهل و عدم‌آشنايى شما با قرآن و سنت پيامبر است . . . » « 1 »\r\n* * * اكنون بايد ديد اصولًا معنى « زهد » از نظر پيشوايان اسلام چيست ؟ آيا اعراض از دنيا و بىرغبتى به لذات مادى « زهد » ى است كه اسلام مردم را به آن مىخواند ؟\r\nسكونى از حضرت صادق پرسيد : زهد در دنيا چيست ؟ فرمود : « دورى و احتراز از حرام است » و « ابوطفيل از امام على نقل مىكند كه فرمود : زهد در دنيا كمى آرزو و شكر نعمت‌ها و پرهيز از هر چيزى است كه خداوند حرام كرده است » و « ابن مسلم از امام صادق نقل كرد كه فرمود : زهد در دنيا با تضييع مال و حرام ساختن حلال نيست ، بلكه زهد آن است كه آنچه در دست دارى تو را مغرور و غافل از خدا نسازد » ( باب معنى الزهد - كتاب المعيشة ) .\r\nو اصولًا پيشوايان ما ، دنيا را غير از آنچه در نزد ما مصطلح شده است معرفى مىكنند :\r\n\r\n\r\n","description":"","footnote":"\r\n( 1 ) فروع كافى ، كتاب المعيشة ، باب اول\r\n","page_name":" 481 ","page_number":481},
  {"content":"\r\n\r\nامام صادق مىفرمايد : « دنيا چه ياور خوبى براى طلب آخرت است » و ابن ابى يعفور مىگويد : « مردى به امام صادق گفت : ما دنيا را دوست داريم و مىخواهيم نعمات آن را به‌دست آوريم ! امام پرسيد : دوست دارى كه با آن چه كار كنى ؟ گفت : به‌خودم و اهل و عيالم برسم ، به‌ديگران بدهم و به نزديكانم صله نمايم و به زيارت خانه خدا بروم . . . امام فرمود : اينكه طلب‌كردن دنيا نيست ، اين طلب‌كردن آخرت است » .\r\n( باب : الاستعانة بالدنيا على الاخرة - كتاب المعيشة ) .\r\n* * * و اما كار و كوشش ؟ ! : محمد بن منكدر مىگويد : « در يك روز گرم ، امام محمد باقر ( ع ) را ديدم كه با آنكه پير بود و به دو نفر تكيه كرده بود ، پى كسب دنيا مىرود ! خواستم موعظه كنم ! جلو رفتم و در حالى كه امام از شدت گرما عرق مىريخت گفتم : خداوند تو را اصلاح كند ! پيرمردى از قريش در اين ساعت گرم و با اين حالت در پى كسب دنيا مىرود ؟ ! اگر مرگ تو فرا رسد و تو در اين حال باشى چه مىكنى ؟ فرمود : اگر مرگ بر من برسد ، در حالى رسيده كه من در طاعت خداوند هستم و در پى كارى مىروم كه خودم و اولادم را با آن از نيازمندى به‌تو و مردم ، باز دارم ! » ( باب ما يجب من الاقتداء بالائمة فى التعرض للرزق ) .\r\nو اما آنهايى كه كار نمىكنند و در گوشه‌اى مىنشينند و عبادت مىكنند و از خدا مىخواهند كه روزى آنها برسد ! ، هرگز دعايشان مستجاب نخواهد شد : « عمر بن يزيد مىگويد به امام صادق ( ع ) گفتم : مردى است كه مىگويد در خانه‌ام مىنشينم ، و نماز مىخوانم و روزه مىگيرم و به پروردگار عبادت مىكنم ، و روزيم هم خواهد رسيد ! ، فرمود : اين شخص از زمرهء كسانى است كه دعاى وى مستجاب نمىشود » و « امام صادق فرمود : آيا ديده‌ايد كه كسى در خانه بنشيند و در آن را ببندد و چيزى از آسمان براى وى فرود آيد ! » . و « كليب الصيداوى گويد :\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nبه امام صادق گفتم : كار من سخت شده از خدا بخواهيد براى من روزى برساند ، امام بلافاصله فرمود : برو كار كن » ! ( باب الحّث على الطلب و التعرض للرزق - از كتاب المعيشة فروع كافى ) .\r\n* * * اين بود نمونه‌اى چند از روايات ما درباره زهد و زاهدى و كار و كوشش و دعا و وردگويى ! براى طلب روزى ! . . . و پس از مطالعه اين روايات و صدها روايت نظير اينها ، اميدواريم كه گفته‌هاى مؤلف را در اين فصل ! مورد تأييد قرار دهيد و از منافقان و زاهدان ريايى ، دورى بجوييد ! و آن را برگرفته از اسلام ندانيد .\r\nتوضيح شماره ( 5 ) مربوط به صفحه 181\r\nبر خلاف گفتهء استاد شيخ محمد جواد مغنيه در كتاب اهل البيت ، جعل اخبار و روايات ، بر ضد سنت‌هاى اصيل اسلامى و به‌نفع آزمندان و زورگويان مخصوص به دوران معاويه و بنىاميه نيست ، بلكه متأسفانه از زمان خود پيامبر شروع شد و بعد از آن نيز ادامه يافت .\r\nامام على عليه السلام در باره علت اختلاف احاديث و دروغ‌هايى كه بر پيامبر بسته‌اند ، چنين مىفرمايد : « . . . در دوران خود پيامبر بر وى دروغ‌هايى بستند و نقل كردند تا آنكه پيامبر روزى چنين اعلام داشت : مردم ! دروغ‌هاى دروغگويان زياد شده ولى بدانيد كسى كه عمداً دروغى را بر من نسبت دهد جايگاه او دوزخ است . . . ولى بعد از پيامبر نيز روايت‌هاى مجعولى به‌نام پيامبر نقل كردند . اينها را مردمان منافقى كه تظاهر به اسلام مىكردند ولى از ارتكاب به گناه و دروغ ابايى نداشتند جعل نمودند . آنان به‌عنوان اينكه با پيامبر بوده و از او ديده و شنيده‌اند چيزهاى دروغى بر مردم نقل كردند . و ظاهر آنان چنان بود كه شما را به شگفتى وامىداشت و حرف‌هاى آنان را باور مىكرديد ! . اين گروه بعد از پيامبر با\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nجعل و دروغ و بهتان ، به پيشوايان گمراهى و جباران وقت تقرب جستند و آنان هم به اينها ولايت و فرماندارى دادند و بر گرده مردم سوار كردند كه مال مردم را خوردند و اصولًا مردم گول زمامداران و دنيا را خواهند خورد ، مگر آنكه خداوند حافظ باشد . . . » « 1 » و « هشام بن حكم » از حضرت صادق ( ع ) نقل مىكند كه فرمود مغيرة بن سعد ( يتعمد الكذب على ابى ) . . . و « يونس بن عبدالرحمن » روايات زيادى از اصحاب حضرت صادق ( ع ) را بر امام رضا عليه السلام عرضه داشت و آن حضرت بسيارى از آنها را تكذيب و انكار نمود .\r\nو « ابن ابوالعوجاء » در موقع كشته‌شدن صريحاً اعتراف كرد و گفت : « قد دسست فى كتبكم اربعة الاف » . در كتاب‌هاى شما چهار هزار روايت مجعول داخل كردم ! . . . ( براى تفصيل به رسائل مرحوم شيخ مرتضى انصارى مراجعه شود ) و بدين ترتيب روشن مىشود كه منافقان و سرسپردگان زر و زور ، چه در دوران پيامبر و چه بعد از آن ، به جعل حديث به‌نفع جباران و بر ضد توده‌هاى محروم و اصول اساسى اسلام ، پرداخته‌اند و بايد در اخذ حديث دقت كرد و در طرد اخبار مجعول كوشيد ! و چه نيكو بود اگر گروهى از اهل تحقيق و تقوا ، شهامت اين كار را داشتند ؟ ! .\r\nتوضيح شماره ( 6 ) مربوط به صفحه 231\r\n\r\nسوسياليسم اسلامى\r\nبحث دربارهء « سوسياليسم اسلامى » و يا به‌قول مرحوم آيت‌اللّه كاشف الغطاء - در كتاب الفردوس الاعلى - « اشتراكيت صحيح » نيازمند كتاب مستقلى است ولى در اينجا اشاره به اين نكته بىمناسبت نيست كه گروهى از فقهاءِ ما با استناد به نظاير « الناس شركاء فى ثلاث الماء و الكلاء و النار » - كه مؤلف هم\r\n\r\n\r\n","description":"","footnote":"\r\n( 1 ) ترجمه و تلخيص از « اصول كافى » ، ج 3 ، چاپ جديد ، ص 63\r\n","page_name":" 484 ","page_number":484},
  {"content":"\r\n\r\nنقل كرده است - در اين سه چيز كه از ضروريات زندگى جامعهء صدر اسلام بود ، به اشتراكيت قائل شده و گفته‌اند : « هيچكس نمىتواند چراگاهى را به‌خود اختصاص دهد و ديگران را محروم سازد » و يا مثلًا مرحوم شيخ طوسى فروش مازاد آب را جايز نشمرده و گفته است : « اگر كسى با احياء ، مالك چاهى شد و آب از آن درآمد ، بايد به‌مقدار احتياج خود و چهارپايانش از آن استفاده كند و مازاد آن را براى رفع احتياج ديگران ، مجاناً و بلاعوض به‌مردم بدهد . » « 1 »\r\nو علاوه بر اين ، در اسلام ، « انفال » جزو ثروت‌هاى عمومى معرفى شده است . يعنى همه زمين‌هاى موات ، زمين‌هاى زراعتى و قصبه‌ها كه از طرف صاحبانش رفع يد شده و يا سكنه‌اى ندارند ، يا بدون جنگ به مسلمانان واگذار شده و همچنين همه كوه‌ها يا اشجار و معادنى كه در بردارند و همه رودخانه‌ها با اشجارى كه دارند و تمام دارايى و ثروت كسانى كه وارث ندارند ، و همه معادن زيرزمينى و يا بيرون زمين و همه جنگل‌ها و نيزارها و مراتع ، ملى و اشتراكى بوده و از آن همه و براى همه است .\r\nبه‌عنوان نمونه ، در ايران كه نوزده ميليون هكتار جنگل وجود دارد - تقريباً 11 / 5 درصد مساحت تمام كشور - همچنين همه معادن از نفت گرفته تا معادن آهن ، سرب ، مس ، زغال‌سنگ ، فيروزه ، گوگرد و غيره كه به ده‌ها نوع مىرسد ، همه و همه ملى و از آن جامعه است .\r\nو از همه بالاتر از نظر اسلام ، حكومت صالح و شرعى اسلامى ، براى اداره اجتماع و ميهن اسلامى و رفع ضروريات توده مسلمان ، اختيارات تامه دارد و در صورت لزوم ، از اين اختيارات استفاده مىكند و با وضع ماليات‌ها و ملىكردن صنايع و كارخانه‌ها و هر قانون ديگرى كه براى حفظ و بقاى مجتمع اسلامى ضرورى تشخيص داده شود ، در حفظ اسلام و مردم مسلمان و جامعه اسلامى مىكوشد .\r\n\r\n\r\n","description":"","footnote":"\r\n( 1 ) كتاب « خلاف » ، ج 2 ، چاپ جديد ، ص 225\r\n","page_name":" 485 ","page_number":485},
  {"content":"\r\n\r\nو بدين ترتيب ، خواه ما اصول اقتصادى اسلام را « سوسياليسم اسلامى » بناميم يا مانند مرحوم كاشف الغطاء « اشتراكيت صحيح » بخوانيم ، اگر حكومت واقعى و صالح اسلامى در جامعه‌اى وجود داشته باشد ، همهء مردم از مزاياى مادى و معنوى زندگى بهره‌مند مىگردند و از محروميت‌ها و بدبختىهاى جوامع كمونيستى و مضار اختلاف طبقاتى ضدبشرى جوامع سرمايه‌دارى در امان خواهند بود .\r\nدر اين زمينه مىتوان از دو كتاب سودمند : اقتصاد اسلامى و طرح كلى نظام اسلامى و همچنين دو كتاب : عدالت اجتماعى در اسلام و زيربناى صلح جهانى كه توسط ما ترجمه و منتشر گشته است ، استفاده كرد . . .\r\nسيد هادى خسروشاهى\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nفهرست اعلام\r\nنامها ، مكانها ، كتابها\r\n\r\n","description":"","footnote":"","page_name":" 487 ","page_number":487},
  {"content":"\r\n . \r\n","description":"","footnote":"","page_name":" 488 ","page_number":488},
  {"content":"\r\n\r\n\r\nفهرست اعلام\r\n\r\nآ ، الف\r\nآتن 257\r\nآفريقا 447\r\nآل بحرالعلوم ، سيد موسى 60\r\nآمريكا 57\r\nآيت‌اللَّه بروجردى 61\r\nآيت‌الله سيد شرف‌الدين 59\r\nآيت‌اللّه كاشف‌الغطاء 484\r\nابراهيم 170 ، 302\r\nابن ابوالعوجاء 484\r\nابن ابىالحديد 226 ، 402\r\nابن ابى يعفور 482\r\nابن خالويه 169\r\nابن سيراخ ( رجوع شود به ) يشوع بن سيراخ\r\nابن عباس 223 ، 420\r\nابن عبدالله 287\r\nابن مسلم 481\r\nابوالاسود دوئلى 227\r\nابوالعلاء معرى 475\r\nابوبكر 203 ، 311 ، 315\r\nابوحنيفه 223\r\nابوذر 243 ، 266 ، 282\r\nابوسعيد خدرى 169\r\nابوسفيان 365 ، 414\r\nابوطالب 158 ، 160 - 163\r\nابوطفيل 481\r\nابولهب 414\r\nابوهريره 170 ، 300 ، 301\r\nاروپا 57\r\nاساطيرالعربى 72\r\nاسفار 267\r\nاشتراكيت صحيح 486\r\nاشعياء 270 - 273 ، 426\r\nافلاطون 101\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nاقتصاد اسلامى 486\r\nاقتصادنا 78\r\nالآل 169\r\nالفردوس الاعلى 484\r\nالمشردون 72\r\nالمعيشة 480 - 482\r\nانبار ( شهر ) 401\r\nانجيل 262 ، 400\r\nاندلس 126\r\nانصارى ، سهل بن حنيف 218 ، 343\r\nانصارى ، شيخ مرتضى 484\r\nاورشليم 274\r\nايتاليا 134\r\nايران 57 ، 61\r\nايوب 269\r\n\r\nب\r\nبحرين 373\r\nبحيرا 156\r\nبردى 272\r\nبسكنتا 112\r\nبشارت 255\r\nبصره 365 ، 420\r\nبغداد 311\r\nبنىاميه 275 ، 282 ، 292 ، 311 ، 314 ، 318 ، 433 ، 483\r\nبنىعباس 311 ، 318\r\nبنىهاشم 173\r\nبودا 249 ، 252\r\nبولس سلامه 58 - 59\r\nبوهيميه 72\r\nبيروت 87\r\n\r\nپ ، ت ، ث\r\nپاكستان 57\r\nپوشكين 431\r\nتورات 400\r\nتولستوى 135 ، 431\r\nتهران 67 ، 80 ، 82\r\nثور 176\r\n\r\nج ، چ\r\nجرجيس 156\r\nجرداق ، جرج 57 ، 59 - 60 ، 66\r\nجعفربن ابيطالب 158\r\nجعفربن محمد 223\r\nجعفرى ، محمدتقى 67\r\nجنگ جمل 346 ، 417 ، 419 ، 425\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nجنگ خوارج 346\r\nجنگ صفين 346\r\nچنگيز 414 ، 431\r\n\r\nح ، خ\r\nحارث بن ابى زينب 174\r\nحارث بن حكم 359\r\nحارث نخعى 444 - 445\r\nحاطب‌بن ابى بلتعة 277\r\nحبشه 158\r\nحبيب‌بن مسلم فهرى 341\r\nحجاج بن يوسف 432\r\nحجاز 188 ، 342 ، 399\r\nحريت‌بن راشد 344\r\nحسان 168\r\nحسن ( ع ) 199 ، 324 ، 420\r\nحسين بن على ( ع ) 433\r\nحكم‌بن عاص 361\r\nحكيم ، آيت‌اللَّه سيدمحسن 62\r\nحمزه 171\r\nحمص 361\r\nخالد محمد خالد 277 ، 303\r\nخديجه 172\r\nخسروشاهى ، سيد هادى 69 ، 78 ، 82 ، 486\r\nخوارج 406\r\nخيبر 173\r\n\r\nد\r\nدر راه انقلاب فكرى ( نشريه ) 76\r\nدنيس 101\r\n\r\nر ، ز\r\nرافائل 134\r\nرحبه 279\r\nرضا ( ع ) 484\r\nرفاعةبن زيد 296 ، 310\r\nروسو ، ژان ژاك 347 ، 350 ، 431\r\nروم 430 ، 433\r\nزبير عوام 201 - 202 ، 326 ، 355 - 356 ، 360 ، 419\r\nزفربن قيس 420\r\nزيادبن ابيه 370 ، 432\r\nزيربناى صلح جهانى 486\r\n\r\nس ، ش\r\nسعدبن ابىوقاص 325 ، 326 ، 370\r\nسعد بن مالك 170\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nسفر ابن‌سيراخ 269\r\nسِفر ايوب 269\r\nسفيان بن عوف اسدى 401\r\nسقراط 58 ، 252 ، 256 ، 431 ، 433\r\nسلمان 481\r\nسودة 436\r\nسوريه 57\r\nسيراكوس 101\r\nشام 311 ، 339 ، 342 - 343 ، 373 ، 415\r\nشاو ، جرج برنارد 431\r\nشرح نهج‌البلاغه 402\r\nشريح 207 ، 399\r\nشعبى 216 ، 279\r\nشميل ، شبلى 129 ، 478\r\nشهريار ، سيد محمد حسين 478\r\nشيخ طوسى 485\r\nشيخ كلينى 480\r\nشيعه و راه انقلاب فكرى 79\r\n\r\nص\r\nصادق ( ع ) 480 - 481 ، 483 - 484\r\nصدر ، محمدباقر 76 ، 79\r\nصفين 339 ، 415 - 416\r\nصلاح‌الدين و قلب‌الاسد 72\r\n\r\nط\r\nطباطبايى 79\r\nطرح كلى نظام اسلامى 486\r\nطلحة بن عبيدالله 201 - 202 ، 203 ، 326 ، 355 - 356 ، 360 ، 419\r\n\r\nع ، غ\r\nعايشه 202\r\nعباس 171\r\nعبدالرحمن بن حاطب 278\r\nعبدالله بن زبير 198\r\nعبدالله بن سعد 361\r\nعبدالله‌بن عباس 223 ، 420\r\nعبداللَّه بن عمر 326\r\nعبقرية الامام 214\r\nعبيدالله بن زياد 432\r\nعثمان بن عفان 202 - 203 ، 209 ، 311 ، 314 - 316 ، 358 ، 360 ، 363 ، 388\r\nعثمانى 431\r\nعدالت اجتماعى در اسلام 486\r\nعراق 57 ، 342 ، 399\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nعقيل‌بن ابيطالب 205 ، 383\r\nعلاءبن زياد حارثى 284\r\nعلى بن ابى رافع 208\r\nعمادالدين اصفهانى 80\r\nعمار بن ياسر 420\r\nعمارة همدانى 436\r\nعمربن ابىسلمه 373\r\nعمربن خطاب 183 ، 203 ، 219 ، 224 ، 277 - 278 ، 311 ، 315 ، 334 - 336\r\nعمربن عبدالعزيز 311\r\nعمر بن يزيد 482\r\nعهد عتيق 267 ، 270\r\nعيدالغدير : اول ملحمة عربية 58\r\nعيسىبن مريم ( ع ) 135 ، 170 ، 257 ، 260 ، 265 ، 274 ، 398 ، 430 - 431\r\nغار حرا 157\r\nغدير خم 168 - 169\r\nغرام‌الالهه 72\r\n\r\nف ، ق\r\nفاطمهء بنت اسد 160\r\nفاغنرو المرأه 72\r\nفرانسه 58 ، 86\r\nفراهانى ، شمس 80\r\nفروع كافى 480 ، 483\r\nفلسطين 361\r\nفلسفتنا 78\r\nفنانون احبوا 72\r\nفينوس والشاعر 72\r\nقرآن 265 ، 294 ، 296 ، 310 ، 400 ، 470 ، 480\r\nقرظة بن كعب 384\r\nقريش 156 ، 158 ، 161 ، 176 ، 482\r\nقصور و اكواخ 72\r\nقم 61 ، 78 ، 81\r\nقيس بن سعد بن عبادة 420\r\n\r\nك ، گ\r\nكليب الصيداوى 482\r\nكميل‌بن زياد 284\r\nكوفه 279 ، 365 ، 388 ، 420\r\nگاليله 431\r\nگوته 135\r\nگوركى 431\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nل ، م\r\nلبنان 57\r\nمالك‌اشتر نخعى 205 ، 365 - 366 ، 442 - 443 ، 445 ، 447 ، 449\r\nمالك بن انس 223\r\nمحمد ( ص ) 119 ، 121 ، 123 - 126 ، 154 ، 157 - 158 ، 160 ، 162 - 163 ، 170 ، 175 - 177 ، 243 ، 265 - 266 ، 431\r\nمحمد باقر ( ع ) 482\r\nمحمدبن ابوبكر 401\r\nمحمد بن جريش 425\r\nمحمد بن منكدر 482\r\nمدين 156\r\nمدينه 343 ، 399\r\nمزنيه 277\r\nمسجد كوفه 285\r\nمسلم بن عقبه 432\r\nمسيح ( رجوع شود به ) عيسى بن مريم ( ع )\r\nمصر 57 ، 401 ، 424 ، 432 ، 442 - 443 ، 445 - 447\r\nمعاوية بن ابىسفيان 205 ، 207 ، 326 ، 342 ، 343 ، 360 ، 365 ، 373 ، 401 ، 483\r\nمعقل بن قيس 400\r\nمغنيه ، محمد جواد 483\r\nمغيرة بن شعبه 341\r\nمغيرة بن سعد 484\r\nمكه 175 - 176\r\nمماليك 431\r\nمن هنا نبدأ 277\r\nموسى 170\r\nميخائيل نعيمه 107 ، 112\r\n\r\nن ، و\r\nنجران 401\r\nنجف‌الاشراف 62 ، 79\r\nنداى حق ( هفته‌نامه ) 80\r\nنرون 431 ، 433\r\nنعمان بن عجلان 373\r\nنوح 170\r\nنوف بكالى 285\r\nنهج‌البلاغه 226 ، 229 ، 357 ، 375\r\nنهروان 416\r\nوادىالقرى 156\r\nوجوه من كرتون 72\r\nوظيفه ( هفته‌نامه ) 80\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nولتر 135 ، 431 ، 433\r\nولز 381\r\n\r\nه ، ى\r\nهشام بن حكم 484\r\nهلاكو 414\r\nهند 57 ، 126 ، 365\r\nهيتلر 414\r\nيشوع‌بن سيراخ 267 - 269\r\nيمن 170 ، 465\r\nيونان 252\r\nيونس بن عبدالرحمن 484\r\n\r\n","description":"","footnote":"","page_name":" 495 ","page_number":495},
  {"content":"\r\n . \r\n\r\n","description":"","footnote":"","page_name":" 496 ","page_number":496}
  ]